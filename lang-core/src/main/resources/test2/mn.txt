https://mn.wikipedia.org/wiki/%D0%90%D1%80%D1%85%D0%B5%D0%BE%D0%BB%D0%BE%D0%B3%D0%B8

Археологи гэдэг нь эртний Грекийн "archaiologia" (хуучин түүхийн өгүүлэл) гэсэн
үгнээс гаралтай бөгөөд "archaios" буюу хуучин, эртний; "logos" буюу судлал,
шинжлэл гэсэн үгийн нийлмэл бөгөөд үгчилбэл "хуучны судлал, эрт үеийг судлах
ухаан" гэсэн утгатай үг юм. Энэхүү нэр томьёог НТӨ 424-347 оны хооронд амьдарч
байсан эртний Грекийн гүн ухаантан Платон анх өөрийн зохиолдоо тэмдэглэсэн
бөгөөд эллинчүүд "археологи" хэмээх нэрийн дор баатарлаг хүмүүсийн угсаа
залгамж, нүүдэллэн одогсодын тухай болон эртний хотын үүслийн тухай зэрэг эрт
үед болж өнгөрсөн үйл явдлын тухай хүүрнэл болон эрэл хайгуул бүхнийг хамруулан
"эртний хүмүүсийн амьдралын арга замыг судлах ухаан" гэж ойлгож байв.



https://mn.wikipedia.org/wiki/%D0%90%D1%80%D1%81%D0%BB%D0%B0%D0%BD

Арслан (Panthera leo) нь мийнхэн овгийн том биет махчин амьтан юм. Одоогоор
зөвхөн Африк болон Энэтхэгийн нутагт тархах боловч, цагтаа Африк, Ази, Европийн
умард нутаг гэсэн өргөн уудам нутгаар тархан амьдардаг байсан. Араатны хаан
арслан ч гэгддэг.

Сүрэглэж амьдардаг амьтан ба нэг сүрэгт нэгээс хоёр эрэгчин, гурваас зургаан
эмэгчин, бас зулзаганууд байна. Гэхдээ сүрэгтэй болтлоо эрэгчин нь ганцаараа
амьдарна. Эрээн тахь, нүү, анааш, одос зэргийг барьж иддэг. Хүнд халгүй гэгддэг
ч, хүний аминд хүрч байсан удаатай.

Амьтны хүрээлэнд ч гэсэн өсч төлжих учир устаж үгүй болох аюул бага ч, төрөл
болон тоо нь багассаар байгаа болно. Ховордож байгаа амьтдын IUCN ангилалд
ордог. Мөн зарим улсын амьтны хүрээлэнд бартай эвцэлдүүлэн эрлийзжүүлэн барслан
хэмээх амьтанг гаргаж авсан бөгөөд биеийн хэмжээгээр эцэг эхээсээ хавьгүй том,
бие гүйцсэн шар үхрийн чинээ болдог ажээ.



https://mn.wikipedia.org/wiki/%D0%90%D0%BD%D0%B3%D0%BE%D0%BB

Ангол, албан ёсоор Анголын Бүгд Найрамдах Улс (порт. República de Angola, Конго
хэл: Repubilika ya Ngola) нь өмнөд-төв Африкт өмнө талаараа Намиби, хойд
талаараа Бүгд Найрамдах Ардчилсан Конго Улс, зүүн талаараа Замби улсуудтай
хиллэн орших улс юм. Баруун талд нь Атлантын далай оршино. Тус улсын тасархай
нутаг дэвсгэр болох Кабинда нь Бүгд Найрамдах Конго Улс болон Бүгд Найрамдах
Ардчилсан Конго Улстай хиллэдэг. Ангол нь 16-р зуунаас эхлэн 1975 он хүртэл
Португалын далайн чанадын нутаг дэвсгэр гэж нэрлэгдэж байлаа. Ангол улс нь
Сахараас урагш Африкийн орнууд дунд газрын тос, алмааз олборлолтоороо 2-рт
ордог. Олон Улсын Валютын Сангийн судалгаагаар 2000-аад онд Анголын эрдэнэсийн
сангаас 4 тэрбум долларын газрын тосны орлого алга болсон гэдэг. 2006 оны 8 сард
Кабиндаг Анголоос салган тусгаарлах зорилго бүхий Кабиндагийн Анклавыг Чөлөөлөх
Фронтын жигүүртэй энхтайвны гэрээ байгуулагдсан. Ангол улсын газрын тос
олборлолтын орлогын 65%-ийг тус бүс нутаг бүрдүүлдэг байна.



https://mn.wikipedia.org/wiki/%D0%90%D0%BC%D0%B5%D1%80%D0%B8%D0%BA%D0%B8%D0%B9%D0%BD_%D0%B8%D1%80%D0%B3%D1%8D%D0%BD%D0%B8%D0%B9_%D0%B4%D0%B0%D0%B9%D0%BD

Америкийн иргэний дайн (1861–1865) буюу Муж улсуудын хоорондох дайн АНУ-д гарсан
иргэний дайн юм. Өмнөдийн боолчлолыг устгаагүй 11 муж улс АНУ-аас салан
тусгаарлаж Америкийн Холбооны Улс байгуулснаа зарлажээ. Тэд Жефферсон Дэвисээр
удирдуулан АНУ-ын холбооны засгийн газрын эсрэг ("Нэгдсэн Улс") тулалдсан бөгөөд
холбооны засгийн газрыг бүх чөлөөт муж улсууд болон хилийн боолчлол бүхий таван
муж улс дэмжиж байв.

1860 оны АНУ-ын Ерөнхийлөгчийн сонгуульд Абрахам Линколноор удирдуулсан Бүгд
Найрамдах Нам боолчлолыг одоо байгаа муж улсуудаас цааш дэлгэрүүлэхийн эсрэг
сонгуулийн кампанит ажлаа өрнүүлсэн. Энэ сонгуульд Бүгд Найрамдах Нам ялсны
дараа Линколныг 1861 оны 3-р сарын 4-нд албаа хүлээж авахаас өмнө Өмнөдийн 7 муж
улс Нэгдсэн Улсаас салснаа тунхаглажээ. Засгийн эрхээ өгч, авалцаж байгаа талууд
хоёулаа энэхүү салан тусгаарлалтыг Нэгдсэн Улсын эсрэг боссон хэрэг гэж үзжээ.

1861 оны 4-р сарын 12-нд Холбооны цэргийн хүч Өмнөд Каролиний Форт Самтер дахь
АНУ-ын цэргийн бааз руу довтолсноор дайн эхэлжээ. Үүний хариуд Линколн муж улс
бүрээс сайн дурын арми бүрдүүлэхийг уриалжээ. Энэ уриалгын хариуд Өмнөдийн
боолчлол бүхий дөрвөн муж улс салан тусгаарласнаа мэдэгдэв. Дайны эхэн үед
Нэгдсэн Улсын хүч хилийн муж улсуудыг хяналтдаа авч, Нэгдсэн Улсын хориглолтыг
байгуулах үед хоёр тал армиа бүрдүүлжээ. 1862 оны 9-р сард Линколн Боолчлолоос
чөлөөлөх тунхаг гаргаснаар Өмнөдөд боолчлолыг устгахыг дайны зорилго болгосон
бөгөөд Британичуудыг оролцохоос түдгэлзэхэд хүргэсэн. Холбооны хүчний командлагч
Роберт Э. Ли зүүн зүгт тулалдаанд ялж байсан боловч 1863 онд түүний хойд зүгт
хийсэн давшилт Геттисбургт няцаагдаж, баруун зүгт Нэгдсэн Улсын хүч Виксбургийн
тулалдаанаар Миссиссиппи голыг эзлэн авч, Холбооны хүчийг хоёр хэсэгт тасаджээ.
Удаан хугацааны турш Нэгдсэн Улс хүн хүч, материал хэрэгслээр илүү хангагдаж
байсны ачаар 1864 онд Улиссес С. Грант Литэй хүчийг нь барах тулалдаан хийж байх
үед, Нэгдсэн Улсын генерал Виллиам Шерман Жоржиа муж улсын Атланта хотыг эзэлж,
далай хүртэл давшжээ. 1865 оны 4-р сарын 9-нд Ли Аппоматтокс шүүхийн байранд
Грантад бууж өгснөөр Холбооны хүчний эсэргүүцэл нуран унажээ.

Америкийн иргэний дайн АНУ-ын түүхэн дэх хамгийн их цус урсгасан дайн болсон
бөгөөд нийт 620,000 цэрэг амиа алдаж, тодорхойгүй тооны энгийн иргэд алагдсан
юм. Дайны үр дүнд АНУ-д боолчлолыг устгаж, Нэгдсэн Улсыг сэргээн байгуулж,
холбооны засгийн газрын үүргийг бэхжүүлсэн. Америкийн иргэний дайны нийгэм, улс
төр, эдийн засаг, арьс өнгөний асуудал АНУ-ын сэргээн босголтын үеийг
хэлбэржүүлсэн бөгөөд XXI зуунд ч нөлөөллөө үзүүлсээр байна.



https://mn.wikipedia.org/wiki/%D0%90%D0%BB%D1%82%D0%B0%D0%BD_%D0%9E%D1%80%D0%B4

Алтан Ордны улс нь Их Монгол улсын бүрэлдэхүүн хэсэг, Чингис хааны ач Бат хааны
удирдлаган дор Дунай мөрнөөс Балхаш нуур хүртэлхи нутагт оршин тогтносон
монголчуудын төрт улс юм. Бат хааны эцэг Зүчи өөрийн эзэмшил харьяа нутагтаа
1224 онд бие даасан улс байгуулах эхлэл тавьсан нь түүхэнд Зүчийн улс буюу Алтан
ордны улс хэмээн нэршиж үлджээ. 1227 онд Зүчи нас барж түүний хүү Бат хан
ширээнд сууснаар Алтан ордны улс бий болж төлөвшиж эхэлсэн байна.

Чингисийн залгамжлагч Өгэдэйн Орос руу илгээсэн гурван довтолгооны нэгийг 1235
онд Бат хаан удирдан явсан юм. Монголчууд Урал мөрөнг 1237 онд гатлан төв Орост
нэвтрээд Москва, Киев зэрэг олон хотуудыг довтлон эзэлжээ. Оросоос Монголчууд
Польш, Силез, Унгарт очиж 1240 онд Люблин, Харьковыг газартай тэгшилсэн байна.
Бат 1241 оны дөрөвдүгээр сард Легницийн ойролцоо Силез, Польш, Тевтоны цэргийн
нэгдсэн армийг бут цохисон.

Неостадын бэхлэлтээр довтолгоо зогсож, зүүн зүг буцан Ижил мөрний савд Бат
өөрийн гоёмсог торгон гэрээ барьжээ. XIV зууны сүүлээр Алтан ордны улс Мускови
(Москва)-ийн бослогуудаас болж сульдсан ба Төмөр 1395 онд Алтан Ордны улсыг
нэгтгэсэн ч түүнийг нас бармагц Астрахань, Казань, Крым, Сибирь гэх дөрвөн улсад
хуваагджээ. 1480-аад онд III Иван Василевич татвар төлөхөө больж улмаар 1502 онд
Крымийн ханлигт эзлэгдэн Алтан ордны улс оршин тогтнохоо больсон байнa. Алтан
ордны улс унасан ч Крымийн ханлиг хүчирхэгжиж Орос улс руу үе үе хүчтэй довтлох
болсон тул Орос довтолгооныг нь болиулахын тулд эд бараагаар алба барьж байв.
1685 онд Оросын I Петр хаан золиосны мөнгө төлөхийг бүрмөсөн болиулсан бөгөөд
золиосны мөнгө төлж байсан нь Алтан ордны ноёрхол үргэлжилж байсан эсвэл Крымийн
хараат байдалтай байсан гэсэн үг биш юм.

Алтан ордны улсыг яваандаа бүрмөсөн түрэгжиж түрэгийн буюу татар үндэстний улс
болсон гэж үздэг ба хэдийд, хэрхэн түрэгжсэн талаар эрдэмтэд маргасаар байна.
Крымийн хан I Мехмед Гирей 1515 онд өөрийгөө "Бүх мугалчуудын падишах" цолд
өргөмжилжээ. Мөн өөрийн харъяат татаруудыг мугал буюу монгол гэж нэрлэхийг
оролдсон ч татарчуудын дийлэнхи нь түрэг гаралтай тул энэ нэрийг хүлээж авсангй.
Крымийн ханлиг, Астраханийн ханлиг, Казанийн ханлигийн хангууд бүгд Зүчийн
угсааных байв.



https://mn.wikipedia.org/wiki/%D0%90%D0%B9%D1%80%D0%B0%D0%B3_%D1%81%D1%83%D0%BC

Айраг (ᠠᠶᠢᠷᠠᠭ) — Монгол улсын Дорноговь аймгийн сум . Сайншанд хотоос 130 км,
Улаанбаатар хотоос 330 км-т оршдог. Сумын төв Хар-Айраг нь жоншны уурхайтай.
Олборлосон жоншоо 60 км зайд орших Бор-Өндөр хот уруу төмөр замаар тээвэрлэн,
Бор-Өндөрийн уулын баяжуулах үйлдвэрт баяжуулдаг.

Ардын хувьсгалын өмнө Цэцэнхан аймгийн Боржигин цэцэн вангийн хошуу, хувьсгалын
дараагаар Ханхэнтий уулын аймгийн Оцол сансар уулын хошуунд харъяалагдаж байсан.
Тус сум нь 1927 онд Улсын Бага Хурлын Тэргүүлэгчдийн шийдвэрээр байгуулагдаж
Айраг сум хэмээн нэрлэгджээ.



https://mn.wikipedia.org/wiki/%D0%90%D0%B7%D0%B8_%D1%82%D0%B8%D0%B2%D0%B8%D0%B9%D0%BD_%D1%85%D3%A9%D0%BB%D0%B1%D3%A9%D0%BC%D0%B1%D3%A9%D0%B3%D0%B8%D0%B9%D0%BD_%D0%B0%D0%B2%D0%B0%D1%80%D0%B3%D0%B0_%D1%88%D0%B0%D0%BB%D0%B3%D0%B0%D1%80%D1%83%D1%83%D0%BB%D0%B0%D1%85_%D1%82%D1%8D%D0%BC%D1%86%D1%8D%D1%8D%D0%BD

Үүсэн байгуулагдсанаасаа хоёр жилийн дараа буюу 1956 оноос эхлэн Азийн
хөлбөмбөгийн холбоо (АХБХ) өөрийн гишүүн улс, орны шигшээ багуудын аварга
шалгаруулах тэмцээнийг дөрвөн жилд нэг удаа эрхлэн явуулдаг болжээ. 2004 онд
зохиогдсоны дараа нэг оноор зөрөн өөрчлөгдөж 2007 он, тэгээд цааш дөрвөн жил
тутамд зохион явагдахаар болсон. Хамгийн сүүлд 2015 онд Австрали улс тэмцээнийг
хүлээн авсан бол 2019 онд Арабын Нэгдсэн Умирт Улсад аварга баг тодрох товтой
байна. Бүгд 16 тэмцээн ард хоцорсноос Япон улсын баг хамгийн олон (4) удаа
түрүүлж, Али Даеи хамгийн олон (14) бөмбөг оруулаад байгаа.



https://mn.wikipedia.org/wiki/Unix

Unix (албан ёсны худалдааны тэмдэг нь UNIX, заримдаа Unix гэж бичдэг) нь 1969
онд AT&T (ЭиТи᠋᠋'анд'Ти) компанийн Кен Томпсон, Деннис Ритчи, Брайан Керниган,
Дуглас Макилрой, Майкл Леск, Жои Оссанна гэх мэт хэсэг ажилчид Беллийн
Лабораторид (бас Bell Labs гэдэг) давхар үйлдэлт, олон хэрэглэгчид үйлдлийн
системийг бүтээжээ.

Анх ассемблер хэлээр хийгдсэн ч 1973 онд цаашдын хөгжүүлэлт болон олон төрлийн
төхөөрөмжид хялбар суурьшуулах зорилгоор бараг бүгдийг нь Си хэл уруу
хөрвүүлжээ.

Одоогоор UNIX-н худалдааны тэмдгийг Нээлттэй Бүлэг гэдэг үйлдвэрлэлийн
стандартын консорциум эзэмшиж байгаа. "Нээлттэй Бүлэг"-ийн UNIX системийн
шаардлагыг хангасан системүүд уг худалдааны тэмдгийг ашиглах эрхтэй бөгөөд бусад
системүүдийг нь Unix төст систем гэдэг. Гэхдээ худалдааны эрх авсан системтэй
төстэй системүүд албан бусаар Unix гэдэг нэр томьёог ашиглах нь түгээмэл байдаг.

Өнөө үед албан ёсны Unix системүүдээс гадна MINIX, Linux, BSD-н салбарууд
(FreeBSD, NetBSD, OpenBSD, DragonFly BSD) гэх мэт Unix төст үйлдлийн системүүд
түгээмэл дэлгэрч байгаа. Уламжлалт Unix гэдэг нэр томьёо нь Хувилбар 7 Unix юм
уу UNIX System V-н шинж чанарыг агуулж буй үйлдлийн системийг тодорхойлж болно.

1960-аад онд Массачусетсийн Технологийн Сургууль, AT&T Беллийн Лаборатори,
General Electric (Женерал Электрик)нар GE-645 тооцоолуурт Multics (Мултикс)
гэдэг зэрэг тооцоолол хийдэг үйлдлийн системийг анх хөгжүүлсэн. Мултикс нь олон
шинэлэг санааг дэвшүүлсэн ч бүтэлгүйтсэн юм.

Мултикс нь дэндүү цогц, нүсэр байснаар зорилгодоо хүрэлгүй Белл Лаборатори
аажмаар уг төслөөс гарсан юм. Мултиксыг хөгжүүлж байсан сүүлчийн судлаачид болох
Кен Томпсон, Деннис Ритчи, Дуглас Макилрои, Жои Оссанна нар маш цомхон, жижиг
байхаар Мултиксыг дахин хийхээр шийдэв. Тэр үед Ритчи: "Бид зөвхөн програмчлахад
сайн систем бүтээхээсээ илүүтэй системтэй харьцах бусад зүйлс нь зөв бүтэц
зохион байгуулалттай байхыг зорьсон юм…" гэжээ.

Кен Томпсон Мултикс дээрээ ажиллаж байхдаа файл, хуудаслалтын шинэ системийн
загварчлалыг бичсэн. Мөн тэрээр Оддын Аялал (Space Travel) гэдэг тоглоомыг
програмчилсан боловч тоглоом ажиллахад бага өртөгтэй, өндөр хүчин чадалтай машин
шаардагдаж Белл Лабораториосоо нээх их хэрэглэгдээгүй PDP-7 гэдэг машиныг олов.
1969 онд PDP-7 дээрээ Томпсон, Ритчи, Руд Канадей нар Белл Лабораторийн
судалгааны багийг удирдаж үечилсэн файлын систем, компьютерын процесс,
төхөөрөмжийн файлын үндэс, команд мөрийн хөрвүүлэгч, хэд хэдэн жижиг
хэрэгслүүдийг хөгжүүлжээ.

1970 онд Петер Нейман Multics (Multiplexed Information and Computer Service)
гэдэг нэрийг егөөдөж төслийн нэрийг Unics (UNinplexed Information and Computer
Service) гэж нэрлэв. Unix нь мөн зэрэг олон хэрэглэгчидтэй ажиллаж чаддаг бөгөөд
нэрээ Unix (Юникс) болгон өөрчлөв.



https://mn.wikipedia.org/wiki/T-ara

Өмнө Солонгос улсын “ССМ” урлагийн компанийн эрхлэн чиглүүлдэг энэ цагийн
солонгос дуу хөгжмийн гол төлөөлөгчдийн нэг болсон охидын хамтлагийг Тиара
(T-ara, 티아라, «титэм»), Ти-ара гэдэг. Тиара хамтлаг 2009 оны зун зургаан
гишүүнтэйгээр байгуулагдсан. Харин явцын дунд хэд хэдэн гишүүн ороод гарсан.
Солонгос хэлээр нэг бүтэн цомог (2009), таван өргөтгөсөн цомог (2010, 2011,
2011, 2012, 2013) гаргажээ. 2011 оноос Японы зах зээлд нэвтэрч япон хэлээр хоёр
цомог (2012, 2013) гаргаад байгаа. 2010 оны эхэнд анх удаа долоо хоногийн
тэргүүн дуу («Bo Peep Bo Peep »)-ны эзнээр шалгарч байсан Тиара 2011 он болоход
оны шилдэгт нэр дэвшсэн дуу («Roly-Poly») бүтээтлээ өсч өндийжээ. 2012 онд нэр
хүндээ өсгөөд бууруулсан. 2013 онд муугүй байна.

“Дуу хөгжмийн урлагийн хатад болно” гэсэн хүслээс “tiara” (титэм) гэсэн англи
нэр өгөгджээ. Гэхдээ хамтлагийн нэрийг төрөлх солонгосоор 티아라 [тиара], гол ашигт
зах зээл болсон японоор ティアラ гэж галиглан бичдэг бол олон ард түмэнд танигдахуйц
латин үсгээр T-ara (ти-ара), солонгос үсгийн хэлбэрт тааруулж T-ARA, чамирхаж
T♔ARA гэж бичиж хэвшсэн байна. Монгол улсад дээрхээс гадна монгол кирилээр
Тиара, Ти-ара, Т-ара, Тара гэсэн хэдэн янзаар салаалуулан галиглаж байна.

“Mnet Media” компани Чиүонь, Чиэ, Өньжон, Хюминь, Чиёнь таван охиныг гурван жил
дуулж бүжихэд сургаж нэгэн хамтлаг болгоод “Эрэгтэй үнсгэлжин” ОАК-ны «Чуөнь
сарам» (좋은사람) дууг дуулуулсан нь 2009 оны 4-р сар юм. 6, 7-р сард Чиэ, Чиүонь
хоёр хамтлагаас гарч, Тиара (T-ara) өөрөө өмнөх том компаниасаа төрөлжсөн охин
компани “Core Contents Media” (CCM) –ийн удирдлаганд шилжжээ. Ахлагч Өньжон,
хөөрхөн Хюминь, отгон Чиёнь гурав дээр дуучин жүжигчин хоёроос төрсөн хүүхэн
Пурам, Сунё Шидэд багтах шахам бэлтгэгдэж асан Суёнь, интернэтэд хөөрхөн
царайгаараа танигдсан Кюри нарыг нэмж аваад зургаан гишүүнтэйгээр дахин зохион
байгуулагдаад олны сонирхлыг татаж эхлэсэн гэдэг. 2009 оны 7 сарын 29-нд
«Кожитмал» (거짓말, Lies) зэрэг аятайхан дуугаа анх үзэгчдэд толилуулжээ. Ажигч
гярхай нэтчдийн шударга шүүмжийг ухамсарласан Тиара дахиж ам барьж дуулахгүй
гэдгээ энэ үед амласан. 9-р сард Өньжон, Суёнь, Хюминь, Чиёнь дөрөв Supernova
хамтлагтай хамтран «Time to Love» дууг олонд таашаагдахаар дуулжээ. 11-р сарын
29-нд Тиарагийн анхны бүтэн (студын) «Absolute First Album» цомог худалдаанд
гарсан. Оны төгсгөлд Алтан диск шагналаас 4minute хамтлагийн хамтаар “Оны шилдэг
шинэ уран бүтээлч” нэр зүүсэн нь өсөх ирээдүйг нь зөгнөсөн хэрэг болов. Цомгийн
олон дуунаас «Bo Peep Bo Peep» дууг онцолсон нь зөв болж KBS SBS хоёр гол
телевизийн хөгжмийн хөтөлбөрүүд болох Musicbank-т хоёр, Inkigayo-д гурван долоо
хоног тэргүүлсэн нь Тиарагийн анхны томоохон түрүү байлаа. 2010 оны 3-р сард
өмнөх цомгийг «Но тэмүнэ мичё» (I Go Crazy Because of You) зэрэг дуунуудаар
өргөтгөж «Breaking Heart» болгон гаргасан нь Gaon жагсаалтанд нэг удаа
тэргүүлсэн байна. 11-р сард «Вэ ирони» (Why Are You Being Like This), «Yayaya»
зэрэг дуутай «Temptastic» өргөтгөсөн цомгоо шинэ гишүүн Хуаёнтойгоо хамт
үзүүлжээ.

2011 оны 6-р сард хамтлагийн хоёр дахь гэж хэлэгддэг «John Travolta Wannabe»
өргөтгөсөн цомог худалдаанд гарч хамгийн сайндаа 2, 3-р байр эзлэж байв. Харин
энэ цомгийн зугаатай бүжигт «Roly-Poly» дуу нь Gaon-ы тоолсноор тэр жилийн
хамгийн олон буюу бүгд 2 сая ам.долларын үнэ бүхий 4,680,253 удаа татагдсан
байна. Дараа нь Солонгост урьд шалгарсан дуунуудаа японоор дуулж Японд
идэвхжүүлдэг болж , гадаадын хамтлаг дуучдаас анхныхаа долоо хоногт шууд тэргүүн
байранд жагсахаар их хувь борлуулсан хамгийн эхний тохиолдол гэдэг шинэ түүхийг
бичжээ. 2010 оны төгсгөлөөс хамтлагийн гишүүд нэг нэгээрээ ээлжлэн хамтлагаа
ахладаг дүрэм тогтсноор Өньжонгоос Пурам (II), дараа нь Хюминь (III), тэгээд
Суёнь (IV), Жиёнь (V)-д ахлагчийн алдар шилжиж байв. 2013 оны намрын байдлаар
Кюри хамтлагийн ахлагч (зургаадугаар) гэдэг тодотголтой байна.

2012 он гарснаар «Lovey-Dovey», «Day by Day» зэрэг дуугаараа үзэгч сонсогчдоо
улам бишрүүлж чадсан. 2012 оны 6 сард 18 настай Арөм найм дугаар гишүүн болж, 14
настай Тани гишүүн болохоор бэлтгэгдэж байгаа нь ил болов. Тэр зун Тиара хамтлаг
Японы олон хотуудаар аялан тоглосон. Харин 7-р сарын 30-нд Хуаён хамтлагаас гарч
байгаа жигтэй мэдээ олны чихийг дэлдийлгэв. "CCM"-ийн захирал Ким Гуан-сү
"Тиарагийн 19 ажилтны гомдлыг харгалзан Хуаёнгийг явуулж байна" гэжээ. Хуаён
хамтлагийн бусад гишүүдтэй зөрчилдөн үл тэвчих байдал үүссэн шалтгааныг эрсэн
хов жив цахим сүлжээгээр нэг тарж байв. Намар нь Тиара (T-ara) «Sexy Love»-г
солонгос, япон хоёр хэлээр дуулжээ.

2013 он гараад «Bunny Style!» гэсэн шинэ япон дуу гаргасан. 7-р сард Арөм
хамтлагаас гарч эргээд зургуулаа үлдээд байна. 9-р сард Монголын солонгос дуу
хөгжим сонсогч хүүхэд, залуусын тав зургаан жилийн хүслийг биелүүлж, хүлээлт
тайлсан нүсэр тоглолтыг авчирсан. 10-р сард «Number Nine» дуугаар идэвхжүүлэн
«Again» тал цомгоо гаргажээ.



https://mn.wikipedia.org/wiki/%D3%A8%D0%BD%D0%B3%D3%A9%D0%BD%D0%B8%D0%B9_%D0%B1%D1%8D%D0%BB%D0%B3%D1%8D%D0%B4%D1%8D%D0%BB

Хүний амьдралын ээлжлэн өнгөрөх өдрүүд олон янзын өнгөөр дүрслэгддэг. Сэтгэл
санааны тайван байдал, амьдралаас авч буй сайхан мэдрэмжүүд, сэтгэлд хоногшсон
дурсамж гээд бүхий л зүйл өнгөтэй холбогдон ой санамжинд үлдэж, дурсагдана.
Магадгүй сэтгэл дундуур байх үеийн мэдрэмжүүд ч зарим нэг өнгөөр
тодорхойлогддог. Тиймээс сэтгэл судлаачид өнгийг хүний сэтгэл зүйд шууд болон
шууд бусаар нөлөөлдөг хэмээн эерэг болон сөрөг нөлөөллийг тодорхойлжээ. Өнгө
бүхэн өөрийн онцлогтойгоос гадна янз бүрийн нөлөөллийг бидэнд үзүүлдэг. Дэлхий
дээрх бүхий л зүйлс өөрийн гэсэн өнгө, хэв маяг, донжийг агуулсан байдаг бөгөөд
үүнд өнгө хамгийн их нөлөөг үзүүлдэг. Өнгөнүүд тус бүртээ юуг илэрхийлж, хүний
сэтгэл зүйд яаж нөлөөлдөг талаар олон судалгаа, туршилтууд байдаг. Өнгийг МЭӨ
1550-аад онд эртний Египетэд судалж байсан бол 2000 жилийн тэртээ Хятадад судалж
байжээ.

♦Цагаан өнгө нь сүү, сэвгүй ариун сэтгэлийн бэлгэддэг. Цагаан өнгийн хадгийг
хамгийн сайн сайхан, хүндэтгэдэг хүндээ өргөн барьдаг. Мөн энэ өнгө тогтвортой
итгэлтэй сэтгэл төрүүлдэг байна. Тиймээс эмч сувилагч нар цагаан өмсгөл өмсдөг
ажээ. Бас зарим улс төрчид өөрсдийн тууштай байдлыг илэрхийлж цагаан хувцас
өмсдөг.

♦ Цэнхэр өнгийн хадаг тэнгэрийг бэлгэддэг. Монголчууд дээр үеэс цэнхэр өнгийн
хадгийг түгээмэл хэрэглэж, ах дүүсдээ барьж золгодог заншилтай. Энэ өнгө цусны
даралтыг бууруулдаг шидтэй. Эмнэлгийн зарим ажилтан, цагдаагийн албан хаагчид,
хотын цэцэрлэгчид цэнхэр өмсгөлтэй байдаг.

♦ Шар өнгө нь эрдэм болон шашныг бэлгэддэг. Шар өнгийн хадгийг багшдаа барьдаг
бөгөөд өөр хүнд барьдаггүй ёстой байжээ. Энэ өнгө мөн аз жаргал, баяр баясгаланг
бэлгэддэг. Тиймээс дэлхийн бараг бүх улсын такси шар өнгөтэй байдаг. Мөн дэлхийн
томоохон машин түрээслэх фирмүүд машиндаа энэ өнгийг сонгодог байна.

♦ Ногоон хадаг нь газар дэлхийг бэлгэддэг. Мөн энэ өнгө хүнд итгэл төрүүлдэг
байна. Иймээс дэлхийн олон банк ногоон өнгийг сонгодог ажээ. Амралт, унтлагын
өрөөнд ногоон өнгө зонхилж байвал санаа сэтгэл амарч, амгалан тайван байх болно.

♦Улаан хадаг галыг бэлгэддэг байна. Энэхүү хадгийг бурхан шашны таван махбодийн
тусгай үйлд хэрэглэдэг бөгөөд хүмүүст барьж золгодоггүй ажээ. Мөн энэ өнгө идэх
дур хүслийг төрүүлдэг. Тиймээс дэлхийн томоохон хүнс үйлдвэрлэгч фирмүүд жишээ
нь кока кола сурталчилгаандаа улаан өнгийг хэрэглэдэг. Улаан өнгө гал халуун
сэтгэл, дурлал хайрын бэлэгдэл болно. Харин зүрх судасны цохилтыг түргэсгэж,
цусны даралтыг ихэсгэдэг. Нүдний хараанд муугаар нөлөөлөх, ядраах зэрэг сөрөг
нөлөөтэй байдаг.

♦ Бор: Энэ өнгө нь хүнд яарах тэвдэх сэтгэл төрүүлдэг нь туршилтаар батлагджээ.
Тийм учраас түргэн хоолны газрууд сандал ширээгээ бор өнгөөр буддаг байна. Энэ
нь идэж дууссан нь түргэн гарч, дараагийн хүндээ зай тавьж өг гэсэн утгатай юм.
Хэрэв та зочинд дургүй бол зочны өрөөндөө бор өнгийн ханын цаас, ширээ сандал
зэргийг сонгож болно. Харин зочид гийчдэд дуртай бол бор өнгөнөөс зайлсхийх
хэрэгтэй ажээ.

♦ Гүн ягаан: Хүний санаа сэтгэлийг тайван бус болгож айх сэтгэл төрүүлдэг.
Ялангуяа эмнэлэгт тохирохгүй гэж үздэг.

♦ Хар өнгө: Хүч чадал,хүсэл, эрч зоргийг бэлгэддэг. Их эрдэмтэн Эйнштен
анхаарлаа төвлөрүүлж сайн ажиллахын тулд хар хөшигтэй өрөөнд сууж бүтээлээ
туурвидаг байжээ.

♦ Цайвар ягаан: Тайвшрах сэтгэл төрүүлдгээрээ бусад өнгөнөөс ялгаатай. Цайвар
ягаан өнгийн хувцас өмссөн хүмүүс эелдэг урьхан харилцаатай байдаг. Тийм учраас
Англи улсын их дэлгүүрийн худалдагчид цайвар ягаан хувцсаар ижилссэн байдаг
байна.

♦ Хар хөх: Төгсөшгүй, дуусашгүй санааг илэрхийлж алдар хүндийг дагуулдаг хэмээн
үздэг. Тийм учраас том том үйлдвэр, фирмүүд энэ өнгийг ашиглаж нэр хүндээ
бататгадаг байна. Сайхан сэтгэлтэй, уур нь амархан гарчихдаг хүмүүс хөх, цэнхэр
өнгөнд дуртай байдаг. Аливаад идэвхгүй, мөрөөрөө байх дуртай хүмүүс саарал
өнгөнд дурладаг. Намбалаг, томоотой хүмүүс хүрэн, шар хүрэн өнгөнд дуртай байдаг
ажээ.



https://mn.wikipedia.org/wiki/%D3%A8%D0%BD%D0%B3%D3%A9

Өнгө гэдэг нь хүнд харагдаж буй мэдрэмж бөгөөд улаан, шар, хөх, хар зэргээр
ангилна. Гэрлийн спектр, хүний нүдэн дэх гэрэл мэдрэгч эстэй харилцан
үйлчлэлцсэнээр өнгө үүсдэг байна. Өнгө нь гэрлийн эх үүсвэр ба гэрэл тусаж буй
объект, материалын физик шинж чанараас, өөрөөр хэлбэл тухайн материалын гэрэл
шингээлт, ойлголт зэргээс хамаарна.

Гэрлийг судладаг ухааныг хроматик гэж нэрлэх нь бий. Энэ шинжлэх ухаан нь хүний
нүд ба тархи өнгийг мэдрэх, материалын өнгө, урлагийн өнгөний онол, үзэгдэх
гэрлийн муж дахь цахилгаан соронзон цацаргалтын физик шинж зэргийг судална.



https://mn.wikipedia.org/wiki/%D0%AF%D0%BC%D0%B0%D0%B9%D0%BA

Ямайк Улс (англ. Jamaica, авиан галиг нь [dʒəˈmeɪkə]) — Хойд Америкийн Карибын
тэнгист байрлах арлын улс. Британийн Хамтын Нөхөрлөлд багтдаг.

Ямайк арал Куба арлын өмнө зүгт 145 километр, Гайти арлын өрнө зүгт 119
километрийн зайтай байрладаг ба дээрх хоёр арлын дараах Их Антиллийн арлуудаас
гуравдугаар том нь (10 991 км² талбайтай) аж. Нутгийн хамгийн өндөр цэг нь
д.т.дээш 2256 метр хүрнэ. Халуун орны уур амьсгалтай.

Ямайк Их Британиас 1962 онд тусгаар тогтносон. Албан ёсны хэл нь Англи. 2010 оны
байдлаар 2,847,232 хүнтэй. Хүн амын 92% нь Африк гаралтай, олонх нь Христсэг
(62.5% нь Протестант) шүтлэгтэй.

Ямайк Боб Марли мэтийн дуучид, Усэйн Болт мэтийн ойрын зайн гүйгчидээрээ
алдартай.



https://mn.wikipedia.org/wiki/%D0%AD%D0%BD%D0%B5%D1%80%D0%B3%D0%B8

Физикт болон бусад шинжлэх ухаануудад эрчим хүч буюу энерги (Грекийн ενεργός,
энергос, "идэвхтэй, ажилладаг" гэсэн утгатай) бол байгаль дээр хадгалагдаж буй
системүүд болон биетүүдийн физик шинж чанарыг илэрхийлсэн скаляр физик
хэмжигдэхүүн юм. Энерги нь хэд хэдэн өөр төлөвт орших бөгөөд тухайлбал кинетик,
потенциал, дулааны, цахилгаан соронзон, химийн, цөмийн, масс гэх мэтчилэн байдаг
бөгөөд эд бүгд мэдэгдэж буй байгалийн үзэгдлүүдийг тайлбарлахаар
тодорхойлогдсон.

Энерги нь нэг төлөвөөс нөгөө төлөвт хувирах бөгөөд харин хэзээ ч шинээр үүсч бий
болдоггүй, мөн устаж үгүй болдоггүй. Энэхүү энерги хадгалагдах зарчмыг анх 19-р
зууны эхэн үед постулат болгосон бөгөөд энэ нь аливаа битүү системд үйлчилдэг.
Нётерийн теорем ёсоор бол энерги хадгалагдах үзэгдэл нь физикийн хуулиуд цаг
хугацаа өнгөрөхөд өөрчлөгддөггүй гэдэг баримтын үр дагавар юм.

Эйнштейны хууль ёсоор тодорхой масстай бие бүхэн энергитэй. Харьцангуйн онол
ёсоор тайван байх үеийн энерги болон массын харьцаа нь дараах томъёогоор
тодорхойлогдоно: E = m c 2 {\displaystyle E=mc^{2}}

Энерги нь олон янзын энергийн хэлбэрт байх ба үүнд жишээлбэл потенциал энерги,
кинетик энерги, химийн энерги эсвэл дулааны энерги гэх мэтийг нэрлэж болно.
Энергийг нэг системээс нөгөө рүү дамжуулах болон нэг хэлбэрээс өөр хэлбэрт
хувиргаж болох боловч термодинамикийн 2-р хуулиар дулааны энергийн хувьд
системүүдийн хооронд хязгаарлагдмал шилжилттэй эсвэл аар энергийн хэлбэрт
хувиргах боломжтой байдаг.



https://mn.wikipedia.org/wiki/%D0%AD%D0%B9%D1%84%D0%B5%D0%BB%D0%B8%D0%B9%D0%BD_%D1%86%D0%B0%D0%BC%D1%85%D0%B0%D0%B3

Эйфелийн цамхаг (фр. Tour Eiffel) буюу Төмөр Хатагтай (La Dame de Fer) нь
өнөөгийн Парисын хамгийн том доминант бөгөөд түүнийг зохиогч Александр Густав
Эйфельийн нэрээр нэрийджээ. Уг цамхаг Сена мөрний зүүн эрэгт Марсын талбайд
(Champs de Mars) телевизийн антены хамт 324 метрийн өндөр хүртэл сүндэрлэнэ.
300м өндөртэй тус цамхаг нь 1930 оныг хүртэл дэлхийн хамгийн өндөр байгууламж
байжээ. Гурван давхартай бөгөөд 1-р давхар нь 57м өндөрт (345 шат), 2-р давхар
нь 125м өндөрт (дахин 359 шат), байдаг бол 274м өндөрт байх 3-р давхарт (нийт
1652 шат бий) хүртэл цахилгаан өргүүр байх тул шатаар алхах шаардлага байхгүй.
Цамхаг нийт 10000 тонн жинтэй ба тойргийн хэмжээ 88,3м. Парис хотын хамгийн
өндөр барилга болох энэ цамхаг салхинд 6-7 см хэлбэлзэлтэй найгадаг байна. 7
жилд нэг удаа зэвэрхээс хамгаалах засвар үйлчилгээнд 50-60 тонн будаг
хэрэглэдэг.

Түүхийн хуудас сөхвөл Францын засгийн газар 1884 онд Францын Их Хувьсгалын 100
жилийн ойг тохиолдуулан 1889 онд Парис хотноо Дэлхийн Үзэсгэлэн Яармаг зохион
байгуулах шийдвэр гаргасан бөгөөд уран бүтээлчдийн дунд зарласан уралдаанд
түрүүлсэн уг цамхгийг 1887 оны 7-р сарын 26-аас барьж эхэлжээ. Түүнийг барихад
700-аад зураг төсөл үйлдэгдэж, 18,000 хэсэг төмөр хийцийг 2.5 сая ган холбоосоор
холбож, сард дунджаар 15м өндрийн хурдтайгаар хэдэн зуун хүний хөлс хүчээр 1889
оны 5-р сарын 6-нд баригдаж дуусчээ. Цамхаг баригдсан цагаасаа эхлээд гайхамшиг
гэхээсээ илүү нүдэнд орсон хог мэт нийслэлчүүд төдийгүй нийгмийн нэр хүндтэй
зүтгэлтнүүдийн шүүмжлэлийн бай болж байв. Зохиолч Ги Дө Моппассан цамхагт
байрлах зоогийн газарт байнга зочлох дуртай байсан бөгөөд уг цамхаг харагдахгүй
ганц газар Парист үлдсэн нь энэ хэмээн ёжилдог байжээ. Гэвч 20-р зууны эхэн үе
гэхэд цамхгийн гоо сайхныг магтан дуулах яруу найрагчид, зураачид олширсон
бөгөөд 1909 онд цамхгийг нураах төлөвлөгөөтэй байсан боловч радиотелеграфын
антенд ашиглахын тулд Эйфелийн цамхаг бүрэн бүтэн үлдсэн гэдэг. Одоогийн
байдлаар 200 сая гаруй хүн очиж сонирхсон ба энэ нь дэлхий дээр хамгийн их хүн
үзсэн төлбөртэй дурсгалын газар ажээ.



https://mn.wikipedia.org/wiki/%D0%A8%D0%B0%D0%BD%D1%85%D0%B0%D0%B9

Шанхай (хят. 上海) нь Хятад улсын хамгийн том төдийгүй дэлхийн хамгийн их хүнтэй
хот юм. Хятадын мужийн зиндааны 4 хотын нэг ба 2013 оны тооллогоор 24.1 сая
хүнтэй байна. Хөх мөрний тэнгист цутгах аманд байрладаг, Жианьсу, Жезян
мужуудтай баруун талдаа хил залгана.

Шанхай нь анх загасны аж ахуй, даавууны үйлдвэрлэл явуулдаг тосгон байсан. 1553
онд цайз барьж хана босгосоноос хойш Шанхай хотын хэмжээнд хүрсэн гэж үздэг.
19-р зуунаас Шанхайн боомтын ашигтай байрлал худалдааны чухал зангилаа өолоход
түлхэц өгсөн. Улмаар 1842 оны Нанкины гэрээгээр гадаадтай худалдаа хийхийг
зөвшөөрсөн хотуудын нэг болсон. Шанхай нь зүүн, барууны хоорондох худалдаа
арилжааны төв болж хөгжсөн бөгөөд 1930-аад он гэхэд санхүү, бизнесийн томоохон
төв болсон байв. Гэвч 1949 онд Коммунистууд засгийн эрхэнд гарснаар гадаадын
хөрөнгө оруулалт зогсож, эдийн засаг нь гэнэт зогсчээ. 1990 онд эдийн засгийн
шинэчлэл хийснээр Шанхай нь дахин эрс хурдтайгаар хөгжиж, 2005 он гэхэд дэлхийн
хамгийн том боомт болсон байна.

Шанхай нь өсч буй аялал жуулчлалын төв бөгөөд Бунд, Шинтианди зэрэг түүхэн
дурсгалт газрууд, орчин үеийн хөгжиж буй Пудонг дүүргийн байшин барилга, соёл
урлаг, дизайны төв гэдгээрээ алдартай. Өнөө үед Шанхай нь худалдаа арилжаа,
санхүүгийн чухал төв болжээ. Шанхайг "ирээдүйн дэлхийн хот", дэлхийн хамгийн
хурдацтай хөгжиж буй эдийн засгийн "үзүүлэн" хэмээн тодорхойлж байна.

Шанхай гэдэг нь "Тэнгисийн мандал дээр" гэх утгатай 上 ("дээрх"), 海 ("тэнгис")
хоёр ханз үсгийн нийлэмж юм. Энэ нэр нь Хөх мөрний бэлчирт хот байрладгаас үүдэн
лав 11-р зууны Сүн улсын үед дэлгэр хэрэглэгддэг байжээ. Хятадын түүхчид энэ нэр
нь Тан улсын үеэс хэрэглэгдсэн гэж таамагладаг.



https://mn.wikipedia.org/wiki/%D0%A8%D0%A3%D0%A2%D0%98%D0%A1

Монгол улс дотооддоо инженер, техникийн боловсон хүчин бэлтгэх зорилгоор
МУИС-ийн бүрэлдэхүүнд 1959 оноос Аж үйлдвэрийн эдийн засаг, Барилгын инженер,
1960 оноос Геологийн инженерийн мэргэжилтэн бэлтгэж эхэлснээр тус сургуулийн
суурь тавигдсан юм. 1969 онд МУИС-ийн бүрэлдэхүүнд Политехникийн дээд сургууль
/ПДС/-ийг Барилга, Эрчим хүч, Геологи-уул уурхай, Механик-инженер, Инженер-эдийн
засгийн гэсэн таван факультет, мэргэжлийн 13 тэнхимтэйгээр байгуулжээ.

Политехникийн дээд сургуулийн хөгжил бэхжилтэнд Нэгдсэн Үндэстний Байгууллагын
Хөгжлийн хөтөлбөрийн төсөлд бодитой хувь нэмэр оруулсан юм.Энэ төслийн хүрээнд
тус сургуулийн шинэ үеийн багшлах боловсон хүчин, сургалтын материалаг баазын
асуудал зохих түвшинд шийдвэрлэгдсэн юм. 1982 онд БНМАУ-ын Сайд нарын Зөвлөлийн
шийдвэрээр ПДС-ийг МУИС-ийн бүрэлдэхүүнээс гарган, бие даасан дээд сургууль
болгон зохион байгуулсан байна.



https://mn.wikipedia.org/wiki/%D0%A7%D0%B8%D0%BD%D0%B3%D0%B8%D1%81_%D1%85%D0%B0%D0%B0%D0%BD_%D0%BE%D0%BB%D0%BE%D0%BD_%D1%83%D0%BB%D1%81%D1%8B%D0%BD_%D0%BD%D0%B8%D1%81%D1%8D%D1%85_%D0%B1%D1%83%D1%83%D0%B4%D0%B0%D0%BB

Чингис хаан олон улсын нисэх онгоцны буудал нь Монгол Улсын нийслэл Улаанбаатар
хотоос баруун урд зүгт 14.7 километрын зайд Хан-Уул дүүргийн нутаг дэвсгэр
Буянт-Ухаад байрладаг нисэх онгоцны буудал юм. Баруунаас зүүн рүү бууж, зүүнээс
баруун руу нисэх хатуу хучилттай нислэгийн нэг зурвастай. Тус буудал нь Монголын
хамгийн том нисэх онгоцны буудал билээ. Монголын агаарын тээврийн компаниуд
болох ХҮННҮ ЭЙР, МИАТ, Изинис Эйрвэйз, Аэро Монголиа нь "Чингис хаан" олон улсын
нисэх онгоцны буудлыг голчлон ашигладаг.

Тус буудал нь Буянт Ухаа нисэх онгоцны буудал хэмээх нэртэй байсан бөгөөд Их
Монгол Улс байгуулагдсаны 800 жилийн ойг тохиолдуулан 2005 оны 12 сарын 21-нд
Чингис хааны нэрээр нэрлэгдсэн.



https://mn.wikipedia.org/wiki/%D0%A5%D3%A9%D0%B2%D1%81%D0%B3%D3%A9%D0%BB

Хөвсгөл аймаг нь гүн цэнхэр Хөвсгөл нуурынхаа нэрээр нэрлэгдэх ба 1931 онд үүсэн
байгуулагдсан. Булган, Архангай, Завхан аймагтай хиллэх ба улсын хилээр
зааглагдаж Орос улс, түүний Тува, Буриад улсуудтай хаяа залгадаг. Аймгийн төв
Мөрөн хот улсын нийслэлээс баруун хойш 671 км зайтай. Хөвсгөл аймаг 1992 оны
үндсэн хуулийн хүрээнд 24 сум, цаашилвал 126 багийг агуулан байгаа.

Хөвсгөл аймаг нэг зуун мянга зургаан зуу гаран (100,629) ам дөрвөлжин километр
газар эзэлсэн Монгол улсын 6 дахь том дэвсгэр газартай аймаг. Үндсэндээ
уулархаг. Уул, ус, ой, хөвч, тайга болсон нутгийг аялагч жуулчид үзээд «Монголын
Швейцар» гэж нэрийдэх нь бий. Амьтан ургамал, ашигт малтмалаар баялаг, түүх,
байгалийн дурсгалт газар арвинтай, онгон дагшин байгалийн өлгий болсон нутаг.

2011 оны байдлаар 126 мянган хүн оршин сууж байсан ба хамгийн олон хүнтэй аймаг
юм. Үндсэндээ монгол үндэстэн, тэр дотроо халх, дархад, хотгойд, урианхай
зонхилдог. Өөр аймагт байдаггүй цаатан отгийн хүмүүс цөөн тоогоор бий.

Тус аймгийн нутаг дэвсгэр дээр нэн эртний үеэс хүн оршин сууж амьдарч байсныг
илтгэсэн чулуун болон хүрэл зэвсгийн үеийн булш, хадны сүг зураг, буган хөшөө
олонтой.

Тухайлбал Цагаан-Уул сумын Сангийн далайн хүрээ, Бүрэнтогтох сумын Уушгийн
өврийн 2–3 метр өндөр буган хөшөө, 3–4 метр өндөр хиригсүүр, Загзуугийн амны
шороон хэрэм, Мөнх хааны ордны туурь, Цагаан-Үүр, Чандмань-Өндөр сумын нутагт
орших хүн чулуун хөшөө, Мөнх хааны болон Кул Билгэ хаанд зориулан босгосон
гэрэлт хөшөө зэрэг түүхийн дурсгалт зүйлс олон бий.

Аймгийн нийт хүн амын 76,9%-ийг халх, 13,7 %-ийг дархад, 5,2 %-ийг хотгойдууд
эзэлдэгийн зэрэгцээ Буриад, Урианхай, Цаатан, зэрэг ястнууд амьдардаг олон ястны
өлгий нутаг юм.

Тус аймгийн Баянзүрх, Улаан уул, Рэнчинлхүмбэ, Цагааннуур суманд ихэвчлэн
Дархад, Цаатан, Тува, Чандмань-Өндөр суманд Урианхай, Цагаан-Үүр суманд Буриад,
Шинэ Идэр, Галт, Жаргалант суманд Халх, бусад суманд Хотгойд ястнууд голлон
амьдардаг.

Элбэг баян араатан, жигүүртэн ан амьтад, түүхийн дурсгалт зүйл, байгалийн
үзэсгэлэн зэргээр гайхагдсан Хөвсгөл нутгийг Монголын Швейцари хэмээн нэрлэдэг.

Aймгийн нутаг дэвсгэр нь Хангайн уулархаг мужид оршдог. Уул нурууны гол хэсэг нь
хангай нурууны салбар хэсэг Хөвсгөл Тагна, Саяны уулс багтана. Дэлгэрхаан уулын
ноён оргил нь далайн түвшнээс дээш 3491 метр өндөрт орших ба аймгийн нийт нутаг
дэвсгэр нь далайн түвшнээс 1650-2050 метр өргөгдсөн.

Хангайн нуруунаас эх авсан Идэр, Тэс, Бүгдгээн, Хөвсгөл нуурын баруун ба зүүн
талын уулсаас эх авсан Дэлгэр мөрөн, Бэлтэс, Шарга, Шишгэд, Эг, Үүр, Уйлган
зэрэг 400 гаруй гол мөрөн, горхи булагтай.

Тус аймагт 300 гаруй том, жижиг нуур байдаг. Эдгээр нууруудын дотроос цэнгэг
тунгалагаараа дэлхийд тэргүүлдэг, талбайн хэмжээгээрээ Ази тивд аравдугаарт,
Монгол оронд хоёрдугаарт, гүнээрээ Төв Азид хоёрдугаар ордог Хөвсгөл нуур байна.

Тус аймагт анагаах чадлаараа улс даяар алдартай Булнай, Салбарын халуун рашаан,
Торц, Дулаан бүлээн, Наранбумбат, Хоногцол, Бөөстөг, Гантигт зэрэг хүйтэн рашаан
байдаг ба эдгээрийг түшиглэн амралт сувиллын газрууд ажилладаг. Энэ аймгийн
хамгийн их нуур буюу "Хөвсгөл" нуур нь ОХУ-ын "Байгаль" нууртай газар доор эх нь
холбоотой байдаг юм.

Хөвсгөл аймаг байгалийн баялаг, эрдэнэсийн сангаар нэн арвин, үйлдвэрийн
зориулалтаар ашиглах боломжтой судалгаа хийсэн олон сая тонн нөөцтэй фосфорит,
нүүрс, бал чулуу, алт, төмрийн хүдэр, хөнгөн цагаан, шороон будаг, шохойн чулуу,
гантиг, боржин гэх зэрэг хөнгөн үйлдвэрлэлд чухал ач холбогдолтой баялаг бий.
Мөн олон сая шоо метрээр тооцогдох ойн нөөцтэй.

Aймгийн нийт нутгийн 35,4% буюу 35,5 мянган км квадрат талбайг ойн талбай
эзэлнэ. Ойд гацуур, хуш, нарс, улиас зэрэг навчит болон шилмүүст мод эзэлдгийн
90 орчим хувь нь хар мод юм.

Тус аймагт вансэмбэрүү, алтан хундага зэрэг 80 шахам төрлийн эмийн ургамал
ургана. Нэрс, үхрийн нүд, улаалзгана, бөөрөлзгөнө, улаагана, хад, аньс, тошлой,
гүзээлзгэнэ зэрэг жимс, самар, мэхээр, мөөг, сонгино гэх мэт хүнсний ургамлын
арвин баялаг нөөцтэй юм. Эдгээрээс биологийн нөөц удмын сангаараа эрдэмтний
сонирхлыг татдаг Сибир жодоо, хонин арц, ягаан цээнэ, ямаан сэрдэг, шивүүрт,
ортууз зэрэг олон төрлийн ургамлууд Монгол улсын хогийн ургамалд ордог аж.

Хөвсгөл аймагт 5 баг, 13 овог, 31 төрөлд хамрагдах 35 зүйлийн хөхтөн, тэр дундаа
үнэг, чоно, хандгай, баавгай, хярс, хүдэр, зэрлэг гахай, буга, гөрөөс, булга,
тарвага, ан амьтан, 2 зүйлийн 2 нутагтан, 4 зүйлийн хэвлээр явагч, 400 гаруй
зүйлийн шавьж бүртгэгджээ.

Манай аймгийн гол мөрөн нууранд 10 гаруй зүйлийн загас байдгийн дотор монголдоо
хамгийн томд тооцогдох тул загас, Сэлэнгэ мөрнөөр дамжин ирсэн хилэм загас,
Дархадын хотгор, Шишгэдийн голын сав нутагт дэлхийд хосгүй цагаан загас бий.
Эдгээр загасыг Оросын Петр хаан хүнсэндээ

Аймагт ерөнхий боловсролын сургууль 32, цэцэрлэг 29, соёлын төв 23, Хөгжимт
драмын театр, орон нутгийг судлах музей ажилладаг.

Аймгийн эдийн засгийн гол салбар нь хөдөө аж ахуй юм. Хөдөө аж ахуйд мал аж ахуй
голлох байр эзэлнэ. Аймгийн нийт нутгийн 57.7%-г хөдөө аж ахуй эдэлбэр газрын
хэрэгцээнд ашигладаг.

Тус аймгийн байгаль цаг уурын нөхцөлд тохирсон нутгийн шилмэл омгийн Дархад
омгийн хонь, хогоргын улаан монгол, эрчимийн хар ямаа, тэсийн голын адуу зэргийг
үржүүлэн ашиглаж байна. Тус аймгийн Цагааннуур суманд цаа бугыг өсгөн үржүүлдэг.
Тус аймгийн Tариалан Эрдэнэбулган, Рашаант сумд газар тариалан эрхэлж ирсэн ба
2000 оноос нийт эргэлтийн талбай 20,4 мянган га–д хүрч жилд дунджаар 10,4 мянган
га–д үр тариа, төмс, хүнсний ногоо тариалж байна.

Аймгийнхаа байгалийн үзэсгэлэнт газар нутаг, Хөвсгөл нуурын цогцолбор газрыг
ашиглан аялал жуулчлалыг эрчимтэй хөгжүүлж байна.

Хөвсгөл аймаг эх орныхоо тусгаар тогтнол, хөгжил цэцэглэлийн төлөө амь бие, оюун
ухаан, авъяас чадвараа зориулж ирсэн алдар цуутнуудын өлгий билээ. Тус аймгаас
ардын домогт баатар Чингүнжав, Жалханц хутагт Дамдинбазар, Монгол улсын баатар
Л.Даваадорж, Л.Гэлэгбаатар, Г.Цэнд, Д.Гунгаа, Үндсэн хуулийн эцэг Бяраагийн
Чимид нар төрөн гарсан бөгөөд Ардын хувьсгалын партизан 40 гаруй, Хөдөлмөрийн
баатар 22, гавъяат 48, эрдэмтэд 100 гаруй улс, аймгийн олон зуун аварга, сайчууд
төрсөн.

1990 оны ардчилсан хувьсгалын төлөө бусад аймгуудаас хамгийн түрүүн хөл тавьж
Даваадоржийн талбайд өлсгөлөн зарлаж тэмцэж явсан түүхтэй. Хөвсгөлчүүдийн шаргуу
хөдөлмөрийг үнэлж төр засгаас 1986 онд аймгийг "Хөдөлмөрийн гавъяаны улаан
тугийн одон"–гоор 2015 онд Сүхбаатарын одонгоор тус тус шагнасан билээ.

Данийн аялагч Хэннгинг Хаслунд-Кристенсен нь одоогийн Эрдэнэбулган суманд 1, 2
жилийн турш 1920-оод онд иржээ. Мөн нутгийн зарим ард Алан-Гуа эхийг
Чандмань-Өндөрт төрсөн гэж үздэг. Иймд энэ суманд улсын баяр наадмын үеэр
Алан-Гуа эхийн баярыг тэмдэглэдэг.



https://mn.wikipedia.org/wiki/%D0%A5%D2%AF%D0%BB%D1%8D%D0%B3%D2%AF

Хүлэгү хан буюу Хулагу, Үлэхү, Хүлэг (Цагадай хэл/Перс хэл:ہلاکو - Halaku; Араб
хэл:هولاكو; тэрбээр 1217 онд төрж 1265 оны хоёрдугаар сарын 8-нд нас баржээ)
Баруун Өмнөд Азийн ихээхэн хэсгийг эзлэн авсан Монголын удирдагч байв. Хүлэгү
Тулуй болон Хэрэйдийн Сорхагтани Бэх хоёрын дундаас гарсан гутгаар хүү, Чингис
хааны ач, Аригбөхийн ах, Мөнх хаан, Хубилай хаан нарын дүү юм. Хүлэгүгийн цэрэг
Монголын Эзэнт гүрний баруун өмнөд хэсгийг асар уудам нутгаар өргөжүүлж Персийн
Ил Хан улсыг байгуулжээ. Хүлэгүгээр удирдуулсан Монголчууд Лалын шашны хоёр том
төв, Багдад, Дамаск хотуудыг эвдэн сүйтгэж, Лалын шашны нөлөөллийг Каир дахь
Мамлюкууд руу шилжихэд хүргэжээ.

Хүлэгүгийн ах Мөнх 1251 онд Их Хаанаар өргөмжлөгдөв. 1255 онд Мөнх дүү Хүлэгүдаа
их цэрэг өгөн баруун өмнөд Азид үлдсэн Лалын шашинт улсуудыг дайлуулахаар
мордуулав. Хүлэгү өмнөд Ираны Луруудыг дагаар оруулах; Хашшашин бүлгийг устгах;
Багдадад төвлөрсөн Аббасид халифатыг дагаар оруулах буюу сөнөөх; Дамаскад
төвлөрсөн Сирийн Айюбид улсыг мөн дагаар оруулах буюу сөнөөх; эцэст нь Египетийн
Мамлюкийн султант улс Бахри династийг дагаар оруулах буюу сөнөөх зорилготой аян
дайн хийв. Мөнх Хүлэгүд дагаар орсон улсуудтай өршөөнгүй харьцаж, дагаар ороогүй
улсуудыг өршөөлгүй устгахыг зарлигдсан. Хүлэгү энэ тушаалын сүүлийн заалтыг ихэд
хичээнгүйлэн гүйцэтгэжээ.

Хүлэгү урьд хожид цуглуулаагүй их Монгол цэрэг цуглуулж аян дайнд морджээ. Мөнх
хааны зарлигаар нийт эзэнт гүрний арван дайчин бүрийн нэгийг Хүлэгүгийн цэрэгт
дайчлан цуглуулсан. Тэрбээр Луруудыг амархан дийлсэн бөгөөд түүний нэр хүндээс
аюун сүрдсэн Ассассинууд (мөн Хашшашин гэгддэг) нэвтэршгүй бат бөх цайз болох
Аламутаа эсэргүүцэн тулалдахгүй тавьж өгчээ.

Хүлэгү хан болон түүний шилдэг жанжин Гуо канаар удирдсан Монголын их цэрэг 1257
оны арваннэгдүгээр сард Багдадын зүг мордлоо. Хүлэгү хотыг бууж өгөхийг шаардсан
боловч халиф бууж өгөхөөс татгалзаж, хэрэв халифыг довтолбол Бурхны хилэн
Монголчууд дээр бууна хэмээн анхааруулжээ. Хүлэгүгийн хүч хотыг бүсэлж, улмаар
тус хот 1258 оны хоёрдугаар сарын 10-нд бууж өгсний дараа Монголчууд долоо хоног
үргэлжилсэн хядлага үйлдсэн нь Лалын шашны түүхэн дэх хамгийн их гарз учруулсан
үйл явдлын нэг гэж тооцогддог.

Багдадыг эзлэн авсныхаа дараа 1260 онд Монголын хүч тус бүс нутаг дахь Христ
шашинт вассалууд, тухайлбал I Хетумын удирдсан Силисийн Армен болон Антиохын VI
Бохемонд нарын хүчтэй нэгджээ. Энэхүү хамтарсан хүч Айюбид династийн захиргаанд
байдаг Лалын шашинт Сирийг дайллаа. Тэд хамтдаа Алеппо эзлээд, дараа нь 1260 оны
гуравдугаар сарын 1-нд Христ шашинт жанжин Хитбухын удирдлага дор Дамаскыг авав.
Христ шашинтнууд Умайяд мечетэд (урьд нь Баптист Жоны сүм байсан) их баяр ёслол
хийж, олон мечетийг доромжилжээ. Түүхийн олон номонд Христ шашинт гурван
удирдагчийг (Хетум, Бохемонд, Хитбух) ялан дийлэгчийн хувиар Дамаск хот руу
хамтдаа орж ирсэн гэж бичсэн байдаг боловч, Дэвид Морган нарын орчин үеийн
түүхчид энэ түүхийг зохиомжилсон түүх гэж үздэг.

Энэхүү байлдан дагууллаар тэр үедээ Левант, Египет, Арабын ихээхэн хэсгийг
захирсан хүчирхэг улс байсан Айюбид династийг нэгмөсөн дарав. Аюубидийн сүүлийн
ван Ан-Насир Юсуфыг Хүлэгү 1260 онд хороолоо. Лалын шашны хүч төвлөрч байсан
Багдад, Дамаск эзлэгдсэнээр Каир дахь Египетийн Мамлюкууд Лалын шашинт улсуудын
дунд зонхилох боллоо.

Тэр үедээ Хүлэгү өмнө зүг Палестинаар дайран Каир хүртэл давшиж, Мамлюкуудтай
тулах зорилготой байлаа. Гэвч 1259 оны сүүлээр Их Хаан Мөнх нас барахад Хүлэгү
дараачийн Их Хааныг тодруулах хуралдайд оролцохоор Хархорум руу буцах
шаардлагатай боллоо. Хүлэгү Сирид Хитбухын удирдлага дор дөнгөж 10000 орчим
цэрэг үлдээгээд ихэнх цэргээ аван буцав. Хитбухын цэрэг өмнө зүгт Египет рүү
довтолж, Аскалон, Иерусалем хүрсэн бөгөөд 1000 хүнтэй Монголын гарнизон Газад
байрлаж, өөр нэг гарнизон Наплузад байрлажээ.

Мамлюкууд Хитбухын хүч суларсаныг далимдуулав. Загалмайтнууд Мамлюкуудын эртний
дайсан боловч Монголчуудыг илүү их аюул учруулж байна гэж үзжээ. Лалын болон
Христ шашинтнууд Монголчуудын эсрэг хүчээ нэгтгэх эсэх талаар маргалдан
хэлэлцсэн боловч Загалмайтнууд энэ талаар тохиролцож чадаагүй. Загалмайтнууд
үүний оронд төвийг сахихаар шийдэж, Египетийн цэргийг хойд зүгт Загалмайтны
нутаг дэвсгэрээр дайрч өнгөрөн Загалмайтны Акр дахь баазын ойролцоо хангалт
авахыг зөвшөөрлөө. Мамлюкууд Галилеед үлдсэн Монгол цэрэгтэй Айн-Жалудад
тулалдав. Мамлюкууд энэ тулалдаанд ялалт байгуулж, Хитбухыг цаазаар авсан бөгөөд
энэ тулалдаан болсон газар нь Монголын байлдан дагууллын хамгийн захын цэг
болжээ. Урьд өмнөх ялагдлуудын хувьд Монголчууд тухайн нутаг дэвсгэрийг буцаан
авах гэж эргэж ирдэг байлаа. Гэвч тэд Айн-Жалуд дахь ялагдлынхаа хариуг ерөөсөө
авч чадаагүй юм. XIII зууны сүүлийн хагаст Монголчууд Сирийг дахин дайлж байсан
боловч хэдхэн сараас илүү хугацаагаар тогтоон барьж чадаагүй юм. Хүлэгүгийн
династийн үед Монголын Ил Хан улсын хил Тигр мөрнөөр хязгаарлагдсан хэвээр
байлаа.

Хүлэгү өөрийн ах Хубилай хааныг Их Хаанаар өргөмжилснийхөө дараа 1262 онд
нутагтаа эргэж ирэв. Хүлэгү Айн Жалутын ялагдлынхаа хариуг авахаар их цэргээ
цуглуулж, Мамлюкууд руу довтлохоор бэлдэж байсан боловч үүний оронд Бат ханы дүү
Бэрхтэй дайтахад хүржээ. Лалын шашинд орсон Бэрх хан Багдадыг эвдэн сүйтгэснийх
нь дараа Хүлэгүд заавал шанг нь хүртээнэ гэж андгайлжээ. Бэрх хан амласнаа
биелүүлж, Мамлюкуудтай эвсэж Хүлэгүгийн нутаг руу Ногай ханаар удирдуулсан
цуврал довтолгоон хийв. Хүлэгү хан 1263 онд Кавказын хойд хэсгийг эзлэн авахыг
оролдож байгаад хүнд ялагдал хүлээжээ. Энэ нь Монголчуудын хоорондох анхны ил
мөргөлдөөн байсан бөгөөд нэгдсэн эзэнт улсын мөхлийн дохио болсон юм.

Хүлэгү Лалын шашинтнуудын эсрэг Франц-Монголын эвсэл байгуулахыг оролдон Европ
руу олон элч илгээж байлаа. 1262 онд тэрбээр гадаадын бүх ван, ханхүү нарт элч
илгээхдээ өөрийн түшмэл Рихалдусыг хамт явуулав. Гэвч элчийг Мамлюкуудтай эвсэж,
Пап IV Урбантай зөрчилтэй байсан Манфред ван Сицилид саатуулж хөлөг онгоцоор
буцаасан ажээ.

1262 оны дөрөвдүгээр сарын 10-нд Хүлэгү Унгар Ионоор дамжуулан Францын ван IX
Луйд захиа өгүүлж эвсэл байгуулахыг санал болгожээ. Энэ захиа Парист сууж байсан
IX Луйд хүрсэн эсэх нь эргэлзээтэй. Учир нь энэ захианы цорын ганц гар бичмэл
хувь Австрийн Вена хотод байдаг. Гэхдээ Хүлэгү энэ захиандаа Пап ламын тусын
тулд Иерусалемийг авах хүслээ илэрхийлж, Луйгаас Египетийн эсрэг усан флот
илгээхийг гуйсан байв:

Хүлэгү болон түүнийг залгамжлагчид ийнхүү өчнөөн олон удаа оролдсон боловч
Европтой эвсэл байгуулж чадаагүй ажээ. Гэхдээ XIII зуунд Өрнөдөд Монголын юм
моодонд орж байжээ. Тэр үед Италид төрсөн олон хүүхэд Монгол удирдагчид, түүний
дотор Хүлэгүгийн нэрээр нэрлэгдэж байв. Тухайлбал: Кан Гранде ("Их Хаан"),
Алаоне (Хүлэгү), Аргоне (Аргун), Кассано (Газан) гэсэн нэрс бүртгэгджээ.

Николь ба Маффео Поло нар Хүлэгүгийн нутаг дэвсгэр рүү аялж, өнөөгийн Узбекистан
дахь Бухар хотод саатаж, 1261-1264 онд гурван жилийн турш тэндээ амьдарч,
худалдаа наймаа хийжээ. Дараа нь Николь ба Маффео нар Хүлэгүгийн Их Хаан ахдаа
(Хубилай хаанд) илгээсэн элчийг даган явсан. 1266 онд Пологийнхон Монголын
нийслэл Ханбалик (өнөөгийн Хятадын Бээжин хот) дахь Их Хааны өргөөнд хүрэлцэн
иржээ. 1291 онд Хубилай хаан Хүлэгүгийн ач Аргун ханд 17 настай гүнж Хөхөчинг
дагалдуулан илгээх хүртэл тэд тэндээ олон жил суусан.

Хүлэгү хан 1265 онд нас барсан бөгөөд түүнийг Урмиа нуурын голд байх Кабуди
аралд оршуулсан. Түүний оршуулга нь хүнээр тахил өргөсөн Ил Ханы цорын ганц
оршуулах ёслол болсон. Түүнийг хүү Абаха нь залгамжилсан.



https://mn.wikipedia.org/wiki/%D0%A5%D1%8F%D1%80%D0%B3%D0%B0%D1%81_%D0%BD%D1%83%D1%83%D1%80

Хяргас нуур нь Увс аймагт байрлах, Их нууруудын хотгор дахь эрдэст нуур. Тус
нуурыг 2000 онд байгалийн цогцолборт газар болгож авсан бөгөөд нийт 3,328 км²
нутгийг хамрана. Хяргас нуураас гадна Айраг нуур нь тус хамгаалалтанд багтах
ажээ.

Хяргас нуурын ус нь үнэргүй, шорвог амттай, өнгө, булингардалт нь цаг, агаар,
улирлын онцлогоос шалтгаалж өөрчлөгдөнө. Нуурын усны тунгалагжих үе нь гол төлөв
өвлийн улиралд тохиолдож байхад зун, намрын улиралд булингардалт ихсэж шар
өнгөтэй болно. Зун, намрын ширүүн салхины улмаас давалгаа үүсч ёроолын лаг
наанги хөндөгдөж, цутгал голуудын урсацаар ирэх хөвмөл элс, шороо ихсэх зэргээс
шалтгаалан усны тунгалагшилт багасдаг. Өвлийн улиралд мөсөн бүрхүүл тогтож,
динамик хөдөлгөөн багасаж, улмаар нуурын усны тунгалаг чанар ихэсдэг.

1881-1901 онд Оросын судлаач Григорий Потанин нуурын усны химийн найрлагыг анх
судалж байжээ. Тухайн үед ерөнхий эрдэсжилт нь 2.55г/л байсаас NaCl 1.02г/л,
Na2SO4 0.99г/л эзэлж байхыг тогтоожээ. 1926 онд эрдэмтэн В.А.Смирновийн
судалгаагаар ерөнхий эрдэсжилт нь 7.46г/л байсан ба Na2SO4 3.38г/л, NaCl 1.98г/л
агуулгатай байгааг тогтоосон. Үүнээс үндэслэн тэрээр Хяргас нуур болон Монгол
орны бусад нуурууд маш түргэн хугацаанд ширгэж байна гэсэн дүгнэлт хийхэд
хүрчээ. 1941 онд Н.Д.Беспалов, 1952 онд Ш.Цэгмид, 1955-1967 онд Ш.Лувсандорж нар
гидрохимийн шинжилгээ хийж, дээрх дүгнэлт буруу болохыг нотолсон. Эдгээр
эрдэмтдийн шинжилгээгээр бол усны ерөнхий эрдэсжилт 7.27-8.37г/л байсны ихэнхийг
нь сульфат, хлорт натри эзэлж байв.

Хяргас нуураас 2005 оны 7 сард, 2006 оны 7 сард хоёр цэгээс дээж авч, химийн
ерөнхий шинжилгээ хийснээс анионуудаас гидрокарбонатын ион (2373.9мг/дм³)
зонхилж, сульфат ион 1318.1мг/дм³, хлорид 1203.2мг/дм³-ын хооронд тус тус
хэлбэлзэж байна. Катионуудын найрлагад натрийн ион (1668.1мг/дм³) зонхилж байгаа
бөгөөд кальцийн ион 295.52мг/дм³, магнийн ион 32.83мг/дм³ байна.



https://mn.wikipedia.org/wiki/%D0%A5%D1%83%D1%80_%D1%82%D1%83%D0%BD%D0%B0%D0%B4%D0%B0%D1%81

Хур буюу Хур тунадас - дэлхий дээрх усны эргэлтийн системийн, тэнгэрээс ус бууж
ирэх үзэгдлийг нэрлэсэн цаг агаар судлалын хэллэг. Бороо, цас зэргийг заах
бөгөөд мөндөр мэтийн хатуу төлөвт орсон ус ч мөн энэ ойлголтод багтана. Хур
тунадасны үзэгдлийн үр дүнд унасан усны хэмжээ нь хур тунадасны хэмжээг
илэрхийлнэ.

Бороо, шиврээ бороо, мөндөр, цас гэх мэт. Манан, будан, шүүдэр, хяруу зэрэг нь
хур тунадаст тооцогддоггүй.

Далай болон нуур, цөөрөм, эх газраас ууршсан ус агаарт дээш хөөрөн, температур
нь тодорхой хэмжээнд хүртэл буурахад үүл болно. Үүлнээс бороо, цас зэрэг хэлбэрт
орсон ус доошилж, дэлхийн гадаргуу руу буцаж ирнэ. Үүл бий болох үзэгдлийн тухай
дэлгэрэнгүйг Үүл өгүүллээс үзнэ үү. Бороо болон цасны тухайд холбогдох бороо,
цас өгүүллүүдээс харж болно.



https://mn.wikipedia.org/wiki/%D0%A5%D1%83%D0%B6%D0%B8%D1%80%D1%82%D1%8B%D0%BD_%D1%80%D0%B0%D1%88%D0%B0%D0%B0%D0%BD_%D1%81%D1%83%D0%B2%D0%B8%D0%BB%D0%B0%D0%BB

Хужиртын рашаан сувилал нь Өвөрхангай аймгийн Хужирт сумын нутаг, Орхон голын
сав газар, Хангайн нурууны салбар Шунхлай, Гуа, Шивээт уулсын дунд далайн
түвшнээс 1660 метрийн өндөрт оршдог.

Тус сувилал нь нийслэл хотоос 390 км, Арвайхээрээс 90 км, Хархориноос 54 км
зайтай бөгөөд нийслэл хоттой хатуу хучилттай засмал замаар холбогдсон. 7 хоногт
3 удаа (Даваа, Лхагва, Баасан гаригуудад) автобус өглөө 7:00 цагт Төлөөлөгчийн
газраас сувилуулагчдад үйлчилдэг. Тус сувилал нь Төрийн Өмчийн Хорооны
шийдвэрээр 2008 онд хувьчлагдсан ба одоогийн захирал нь Г.Энхжаргал юм.
Цахилгаан хангамжийн найдвартай эх үүсвэр болох төвийн эрчим хүчний системд
холбогдсон. Хужирт рашаан сувилал нь захиргаа, эмчилгээ, санхүү, хоол үйлдвэрлэл
гэсэн үндсэн бүтэцтэй. Зуны улиралд 800-1200, өвлийн улиралд 300 амрагч зэрэг
хүлээн авах хүчин чадалтай ажиллаж, 21 аймаг төдийгүй гадаад орны сувилуулагчдыг
хүлээн авч эмчлэн сувилж байна. Нийт сувилуулагчдын 5 байртай.Сувилуулагчдын
амрах 300 ортой 3 давхар 2 корпус нь хоорондоо холбогдсон, 3-5 ор бүхий 20
гэртэй (зуны улиралд),сувилуулагчдын саналыг харгалзан люкс, хагас люкс, энгийн
зэрэглэлээр өрөөний үйлчилгээ үзүүлнэ. Дотоод гадаадын зочдыг хүлээн авах 75
ортой люкс, хагас люксийн 2 сонголт бүхий зочид буудал ажиллаж байна.
Сувилуулагчид өдөрт 5 удаа цай хоолоор үйлчлүүлэх 300 суудал бүхий орчин үеийн
тоног төхөөрөмжтэй, мэргэшсэн тогооч нарын багтай зоогийн газар тогтмол
ажиллана. Соёл амралт, үзвэр үйлчилгээ, мэдээлэл сургалт явуулах 100 суудал
бүхий соёлын танхимтай.

Хужирт рашаан сувиллын эргэн тойрон Орхон голын сав газарт эртний түүхтэй
Хархорин, Эрдэнэ зуу хийд, Төвхөн, Шанхын хийд, Улаан цутгалан, Бага хүрхрээ,
Үүртийн тохой зэрэг байгалийн үзэсгэлэнт газрууд байх тул сувиллын эмчилгээ
хийлгэхээс гадна аялал жуулчлалаар явах боломжтой. Эдүгээ Хужирт рашаан сувилал
нь жилийн 4 улиралд тасралтгүй тогтмол үйл ажиллагаа явуулдаг бөгөөд байгалийн
халуун рашаан, эмчилгээний шавраас гадна физик, биеийн тамир, усан иллэг болон
эмэгтэйчүүд, зүү төөнө зэрэг эмчилгээний кабинетуудад дотор мэдрэл, уламжлалт
анагаах ухааны эмч нар эмчилгээ сувилгаа хийж байна.

Хужиртын рашааныг эрт үеэс эмчилгээнд ашиглаж байсан археологийн баримтууд,
эрдэмтдийн таамаглал байдаг. 1600-аад оны үед нутгийн анчин Шунхлай тус рашааны
увидасыг олон нийтэд таниулснаар Хужиртын халуун рашаан, эмчилгээний шаврыг
түшиглэсэн буддын шашны тусгай хүрээ хийд ажиллаж 1921 оны үе буюу Ардын
хувьсгал ялах хүртэл оточ маарамба, лам нар ард олонд эмчилгээ хийдэг байв.
Хужирт сумын малчин ард Өрнөх БНМАУ-ын Эрүүлийг хамгаалах яамны түшмэдэд өргөх
бичиг барьж халуун рашааны дэргэд европ эмнэлэг, сувилалын газар байгуулах
хүсэлт өргөн барьж эмнэлэг, сувилалыг байгуулахад өөрийн зүгээс хандив өргөж
байжээ. Зөвлөлт Орос болон Монгол улсын шинжлэх ухааны академийн эрдэмтдийн
хамтарсан экспедици 1920-оод оноос эхлэн тус бүс нутагт судалгаа шинжилгээ хийж
Хужиртын рашаан нь эмчилгээний ховор элемент бүхий үр дүнтэй орд болохыг
илрүүлэн шинжлэх ухааны үндэслэлтэй эмчилгээний төлөвлөгөө боловсруулах,
барилгын ажил эхлүүлжээ. Тус рашаан сувилал нь анх 1939 онд 40 ортой 1 эмчтэй
“Партизаны сувилал” нэртэйгээр байгуулагдан ажиллаад 1948 онд улсын бага хурлын
тэргүүлэгчдийн 10 дугаар зарлигаар Их жанжин Д.Сүхбаатарын нэрэмжит болж, 1980
онд АИХ-ын 179-р зарлигаар “Алтан гадас” одонгоор шагнагджээ. Хужирт Рашаан
Сувилал нь 1970 оноо Монгол улсын хэмжээнд хамгийн том сувилал болон өргөжиж,
сувиллын харьяанд "Цагаан залаа" хүүхдийн зуслан, цэцэрлэг, зочид буудал,
лаборатори, орон сууц зэрэг олон объектийг багтаасан цогцолбор болсон бөгөөд
Хужиртад 1992 он хүртэл байнгын агаарын нислэгтэй байв. Хужирт Рашаан Сувилал нь
Монгол улсын аялал жуулчлалын гол бүс нутагт оршдог бөгөөд ЮНЕСКО-гийн Дэлхийн
өвд багтсан Орхоны хөндийн байгалийн цогцолборт газарт оршдог Монгол Улсын
Маршал Ю.Цэдэнбал, Их Британи Улсаас БНМАУ-д суух анхны элчин сайдын хамт зочилж
байв. 2007 онд Монгол Улсын Үйлдвэр худалдааны яам, Япон улсын Засгийн газраас
зохион байгуулсан “Нэг суурин нэг бүтээгдэхүүн” үзэсгэлэнгээс “Шилдэг
бүтээгдэхүүн, шилдэг үйлчилгээ” өргөмжлөл цом хүртжээ. Хужирт Рашаан Сувиллын
сувилуулагчдын байрны гадна фасадыг чимэглэсэн "Шунхлайн домог" бүтээл нь Монгол
улсын шигтгэмэл зургийн оргил үеийн гол төлөөлөл юм. Жанжин Д.Сүхбаатарын чээж
баримал мөн тус рашаан сувилалд өдгөө хүртэл хадгалагдаж түүхэн үйл явдлыг
гэрчилж байна.

“Хужиртын хөх сувд” хэмээх халуун рашаан нь 120 метрийн гүнээс ундаргатай,
химийн найрлагаараа сулавтар радонт, гидрокарбонат, карбонат-натрийн, бага
эрдэсжилттэй (0.5г/л), шүлтлэг (РН-8.5) +48+56° халуун ус юм. Бусад халуун
рашаануудаас ялгарах нэг гол онцлог нь хийн бүрэлдэхүүн дэх азотын хэмжээ
90.7-93.9%, фтор 17.0-21.0 мг/л, цахиурын хүчил 72.5-123.1 мг/л, бор зэрэг
микроэлементүүд агуулдагт оршино. Бас нөгөө онцлог нь гидросульфид /НS/-ийн
хэлбэрт хүхэрт устөрөгчийн агууламж 10.0 мг/л-ээс их, нүүрсхүчлийн хийн агууламж
эзэлхүүндээ 0.4-5.0 % байна. Хужирт рашаан сувиллын тогтмол ашигладаг рашааны
ордын 20-р цооногийн рашаан усны химийн найрлага нь РН-8.84 юм.



https://mn.wikipedia.org/wiki/%D0%A4%D0%B5%D1%80%D0%BC%D0%B5%D0%BD%D1%82

Фермент (энзим) бол эсийн дотор химийн урвалыг хурдасгах үйл ажиллагааг явуулдаг
уургийн молекул юм. Ферментүүд нь биед явагдах химийн урвалыг хурдасгадаг боловч
тухайн үйл явцыг бүрэн дүүрэн хянадаггүй.

Амьд биед явагдах ихэнх биохимийн урвалд ферментүүд шаардлагатай байдаг.
Ферментийн оролцоотой урвалууд бусад урвалаас хурдан явагддаг.

Химийн бүтцийн хувьд ферментүүд уураг учир олон амин хүчлээс тогтсон өндөр
молекулт нэгдэл юм. Эдгээр амин хүчлүүд нь пептидийн холбоогоор хоорондоо урт
гинжилсэн байдалтай холбогдож, улмаар энэ гинж нугарч мушгирч, нарийн нийлмэл
бүтцийг үүсгэдэг.

Ферментүүдэд субстраттай холбогдох хэсэг байдаг. "сарвуу, ан, хонхорхой, гүдгэр
зэргээр тухайн молекулд атгах, барих, тэлэх, нугалах зэргээр үйлчлэл
үзүүлдэг".p37

Мянга мянган өөр ферментүүд байдаг. Ферментүүдийн нэр нь тэдгээрийг ямар фермент
болохыг нь илтгэдэг. Ферментийн нэрс гол төлөв –ase төгсгөлтэй байх ба энэ
тухайн нэрийн цаана фермент байгааг илэрхийлдэг. Жишээ нь, ATP synthase гэж
нэртэй фермент байхад уг фермент ATP(гурван фосфорт аденазин)-ийг нийлэгжүүлдэг
фермент гэж ойлгогдоно. Өөр нэг жишээ татахад ДНХ полимераза (DNA polymerase)
гэдэг фермент нь ДНХ-ийн хуучин хэлхээг ашиглан шинэ хэлхээг нийлэгжүүлдэг.

Шүлсний амилаза фермент нь цардуулын том молекулыг задалж глюкоз ба мальтозын
жижиг молекул болгодог байхад өөр нэг төрлийн Лифаза ферментүүд өөх тосны
молекулыг жижиг молекулд хувиргадаг гэх мэт олон жишээ татаж болно. Протеазууд
бол ферментийн нэгэн анги бөгөөд тэдгээр нь бусад фермент ба уургийг задалж амин
хүчилд хувиргадаг.

Биохимичид ферментийг зургийг загвар үзүүлэн хэрэглэн зурдаг. Ферментийн дотор
олон мянган атом байх учир бүрэн дүрслэхэд хүндрэлтэй байдаг. Биохимичид
ферментийг бүрэн нарийвчлан дүрслэхийн оронд туузан загварыг ашигладаг. Туузан
загвар нь ферментэд байх атом бүрийг үзүүлэхгүйгээр ферментийн ерөнхий хэлбэрийг
төлөөлөн харуулдаг.

Ихэнх ферментүүд тохирсон температур ба рН орчингүйгээр ажиллахгүй. Сүүгээр
бойжигч амьтдын биеийн дулаан 37oC хэм байдаг тул ихэнх ферментийн ажиллах хэм
болдог. Харин pH-ийн хувьд нилээд өргөн хүрээтэй. Жишээ нь, Пепсин нь pH 1.5
орчим байхад ажилладаг.

Зарим химийн бодис ферментийн үйл ажиллагааг дэмжиж болдог. Эдгээрийг
идэвхжүүлэгч (активатор) гэж нэрлэдэг. Ферментийн үйлчлэлийг удаашруулах болон
зогсох үйлчилгээтэй бодисууд байдгийг саатуулагч (ингибитор) гэж нэрлэдэг. Ихэнх
эм нь хүний биед байгаа ферментүүдийг хурдасгах болон удаашруулах үйлчилгээтэй
химийн бодисууд байдаг.

Жишээ нь, Сахараза нь түүний субстрат болох сахарозоос 400 дахин том бөгөөд
сахарозыг түүнийг бүрдүүлэгч моносахарууд болох глюкоз ба фруктоз болгон
задалдаг. Сахараза сахарозыг нугалан глюкоз, фруктозын хоорондох химийн холбоог
хүчлэн салгадаг. Үүн дээр усны молекул холбогдож хоёр хэсгийг бүрэн салгадаг.
ферментүүд нь дараах үндсэн шинж чанаруудтай байдаг:

Кофакторууд буюу коэзимүүд нь урвалыг явуулахад шаардлагатай туслагч молекулууд
юм. тэдгээр нь уургийн бус органик ба органик бус молекулууд байдаг. Энэ төрлийн
молекулууд нь заримдаа Mg2+, Cu2+, Mn2+, төмөр-хүхэр багцаар гэх мэт металлын
ионыг төвдөө агуулдаг. Эдгээр металл электрон донорын үүрэгтэй учир олон урвалын
хувьд маш чухал байдаг. Витамин гэх мэт олон төрлийн ферментийн жижиг туслагчууд
ийм л үндсэн шалтгааны улмаас амьтдад хэрэгцээтэй байдаг.

Биохимийн олон улсын холбоо (International Union of Biochemistry)-ны ферментийн
комисс нээгдээд байгаа бүх ферментүүдийг зургаан бүлэгт хуваасан. Үүнд:

Тухайн нэг фермент тэдгээрийн ангилал зүйгээс хамаарсан дөрвөн тоогоор
нэрлэгддэг.p145



https://mn.wikipedia.org/wiki/%D0%A3%D0%BB%D1%81%D1%8B%D0%BD_%D1%82%D3%A9%D1%81%D3%A9%D0%B2

Улсын төсөв гэдэг нь нийгэм, эдийн засгийн зорилгыг хэрэгжүүлэх хэрэгсэл бөгөөд
улсын мөнгөн хөрөнгийн төвлөрсөн хуримтлалыг бий болгож хуваарилж буй явдлыг
хэлнэ. Өөрөөр хэлбэл парламентаас баталж, Засгийн газар бүрдүүлэн зарцуулдаг
мөнгөн хөрөнгийг хэлдэг. Улсын төсвийн нийт орлогыг дотор нь: 1. Урсгал орлого
2. Тусламжийн орлого гэж 2 ангилдаг. Улсын төсвийн урсгал орлого - цэвэр дотоод
эх үүсвэрээс бүрдэх бөгөөд а. татварын орлого, б. татварын бус орлого гэж
ангилдаг. Улсын төсвийн тусламжийн орлого - гадаад орон, олон улсын байгууллагын
буцалтгүй тусламжийн орлогоос бүрддэг. Улсын төсвийн нийт зарлагыг дотор нв: 1.
Урсгал зардал 2. Хөрөнгийн зардал 3. Эргэж төлөгдөх цэвэр зээл гэж ангилдаг.

Улсын санхүүгийн үндсэн төлөвлөгөө болохын хувьд төсөв нь дараах үндсэн 4
зарчмыг хангасан байх шаардлагатай. 1. Бүрэн төгс байдал. Төр засгийн зүгээс
өөрийн үйл ажиллагаа хэрэгжүүлэхэд шаардагдах хөрөнгө тухайн жилийн төсөвт бүрэн
тусгагдсан байх нь чухал. 2. Нэгдсэн байдал. Төсөв нь нэгдсэн аргачлалын дагуу
зохиогдохын зэрэгцээ төр, засгийн үйл ажиллагаатай холбоотой орлого, зарлага нэг
л төсөвт тусгалаа олсон байхыг төсвийн нэгдсэн байдал шаардана. Нөгөө талаар
төсвийн орлого, зарлагыг тэдгээрийн ижил төстэй байдлын дагуу тус тусад нь
/орлого, зарлагаар нь/ ангилах нь энэ зарчимд нийцнэ 3. Бодит байдал. Төсвийн
орлого, зарлагын төлөвлөсөн хэмжээ улсын бодит бололцоо, шаардлагад үндэслэсэн
байх бөгөөд бодитой хэрэгжих үндэстэй байх ёстой. 4. Ил тод байдал. Хууль
тогтоох байгууллага төсвийг хэлэлцэж батлах үйл ажиллагааг ил тод явуулах нь энэ
зарчмын гол шаардлага мөн Бүрэн төгс байдал. Төр засгийн зүгээс өөрийн үйл
ажиллагаа хэрэгжүүлэхэд шаардагдах хөрөнгө тухайн жилийн төсөвт бүрэн тусгагдсан
байх нь чухал. Бүрэн төгс байдлыг хангах зарчмын үүднээс төсвийг брутто буюу
бохир төсөв, нетто буюу цэвэр төсөв гэж ангилдаг. Бохир буюу брутто төсөв нь
нийт орлого, зарлагын дүнгээс бүрдэнэ. Харин цэвэр орлого, зарлагаас бүрдсэн
төсвийг нетто буюу цэвэр төсөв гэнэ. Жишээ нь улсын үйлдвэр аж ахуйн газрын
зардал бохир төсөвт тусгагдах ба цэвэр төсөвт түүнийг орлого, зарлагын зөрүүгээр
тусгадаг. Нэгдсэн байдал. Төсөв нь нэгдсэн аргачлалын дагуу зохиогдохын зэрэгцээ
төр, засгийн үйл ажиллагаатай холбоотой орлого, зарлага нэг л төсөвт тусгалаа
олсон байхыг төсвийн нэгдсэн байдал шаардана. Нөгөө талаар төсвийн орлого,
зарлагыг тэдгээрийн ижил төстэй байдлын дагуу тус тусад нь /орлого, зарлагаар
нь/ ангилах нь энэ зарчимд нийцнэ. Мөн орон нутгийн төсвийн бие даасан байдлыг
дээшлүүлэх, тухайлбал орлогоороо зарлагаа нөхөх зарчимд шилжүүлэх арга хэмжээг
улсын төсөв зохиох явцад анхаарах нь төсвийн нэгдсэн байдлыг хангахад чухал
үүрэгтэй. Бодит байдал. Төсвийн орлого, зарлагын төлөвлөсөн хэмжээ улсын бодит
бололцоо, шаардлагад үндэслэсэн байх бөгөөд бодитой хэрэгжих үндэстэй байх
ёстой. Энэ зарчмыг хэрэгжүүлж чадалгүй бодит байдлаас тасархай зохиосон төсөв
биелэгдэхгүйд хүрвэл төр, засгийн зүгээс үүрэг, амлалтаа бүрэн биелүүлж чадахгүй
болж улмаар ард түмний зүгээс төр загсийн үйл ажиллагаанд итгэх явдал суларч,
улс төр, эдийн засгийн тогтворгүй байдал үүсэхэд хүрэх үр дагавартай. Ил тод
байдал. Хууль тогтоох байгууллага төсвийг хэлэлцэж батлах үйл ажиллагааг ил тод
явуулах нь энэ зарчмын гол шаардлага мөн. Иргэд аж ахуйн нэгж, байгууллага нь
татвар төлөгчийн хувьд улсын төвлөрсөн санд тэднээс оруулсан хөрөнгө ямар
зориулалтаар ашиглаж байгаа болон татвар төлөгчийн хувьд ашиглагдаж байгаа болон
татвар төлөчийн нуруун дээр ямар ачаалал ногдож байгааг тэд ил тодоох мэдэж байх
эрхтэй. Ил тод байдлыг хангах гол нөхцөл нь төсвийн орлого, зарлагыг зүйл, анги
бүрээр нь задалж олон түмний “нүүрэн дээр” ил тодоор хэлэлцэх явдал юм. Нөгөө
талаар төсөл боловсруулах явцад яамд, орон нутаг, бизнесийн байгууллагын
төлөөлөгчидтэй санал солилцож, тэдний саналыг авах нь төсвийн ил тод байдлыг
хангах чухал нөхцөл мөн. Төсвийн мөн чанар нь түүний гүйцэтгэх үүргээр дамжин
илэрнэ. Улсын төсөв нь төр засгаас үйл ажиллагаа явуулах чухал хэрэгсэл болохын
хувьд дараах үүргийг гүйцэтгэнэ.

Төсвийн бодлогыг нөлөөлөх үр дагаварын байдалтай нь уялдуулж өргөтгөх
(экстенсивный), хязгаарлах (рестриктивный) гэж хоёр ангилна. - Төсвийн зарлагыг
нэмэгдүүлж, татварын хувь хэмжээг бууруулахад чиглэсэн буюу өргөтгөх нөлөө бүхий
төсвийн бодлогын үр дүнд эдийн засгийн хямралыг гэтлэн давж, эдийн засгийн
өсөлтийг түргэтгэх боломжтой. Энэ нь төсвийн өргөтгөх нөлөө бүхий бодлого юм. -
Төсвийн хязгаарлах нөлөө бүхий бодлого нь төсвийн зарлагыг бууруулж, татварыг
нэмэгдүүлэхэд чиглэдэг бөгөөд энэ бодлогын үр дүнд инфляцийг бууруулж, бизнесийн
таатай орчин бүрдэх боломжтой. Төсвийн бодлогын дээр дурдсан хоер аргын аль
нэгийг дангаар нь бус гагцхүү мөнгө зээлийн бодлогын холбогдох механизмтай нягт
уялдуулан хэрэглэсэн нөхцөлд үр дүнтэй арга хэмжээ болдог болно. Төсвийн
өргөтгөх үйлчилгээ бүхий бодлогыг мөнгөний нийлүүлэлтийг хязгаарлах арга
хэмжээтэй хослуулан явуулахгүй бол инфляци өсөх сөрөг үр дагавартай болно. Мөн
хязгаарлах үйлчилгээ бүхий бодлогыг мөнгө зээлийн хатуу арга хэмжээтэй хослуулан
хэрэгжүүлбэл эдийн засагт сөрөг үр дагаврууд гарч эдийн засгийн хямралт байдалд
хүрэх магадлалтай байдаг байна.

1. Төсвийн системийн нэгдэл. 2. Төсвийн системийн шат бүрд төсвийн орлого,
зарлагыг зааглан хуульчлан тогтоох зарчим. 3. Бүх шатны төсвийн бие даасан
байдал. 4. Төсвийг бүрдүүлэхэд иргэн, аж ахуйн нэгж, байгууллага бүр адил тэгш
оролцох. 5. Төсвийн хөрөнгийг зориулалтын дагуу үр дүнтэй ашиглах. 6. Төсөв
батлах, төсвийн хөрөнгийг зарцуулах үйл ажиллагааг ил тод явуулж, төсвийн
гүйцэтгэлийн талаар татвар толөгчдөд тайлагнаж байх явдал юм.

2. Төсвийн орлого, түүний бүтэц, бүрэлдэхүүн Үндэсний орлогыг хуваарилах, дахин
хуваарилахтай холбогдсон эдийн засгийн харилцааны илрэл нь төсвийн орлого мөн.
Өөрөөр хэлбэл улсын төвлөрсөн мөнгөн хөрөнгийн санг бүрдүүлэхтэй холбогдон үүсч
байгаа эдийн засгийн харилцааг төсвийн орлого илэрхийлнэ. Энэ харилцааны илрэл
нь үйлдвэр, аж ахуйн нэгж, иргэдээс төсөвт төлж байгаа төрөл бүрийн татвар,
төлбөр, хураамжийн орлого юм. Нийгмийн хөгжлийн үе шат бүр өөртөө тохирсон
төсвийн орлого бүрдүулэлтийн харилцааг агуулж байжээ. Иймээс төсвийн орлого нь
эдийн засгийн чухал категори юм. Нөгөө талаар төсвийн орлого нь төрөөс өөрийн
үүргийг гүйцэтгэх зорилгоор улсын гарт төвлөрүүлж байгаа мөнгөн хөрөнгийн
илэрхийлэл мөн. Төсвийн орлого нь хуулийн дагуу төвлөрдөг ба үнэ төлбөргүй,
эргэлт буцалтгүй байдаг онцлогтой. Төрийн чиг үүргийг хэрэгжүүлэх зорилгоор бүх
шатны төсөвт зохих хууль тогтоомжийн дагуу бүрдүүлэн хуримтлуулж байгаа албан
татвар, төлбөр, хураамж, хүү, торгууль болон гадаад, дотоод бусад эх үүсвэрээс
бүрдэх орлогыг төсвийн орлого гэнэ. Улсын төсвийн орлогыг бурдүүлэх үндсэн эх
уүсвэр нь тухайн жилд бий болсон үндэсний орлогын тодорхой хэсэг юм. Өөрөөр
хэлбэл цэвэр бүтээгдэхүүний эхний хуваарилалтын үр дүнд үйлдвэр, аж ахуйн нэгжид
бий болсон орлого нь төсвийн орлогын гол эх үүсвэр мөн. Үүнд: • Аж ахуйн нэгжийн
ашиг; • Үйлдвэрлэлийн болон үйлдвэрлэлийн бус салбарт ажиллагсадын цалин, хөлс;
• Зээл, хадгаламжийн хүүгийн орлого; • Газрын түрээс гэх мэт. Улсын үндэсний
баялаг нь мөн төсвийн орлогыг бүрдүүлэхэд чухал үүрэгтэй. Тухайлбал, улсын
өмчийг худалдсан, хувьчилснаас орох орлого, улсын алт, валютын нөөцийг
худалдсаны орлого нь төсөвт орно. Мөн улсын зээллэгийн хэлбэрээр гадаад болон
дотоод зах зээл дээрээс түр хугацаагаар хөрөнгө зээлдэж, төсвийн орлогод оруулж
ашиглаж болно. Үүний тулд засгийн газрын бонд, өрийн бичиг гаргах зэрэг түргэн
борлогдох чадвар бүхий санхүүгийн арга хэрэгслэлийг ашигладаг. Төсвийн орлогын
гол эх үүсвэр дутагдах үед цаасан мөнгө гүйлгээнд нэмж гаргах замаар төсөвт
орлого оруулах арга байдаг. Гэвч энэ нь бараа, үйлчилгээний ямар ч баталгаа
байхгүй учраас эрэлт, нийлүүлэлтийн тэнцвэрийг алдагдуулж, инфляцийг бий
болгодог сөрөг үр дагавартай. Эдийн засгийн утга агуулгын хувьд төсвийн орлогыг
татварын ба татварын бус гэж хоёр ангилна. - Татварын орлого нь татварын ерөнхий
хуулиар тодорхойлсон албан татвар, төлбөр, хураамжаас бүрдэнэ. o Албан татвар –
хууль тогтоомжийн дагуу хувь хүн хуулийн этгээдийн орлого, эд хөрөнгө, бараа,
ажил үйлчилгээнд тодорхой хугацаанд тогтоосон хувь, хэмжээгээр ногдуулж, хариу
төлбөргүйгээр улс, орон нутгийн төсөвт оруулж байгаа мөнгөн хөрөнгийг албан
татвар гэнэ. o Хураамж – төрийн зохих байгууллагаас хувь хүн, хуулийн этгээдэд
хууль тогтоомжийн дагуу үйлчилсний төлөө тэднээс тухай бүр авч улс, орон нутгийн
төсөвт оруулж байгаа мөнгөн хөрөнгийг хураамж гэнэ. o Төлбөр – төрийн өмчийн
газар, түүнчлэн газрын хэвлий, эрдэс баялаг, ой ургамал, рашаан, усны нөөц
ашиглуулсны, агаар, ус хөрс бохирдуулсны, ан амьтан агнуулсны төлөө хувь хүн,
хуулийн этгээдээс авч улс, орон нутгийн төсөв, тусгай зориулалтын санд
төвлөрүүлж байгаа мөнгөн хөрөнгийг төлбөр гэнэ. - Татварын бус орлого төрийн
болон орон нутгийн өмчийн оролцоотой аж ахуйн нэгжийн төрийн болон орон нутгийн
өмчид ногдох хувьцааны ногдол ашиг, төрийн болон орон нутгийн өмчийн эд
хөрөнгийг ашигласны төлбөр болон борлуулсны орлого, хүү, торгуулийн орлого болон
хууль тогтоомжийн дагуу төсөвт орох бусад орлогоос бүрдэнэ.

1. Улсын төсвийн татварын орлого a. аж ахуйн нэгж, байгууллагын орлогын албан
татвар; b. нэмэгдсэн өртгийн албан татвар; c. онцгой албан татвар; d. гаалийн
албан татвар; e. автобензин, дизелийн түлшний албан татвар; f. ашигт малтмалын
нөөц ашигласны төлбөрийн 70 хувь; g. ашигт малтмалын хайгуулын болон ашигт
малтмал ашиглах тусгай зөвшөөрлийн төлбөрийн 50 хувь h. зарим бүтээгдэхүүний
үнийн өсөлтийн албан татвар. 2. Улсын төсвийн татварын бус орлого a. төрийн
өмчийн оролцоотой аж ахуйн нэгж, байгууллагын төрийн өмчид ногдох хувьцааны
ногдол ашиг; b. төрийн өмчийн эд хөрөнгийг ашигласны төлбөр болон борлуулсны
орлого; c. хууль тогтоомжийн дагуу улсын төсөвт орох бусад орлого. Орон нутгийн
төсвийн орлого 1. Аймаг, нийслэлийн төсвийн татварын орлого дараахь орлогоос
бүрдэнэ: a. хотын албан татвар; b. ашигт малтмалын нөөц ашигласны төлбөрийн 20
хувь; c. газрын төлбөр; d. үл хөдлөх эд хөрөнгийн албан татвар; e. авто тээврийн
болон өөрөө явагч хэрэгслийн албан татвар. f. ашигт малтмалын хайгуулын болон
ашиглалтын тусгай зөвшөөрлийн төлбөрийн 25 хувь; g. цалин, хөдөлмөрийн хөлс,
шагнал, урамшуулал болон тэдгээртэй адилтгах хөдөлмөр эрхлэлтийн орлогод ногдох
албан татвар. 2. Аймаг, нийслэлийн төсвийн татварын бус орлого дараахь орлогоос
бүрдэнэ: a. орон нутгийн өмчийн оролцоотой аж ахуйн нэгж, байгууллагын орон
нутгийн өмчид ногдох хувьцааны ногдол ашиг; b. орон нутгийн өмчийн эд хөрөнгийг
ашигласны төлбөр болон борлуулсны орлого, хүү, торгуулийн орлого; c. улсын
төсвийн ерөнхийлөн захирагчийн захиалгат бүтээгдэхүүний санхүүжилт; d. хууль
тогтоомжийн дагуу аймаг, нийслэлийн төсөвт орох бусад орлого. 3. Сум, дүүргийн
төсвийн татварын орлого дараахь орлогоос бүрдэнэ: a. Хувь хүний орлогын албан
татварын тухай хуулийн 8.1.1-д заасан орлогод ногдох албан татвараас бусад хувь
хүний орлогын албан татвар; b. бууны албан татвар; c. улсын тэмдэгтийн хураамж;
d. агнуурын нөөц ашигласны төлбөр, ан амьтан агнах, барих зөвшөөрлийн хураамж;
e. байгалийн баялаг ашиглахад олгох зөвшөөрлийн хураамж; f. байгалийн ургамал
ашигласны төлбөр; g. ойгоос хэрэглээний мод, түлээ бэлтгэж ашигласны төлбөр; h.
түгээмэл тархацтай ашигт малтмал ашигласны төлбөр; i. ус, рашаан ашигласны
төлбөр; j. орлогыг нь тухай бүр тодорхойлох боломжгүй ажил үйлчилгээ хувиараа
эрхлэгч иргэний орлогын албан татвар. k. ашигт малтмалын хайгуулын болон
ашиглалтын тусгай зөвшөөрлийн төлбөрийн 25 хувь; l. ашигт малтмалын нөөц
ашигласны төлбөрийн 10 хувь. 4. Сум, дүүргийн төсвийн татварын бус орлого
дараахь орлогоос бүрдэнэ: a. орон нутгийн өмчийн оролцоотой аж ахуйн нэгж,
байгууллагын орон нутгийн өмчид ногдох хувьцааны ногдол ашиг; b. орон нутгийн
өмчийн эд хөрөнгийг ашигласны төлбөр болон борлуулсны орлого, хүү, торгуулийн
орлого; c. хууль тогтоомжийн дагуу сум, дүүргийн төсөвт орох бусад орлого.



https://mn.wikipedia.org/wiki/%D0%A2%D3%A9%D1%80_%D0%B3%D1%8D%D1%80%D1%8D%D0%BB%D1%82

Төр гэрэлт (1782–1850; 68 насалсан) – 1820–1850 онд төр барьсан Чин улсын
наймдугаар хаан, манж хүн байв.

1782 онд манж Чин улсын нийслэл Бээжин дэх хааны ордон Бор хотод хожмын Сайшаалт
ерөөлт хааны хитара овгийн манж хатнаас (хожмоо Шяошуруй хатан) Мяньнин (хожим
Миньнин гэсэн) хэмээх хүү төрсөн нь Төр гэрэлт хаан байв. Хааны хоёрдугаар хүү
боловч насанд хүрсэн ахмад хүү нь байжээ. Мяньнин 9 настайдаа буга агнаж Тэнгэр
тэтгэгч хаан өвгөө гайхшруулж, 1813 онд Бор хотод халдсан Цагаан лянхуа бүлгийн
алуурчдыг зогсоож нэр хүндээ өсгөсөн.

Сайшаалт ерөөлт хаан 1820 онд зуурдаар өөд болоход 38 настай Мяньнин агь Төр
гэрэлт хаан болсон. Түүний эл нэрийг манжаар Доро элдэнгэ, хятадаар Даогуан
(Daoguang) гэдэг. 1850 онд нас бартлаа 30 жил хаанчилсан.

1820 оноос Шиньжянгийн баруун тал руу Кокандын Жахангир хожа довтолсоор 1826 онд
Кашгар, Яркенд, Хотан хот босогчдын мэдэлд орсон. Дараа жил нь түүнийг урвагч нь
барьж Бээжинд хүргэснээр бослогыг дарж авчээ.

1822 онд Шаньдун, 1830-1832 онд Гуандун, Хайнань, 1833 онд Сычуань, Хүбэй, 1835
онд Шаньси мужид бослого дэгдэж байсан бол 1832 оны Хүнаньд гарсан яо ардын,
1830-1833 оны Тайваний бослогыг дарах гэж зүдэрч байлаа.

Төр гэрэлтийн жилүүдэд хар тамхинаас болж Британийн худалдаачидтай зөрчилдөн Хар
тамхины дайн дэгдэж 1842 онд Хонконгийн жаахан газрыг алдаж төгссөн ба
Энэтхэгээс сикүүд Төвөдийн баруун тал руу амжилтгүй халдсан.

Өрнөдийн шаардлагыг дагасан гэрээ хийгдэж, улсын санхүү хямарчээ. 1850 онд
Түгээмэл элбэгт хаан ор залгасан.



https://mn.wikipedia.org/wiki/%D0%A2%D3%A9%D0%B2%D1%82%D3%A9%D0%BC%D3%A9%D1%80_%D1%85%D0%B0%D0%B0%D0%BD

Төвтөмөр заяат хаан (1304–1332) — Юань улсын наймдугаар хаан байв. 1328-1329,
1329-1332 онд төр барьсан.

Төвтөмөр 1304 оны 2 сарын 16-нд Хайсан хүлэг хааны тангуд хатнаас мэндэлжээ.
Хайсан хүлэг хаан, дүү Аюурбарбад буянт хаан нар хүүхдүүдээ ээлжлэн хаан
болгохоор тохирсон боловч Буянт хаан тангаргаа зөрчин өөрийн хүү Шадбалд ор
залгуулж, ахынхаа ахмад хүү Хүслэнг Юньнанийг захируулахаар, Төвтөмөрийг
Хайнанийг захируулахаар хол одуулжээ. Есөнтөмөр хаан (1324-1328) Төвтөмөрийг
нааш татан Жянькан хотыг захируулжээ.

1328 оны 8 сарын 15-нд Есөнтөмөр хаан Шандуд нас нөхцсөн тул 10-р сард Бабухан
их хатан, Төвлөн засах яамны баруун этгээдийн чинсан Далааш, Ляо ван Тогтох, Лян
ван Ванчин нар балчир Ашидхэв ханхүүг Шандуд хаан өргөмжилжээ.

Харин Үйл таслах яамны хэрэг мэдэгч Яньтөмөр, Раднаашир ван зэрэг жанжид Дайдуд
10 сарын 16-нд Хайсан хүлэг хааны хүү Төвтөмөрийг залж хаан өргөмжлөснөөр
монголчууд 1260 оноос хойш дахин зэрэгцсэн хоёр хаантай болов.

Шанду, Дайдугаараа талцан дайтав. Ашидхэвийн шадар Ванчин ван, Цавчаал боомтыг
эзлэхэд Яньтөмөр цэрэглэн Ванчины цэргийг бут ниргэсэн ба Далааш түшмэл Артөмөр,
Худтөмөр нарыг илгээвэл мөн дийлджээ. Ашидхэв хааны мэдлийн Ляодунгийн хойгийн
хэдэн түмэн цэрэг Дайду руу дөтлөхөд Төвтөмөр хаан Тодтөмөрийг илгээж Жижоуд
тулгаран ширүүн байлдаж, Ляодуны цэрэг Дайдугийн таван хаалгыг бүслэн очсон ч
өмнөдөөс цэрэг татан хамгаалав. Артөмөр, Түмэндарь жанжид Төвтөмөр хааны цэрэгт
дийлдэв.

11-р сард Ерүтөмөр, Бухтөмөр нар Шандуг бүсэлж мухардуулснаар Ашидхэв хаан,
Далааш ноён нар хас эрдэнийн тамгыг өргөн барьж бууж өгчээ.

Урьдын тангарагт Хайсан хүлэг хааны ахмад хүү хаан болно гэснээс Төвтөмөр хаан
Алтайд суугаа эх өөр Хүслэн ахдаа хаан ор шилжүүлж, Яньтөмөр жанжнаар төрийн хас
тамгыг хүргүүлсэн нь 1329 оны 4-р сарын хэрэг байв. Хүслэн хутагт хаан мөн ёсыг
дагаж Төвтөмөр дүүгээ ор залгах ханхүү өргөмжилж Дайдуг хамааруулжээ.

Хүслэн хаан Давааны арын орноос Шанду руу чиглэн алгуур нүүн ирсэн ба 7-р сард
Орхон гол, 8-р сард Хөдөө арал, 9-р сард Онгоцот гэдэг газар хүрч дүү
Төвтөмөртэй уулзан их найр болсон бөгөөд найрын гуравдугаар өдөр идээнд хордон
зуурдаар нас нөхцжээ.

Улсын засгийн газрын зүүн гарын сайдаар Баян, баруун гарын сайдаар Доржийг
томилж, Улсын засгийн газрын хэрэг эрхлэх дөрвөн сайдаар Чинча, Арслан, Жао
Шиянь нарыг, Үйл таслах газрын түшмэлээр Тэгштөмөр, Төмөрбух, Чалибух,
Төмөртогтох нарыг, Зарга шийтгэх түшмэлээр тангуд Ринчинбал нарыг тус тус
томилов.

Хаан улс төрийн сөргөлдөгч хүчнийг дарав. Тухайлбал Тэмүдэрийн хөвүүд нарыг
хороож, өмнөх балчир хаан Ашидхэв, түүний эх Бабухан нарыг цөллөгт явуулахад
удалгүй таалал төгссөн. Есөнтөмөр, Ашидхэв хаан нарт нэхэн цол өргөмжлөхийг
хориглосон түүхтэй. Дараа нь Хүслэн ахын талд ажиллалж байсан сайд нарыг
баривчлан шийтгэв. Төвтөмөр хааны хатан Будшир, Яньтөмөр сайд нар хамжилцаж
өмнөх хааны хатан Бабушаг хүүгээ хаан болгох гэсэн хэмээн хилс ял тулган
хороосон.

Төвтөмөрийн үед Ляоянгийн монгол, солонгос, хятад цэрэг, Юньнаний ардууд бослого
дэгдээснийг Яньтөмөр, Раднаашир жанжид нухчин дарав.

Хаан буддын шашныг ихэд сүсэглэн хөрш орнуудаас олон номыг авчран монгол хэлнээ
хөрвүүлэх зарлиг буулган гүйцэтгүүлж байв.

Хаан 1332 оны 9 сарын 2-нд 28 насандаа таалал төгсөв. Яньтөмөр хорлосон мэт
байдаг. Алтан-Эрдэнэ хүүгээ ханхүү болгосон ч мөн тэр жил өнгөрчээ. Будшир
хатандаа «Хүслэн ахын үр хөвүүд болох Тогоонтөмөр, Ринчинбал хоёрын аль нэгийг
хаан өргөмжлөөрэй» хэмээн гэрээслэсэн гэдэг.

Ринчинбал хаан болоод Төвтөмөр хааныг Заяат хаан (Вэньзун) хэмээн нэхэн цоллож,
«Гэгээн богд язгуурын элбэрэлт хаан» (Шэньминьюаньшяо) хэмээн нэхэн нэр
өргөмжилжээ. Хожим Тогоонтөмөр хаан эцэг эхийн өш санаж Өвгөсийн сүм дэх харшийг
нь устгаж, онгоныг нь нураасан.



https://mn.wikipedia.org/wiki/%D0%A2%D2%AF%D2%AF%D1%85

Түүх (гре. ἱστορία) гэж хүний амьдрал, нийгмийн үйл явцыг цаг хугацаа, орчинтой
нь уялдуулан задлан шинжилж, үр дагавар, нөхцөл, харилцаа холбоо зэргийг нь
сийрүүлэн бичсэн бичиг баримтуудыг хэлнэ. Илүү өргөн утгаараа тэрхүү "үйл явц"
гэж ойлгож болно. Бас хүний амьдралаас гадна ямар нэгэн үзэгдэл,зүйлсд ч гэсэн
хэрэглэгдэх тохиолдол байдаг.

Хүн төрөлхтний түүхийг анх системчлэн бичсэн хүмүүс нь Эртний Грекийн Плутархи,
Хятадын Хань улсын түүхч Сы Ма Цянь нар болно. Плутархи нь эртний Грекийн улс
төр, нийгэм, дипломат, дайн байлдааны түүхийг тухайн үеийн бага Азид байсан
Ассирийн Эзэнт гүрэн болон Грекийн зөрчил дээр тулгуурлан бичжээ. Өөрөөр хэлбэл,
Газар дундын тэнгисийг ноёрхох эрхийн төлөөх Европ Азийн хоёр гүрний
зөрчилдөөнийг харуулжээ. Тэгвэл Сы Ма Цянь Хятадын анхны нэгдмэл улс болох Цинь
улсаас эхэлсэн Хятадын хаант засаглалыг хэрхэн зөвтгөх, мөн ертөнцийн цорын ганц
соёл иргэншилт улс болох Хань гүрэн болон түүнийг тойрсон бүдүүлэг харанхуй
улсуудын тухай номлосноороо онцлог юм. Өөрөөр хэлбэл хятад төвт түүхийн үзлийг
Сы Ма Цянь анх удаа түүх бичлэгийнхээ үндсэн философи болгожээ. Хятад улсын
өнөөдрийн түүх судлал Сы Ма Цяний үеэс ер өөрчлөгдөн хөгжиж чадаагүй байна.
Монголын түүх бичлэг эртнээс Хятад, Перс, Орос зэрэг орнуудад бичигдэж ирсэн
бөгөөд Монголчууд өөрсдөө түүхээ идэвхтэй бичиж эхэлсэн үе нь нэлээд хожуу 16
дугаар зуунаас эхэлнэ. Алтан товч, Эрдэнийн эрх, Асрагч нэртийн түүх зэрэг юм.
Орост түүхийн гуйвуулгын эсрэг төрийн комисс ажилладаг. Европчууд 19-р зуунаас
эхлэн түүх, угсаатны зүйг тагнуулын зорилгоор идэвхтэй хэрэглэж эхэлжээ. Монголд
19-р зууны сүүл 20-р зууны эхээр ирж байсан Оросын болон европын бусад
судлаачдын дунд цэргийн офицерууд нилээдгүй байв. Н.Пржевальский Монголыг Орост
нэгтгэхийг хаандаа зөвлөж байсан байдаг.



https://mn.wikipedia.org/wiki/%D0%A2%D1%8D%D0%BC%D1%8D%D1%8D

Нүүдэлчдийн амьдарч ирсэн экологийн орчинд говь, цөл нэлээд нутгийг эзэлдэг
бөгөөд үүнд дасан зохицож амьдардаг амьтдаас гэршүүлэгдэж, тэдний амьдралд чухал
үүрэг гүйцэтгэж ирсэн амьтны нэг нь тэмээ () юм.

Дэлхийн тэмээний 90%-ийг Наран тэмээ (ганц бөхт), 9,6%-ийг Тэмээ (хос бөхт)
эзэлдэг. Хятадын хойд говь, Монгол, Халимаг, Хасаг, Хиргис улс хос бөхт тэмээ
үржүүлдэг. Хос бөхт тэмээ буй болсон явдал ч биедээ өөх ихээр хуримтлуулж өвөл,
хаврын тарчиг хатуу цагт илч дулааны эх үүсвэр болгон ашигладаг зохицолдолгоотой
холбоотой үүсчээ. Хос бөхт тэмээний өвөг бол зэрлэг тэмээн гөрөөс “Хавтгай” юм.
Энэ амьтан одоо ч манай орны Алтайн цаадах говьд амьдарсаар байна.

Венецийн жуулчин Марко Поло 13-р зуунд анх дэлхийд мэдээлж улмаар 1870-1884 онд
Оросын жуулчин Н.М.Пржевальский Төв Азиар хэд хэдэн удаа том аялал хийхдээ
Монгол орноор дайрч хавтгайг үзэж тодорхойлж бичсэний дээр агнаж гавлын яс,
арьсыг нь судалгаа, үзмэрийн дээж болгон авсан байдаг. Тэмээг хүн гэршүүлээд
наад зах нь 5000 жил болж байна. Тэмээ, адууг гаршуулж, гэршүүлсний дүнд Хүннү
гүрэн, Монгол хэмээх улс үүсч хөгжих үндэс болсон гэж үзэж болно. Өөрөөр хэлбэл
тэмээгүйгээр монгол соёл, нүүдэлчний соёл иргэншлийг ойлгоход хэцүү болно. Говь
цөлийн экологийн нөхцөлд амьдрах зохицол нь гайхалтай бүрдсэн энэ амьтан халуун
нарнаас биеэ хамгаалах, ус чийгийг алдахгүй барих, өвлийн хүйтнээс хамгаалах хос
бөхтэй болсон, элсэн хөрсөнд явах тавхайтай болсон, говь цөлийн өргөслөг өвөрмөц
ургамалаар хооллох, олон хоногийн өл хоол даах чадвартайг нь танин мэдэж уналга
эдэлгээнд ашиглах болсон байна.

Ямарваа амьтан ус чийгийг амьсгалаар, хөлсөөр, ялгадсаар алддаг. Тэмээний хамар
урт нарийн тул амьсгалаар усыг ууршуулдаггүй. Хамрын хөндийн салст бүрхүүлийн
олон үрчлээс ус ууршихаас хамгаалж конденсацлаж үлдээдэг. Нэг минутад 8-10 удаа
амьсгалдаг нь усыг ууршихаас хамгаалах бас нэг зохицолдолгоо юм. Говь цөлийн өвс
ургамал, ус, эрдэс бодис ихтэй байдгаас тэмээ давс хужрыг ихээр хэрэглэдэг. Энэ
нь биеийн дотоод осмос даралтыг ихэсгэж ус барих чадварыг нэмэгдүүлдэг. Тэмээ
өвс, усгүйгээр удаан байж, өл даах чадвараараа бусад малаас илүү юм. Тэмээ хэдэн
долоо хоногоор ус уухгүй байж чадна. Энэ үед шээс нь өтгөрч 0.5 л хүртэл буурна.
Тэмээ усаар дутагдсан үедээ бөөрнийхөө сүвнүүдэд хуримтлагдсан шээсээ эргүүлж
шингээн гүзээндээ буцаах чадвартай бөгөөд гүзээнд буцаж ирсэн шээсийг тэнд орших
бичил биетнүүд уураг болгон хувиргах замаар илүүдэл бодисоо дахин ашиглах, усны
хэрэгцээгээ хангах зохилдлоготой болжээ. Тэмээний бас нэг сонин зохилдолгоо бол
агаарын температур ихсэх үед хөлөрч усаа алдахгүйн тулд биеийн температураа
нэмэгдүүлэн өнгөрөөж чаддаг явдал юм. Тэмээ бөхнийхөө өөхийг задлан ус болгож
чадна. Өдөрт 80 л хүртэл ус уудаг. Үүнийг гүзээндээ олон хоног хадгалан аажим
зарцуулж чаддаг. Биедээ их хэмжээний өөх хуримтлуулдаг 2 бөхнөөс гадна гадар,
дотор өөх нь 80-100 кг хүрдэг. Энэ нь 900.0 гаруй мянган кило-калоритой тэнцэх
илчлэгийн нөөц юм. 100 гр. өөх задрахад 107 мл ус гаргадаг гэж үзэхэд тэмээний
усны дутагдлыг хангах нэг эх үүсвэр нь өөх болдог. Туршилтаар тэмээг идүүлэх ч
үгүй, услах ч үгүй байлгахад 56-70 хоног, өвс өгч услахгүй байлгахад 78 хоног,
зөвхөн ус өгч байгаа нөхцөлд 86-131 хоног тэсч байжээ. Тэмээг удаан хугацаагаар
цангаахад биеийн жингийн 1/3-ийг буюу 200 кг жин алдах үед услахад 3 минутын
дотор усны алдагдлыг нөхдөг гэж үздэг. Тэмээ ердийн нөхцөлд өтгөн бага,
хуурайвтар хоргол гаргадаг нь бас л усны алдагдлыг багасгаж байгаа бөгөөд, жин
үдийн халуун нарлуу харж идээшилдэг нь нарыг биеийн бага талбайд тусгах
зохилдлогоо юм.

- ингэ ботгондоо хоргодон буйлаад байвал цас бороо орно г.м. Монгол малчин
тэмээтэй нөхөрлөснөөр түүний зан араншин, биологийн онцлогийг танин мэдэж, ногт,
буйл, бурантаг буй болгон ботгоноос нь барьж, тавьж номхруулан, 2-2.5 настайд нь
буйллаж уналганд сургана. Тэмээг буйллаж, бурантгаар хөтлөх аргыг зөвхөн
монголчууд хэрэглэдэг. Буйлыг модоор зорж хийдэг ба энэ нь машинаар бол руль нь
гэсэн үг бөгөөд тэмээг аль зүг рүү явахыг чиглүүлж өгдөг зүйл юм. Буйллахын тулд
ногтолж таваглан даруулаад буйлаар нь юм уу, оонын эврээр хийсэн соёо, эсвэл
хоёр талдаа иртэй гилбэр хэмээх тусгай төмрөөр хамрыг нь цоолж буйландаа товх
хийж буруу талаас нь буйлаа хийж зөв талд нь мөн товх хийгээд бурантаг уядаг.
Тэмээг 2-3 настайд нь унаж сургадаг бол 4-5 насанд нь ачилга, хөллөгөнд
сургадаг. Ачлаганд сургахдаа хомнож номхон тэмээний араас хөтөлж сургаад аажмаар
хөнгөн ачаанд дасгана. Тэмээ нуруундаа 200-240 кг, тэргэнд хөллөсөн үед 400-500
кг ачаа тээж чаддаг. Аян жинд явахдаа тэмээний хамрыг гэмтээхгүйн тулд
бурантгийг нь урд тэмээний татлаганд өвс шүүрч байхаар зайтай хавчуулж хэлхдэг
учир тэмээн ачаа тасарч хоцрохоос сэргийлж сүүлчийн тэмээний хүзүүнд хонх
зүүдэг. Аян жинд явах тэмээг 10-15 хоног сойно. Тэмээг уяж сойсноор бие нь
хагсарч өлчиржин, ул таваг нь бөхөждөг онцлогтой. Номхон тэмээг ганц хүн ачих
тохиолдолд 1 м орчим урт үзүүртээ ац буюу тээглүүртэй хоёр тийш нь сураар тэнцүү
гоцоо гаргасан “Хүн мод” хэрэглэн ачна. Хоёр тийш гаргасан суран гогцоог
тэмээний шатанд углаж татлагаа дээр нь тавиад хүн модоо налуу байрлуулж үзүүрийг
газар хатган тэнгээ ачаад нөгөө талд нь гарч ачдаг арга юм.

Тэмээний махыг өргөн дэлгэр биш ч гэсэн хүнсэнд ашигладаг. Тэмээний махыг удаан
хугацаагаар нөөцөлж халгалан хэрэглэх нэг арга бол говийн малчдын уламжилж ирсэн
борц хийх арга юм. Тэмээний 1 кг борцны илчит чанар 1326.3 ккалори байдаг бөгөөд
дундаас дээш тарга хүчтэй тэмээний мах борц хийхэд илүү тохиромжтой. Ингийг зун,
намар өдөрт 2 удаа, өвөл хаварт нэг удаа сааж өтгөн, амт чанар сайтай,
эмчилгээний ач холбогдолтой, удаан хадгалагдах чадвартай сүү авч ашигладаг.
Ингэний сүү цусны судас хатуурах, атеросклероз зэргээс сэргийлж, нарны болон
бусад хортой цацрагийн нөлөөнөөс хамгаалах үйлчилгээтэй хүнсний үнэт
бүтээгдэхүүн юм. Айраг исгэж, бүлж тосыг ялган авна, сүүг хөөрүүлж өрөм загсааж
хураан шар, цагаан тос хийнэ. Айраг ундааг буцалгаж өтгөрүүлээд шүүж аарц,
хурууд хийнэ. Ингэний сүү цай сүлэхэд маш бага ордог өвөрмөц онцлогтой.



https://mn.wikipedia.org/wiki/%D0%A2%D1%83%D1%83%D0%BB_%D0%B3%D0%BE%D0%BB

Туул гол нь Монгол улсын төв, хойд хэсгээр урсах гол юм. 704км урттай бөгөөд ус
цуглуулах талбай нь 49,840км2. Хэнтий, Төв, Сэлэнгэ аймаг болон Улаанбаатар
хотын нутгаар урсан өнгөрнө. Сав газрын өндөршил нь 770-2800 метрийн хооронд
байх ба хамгийн өндөр цэг нь далайн түвшнээс дээш 2799.3 метрийн өндөрт
өргөгдсөн Асралт Хайрхан уул, хамгийн нам цэг нь далайн түвшнээс дээш 770
метрийн өндөр Орхон-Туулын бэлчир газар юм.

Хэнтийн нуруун дахь Горхи-Тэрэлжийн байгалийн цогцолборт багтах Хагийн хар нуур,
Номингийн голоос тус бүр эх авч, нийслэл Улаанбаатар хотын урд хэсгээр урсч
өнгөрөн Орхон голд цутгана. 11 сарын дундаас 4 сарын дунд хүртэл хөлдөнө.

Тэрэлжээс Улаанбаатарын хооронд жилийн агаарын дундаж температур – 3.3°С – 0.4°С
-аар хэлбэлздэг байхад Улаанбаатар хотоос Орхон Туулын бэлчир хүртэл – 0.4°С
-1.1°С-аар хэлбэлздэг байна.

Сүүлийн жилүүдэд нийслэл Улаанбаатарын байгаль орчны бохирдол нь Туул голд
нөлөөлж ширгэх аюулд ороод байгаа билээ. Энэ нэг 1-рт түүнд цутгадаг олон жижиг
гол, горхийг хүний буруутай үйл ажиллагаанаас болж ширгэсэн/тухайлбал Түргэний,
Улиастай, Сэлбэ, Дунд, Толгойт/ 2-рт 1950,60-аад оны үед голын эхэн хэсгийн ой,
шугуйг ямар ч бодлогогүйгээр огтолсон/ахмад үеийнхний дурсамжаар сал, завь
урсдаг байсан//. 3-рт Улаанбаатарын төв цэвэрлэх байгууламжийн хаягдал нь Туул
голд цутган орохоос гадна Заамар дахь алт олборлолт 4-рт үйлдвэрийн болон ахуйн
зорилгоор хотын хэмжээнд үйл ажиллагаа явуулж байгаа 3 том дулааны цахилгаан
станц, мөн үлэмж тооны уурын зуухнууд, иргэд аж ахуйн нэгж байгууллагуудын гүний
усны хэрэглээ, 6-рт нийслэлийн газар нутгийн үлэмж хэсгийн мөнх цэвдэгтэй
хэсгийн хөрстэй хэсэгт барилга байшин олноор барьсан нь хөрсний усийг үлэмж
хэмжээгээр, үүн дээр нэрмээс болж цаг уурын дулаарлаас шалтгаалан ууршихад
давхар нөлөөлж буй гэж үздэг.



https://mn.wikipedia.org/wiki/%D0%A1%D1%8D%D1%80%D0%B3%D1%8D%D0%BD_%D0%BC%D0%B0%D0%BD%D0%B4%D0%B0%D0%BB%D1%82_(%D1%80%D0%B5%D0%BD%D0%B5%D1%81%D1%81%D0%B0%D0%BD%D1%81)

Сэргэн мандалт буюу Ренессанс (фр. Renaissance, итал. Rinascimento; «ri» —
«дахин » буюу «шинээр төрөн бий болсон» гэсэн утгатай) нь дундад зууны үеийн
Европын соёл урлагийг шинэчлэн сэргээж шинэ цагийн соёл урлаг бий болсон эрин үе
юм. Уг эрин үе XIV зууны эхээс XVI зууны сүүл үе хүртэл үргэлжилсэн гэж үздэг ба
мөн XVII зууны эхний хэдэн арван жилүүдэд Англи, Испанид үргэлжилжээ.

Сэргэн мандалтын үеийн онцлог шинж чанар нь соёл урлагийн нийгмийн шинж ба
түүний Антропоцентризм буюу “ертөнцийн төвийг хүн гэж үздэг” сургаал юм.
Тухайлбал энэ үед хамгийн түрүүнд хүн, хүний үйл ажиллагааг онцлон судалсанд
оршино. Мөн түүнчлэн эртний соёл урлагийг судлах болж түүний “сэргэн
мандалт”-ийг нөхцөлдүүлсэн тул ийнхүү нэрлэж томъёолжээ. “Сэргэн мандалт” гэсэн
нэр томъёог Жорж Вазари гэх мэт италийн хүмүүнлэгийн ухааны судлаачид ашиглаж
байжээ. Уг нэр томъёог орчин үеийн утгын илэрхийллээр нь анх XIX зуунд Жюль
Мишле хэрэглэжээ. Одоо үед “Сэргэн мандалт” гэсэн нэр томъёо нь соёл урлагийн
хөгжил цэцэглэлт гэсэн зүйрлэл болж байна. Жишээлбэл, IX зууны Каролины Сэргэн
мандалт.

Соёл урлагийн шинэ парадигм (буюу түүний систем) нь Европын нийгмийн харилцааны
нэн чухал өөрчлөлтүүдтэй холбоотойгоор үүссэн. Бүгд найрамдах улс болон хотуудын
өсөлт нь феодалын харилцаанд оролцдоггүй буюу гар урлалчид, мүжаан,
худаалдаачид, банкны эзэд гэх мэтийн үйл эрхэлдэггү йанги давхарга өсөхөд
нөлөөлөв. Дундад зуунд үүссэн иерарх (шатлан захирах ёс)-ийн үнэ цэнийн
тогтолцоо, ялангуяа сүмийн соёл, түүний догшин болон энгийн хандлага тэдэнд
бүгдэд нь харийн, үл мэдэх тотолцоо байлаа. Энэ нь хамгийн дээд баялаг бол хүн
бөгөөд хувь хүний чанар, эрх чөлөө, түүний идэвхтэй үйл ажиллагааг судалдаг
нийгэм-гүн ухааны шинжлэх ухаан болох хүмүүнлэг ёс (гуманизм)-ыг үүсгэв.

Сэргэн мандалт анх Италид XIII-XIV зуунд Пизано, Жото, Орканья нарын удам оршин
байхад үүссэн бөгөөд зөвхөн XV зууны 20-иод оноос л жинхэнэ утгаар бий болж,
Франц, Герман болон бусад орнуудад энэ нь харьцангүй сүүлд бий болжээ. XV зууны
сүүлд дээд хөгжил цэцэглэлтдээ хүрч, XVI зуунд Барокын маньеризм үүссэнтэй
холбоотой. Сэргэн мандалтын санааны хямралыг давж гарчээ.

Сэргэн мандалтаас өмнөх үе (Проторенессанс) нь дундад зууны романск, готик
уламжлалтай гүн гүнзгий холбоотой ба Сэргэн мандалтын бэлтгэл шат юм. Энэ үе нь
хоёр дэд үеүдэд хуваагдана: Жиотто ди Бондонегийн үхлийн өмнөх үе, болон дараах
үе (1337 он). Хамгийн чухал нээлтүүд болон гайхамшигт уран бүтээлчид нэгдүгээр
дэд үед амьдарч ажиллаж байсан бол хоёр дугаар дэд үе Италид тархсан хар үхэл
тахалтай холбоотой. Бүх нээлтүүдийг зөн совингоороо хийж байсан үе юм. XIII
зууны сүүлд Флоренцид Арнольфо ди Камбиогийн бүтээл болох гол сүмийн барилга –
Санта Мариа дель Фьоре дуган баригдаж, дараа нь түүний ажлыг Флоренцийн дуганы
хонхыг урласан Жотто үргэлжлүүлжээ. Сэргэн мандалтаас өмнөх үеийн урлаг нь
хамгийн түрүүнд Никколо болон Жованни Пизано, Арнольфо ди Камбио, Андреа Пизано
нарын баримал дээр илэрч байлаа.

Сэргэн мандалтын гуравдугаар үед хөгжил цэцэглэлт дээд хэмжээндээ хүрсэн тул
“Дээд Сэргэн мандалт” гэж нэрлэжээ. Энэ үе Италид ойролцоогоор 1500-1527 онуудад
үргэлжилсэн. Энэ үед италийн соёл урлагийн нөлөө Флоренцоос гарч II Юлий Ромын
пап болсоноор Ром руу шилжжээ. II Юлий пап энэрэнгүй сэтгэлтэй, зоригтой,
санаачлагатай байсан бөгөөд өөрийн ордондоо Италийн шилдэг зураачдыг цуглуулан
маш чухал олон бүтээлүүдийг туурвиулж, уран зургийг хайрлах сэтгэлийг ард олонд
өөрийн биеэр үлгэрлэн түгээж байлаа. Энэхүү папын болон түүний дотны албатуудын
хүчээр Ром хот яг Периклийн үеийн шинэхэн Афин шиг болон хөгжсөн юм. Ромд олон
тооны дурсгалтай барилгууд баригдаж, гайхамшигт баримлууд бүтээгдэж, одоог
хүртэл үнэ цэнээ алдаагүй хөрөг зургууд зурагдаж байсан бөгөөд эдгээр урлагийн
төрлүүд бие биетэйгээ харилцан үйлчилж нэг нэгнээ дэмжих замаар хөгжжээ. Эртний
урлагийг илүү нарийн судалснаар урлагийн бүтээл бүрт сонгодог хэв маяг сууж,
дундад зууныг санагдуулам шинжүүд бүр мөсөн арилжээ. Хэдий эртний урлагийн шинж
байдлыг өөрчлөлгүйгээр давтаж байсан ч зураач нарын өөрсдийн бүтээлч сэтгэлгээг
хязгаарлаж чадсангүй. Тэд авхаалж самбаа мөн төсөөлөн бодох чадвараа ашиглан
эртний Грек-Ромын сонгодог урлагаас өөрт хэрэгтэй шинжийг сонгож чөлөөтэй
бүтээлээ туурвиж байсан.

Хожуу үеийн Сэргэн мандалт Италид 1530 оноос 1590-1620 он хүртэл хамарчээ. Зарим
судлаачид Хожуу үеийн Сэргэн мандалтад 1630-аад оныг хамруулдаг. Энэ нь урлаг
судлаачид, түүхчдийн дунд маргаан үүсгээд байгаа юм. Энэ үеийн соёл болон
урлагийг нэгдсэн нэршлээр нэрлэхэд төвөгтэй байсан. Учир нь тэдний үүсэл илрэл
нь хоорондоо маш их ялгаатай байжээ. Жишээлбэл, Британника нэвтэрхий тольд:
“Сэргэн мандалт нь түүхэн нэгдмэл үе байсан ба 1527 онд Ромын уналтаар төгсгөл
болсон” гэж тэмдэглэсэн байна. Ертөнцийг үзэх үзлийн зөрчлүүд, мөн хямралын
үеийн уналтаас үүдэн Флоренцод янз бүрийн нийлмэл өнгө болон муруй шугамаас
бүрдсэн “тогтворгүй” урлаг - маньеризм газар авчээ. Коррежо ажиллаж байсан
Пармад маньеризм урлагийг 1534 онд зураачийг өөд болсноос хойш дэлгэрүүлжээ.
Венецийн урлагийн уламжлал өвд хөгжлийн өөрийн учир зүй байв: 1570 оны сүүл
хүртэл тэнд Паллиадо, Тициан нар ажиллаж байсан бөгөөд тэдний бүтээл Флоренц,
Ромын хямралын үеийн үйл явдлуудтай холбоогүй байжээ.

Италийн Сэргэн мандалт 1450 он хүртэл бусад орнуудад бараг нөлөөлдөггүй байв.
1500 оноос хойш уг хэв маяг нь тив даяар тархжээ. Гэхдээ Барокын эрин эхэлтэл
ихэнх хожуу үеийн готик нөлөө байр сууриа алдаагүй байсаар байв. Голланд,
Герман, Францын нутаг дэвсгэрт Италийн сэргэн мандалтаас хэд хэдэн шинжээр
ялгаатай өөр хэв маягийн урсгал бий болсон ба түүнийг “Хойд зүгийн орнуудын
Сэргэн мандалт” гэж нэрлэжээ. Ялангуяа уран зургийн хэв маяг Италийнхаас
ялгагдаж байлаа: уран зургуудад готик урлагийн уламжлал ба ур чадварыг голчлон
анхаарч, эртний уламжлал мөн хүний биеийн бүтцийн мэдлэгт анхаарал бага хандуулж
байжээ. Энэ үеийн алдартай уран бүтээлчид - Альбрехт Дюрер, Бага Ханс Хольбайн,
Том Лукас Кранах, Том Питер Брюгель нар байжээ. Хожуу үеийн готик хэв маягаар
уран бүтээл туурвидаг Ян ван Эйк, [[Ханс Мемлинг] нарын зарим бүтээлд мөн Сэргэн
мандалтын өмнөх үеийн хэв маяг илэрч байв.

XIV—XVI зуунд ертөнц болон ертөнцөд хүний эзлэх байр суурийг төсөөлөн бодох
хүний төсөөллөлд боловсролын хөгжил их нөлөөлжээ. Газарзүйн агуу нээлтүүд,
Николай Коперникийн ертөнцийн нар төвтэй систем зэрэг нь хүмүүсийн Дэлхийн
хэмжээний болон Галактикт орших Дэлхийн байрлалын тухай хүмүүсийн төсөөллийг
өөрчилжээ. Харин Парацельс болон Везалиус нар анх удаа хүний биеийн бүтэц, үйл
ажиллагаа, түүнд болж буй үйл явцуудыг судалж анагаах ухаан, анатомийн шинжлэх
ухааныг судлах эхлэлийг тавьжээ. Нийгмийн ухааны шинжлэх ухаанд томоохон
өөрчлөлтүүд гарчээ. Жан Боден болон Никколо Макиавеллигийн судалсан түүхэн ба
нийгмийн үйл явцууд нь анх янз бүрийн бүлгийн хүмүүсийн хоорондоо болон тэдний
сонирхлуудын хоорондоо харилцан үйлчилж буй хүчийн үр дүн гэж судлагдах болсон
байна. Энэ үед “төгс” нийгмийн харилцааг бий болгох оролдлогыг хийж байсан
(Томас Морын "Утопи арал", Томмазо Кампанеллагийн "Нарны хот").

Сэргэн мандалтын үеийн уран зохиолын эхлэлийг анхлан тавьсан зохиолч болох Данте
Алигери (1265—-1321) нь тэр үеийн хүмүүсийн байдлыг “Туульс” (сүүлд “Тэнгэрлэг
туульс” гэж нэрлэгдэх болсон) хэмээх жүжигтээ тодорхой өгүүлсэн байдаг. Сүр
жавхлант Дантег бүтээсэн уг нэрээр үр хойч нь хүндэтгэл бишрэлээ илэрхийлжээ.
Сэргэн мандалтын үеийн уран зохиолд уг бүх талаараа хөгжсөн буюу чөлөөтэй, уран,
бүтээлч мөн тэр үеийн хүмүүнлэг шинжүүд илэрч байлаа. Франческо Петраркийн
(1304—1374) хайрын сонетууд хүний дотоод ертөнцийн гүнийг нээж, хүний сэтгэлийн
илрэлийн баялгийг нээж өгөв. XIV—XVI зуунуудад Италийн уран зохиол хөгжин
цэцэглэж Петраркийн шүлгүүд, Жованни Боккаччогийн (1313—1375) өгүүллэгүүд,
Никколо Макиавеллигийн (1469—1527) нийгмийн тухай эрдэм шинжилгээний бүтээл,
Лудовико Ариостогийн (1474—1533) мөн Торквато Тассогийн (1544—1595) зохиолууд
бусад орнуудад түгэн тарж, эртний Грек, Ромын уран зохиолууд буюу сонгодог уран
зохиолын тоонд багтжээ.

Сэргэн мандалтын үеийн уран зурагт мэргэжлийн зураачид байгаль, хүний анатоми,
амьдралын мөн чанар, гэрлийн болон бусад үзэгдлүүдийн тусгалд анхаарсан байдаг.
Сэргэн мандалтын үеийн уран зураачид уламжлалт шашны сэдэвтэй бүтээл туурвидаг
байснаадүрслэх урлагийн шинэ арга барил хэрэглэх болж эзэлхүүний нарийн бүтэц,
байгалийн уран зураг(пейзаж)-ийг арын фон болгон ашиглах болжээ. Энэ нь тэдний
бүтээлийг илүү бодит, амьд болгож өмнө туурвидаг байсан шашны бүтээлээс огт өөр
болгожээ.

Сэргэн мандалтын үед мэргэжлийн дуу хөгжим нь сүмийн соёл урлагийн шинжээ
бүрмөсөн гээж, ардын хөгжимд илүү нөлөөлж байжээ. XIV зуунд «Арс Нова» («Шинэ
урлаг») бүтээлүүд болох хоолойн ба хоолойн-хөгжмийн олон төрлийн дуу авианы
урлаг дээд түвшинд хүртлээ Английн (XV зуунд), Голландын (XV—XVI зуунд), Ромын,
Венециийн, Францын, Германы, Польшийн, Чехийн (XVI зуунд) болон бусад
сургуулиудад судлагдан хөгжжээ. Шашны бус маш олон төрлийн хөгжмийн урлагийн
төрлүүд бий болж байлаа: Италид — фроттол ба вилланел, Испанид - вильянсико,
Англид -баллад, мадригал буюу Италид үүссэн (Лука Маренцио, Якоб Аркадельт,
Жезуальдо да Веноза) боловч Францын найрал дуу болсон дуу зэрэг юм.



https://mn.wikipedia.org/wiki/%D0%A1%D0%BE%D1%91%D0%BC%D0%B1%D0%BE_%D1%82%D1%8D%D0%BC%D0%B4%D1%8D%D0%B3

Соёмбо тэмдэг нь 17-р pууны сүүлд Занабазар монголчуудын нар, сар, галтай
сүлдэнд үндэслэн зохиосон сүлд юм. Анх хүннүчүүд нар, сартай сүлд хэрэглэж
байсан ба хожим нь гал нэмэгдсэнээр монголчуудын гол сүлд болсон нар, сар,
галтай сүлд бий болжээ.

Буддын шашин Монгол нэвтэрсэн үеэс төвд номын эхэнд бирга тэмдэг тавьдаг заншлыг
авч номын эхэнд бирга гэдэг тусгай дүрс тавих болж улмаар нар, сар, гал гэх мэт
өөрсдийн бигэ тэмдгийг нэмж баяжуулан хэрэглэх болжээ.

Хүннү монголчууд нар, сар, галын дүрстэй сүлдтэй байсан нь Их Монгол Улсын
далбаан дээр ч дүрслэгдсэн байдаг. Хожим энэ сүлд соёмбонд хэрэглэгдэх болжээ.
Нар, сар, гал бүхий бэлгэдэл тэмдэг нь бусад Монгол өөртөө засах орнуудын туг
далбаан дээр мөн хэрэглэгддэг.

"Соёмбо" хэмээх Санскрит үг нь "Өөрөө гарсан гэгээн" гэдэг утгыг агуулдаг бөгөөд
улс төр, гүн ухаан, шашны олон бэлгэдлийг агуулсан. Соёмбо нь ертөнцийн үүсэх эх
сурвалж хэмээн дорно дахины гүн ухаанд үздэг хий, гал, шороо, ус гэсэн язгуур
махбодуудыг дор нь байрлуулж, сав ертөнцийн оршилыг бэлэгдсэн шороо, ус, гал,
хий огторгуйг дээр нь дүрслэн, дунд нь шим ертөнц буюу хүний арга билгийг
дүрсэлжээ.

Соёмбон дахь загасны билэгдэл нь хятадын даогийн шашнаас орсон бололтой бөгөөд
хятадын гүн ухаанд гал, ус, төмөр, мод, хийнээс бүрдсэн ву шин буюу таван
махбодь гэсэн ойлголт байдаг нь буддын шашны таван махбодь хэмээх ойлголттой
ижил юм. Хос загасны билэгдлийг хятадын уламжлалт шашинд инь ян гэж нэрлэдэг
бөгөөд монголын буддын шашинд арга билэг гэсэн нэрээр орсон бололтой.

Мөн Соёмбо хэмээх хүний нэр болон соёмбоор нэрлэгдсэн бараа бүтээгдэхүүн олон
бий. Монгол улсын урд зүгийн үүд хаалга болсон Замын-Үүд боомтод соёмбоны хөшөө
бий.



https://mn.wikipedia.org/wiki/%D0%A1%D0%BE%D0%BD%D0%B3%D1%83%D1%83%D0%BB%D1%8C

Сонгууль (англ. Election) гэдэг нь ямарваа нэг хувь хүн өөрийн биеэр хараат
бусаар, өөрийн бодлоор тодорхой түвшний олон нийтийн удирдлагыг (жишээлбэл Улсын
их хурлын сонгууль) сонгох цогц үйл явц юм. Энэ нь 17-р зуунаас хойш төлөөллийн
ардчиллыг хэрэгжүүлэх үндсэн оньс болсоор ирсэн юм. Сонгуулиар хууль тогтоох
байгууллага, хааяа засгийн газар, шүүх, орон нутгийн засаглалуудыг бүрдүүлэхэд
хэрэглэнэ. Энэ үйл явц нь бас ажил хэрэгч болон олон нийтийн байгууллагуудад
хэрэглэгддэг.

 -------------------------------------------------------------------------------
----------------------------------------------------------------------------

1. Пропорционал систем нь улс төрийн хүчнүүдийн /намууд/ рейтинг тогтоодог.
Өөрөөр хэлбэл улс төрийн хүчнүүдийн авсан саналыг пропорцоор нь суудлыг нь
хувиаралдаг.  

2. Мажоритар гэдэг нь /франц гаралтай Majoritee/  олонхи гэсэн үг. Энэ системээр
сонгогчид намуудыг бус тодорхой нэр дэвшигчийг сонгодог. Ийм системээр энгийн
олонх /нэг ч болов санал илүү авсан бол/ санал авсан нэр дэвшигч суудал авдаг.

3. Холимог систем гэдэг нь пропорционал-мажоритар систем зэрэг ашиглахыг хэлнэ.
Энэ нь зарим нэр дэвшигч намын жагсаалтаар зарим нь мажоритар системээр
сонгогдохыг хэлнэ.



https://mn.wikipedia.org/wiki/%D0%A1%D0%B0%D0%BD%D0%B6%D0%B0%D0%B0%D0%B3%D0%B8%D0%B9%D0%BD_%D0%91%D0%B0%D1%8F%D1%80

Санжаагийн Баяр (1956 оны 3 сарын 4-нд төрсөн) нь Монголын улс төрч,дипломат,
Монгол улсын 25 дахь ерөнхий сайд.

Санжаагийн Баяр нь 1956 онд Улаанбаатар хотод төрсөн. Тэрээр 1973 онд
Улаанбаатар хот дахь Зөвлөлтийн 10 жилийн 3-р дунд сургууль, 1978 онд Москвагийн
Улсын их сургуулийг хуульч мэргэжлээр төгссөн.

1978-1979 онд Улаанбаатар хотын АДХГЗ-нд мэргэжилтэн, 1979-1983 онд Зэвсэгт
хүчний жанжин штабын IV газарт офицер, 1983-1988 онд МОНЦАМЭ агентлагийн
"Новости Монголии" сонин, Гадаад мэдээний ерөнхий редакци, "Монгол пресс"
агентлагт редактор, ерөнхий редактор, 1988-1990 онд МРТУХ-д сэтгүүлч бөгөөд
"Залуучууд" нэвтрүүлгийн хамтран хөтлөгч, 1990-1992 онд БНМАУ-ын Бага хурлын
гишүүн, Төрийн байгуулалтын байнгын хорооны дарга, 1992-1997 онд Төр, нийгэм
судлалын Академид багш, АНУ-ын Вашингтоны Их сургуульд судлаач, Монгол Улсын
Батлан Хамгаалах Яамны дэргэдэх Стратегийн судалгааны хүрээлэнд захирал,
1997-2001 онд Монгол Улсын Ерөнхийлөгчийн Тамгын Газрын дарга, 2001-2005 онд
Монгол Улсаас ОХУ-д суух Онц бөгөөд Бүрэн Эрхт Элчин сайдаар ажиллаж байсан.

Санжаагийн Баяр 1988 онд МАХН-д элсчээ. 2005 оны нэгдүгээр сараас МАХН-ын
Ерөнхий нарийн бичгийн даргаар ажиллаж байсан. 2007 оны 10 сард болсон МАХН-ын
25-р их хурлаас түүнийг тус намын даргаар сонгожээ.

2007 оны 11 сарын 22 ны өдрийн УИХ-ын чуулганы нэгдсэн хуралдаанаар гишүүдийн
97.1%-ийн саналаар Монгол улсын ерөнхий сайдаар томилогдсон.

2008 оны сонгуулийн үр дүнд байгуулагдсан УИХ түүнийг 2008 оны 9 сарын 11-ний
өдрийн хуралдаанаараа оролцсон гишүүдийн 98.5 хувийн саналаар Монгол Улсын
ерөнхий сайдаар дахин томилсон. Хэдийгээр МАХН дангаараа засгийн эрх барихад
хангалттай тооны суудал авсан ч С.Баяр Ардчилсан Намтай хамтарсан засгийн газар
байгуулах шийдвэр гаргасан нь анхандаа сөрөг хүчний дуу хоолойг байхгүй болгох
нь гэсэн зовнилыг нийгэмд төрүүлж байсныг үгүй хийсэн.

Гэхдээ түүний удирдсан, хамтарсан засгийн газрын үед Монгол орны хөгжилд
хэрэгтэй чухал шийдвэрүүдийг гарган хэрэгжүүлж чадсан гэж үнэлэгддэг. 6 жилийн
турш хэлэлцээд, шийдвэрлэж чадаагүй байсан Оюутолгой ордын ашиглалттай холбоотой
гэрээг байгуулснаас гадна Атрын гуравдугаар аяныг өрнүүлж, сүүлийн 20 жилийн
хамгийн өндөр ургацыг 2009 онд хураан авчээ.

Тэрээр элэгний өвчтэй бөгөөд өвчний учир үүрэгт ажлаасаа чөлөөлөгдөх хүсэлт
гарган, 2009 оны 10 сарын 28-нд Ерөнхий сайдын албан тушаалаа хүлээлгэж өгсөн ба
үүрэг гүйцэтгэгчээр үлдэлгүй, тэргүүн шадар сайд Норовын Алтанхуяг ерөнхий
сайдын үүрэг гүйцэтгэхээр болов. 10 сарын 29-нд түүний залгамжлагчаар
Сүхбаатарын Батболд тодорчээ. Улмаар МАХН-ын даргын албан тушаалаа ч С.Батболдод
шилжүүлсэн тэрээр 2012 оны Улсын Их Хурлын сонгуульд нэр дэвшээгүй.

Гэтэл АНУ-аас жиргэгч @SurenaTumen твиттер хуудаснаа экс Ерөнхий сайд С.Баярын
талаар мэдээлэл оруулсан байна. Тэрээр экс Ерөнхий сайд С.Баярын АНУ-ын хаяг
болон утасны дугаарын тухай мэдээллийг оруулж, хаягийн дагуух харш АНУ-ын
Вашингтон хотод байрладаг тухай мэдэлсэн байна. Монголд ажиллаж амьдарч байсан
АНУ-ын иргэн Киэт нь С.Баярын талаар "$US 1,195,000 On 29 November 2007 Mr.
Bayar purchased a Manhattan (NY, USA) apartment for $US 895,000; he paid some
$US 16,000 in 2008 property taxes, rented the suite for $US 4950 a month; and as
of January 2014 had it listed for sale at $US 1,195,000" хэмээн бичжээ.Үүнээс
үзэхэд экс Ерөнхий сайд С.Баяр Нью Йорк хотын хамгийн үнэтэй элит дүүрэг болох
Манхатанд 895,000 долларын үнэтэй байрыг 2007 онд худалдаж авсан юм байна.
Ингээд 2008 оноос хойш уг байраа сарын 4950 доллараар түрээслүүлж байгаад энэ
оны нэгдүгээр сараас худалдахаар болсон аж. Ингэхдээ уг тансаг байраа 1 195 000
доллараар үнэлжээ.



https://mn.wikipedia.org/wiki/%D0%9F%D0%B0%D0%B1%D0%BB%D0%BE_%D0%9F%D0%B8%D0%BA%D0%B0%D1%81%D1%81%D0%BE

Пабло Руз Пикассо (Pablo Ruiz Picasso, 1881 оны 10 сарын 25 - 1973 оны 4 сарын
8) нь Испаний зураач, уран барималч хүн юм. Түүнийг 20-р зууны агуу зураачдын
нэг гэж үздэг бөгөөд кубизмийн урсгалыг үндэслэгч гэдэг.

Пикассо бүр бага байхдаа зурдаг байсан ба тэр анх хэлд орохдоо lapiz гэж хэлсэн
гэдэг. Энэ үг нь Испани хэлнээс орчуулбал "харандаа" гэсэн үг юм.

Түүнийг 90 настай байхад түүний уран бүтээлийн үзэсгэлэн нь Парисийн Луврийн
музейд тавигдаж байв. Тэр амьд сэрүүндээ Луврын музейд үзэсгэлэнгээ гаргасан
анхны уран бүтээлч юм. Гайхамшигт хүмүүсийн амьдрал хэзээ ч уран бүтээл шиг нь
байдаггүйн жишээ бол ХХ зууны аугаа их зураач Пабло Пикассо билээ.



https://mn.wikipedia.org/wiki/%D0%9E%D1%80%D0%BE%D1%81_%D1%83%D0%BB%D1%81

Орос (орос.  Россия), албан ёсоор Оросын Холбооны Улс (үгээр хураавал ОХУ) нь
хойд Евразийн орон юм. Орос нь хагас ерөнхийлөгчийн засаглалт бүгд найрамдах, 83
харъяат ангиас бүрдэх холбооны улс юм. Орос нь өргөн уудам нутагтай учир
баруунаас зүүн тийш Норвеги, Финлянд, Эстон, Латви, Литва, Польш, Беларусь,
Украйн, Гүрж, Азербайжан, Казахстан, Хятад, Монгол, Хойд Солонгос гэх олон
улстай хил залгана. Мөн усаар зааглагдаж, АНУ-н Аляска муж, Швед, Дани, Турк,
Япон улстай ойр оршино.

Дэлхийн хамгийн том болох 17,075,400 хавтгай дөрвөлжин километр газар нутагтай,
8 дахь хүн ихээр суурьшсан, нийт 143 сая хүнтэй том улс юм. Тайлбарлавал, Оросын
газар нутаг Хойд Азийг бүхэлд нь, Европын 40 хувийг бүрхдэг, хөндлөнгөөрөө 9
цагийн бүсд хуваагддаг, олон янз байгаль, газрын тогтоц бүхий уудам болно. Мөн
дэлхийд эрдэс баялаг ба эрчим хүчний эх үүсвэр, ой, цэнгэг усны нөөцөөрөө
тэргүүлнэ.

Оросууд 988 оноос Христийн шашны урсгал Үнэн алдартны шашинд сүсэглэсэн. 13-р
зуунд Монголын байлдан дагууллын үед Киевт төвлөрсөн улс цохигдон бутарснаар,
Алтан Ордны улсын албат, гувчуур төлөгч болцгоов. Москвагийн гүнт улсыг хүрээлэн
нэгдсэн Оросууд 1380 онд Куликовын тулалдаанд Мамайн цэргийг цохисноор бүрэн
тусгаар тогтнож, түүнээс хойш улам тэлжээ. Хожим 17-18-р зуунд дорно зүгт
байлдан дагуулах, нэгтгэн хавсаргах, газар зүйн нээлт хийх маягаар Оросын эзэнт
гүрэн нь Польшоос Альска хүртэлх өргөн уудам нутагтай болжээ.

1917 оны хувьсгалаар хаант ёсыг халж Зөвлөлт Холбоот Улс залгамжлахад гол
бүрэлдэхүүн улс нь Орос байв. ЗХУ-ын үед шинжлэх ухаан, технологийн үсрэнгүй
хөгжилд хүрч, сансарт хүн анх нисгэсэн. ЗХУ-ын бутралаар бусад 14 БНУ-ын адил
1991 онд тусгаар улс болсон.

Эдүгээ Орос нь Худалдан авах чадвараар тэгшитгэсэн ДНБ-ын хэмжээгээр 6-д,
Нэрлэсэн ДНБ-ын хэмжээгээр 9-д эрэмбэлэгддэг, НҮБ-н Аюулгүй байдлын зөвлөлийн
байнгын гишүүн, ТУХН-ын тэргүүлэх гишүүн, Их Наймын гишүүн, хүлээн зөвшөөрөгдсөн
цөмийн зэвсэгтэй 5 орны нэг гэх мэт нөлөө бүхий гүрэн юм.

Орос орон өргөн уудам болохоор түүхийг олон янзаар дурдаж болно. Эрт үед Каспи,
Хар тэнгисийн эрэг, нам доор газраар Скиф, Авар, Хүн гэх мэт нүүдэлчин соёл
оршин байв. Гэвч Орос улсын түүхийн бат суурь нь өрнө захын Орос нутгаас эхэлнэ.
860 онд Новгородын эзэн (гүн) Рюрик гэгч викинг хүн Хазар Түргүүдийг ухраан
эзэмшлээ өргөтгөсөн нь Волхов гол, Днепр мөрний хөндийн худалдааны замын
эзэрхсэн, Зүүн Славуудын түүхэн дэх анхны төрт улс Киевийн Русь болжээ. Викинг
хүний байгуулсан улс боловч 10-р зууны эцэст хүн амын олонх нь Слав угсаатан
байжээ. Энэ үед Визант (Грек)-аас худалдаа, шашин, соёлыг идээшүүлэн хүртэж
байв. Киевийн Русь 988 оноос албан ёсоор Христосын шашныг дагаж, аажмаар энд
Үнэн алдартны шашин салбарлан хөгжжээ. 11-р зууны Цэцэн Ярославын үед Орост
(өнөөгийнхөөр Орос орны өрнө захаар) эдийн засаг, уран зохиол, барилга урлал
мэдэгдэхүйц сайн дэлгэрэв. Бурангуй нийгэм (феодализм)-ийн зүй тогтол ёсоор олон
ноёд хооронд байлдаан тэмцэл тасарч байгаагүй. 1237-1240 онд Монголчууд
Владимир, Киевийг довтолсноор Зүчийн улсад 1480 он хүртэл захирагджээ.
Түлхэгдсэн Оросын төв Новгород болж, 1240 онд Нева голд Шведийг дарсан зэрэг
байлдаанаар умар зүгт нутаг тэлжээ. Үүнээс Монгол-Алтан Ордыг сөрөх Москва, Доод
Новгород, Тверь зэрэг хот суурин босч байв. Шашныхантайгаа хамжиж тархай ноёдыг
цуглуулсан Доны Дмитрий 1380 оны шийдвэрлэх Куликовын тулалдаанаар Мамайн
цэргийг цохижээ.

15-р зуунд Москвагийн гүн III Иван үндсэндээ газар газрын олон гүнг үгэндээ
оруулж, Орос улсын "их гүн" (великий князь) болжээ. 1453 онд Византийн
Константинополь Османд эзлэгдэж төгссөнөөр Византийн агуу өвийг Орос залгаж
байна гэдэг ойлголтоор IV [Догшин] Иван «цезарь» буюу «царь» (ван, хан, хаан гэж
монголчлоно) гэдэг цолыг бий болгон өөрөө анхлан хүртсэн. Догшин Иван Балтын
тэнгист гарцтай болохын тулд Ливонтой (1558–1583) олон жил байлдаж, дорнош
Астрахань (1556 онд буулган авсан), Казань (1552) ханлигийг мөхөөж, Уралыг давж
Сибирьт цэргээ илгээж газар нутгаа тэлснээр олон үндэстний Орос, Зөвлөлтийн шав
тавигджээ. 1600-аад оны дотоодын хямралын үед Романовын удамд засгийн эрх
шилжсэн. Оросынхон газар нээгч жуулчдын гаргасан зам, арьс, үнэт эд олох сэдэл,
хазаг (казак) цэргийн хүчээр 17-18-р зуунд нутгаа Номхон далай хүртэлхи нутгийг
эзэлжээ. 1721 онд албан ёсоор Оросын эзэнт гүрэн (Российская империя) гэсэн
утгат нэрээ тунхаглажээ. Гэхдээ энэ улсыг Монголчууд 20-р зууны эхэнд Зөвлөлт
Оросоос нь ялгаж Хаант Орос улс л гэдэг байсан билээ. I Петр (1682–1725 оны
хооронд төр барьсан), Елизавета (1741–1762), II Екатерина (1762–1796), II
Александр (1855–1881) зэрэг түүхэнд тодоор үлдсэн хаад төр барьж, өнөөгийнхөөр
хэлвэл Финланд, Польшоос Аляска, Өвөр Кавказ, Дундад Ази хүрсэн уудам газар
нутгийг дайтахдаа дайтаж, туслахдаа туслаж мухардуулсаар өөрийн улсынх болгож
байв. 1878 онд Османы улстай дайтаж хамар дээр нь байх Болгарыг чөлөөлж хүч
чадлаа бахдуулжээ. 19-р зууны төгсгөл, 20-р зууны эхээр хувьсгалын үзэл санаа
дэлгэрч, дэлхийн нэгдүгээр дайны үед буюу 1917 оны 2-р сард хөрөнгөтнүүд хаанаа
(II Николай) түлхэн унагав. 11-р сард (Октябрын хувьсгал) шал өөр буюу ажилчин
тариачдад засгийн эрх шилжив. Дайны дараах гэрээгээр Украйн, Польш, Финланд,
Балтын орнуудын нутгаа алдсанаас Украйн, Балтын гурвыг эргүүлж авсан ч зууны
адагт дахин тавьж явуулсан. Цагаан арми, салан тусгаарлагч ястан үндэстний
цэрэг, төртэй шинэ төрж гарсан Зөвлөлт улс, түүний улаан арми хэдэн жил байлдаж
дийлжээ.

1922 онд үүсэн байгуулагдсан ЗХУ-ын гол цөм нь Орос орон байсан ба 1922 онд
Зөвлөлт Социалист Бүгд Найрамдах Холбоот Орос Улс (ЗСБНХОУ) нэрээр хожмын
ойлголтоор 15 бүгд найрамдах улсынх нь нэг болж байгуулагджээ. 1924 онд
хувьсгалын удирдагч Ленин өөд болж Сталины үе (1924-1953) эхлэжээ. Төвлөрсөн
төлөвлөгөөт эдийн засаг, аж үйлдвэржилт, хөдөө аж ахуйн хамтрал төрийн бодлогоор
хэрэгжиж байв. Дэлхийн хоёрдугаар дайнд өрнөөс дэлхийн эзлэхийг санаархагч
Нацист Герман, түүний хамсаатан дорнын Японыг сөрж зогсоосон нь ЗХУ байлаа.
Энэхүү Аугаа эх орны дайнд ЗХУ-ийн 30 сая хүн амь алдсан байдаг. Хардалт сэрдлэг
маягаар олон сая хүнийг хэлмэгдүүлсэн нь Сталины нэрийг түүхнээ бараатуулдаг.
1991 онд ЗХУ задарснаар Орос улс дангаараа буюу Оросын Холбооны Улс (ОХУ)
байгуулагдсан.

ОХУ-ын үндсэн хууль ёсоор, төр нь холбооны байгууламжт, хагас ерөнхийлөгчийн
бүгд найрамдах засаглалт, ардчилсан дэглэмт улс юм. Улсын тэргүүн нь
ерөнхийлөгч, засгийн газрын тэргүүн нь ерөнхий сайд. Төр нь төлөөллийн
ардчилсан, олон намын тогтолцоотой ба эрх мэдэл нь 3 доорх гурван бүтцэд
салбарлана.



https://mn.wikipedia.org/wiki/%D0%9D%D0%B8%D0%BB_%D0%BC%D3%A9%D1%80%D3%A9%D0%BD

Нил мөрөн (Араб: النيل‎ Ан Нил; эртний Египет: ⲫⲓⲁⲣⲱ Итеру; Коптик: ⲫⲓⲁⲣⲱ Пиаро;
Амхарын: ዓባይ Аббай) нь умар зүг рүү урсдаг Африк тив дэх дэлхийн хамгийн урт
мөрөн юм. Нийт урт нь 6,650 км. Нилд Цагаан Нил, Цэнхэр Нил гэх хоёр гол цутгал
байх бөгөөд удаах нь Нилийн ус, үржил шимийн гол эх үүсвэр бол Цагаан Нил нь
илүү урт юм байна. Цагаан Нил Африкийн төв хэсгээс эх авах бөгөөд Нилээс хамгийн
хол орших эх нь Руанда дахьВиктория нуур эх булаг нь болдог. Тэндээс Танзани, ,
Уганда, өмнөд Суданаар дамжин урсдаг бол Цэнхэр Нил нь Этиоп дахь Тана нуураас
эх авч Судан руу зүүн-өмнө зүгээс урсан орно. Хоёр мөрөн Суданы нийслэл Хартум
хотод нийлдэг.

Мөрний доод урсгал нь бараг цөлөөр урсах бөгөөд Суданаас, Египет руу урсана.
Египет нь Нил мөрнөөс олон мянган жилийн турш хамааралтай байсаар ирсэн ба
хотууд нь Нил мөрний хөндийд байрлахын зэрэгцээ түүхийн гол дурсгалууд мөрний
ойролцоо оршдог. Нил мөрөн Газрын дундад тэнгис руу маш том садраа үүсгэн
цутгадаг.



https://mn.wikipedia.org/wiki/%D0%9D%D0%B8%D0%BA%D0%BE%D0%BB%D0%B0%D0%B9_%D0%9A%D0%BE%D0%BF%D0%B5%D1%80%D0%BD%D0%B8%D0%BA

Николай Коперник (Nicolaus Copernicus, 1473 оны 2 сарын 19 – 1543 оны 5 сарын
24) нь дэлхийг ертөнцийн төв гэсэн ойлголтыг няцаасан одон орон судлаач байв.

Суут астрономич Николай Коперник Польшийн Торунь хотноо төржээ. Бага наснаасаа
эцэг эхээс өнчирч хоцорсон түүнийг нагац ах нь хүмүүжүүлж хүний зэрэгт хүргэсэн
байна. Хүүхэд байхаасаа сурч мэдэхэд сэтгэл санаагаа бүрэн зориулсан Н.Коперник
эхлээд Польшид, дараа нь Италид хос дээд боловсрол эзэмшжээ. Хэдийгээр түүний
үзсэн эрдмийн ихэнхи нь шашны номбайсан боловч авхаалж самбаагаараа өмнөх болон
өөрийн үеийн агуу их математикчид, одон орны бүтээлтэй гүнзгий танилцжээ. Үүний
зэрэгцээ гүн ухаан, төр эрх, анагаах ухаанд суралцаж алс нутгаас эх орондоо тал
бүрийн өргөн мэдлэгтэй эргэж ирсэн байна. Н.Коперник нутагтаа ирэн Варми болон
Фромборкт сүм хийдэд дээгүүр алба хаангуутаа инженерийн ба эмнэлгийн албанд
өдрийн цагаа зарцуулан, шөнийн цагт чөлөө зав гарган одон орны судалгааны ажил
хийж эхэлжээ. Тэрээр өвлийн хүйтэн, жавар салхийг тэвчин чадал муутай
төхөөрөмжөөр ажиллаж, байсан боловч мохолгүй чармайсаар 40 эргэм насандаа агуу
их нээлт хийж "''Тэнгэрийн эрхсийн хөдөлгөөний тухай''" гэдэг алдарт бүтээлээ
туурвижээ. Энэ бүтээлээрээ Н.Коперник дэлхий бол бүх орчлон ертөнцийн төвд
хөдөлгөөнгүй оршдог гэж үзэж, бусад одон ертөнц бурханы зохиолоор түүнд
зориулагдан оршдог гэсэн урьдах үеийн ойлголтод хатуу цохилт өгсөн юм. Тэрээр
Буд, Ангараг, Сугар болон бусад гаригууд нь дэлхийг тойрч байдаг биш, харин
Дэлхийн хамт нарыг тойрдог гэсэн дүгнэлт хийж Нарны системийн гаригуудын
хөдөлгөөний байдлыг харуулсан зураг зохиосон билээ. Н.Коперник геометрийн нарийн
тооцоо томьёо хэрэглэн нар төвтэй системийн онолыг бий болгсон нь Нар ба
гаригуудын хоорондох харьцангуй зайг бодож гаргах, гариг Дэлхийн хоорондох
зайнаас шалтгаалан оддын гялалзалт буурч, өөрчлөгддөг шалтгааныг үнэн зөв
тайлбарлах боломж бүрдүүлжээ. Ийнхүү Н.Коперник олон зуун жил ноёрхсон Птолемейн
сургаалыг үгүйсгэснээр сүм хийдийнхний галзуурсан эсэргүүцэлтэй тулгарчээ. Тэр
үед шашны сургаалын эсрэг боссон хэн боловч тэрсүү үзэлтэнд тооцогдож, тийм хүнд
анафем хэмээх үзэшгүй муухай ял шийтгэл ноогддог байв. Н.Коперник шашны
шийтгэлээс болгоомжлон өөрийн бүтээлийг хэвлүүлэхийг 30 гаруй жил хойш тавьсаар
нас барахынхаа өмнөхөн хэвлэлд шилжүүлжээ. “Н.Коперникийн нээлт зөвхөн одон орны
судлалд төдийгүй байгалийн шинжлэл, ертөнцийг үзэх үзэлд бүхэл бүтэн хувьсгал
хийсэн бөгөөд Тэнгэрийн эрхсийн хөдөлгөөний тухай ном хэвлэгдэн гарсан явдал
шашны номлолоор байгалийн хуулийг тайлбарлах ямар ч боломжгүйг харуулснаараа
чухал юм” гэж Ф.Энгельс үнэлэн бичжээ.

Дундад зууны европт дэлхий ертөнцийн төв бөгөөд нар болон бусад гарагууд түүнийг
тойрон эргэдэг гэдгийг нийтээрээ хүлээн зөвшөөрдөг байв. Энэ үзэл баримтлал нь
МЭ 2 – р зуунд Птоломейн геоцентрик(дэлхий төвтөй) сансар огторгуйн систем
зохион бүтээсэн тул МЭ 4 – р зуунд Аристотель энэ сансар огторгуйн систэмийг
олонд танилцуулсан юм. 16 – р зууны эхэн үед Николаус Коперник нар төвтөй онолыг
дэвшүүлсэн ба үүнийгээ 'De Revolutionibus Orbium Coelestium Libri Sex'(Тэнгэрийн
бөмбөрцөг дээрх 6 ном) д танилцуулсан юм. Коперникийн сансар огторгуйн загвар
Аристотель болон Птоломейн загваруудыг эсрэг байсан ч тэр үедээ Коперникийн үзэл
няцаагдсан , Аристотелийн ертөнцийг үзэх үзэл нь Ньютоны инерц , татах хүц болон
хөдөлгөөний онолоор солигдсон. Энэ хуудас нь Коперникийн хувьсгал шинжлэх ухааны
дундад зууны ертөнцийг тайлбарын өөрчлөлтийг бүрдүүлсэн үзэлд хэрхэн нөлөөлснийг
судлах зорилготой. Коперникийн гавъяаг таашаахын өмнө тэр цаг үед ямар үзэл
баримталалын талаархи ойлголттой байх нь чухал юм. Дундад зууны ертөнцийн схем
нь дэлхий төвтөй байсан. Тэр нь , дэлхий ертөнцийн төвд хөдөлгөөнгүй оршоод нар
болон бусад гарагууд түүнийг тойрон эргэдэг гэж үздэг байжээ. Хэдий тийм ч
геоцентризм нь (дэлхий төвтөй үзэл) эсэргүүцэлтэй тулгарж байсан.1375 аад оны
үед Оккамистчууд Парис орчмоор философи болоод шинжлэх ухааны судалгаанд
анхааран завгүй байсан. Аристотлийн физикд итгэж байсныг үл харгалзан Буридэн
инерц болон татах хүч нь жигд хурдсан хөдөлгөөн гасан санааг дэвшүүлсэн.
Орезмийн Николас аналитик геометрийн санааг бүтээсэн , жигд хурдсах хөдөлгөөний
томъёог олсон ба дэлхийн тойргийн талаар маргасан Мөн түүнчлэн Кусагийн Николас
эсэргүүцлийн бүлгэмтэй холбоо тогтоож Аристотелийн зөрчиж үл болох(геоцэнтрик)
хуулийн эсрэг боссон бөгөөд дэлхий хөдөлж байж магадгүй гэдгэг санааг хамгаалж
үлдэхийг зорьж байсан юм. Үнэн хэрэгтээ Коперник, Куса Николаст талархах
хэрэгтэй гэж үздэг ба түүнийхээр бол хоосон орон зайн дахь бөмбөлөг түүнийг
хөдөлгөх ямар нэгэн хүчин зүйлгүйгээр хөдөлдөг юм. Ийм хувьсалч үзэл санаа
байсан ч дундад зууны философи нууцлаг хэвээр цоожтой үлдсэн юм. Тэр үеийн
философи ни Христийн шашинд захирагддаг байсан төдийгүй ягштал биелүүлдэг
байжээ. Философи болон шашны номлолд үзүүлдэг байсан хүндлэл нь шашны философи
юм. Шашны философчид шинэ зүйл олж мэдэх гэж эрмэлздэггүй харин урьд өмнө Грек
шалтгаанаар болон Христйин номлоор олж авсан мэдлэгээ нэгтгэж л хэрэглэдэг
байжээ. Мөн түүнчлэн тэд нийлэмж , найдвар шалтгаанд л итгэдэг байсан учир нь
ямар нэгэн нууцыг илрүүлэх нь бурхны шууд зааж байгаа хэрэг гэж үздэг байжээ ,
энэ нь байгалийн шалтгаанаар илрүүлснээс дээгүүрт тавигдаж шүтэгддэг байжээ.
Дундад зууны шашны философийн үед философийг шашинд үйлчилдэг гэж үздэг байсан
бөгөөд жинхэнэ философи шашинд үйлчилдэг болохоор бус харин өөрсдийнхөөрөө
нууцыг тайлж ойлгохын тулд ашигладаг байжээ. Энэ нь орчин үеийн философи болон
эртний шашны философи 2 ийн хамгийн том ялгаануудын нэг юм. Шашны философчид
шинжлэх ухааны баримтуудад хэрэгцээт зүйлсийг хамгийн анх Аристотелийн өмнөх
философчидоос ч илүү хатуугаар хэрэглэж байсан хэрэгцээт баримтуудыг тогтоосон.
Эдгээр хэрэгцээт зүйлс нь Аристотель ч өөрөө математикийн дор хангалттай
хэрэглэж чаддаггүй байсан. Анхны Сэргэн мандалт болон сүмийн шашны
үндэслэгчдийнх шиг хүн төрөлхтний философийн болон байгалийн учир шалтгааны сүр
хүчийг унтраах чиг хандлагатай байсан. Баруун болон зүүн сүмүүд ба хамба
ламуудын бодлогоор үйл ажиллагаагаа явуулдаг сүмүүд шашны нэгдлийн үр дүнд бий
болсон дуудлаганд дуудагдсан. Сэргэн мандалтын үед Италид Хүнийг дээдлэх ёс ,
классификацийн сэргэлт нь шашны философийг халаад хурдацтайгаар тэлж баруун
Европийн философийн зарчмыг тогтоосон юм. Энэ нь шашны манлайлагчдыг тэдний урьд
өмнө баримталж байсан зарчмаас нь болж монопол суудлаас нь татан буулгасан.
Мартин Лютер 1517 онд Герман дахь шашны шинэчлэлийн талаар аристотлийн онолыг
няцаасан, дураараа аашлах аашны талаар хэвлүүлсэх 95 сэдэвтээ мэдэгдсэн байна.
Энэ мэдэгдэл нь Германд маш алдартай болсон төдийгүй Германы ард иргэдийг шашны
болон эдийн засгийн гэж хуваагдахад хүргэжээ. Паул III ийг хамба лам болсон 1534
он хүртэл шашны гүшүүд сүмийн эсрэг боссонгүй. Түүний өв залгамжлагчдынхаа
адилаар Паул III тэдний эсрэг дипломат болон цэргийн арга хэмжээ авахаасаа
тээнэгэлзсэнгүй. Сөрөг хүчнийхэн католик сүмийг сэргээсэн. 1542 оны хавьцаа
хориг тавьсан номнууд болон шинэ мөрдөн байцаалтуудыг олсон. Коперникийн төрж
байх үед одон орон судлаачид дахин шинэчлэл явагдаж байсан. Коперник одон орны
бэлтгэл сургуулиа дуусгах үед багш нар нь Птоломейн онолыг эрчимтэйгээр сурснаар
үүнийг хөгжүүлж болохыг бас зөвхөн Птоломей л одон орон судлалыг сайжруулж чадах
цорын ганц хүн биш гэдгийг ойлгож эхэлсэн. Бүр зарим одон орон судлаачид
Птоломейн тооцооллыг тийм ч оновчтой биш байгалийг үнэн бодитоор нь тайлбарлаж
чадахаар биш гэж байв. Др. Револүшионобузд бичсэн оршилдоо түүний залгамжилж
авсан шинжлэх ухаан нь зөвхөн мангасыг л үүсгэсэн талаар бичжээ. 16 – р зууны
эхэн үед шилдэг одон орон судлаачид одон орон судлалд алдаа уламжлалт арга
барилаа ашигласнаар алдаа гараад байгааг мэдсэн. Энэ нь Коперник Птоломейн
загварыг хаяаад өөр шинийг хайж эхэлснээс болжээ. Коперникийн санаа нь хувьсал
явуулах болон грекийн одон орон судлалыг дахин судалж үзсэн Птоломейн онолыг
хаях биш байсан. Хүн төрлөхтний өнгөрсөнтөй цуг булшлагдах ёстой байсан
мэдээллүүд хэрэгцээтэй хэвээр л байсан. Бусад одон орон судлаачид Птоломейн
онолыг няцаахын тулд эртний аргуудыг хэрэглэж байсан тул Коперник хүний өмнө нь
хэрэглэж байгаагүй юу г ч хэрэглээгүй , харин тэр хувьслын хамаарлуудыг нээсэн
Питагарын теоремийг ашигласан. Зүүн болон Баруун европ хэдэн төрлийн хямралд
байхад Коперник ярвигтай үйл явдалд орсон бас хувьслын нэг болон нөгөө төрлийн
гол төлөөлөгч байсан. Коперникийн хийсэн зүйлээ 30аад жилийн турш түдгэлзүүлэн
хадгалсан ба Жеорж Ретикус зориг гаргаагүй бол энэ нь нийтлэгдэх байсан эсэх нь
эргэлзээтэй. Коперник ромын католик шашны их буу байсан бөгөөд 10 – р Пад лам
түүнийг хуанлиг өөрчлүүлэх гэж дуудсан. Сүм нь шашны фестивалууд тэдний газар
зохиогдох вий гэж санаа зовниж байсан юм. Жеорж Ретикус шашны хүн байсан ба
Коперникийн 'Narratio Primer' хэвлэгдэсэнд холбоотой байсан ч 'De
Revolutionibus' to a Lutheran ийн хэвлэлийн пастар Андриес Осиандр – т байр
сууриа шилжүүлсэн юм. Католик сүм нь тэдний хүн төрөлхтөн дээрх ноёрхлын хүчийг
зэврэлд хүргэх өөрчлөлтийн хатгалгад оролцсон нь сонин. Энэ нь хамтын ажиллагаа
байсан бөгөөд хоёр шашны хүний шууд туслалцаа байсан юм. Уламжлал ёсоор ,
коперник дууссан ажлаа 1543 онд үхэх дөхсөн байхдаа харсан ба энэ урт удаан
үргэлжилсэн маргаан нь 1512 1539 он хүртэл түүний хэвлүүлэхийг хүсээгүй байхад
хэлвэгдсэн. Нэг байж болох шалтгаан нь тэр хууль ёсны шүүлтээс айсан байж болох
юм. Энэ айдас нь хий хоосон байгаагүй юм, тухайлбал 'De Revolutionibus' ийн
хэвлэгч маш их шүүмжлэл хүртсэн юм. Коперникийн систэмийн хамгийн чухал нь үүний
санаанд чухал мэтгэлцээн хэрэгтэй байсан бас тэр өөрийн хэргэм зэрэг
нэгтнүүдээсээ айж байсан. 16 – р зуунд Таамаглаж байгаагаар Дэлхий хөдөлгөөнтэй
гэдэгт сайн баттай баримт хэрэгтэй байсан нь өнөөдөр яригдаж буй зөрүүд
хэлэлцлийн утга учиргүйг нэмэх бизээ. Хэдий тийм ч түүний хэвлэлийг сүмүүд
хуанлигаа шинчлэхээр их авдаг нь түүний зүрхийг тайтгаруулах байхаа. Өмнө энэ
хуудсанд дурдсанаар коперникийн гайхамшигтай ажил европийн бүх бодлын үүслийг
донсолгосон гэдгийг ярих тохиромжгүй байх. Коперникийн үхсэний дараагийн
үеийнхэнд эрин дамжсан өөрчлөлтүүд үүссэн ба Птоломей



https://mn.wikipedia.org/wiki/%D0%9A%D0%B0%D1%80%D0%BB_%D0%9C%D0%B0%D1%80%D0%BA%D1%81

Карл Хайнрих Маркс (1818 оны 5-р сарын 5 - 1883 оны 3-р сарын 14) нь XIX зууны
философич, улс төрийн эдийн засагч болон хувьсгалч байжээ. Түүнийг коммунизмын
Эцэг хэмээн нэрийдэх нь элбэг бөгөөд, тэрбээр сурган хүмүүжүүлэгч болон улс
төрийн зүтгэлтэн байв. Маркс нийгмийн болон улс төрийн асуудлуудыг хөндөж байсан
ба түүхийн анализ хийснээрээ ч алдартай билээ. Түүний баримталж байсан үзэл
бодол нь Коммунист Намын Тунхаг (1848) эхний мөрөөс харагддаг. "Эдүгээг хүртэл
оршин байсан нийгмийн түүхүүд нь ангийн тэмцлийн түүх юм." Маркс нь
капитализмыг, урьд нь байсан, нийгэм болон эдийн засаг дээр тулгуурласан
нийгмүүдийн адил дотоод шалтгаануудаас сүйрнэ хэмээн үздэг байв.

Карл Маркс 1818 оны 5-р сарын 5-нд Германы Трир хотод төрж, Бонн, Берлиний их
сургуульд суралцан хуулийн болон эдийн засгийн боловсрол эзэмшжээ. Гегелийн
философийн нөлөөлөл дор философи, эрхийн судалгаа хийж, “Демократ ба Эпикурын
натурфилософийн ялгаа” сэдвээр 1841 онд Иенийн их сургуульд философийн ухааны
докторын зэрэг хамгаалсан. Тухайн үеийн Пруссийн хаант засаглалтай үзэл санааны
зөрөлдөөнтэй байсан болхоор их сургуульд багшлах сонирхолоо орхиж чөлөөт
сэтгүүлийн ажлыг дагнан эрхлэх болжээ. Маркс улс төр, эдийн засгийн сэдвээр
Европ, Америкийн хэд хэдэн сонин сэтгүүлд нийтлэлээ тогтмол хэвлүүлдэг байсан
бөгөөд улс төрийн амьдралд идэвхтэй оролцогч төдийгүй түүнийг зохион байгуулагч
нь байв. К.Маркс 1847 онд Шударгачуудын холбоонд (хожим нь Коммунистуудын холбоо
болсон) Энгельсийн хамт гишүүнээр элсч, 1848 онд Коммунистуудын төв хороог
удирдаж байсан бөгөөд тэр үед алдарт “Коммунист намын тунхаг”-ийг Энгельстэй
хамтарч зохиосон. 1864 онд “Олон улсын ажилчдын нөхөрлөл” буюу Нэгдүгээр
Интернационалыг байгуулахад идэвхтэй оролцож хэрэг дээрээ түүний удирдагч нь
байв. Нэгдүгээр интернационалын “Зохион байгуулалтын тунхаг”, “Түр дүрэм” зэрэг
олон баримт бичгийг боловсруулжээ. Маркс улс төрийн янз бүрийн хөдөлгөөн тэр
тусмаа ажилчны болон социолист хөдөлгөөнийхөнтэй байнга санал зөрдөг байсан юм.
Залуу насаа буюу 1843 оноос Франц, Берлийн зэрэг орноор хөөгдөж дүрвэн амьдарч
байгаад 1949 онд хоёр дахь эх орон болох Англид суурьшсан насан эцэс болтоо
амьдарчээ. Маркс бага наснаасаа үерхэж ирсэн Женни фон Вестфлентай 1843 онд
ханилж олон хүүхэд төрүүлснээс гурав нь балчир үедээ нас баржээ. Карл Марксын
сүй тавилт нь нэг хэсэгтээ нууц байсан ба хэдэн жилийн туршид Уэстфаллен болон
Марксын гэр бүлүүд хоёул тэдний гэрлэлтийг эсэргүүцэж байв. Олон эсэргүүцэлтэй
тулгарсан ч тэр хоёр 1843 оны 6-р сарын 19-нд гэрлэв. 1850 оны эхний хагаст
Маркс Лондоны гурван өрөө байранд айдас түгшүүртэй, ядуу зүдүү амьдралаар
амьдарч байжээ. Тэр үед Маркс Жэнни хоёр дөрвөн хүүхэдтэй болсон байсан ба дахин
гурван хүүхэд төрүүлсэн боловч эдгээрээс гурав нь л насанд хүрч чадсан. Маркс
ерөнхийдөө нийтлэл бичиж амьдардаг байжээ. Жэннигийн нагац ах нар болон эх нь
нас барахад өвлөж авсан хөрөнгө нь Марскын гэр бүлийг нөхцөл арай дээгүүр,
сууцанд амьдрах боломжтой болгов.



https://mn.wikipedia.org/wiki/%D0%95%D0%B2%D1%80%D0%B5%D0%B9_%D1%85%D1%8D%D0%BB

Еврей хэл нь Aфро-Ази хэлний язгуур, баруун хойд Семитик хэлний бүлэг, Канаан
хэлнүүдийн нэг юм. Еврей хэл: עִבְרִית -ээр 8 сая орчим хүн ярилцдаг. Израйль
улсын албан ёсны хэл юм. Уг хэлээр маш олон зуун жилийн өмнө эртний Израйльд
яригддаг байсан ба Библи дээр ч мөн тэмдэглэгдсэн байдаг. Хожим нь Иуда
(Израйльчууд) Вавилоны Эзэнт Гүрэнд эзлэгдэн, цөллөгт явсны дараагаас Арамей
хэлийг хэрэглэж эхэлсэн. Өдрөөс өдөрт Еврейгээр ярих хүний тоо багасаар байсан
боловч Иудейн шашинд шашны ном зэрэгт суралцах зорилгоор ойр зуур хэрэглэж байв.
Үндсэндээ бараг мөхсөн гэж хэлж болох ч 20-р зуунд олон еврейчүүд Еврей хэлээ
нийтийн хэрэглээнд дахин хэрэглэхээр оролдож эхэлсэн. Эрдэмтэн, хэл судлаачдын
цөхрөлтгүй оролдлогын үр дүнд Еврей хэлийг нийтийн хэрэглээнд дахин тавьж чадсан
юм. Үүний дараахан хэлний шинэ статустай Израйль улс 1948 онд байгуулагдсан.
Олон хүмүүс Израйльд нүүн ирж амьдарч, еврей хэлийг идэвхтэй сурч, бүх нийтээрээ
еврей хэлээрээ харилцдаг болжээ.

Еврей хэл нь Араб хэлтэй их ойролцоо бөгөөд Еврей хэлний зарим үгс Араб хэлнээс
орж ирсэн байдаг. Израйльд олон үгсийг Англи, Франц, Герман болон Орос хэлнээс
еврей уруу орчуулсан. Хуучин Гэрээн дэх олон үгс Еврей хэлэнд маш их агуулгыг
нэмж өгсөн юм. Еврей хэлний эх бичгүүдийг Библийн эх бичгүүд болох Тора, Танах,
Самари Пентатуах зэргээс авдаг.

Израйль, Америкийн Нэгдсэн Улс хоёр улсад албан ёсны хэлний статустай байгаад
Австрали, Канад, Герман, Палестин, Панама бac Англид хоёрдогч хэлний статустай
байдаг.



https://mn.wikipedia.org/wiki/%D0%93%D2%AF%D0%B7%D1%8D%D1%8D%D0%BB%D0%B7%D0%B3%D1%8D%D0%BD%D1%8D

Гүзээлзгэнэ нь Сарнайнхан овгийн цэцэгт ургамлын идэж болдог жимс юм. 20 гаруй
зүйл болон эрлийзжүүлэн гаргаж авсан гүзээлзгэнүүд бий. Амт нь чихэрлэг болон
исгэлэн гэх мэт өөр өөр байдаг. Хамгийн ихээр тариалагдан худалдаа, хоол хүнсэнд
хэрэглэгддэг нь Цэцэрлэгийн гүзээлзгэнэ (Fragaria ×ananassa) аж. С витаминаар
баялаг бөгөөд 100 гр гүзээлзгэнэ 35 ккал илчлэгтэй. Түүхий байхдаа цайвар ногоон
өнгөтэй ба боловсорж гүйцсэн нь улаан болно. Шар голтой, таван дэлбээт цагаан
цэцэг гарж унасны дараа ургадаг. Анх 17 зууны үеэс гүзээлзгэнийг тариалж эхэлсэн
байна.



https://mn.wikipedia.org/wiki/%D0%93%D1%80%D0%B0%D1%84%D0%B8%D0%BA_%D0%B4%D0%B8%D0%B7%D0%B0%D0%B9%D0%BD

График дизайн гэдэг нь дүрс, үсэг, орон зай ашиглан утга санааг илэрхийлэх,
асуудлыг шийдвэрлэх ажиллагаа юм. График дизайныг дүрслэх урлаг, харилцаа
холбооны салбарт хамааруулан авч үздэг. График дизайн нь лого, брэндбүүк гаргах,
ном, сэтгүүл гэх мэт хэвлэлийн эх бэлтгэх, сурталчилгааны хуудас, зарлал,
самбар, вэбсайтын график, элмент, тэмдэг, сав, баглаа боодол бүтээхэд
шаардлагатай байдаг. Жишээлбэл бүтээгдэхүүний баглаа боодол нь компаний лого,
чимэглэх зураг, үг, текст болон өнгө, дүрс гэх мэт цэвэр геометрын дүрсүүдээс
бүтдэг. Эдгээрийг хооронд нь уялдуулах нь график дизайны хамгийн чухал хэсэг юм.

График дизайн нь харьцангуй шинэ урсгал хэдий ч уг нэршлийг анх 1922 оны үед
Виллам Аддисон Двиггин гаргаж ирсэн. Гэсэн хэдий ч график дизайн гэж тооцох
болохуйц түүх дурсгалын үлдэгдлүүд олон байдаг. Жишээ нь Ромын Тражаны хананууд
дээрх дүрслэл гэх мэт. 20-с 21-р зуунд сурталчилгаа, мэдээлэл, харилцаа холбооны
сувгууд хүчтэй хөгжсөн учраас сурталчилгааны материал, график дизайн, уран зураг
гэсэн ойлголтууд хоорондоо давхцах болсон. Энэ гурван чиглэл адилхан онол,
зарчим, загварын элмент ашигладаг. Сурталчилгааны зорилго нь бүтээгдэхүүн,
үйлчилгээг борлуулах явдал байдаг бол график дизайны зорилго нь "мэдээллийг эмх
цэгцтэй байдлаар илэрхийлэх, санааг буулган илэрхийлэх, мэдрэмж төрүүлэхэд"
оршино.

Нисэх онгоцны буудал, үзэсгэлэнгийн танхим гэх мэт олон нийтийн газруудад байдаг
зам заах чиглэл, зааварчилгаанууд нь зорчигчдод хурдан хугацаанд, хялбар
ойлгогдох мэдээлэл олгох зориулалттай. График дизайн нь тэмдэг, дүрс, өнгө
зэргийг ашиглан, тодорхой зайнаас харагдахуйц дизайнууд боловсруулдаг. Жишээ нь
орчны график дизайнер нь хүмүүст замаа олоход тустай дүрс хийдэг. Үүнтэй
холбогдуулан "архитектурын график" гэдэг нэршлийг нисэх онгоцны буудлын
тэмдэглэгээг бүтээдэг Жэйн Дэвис Доггет гаргаж ирсэн боловч 2014 оны байдлаар
орчны график гэдэг үг илүү ашиглагдсан байна.



https://mn.wikipedia.org/wiki/%D0%93%D0%BE%D0%BB_%D0%BC%D3%A9%D1%80%D3%A9%D0%BD

Гол ба мөрөн нь газрын гадаргуугийн өндөрлөг хэсгээс нам дор газар луу урсах
харьцангуй өргөн, байгалийн урсгал ус юм. Мөрнөөс бага, горхиос их урсгал усыг
гол гэдэг. Онц цөөн тохиолдолд ямар нэгэн мөрөн болон горхийг гол гэх нь байдаг.
Гол мөрөн нь усан солилцооны (эргэлтийн) салшгүй нэг хэсэг болно. Голын ус нь
хур тунадас, газрын доорхи ус, зарим тохиолдолд мөнх цас, мөсөн голын хайлсан
усаар тэжээгдэж байдаг. Булаг, нуур, намаг, уулын ус, горхиноос эх авч гол
үүсдэг.

Монгол хэлэнд олон цутгал голтой, арвин урсац бүхий өргөн сав газарт голыг мөрөн
гэж нэрлэдэг. Монгол улсад гагц 924 километр урт Сэлэнгийг мөрөн гэж үздэг.



https://mn.wikipedia.org/wiki/%D0%93%D0%B0%D0%BD

Ган гэдэг нь металлын хайлшийг нэрлэх ба түүнийг бүрдүүлэх үндсэн хэсэг нь төмөр
бөгөөд түүний ширэмнээс ялгарах онцлог нь хэлбэржүүлэн боловсруулж болдог юм.
Нүүрстөрөгч нь ган хайлшид хольцоор агуулагдах бөгөөд түүний агуулга нь 0.2 -
2.04% байна. Нарийвчилсан гангийн нэгдсэн тодорхойлолт байдаггүй, байдаг хэдэн
тодорхойлолт нь өнөөдрийн техникт хэрэглэгдэж буй хайлшийн олон төрлөөс
шалтгаалан яг тодорхой биш болсон. Хамгийн дөхүү тодорхойлолтонд (DIN EN
10020:2000-07) зааснаар гангийн хайлшинд байх нүүрстөрөгчийн агуулга нь 2,06 %-с
бага байна (хромт ганд нүүрстөрөгчийн агуулга бага зэрэг илүү байж болно) гэж
заасан байдаг.

Энгийн хатууруулах боломжтой ганг ойролцоогоор 3500 жилийн өмнө зэвсгийн
зориулалтаар хийж байсан байна. Өнөө үед түүний хэрэглээнээс хамааруулан олон
янзын шинж чанартайгаар (жишээ нь: бат бөх, зэврэх шинж чанар хэлбэржүүлэх
байдал, гагнагдах боломж) санал болгож байна. Ганц жишээ дурдахад европын
холбооны гангийн бүртгэлд нийт 2500 гаруй гангийн төрөл бүртгэгдсэн байдаг
байна. Дэлхий даяар жилдээ 1,6 тэрбум тонн ганг үйлдвэрлэж байгаа нь хамгийн их
хэмжээгээр хэрэглэдэг металлд орж байна.

Чанаржуулагч ган бол шаардлагатай физик, механик шинжийг гарган авах
зориулалагдсан тодорхой хэмжээгээр гангийн дотор хольцоос гаднахр элементүүдийг
агуулдаг ган юм. Эдгээр элементүүдийг чанаржуулагч элемент гэнэ. Тэмэглэлгээ:
чанаржуулагч гангууыг гангийн найрлагын барагцаагаар харуулах цифр болон үсгээр
тэмдэглэдэг. Үсэг нь гангийн найрлаганд орсон чанаржуулагч элементийг харуулдаг.
Үсгийн ард байх цифрүүд бол элементийн дундаж агуулгыг процентоор илэрхийлсэн
байдаг. Хэрвээ элемент 1%-аас бага агуулгатай байвал үсгийн ард тоо тавигдахгүй.
Эхний 2 цифр нь ганд агуулагдах нүүрстөрөгчийн агуулгыг процентын долийг
100%-аар үзүүлдэг. Хэрвээ 1 цифр байвал нүүрстөрөгчийн агуулгыг процентын долийг
10%-д байдаг. Тэмдэглэлийн өмнөх нэмэлт тэмдэг: Р-хялбар зүсэгддэг, Ш-мөхлөгт
эргэвч үүнээс гадна:



https://mn.wikipedia.org/wiki/%D0%93%D0%B0%D0%BB%D0%B0%D0%BA%D1%82%D0%B8%D0%BA

Галактик (грек: galakt-, "сүү" гэсэн утгатай) буюу Оддын аймаг гэж хоорондоо
харилцан үйлчлэлцэж, нэг нэгэндээ физик нөлөө үзүүлдэг одод, оддын бөөгнөрөл,
одод хоорондын орчин, тоосонцор, харанхуй матераас бүрдэх системийг хэлнэ.
Галактикууд нь хэдэн саяаас олон зуун тэрбум хүртэлх тооны ододтой байж болно.

Америкийн эрдэмтэн Эдвин Хаббл 20-р зууны эхээр мананцарын фотосперткрийг судлах
үедээ тэнд маш олон од, оддын бөөгнөрөл, бадмааргийг анх удаа илрүүлж нээсэн.
Хаббл бадмааргийн үзэгдэх хэмжигдэхүүн, хувирах хугацааг судлаад мананцар
байдалтай харагдах

Галактикийн төвийн эргэн тойронг түүний цөм гэнэ. Манай нарны аймаг нь Сүүн зам
нэртэй 100-400 тэрбум одод, 50 тэрбум орчим гаригуудыг багтаасан галактикийн
харьцангуй сийрэг одод бүхий зах хэсэгт байрладаг. Манай галактикийн төв нь
нумын ордонд байрладаг. Нар нь галактикийн төвөөс 30000 гэрлийн жилд оршдог.
Галактикийн бүх од түүний төвийг тойрон эргэдэг. Галактикийн төв нь маш том хар
нүх байдаг бөгөөд асар хүчтэй таталцалын хүчээр галактикийн оддыг барьж байдаг
хэмээн үзэж байгаа. Галактикуудыг үзэгдэх дүрс хэлбэрээр нь:



https://mn.wikipedia.org/wiki/%D0%92%D0%B8%D0%B7%D0%B0%D0%BD%D1%82%D1%8B%D0%BD_%D1%8D%D0%B7%D1%8D%D0%BD%D1%82_%D0%B3%D2%AF%D1%80%D1%8D%D0%BD

Византын эзэнт гүрэн буюу Зүүн Ромын эзэнт гүрэн нь Дундад зууны үед буюу 395
оноос 1453 он хүртэл оршиж байсан, Константинополь хотод нийслэлээ байгуулсан,
эзэн хаант төртэй Ромын эзэнт гүрэн. Оршин суугчид нь болон хөршүүд нь энэ улсыг
Ромын эзэнт гүрэн гэж нэрийддэг байсан бөгөөд мөн Romania (грекээр: Ῥωμανία,
Rhōmanía) гэдэг байлаа. "Ромын эзэнт гүрэн", "Византын эзэнт улс"-ын хоорондох
ялгаа нь цэвэр орчин үеийн ойлголт бөгөөд хэзээнээс эхлэн Византын эзэнт гүрэн
гэх нь тодорхой бус байдаг боловч Эзэн хаан I Константин нийслэлээ Никодемиагаас
(Анатолийн хойг дахь) Босфорын хоолой дахь Византиум руу шилжүүлж
Константинополь (өөрөөр "Шинэ Ром" ч гэдэг) болгосон хугацааг чухалд тооцдог.[n
1]

Эзэнт гүрэн ялангуяа Ром-Персийн болон Визант-Арабын дайны үеэр нутаг
дэвсгэрээсээ алдаж, доройтсон боловч Европ дахь эдийн засаг, соёл, цэргийн
хүчний хувьд хамгийн нөлөөтэй гүрэн хэвээр байсан. Эзэнт гүрэн Македонийн
династийн үед сэргэж, X зууны сүүл гэхэд Газар Дундын Тэнгисийн зүүн бүс нутагт
хамгийн хүчирхэг гүрэн болж дахин сэргэжээ. Гэвч 1071 оноос хойш Эзэнт гүрний
гол нутаг Бага Азийн ихээхэн хэсгийг сэлжүк түрэгүүдэд алджээ. XII зуунд
Комнэнийн сэргэлтийн үеэр бага зэрэг сэргэж, ноёрхлоо хэсэг зуур дахин тогтоосон
боловч түүний залгамжлагчдын үед дахин доройтсон. 1204 онд Загалмайтны
дөрөвдүгээр аян дайнаар Эзэнт гүрэн үхлийн цохилт амсаж, задарч бутран,
хоорондоо өрсөлдөгч Византын Грек болон Латин улсуудад хуваагджээ.
Константинополь яваандаа сэргэж, Палеологийн удмын эзэн хаадын дор эзэнт гүрнийг
1261 онд дахин байгуулсан боловч XIV зуунд дараалсан олон иргэний дайн болж,
эзэнт гүрний хүчийг улам бүр сулруулсан. Үлдсэн нутаг дэвсгэрийн ихэнхийг
Визант–Османы дайнаар алдаж, улмаар XV зуунд Константинополь хот, үлдсэн нутаг
дэвсгэрийн хамт Османы түрэгүүдэд эзлэгдэж мөхжээ.

Иш татахад гарсан алдаа: <ref> tags exist for a group named "n", but no
corresponding <references group="n"/> tag was found, or a closing </ref> is
missing



https://mn.wikipedia.org/wiki/%D0%92%D0%B5%D0%BD%D0%B5%D1%81%D1%83%D1%8D%D0%BB

Албан ёсоор Боливарын Бүгд Найрамдах Венесуэл Улс (исп. República Bolivariana de
Venezuela) гэх нэртэй Венесуэл (исп. Venezuela) улс Өмнөд Америкийн умард хэсэгт
оршдог. Баруун зүгт Колумб, зүүн зүгт Гайана, урд зүгт Бразилтай хил залгаж зүүн
хойд талаараа Карибын тэнгист 2800 орчим км урт далайн эрэгтэй. Тус тэнгисийн
хэд хэдэн жижиг арлыг өөртөө харьяалдаг.Венесуэлийн 33,221,865 орчим хүн амтай,
916.445 км2 (353,841 хавтгай дөрвөлжин миль) газар нутаг хамардаг. Венесуэл нь
төв болон зүүн Ориноко голын бэлчир дэх өргөн хүрээтэй Лос Лланос тал болон
Карибын тэнгисийн эрэг дамжуулан, Амазоны сав газрын өмнөд хэсэг, халуун орны
ой, баруун Андын нуруунаас эхлээд амьдрах орчин нь маш баялаг биологийн төрөл
зүйлүүд байдаг гэж үздэг. Венесуэл нь 23 мужийн бүрдсэн холбооны ерөнхийлөгчийн
бүгд найрамдах улс юм.



https://mn.wikipedia.org/wiki/%D0%92%D0%B5%D0%BD%D0%B0

Вена (герм. Wien) нь Австрийн нийслэл бөгөөд Австрийн есөн мужийн нэг нь юм.
Вена нь Австрийн хамгийн том хот бөгөөд 1.7 гаруй сая хүн амтай (метрополи газар
нутгийн хүн ам нь 2.3 сая). Мөн түүний соёлын, эдийн засгийн ба улс төрийн төв
юм. Хүн амаараа Европын холбоонд аравт ордог хот бөгөөд 2008 оны байдлаар
амьдралын чанараараа хоёрт орсон байна (Mercer Human Resource Consulting-н
тооцоо). Венад НҮБ, ОПЕК зэрэг олон улсын томоохон байгууллагуудын төвүүд
оршдог. Вена нь Австрийн хамгийн зүүн захад орших ба Чех, Словак, Унгар
улсуудтай хил залгана. 2001 онд хотын төв буюу "хуучин Вена" , Шёнбрунн ордонг
ЮНЕСКО -ийн Дэлхийн өвд бүртгэгдсэн бөгөөд Economist Intelligence Unit-н 127
хотыг оролцуулсан амьдралын чанарын судалгаагаар Ванкувер хоттой эн зэрэгцэж,
жагсаалтыг тэргүүлсэн байна.



https://mn.wikipedia.org/wiki/%D0%91%D2%AF%D1%80%D1%8D%D0%BD_%D0%B7%D0%B0%D1%81%D0%B0%D0%B3%D1%87

Бүрэн засагч (1856–1875; 19 насалсан) – 1861–1875 онд өргөмжлөгдсөн Чин улсын
аравдугаар хаан, манж хүн байв.

Манж Чин улсын хааны ордон Бор хотод 1856 онд Түгээмэл элбэгт хаан, манжийн
ехэнара овогт И хатан хоёрын хүү болж Зайчунь мэндэлжээ. Түгээмэл элбэгт хаан
Халуун голд өвчнөөр нас барахад ганц амьд сэрүүн хүү Зайчунь нь 5 настайдаа хаан
өргөмжлөгдөв. Оны цолыг монголоор Бүрэн засагч, манжаар Ёнинга дасан, хятадаар
Тунжи хэмээдэг.

Түгээмэл элбэгт хаан хүүдээ төр барих зөвлөл Сусунь, И, Дуанхуа, Жиншоу нарын
хааны төрлийн 4, Муин, Куанюань, Духань, Жяо Юин нарын 4 сайд, бүгд 8 хүнийг
үлдээсэн боловч Бүрэн засагчийг төрүүлсэн Цыши хатан эх (1835–1908) Гун вангийн
тусламжтай төр эргүүлж их хатан байсан Цыань хатан эхийн (1837– 1881) хамтаар
төр барьсан.

Бүрэн засагч хаан 1872 онд Шулуун хөх хошууны аруд овогт Буяныг их хатан
болгосон (Шяожөи их хатан). Өөр дөрвөн хатан авсан бөгөөд Цыши хатан эх бусад
хатанд боломж олгохыг шаардаж хаан, их хатан хоёрыг тусад нь байлгах болов. 1873
оноос Бүрэн засагч хаан төр барих болж 1874 онд улсын сан хэцүү байхад зуны
ордныг засварлана хэмээн Гун ван, Чунь ван зэрэг авга нартайгаа маргалдав.
Ууртай, гөжүүд хааныг нэгэн тайган нууцаар эмсийн хүрээлэн аваачсанд хаан тэмбүү
өвчин тусч 1875 оны 1 сард 19 насандаа таалал төгсчээ. Бүрэн засагч хүүхэдтэй
болж амжаагүй, жирэмсэн Буян хатан 3 сард нас барсан. Цыши хатан эх үргэлжлүүлэн
төр барьж 3 настай Бадаргуулт төрийг дараагийн хаанд өргөмжилжээ.



https://mn.wikipedia.org/wiki/%D0%91%D2%AF%D0%B3%D0%B4_%D0%BD%D0%B0%D0%B9%D1%80%D0%B0%D0%BC%D0%B4%D0%B0%D1%85_%D1%83%D0%BB%D1%81

Бүгд найрамдах улс - төгс байдлаараа анх Христийн тооллын өмнөх V-IV зууны
Грекийн Афинд тогтсон бөгөөд төрийн зохион байгуулалтын эртний хэлбэр.
Resbublica буюу бүгд найрамдах засаг нь дараах нийтлэг шинж агуулдаг.

Парламентийн БНУ-ын ерөнхийлөгч - төрийн тэргүүн бөгөөд улс үндэстний тусгаар
тогтнол, бүрэн эрхт байдлын баталгаа байж, улс төрийн янз бүрийн хүчнүүдийн
хоорондын маргааныг зохицуулах үүрэг хүлээнэ. Ерөнхийлөгчийг янз бүрээр сонгох
авч ихэнхи улс оронд парламент сонгоно. Харин Австри, Монгол зэрэг улсууд бүх
ард түмнээрээ сонгоно. Манай улсын хувьд ерөнхийлөгчийг бүх ард түмэн сонгох авч
УИХ-аар дахин баталдаг онцлог бий.

- Импичментийн үед ерөнхийлөгчийг албан тушаалаас нь зайлуулах зэрэг болно.
Өдгөө Австри, Израйль, Словак, Энэтхэг зэрэг парламентийн бүгд найрамдах
засаглал бүхий улсууд бий.

Энэ нь ерөнхийлөгчийн хийгээд парламентийн засаглалыг хослуулдаг дуалист хэлбэр.
Зарим ном зохиолд Хагас ерөнхийлөгчийн БНУ гэж нэрлэсэн байдаг. Энэхүү хэлбэр нь
цэвэр энэхүү шинжээрээ харьцангуй цөөн таарна. Тухайлбал манай улсын Үндсэн
хуулинд: Монгол улс парламентийн засаглалтай гэж тодорхойлсон ч парламентийн
улсын шинж чанарыг төгс илэрхийлж хараахан чадаагүй учраас зарим судлаачид
холимог БНУ-ын тоонд оруулсан нь ч бий.

Өнөөгийн байдлаар Азербайжан, Армен, Молдав, ОХУ, Польш, Франц зэрэг холимог
бүгд найрамдах засаг бүхий улсууд байна.



https://mn.wikipedia.org/wiki/%D0%91%D0%BE%D1%80-%D3%A8%D0%BD%D0%B4%D3%A9%D1%80

Бор-Өндөр нь Хэнтий аймгийн Дархан сумын нутагт орших хот юм. Засаг захиргааны
хувьд 6 багт хуваагдах Бор-Өндөр сумыг бүрдүүлнэ.

Бор-Өндөр хот нь далайн түвшнээс дээш 1300 метр өргөгдсөн бөгөөд Говь-цөлөрхөг
бүсэд оршино. Хотын нутаг дэвсгэрийн хэмжээ 144 км². Газарзүйн байршлын хувьд
Хэнтий, Дорноговь, Говьсүмбэр аймгийн зааг нутагт оршдог, говь хээрийн бүсэд
хамаарагддаг, нийслэл Улаанбаатар хотоос 330 км, Хэнтий аймгийн төв Өндөрхаанаас
170 км-т оршдог.

2001 оны байдлаар хотын хүн ам 6,406 байсан бөгөөд 2006 онд 8,510 болж өсчээ.
Бор-Өндөр нь Хэнтий аймагт аймгийн төв Өндөрхааны дараа орох хүн ам төвлөрсөн
газар болно.

МУ-ын хөдөлмөрийн баатар Сурахын Ганхуяг, МУ-ын гавъяат жүжигчин Цэдэндоржийн
Ичинхорлоо, гавъяат эдийн засагч Цэрэнгийн Дагдан, гавъяат уурхайчин Буувангийн
Түмэндэмбэрэл Доржпүрэвийн Сүхбаатар зэрэг алдартнууд Бор-Өндөр хотод ажиллаж
амьдардаг.

Жонш олборлолт, боловсруулах үйлдвэр нь тус хотын эдийн засгийг тэтгэдэг бөгөөд
Бор-Өндөр нь уурхай түшиглэн байгуулагдсан юм. Орос-Монголын хамтарсан
Монголросцветмет компани тус жоншны уурхай, үйлдвэрийг эзэмшдэг. Үйлдвэрийн бүх
бүтээгдэхүүн ОХУ, Украйн зэрэг орнууд руу төмөр замаар дамжин экспортлогддог.

Бор-Өндөрт 39,218 толгой мал бий. Гэхдээ бэлчээрийн хомсдол ажиглагдаж буй 2005
оны жилийн эцсээр 48,035 толгой мал тоологдсоноос тэмээ 97, адуу 3042, үхэр
1938, хонь 20735, ямаа 22,223 байна.

Жоншны ордын нөөцийг ЗХУ-ын геологичид 1950-иад онд нээн илрүүлжээ. 1973 онд
Зөвлөлт-Монголын хамтарсан үйлдвэр байгуулагдсан бөгөөд одоо 51%-г Монгол, 49%-г
Оросын засгийн газар эзэмшдэг.

Бор-Өндөр хот нь анх БНМАУ-ын АИХ-ын тэргүүлэгчдийн 1981 оны 10 сарын 14-ний
өдрийн 347-р зарлигаар Хэнтий аймгийн "Хэрлэн хороо" болон байгуулагдсан бөгөөд
УИХ-ын 1994 оны 36-р тогтоолоор "Хэрлэн хот", УИХ-ын 1995 оны 7 сарын 3-ны
өдрийн 55 дугаар тогтоолоор Хэнтий аймгийн харъяа "Бор-Өндөр" нэртэй аймгийн
зэрэглэлтэй хот, улмаар УИХ-ын 2012 оны 2 сарын 9-ний 15-р тогтоолоор Бор-Өндөр
сум байгуулагдсан.

Бор-Өндөр хот нь төмөр замын сүлжээнд холбогдсон. Мөн 43 км зайд байх Дархан
сумын төв болон 144 км зайд байх Өндөрхаан хоттой сайжруулсан шороон замаар
холбогдоно. Мөн 43 км зайд орших, Дорноговь аймгийн Хажуу-Улааны уурхай, 65 км
зайд орших Иххэт сум, Айраг сум, 59 км зайд орших Даланжаргалан сумд хүртэл
сайжруулсан шороон зам бий. Айраг сумаар дамжин засмал замын сүлжээнд холбогдон,
Улаанбаатар хүрнэ.

Багануур-Чойрын зүүн бүсийн 110 кв-ын өндөр хүчдэлийн сүлжээнд холбогдсоны дээр
МЦХК, Мобиком, Скайтелийн үүрэн телефоны компаниуд үйл ажиллагаа явуулж,
интернэтийн 24 цагийн үйлчилгээ нэвтэрсэн.



https://mn.wikipedia.org/wiki/%D0%91%D0%B0%D1%8F%D0%BD-%D3%A8%D0%BB%D0%B3%D0%B8%D0%B9

Баруун талаараа Алтайн нурууны хяр дагаж БНХАУ-ын Шинжаан-Уйгарын Өөртөө засах
оронтой 450 км, хойт талаараа Сийлхэмийн нуруу дагаж ОХУ-ын Алтайн Бүгд
Найрамдах Улстай 225 км, зүүн талаараа Увс аймагтай 165 км, зүүн ба урьд
талаараа Ховд аймагтай 450 км нутгаар хиллэдэг. Далайн түвшнээс дээш 1301-4374
метрт оршино, нутаг дэвсгэрийн 95,3% нь 1600 метрээс дээш өндөрт байна. Аймгийн
хамгийн өндөр цэг нь Монгол улсын хамгийн өндөр цэг болох Таван Богд уулын
Хүйтэн оргил (4374 м) ба хамгийн нам цэг нь Баяннуур сумын төв (1301 м) юм.

Аймгийн нутаг дэвсгэр кайнозейн эриний дөрөвдөгч галвын үеийн гол, мөрөн, нуур,
усны ажиллагаагаар тогтсон элс, шавар, хайрга голлосон тунамалтай, уулын хүрэн
ба цайвар хүрэн хөрс зонхилсон гол, мөрний саваар нугат намгийн заримдаг
давсархаг хөрс, өндөр уулын бүсэд хад асга бүхий уулын тундрын ба уулын нугын
хөрстэй, элэгдэл, өгөршлийн ажиллагаагаар тогтсон хонхор, гүдгэр, уул нуруудаас
тогтдог. Геологи-тектоникийн мужлалын хувьд Монгол Алтайн атираат мужийн баруун
ба баруун хойт хэсэгт оршдог юм. Даян, Хотон, Хоргын цэнгэг устай том, жижиг
80-аад нуур, 100 гаруй гол, горхи, 200 гаруй булаг, шандтай. Толбо, Ачит нуур нь
загасны агнуурын нөөцтэй. Ховд, Цагаан, Согоог, Ёлт, Сагсай, Булган, Ганц мод,
Бөхмөрөн зэрэг томоохон голтой, Ховд гол 506 км үргэлжилдэг.

Аймгийн нутаг дэвсгэр нь байрлалаар дэлхийн бөмбөрцгийн хойт хагасын дундад
өргөрөгт багтдаг учир эх газрын эрс тэс уур амьсгалтай. Далайн түвшнээс их
өндөрт оршдогоос сэрүүн уур амьсгалтай, хүрээлэн оршдог өндөр уулс гаднаас
агаарын урсгалаар ирсэн чийгийг биедээ татдаг учир Алтайн нурууны өндөрлөг
хэсэгт хур тундасны жилийн дундаж хэмжээ 400-500 мм-д хүрдэг байна. Өөрөөр
хэлбэл говь, цөлийн нөлөөнд ихээхэн автагдсан, өндөр уулын өвөрмөц уур амьсгал,
эмзэг экосистемтэй. Салхины жилийн дундаж хурд 4-9 м/секунд хүрдэг.

Агь, таана, хөмүүл, шаваг, шарилж , ерхөг, хиаг, хазаар өвс, харгана, хялгана,
бударгана зэрэг хээр, цөлөрхөг хээрийн өвс ургамал зонхилж, чийг илүүтэй уулын
сүүдэр хажууд үхрийн нүд, хад, гүзээлзгэнэ, тошлой зэрэг зэрлэг жимсгэнэ
ургадаг. Ой нь уулсын зөвхөн сүүдэр хажууг бүрхэн, өвөр хажуугаар хээрийн
ургамал тархсан, уулархаг нутгаар вансэмбэрүү, бадамлянхуа, алтан гагнуур, чихэр
өвс, бамбай, башиг, чийгийн давирхай, таван салаа, нохойн хошуу зэрэг эмийн
ургамал ургадаг боловч үйлдвэрлэлийн аргаар өргөн ашиглаагүй байна.

300 гаруй сээр нуруутан байгаагийн дотор 11 зүйлийн хэвлээр явагч, 8 зүйл загас
бүртгэгдсэн байна. Дэлхийд ховордсон аргаль, янгир, ирвэс, шилүүс зэрэг амьтдаас
гадна чоно, үнэг, суусар, тарвага ,туулай, үен зэрэг ан амьтад, харцага, ёл,
бүргэд, сар, тоншуул, хун, хотон, хойлог, алтан гургалдай, галуу, нугас зэрэг
жигүүртэн шувуудтай.

Эдийн засгийн гол салбар нь мал аж ахуй бөгөөд 1,4 сая малтай, тариалан сул
хөгжсөн байна. Аж үйлдвэрийн хөгжил дорой боловч уул уурхай, хөдөө аж ахуйн
гаралтай түүхий эдийг боловсруулах салбарт тэргүүлэх ач холбогдол өгч хөгжүүлэх
боломжтой, төмөр зам, хатуу хучилттай авто замгүй, холбоо, агаарын болон авто
тээврийн үйлчилгээ харьцангуй илүү хөгжсөн.

Хэтийн төлөв сайтай алтны 6 үндсэн илрэл, 5 шороон хуримтлалын зангилаа хэсэг
буюу талбайг тогтоосон нь ойрын жилүүдэд эрэл-үнэлгээ, хайгуул хийж, алт
олборлолтын салбарыг хөгжүүлэн, үйлдвэрлэлийн хэмжээг нэмэгдүүлэх бололцоотой
боловч байгалийн нөөц, баялагийн судалгааг бүрэн хийгээгүй байна. Төсвийн урсгал
зардлын 30 гаруй хувийг өөрийн орлогоор, үлдсэн хэсгийг улсын татаасаар
бүрдүүлдэг, төсөв санхүүгийн чадавхи сул юм. Аймгийн байгаль орчин нь унаган
төрхөөрөө үндэсэндээ хадгалагдсан, ус, хөрс, агаар бохирдуулах уул уурхай,
химийн үйлдвэр хөгжөөгүй, малын тоо бэлчээрийн даацнаас хэтэрч, бэлчээр
талхлагдан, цөлжих нөхцөл бүрдсэн байна. Байгалийн хязгаарлагдмал нөөц, баялгийг
үнэ төлбөргүй ашигладаг үрэлгэн хэв шинжээс бүтээгдэхүүний үйлдвэрлэл,
үйлчилгээний үнэд байгалийн өртгийг тусгаж, байгалийн даацад зохицон амьдрах
хөгжлийн шинэ хандлагад шилжих арга замыг сонгон хөгжих чиг хандлага нь аймгийн
хөгжлийн гол стратеги болж байна.



https://mn.wikipedia.org/wiki/%D0%91%D0%B0%D1%82_%D1%85%D0%B0%D0%BD

Бат хан (1208?–1255) Чингис хааны ач хүү. 1208 оны луу жил Чингис хааны ууган
хүү Зүчи болон Уги/Ухаа Үжин (Хонгирад) хатнаас төрсөн. Монголын нөлөө бүхий
удирдагч, Хөх Ордыг үндэслэн байгуулагч тэрээр Европ руу хийсэн Монголын эзэнт
гүрний байлдан дагуулалтыг удирдсанаараа Монголын бусад хаадаас өрнө дахинд илүү
алдаршсан. Түүний Хөх Орд Алтан Орд (буюу Кипчакын ханлиг) болж, Орос болон
Кавказыг 250 орчим жилийн турш захирч байсан. Түүний цэрэг Польш, Унгарын
цэргийг бут цохиж байжээ.

Чингис хааны эхнэр, Зүчийн эх Бөртэ Мэргэдэд олзлогдож байгаад эргэж ирснийхээ
дараа удалгүй Зүчийг төрүүлсэн байдаг нь ихэнх хүмүүс Зүчийг Мэргэдийн орхидос
хэмээн жигшихэд хүргэсэн байдаг. Харин Чингис хааны удаах хүү Цагаадай энэхүү
үгэнд хэт итгэж, дараачийн хаан сонгох ёслол дээр Зүчийг доромжилж байв. Чингис
хаан амьд ахуйдаа энэ асуудлыг цэгцлэн Бөртэ хатныг олзлогдохоосоо өмнө жирэмсэн
байсан гэдгийг хэлж Хуагчин эмгэн ч баталсан бөгөөд энэ мэт асуудлаар хагарал
үүсгэн хэлцэхийг хориглож байжээ. Хэдийгээр Зүчи өөрийн эцэгтэй заалгаж авсан
Кипчакийн талыг цэрэг дайны хөлд өртүүлэхгүй байх талаар зарим нэг саналын
зөрүүтэй байсан ч насан их хааны хайртай хүү байсаар насан эцэслэжээ.

Бат хаан 1242 онд өөрийн улсыг ах, дүү нартаа хувааж өгөхөд Зүчийн улс гурван
хэсэгт хуваагджээ. Батын ах Ордын захирсан Цагаан орд Алтайн нуруунаас Арал нуур
хүртэлх газар нутгийг, Батын дүү Шейбаны захирсан Хөх орд Арал нуурын орчим
газар болон баруун Сибирийг, Батын захирсан Их орд Ижил мөрний сав газрыг тус,
тус захирч байжээ. Бат хааны захирсан Их ордыг Оросын он тооллын бичгүүдэд Алтан
орд, Орд хэмээн тэмдэглэдэг бөгөөд Их орд нь Хөх орд, Цагаан ордыг хараат улсын
хувиар захирдаг байжээ. Бат хаан нь алтан ургийнхантай цусан өшөөтэй
мэргэдийнхэн, тэднийг өмгөөлөлдөө авсан куманчууд половчуудыг аль болох монголын
хилээс хол байлгах, тэднийг сэхэх боломжгүй болтол нь дарах, Монгол нутгаас
холдуулах үүргийг хүлээн Европд тэднийг мөшгин дарах дайныг удирдсан гарамгай
удирдагч юм. Мөн Невийн Александр хүртэл түүний хүү Сартагтай анд барилцан
хуурай хүү нь болж түүний суу алдар, цэрэг армиар Орос орныг бусад улс орнуудын
довтолгооноос хамгаалж байжээ. 1255 онд Бат өөд болох үест түүний угсаа
залгамжлагчаар нэрлэгдсэн ханхүү Сартаг Их Монголоос авга ах Бэрхийн хамт буцах
замдаа гэнэт нас барахад, Батын дүү Бэрх Алтан Ордыг залгамжлан авчээ.

Өмнө нь Крымын хойгийн байлдан дагуулалтыг удирдсан Батад 1235 онд 130000 цэрэг
олгож, Европ руу хийх дайныг удирдах үүрэг өгчээ. Үнэндээ бол Сүбэдэйн захирч
байсан энэ их цэрэг Ижил мөрнийг гаталж, 1236 онд Ижил мөрний Булгар руу
довтолжээ. Ижил мөрний Булгар, Кипчак, Аланчуудын эсэргүүцлийг дарахад нэг
жилийн хугацаа зарцуулсан.

1237 оны арваннэгдүгээр сард Бат хан элчээ Владимирийн II Юрий руу довтолгож,
дагаар орохыг шаарджээ. Нэг сарын дараа Батын цэрэг Рязанийг бүсэлсэн. Зургаан
өдөр цус урсган тулалдсаны эцэст хотыг бүрэн устгасан бөгөөд тус хот дахин
хуучин шигээ цэцэглээгүй юм. Энэ мэдээг сонсож түгшсэн II Юрий Монголчуудын
эсрэг хөвгүүдээ хөдөлгөсөн боловч тэд бут ниргүүлжээ. Монголчууд Коломна, Москва
хотуудыг шатаасныхаа дараа 1238 оны хоёрдугаар сарын 4-нд Владимир хотыг
бүсэллээ. Гурван өдрийн дараа Владимир-Суздалийн нийслэлийг эзлэн авч, юу ч үгүй
галдан шатаажээ. Вангийн гэр бүл галд шатах энэ үед II Юрий хойд зүг рүү яаран
сандран ухарсан юм. Ижил мөрнийг гатлаад тэр шинэ арми байгуулсан боловч, энэ
армийг нь Монголчууд гуравдугаар сарын 4-нд Сить гол дээр юу ч үгүй хүйс
тэмтэрчээ.

Бат хан их цэргээ хэд хэд хувааж, Оросын 14 хотыг, тухайлбал Ростов, Углих,
Ярославль, Кострома, Кашин, Кснятин, Городец, Галич, Переславль-Залесский,
Юриев-Польский, Дмитров, Волоколамск, Тверь, Торжок хотуудыг дайлжээ. Эзлэн
авахад хамгийн хэцүү байсан хот нь Козельск хэмээх жижиг хот байсан бөгөөд тэр
хотын насанд хүрээгүй хунтайж Титус оршин суугчдынхаа хамтаар Монголчуудын
довтолгоог долоон долоо хоног эсэргүүцэн тулалдсан байна. Ам дамжин ярьсан
түүхэнд өгүүлснээр Монголчууд ойртож явааг дуулсан Китеж хотынхон бүгд нууранд
живцгээсэн нь өнөөг хүртэл харагддаг гэлцдэг ажээ. Монголчуудад дагаар орж, алба
гувчуур өргөхийг зөвшөөрсөн Смоленск, алслагдсан байрлал, өвлийн цаг агаарын
улмаас Монголчуудын хүрч чадаагүй Новгород, Псков хотууд томуухан хотуудаас
устгуулалгүй үлджээ.

1238 оны зун Бат хан Крымын хойгийг дайлж, Мордовыг номхотгожээ. 1239 оны өвөл,
тэрбээр Чернигов, Переяславыг дайлав. Монголын цэрэг Киевийг хэдэн сар бүсэлсний
эцэст 1239 оны арванхоёрдугаар сард эзлэн авлаа. Халичийн Данило шургуу
эсэргүүцэн тулалдсан боловч, Бат хан түүний газар нутгийн хоёр гол нийслэл
Халич, Володимир-Волиньский хотуудыг эзлэн авч чаджээ. Гэхдээ Оросын улсуудыг
төв Азийн эзэнт улсад нэгтгэлгүй харин вассал болгожээ.

Монголчууд төв Европ руу гурван замаар цэрэг хөдөлгөсөн. Нэг замын цэрэг нь
Легницад Хуурмаг Хенри, Силезийн гүн, Тевтоны их мастерийн цэргийн нэгдсэн
хүчийг бутцохиж Польшийг эзэлжээ. Хоёрдахь замын цэрэг нь Карпатын нурууг давж,
гуравдахь замын цэрэг нь Дунай мөрний дагуу аялжээ. Гурван замын цэргээ дахин
нэгтгэж, 1241 оны дөрөвдүгээр сарын 11-нд Мохи дахь тулалдаанаар Унгарын IV
Белагийн удирдсан цэргийг бутцохисноор Унгарыг номхотгожээ. Монголын цэрэг зуны
турш Унгарын тал нутгаар довтолж, 1242 оны хавар хүчээ сэлбэж, Австри, Далмац
хүртэл нутгаа тэлж, Бохемийг довтлов.

Европ руу хийсэн энэхүү довтолгооныг Батын удирдлага дор Сүбэдэй төлөвлөж
хэрэгжүүлжээ. Сүбэдэй Европт хийсэн ялалтуудаараа өөрийн алдар нэрийн оргилд
хүрсэн. Оросын янз бүрийн вант улсуудыг ээлж дараагаар дайлж дууссаныхаа дараа,
тэр Европын төв хэсэг рүү довтлох довтолгоондоо бэлтгэн Польш, Унгар, бүр Австри
хүртэл тагнуул илгээж байв. Европын вант улсуудын талаар тодорхой дүр зурагтай
болсон Сүбэдэй Бат хан ба түүнтэй цус нэг өөр хоёр ханхүүгийн удирдсан
довтолгооныг гоц ухаантай төлөвлөжээ. Зүчийн хүү Бат хан ерөнхийлөн захирагч
байсан боловч Сүбэдэй Оросын хойд, өмнөд хэсгийг дайлсан Монголын аян дайныг
газар дээр нь удирдаж байсан шигээ Европын аян дайныг мөн удирджээ. Хайдугийн
хойд замын хүч Легницийн тулалдаанд ялалт байгуулж, Хаданы цэрэг Трансильванд
амжилттай дайтаж байхад, Сүбэдэй тэднийг Унгарын тал нутагт хүлээж байлаа. Дахин
нэгдсэн их цэрэг Сайо гол руу буцаж Мохи дахь тулалдаанаар Унгарын IV Белаг
бутниргэжээ.

1241 оны сүүлээр Бат, Сүбэдэй хоёр Австри, Итали, Германыг дайлах төлөвлөгөөгөө
гаргаж дуусч байхад, Өгэдэй хаан (1241 оны арванхоёрдугаар сард нас барсан)
тэнгэрт хальсан тухай мэдээ ирж, цусан төрлийн хөвүүд болон Сүбэдэй Хархорум руу
Их хуралдайд дуудагдсанаар 1242 оны хаврын сүүлээр Монголын цэрэг буцжээ. Бат Их
хаан болох боломжтой байсан бөгөөд энэ суудлыг авч чадахгүй нь тодорхой
болонгуут Ази, Уралын нуруун дахь байлдан дагуулсан нутаг орноо түвшитгэхээр
буцсан байна. Тэр эргэж явахдаа Сүбэдэйг авч яваагүй бөгөөд Монголдоо үлдсэн
Сүбэдэй тэндээ 1248 онд нас баржээ. Бат Гүюг хаанд дайсагнан ханддаг байсан тул
Европыг цаашид байлдан дагуулах төлөвлөгөөгөө хэрэгжүүлэх боломжгүй болсон.
Чингис хааны ач нарын хоорондох харилцаа улам бүр муудаж Монголын Эзэнт гүрний
төгсгөл ойртсон энэ үед тэр дорно зүгээс ирэх довтолгооноос сэргийлж цэргээ
бэлэн байлгаж байхаас өөр аргагүй байлаа. Бат хан эргэж ирээд 1242 онд
ханлигийнхаа нийслэлийг Ижил мөрний доод биед орших Сарайд байгуулжээ. Гүюг
хааныг нас барсны дараа тэрбээр шинэ аян дайн хийхээр төлөвлөж байсан боловч
(тэр Европыг байлдан дагуулах Сүбэдэйн төлөвлөгөөг хэрэгжүүлэх санаатай байв)
1255 онд нас барж, ханлиг нь Сартагт өвлөгдлөө. Сартаг Европыг дайлах
төлөвлөгөөнөөс татгалзлаа. Үүнээс хойш 230 жилийн турш Кипчакын ханлиг Оросыг
олон вангуудаар нь дамжуулан захирч байлаа.

Бэрх ч гэсэн Европыг эзлэх Батын төлөвлөгөөг сонирхоогүй юм. Харин тэр өөрийн
үеэлүүд, ялангуяа Хүлэгүтай тулалдахыг илүү сонирхож байлаа. Бэрх Исламын шашны
чин сүжигтэн байсан тул Хүлэгүг Багдадыг сүйтгэсэн хэмээн үзэн ядах болжээ.
Хүлэгү өөрийнхөө эзгүйд Айн Жалутад ялагдсаныхаа хариуг авахаар Египет рүү цэрэг
аван хөдлөхөөр зэхэж байх үед 1262 онд Бэрх хан Ил Хан улсын нутаг дэвсгэрийн
нэг хэсгийг Кипчакуудаар цөлмүүлэн дээрэмдүүлжээ. Үүнд уурлан хилэгнэсэн Хүлэгү
их цэргээ цуглуулан, хойд зүг рүү хөдөлсөн бөгөөд Бэрх хан түүнийг Ариун Газраас
нь улам холдуулж, хойд зүг рүү аваачсаны дараа 1263 онд Хүлэгү Кавказын хойд
хэсгийг эзлэн авах гэж оролдоод хүнд ялагдал амсчээ.

Кипчакын ханлигийг Орос, Европт Алтан Орд нэрээр мэддэг байсан бөгөөд зарим
түүхчид энэ нэрний гарлыг Ханы гэр алтлаг өнгөтэй байсантай холбоотой гэж үздэг
ажээ. "Алтан" гэдэг үг нь "ханы" гэсэнтэй адил утгатай гэж бас үздэг аж.
Монголын бүх ханлигууд дундаас Алтан Орд хамгийн удаан оршин тогтносон. Юань
династи задарч, Хятадаас хөөгдөн, Ойрхи Дорнодын Ил Хан улс мөхсөнөөс бүүр хойно
Бат ханы удам угсаа Оросын тал нутгийг эзэгнэн суусаар байлаа.



https://mn.wikipedia.org/wiki/%D0%90%D1%88%D0%B8%D0%B4%D1%85%D1%8D%D0%B2_%D1%85%D0%B0%D0%B0%D0%BD

Ашидхэв (1320–1328) — Юань улсын долоодугаар хаан байв. 1328 онд нэг сар хаан
суусан.

Ашидхэв 1320 оны цагаан бичин жил хожмын Есөнтөмөр хааны Бабухан хатнаас
мэндэлсэн. Гамалагийн ач, Чингимийн гуч хүү юм. 1324 онд эцэг нь хаан болоход
хунтайж хэмээн нэр заагдсан.

1328 оны 8 сарын 15-нд Есөнтөмөр хаан Шандуд нас нөхцсөн тул 10-р сард Бабухан
их хатан, Төвлөн засах яамны баруун этгээдийн чинсан Далааш, Ляо ван Тогтох, Лян
ван Ванчин нар Ашидхэв ханхүүг хаан өргөмжилжээ.

Үйл таслах яамны хэрэг мэдэгч Яньтөмөр, Раднаашир ван зэрэг жанжид балчир хааныг
түлхэх унагаахаар хуйвалдан Дайду дахь хааны ордныг бүсэлж 10 сарын 16-нд Хүлэг
хааны хөвүүн Төвтөмөрийг залж хаан өргөмжлөснөөр нэг доор хоёр хаантай болов.

Шанду Дайду хоёр нийслэлээрээ хуваагдан дайтав. Ашидхэвийн шадар Ванчин ван
Цавчаал боомтыг эзлэхэд Яньтөмөр цэрэглэн Ванчины цэргийг бут ниргэсэн ба Далааш
түшмэл Артөмөр, Худтөмөр нарыг илгээвэл мөн Яньтөмөрийн цэрэгт дийлджээ. Ашидхэв
хааны мэдлийн Ляодун хойгийн хэдэн түмэн цэрэг Дайду руу дөтлөхөд Төвтөмөр хаан
Тодтөмөрийг илгээж Жижоуд тулгаран байлдаж хоёр талаас маш олноор үхэж, Ляодуны
цэрэг Дайдугийн таван хаалгыг бүслэн очсон ч өмнөдөөс цэрэг татан хамгаалав.
Ашидхэв хааны Артөмөр, Түмэндарь жанжид Төвтөмөр хааны цэрэгт ялагдав.

11-р сард Ерүтөмөр, Бухтөмөр нар Шандуг бүсэлж мухардуулснаар Ашидхэв хаан,
Далааш ноён нар хас эрдэнийн тамгыг өргөн барьж бууж өгчээ. Ашидхэв хаан болон
Бабухан хатан, Далааш нар баривчлагдан Дайду хот руу аваачин Төвтөмөр хаанд
сөгдүүлсэн ба Ашидхэв хаан, Бабухан нарыг алс газар цөлж, Далааш, Балшир,
Мамууш, Ляо ван Тогтохын хүү Бат нарыг цаазлан хороожээ.



https://mn.wikipedia.org/wiki/%D0%90%D1%80%D0%B8%D1%81%D1%82%D0%BE%D1%82%D0%B5%D0%BB%D1%8C

Аристотель (гре. Ἀριστοτέλης; МЭӨ 383 - 322) бол эртний Грекийн гүн ухаантан
Платоны шавь юм. Гэхдээ Аристотель Платоны сургуулиас тусгаарлаж Афинд өөрийн
бие даасан сургууль лицей байгуулж "Физик", "Метафизик", "Оюун санааны тухай",
"Аналитик", "Категори", "Улс төр" зэрэг алдарт зохиолуудаа бичсэн бөгөөд нийт
150 орчим бүтээл туурвижээ. Аристотелийн зохиолууд нь нэвтэрхий толь бичгийн
шинжтэй бөгөөд маш өргөн хүрээтэй асуудлыг гүнзгий авч хамарсан байдаг юм.

Аристотелийн нэг түүхэн үнэт гавьяа бол шинжлэх ухаанд ангилалт хийж, философийн
шинжлэх ухаан биеэ даасан тусгай шинжлэх ухаан болохыг нотолж, түүний роль, ач
холбогдлыг нэн товойлгон тавьсанд оршино. Аристотель нь Эртний Грекийн их
сэтгэгчдийн дотор нэг ноён оргил нь болж чадсан юм. Манай оронд түүний "Туурвил
зүй" зэрэг бүтээл нь хэвлэгджээ.

Полис бол бүхэл бие, харин хүн түүнийг бүрдүүлэгч хэсэг. Энэ бүхэл биенээс
салсан хүн өөрийнхээ хэрэгцээ шаардлагыг хангаж чадахгүй. Нийгмийн нэгдлийн сайн
сайхнаас хуваалцах чадвар үгүй хүн, эсвэл аль хэдийнээ өөрийнхээ хэрэгцээг
хангачихсан тул хуваалцах хэрэг түүнд байхгүй хүн нийгмээс салж болох бөгөөд
тэрбээр полисын нэг хэсэг биш, иймээс тэр буг, бурхан хоёрын нэг нь байж таарна.
Иймийн учир хүн нийгмийн зүг тэмүүлэх мөнхийн эрмэлзэлтэй, харин хүний өөрийнх
нь байгуулсан нийгмийн сайн сайхныг хүн л хамгийн түрүүн эдэлдэг. Төгс хүн хамаг
амьтдаас хамгийн дээд нь, харин хэрэв тэр хууль журам, шударга үнэнээс салбал
түүнээс муу муухай үгүй. Ёс суртахууны дэг жаяг, ариун журмын үйлийг
гүйцэлдүүлэх хэрэгсэл (жишээ нь: хэл) хүнийг төрөхөд нь хамт заяадаг боловч
үүнийг сөргүү хэрэгт мөн ашиглаж болно. Хэрэв хэн нэгэн ариун журамгүй бол тэр
хамгийн бохир явдалт, балмад этгээд, ховдог шунахайн туйлын адаг. Шударга үнэн
бол улс гэрийн салшгүй хэсэг, нийгмийн нэгдлийг цэгцлэн байгуулагч эд юм.
(Танилцуулгыг Brian Tierney, Donald Kagan, Pearce Williams нарын Great Issues in
Western Ciүilization (үolume I) номны Politics by Aristotle хэсгээс бэлтгэв.)

Diogenes Laertios: 'Философичдын амьдрал, (1) ... тальтраатаж ярьдаг байсан ...
тэгээд нарийхан хөлтэй, жижиг нүдтэй байв, сайхан хувцас өмсөж, бөгжнүүд зүүнэ,
зассан үстэй ... (17) ... "Хүмүүс худлаа хэлснээрээ юунд хүрдэг вэ?" гэж түүнээс
асуухад "Yнэн хэлэхэд нь хүмүүс тэдэнд итгэхгүй болдог" гэж хариулжээ. Нэгэн муу
хүнд өглөг өгснийх нь төлөө түүнийг буруутгацгаахад хэлсэн нь "Мөн чанарыг нь
биш хүнийг өрөвдсөн юм." (20) Хэн нэгэн түүнээс бид яагаад гоо сайханд ийм их
цаг үрдэг тухай асуухад "Энэ бол сохор хүний л асуух асуулт" гэжээ. [Р.Б] '

Полис бол бүхэл бие, харин хүн түүнийг бүрдүүлэгч хэсэг. Энэ бүхэл биенээс
салсан хүн өөрийнхээ хэрэгцээ шаардлагыг хангаж чадахгүй. Нийгмийн нэгдлийн сайн
сайхнаас хуваалцах чадвар үгүй хүн, эсвэл аль хэдийнээ өөрийнхээ хэрэгцээг
хангачихсан тул хуваалцах хэрэг түүнд байхгүй хүн нийгмээс салж болох бөгөөд
тэрбээр полисын нэг хэсэг биш, иймээс тэр буг, бурхан хоёрын нэг нь байж таарна.
Иймийн учир хүн нийгмийн зүг тэмүүлэх мөнхийн эрмэлзэлтэй, харин хүний өөрийнх
нь байгуулсан нийгмийн сайн сайхныг хүн л хамгийн түрүүн эдэлдэг. Төгс хүн хамаг
амьтдаас хамгийн дээд нь, харин хэрэв тэр хууль журам, шударга үнэнээс салбал
түүнээс муу муухай үгүй. Ёс суртахууны дэг жаяг, ариун журмын үйлийг
гүйцэлдүүлэх хэрэгсэл (жишээ нь: хэл) хүнийг төрөхөд нь хамт заяадаг боловч
үүнийг сөргүү хэрэгт мөн ашиглаж болно. Хэрэв хэн нэгэн ариун журамгүй бол тэр
хамгийн бохир явдалт, балмад этгээд, ховдог шунахайн туйлын адаг. Шударга үнэн
бол улс гэрийн салшгүй хэсэг, нийгмийн нэгдлийг цэгцлэн байгуулагч эд юм.
(Танилцуулгыг Brian Tierney, Donald Kagan, Pearce Williams нарын Great Issues in
Western Ciүilization (үolume I) номны Politics by Aristotle хэсгээс бэлтгэв.)

Diogenes Laertios: 'Философичдын амьдрал, (1) ... тальтраатаж ярьдаг байсан ...
тэгээд нарийхан хөлтэй, жижиг нүдтэй байв, сайхан хувцас өмсөж, бөгжнүүд зүүнэ,
зассан үстэй ... (17) ... "Хүмүүс худлаа хэлснээрээ юунд хүрдэг вэ?" гэж түүнээс
асуухад "Yнэн хэлэхэд нь хүмүүс тэдэнд итгэхгүй болдог" гэж хариулжээ. Нэгэн муу
хүнд өглөг өгснийх нь төлөө түүнийг буруутгацгаахад хэлсэн нь "Мөн чанарыг нь
биш хүнийг өрөвдсөн юм." (20) Хэн нэгэн түүнээс бид яагаад гоо сайханд ийм их
цаг үрдэг тухай асуухад "Энэ бол сохор хүний л асуух асуулт" гэжээ. [Р.Б] '

Полис бол бүхэл бие, харин хүн түүнийг бүрдүүлэгч хэсэг. Энэ бүхэл биенээс
салсан хүн өөрийнхээ хэрэгцээ шаардлагыг хангаж чадахгүй. Нийгмийн нэгдлийн сайн
сайхнаас хуваалцах чадвар үгүй хүн, эсвэл аль хэдийнээ өөрийнхээ хэрэгцээг
хангачихсан тул хуваалцах хэрэг түүнд байхгүй хүн нийгмээс салж болох бөгөөд
тэрбээр полисын нэг хэсэг биш, иймээс тэр буг, бурхан хоёрын нэг нь байж таарна.
Иймийн учир хүн нийгмийн зүг тэмүүлэх мөнхийн эрмэлзэлтэй, харин хүний өөрийнх
нь байгуулсан нийгмийн сайн сайхныг хүн л хамгийн түрүүн эдэлдэг. Төгс хүн хамаг
амьтдаас хамгийн дээд нь, харин хэрэв тэр хууль журам, шударга үнэнээс салбал
түүнээс муу муухай үгүй. Ёс суртахууны дэг жаяг, ариун журмын үйлийг
гүйцэлдүүлэх хэрэгсэл (жишээ нь: хэл) хүнийг төрөхөд нь хамт заяадаг боловч
үүнийг сөргүү хэрэгт мөн ашиглаж болно. Хэрэв хэн нэгэн ариун журамгүй бол тэр
хамгийн бохир явдалт, балмад этгээд, ховдог шунахайн туйлын адаг. Шударга үнэн
бол улс гэрийн салшгүй хэсэг, нийгмийн нэгдлийг цэгцлэн байгуулагч эд юм.
(Танилцуулгыг Brian Tierney, Donald Kagan, Pearce Williams нарын Great Issues in
Western Ciүilization (үolume I) номны Politics by Aristotle хэсгээс бэлтгэв.)

Diogenes Laertios: 'Философичдын амьдрал, (1) ... тальтраатаж ярьдаг байсан ...
тэгээд нарийхан хөлтэй, жижиг нүдтэй байв, сайхан хувцас өмсөж, бөгжнүүд зүүнэ,
зассан үстэй ... (17) ... "Хүмүүс худлаа хэлснээрээ юунд хүрдэг вэ?" гэж түүнээс
асуухад "Yнэн хэлэхэд нь хүмүүс тэдэнд итгэхгүй болдог" гэж хариулжээ. Нэгэн муу
хүнд өглөг өгснийх нь төлөө түүнийг буруутгацгаахад хэлсэн нь "Мөн чанарыг нь
биш хүнийг өрөвдсөн юм." (20) Хэн нэгэн түүнээс бид яагаад гоо сайханд ийм их
цаг үрдэг тухай асуухад "Энэ бол сохор хүний л асуух асуулт" гэжээ. [Р.Б] '



https://mn.wikipedia.org/wiki/%D0%90%D0%BC%D0%B5%D1%80%D0%B8%D0%BA

Америк улс буюу бүтнээр хэлвэл Америкийн Нэгдсэн Улс (товчоор АНУ; англ. United
States of America) Умард Америк тивд оршдог. Хойд талаараа Канад, урд талаараа
Мексик улстай хиллэх бөгөөд зүүн зүгт Атлантын далай, баруун зүгт Номхон далай,
урд зүгт Мексикийн булан хүрдэг. 50 муж улс болон Колумбын тойргоос бүрдсэн
холбооны, бүгд найрамдах улс юм. Аляска, Хавай, Пуэрто-Рико зэрэг тусдаа орших
нутагтай. 9.6 сая км² газарт (дэлхийд 4-р байр) 313 сая хүн (3-р олон) аж төрж
байна. Газрын гадарга, уур амьсгал олон янз, нийслэл нь Вашингтон.

Индиануудын өвөг одоогоос 15.000 жилийн өмнө Америкт ирсэн бөгөөд Европын
колоничлол МЭ 16-р зуунаас эхэлсэн. Атлантын эргээр Британийн 13 колони гэж
байв. Колонийн ард түмэн далайн чанадын Их Британид захирагдахгүйн төлөө тэмцсэн
хувьсгал ялснаас 1776 онд АНУ байгуулагдаж, 1783 онд дайн дуусаж, Европын
колониос салсан анхны орон болсон юм. 1787 онд үндсэн хуулиа баталж одоо ч
өөрчлөөгүй гэх ба 1791 онд хүний эрх, эрх чөлөөний суурь зарчмыг тунхагласан
ажээ.

Байгуулагдснаасаа хойш Франц, Испанийн хаяа залгаа колониос газар нутаг авч
Номхон далай хүртэл тэлсэн ба 19-р зууны дунд үед боолчлолыг халахын төлөө
иргэний дайн дэгдэж амжилттай төгссөн. Дэлхийн хоёрдугаар дайнаар цөмийн
зэвсэгтэй болж, дараа нь НҮБ-ийг байгуулалцаж, НҮБ-ийн Аюулгүйн зөвлөлийн
байнгын гишүүн улс болжээ. Хүйтэн дайн төгсөж ЗХУ задарснаар ганц их гүрэн болон
үлдсэн гэдэг. Дэлхийн бараг бүх орноос хүн шилжин суусан олон арьс үндэс, олон
хэл соёлтны газар болсон бөгөөд цагаан арьстан зонхилдог. Англи хэл голлодог,
испани хэл бас хэрэглээнд байна.

АНУ аж үйлдвэржсэн, хөгжингүй улс юм. ДНБ-ийн хэмжээгээр дэлхийд тэргүүлдэг.
Цэрэг, технологи сайн.

АНУ 9,629,091 хавтгай дөрвөлжин километр газар нутагтай. Бразилын өмнөх буюу
дэлхийн 4-р том орон юм.

Америкийн үндсэн орон (7,663,941 км²) нь Канад, Мексик хоёр улс, Номхон болон
Атлантын далай, Мексикийн булангаар хүрээлэгддэг. Салангид газраас хамгийн том
нь Умард мөсөн далайд тулсан Аляска (1,717,856 км²) юм. Аляска ej; талаар
Канадтай хиллэж, баруун зүгт Берингийн хоолойгоор Оростой ойрхон оршдог. Номхон
далайд Хавайн арлууд (28311 км²), Гуам арал, Марианы арлууд, Америкийн Самао,
Карибын тэнгист Пуэрто-Рико арал, Виржиний арлууд бий. Америк орон Канадтай 8893
км, Мексиктэй 3327 км газраар хиллэдэг.

Америкийн үндсэн орныг хэлвэл Атлантын далай талдаа нам доор, Номхон далай
талдаа өндөр байдаг. Атлантын эргийн нам доор газар, Аппалачийн нуруу (ноён
оргил нь 2037 м өндөр Митчелл уул), Миссисипи мөрний сав газар, Төв тал (200—500
м), Их тал (500—1600 м), Кордильерийн нуруу оршдог. Кордильерийн Хадтай уулс
(Rocky mountains)-ын Элберт уул 4399 м өндөр, Сьерра-Невадагийн нурууны Уитни
уул 4421 м хүрнэ. Аляскад Америкийн хамгийн өндөр Мак-Кинли (6193 м)
сүндэрлэдэг. Хавай арал галт уулын бүтэцтэй. Оргил нь д.т.д. 4205 м.

Америкийн гол мөрд Атлантын (ихэнх нь), Номхон, Умард мөсөн далайн ай савд
хамаардаг. Мексикийн буланд цутгадаг Миссисипи (дан урт 3757 км), Миссури (4127
км), Рио-Гранде, Коларадо, Арканзас (2322 км), Ред-Ривер, Номхон далайд юүлдэг
Колумб, Аляскын Юкон мөрөн зэрэг томхоныг дурдаж болно.

Канадтай хиллэх хилийн шугам дайраад цэнгэг усны нөөц болсон Их нуурууд хэмээх
Дээд, Хурон, Мичиган, Эри, Онтарио гэсэн нэртэй таван том нуур бий.

1492 онд Америк тив нээгдсэнээс хойш, тэнд үүссэн колониудаас эхэлнэ. Тэндэхийн
Британий колониуд нь 1776 онд салан тусгаарлаж, улмаар 1783 оны Парисын Гэрээний
дагуу Америкийн Нэгдсэн Улс бусад улс орноор хүлээн зөвшөөрөгджээ.

1787 онд батлагдсан Үндсэн хуулийн дагуу АНУ нь холбооны улс болж анхлан байсан
13 муж улс дээр 19, 20-р зууны туршид шинээр 37 муж улс нэмэгдсэн тул тус улс
Хойд Америкийн ихэнхийг эзэлсэн томоохон гүрэн болон өргөжжээ.

1861-1865 онд дэгдсэн Иргэний дайн болон 1930-аад оны эдийн засгийн Их хямралын
үе нь АНУ-ын түүхийн хамгийн эгзэгтэй үе хэмээн үздэг байна. Дэлхийн I, II дайнд
байгуулсан ялалт болон 1991 онд өндөрлөсөн Хүйтэн дайнаас (The Cold War) хойш
АНУ нь дэлхийн хамгийн хүчирхэг гүрний статусаа хадгалсаар байна.

2001 оны байдлаар, хүн амын 52% нь протестант, 24.5% нь католик, 1.4% нь жүдийн
шашинтан, 0.5% нь муслим, 0.5% нь буддист, 0.4% нь хинду шашинтан, 14.2% нь
шашин шүтлэггүй гэж тодорхойлогдсон байна. Үндсэн хэл нь англи.

Газарзүйн байрлалын онцлог: Энэ нь олон улсын усан замыг ашиглах бүрэн
боломжтойгоос гадна харьцангуйгаар тусгаарлагдмал байрлалтай нь бусад бүс
нутгийн улс орнуудтай харилцахад тээврийн зардал, цаг хугацаа их шаардах муу
талтай ч цэрэг стратегийн аюулгүй байдлыг]] ямар нэг хэмжээгээр хангадаг бөгөөд
тухайлбал АНУ-ын нутаг дэвсгэр нь Дэлхийн I, II дайнд огтхон ч өртөөгүй нь үүний
илрэл юм.

АНУ нь холбооны улс бөгөөд 50 муж улс болон Колумбын тойргоос бүрддэг. Нийслэл
хот Вашингтонд 638,5 мянган хүн оршин суудаг. АНУ-ын хамгийн том хот нь Нью-Йорк
бөгөөд дүүргийн хамт 9 сая гаруй хүн оршин суудаг.

АНУ-ын Ерөнхийлөгч нь Төрийн болон Засгийн газрын тэргүүн юм. Ерөнхийлөгч болон
дэд ерөнхийлөгчийг муж улс болгоноос шууд сонгогдсон сонгогчдын саналаар 4
жилийн хугацаагаар сонгоно. Ерөнхийлөгч нь АНУ-д төрсөн, 35 нас хүрсэн иргэн
байх ёстой.

АНУ-ын Засгийн газар буюу Кабинетыг Ерөнхийлөгч томилж, Сенат батлах бөгөөд сайд
нар (Төрийн нарийн бичгийн дарга гэх) нь Конгрессын өмнө хариуцлага хүлээх
албагүй.

Хууль тогтоох байгууллага Конгресс нь 2 танхимаас бүрддэг аж. Дээд танхим Сенат
нь зургаан жилийн хугацаагаар муж улс бүрээс 2 гишүүн сонгогдсон 100 гишүүнтэй
бөгөөд хоёр жил тутам эдгээрийн гуравны нэг нь дахин сонгуульд ордог байна. Доод
танхим болох Төлөөлөгчдийн танхимд гишүүдийн тоо тухайн муж улсын хүн амын
тооноос хамаардаг агаад одоогийн байдлаар 435 суудалтай байна.

АНУ-ын Дээд шүүхийн 9 гишүүнийг бүх насаар нь Ерөнхийлөгч томилж, Сенат баталдаг
байна. Түүнчлэн АНУ-ын Давж заалдах шүүх, АНУ-ын Тойргийн шүүх, Муж улсын болон
анхан шатны шүүх гэж байдаг.

АНУ-д үндсэндээ үйлдвэрлэгчдийн эрх ашгийг хамгаалсан АНУ-ын Бүгд Найрамдах нам
(1854 онд байгуулагдсан), АНУ-ын Ардчилсан Нам (1828 онд байгуулагдсан) хэмээх
хоёр намын систем тогтож, засгийн эрхийг ээлж дараалан барьсаар ирэв. Эдгээр
намын үзэл баримтлалд зарчмын ялгаа үгүй боловч БНН хувийн эдийн засагт төрийн
оролцоог аль болохоор хязгаарлах чиг шугам баримтлаж байхад АН нь засгийн газар
хувийн эдийн засгийг тодорхой хэмжээгээр удирдан зохицуулж, хүн амын нийгмийн
асуудалд анхаарах ёстой гэж үздэг байна. Энэ хоёр намаас гадна Шинэчлэлийн нам,
Ногооны болон Социал демократ гэх зэрэг улс төрийн 21 нам байдаг. Тэдгээр намууд
улс төрийн нөлөө байхгүй, өргөн хүрээтэй үйл ажиллагаа явуулдаггүй.

Америкийн нэгдсэн улс нь дэлхийн хамгийн том, технологийн хувьд хөгжсөн хүчирхэг
эдийн засагтай орон юм. Тус улсын зах зээлийн эдийн засгийн тогтолцооны дагуу
хувийн бизнес давамгайлах үүрэгтэй бөгөөд холбооны болон төрийн байгууллагууд
шаардлагатай бараа, үйлчилгээг эдгээр хувийн үйлдвэрлэгчээс худалдан авдаг
системтэй байна. Баруун Европ, Японы аж үйлдвэрлэгчидтэй харьцуулбал америкийн
бизнес эрхлэгчид нь капитал болон үйл ажиллагааны хэмжээг өргөжүүлэх, ажиллах
хүч нэмэгдүүлэх, шинэ бараа бүтээгдэхүүн боловсруулахад давуу талтай байна.
АНУ-ын компаниуд нь компьютер, анагаах ухаан, сансар судлал, батлан хамгаалах
зэрэг салбарын тоног төхөөрөмж боловсруулалтаараа дэлхийд тэргүүлдэг байна.
1994-2000 онд бүтээгдэхүүн үйлдвэрлэл эрс нэмэгдэж, инфляцийн түвшин багасч,
ажилгүйдлийн хэмжээ 5 хувиас доор болов.



https://mn.wikipedia.org/wiki/%D0%90%D0%BB%D1%82%D0%B0%D0%BD%D0%B1%D1%83%D0%BB%D0%B0%D0%B3_%D1%81%D1%83%D0%BC_(%D0%A2%D3%A9%D0%B2)

Алтанбулаг сум — Монгол улсын Төв аймгийн сум. Төв аймгийн өрнө-өмнө биед
Нийслэлийн Хан-Уул дүүрэг болон Төв аймгийн Сэргэлэн, Баянцагаан, Баян-Өнжүүл,
Өндөрширээт, Лүн, Баянхангай, Аргалант гэсэн найман сумаар хүрээлэгдэн 5,668
хавтгай дөрвөлжин километр газрыг эзлэн оршдог.

1936 онд Шархайн хөндийн хойд энгэр Бор өндөр уулын өвөрт Данжаалангийн жасын
суурин дээр төвлөн Бор-Өндөр нэртэйгээр үүсгэн байгуулагджээ. 1956 оны өөрчлөн
байгуулалтаар Сэргэлэн суманд нийлүүлэгдсэн ч удалгүй 1959 онд Алтанбулагийн
амны Туулын дэнж дээр нүүн төвлөж Алтанбулаг нэрээр сэргээн байгуулагдав.
Түүнээс хойш ахиж өөрчлөгдөөгүй.



https://mn.wikipedia.org/wiki/%D0%90%D0%B2%D1%82%D0%BE%D0%BC%D0%B0%D1%88%D0%B8%D0%BD

Автомашин (хар ярианд машин гэж товчлон хэрэглэдэг) нь олон мөртэй тээврийн
хэрэгсэл (хөдөлгөгч хөдөлгүүртэй тээврийн хэрэгсэл) бөгөөд хүн (суудлын
автомашин болон автобус) болон ачаа тээвэрлэх (ачааны автомашин) зориулалттай
тээврийн хэрэгсэл юм. 2010 оны байдлаар дэлхий даяар 1.015 тэрбум автомашин
тоологдсон байдаг. Зөвхөн 2011 онд гэхэд дэлхий даяар нийт 80 сая автомашин
үйлдвэрлэгдсэн байна.

Өнөөдөр олон арван автомашины фирмүүд автомашины зах зээл дээр хүчтэй өрсөлдөж
байна. Цахилгаан хөдөлгүүртэй болон холимог хөдөлгүүртэй автомашинуудыг
амжилттай үйлдвэрлэхийн төлөө үйлдвэрлэгчид хүчтэй судалгаа шинжилгээ хийж
шаргуу ажиллаж байна.

Автомашин гэх үг нь 19-р зууны сүүлээр францад шахсан хийн хөдөлгүүр бүхий
гудамжны галт тэргийг voiture automobile буюу өөрөө хөдөлдөг тэрэг гэдгээс
үүссэн түүхтэй. Грек хэлний αὐτός autós ‚өөрөө‘ болон латин хэлний mobilis
‚хөдөлгөөнт‘ гэсэн үгтэй нэмж хэрэглэсэн нь тухайн үеийн энгийн хэрэглээнд
байсан морин тэрэгнээс ялган нэрлэсэн санаа юм.



https://mn.wikipedia.org/wiki/AJAX

AJAX бол Asynchronous JavaScript and XML гэсэн үгийн товчлол юм. Вэб хуудасны
ямар нэг хэсэгт серверээс ямар нэг хуудсыг асинхрон дуудаж харуулах боломжийг
бүрдүүлсэн технологи юм. Одоогоор энэ нь вэбийн хөгжүүлэлтийн хамгийн сүүлийн
үеийн технологид тооцогдож байна. Үүнийг ашигласнаар интерактив вэб программ
хангамжууд, мөн бидний ашигладаг десктоп програм шиг вэб программ (Rich Internet
Application) хийх боломжийг бүрдүүлж байна. Уг технологийг анх 2005 онд Google
өөрийн хайлтын системд suggest (санал болгох - нэг үг бичихэд түүнтэй холбоотой
үгнүүд гарах) системдээ анх хэрэглэсэн гэж үздэг. Гэхдээ бүүр 1990-ээд оны
дундуур вэб хуудас дуудагдсаны дараа дахин өөр мэдээлэл серверт илгээх, үр дүнг
буцааж авдаг зүйлийг java хийсэн байдаг бөгөөд энэ нь java applet юм. 1996 онд
Микрософт IFRAME -ийг анх HTML -д оруулж ирсэн нь мөн вэб хуудасны тодорхой
хэсэгт өөр вэб хуудас дуудагдаж гарч ирэх боломжтойг харуулсан зүйл болжээ. 1999
онд мөн Микрософт XMLHttpRequest гэх одоо AJAX-ийг бий болгож буй гол обьектийг
Internet Explorer 5.0 -д ActiveX хэлбэрээр ажилладагаар бий болгосон байна.
Үүний дараа Mozilla болон бусад вэб хөтөч хөгжүүлэгчид энэ обьектийг бий
болгосон боловч W3C дөнгөж саяхан 2006 онд өөрийн албан ёсний стандарт болгох
гэж анхны драфт стандартыг гаргасан байна.



https://mn.wikipedia.org/wiki/%D0%AD%D1%82%D0%B0%D0%BD%D0%BE%D0%BB

Этанол (англ. Ethanol) — C2H5OH, спиртийн нэгэн төрөл. Этилийн спирт (англ.
ethyl alcohol) ч гэж нэрлэдэг. Чихэр эсвэл цардуул агуулсан хүнсний түүхий эдийг
(чихрийн манжин, улаан буудай г.м.) исгээд, дараа нь нэрэх замаар гарган авсан
этанолыг архи, согтууруулах ундааг үйлдвэрлэхэд ихэвчлэн хэрэглэдэг. Техникийн
этанолыг синтезийн аргаар гарган авдаг.

Сүүлийн жилүүдэд этанолын түлш нэртэйгээр автомашины түлш болгон ашиглаж
эхэлсэн.

Хүн этанолыг ууснаар төв мэдрэлийн систем нь саармагжиж, согтоно. Спиртийн
төрлийн ундааг байнга хэрэглэвэл элэгний үйл ажиллагаа доголддог.



https://mn.wikipedia.org/wiki/%D0%AD%D1%81

Эс (cellula, жижиг өрөө гэсэн утгатай Латин үгнээс гаралтай) нь амьд организмыг
бүрдүүлэгч үндсэн, хамгийн жижиг нэгж юм. Зарим организм жишээлбэл бактер нь нэг
эсээс тогтоно. Бусад организмууд олон эст организм юм (Жишээлбэл, хүн 100
триллон буюу 1014 эстэй бөгөөд нэг эс ойролцоогоор 10 µм хэмжээтэй, 1 нанограмм
жинтэй).

Эсийн дотоод үйл ажиллагаа нь одоо ч сонирхол татсан хэвээр байна. Тэр дундаа
эсийн энергийн үйлдвэрлэл ба эс дэх бодис зөөвөрлөлт, бодис задрах ба нэгдэх
урвалууд, эсийн бодис хуримтлуулах механизм зэрэг нь анхаарлийн төвд оршиж
байна. Эс дэх бодисийн эргэлт хэзээ ч тохиолдлын чанартай явагддаггүй харин ч
гайхалтай эмх цэгцтэй, дэс дараатайгаар хамгийн бага зардлаар хамгийн ихийг
бүтээж байдаг. Өөрөөр хэлбэл эсийн биомолекулуудын дунд “шүтэн захирах ёс”
оршин, үйл ажиллагааг нь зохицуулна. Жишээ нь бидний хоол тэжээлээрээ авсан
уургын бодис хэзээ ч тэр хэлбэрээрээ шингэдэггүй. Эхлээд бүтцийнхээ хамгийн
жижиг нэгж амин хүчил болтлоо задардаг.Энэ аминхүчлээс биед хэрэгтэй шинэ уураг
нийлэгжин бий болно. Өөрөөр хэлбэл жижиг молекулуудаас том молекул үүсэж байна.
Хэрэв шаардлагатай бол цаашаа дахин макро бүтэц байгуулалтад шилжиж болно.

Аливаа үйл хөдөлгөөнд зайлшгүй шаардлагатай нэг зүйл нь энергийн эх үүсвэр юм.
Эс өөрөө термодинамик систем учир гадаад орчинтойгоо бодис, энергийн солилцоог
байнга явуулдаг нээлттэй систем юм. Хэрэв ийм харилцаа байдаггүй байсан бол
эсийн амьдралын тухай ярих ч аргагүй байсан биз ээ. Эс гадаад орчноос авсан
бодисоо химийн энерги болгон хувиргаж тэр нь эсийн дотоод үйл ажиллагаа, молекул
зөөвөрлөлт, булчингийн ажиллагааг хангах химийн урвалуудын явцад зарцуулагдана.
Иймээс эсийг “химийн мотор” гэж нэрлэж болмоор. Нарны энергээс бусад
шаардлагатай бүх энергийг биомакромолекулууд бий болгодог. Өөрөөр хэлбэл
биомолекулийн задралаар их хэмжээний энерги ялгардаг. Жишээ нь глюкоз
нүүрсхүчлийн хий ба ус болон задрах явцдаа ялгарсан энерги нь хадгалагдан,
улмаар хэрэгцээ гарахад ашигладаг байна. Энергийн ийнхүү хадгалагдахад хамгийн
гол үүргийг аденозин 3 фосфорын хүчил (ГФА) хэмээх молекул гүйцэтгэдэг.
Хадгалагдсан энергээ зарцуулахад ГФА нь 1 фосфороо алдаж хоёр фосфорын хүчил
улмаар нэг фосфорын хүчил болж хувирдаг.

Аливаа зүйлийн адил урвалд ч мөн хяналт шаардлагатай.Эсийн доторх энэхүү
хяналтын систем дээд зэрэглэлийн комьпютерээс ч илүү хариуцлагатай, сайн
ажилладаг. Жишээ нь эсийн нэг хэсэгт аминхүчлүүдээс уураг нийлэгжиж байхад нөгөө
хэсгүүдэд зэрэгцэн хэдэн мянган өөр уургууд нийлэгжинэ. Гэтэл энэ бүхнийг
хамгийн шилдэг лабораторид хамгийн өндөр мэдлэгтэй эрдэмтэд хийхэд тийм ч хялбар
байхгүй. Лабораторт явуулж буй урвал бүрт тохирсон дулаан, даралт гэх мэт тусгай
нөхцөлүүд шаардагддаг. Мөн цаг хугацаа их авдаг тул эс дэх адил урвалуудаас бүх
үзүүлэлтээр доогуур бөгөөд үр дүн муутай байдаг.

Эсийн урвалын тогтолцоонд “эргэх–саатуулга“ хэлбэрийн хяналт үйлчилдэг. Үүнд
эсэд хэрэгтэй бодис хангалттай хэмжээнд хүрсэн тохиолдолд урвалыг нь хурдасгагч
ферментийн нийлэгжилт зогсдог. Учир нь эс өөрөө эдийн засгийн хэмнэлт гаргах
үүднээс урвалын бодисын солилцоог зохицуулах чадвартай байдаг. Хэдий дээрх жишээ
тайлбарууд эсийн үйл ажилгааны өчүүхэн хэсэг боловч бидний биеийн 75-100
триллион эсийн дотор хором мөч бүрт дээрх урвал явагдаж байдагт та итгэх үү?
Тэгвэл энэ “аугаа” үйлийг 10-120 микрометр хэмжээтэй бяцхан эс явуулж байгааг
бодохоор байгаль дэлхийн гайхамшиг гэдэг хүмүүн бидний төсөөлж үл чадах, гүн бат
нууц гэлтэй.



https://mn.wikipedia.org/wiki/%D0%AD%D1%80%D1%82%D0%BD%D0%B8%D0%B9_%D0%93%D1%80%D0%B5%D0%BA

Эртний Грекийн соёл иргэншил нь МЭӨ 4 дахь мянган жилээс МЭӨ I зуун хүртэл
Газрын дундад тэнгисийн орчимд цэцэглэн хөгжиж байсан соёл юм. Энэ соёл иргэншил
нь дэлхий дахинаа шинжлэх ухаан, философи, засаглал, урлаг, архитектураараа маш
алдартай билээ. Эртний Грекэд Грек хэлээр яригсадаас гадна зан заншил, шашин
шүтлэг, амьдрал, засаглалын хэлбэр нь ижил газрын дундад тэнгисийн эрэг орчмийн
хүмүүсийг оруулан авч үздэг. Эртний Грекийн хамгийн алдартай үе нь МЭӨ480-323 он
хүртлэх хугацааг хамрах Сонгодог эрин бөгөөд Грекчүүд хөгжил дэвшлийнхээ оргилд
хүрч, гайхалтай урлагийн бүтээлүүдийг үйлдэж үлдээсэн билээ. Энэ үед Грекүүд
ихэвчлэн ямар нэгэн хаанаар удирдуулдаагүй байв. тэд өөрөө удирдах ёсыг эрхмэлэн
Грекийн хот улсуудын холбоог бий болгон оршиж байсан ч дайн тулаан нь шийдэлд
хүрэх түгээмэл гарцуудын нэг байсан. Гэхдээ шашин шүтлэг, хэл соёл, урлаг, ахуй
ижил Грекийн хотууд олимпийн наадмыг анх зохион байгуулсан юм. МЭӨ 146 онд
Грекийн хот улсууд Ромын түрэмгийлэлд өвдөг сөхөрсөн ч МЭ IV зууны үед тэдний
харъяанаас гарч Византийн эзэнт улсын мэдэлд оржээ. Оттоманы түргүүд 1453 онд
Византийг түлхэн унагасан билээ. Урт удаан хугацааны турш оршин тогтносон Эртний
Грекийн улс төр, эдийн засгийн ноёрхох байдал нь өөрийн өндөр хөгжилтэй соёл
иргэншлийг бий болгосон бөгөөд гүн ухаан, бичиг соёл, жижгийн урлаг нь Ромчууд,
дундад зууны Арабууд, Сэргэн мандалтын үеийн Европ даяар гүнзгий нөлөө үзүүлсээр
байсан билээ. Эртний Грекийн Философичдын үзэл санааны үнэ цэнэ одоо хүртэл
зүйрлэшгүй үнэ цэнийг агуулсаар байдаг ба уран барилгын эд хэсгүүд нь өнөөгийн
барилга байгууламжуудад ч тусгалаа олсон байдаг. Орчин цагийн ардчилалын үндэс
суурийг анх Эртний грекүүд тавьсан билээ. Чухамдаа өрнийн соёл иргэшлийн өлгий
нутаг, эх булаг нь эртний хүчирхэг Финик, Египет, Вавилон улсууд бус Эртний Грек
хэмээн хүлээн зөвшөөрдөг билээ.

Энэхүү соёл иргэншил нь Балканы хойгт төвлөрөн зүүн болон өмнөд Италийн нутаг,
Газрын дундад тэнгисийн арлууд, Бага Ази, Ойрхи Дорнод, умард Африкийн эрэгт
өөрийн нөлөөгөө тогтоож байсан ажээ

МЭӨ6000 оны орчимд загас, далайн амьтдаар элбэг Эгейн тэнгист орших тариалан
эрхлэхэд нэн тохиромжтой, усан тээврийн чухал зангилаа Крит хэмээх арал дээр
Бага Азиас хүмүүс ирж суурьсан нь Минойн соёлын эхлэлийг тавьжээ. МЭӨ 2200
жилийн үед хаан улсын хэлбэрийг олжээ. Домогт өгүүлснээр Миноан гэдэг нь Крит
арлын хаан Миносын нэр бөгөөд тэрээр Кносс хэмээх хотыг нийслэлээ болгосон ажээ.
Критчүүдийг Грекүүдтэй ижил бус, угсаа гарал өөр хүмүүс гэж үздэг байсан боловч
сүүлийн үеийн судалгаагаар Эртний Грекүүдтэй адил хэлтэй байсан хэмээн үзэх
хандлага бий болсон байна. Минойчууд Эгейн тэнгисийн соёл иргэншлийн оргил нь
байсан бөгөөд үсэг бичигтэй, төмөрлөг боловсруулах болон бусад технологийн
талаар өндөр мэдлэг чадвартай байв. Тэд мөн барилга байшингаа гайхалтай бахдам
сайхан өнгөөр будаж, чимэглэдэг байсан аж. Минойчуудын хөгжил цэцэглэлт,
худалдааны сүлжээнд таатай байршил эзэлж байгаа нь хөрш улсуудад нь, тэр дундаа
Бага Азийн хиттит улсад төдийлөн таатай байсангүй. Хиттитчүүд критийг хэд хэдэн
удаа эзлэхийг завлдаж байсан ч амжилт эс олсон аж.

Минойчуудын хувь газар тариалан маш үр ашигтай ажиллах туйлын бололцоотой байсан
нь тэднийг аажимдаа хүчирхэгжиж бүс нутагтаа нөлөөтэй болоход нь гол нөлөө
үзүүлжээ. Критэд аль улиралын турш олив, усан үзэм, үр тариа тариалахад
боломжтой маш сайхан цаг агаартай байжээ. Энэхүү боломж нь Минойчуудад эрүүл
хүнсний байнгын тасралтгүй хангалтыг бий болгосон бөгөөд хүн ам нь хурдацтай
өсч, Минойчууд Эгийн тэнгисийн эрэгт суурьших болжээ. Сонирхолтой нь Минойчууд
өөрсдийн хийсэн бүтээгдэхүүнээ хаандаа авчирч тушаан оронд нь өөрт хэрэгцээт
зүйлсээ хааны шийдвэрээр сольж авдаг байжээ.

МЭӨ 1400 оны орчимд Эгийн тэнгист болсон цуврал газар хөдлөлт, галт уулын том
тэсрэлтээс бий болсон тоос шороо нь дэлхийн агаар мандалд цацагдан хэдэн жилийн
турш нарны шууд тусгалыг бууруулсан нь дэлхийн уур амьсгалд хүчтэй нөлөөлжээ.
Галт уулын тэсрэлтээс бий болсон цунами нь хэдхэн хормын дотор бүх худалааны
хөлгүүдийг нь боомттой нь сүйрүүлж, гадаад орчноос бүрэн тасалсан бөгөөд,
дараагийн хэдэн жилийн турш ургац авч чадаагүй Минойчууд богино хугацааны дотор
бүх талаараа доройтон, мөхлийн шатандаа оржээ. Ихэд доройтсон минойчуудыг
Микенчууд байлдан дагуулснаар энэ эрин төгсдөг байна.

Микений эрин нь Пелопонесст ноёлох нөлөө бүхий болж ирсэн Микичүүдийн нэрнээс
гаралтай аж. Микенчуудыг хамгийн анхны Грекчүүд гэж үздэг. Учир нь Микенчууд нь
Грек хэлээр ярьдаг байсан нь тогтоогдсон байна. Микений соёл нь Минойчуудын
дараа хүчээ авч эхэлжээ. Тэд МЭӨ4000 оны орчмоос Балканы хойгийн уулархаг умард
хэсгээс зүүн тийш нүүдэллэн суурьшсан бөгөөд МЭӨ1400 он гэхэд хэдийн баян,
хүчирхэг нөлөө бүхий болж ирсэн байна. Үүнийг нь илтгэх мэт тэдний булш бунхнаас
алтан чимэглэл, хүрэл илд, мөнгөн аяганууд олддог байна. Микенчууд тус тусдаа
хаад бүхий хот улсуудын холбоо хэлбэртэйгээр оршин байжээ. Тэдний дундаас Пилос
нь гайхалтай чимэглэлт хэрэм, хүнсний агуулах, усан сан, дамжуулах систем бүхий
ордонгуудаараа ихэд нэрд гарчээ. Худалдаа, ХАА нь Микианчуудын эдийн засгийн гол
тулгуур байсан.

Микенчүүд нилээд дайнч улс байсан бөгөөд тулааны гол хэрэгсэл нь хос дугуйт
тулааны морин тэрэг байжээ. МЭӨ1200 оны үед Гомерийн Илиада домогт өгүүлдэг Трой
хотын дайныг Микенчууд хийсэн нь археологийн судалгаагаар батлагддаг байна. Уг
дайн МЭӨ1230-1180 оны орчимд болсон бөгөөд Микенчууд Трой хотыг түрэмгийлэн
эзэлж, тонон дээрэмдэн, дахин сэргэхээргүй болтол нь сүйтгэн шатаажээ. Египет
болон Хиттитуудын тэмдэглэлт Микенчууд Тройг эзлээд буцахдаа ихээхэн гамшиг
зовлонд унасан хэмээсэн байдаг. Ихэнх Микенчууд эргэн ирж чадаагүй ажээ.

МЭӨ1000 оны орчимд газрын дундад тэнгисийн зүүн хэсэг үймээн самуун дайн
тулаанаар тасрахгүй байсан нь Микенчуудын нэгдлийг үгүй болгож, уналтанд
оруулсан байна. Микенчуудыг өөр нэг Грек аймаг болох Дорианчууд байлдан
дагуулснаар Грекийн харанхуй эрин эхэлдэг байна.

Энэ үед хот улсуудын анхны үүсэл сууриуд тавигдан, барилга, уран баримлын өөрийн
гэсэн онцлог байдал төлөвшин, Гомер алдарт яруу найргаа тууривсан билээ. Газрын
дундад тэнгист ноёрхож байсан хаадын угсаа залгамжлах ёсыг халж, нийтийн
саналаар шийддэг улс төрийн шинэ тогтолцоог бий болгосон байна. Хот улсууд
ерөнхийдөө өөрийн эрэгтэй эмэгтэй тэгш эрхт иргэдийн эрх, үүрэг, хариуцлагаар
баталгаажсан нийгэм, улс төр, эдийн засгийн хамтын удирдлагатай байжээ. Хотын
иргэд нь боол болон харь нутгийн иргэдээс эрс ялгаатай эрх мэдэлтэй байсан аж.
Иргэншилд тухайн хүний нийгэмд эзлэх байр суурь, эд баялагийн хэмжээ
хамаарахгүйгээр бүгд хуулийн дор ижил эрхтэй гэж тунхагласан нь хүн төрөлхтний
түүхэнд анхных юм. Зарим хотууд насанд хүрсэн бүх хүн хотын удирдахад саналаа
өгч байсан нь дэвшилттэй явдал байсан. Гэвч эмэгтэй хүмүүс санал өгдөггүй байсан
бөгөөд эрх зүйн чадамжийнхаа хувьд аль ч талаараа эрэгтэй хүнээс дор түвшинд
байсан ажээ. Хотуудын бүтэц нь хоорондоо бараг ижил байсан ба төвдөө ордон,
ёслолын төвүүдтэй захаараа газар тариалан, мал аж ахуйн эдэлбэр газартай байсан.
Иргэдийн ихэнх нь хотын төвөөс алсхан ферм дээр эсвэл тариалангийн талбайд
хөдөлмөр эрхлэн амьдардаг байв. Алдартай баян тансаг хот улсууд өөрийн гэсэн маш
сайн усан боомттой байсан ба бусадтайгаа худалдаа эрхлэн улам хөгжиж байлаа.
Хотуудын төвд нийтлэг сүм тахилгын ариун газруд байсан ба түүний нэг нь Афинд
орших Акрополис юм. Мөн хотыг гадны халдлагаас хамгаалах зорилгоор өндөр чулуун
хэрмүүдийг байгуулдаг байв. Төмөр зэвсэг өргөн хэрэглэж эхэлсэн нь хөдөлмөрийг
үр ашигтай зарцуулахад дөхөм болж, улмаар эдийн засгийн хүчирхэг байдлыг бий
болгосон байна. Байгаль цаг уур, байгалийн нөөцийн таатай орчин, эрх чөлөөт
байдал нь хүн амын хүрдацтай өсөлтийг бий болгожээ. Грекчүүд МЭӨ500 оны орчмоос
өөрсдийн эх нутгаас гадагшилж, өнөөгийн өмнөд Франц, Испани, өмнөд Итали, умард
Африк болон Хар тэнгисийн эрэг орчмийн газруудаар колони хот улсуудаа байгуулж,
нутгийн уугуул хүн ардтай холилдон, нийтлэг өвөрмөц соёл иргэншлийг бий болгосон
бaйна. Грекийн хот улсуудын хүмүүс Дориан, Иониан, Аэолиан гэсэн үндсэн 3
аялгаар ярилцдаг байжээ.

МЭӨ 331 онд Гаугамелагийн тулаанд Гуравдугаар Дари хаан Македоны Аугаа
Александрт бут ниргэгдэж, Вавилон хот залуу байлдан дагуулагчид хаалгаа нээлээ.
Аугаа Александр хаан Вавилоны уугуул оршин суугчдад чөлөөлөгч, аврагчийн дүрээр
орж ирсэн гэдэг. Александрын засаглалын үед Вавилон хот дахин соёл, шинжлэх
ухаан, худалдааны төв болон хөгжжээ. Гэвч МЭӨ 323 онд Небучаднеззарын ордонд
Александр хаан нас нөгчихөд, эзэнт улс нь бутарч, түүний жанжнуудын удирдлага
доор хуваагдаж хоорондоо дайтахад хэд хэдэн удаа дайны хөлд нэрвэгдсэн байна.
Байнгын самуунтай байсан энэ үед хүмүүс Вавилон хотоос дайжих болж, хүн амын тоо
эрс цөөрч эхэлжээ. МЭӨ 275 онд Вавилоны оршин суугчдыг шинэ нийслэл Селевкиа руу
нүүлгэсэн байна. Энэ нүүлгэн шилжүүлэлт нь Вавилон хотод дахин сэргэхгүй уналтыг
авчирчээ.Үүнээс үүдэлтэй их завхайрлын үе эхэлж Грек даяар биеэ үнэлэгчид
олширсон байна. Ихэвчлэн залуу охид эмс биеэ үнэлдэг байсан бөгөөд баян ноёд
түшмэдтэй явдаг байлаа.



https://mn.wikipedia.org/wiki/%D0%AD%D1%80%D0%B4%D1%8D%D1%81

Эрдэс нь дэлхийн царцдаст, төрөл бүрийн геологийн процессийн үр дүнд үүсдэг,
тодорхой химийн найрлагатай, тодорхой эрэмбэлэгдсэн оронт торны бүтэцтэй,
байгалийн биетийг хэлнэ. Эрдэсийг судалдаг шинжлэх ухааны салбарыг Эрдэс судлал
(Минералоги) гэнэ. Одоогийн байдлаар 4,000 гаруй эрдэс нээгдээд байгаа бөгөөд
эдгээрийн 150 нь өргөн, 50 нь харьцангуй өргөн тархалттай, бусад нь ховор болон
маш ховор тохиолдоно.

Эрдэс нь байгальд орших, тодорхой химийн найрлагатай, оронт торны бүтэцтэй,
органик бус, хатуу биет юм. Харин нэг юм уу, хэд хэдэн эрдсийн агрегат нийлж
чулуулаг (чулуу) үүсгэнэ. Дэлхийн өнгөн хэсгийн хатуу бүрхүүл болох царцдас нь
кварц, хээрийн жонш, гялтгануур, хлорит, каолин, кальцит, эпидот, оливин, авгит,
эвэрхуурмаг, магнетит, гематит, лимонит зэрэг эрдсээс бүрдэнэ.

Эрдсийг химийн найрлага дээр нь тулгуурлан тодорхойлно. Доор үзүүлсэн ангилал нь
Жеймс Данагийн ангилал бөгөөд эрдсийн бүлгийн дараалалыг дэлхийн царцдас дахь
тархалтаар нь жагсаасан болно.

800 гаруй эрдсийг багтаасан хамгийн том бүлэг. Литосферын 90%-г энэ бүлгийн
эрдсүүд бүрдүүлдэг. Силикатуудыг бүрдүүлэгч үндсэн химийн элементүүдэд Si, O,
Al, Fe2+, Fe3+, Mg, Mn, Ca, Na, K зэрэг багтана. Силикатын бүлгийн эдсүүд нь
чулуулаг үүсгэгч эрдсүүд бөгөөд, уулын чулуулагийн дийлэнхийг бүрдүүлэгч хээрийн
жоншууд, кварцууд, оливинууд, пироксенууд, амфиболууд, гранатууд энэ бүлэгт
багтдаг.

Карбонат эрдсүүд нь (CO3)2- анион агуулсан кальцит, арагонит (кальцийн
карбонатууд), доломит (магни/кальцийн карбонат) эрдсүүд юм. Карбонатууд нь
органик болон органик бус гаралтай байж болно.

Сульфат нь SO42- буюу сульфатын анион агуулах ба ихэнхидээ өндөр давсжилттай ус
уурших явцад галитын бүлгийн эрдсүүдтэй хамт ус ба чулуулгийн харилцан
үйлчлэлийн үр дүнд үүснэ. Мөн гидротермаль судлын ордуудад сульфидын хүдрийн
эрдсүүдтэй хамт үүснэ. Үүнээс гадна сульфидын эрдсүүдийн хоёрдогч өөрчлөлтөөр
(исэлдэлт) үүсэж болно. Энэ бүлгийн түгээмэл эрдсүүд нь ангидрит, (кальцийн
сульфат), целестин (стронцийн сульфат), барит (барийн сульфат), гипс зэрэг
болно.

Галидын бүлгийн эрдсүүд нь галогенуудыг (фтор, хлор, иод, бром) нэгдэлдээ
агуулдаг. Эдгээр эрдсүүд нь ихэвчлэн зөөлөн, бутрамхай, усанд уусдаг. Энэ бүлэгт
флюорит, галит зэрэг багтана. Галит нь сульфаттай адил халуун, хуурай нөхцөлд
үүсэх ба орчин үеийн жишээ нь Сөнөсөн тэнгис ба Давст нуур болно.

Ислүүд нь эдийн засгийн хувьд ихээхэн ач холбогдолтой бөгөөд ашигт малтмалын
хүдэр үүсгэнэ. Мөн эдгээр эрдсүүдээр Дэлхийн соронзон орны өөрчлөлтийг
тодорхойлно. Эдгээр эрдсүүд нь Дэлхийн газрын гадаргууд ойр, өгөршлийн бүсэд,
бусад эрдсийн исэлдлийн үр дүнд үүсдэг. Гол ислийн бүлгийн эрдсүүдэд гематит
(төмрийн исэл), магнетит (төмрийн исэл), хромит (төмөр, хромын исэл), шпинель
(магни, хөнгөнцагааны исэл - мантийн гол бүрэлдэхүүн), ильменит (төмөр, титаны
исэл), рутиль (титаны хоёрч исэл), мөс зэрэг болно.

Сульфидууд нь мөн эдийн засгийн ач холбогдолтой эрдсүүд юм. Гол сульфидуудад
пирит (төмрийн сульфид), халькопирит (зэс, төмрийн сульфид), пентландит (никель,
төмрийн сульфид), галенит (хар тугалганы сульфид) зэрэг багтана. Ямарваа нэгэн
метал хүхэртэй нэгдсэн нэгдлийг сульфид гэнэ.

Фосфатын бүлэг нь "A"O4 гэсэн тетраэдр нэгжийг агуулна. "A"-д фосфор, сурьма,
хүнцэл, ванади зэрэг элемент байж болно. Энэ бүлгийн гол эрдэс нь апатит юм.
Апатит нь биологийн эрдэс бөгөөд амьтны яс ба шүдэнд агуулагдана.

Энэ бүлэгт алт, мөнгө, зэс сурьма, бал чулуу, хүхэр зэрэг байгаль дээр дангаараа
тохиолддог эрдсүүд багтана. Мөн байгалийн хальшууд бас багтана. Жишээлбэл, алт
ба мөнгөний байгалийн хайлш болох электрум юм.

Энэ бүлэгт биологийн гаралтай, геологийн процессоор үүссэн эрдсүүд болох
оксалат, миллит, нүүрсустөрөгч зэрэг байна. Энэ бүлгийн зарим эрдсүүд нь
вевеллит, меллит зэрэг юм.



https://mn.wikipedia.org/wiki/%D0%AD%D0%BC%D1%8D%D0%B3%D1%82%D1%8D%D0%B9_%D1%85%D2%AF%D0%BD

Эм хүн эсвэл Эмэгтэй хүн, богиноор Эм гэдэг нь насанд хүрсэн эм хүйст хүнийг
хэлнэ. Насанд хүрээгүйг нь охин (эмэгтэй хүүхэд) буюу гэнэ. Эмэгтэй хүнийг насны
байдлаас хамааруулан бүсгүй, хүүхэн, авгай, эмгэн зэргээр нэрлэдэг. Эмэгтэй хvн
бол энэ ертөнцийн эхлэл. Бага насны охид шилжилтийн нас руу орох үед бие
физиологи болон зан авирын хувьд нэлээд өөрчлөгддөг. Энэ үед сарын тэмдэг ирж,
хөх ургах, ааш араншин түргэн болох нь элбэг. Гэр бүлийнхэнтэйгээ таарамж муутай
байх, хайр дурлалын хувьд гүнзгий байдаг нь хүн бүрийн өсвөр насанд тохиолддог
зүйл юм. Энэ үе өнгөрсөний дараа бие хүн болон төлөвшиж, нийгэмд өөрийн байр
сууриа олох анхны алхамаа хийж байдаг. Харин 18 нас хүрсэний дараа насанд хүрсэн
гэж үздэг ба биологийн хувьд тогтворжино. Эмэгтэй хүний хувьд цэвэршилт нь 40-45
насны хооронд явагддаг.



https://mn.wikipedia.org/wiki/%D0%AD%D0%BA%D0%B2%D0%B0%D0%B4%D0%BE%D1%80

Эквадорын Бүгд Найрамдах Улс буюу Эквадор нь Өмнөд Америкийн баруун хэсэгт
байрлах бүгд найрамдах улс юм. Хойд талаараа Колумб, зүүн болон өмнө талаараа
Перутай хиллэх бөгөөд баруун талаараа Номхон далайгаар хүрээлэгдэнэ. Эх газраас
баруун тийш 1,000км зайтай газарт ЮНЕСКО-гийн дэлхийн өвд бүртгэгдсэн
Галапагосын арлууд байдаг. Нийслэл нь Кито хот, хамгийн том хот нь Гуаякил.
Эквадор гэдэг нэр нь испани хэлээр экватор гэсэн утга агуулна.

15-р зууны дунд үед Кускод төвлөрөн хүчирхэгжиж байсан Инкийн эзэнт гүрний хаан
Тупак Инка Юпакигийн аян дайнаар Инкад харьяалагдах болж, Кито нь Кускогийн
дараа орох хоёр дахь том хот болон цэцэглэж байв. 1527 онд Уайна Капак хаан
испаничуудын Панамаас авчирсан Европын халдварт өвчинд нэрвэгдэж нас барахад
Китод өссөн Атауальпа хаан ширээний төлөө Кускод суудаг Уаскартай тэмцэлдэж,
ялсан боловч удалгүй өөр хоорондоо биш, испаничуудтай тэмцэхээс өөр аргагүй
болов.

1531 онд Испанийн конкистадоруудын удирдагч Франсиско Писарро галт зэвсэг, морь
бүхий, хүчээр Инкүүдээс давуу цэргүүдтэй байлдаж, 1532 онд Атауальпаг олзлон,
1533 он гэхэд Инкийн эзэнт гүрнийг мөхөөв.

Испаничууд одоогийн Эквадорын нутаг дэвсгэрийг Перугийн колонийн захиргаанд
хамааруулсан байна. 1717 онд Боготад төвтэй Нуэва-Гранадагийн колони
байгуулагдахад Эквадорыг түүнд хамааруулсан боловч 1722 онд буцааж Перуд
хамааруулав.

Колоничлолын үеийн хүнд хөдөлмөр зэргээс болж индианчуудын тоо эрс цөөрч,
ажиллах хүчийг нөхөхийн тулд Эквадорт Африкаас хар арьстан боолуудыг олноор
авчрах болов.

1789 онд гарсан Францын хувьсгалаас хойш Европын нийгмийн байдал өөрчлөгдөж,
1808 онд Францын хаан Наполеон I өөрийн ах Жозеф Бонапартыг Испанийн хаан Хосе I
хэмээн өргөмжилсөнд Өмнөд Америк дахь Испанийн колониуд шинэ хааныг хүлээн
зөвшөөрөхгүй гэж шийдэв.

1809 оны 8 сарын 10-нд Китод Хувьсгалт Зөвлөл байгуулагдаж, Латин Америкт эрх
чөлөөний төлөө тэмцэл эхлэв. Тэдний оролдлогыг Перугийн колоний захирагч
Фернандо Абаскар дарсан боловч Ла Пас, Каракас, Буэнос Айрес, Сантьяго, Богота
зэрэг газруудад хувьсгалын гал асч, тивийн хэмжээний үйл хэрэг болон хувирсан
билээ.

Улмаар Антонио Хосе Сукрегийн удирдсан цэрэг 1822 он гэхэд Эквадорын нутгийг
чөлөөлж чадсан байна.

Шинээр байгуулагдсан Их Колумб улсын бүрэлдэхүүнд багтсан Кито нь "Өмнөд бүс"
(Distrito del Sur) хэмээн нэрлэгдэж байв. Гэвч Их Колумбад дотоодын зөрчил
тэмцэл гарч, Венесуэл өрх тусгаарлахад Кито ч 1830 оны 5 сарын 13-нд тусгаар
тогтнолоо зарлав. Харамсалтай нь анхны ерөнхийлөгч болох ёстой байсан Сукре
алагдаж, 8 сарын 10-нд Хуан Хосе Флорес тус улсын анхны ерөнхийлөгчөөр
сонгогдсон байна.



https://mn.wikipedia.org/wiki/%D0%A8%D0%B0%D1%82%D0%B0%D1%80

Шатар (Монгол:Шитар-а, Халимаг: Шатр, Буриад: Шатар; Самгарди: चतुरङ्ग
Чатуранга, "дөрвөн анги"; Перс: شَطْرَنْج Шатранж) нь хоёр хүн хоорондоо
тоглодог хөлөгт тоглоом юм. Өнөө үед энэхүү тоглоом нь дэлхийн хэмжээний оюун
ухааны спорт болтлоо хөгжсөн байна.

Шатрын үүсэл гарлыг яг таг тогтоогоогүй ч Энэтхэг, Монгол хоёрын аль нэгд нь
үүссэн гэдэг дээр бараг бүх эрдэмтэд санал нэгддэг. 15-р зууны хагасаар Энэтхэг
улсын [1] Шатранг гэх тоглоомноос үүсэлтэй гэж бас үздэг юм.

АНУ-ын эрдэмтдийн гаргасан баримтаар өдөрт шатрыг 1,500,000,000 хүн тоглодог
гэжээ. Үүний 28% нь эхлэн суралцагч буюу сурч байгаа, 71% нь мэргэжлийн, үлдсэн
1% нь оюуны өндөр чадвартай буюу маш ухаантай хүн ордог юм байна. Шатар бол
спортын нэг төрөл бөгөөд оюуны спорт гэж нэрлэх нь ч элбэг байдаг.

Шатрын хөлөг нь 64 нүдтэй. Шатар 32 дүрстэй. Хожихын тулд бүх зөвхөн эсрэг
тоглогчийнхоо ноён гэж нэрлэгдсэн дүрсийг мадлахад хангалттай.



https://mn.wikipedia.org/wiki/%D0%A7%D0%B8%D0%BB%D0%B8

Чили (исп. Chile, албан ёсоор Чилийн Бүгд Найрамдах Улс исп. República de Chile)
нь Өмнөд номхон далайтай хиллэдэг Өмнөд Америкийн улс юм. . Чилийн нийслэл нь
Сантьяго хот юм. Хөрш зэргэлдээ улс орнууд нь Аргентин, Боливи, Перу зэрэг юм.
Чили улс нь Атлантын далай болон Номхон далайн хооронд далайн эгнээний
стратегийн байршилд байдаг. Чили нь Номхон далай баруун хэсэг мөн Андын нурууны
зүүн хэсэг хоёрын дундах эрэг хавийн урт нарийхан зураасыг эзлэн оршдог. Тиймээс
газар зүйн байрлал харилцан адилгүй байна. Засгийн газар систем нь бүгд
найрамдах ерөнхийлөгчийн засаглалтай. Төр ба засгийн газрын ерөнхий тэргүүн
ерөнхийлөгч юм. Чили нь бараа үйлчилгээний үнийн хувьд  чөлөөт үнийн систем
тогтоосон, зах зээлийн баримжаатай эдийн засагтай. Чили улс нь Ази-Номхон далайн
эдийн засгийн хамтын ажиллагаа (APEC) болон Транс-Номхон далайн түншлэл (ДЦС)
-ын гишүүн юм.

Чили гэсэн үгний талаар маш олон төрлийн онол байдаг. Нэг онолын дагуу Перуд
Касма хөндийтэй (Casma Valley ) адилхан Aconcagua хөндий байсан ба тэнд Чили
гэдэг хот байсан.

Чили нь Өмнөд Америкийн баруун өмнөд эргийн дагуу 4300км (2700 мл) сунаж
тогтсон. Үүний зэрэгцээ, өргөн нь 240км (150мл) байдаг ба улсын хэмжээ нь
өргөнөөс 8 дахин урт байдаг. Чилийн хамгийн том газарзүйн онцлог бол улсын зүүн
ирмэгийн дагуу байдаг агуу том Андын нуруу юм. Энэ газар тавь гаруй идэвхтэй
галт уулын оргил байдаг. Баруун хил бол Номхон далай юм. Харин хойд хэсэг бол
дэлхийн хамгийн зочломтгой бус газруудын нэг Atacama цөл юм. Уул болон төв
хөндий гэж нэрлэгддэг далайн хооронд нарийн хотгор хэсэг Чилийн төв хэсгийн
дайран өнгөрдөг. 500 мл урт хонгил нь усан үзмийн талбай, хойд хэсэгийн мал аж
ахуйнууд,  өмнөд хэсэгийн нуурууд ба ой модод юм. Чилийн өмнөд мөч Cape Horn –
оор тэмдэглэгдсэн. Чилийн уур амьсгал нь газарзүйн байдлаараа өөр өөр байдаг.
Үүнээс гадна Андын нуруу болон Атакама цөлийн эрс тэс цаг уурын нөхцөлтэй, улс
орон тав тухтай сэрүүн уур амьсгалтай дуртай. Чили  улсын нийт газар нутгийн
хэмжээ нь 756102 км2  . Үүнээс газар нь 743.812 хавтгай дөрвөлжин км-т. Харин
усны нийт хэмжээ 12.290 хавтгай дөрвөлжин км-т байдаг. 

Тус улсын албан ёсны нэр нь Бүгд Найрамдах Чили улс юм. Чили улс нь төлөөллийн
ардчилал болон ерөнхийлөгчийн засаглалтай. Улсаа тус тусад нь 3 салбар болгон
хуваасан. Үүнд : гүйцэтгэх, шүүх, хууль тогтоох юм.

Ерөнхийлөгч нь засгийн газар болон төр засгаа аль алиныг нь хариуцдаг. Чилийн
ерөнхийлөгч нь Мишель Бачелет Жериа (2014 оны гуравдугаар сарын 11-ээс хойш).
Ерөнхийлөгч нь засгийн газраа томилдог.

Үндэсний Конгресс нь хоёр танхимтай (38 суудал, гишүүд шууд 4 жил тутам шинэчлэн
гишүүдийн нэг тал нь 8 жилийн хугацаатай үйлчлэх олонхийн саналаар олон
суудалтай тойрогт сонгогдсон) Депутатуудын танхим нь (120 суудал, шууд олонхийн
саналаар олон суудалтай тойрогт сонгогдсон гишүүд нь 4 жилийн хугацаатай
үйлчлэдэг).

Дээд шүүх нь (шүүхийн ерөнхийлөгч, 20 гишүүдээс бүрддэг); Үндсэн хуулийн цэц (7
гишүүнтэй); Сонгуулийн шүүх (5 гишүүнтэй). Тус улсын нийслэл нь Сантьяго хот юм.
Захиргааны салбаруудаа 15 бүс нутагт хуваадаг. Үүнд: Aysen, Antofagasta,
Araucania, Арика у Паринакота, Атакама, Biobio, Coquimbo, Libertador Ерөнхий
Bernardo O'Higgins, Лос-Лагос, Лос-Rios, Magallanes у де ла Antartica Chilena,
Maule, бүс METROPOLITANA (Сантьяго), Tarapaca, Валпарайсо. 1810 оны 9 – р сарын
18нд тусгаар тогтнолоо тунхаглан зарласан. 1980 оны 9-р сарын 11-ээс өмнө маш
олон үндсэн хуультай байсан. 2015 оны сүүлээр Чилийн Засгийн газар үндсэн
хуулийг шинэчлэх үйл явцыг санаачлан. 

Одоогийн байдлаар залуу хүмүүс давамгайлж байгаа боловч 2020 он гэхэд 35-аас
дээш насны хүмүүс давамгайлах болно. 2012 оны Чили улсын Үндэсний Статискийн
хорооноос явуулсан судалгааны дагуу, Чили нь 16.634.603 оршин суугчидтай, тэдний
8.101.890 нь эрэгтэй, 8.532.713 нь эмэгтэйчүүд байна. 2002 оны хүн амын
тооллогоор энэ тоо 15.116.435 байсан ба, тэдний 7.447.695 эрэгтэй, 7.668.740 нь
эмэгтэйчүүд байсан юм. Сүүлийн жилүүдэд хүн амын өсөлт буурсан байна.  Гэсэн
хэдий ч 20-р зууны турш Чилийн хүн ам тав дахин нэмэгдсэн. 1895 онд 2.695.625
оршин суугчтай, Дараа нь 1940 онд 5.023.539, тэгээд 1992 онд 13,348,401,
1992-2002 оны хооронд 1,24% өсөж, дараа нь2002-2012 оны хооронд 0,99% - иар
буурсан.

Чилийн эдийн засаг тогтвортой өсч байна. Чилийн гол худалдааны түнш нь АНУ,
Европын холбоо, Япон, Аргентин, Бразил зэрэг улсууд юм.Чили зах зээлийн эдийн
засагтай. Өмнөд Америк дахь хамгийн хүчтэй бондийн зэрэглэлийн өгсөн нэр хүнд
мөн гадаад худалдааны өндөр нэр хүндтэй. Дотоодын Нийт Бүтээгдэхүүний
ойролцоогоор гуравны нэг хувийг экспортын бараа, үйлчилгээ эзэлдэг. Мөн нийт
экспортын 60%-ийг түүхий эд эзэлдэг. Зэс нь дангаараа засгийн газрын орлогын 20%
-ийг хангадаг. 2015 оны байдлаар ДНБ-ий хэмжээ 424,3 тэрбум америк доллар. Чили
зэс, лити, бусад эрдэс, хүнсний бүтээгдэхүүн, загас боловсруулах, төмөр, ган,
мод, модон бүтээгдэхүүн, тээврийн тоног төхөөрөмж, цемент, нэхмэл гэх зэрэг
бүтээгдэхүүнүүдийг үйлдвэрлэдэг. Мөн Чилийн хөдөө аж ахуйн бүтээгдэхүүнүүд бол
усан үзэм, алим, лийр, сонгино, улаан буудай, эрдэнэ шиш, овъёос, тоор, сармис,
спаржа, шош, үхрийн мах, шувууны аж ахуй, ноос, загас, мод юм. Ажилгүйдлийн
түвшин 2015 оны байдлаар 6,4% байсан. Чилийн экспортлодог бүтээгдэхүүнүүд нь
 зэс, жимс, загасны аж ахуй, цаас, целлюлозын, химийн бодис, дарс юм. Мөн нийт
экспортын орлого 61,82 тэрбум доллар юм. 

Чили улс нь олон янзын өөр өөр боловсорлын системтэй бөгөөд сургуулийн өмнөх,
бага сургууль, дунд сургууль, дээд боловсролын гэх мэт өөр өөр түвшинд
хуваагддаг байна. Дунд сургуулиуд шинжлэх ухаан - хүмүүнлэгийн болон техникийн -
мэргэжлийн гэсэн боловсролын хоёр чиглэлт хандлагыг дагадаг. Урьд нь уран
зохиол, түүх, физик, математик сэдвээр тогтмол лекц тавих ёстой байсан бол
одооны зорилго нь дадлага туршлагатай болгохын зэрэгцээ техникийн мэдлэгтэй
болгох юм. Урлагийн боловсрол гэж нэрлэдэг гурав дахь сонголт ч бас байдаг.
Тооцоогоор 6 - 14 жилийн хооронд хүүхдүүдийн 99.7% суурь боловсрол хамрагддаг
бол, дунд боловсролын хувьд энэ хэмжээ нь 87.7% байдаг. 

Чилийн албан ёсны хэл бол испани. Mapudungun (Itata болон Tolten голуудын
хооронд ярьдаг) болон Аймара (хойд ууланд) гэх мэт нэлээд хэдэн уугуул хэлнүүд
бас байдаг. Чиличүүдийн 99.5% нь Испани хэлээр, 10.2% нь англи хэлээр, 1% нь
нутгийн уугуул хэлээр (Mapudungun, аймара, Өмнөд Америкийн индиан гаралтай,
рапа-нуи), 2.3% нь бусад хэлээр ярьдаг.

Чилийн соёл бол Испани болон нутгийн уугуул иргэдийн соёлын холимог юм. Ийм
холимог соёлын улмаас үндэстэн ястны болон харьцангуй төрлийн бус холимог
нийгэмтэй байдаг.  Чилийн түүх нь хөрш Латин Америкийн түүхтэй адил юм. Чилийн
нийслэл Сантьяго хот нь улс орны эдийн засаг болон соёлын төв юм. Чилийн ард
түмэн нь хөл бөмбөгийн тухайд маш их омогтой мөн Rodeo бол хамгийн алдартай
зугаа юм. 

Гэр бүл бол Чилийн ард түмний амьдралын хамгийн чухал хэсгүүдийн нэг юм.
Хүүхдүүд насанд хүрсэн ч гэсэн тэдний эцэг эхийн хайр халамж буурдаггүй. Өндөр
настай эцэг эх нь хүүхдүүдийнхээ гэрт амьдрах нь энгийн үзэгдэл юм. Чилийн
нийгэм нь уламжлалт соёлтой учраас олон уламжлалт гэр бүл, эмэгтэйчүүд одоо ч
гэсэн хоол хийх, цэвэрлэгээ, хүүхэд өсгөх ихэнх хийх төлөвтэй байдаг.



https://mn.wikipedia.org/wiki/%D0%A7%D0%B0%D0%B4%D1%80%D0%B0%D0%B0%D0%B1%D0%B0%D0%BB%D1%8B%D0%BD_%D0%9B%D0%BE%D0%B4%D0%BE%D0%B9%D0%B4%D0%B0%D0%BC%D0%B1%D0%B0

Чадраабалын Лодойдамба Төрийн хошой шагналт (1917-1970) нь Монголын зохиолч
байв.

Тэрээр 1917 онд Говь-Алтай аймагт төржээ. Бага наснаасаа сургууль соёлын мөр
хөөж, 1954 онд МУИС төгсөж, улмаар ЗХУлсад аспирантурт суралцан урлаг судлалын
ухааны дэд эрдэмтэний зэрэг хамгаалжээ. Уран бүтээлээ 1940 оноос эхэлж «Алтайд»,
«Тунгалаг тамир» роман, «Манай сургуулийнхан» тууж, «Малгайтай чоно», «Солонго»,
«Дусал нулимс юу гэж хэлсэн бол» зэрэг олон арван шилдэг өгүүллэг бичсэний гадна
«Гарын таван хуруу», «Өөрийн замаар», «Итгэж болно» драмын жүжиг, «Энэ хүүхнүүд
үү» кино зохиол бичжээ.

Ч. Лодойдамба БНМАУ-ын Төрийн шагналыг 1954 онд «Алтайд» роман болон «Манай
сургуулийнхан» туужаар, 1971 онд «Тунгалаг тамир» романаар хоёр удаа хүртсэн юм.

Лодойдамбын Тунгалаг Тамир романы (1970-1973) кино хувилбар гарахад киноны
найруулагч Равжаагийн Доржпалам их нэр хүндтэй болсон байна.



https://mn.wikipedia.org/wiki/%D0%A6%D0%B0%D1%85%D0%B8%D0%BB%D0%B3%D0%B0%D0%B0%D0%BD_%D0%BC%D0%BE%D1%82%D0%BE%D1%80

Цахилгаан мотор (англ. Electric motor) нь цахилгаан энерги ашиглан механик
энерги бий болгодог төхөөрөмж юм. Эсрэгээр нь, механик энергийг цахилгаан болгон
хувиргадаг төхөөрөмжийг генератор гэнэ.

Эдгээр үр дүнгийн талаарх мэдээлэл Лондон дахь Английн судлаач Майкл Фарадейн
анхаарлыг татаж улмаар тэрээр энэ үзэгдлийг амьдралд хэрхэн хэрэгжүүлэх талаар
гайхаж байжээ. 1821 онд тэрээр гүйдэлтэй дамжуулагчийн эргэн тойронд байгаа
соронзон орон хөдөлгөөн үүсгэж чадах эсэхийг үзэх зорилгоор төхөөрөмж бүтээжээ.
Фарадей мөнгөн ус бүхий аяганд дүрэгдэн дүүжлэгдсэн бөгөөд чөлөөтэй хөдлөх
металл утаснаас тогтох төхөөрөмж бүтээсэн байна. (Энэ туршилтын хортой мөнгөн
усыг давстай усаар сольж туршилтыг давтан хийж болно).Тогтмол соронзонг аяганд
босоогоор байрлуулна. Хэлхээ мөнгөн усны тусламжтай битүүрэх бөгөөд гүйдэлтэй
дамжуулагчийн үүсгэх соронзон орон нь тогтмол соронзонгийн үүсгэх оронтой
харилцан үйлчилнэ. Энэ харилцан үйлчлэлийн улмаас дүрэгдсэн дамжуулагч утас
соронзонг тойрон эргэн анхны цахилгаан хөдөлгүүрийг бий болгожээ. Эргэлдэж
байгаа утсыг анхлан санаачлаагүй хүмүүст энэ нь тийм ч сэтгэл татахааргүй байсан
хэдий ч Фарадей болон түүний олон тооны хамтрагчид механик энергийн чадлыг олж
харжээ. Фарадейн хөдөлгүүрийг 1822 онд Английн математикч бөгөөд физикч Питр
Барлоу нэмж сайжруулжээ. Тэрээр дүүжлэгдсэн утсыг шүдтэй араагаар сольж савыг
шингэн мөнгөн усаар орлуулжээ. Барлоугийн дугуйны нэг шүд нь мөнгөн усанд
дүрэгдэх бөгөөд хүчдэл өгөхөд цахилгаан соронзон хүчний үйлчлэлээр араа эргэж
эхэлнэ. Тэрээр дамжуулагч утсыг дугуй араагаар сольж өгснөөр цахилгаан
хөдөлгүүрийг төрөл бүрээр ашиглаж болох төсөөллийг хүмүүст хялбараар ойлгуулсан
байна. 1834 онд Америкийн дархан Томас Давенпорт хоёр нь эргэдэг хоёр нь
бэхлэгдсэн дөрвөн соронзон ашиглан цахилгаан хөдөлгүүрийг сайжруулсан байна.
Хамгийн чухал нь тэрээр өрөм болон мод зорогч ашиглан бүтээсэн өөрийн загвар
дээрээ хөдөлгүүрийн чадлыг шалгажээ. Энэхүү дэвшлийн зэрэгцээ батарейн үнэ өртөг
маш их байсан тул 1830 онд цахилгаан хөдөлгүүр нь арилжааны хувьд ашиггүй гэдэг
нь батлагджээ. Цахилгааны түгээлт байхгүй байсан тухайн цаг үед Давенпорт зэрэг
олон судлаачид цахилгаан хөдөлгүүрийг хэрэгжүүлэх боломжтой гэдгийг батлах
оролдлого хийснээр дампуурсан байна.

Цахилгаан моторын эргэлдэх хөдөлгөөн нь өөр өөр төрлийн соронзон орны хоорондын
үйлчлэлийн хүчинд суурилдаг (Лоренцийн хүч).

Орчин үед цахилгаан моторыг тоглоом, гэр ахуйн бараа, робот, машин, цахилгаан
бараа (CD тоглуулагч, хатуу диск, видео тоглуулагч гэх мэт), сэнс, кран, автомат
ба зүлэг тэгшлэгч гэх мэтэд өргөнөөр ашиглах болжээ.



https://mn.wikipedia.org/wiki/%D0%A5%D3%A9%D0%B2%D1%87%D1%82%D3%A9%D0%BD

Хөхтөн нь сээр нуруутан амьтдын хүрээ бөгөөд эмэгчин нь хөх, сүүний
булчирхайтай, мөн эр, эм хоёул үс, хөлсний булчирхай, дунд чихний яс зэрэгтэй
болно. Хөхтөн нь ямар хэлбэрээр төрөхөөс шалтгаалан 3 гол ангид хуваагдана.
Эдгээр нь: Өндөглөгч, уутат, эхсийн болно. Хөхтөн амьтан нь халуун цустай бөгөөд
зүрх нь 4 тасалгаатай. Өдгөө 1200 төрлийн, 153 овог, 29 багийн 5400 зүйл хөхтөн
амьтад байна. Ихэнх нь дараах 6 том багт хамрагдана. Дэлхий дээр нийт 4000 гаруй
төрлийн хөхтөн амьтад амьдарч байна. Эдгээрээс хамгийн жижиг нь гахайн хамарт
сарьсан багваахай ба биеийн жин нь ердөө л 1.4 г бол хамгийн том нь хөх халим
бөгөөд биеийн жин нь 150 т, биеийн урт нь 30 м юм. Гэхдээ хуурай газрынх ч бай,
усных ч бай бүх хөхтөн амьтад адил төстэй шинж чанар агуулж байдаг. Хөхтөн
амьтад: -Бүгд сээр нуруутнууд (энэ нь юу гэсэн үг вэ гэвэл бүх хөхтөн амьтад
нурууны ястай байдаг.) -Бүгд биенээсээ дулаан ялгаруулна. Энэ нь бүгд “халуун
цустай” бөгөөд цусны эргэлтийн тогтолцоотой байдаг гэсэн үг юм. Иймээс хөхтөн
амьтад дэлхийн бараг ямар ч уур амьсгалтай газар амьдрах чадвартай байдаг
байна.) -Бүгд биений үстэй байдаг. -Бүгд үр төлөө сүүгээрээ хооллодог. Тэд үр
төлтэйгээ илүү их цагийг өнгөрүүлдэг бөгөөд энэ нь үр төлдөө амьдрахад хамгийн
чухал чадваруудыг зааж, сурган үлдээхэд тусладаг байна.



https://mn.wikipedia.org/wiki/%D0%A5%D0%B0%D1%80_%D1%82%D1%8D%D0%BD%D0%B3%D0%B8%D1%81

Хар тэнгис нь зүүн өмнөд Европд, Анатолийн хойг (Турк) дээр байрлах, эх газар
дундын тэнгис юм. Уг тэнгис нь Газар дундын тэнгис, Эгейн тэнгисээр Атлантын
далайтай холбогдоно. Босфорын хоолой нь Хар тэнгисийг Мраморын тэнгистэй, улмаар
Дарданелийн хоолой нь Эгейн тэнгистэй холбоно. Эгейн тэнгис нь Газар дундын
тэнгисийн нэг хэсэг гэж тооцогддог байна. Эдгээр тэнгисүүд (уснууд) нь Ази болон
Европ тивийн хил юм. Хар тэнгис нь баруун хойд талдаа Керчийн хоолойгоор Азовын
тэнгистэй холбогдоно.

Хар тэнгисийн нийт талбай нь 436400 км2, , хамгийн их гүн нь 2200 метр хүрнэ.
Газар дундын тэнгистэй адил Хар тэнгис рүү жилд 200 км³ Атлантын далайн ус урсаж
ирэх бөгөөд ууршилтын улмаас ус нь харьцангуй өндөр давсжилттай болдог байна. Эх
газраас жилд 320 км³цэнгэг ус цутгах бөгөөд уг тэнгист цутгадаг хамгийн том
мөрөн бол Дунай мөрөн юм.

Турк, Болгар, Румын, Украйн, Орос, Гүрж улсууд Хар тэнгистэй хиллэнэ. Крымын
хойг нь Украйны автономит эрхтэй муж юм.



https://mn.wikipedia.org/wiki/%D0%A5%D0%B0%D1%80%D1%8C%D1%86%D0%B0%D0%BD%D0%B3%D1%83%D0%B9%D0%BD_%D1%82%D1%83%D1%81%D0%B3%D0%B0%D0%B9_%D0%BE%D0%BD%D0%BE%D0%BB

Харьцангуйн тусгай онол нь 1905 онд Альберт Эйнштейн өөрийн "Хөдөлж буй биеийн
электродинамикт" ажилдаа дэвшүүлсэн инерциал тооллын систем дэхь хэмжилтийн
тухай физик онол юм. Энэ нь Галилейн харьцангуй зарчмын өргөтгөл бөгөөд
тодруулбал механикаас эхлэн цахилгаан соронзонг оруулаад бүхий л физикийн
хуулиудад бүх шулуун жигд хөдөлгөөн нь харьцангуй, өөрөөр хэлбэл абсолют буюу
сайтар тодорхойлогдсон тайван төлөв гэж байдаггүй гэж сургадаг.

Цаашилбал Эйнштейн дан ганц харьцангуйн зарчмыг өргөтгөөд зогсохгүй нэгэн шинэ
тулгуур зарчмыг (постулат) физикт оруулсан. Энэ хоёр дахь постулат нь бүх
ажиглагчийн хувьд тэдгээрийн шулуун жигд хөдөлгөөнөөс үл хамааран гэрлийн хурдны
тоон хэмжээ адил байна гэсэн постулат юм.

Энэхүү онол нь нийтлэг төсөөлөлтэй зөрчилдсөн олон гайхамшигт үр дагаваруудыг
авчирсан бөгөөд эдгээр нь бүгд туршилтаар нарийн батлагдсан юм. Харьцангуйн
тусгай онолд уртын болон хугацааны интервалын хэмжилт нь ажиглагчийн
хөдөлгөөнөөс хамаардаг гэдгээс улбаалан цаг хугацаа болон орон зайг нь өөрөөр
харах боломжтой гэдэгээр Ньютоны абсолют орон зай болон цаг хугацааны ойлголтыг
няцаасан юм. Энэ нь улмаар масс ба энергийн эквивалентийн томъёогоор (E = mc2,
энд c нь вакуум дахь гэрлийн хурд) дамжуулан матери болон энерги нь хоорондоо
эквивалент чанартай болохыг харуулдаг. Гэрлийн хурдтай харьцуулахад маш бага
хурдтай үед харьцангуйн тусгай онол нь Ньютоны механиктай таардаг.

Онолыг "тусгай" гэж нэрлэсэн учир нь энэ онол нь харьцангуйн зарчмыг зөвхөн
инерциал тооллын системүүдийн хувьд тунхагласанд байдаг. Эйнштейн дээрхи зарчмыг
дурын тооллын системд оруулж өгсөн харьцангуйн ерөнхий онолыг мөн боловсруулсан
юм. Энэ онолд гравитацын нөлөөллийг тооцсон байдаг. Гэхдээ ерөнхий онолд
гравитацыг тайлбарладаггүй бөгөөд харин хурдатгалыг тайлбарласан байдаг.

Харьцангуйн тусгай онол нь тухайлбал бидний өдөр тутмын амьдрал дээр абсолют мэт
төсөөлдөг цаг хугацааг харьцангуй ойлголт болгодог ч мөн бидний харьцангуй гэж
бодож байсан зүйлсийг абсолют болгодог. Ялангуяа бие биетэйгээ харьцангуй хөдөлж
буй ажиглагч нарын хувьд гэрлийн хурд тогтмол байдаг гэж тодорхойлдог.
Харьцангуй онол нь c-г зөвхөн гэрэл хэмээх тодорхой үзэгдлийн хурд гэдэгийг
харуулаад зогсохгүй бөгөөд чухамдаа энэ нь цаг хугацаа болон орон зай хоорондоо
хэрхэн холбогддог тулгуур онцлог болохыг харуулдаг. Хамгийн гол нь харьцангуйн
тусгай онол нь аливаа биет объект нь гэрлийн хурд хүртэл хурдсах боломжгүй гэж
дүгнэдэг юм.

Харьцангуйн зарчим ёсоор бол ямар ч хөдөлгөөнгүй тооллын систем гэж байдаггүй
бөгөөд энэ зарчим нь Галилейн үеээс тоологдох ба Ньютоны физикт тусгалаа олсон
байдаг. Гэсэн хэдий ч 19-р зууны сүүлээр цахилгаан соронзон долгион оршдог болох
нь тогтоогдсон нь физикчидийг ертөнц эфир гэдэг бодисоор дүүрсэн гэсэн
дүгнэлтийг дэвшүүлэхэд хүргэсэн. Энэ бодис нь тэдгээр долгионуудын зорчидог
орчин болдог гэдэг байж. Эфирийг хурдны хэмжээг харьцуулан хэмжиж болох абсолют
тооллын системд тооцож болно хэмээн үзэж байв. Өөрөөр хэлбэл эфир нь ертөнц дэхь
цор ганц хөдөлгөөнгүй, бэхлэгдсэн зүйл гэсэн үг. Эфирийг зарим нэгэн гайхамшигт
шинж чанаруудтай гэж үзэж байв. Тухайлбал эфир нь цахилгаан соронзон долгион
тархах болон материтай долгион харилцан үйчлэх хангалттай харимхай бөгөөд
түүгээр дамжин өнгөрөх биесэд ямар ч эсэргүүцэл үзүүлэхгүй гэх мэт.
Микелсон-Морлигийн туршилтыг оруулан олон туршилтуудын үр дүн дэлхий нь эфиртэй
харьцангуй үргэлж хөдөлгөөнгүй болохыг харуулж байсан бөгөөд үүнийг тайлбарлахад
тун төвөгтэй байсан юм. Учир нь дэлхий нь нарыг тойрон эргэдэг билээ. Эйнштейний
гоёмсог шийдэл нь харин эфир болон абсолюут тайван төлөвийн тухай ойлголтыг үл
хэрэгсэхэд байсан юм. Харьцангуйн тусгай онолыг аливаа нэгэн тооллын системийг
тусгайлан авч үзэлгүй харин нэгэн жигд шулуун хөдөлгөөнд оршиж буй аливаа
тооллын системээс физикийн бүх л хуулиуд нь ижилхэн ажиглагдана хэмээн
томъёолсон юм. Ялангуяа вакуум дахь гэрлийн хурдыг ямар ч өөр өөр (тогтмол)
хурдтай олон тооллын системээс үргэлж c байна гэж хэмжинэ гэсэн дүгнэлт юм.

Эйнштейн хэлэхдээ харьцангуйн тусгай онолын үр дүнгүүд Лоренцын хувиргалтаас
гарч ирдэг хэмээсэн байдаг.



https://mn.wikipedia.org/wiki/%D0%A5%D0%B0%D1%80%D0%B8%D0%BB%D1%86%D1%83%D1%83%D1%80_%D1%83%D1%82%D0%B0%D1%81

Харилцуур утас буюу телефон бол цахилгаан холбооны хэрэгсэл бөгөөд дуу авиаг,
ялангуяа хүний дуу хоолойг алсад дамжуулах үүрэгтэй. Дууны долгионыг электрон
сигнал болгон хувиргаж, хүлээн авагч нь электрон сигналыг дууны долгион болгон
хувиргаснаар дууг дамжуулдаг юм. Урьд нь харилцуур утас нь утсан сүлжээнд
холбогдох шаардлагатай байдаг байсан. Харин одоо радиогоор харилцуур утасны
яриаг дамжуулах боломжтой болж, утасгүй харилцуур утаснууд бий болжээ.

Маш олон төрлийн харилцуур утас бий. Биедээ авч явах боломжтой хөдөлгөөнт холбоо
буюу үүрэн холбоо 1980-аад оны сүүл үеэс нийтэд дэлгэрсэн. Ийм харилцуур утсыг
гар утас гэдэг.

Компьютер нь мөн модем гэгдэх төхөөрөмжийг ашиглан харилцуур утасны шугамаар
бусад компьютер буюу харилцуур утастай, тэр ч бүү хэл интернэтэд холбогдох
боломжтой.

Ихэнх улс орнуудад нийтийн телефон мөн хэрэглэгддэг. Түүнийг ашиглахын тулд
зоос, кредит карт буюу урьдчилсан төлбөрт карт хэрэгтэй.



https://mn.wikipedia.org/wiki/%D0%A4%D1%83%D0%BD%D1%82_%D1%81%D1%82%D0%B5%D1%80%D0%BB%D0%B8%D0%BD%D0%B3

Фунт стерлинг (англ. Pound sterling, тэмдэглэгээ: £; ISO код: GBP) буюу ихэнхдээ
зүгээр л фунт гэгддэг энэхүү мөнгөний нэгж Нэгдсэн Вант Улс Титмийн хараат улс
орнууд (Мэн Арал ба Чаннел Арлууд), Өмнөд Жоржиа ба Өмнөд Сэндвичийн Арлууд ба
Британийн Антарктидын Нутаг Дэвсгэрийн мөнгөний нэгж юм. 100 пеннитэй тэнцдэг.

Фолклендийн арлын фунт, Гибралтарын фунт, Гэгээн Еленагийн фунт тусдаа мөнгөний
нэгжүүд боловч фунт стерлингтэй уягдсан.

Стерлинг америк доллар, еврогийн дараа гуравт орох нөөцийн том валют юм. Гадаад
валютын зах зээлд америк доллар, евро, иений дараа дөрөвт орох хамгийн их
арилжаалдаг валют ажээ.



https://mn.wikipedia.org/wiki/%D0%A4%D0%B8%D0%B6%D0%B8

Фижи англ. Fiji, (Фижи хэлээр: Viti; Фижи Хинди хэлээр: फ़िजी), албан ёсоор Бүгд
Найрамдах Фижи Улс (Фижи хэлээр: Matanitu ko Viti; Фижи Хинди хэлээр: फ़िजी
गणराज्य Fijī Gaṇarājya), нь Өмнөд Номхон далайн Меланезид, Шинэ Зеландын Хойд
арлаас зүүн хойш 2000 км зайд орших арлын улс юм. Хамгийн ойрын хөршүүд болох
Вануату баруун талд нь, Францын харьяаны Шинэ Каледони баруун өмнө нь, Шинэ
Зеландын Кермадек зүүн өмнө нь, Тонга зүүн талд нь, Самоа болон Францын Уоллис
ба Футуна зүүн хойно нь, Тувалу хойд талд нь оршдог.

Энэ улсын арлын бүлгийн бүрэлдэхүүнд 332-оос олон арлууд багтдаг, үүний 110
гаруй арал дээр тогтмол хүн суурьшин амьдардаг ба 500 илүү тооны жижиг
арлуудтай, ойролцоогоор хуурай газрын нийт хэмжээ нь 18,300 шоо дөрвөлжин
километр. Хамгийн алс орших арал нь Ону-и-Лау юм. Вити Леву, Вануа Леву хэмээх
үндсэн 2 аралд хүн амын 87% болох 850,000 орчим хүн оршин суудаг. Нийслэл хот
Сува нь Вити Леву арал дээр оршино. Нийт Фижичүүдийн 3/4 нь Вити Леву арлын эрэг
дагуух Сува, эсвэл Нанди (аялал жуулчлал), Лаутока (чихрийн нишингийн аж
үйлдвэр) зэрэг суурингуудад амьдардаг. Харин Вити Левугийн эргээс хол гол хэсэгт
хүн ам сийрэг суурьшсан байдаг.

Фижийн арлуудын ихэнх нь 150 сая жилийн өмнөөс эхлэн галт уулуудын идэвхжлийн үр
дүнд бий болжээ. Вануа Леву болон Тавеуни арлуудад өнөөг хүртэл геотермал
хөдөлгөөн идэвхтэй хэвээр байгаа. Фижи арал дээр МЭӨ хоёр дахь мянганы үеэс
эхлэн хүн суурьшсан. 17-18 зуунд Голланд болон Англичууд Фижиг судалж эхэлсэн
бөгөөд түүнээс хойш 1970 он хүртэл титмийн колони байж ирсэн. Дэлхийн 2-р дайны
үед мянга мянган Фижичүүд сайн дураар Шинэ Зеланд болон Австралийн армид
идэвхийлэн тусалсан юм. Бүгд Найрамдах Фижи Улсын Зэвсэгт Хүчин нь /RFMF/ газар
болон усан цэргийн ангитай.

Фижи нь баялаг ой мод, ашигт малтмал болон загасны олборлолтын ачаар Номхон
далайн арлууд дундаа хамгийн өндөр хөгжсөн эдийн засагтай улсын нэг юм. Өнөөдөр
тус улсын гадаад валютын гол эх үүсвэр нь аялал жуулчлал, мөн элсэн чихрийн
экспорт болно. Улсын мөнгөн тэмдэгт нь Фижи доллар.

2006 оны төрийн эргэлтийн дараах цэргийнхний засаглалыг Дээд Шүүхээс хууль бус
гэсэн шийдвэр гаргасны дараа Рату Эпели Найлатикау Фижийн ерөнхийлөгч болоод
байна. Фижийн орон нутгийн засаг захиргаа болох хот, суурины зөвлөлүүд нь Орон
Нутгийн Захиргаа, Хот Хөгжүүлэлтийн Яамны дор байдаг.



https://mn.wikipedia.org/wiki/%D0%A3%D1%81%D0%BD%D1%8B_%D1%8D%D1%80%D1%87%D0%B8%D0%BC_%D1%85%D2%AF%D1%87

Усны урсгалын хөдөлгөөний энерги нь уснаас эрчим хүч үйлдвэрлэх үндсэн элемэнт
болдог бөгөөд энэ нь тухайн бүс нутгийн цаг уур, усны урсац, газарзүйн болон
геодизийн нөхцлөөс хамаардаг. Усан цахилгаан станцад усны урсгалын потенциал,
кинетик энергийг турбины механик энергиэр дамжуулан генераторт цахилгаан энергид
хувиргах хувиргалт хийгдэнэ. Урсгалын энергийг ашиглах нөхцөл нь жилийн туршид
голын урсацын өөрчлөлт, цаг уурын нөхцөл, голын болон усан сангийн усны түвшний
өөрчлөлт, олон жилийн дундаж үзүүлэлт гэх мэт олон зүйлээс хамаардаг.

Ихэнх усны эрчим хүч нь боомтод хуримтлагдсан усны потенциал энергиын улмаас ус
усны турбинаар орж түүнийг эргүүлэн механик энергээс генератор эрчим хүч
үйлдвэрлэх гэсэн замаар бүтээгддэг. Усны потенциал энергийн хэмжээ нь түрэлттэй
пропорционалт байх ба боомтын дээд ба доод хашиц дахь усны түвшний ялгаварыг
гидравлик түрэлт гэж нэрлэдэг. Том хоолойгоор ("түрэлтийн хоолой" гэж нэрлэгдэх)
ус дамжин турбинд өгөгдөнө. Диревацийн усан цахилгаан станцын усны эх үүсвэр
усан сан үүсгэгч нь боомт, далан байх ба усыг тусгай голдирол, сувгаар урсган
цахилгаан станцад хүргэдэг. Энэ төрлийн станцууд нь голын голдиролд
баригддаггүйгээрээ онцлогтой юм.

Үйлдвэрлэсэн эрчим хүч, энергийг хадгалах үүрэгтэй учир Энерги хадгалах усан
цахилгаан станц буюу ЭХУС гэж нэрлэнэ. Заримдаа Усан цэнэгт усан цахилгаан станц
гэсэн нэр томъёо хэрэглэгддэг. Энэ нь эрчим хүчний системийн оргил ачааллын үед
ашиглагдах станц ба өөр өөр түвшинд байрласан усан сангуудын хооронд усыг
шилжүүлэн ашигладаг. Эрчим хүчний бага хэрэглээтэй үед, эрчим хүчний системийн
илүүдэл эрчим хүчээр доод усан сангаас дээд усан санд усыг шахуургаар шахаж
дүүргэнэ. Хэрэглээ ихдээд ирэхэд уг гаргасан усны потенциал энергээр эрчим хүч
үйлдвэрлэх ба ус дээд усан сангаас доод усан санд шилжинэ. Эрчим хүч хадгалах уг
цахилгаан станц нь эрчим хүчний системийн үр ашигыг дээшлүүлж эрчим хүчийг
хадгалах нэг хэрэгсэл болдог учир томоохон энергийн сүлжээнд зохицуулагчийн
үүргэтэй оролцоно. Энерги хадгалах усан станц нь эрчим хүчний үүсвэр гэхээсээ
илүү нөөцлөгч хэмжээн үзэх ба ашигт үйлийн коэффициент нь 0.8 ба түүнээс дээш
байдаг.

Голдиролын усан цахилгаан станцад усны нөөц, усан сан байхгүй ба урсаж ирсэн ус
тухайн цагтаа эрчим хүч үйлдвэрлээд л доод хашицад шилжүүлэгддэг. АНУ-д
голдиролын усан цахилгаан станц 60,000 МВт (2011 оны байдлаар нийт эрчим хүчний
13.7% -ийг бүрдүүлдэг) гаруй эрчим хүчнийг үйлдвэрлэж байна.

Түрлэгийн усан цахилгаан станц нь далайн түрлэгийн улмаар бий болох хоногийн
усны түвшний өсөлт ба бууралтыг ашиглан эрчим хүч үйлдвэрлэх технологи ба сайтар
судалж, төлөвлөж чадвал оргил ачаалалд ажиллах боломжтой станцын нэг юм.
Түрлэгийн станцууд нь дэлхий дээр олон биш байгаа ч хөгжих боломжтой салбарын
нэг юм. Их британид 8-н газар энэ станц ажилладаг ба 2012 оны эрчим хүчний нийт
хэрэглээний 20% -ийг үйлдвэрлэсэн байна.

Усны эрчим хүч нь физик үүднээс чадлаар хэмжигдэнэ. Усны эрчим хүчний хувьд
чадал гэдэг нь гидравлик түрэлт болон усны зарцуулгаас хамаарсан функц юм.
Түрэлт гэдэг нь усны нэгж жин дахь энергийн хэмжээг илэрхийлнэ. Түрэлтийг статик
ба динамик түрэлт гэж ангилах ба статик түрэлт нь усан цахилгаан станцын доод ба
дээд хашиц дахь усны түвшний геометр зөрүү юм. Динамик түрэлт нь усны урсгалын
хурднаас бий болно. Өөрөөр хэлбэл эдгээр нь потенциал болон кинетик энерги гэсэн
үг юм. Усны нэгж бүрийн хийж чадах ажил нь түрэлтийг усны жингээр үржсэнтэй
тэнцүү байна. Усны түвшний ялгавараар чөлөөтэй унаж байгаа усны чадал нь
зарцуулга, усны нягт, унаж буй өндөр, болон хүндийн хүчний хурдатгалаас шууд
хамааралтайгаар тодорхойлогдоно .

Физик техникийн дэвшлийн дүнд усны энергийг эрчим хүчний зориулалтаар XIX зууны
сүүл үеэс ашиглаж эхэлсэн байна. Манай гариг дээрх бүх голуудын усны эрчим
хүчний потенциал нь 190000ТВтц/жил ба үүний 9%-ийг ашиглаж байна. Усан цахилгаан
станц нь бусад сэргээгдэх эх үүсвэрүүдийг бодвол суурилуулалтын зардал өндөр
боловч эрчим хүчний өртөг хямд байдаг. Боомтын дээд болон доод өндрийн (түвшин)
ялгааг түрэлт (орос: напор, англи: head) гэнэ. Турбинд орох усны потенциал
энерги хэдий чинээ өндөр түрэлттэй байна үйлдвэрлэх цахилгаан энергийн хэмжээ
төдий чинээ их байна. Усан цахилгаан станцыг үйлдвэрлэх эрчим хүчний хэмжээ
болон барилга байгууламжийн овроос нь хамааруулж дараах байдлаар ангилж байна.

Сүүлийн үеийн усны энергийн ашиглалтын хэлбэр нь бага оврын болон микро чадлын
гольдролын станцуудаас гадна хөвөгч хэлбэрийн усан цахилгаан станцууд болж
байна. Хөвөгч хэлбэрийн усан цахилгаан станцын онцлог нь боомт барих, цементэн
суурь цутгах нэмэлт зардал гаргахгүй, экологийн хувьд цэвэр, усны урсгалын
горимын өөрчлөлтөнд уян хатан, урсгалын бага хурданд ажиллах боломжтой юм. УЦС
төлөвлөхдөө удаан хугацааны судалгааны материал дээр тулгуурлан хийдэг. Эдийн
засгийн хувьд голлох үзүүлэлт нь усны урсацын хэмжээ, дээд болон доод хашиц дахь
усны түвшний зөрүү буюу түрэлт, турбин болон генераторын ашигт ажиллагааны
түвшин байдаг. Усны урсацын хэмжээ ихэвчлэн улирлын чанартайгаар өөрчлөгдөнө.
Гэвч голын урсацын энэхүү өөрчлөлтөөс зайлс хийж жилийн туршид тогтвортой эрчим
хүч үйлдвэрлэх үүднээс голын урсацад урсац тохируулга хийж усны хуримтлал бүхий
усан сан үүсгэдэг. Монгол орны хувьд 5-8 сар хамгийн их урсацтай үе дохиодог.
Хэмжээ нь жилийн бүх л хугацааны туршийн урсацын хөндлөн огтлолын талбай,
урсгалын хурдны үржвэрээр тодорхойлогдоно. Усны түрэлтийг ихэвчлэн суваг болон
боомт, далангаар зохиомлоор бий болгодог. Тухайн голын газрын хэвгий их байх
тусам уналт буюу түрэлт өндөр байх боломж ихтэй .

Large-scale hydroelectric power stations are more commonly seen as the largest
power producing facilities in the world, with some hydroelectric facilities
capable of generating more than double the installed capacities of the current
largest nuclear power stations.

Although no official definition exists for the capacity range of large
hydroelectric power stations, facilities from over a few hundred megawatts are
generally considered large hydroelectric facilities.

Currently, only four facilities over 10 GW (10,000 MW) are in operation
worldwide, see table below.

<div class="thumb tnone" style="margin-left: auto; margin-right:auto; width:99%;
max-width:Expression error: Unrecognized punctuation character "[".px;">

Small hydro is the development of hydroelectric power on a scale serving a small
community or industrial plant. The definition of a small hydro project varies
but a generating capacity of up to 10 megawatts (MW) is generally accepted as
the upper limit of what can be termed small hydro. This may be stretched to 25
MW and 30 MW in Canada and the United States. Small-scale hydroelectricity
production grew by 28% during 2008 from 2005, raising the total world
small-hydro capacity to 85 GW. Over 70% of this was in China (65 GW), followed
by Japan (3.5 GW), the United States (3 GW), and India (2 GW).

Micro hydro is a term used for hydroelectric power installations that typically
produce up to 100 kW of power. These installations can provide power to an
isolated home or small community, or are sometimes connected to electric power
networks. There are many of these installations around the world, particularly
in developing nations as they can provide an economical source of energy without
purchase of fuel. Micro hydro systems complement photovoltaic solar energy
systems because in many areas, water flow, and thus available hydro power, is
highest in the winter when solar energy is at a minimum.

Pico hydro is a term used for hydroelectric power generation of under 5 kW. It
is useful in small, remote communities that require only a small amount of
electricity. For example, to power one or two fluorescent light bulbs and a TV
or radio for a few homes. Even smaller turbines of 200-300W may power a single
home in a developing country with a drop of only 1 m (3 ft). A Pico-hydro setup
is typically run-of-the-river, meaning that dams are not used, but rather pipes
divert some of the flow, drop this down a gradient, and through the turbine
before returning it to the stream.

An underground power station is generally used at large facilities and makes use
of a large natural height difference between two waterways, such as a waterfall
or mountain lake. An underground tunnel is constructed to take water from the
high reservoir to the generating hall built in an underground cavern near the
lowest point of the water tunnel and a horizontal tailrace taking water away to
the lower outlet waterway.

Сэргээгдэх эрчим хүчний дундаас усны эрчим хүч хамгийн өргөн хэрэглэгддэг.
Байгалийн нөөц хязгаартай тул улс орнууд эрчим хүчний төлөө тэмцэлдэж байна. Цаг
уурын өөрчлөлт, байгаль орчны бохирдол, түлш шатахууны үнийн өсөлт зэрэг
тулгамдаж буй асуудал нь сэргээгдэх эрчим хүчийг үйлдвэрлэх, хэрэглэх шаардлага
бийг харуулж байгаа. Ялангуяа хямд өртгөөр гарган авч болох усны эрчим хүчний
асуудал зүй ёсоор тавигдаж буй. Дэлхийн олон оронд эрчим хүчээ усан цахилгаан
станцаас гарган авдаг. 2006 оны байдлаар дэлхийн нийт эрчим хүчний бараг 20,
сэргээгдэх эрчим хүчний ойролцоогоор 88, 2008 онд дэлхийн нийт сэргээгдэх эрчим
хүчний 50-иас илүү хувийг усны эрчим хүч эзэлж байна. Бразил, Канад, Шинэ
Зеланд, Норвеги, Парагвай зэрэг орон эрчим хүчнийхээ дийлэнхийг усан цахилгаан
станцаасаа гаргаж авдаг байна. Норвегид л гэхэд эрчим хүчнийхээ 98-99 хувийг
усан цахилгаан станцаас хангадаг гэсэн тооцоо бий. Манай орны нийт нутаг дэвсгэр
дээр нар, салхи, усны эрчим хүчийг хуваарилсан мэт жигд тархалттай байдаг.
Тодруулбал Алтай, Хангай, Хэнтий, Хөвсгөлийн уулархаг нутагт усны, говь, хээрийн
бүсэд нар, салхины эрчим хүчийг ашиглах боломжтойг сэргээгдэх эрчим хүчний
нөөцийн судалгаанаас харж болно. Усны эрчим хүчийг шинжлэх ухааны
үндэслэлтэйгээр ашиглах асуудлыг 1950 оноос эхлэн судалж, нөөцийн анхны үнэлгээг
1960 онд хийж Монголын эрчим хүчний нийт чадлыг 3800 МВт гэж тооцсон байдаг.
Манай анхны УЦС нь 1959 онд Хархоринд Орхон гол дээр баригдсан 528 КВт-ын
чадалтай станц юм. Одоогоор бага чадлын 150-2000 КВт-ын есөн УЦС ажиллаж байна.
Түүнчлэн сүүлийн жилүүдэд Ховдын Дөргөний 12 МВт, Говь-Алтайн Тайширын 11 МВт-ын
дунд чадлын, Завханы Цэцэн-Уулын 150 КВт-ын, Завханмандалын 110 КВт-ын бага
чадлын усан цахилгаан станцыг ашиглалтад оруулаад байгаа. Ийнхүү бага чадлын
УЦС-ыг ашиглалтад оруулж хөдөөгийн сум, сууринг цахилгаанаар хангах нь цаашид
усны эрчим хүчийг ашиглах боломж бийг харуулж байгаа юм. Монгол Улсын эрчим
хүчний системийн 2009 оны оргил ачаалал 695 МВт-д хүрч байжээ. Харин өнгөрсөн
оны арванхоёрдугаар сарын 15-нд системийн оргил ачаалал 728 МВт-д хүрэхэд
ОХУ-аас 70 МВт эрчим хүч импортолсон бөгөөд манай дулааны цахилгаан станцууд
бүрэн хүчин чадлаараа ажиллаж байсан. Манай орны хөгжлийн хэтийн чиг хандлагаар
2020 онд оргил ачаалал 1128 МВт-д хүрэх магадлалтай бөгөөд тэр үед импортоор 500
орчим МВт эрчим хүч авахаар байна. Жил бүр ийм хэмжээний цахилгааны чадал авахад
хүрвэл эдийн засаг доройтолд орж, шугамын дамжуулах чадвар хүрэлцэхгүй. Иймд
төвийн эрчим хүчний системд үүссэн дутагдлыг нөхөх, ачааллыг тохируулах,
шаардлагатай үед богино хугацаанд ажилд оруулах боломжтой том чадлын усан
цахилгаан станц барьж ашиглалтад оруулах зайлшгүй шаардлагатай байгаа юм. Мөн
“Сэргээгдэх эрчим хүчний тухай” хууль, “Монгол Улсын эрчим хүчний нэгдсэн систем
хөтөлбөр”, “Сэргээгдэх эрчим хүчний хөтөлбөр” болон Засгийн газрын мөрийн
хөтөлбөрт тусгасан заалтын дагуу эрчим хүчний хангамжийн бүтцийг сайжруулах,
сэргээгдэх эрчим хүчний хэмжээг нэмэгдүүлэх, агаарын бохирдлыг багасгах, хөдөө
орон нутгийг эрчим хүчээр найдвартай хангах замаар Монгол Улсын нийгэм, эдийн
засгийг тогтвортой хөгжүүлэх нөхцөлийг бүрдүүлэх зорилтыг хэрэгжүүлэхэд том
болон дунд чадлын усан цахилгаан станц байгуулах шаардлагатай юм. Эрчим хүчний
системд усны эрчим хүчний оролцоог нэмэгдүүлэх, сүлжээний доголдлын горимыг
сайжруулахад Эгийн голын 220 МВт, Шүрэнгийн 200 МВт, Орхон голын 100 МВт, Ховдын
Эрдэнэбүрэнгийн 60 МВт, Хөвсгөлийн Чаргайтын 25 МВт зэрэг усан цахилгаан станцын
төслүүд тодорхой үүрэг гүйцэтгэх юм. Дэлхий дахины шинэ хандлага ногоон хөгжлийн
үзэл баримтлалыг хэрэгжүүлэхэд усан цахилгаан станцуудыг байгуулж, хөгжүүлэх нь
чухал.



https://mn.wikipedia.org/wiki/%D0%A2%D3%A9%D0%B2%D3%A9%D0%B4

Төвөд (2011 он хүртэл Төвд гэж бичиж байв) — Хималайн ар дахь Төвөд үндэстний
өлгий нутаг болох өндөрлөг орон. Газар зүйн тогтоцын хувьд Төвөдийн өндөрлөг
(Хөхнуур-Төвөдийн өндөрлөг) хэмээх энэ газар орон дунджаар далайн төвшнөөс дээш
4900 метрт өргөгджээ.

Төвөд орон өдгөө Бүгд Найрамдах Хятад Ард Улсын харъяанд Төвөдийн өөртөө засах
орон, Сичуань муж, Хөхнуур мужид хуваагддаг. Төвөдөөс гадна Хятад, Монба, Хотон,
Чян, Лоба зэрэг яс үндэст хүмүүс амьдардаг.

618 онд Төвөд Соронзон Гомбо хааны дор нэгтгэгдэж, 841 он хүртэл хүчирхэгээр
оршсон нь түүхэнд Төвөдийн хаант улс гэж тэмдэглэжээ. Түүнээс хойш Лхас, Шигацэ
дахь Төвөд удирдлагад нэр төдий нэгддэг байсан ба түүнээс хойш зарим зуунуудад
Монгол, Нанхиад, Манжын удирдлага, нөлөөлөл дор орж байв.

1951 онд Төвөдийг өөрийн салшгүй хэсэг гэж үзсэн БНХАУ цэргийн хүчээр нэгтгэгдэж
өдгөө Төвөдийн өөртөө засах Орон, Хөхнуур болон Сичуань мужийн баруун биеээр 5.4
сая гаруй Төвөд хүн амьдран сууж байна. 1959 онд Төвөдөд гарсан бослогоос үүдэн
Далай лам нутагтаа байх аргагүй болж Энэтхэг рүү дүрвэн гарсанаас хойш дахин эх
нутагтай очих боломжгүй байна.

Төвдийн засгийн газар Төвөдийн өөртөө засах орон, Цинхай муж бүхэлдээ, Сычуань
мужийн баруун хэсэг, Юньнань, Ганьсу мужийн зарим хэсгийг Төвдийн нутаг гэж
үздэг. Одоогийн Төвөдийн өөртөө засах ороноос бусад төвөдүүд тархсан нутагт
төвөдүүд хүн амыг олонхийг бүрдүүлж байгаагүй, Төвөдийн эзэнт гүрнээс бусад үед
төдийлөн захирч байгаагүй байна.



https://mn.wikipedia.org/wiki/%D0%A1%D1%8D%D0%BD%D0%B3%D0%B8%D0%B9%D0%BD_%D0%AD%D1%80%D0%B4%D1%8D%D0%BD%D1%8D

Сэнгийн Эрдэнэ нь Монголын зохиолч байв. Тэрээр хүүрнэл зохиолын нэрт төлөөлөгч,
сэтгэлзүйн өгүүллэгийн гарамгай мастер хэмээн алдаршсан зохиолч бөгөөд хүний
амьдралын мөн чанарыг уран бүтээлдээ нэн чадамгай задлан шинжиж, уран үгээр дүр
бүтээхдээ нээлт хийж чадсан уран бүтээлч юм.

Тэрээр Хэнтий аймгийн Биндэр суманд 1929 оны 12 сарын 7-нд төрсөн. 1949 онд
офицерын сургууль, 1955 онд МУИС төгсчээ. "Амьдралын тойрог", "Баян бүрд",
"Занабазар", "Малын хөлийн тоос", "Наран тогоруу", "Хойт насандаа учирна" зэрэг
бүтээл хэвлүүлжээ. 1965 онд Монгол Улсын төрийн шагнал, 1976 онд МЗЭ-ийн шагнал,
1994 онд Ардын Уран Зохиолч цол хүртжээ.



https://mn.wikipedia.org/wiki/%D0%A1%D1%83-27

Су-27 (орос. Сухой Су-27, НАТО код: "Flanker" [Фланкэ] буюу "жигүүр") нь Зөвлөлт
Холбоот Улсын Сухойн нэрэмжит зохион бүтээх товчооноос агаарт ноёлох зорилгоор
бүтээсэн олон төрлийн зориулалттай 4-р үеийн тийрэлтэт олон талын зориулалттай,
амдан-сөнөөгч онгоц. Су-27 нь хүнд ангилалын, нарийн авиониктой бөгөөд маневр,
аеро-динамик үзүүлэлт маш сайтай онгоц юм.

ОХУ Чечений 1,2-р дайны үед агаарын цохилт өгөх, бүслэн хаах ажиллагаанд өргөн
ашигласан. 1993 оны 3-р сарын 19-ны өдөр Абхаз-Гүржийн дайны үед ОХУ-ын нисэх
хүчний хоёр Су-27 онгоц агаарын байг амдахаар хөөрсөн боловч байгаа ололгүй
буцах замдаа нэг нь зенитын пуужинд С-75 өртөж унасан байна.



https://mn.wikipedia.org/wiki/%D0%A1%D0%BB%D0%BE%D0%B2%D0%B5%D0%BD

Словен, албан ёсоор Бүгд Найрамдах Словен Улс (словен. Republika Slovenija) нь
Төв Европын өмнөд хэсэгт, баруун талаараа Итали, зүүн болон өмнө талаараа
Хорват, зүүн хойд талаараа Унгар, хойд талаараа Австри улсуудтай хиллэн орших
улс юм. Баруун урд талд нь Адриатын тэнгис байдаг. Нийслэл нь Люблян.

Словен нь түүхийнхээ туршид бусад улсын харьяанд байж иржээ. Ромын эзэнт гүрэн,
Венецийн Бүгд Найрамдах Улс (нэг хэсэг нь), Карантаний ванлиг (орчин үеийн
Словени улсын нутгийн хойд хэсэг), Ариун Ромын эзэнт гүрэн, Хабсбургийн ханлиг,
Австрийн эзэнт гүрэн (хожмын Австри-Унгар), Словен, Хорват, Сербийн Улс, Серби,
Хорват, Словенуудын вант улс (1929 онд Югославын вант улс болсон); дэлхийн 2
дайны хооронд Италийн вант улс (нэг хэсэг нь)-ын мэдэлд байж, 1941-1945 онд
Герман, Итали, Унгар, Хорватад эзлэгдэж, 1945 оноос эхлэн 1991 онд түүхэндээ анх
удаа тусгаар тогтнолоо зарлах хүртлээ Холбооны Бүгд Найрамдах Социалист Югослав
Улсад батаж байлаа.

Тус улс нь Европын Холбоо, Еврог хэрэглэгч улсуудын бүс - Еврозон, Шенгений
гэрээ, Европын Аюулгүй Байдал Хамтын Ажиллагааны Байгууллага, Европын Зөвлөл
болон НАТО-гийн гишүүн болно.



https://mn.wikipedia.org/wiki/%D0%A1%D0%B8%D1%80%D0%B8

Си́ри, албан ёсоор Арабын Бүгд Найрамдах Сири Улс (АБНСУ) — Өрнө Азид оршдог
бүрэн эрхт улс юм.

Сири өрнөд талаараа Газрын дундад тэнгист тулж, бусад талаараа Турк, Ирак,
Иордан, Израиль, Ливантай хиллэдэг.

185 мянган км² газар, 17 сая хүн амтай. Нийслэл нь Дамаск, хамгийн том хот нь
Халеб (Алеппо) юм.

Сирийн эрэг, үржил шимт голын сав газар, уул, цөл газарт араб, курд, ассир,
армен, черкес, турк ард түмэн лал шашны суннит, шийт урсгал, христ, друз шашин
шүтлэгтэй амьдарч байна. Нутгийн зонхилох араб хэл албанд хэрэглэгдэнэ.

Эрт дээр үеэс нааш Сири Левант гэдэг газрын нэг хэсэг байж, семит төрлийн хэлтэн
амьдарч иржээ. НТӨ 3-р мянганы тэртээгээс төр засаг тогтож христийн, лалын
шашинт төр улс оршин тогтнож байв. Османы харьяанд байснаа Дэлхийн нэгдүгээр
дайны дараа Францын эрхэнд орж 1946 онд Сири улс болон тусгаар тогтножээ. 1958
онд Египеттэй нэгдэж нэг улс болсон ч 1961 онд төрийн эргэлтээр цуцлагдаж Сири
улс дангаар үргэлжлэн оршжээ. Сири төрийн нэгдмэл байгууламж,
парламент-ерөнхийлөгчийн мэдэлд тэгш бүгд найрамдах засагтай улс юм. 1963 оноос
хойш нэг нам төрийн эрхэнд ноёрхсоор байгаа бөгөөд 2000 оноос хойш Башар Асад
эцгийн орыг залган ерөнхийлөгч болсон.

НҮБ, Эвсэлд үл нэгдэх хөдөлгөөн зэрэг олон улсын байгууллагын гишүүн, Арабын
холбооны гишүүн асан (2011 оноос хойш түдгэлзэгдсэн), Лалын хамтын ажиллагааны
байгууллага, Газар дундын орны холбоонд гишүүн элсчээ. 2011 оноос Арабын хаварын
хүрээнд эхэлсэн Сирийн иргэний дайн өнөөг хүртэл үргэлж байна.

Сири 185,180 хавтгай дөрвөлжин километр газар нутагтай, дэлхийн 88-р том орон
юм.

Хойд өргөргийн 32° — 38°, зүүн уртрагийн 35° — 43° дотор Арабын хойгийн умард
талаар Өрнө Ази, Өрнө өмнөд Азид хамааран байна. Өрнөд талаараа Газрын дундад
тэнгисийн 193 км эрэгтэй. Бусад талаараа Турк (822 км), Ирак (605 км), Иордан
(375 км), Израйль (76 км), Ливан (375 км) гэсэн таван улстай хиллэдэг.

Ансар уулын нуруу эрэг дагуу 32 км өргөнтэй, дунджаар 1200 м өндөрт сунайна.
Хамгийн өндөр уул нь Набиюнис (1575 м) болно. Баруун бэлээр үржил шимтэй.
Ливантай хиллэдэг баруун өмнөд хилээр Антиливан нуруу байна. Сири орны хамгийн
өндөр Хермон уул (2814 м) энд, хил дээр байна. Хоёр нурууны дундуур «Сирийн
хаалга» хэмээх хочтой Хомсын зай хэмээх нам доор даваа, гарц бий. Нутгийн өмнөд
үзүүрт Друз хөвч уул өргөгджээ.

Сирийн нийт гадаргын усны 80% Евфрат мөрний сав газарт хамаарна. Евфрат мөрөн
нутгийн дундуур Хабур, Балих зэрэг цутгалын хамт урсдаг.

Евфратын дорнод зүгийн Жазира нутаг болон өмнөд нутгийн Хауран газар үржил шимт
хөрстэй. Нийт нутгийн 24.8% газар тариаланд тохиромжтой.

Сири улсад 2014 оны байдлаар 17,952,000 хүн оршин сууж байна. Үүнд 0-14 насны
багачууд 35%, 15-64 насны хөдөлмөрийн чадвартан 61%, 65-аас дээш өндөр настан
3.8%-ийг бүрдүүлж байна. Дундаж наслалт - 71.2 жил. Хүйсийн харьцаа - 1.05
эр/эм. Хүн амын жилийн бууралт - 0.8%. Уул нь хүн амын тоо 22 сая байхаас Сирийн
иргэний дайны уршгаар 4 сая хүн гадаад оронд дүрвэлээ. Хүн амын 79.6% бичиг
үсэгт тайлагдсан. Эрэгтэйд 86.0%, эмэгтэйд 73.6% байна.

Сирийн хүн амын олонх нь 90.3%-ийг араб угсаатан бүрдүүлдэг. Үлдсэн 10%-д курд
үндэстэн зонхилно. Задалж үзвэл Сирийн араб, Палестины араб, ассир, туркмен,
черкес, армен яс үндэстэн байна. Ирак, Мальт, Йордан, холын Бразилаас ирсэн
оршин суугчид бий.

Нутгийн зонхилох бөгөөд албан ёсны хэл нь араб хэл бөгөөд араб үсгээр бичдэг.
Левант, Месопотамын янз, аялгуугаар хэлэлцэнэ. Цөөнх ард түмэн курд, турк,
армен, ассир хэлтэй. Гадаад хэлнээс англи, франц хэлийг суралцдаг.

Сирийн хүн ардын 74% лал шашны суннит урсгалын шүтлэгтэй. Үүнд араб, курд,
туркмен зэрэг багтана. 13% лал шашны шийт урсгалын шүтлэгтэй. Үүнд араб, курд
голчлоно. Ассир, араб гэх мэт ард христийн шүтлэгтэй байх ба тэр нь 10%-ийг
эзлэнэ. Друз хүмүүс друз шүтлэгтэй.

Сири бол газар тариалан үүссэн нэгэн өлгий юм. Хүрэл зэвсгийн үеийн олдвор
Хамукараас олддог. Сурвалжнаа тэмдэглэгдсэн анхны төр улс нь НТӨ 3500 оны
тэртээх Эбла (өнөөгийн Идлиб хотын ойр) байв. Месопотамын Шумер, Ассир, Аккад
улс Сирийг эзэмшиж байв. Эртний Египеттэй харьцаж байсан ба II мянганд Ямхад улс
Халеб орчим төвлөн оршжээ. Эртнээс семит төрлийн хэлтэн тархан суурьшсан.

Сири эртнээс олон улсын байлдааны талбар байв. Финик, Ассирын шинэ улс, Вавилоны
шинэ улсын дараагаар Сирийг Персэд мандсан Ахемены улс, дараа нь грек Македон,
Армен, Ромын мэдэлд оров. Нутгийн арамай хэлтнээс Пальмирын улс 3-р зуунд хэсэг
мандав. Сири Ромын хүн ам олон, баян мужийн тоонд орж байв. Христийн шашин
дэлгэрсэн.

626 онд Мухаммад Сиритэй холбогдож байв. 640 онд арабын Рашидуны цэрэг Сирийг
байлдан дагуулав. Умаяны улс түүнийг залгаж Дамаскийг нийслэлээ болгов. Умаяныг
Багдадад төвлөсөн Аббасын улс залгамжлав. Умаяны улсын үеэс араб хэл зонхилох
хэл болж, Византын үеийн грек, арамай хэлийг шахан сулруулсан. 887 онд Египетийн
Тулуны улс Сирийг салгаж авсан ба Хамданы улс Халебад төвлөв.

Загалмайтны аян дайны үеэр Сирийг Франц, Англи, Итали, Германы хүчин 1089-1189
оны хооронд эзэлж байсан бол уулархаг нутгийг Ассасин эзэлжээ. Селжукийн
харьяаны дараа курд ноён Саладины Кайрт байгуулсан Аюбын улсын нутаг болов.
Хожим энэ улсын төв нь Халеб хот болов. 1260 онд Хүлэгүгийн монгол цэрэг Халебыг
эзэлж авсан ч Египетэд төвлөсөн мамлюкийн цэрэг Айн-Жалутад монголыг цохиж,
мамлюкын Байбар ноён Дамаскийг мужийн төв болгожээ. 1400 онд түрэг монгол
байлдан дагуулагч Төмөр мамлюкийг хөөж Сирийг эзэлж байв.

1516 онд туркийн Османы улс Египетийн мамлюкийг дийлж Сирийг эрхэнд оруулж 400
жил ноёрхов. Османы харьяанд Сири дуулгавартай дасан зохицов. Учир нь туркууд
араб хэл, Коран судар, лал шашныг өмгөөлөгч болжээ. Дамаск лал шашны ариун газар
Мекка хүрэх замын боомт болов.

1864 оны шинэтгэлийн дараа Алеппо, Зор, Бейрут, Дамаск, Ливан, Иерусалим зэрэг
саланги муж болсон байв.

Дэлхийн нэгдүгээр дайнд Герман, Австри-Унгартай нэг тал болсон Осман ялагдаж
газар нутаг нь Британи, Францын эрхэнд оров. Энэ үед Османы зүгээс эндэх
христийн шашинт армен, ассир ардыг хомроглон устгасан явдал гарчээ.

1920 онд Үндэстний холбооноос Сирийг товхинуулах эрхийг Францад өгсөн ба
сөргөлдсөн нутгийн ноёныг дарж Францын цэрэг Сирид нэвтэрсэн. 1925 онд Друз
уулнаас бослого гарч, 1927 онд Франц бослогыг дарж, алдсан хотуудыг эргүүлэн
авсан. 1936 онд Франц Сирийг тусгаар тогтнуулах гэрээнд гарын үсэг зурж Хашим
Атасси анхны ерөнхийлөгч болжээ. Гэхдээ Францын хууль тогтоох байгууллага
татгалзсанаар Сирийг эрхэндээ байлгасаар байв. Дэлхийн хоёрдугаар дайны эхэнд
Сири Германы мэдлийн Францын засгийн мэдэлд оров. 1941 онд Британийн хүчин
Сирийг чөлөөлж, шаардсаар байсанд Францын цэрэг 1946 онд Сирийг орхин гарч Сири
жинхэнээсээ тусгаар тогтножээ.

1948 онд Сири Израйлын эсрэг дайнд арабын бусад орны хамтаар оролцсон.
Цэргийнхэн төрд оролцоо ихтэй байв. 1954 оны төрийн эргэлтээр парламентын
давамгай эрхт засагт шилжив. Араб үндсэрхэг үзэл болон социалист хөдөлгөөн өрнөж
байв. 1958 онд хоёр улсын удирдлагын шийдвэрээр Египет Сири хоёр улс нэгдэж
Арабын Нэгдсэн Бүгд Найрамдах Улс (АНБНУ) гэсэн холбооны улс болов. Холбооны
улсад Сирийн эрх мэдэл, эдийн засгийн байдал дутмаг байснаас Сирийн Баас нам,
цэргийнхэн төрийн эргэлт хийж 1961 онд холбооноос гарч дахин Сири улсаа залжээ.
Түүнээс хойш Арабын Социалист Баас Нам (АСБН) төрийн эрхэнд байдаг болов.

1967 оны эхэнд Сири-Израйлын багахан дайн болов. Израйль Египеттэй зургаан өдөр
дайтахад Сири Израйлын эсрэг оролцов. Дайн дуусахаас 48 цагийн өмнө Израйль
Сирийн фронт руу анхаарч Голаны өндөрлөгийн 2/3 хэсгийг эзэлж авсан ба гал
зогсоох шугам татсанаар Израиль эзэлж авсан хэсгээ өнөөдөр хүртэл хянаж байна.
Олон улс Голаны өндөрлөгийн эзлэгдсэн хэсгийг Сирийн нутаг гэж үздэг.

1973 онд Египет Сири хамтарч Израйльтай дайтсан ч Израйль ухраасан. 1976 онд
Ливаны иргэний дайн дэгдэхэд Сири цэрэг орулсан. Дайн дууссаны дараа үргэлжлэн
байсаар 2005 оны Ливаны иргэд нийтийн эсэргүүцэл цуглааны дараа цэргээ татан
авчээ.

1970-аад оноос лалын суннит шашинтны Мусульман ахан дүүс зэвсэгт бүлэг алавит
шийт шашинтай Хафез Асад ерөнхийлөгчийн эсрэг зэвсэглэн боссон ба Сирийн зэвсэгт
хүчин 1982 онд Хама хотод 20000 хүний амийг авчээ. Сири-Израйлийг найрамдуулах
зорилготой Мадридын хурал (1991), олон уулзалт болсон ч амжилт олоогүй.

Хафез Асадыг 2000 онд нас барахад хүү Башар Асад залган улсын ерөнхийлөгч
болсон. 2000-аад онд Сирийн араб-курдын хооронд мөргөлдөөн болж байв. 2005 онд
Сири Ливан дахь цэргээ татаж авсан. 2006 оны Ливаны дайнд Сири Хезболлагийн талд
байж Иранаас явсан тусламжийн ачааг дамжин өнгөрүүлж өгчээ. Израйль террорист
байгууллагын үүр хэмээн Сирийн хэд хэдэн газрыг бөмбөгдсөн.

Арабын хавар хөдөлгөөний хүрээнд ерөнхийлөгч Башар Асадын (шийт шашинтай) эсрэг
жагсаал хөдөлгөөн 2011 онд өрнөсөн. Сирийн цэрэг хүчлэн тараасчаар Сирийн
босогчид зэвсэглэн иргэний дайн болжээ. Сирийн иргэний дайнд Исламын улс
(суннит), Рожава (курд) зэрэг сөргөлдөгч тал нэмэгдэж 400,000 хүн амь үрэгдэж, 4
сая хүн эх орноосоо дайжин дүрвээд байна.



https://mn.wikipedia.org/wiki/%D0%A1%D0%B5%D0%BB%D0%B5%D0%BD%D0%B0_%D0%93%D0%BE%D0%BC%D0%B5%D1%81

Селена Мари Гомес (англ. Selena Marie Gomez, 1992 оны 7 сарын 22-нд төрсөн) нь
Америкийн дуучин, жүжигчин юм.

Багадаа “Барни ба түүний найзууд”-д тоглодог байхдаа жүжиглэх тухай бүхнийг сурч
авсан гэж тэрээр ярьдаг. Магадгүй түүний ээж нь жүжигчин байсан учир тэр
жүжигчин болохыг илүү их хүссэн байх. 5 настайд нь ээж аав 2 нь салж, 2006 онд
ээж нь дахин гэрлэсэн байна. Селена тусламжийн зүйл их хийдэг. Саяхан 4 орон
гэргүй нохой үрчилж авсан, мөн тэр ЮНИСЕФ-ийн хамгийн залуу элч билээ. Хамгийн
сайн найз Демитэйгээ хамт "Demi and Selena show" гэсэн сериал хийж байсан. Мөн
тэр Тэйлор Свифттэй салшгүй сайн найзууд юм. Селена өөрийн гэсэн "Selena Gomez
and the Scene" гэсэн хамтлагтай. 2009 оны дундуур "Kiss and Tell" хэмээх анхны
цомгоо гаргасан. Селена үргэлж гоё хувцасладаг хүмүүсийн жагсаалтыг тэргүүлдэг.
2008 онд Ник Жонастай болзож байгаад 12 сард салсан байна. Мөн Селена залуу
дуучин Жастин Бибертэй олон жил үерхсэн.



https://mn.wikipedia.org/wiki/%D0%A1%D0%B0%D0%B9%D1%88%D0%B0%D0%B0%D0%BB%D1%82_%D0%B5%D1%80%D3%A9%D3%A9%D0%BB%D1%82

Сайшаалт ерөөлт (1760–1820; 60 насалсан) – 1796–1820 онд төр барьсан Чин улсын
долоодугаар хаан, манж хүн байв.

1760 онд Бээжин дэх хааны зуны ордонд Тэнгэр тэтгэгч хааны 15 дахь хүү Юнъянь
төржээ. Эх нь хоёрдугаар зэргийн Лин татвар хэмээх Вэй овогт хятад хүн (хожим
Шяоичунь хатан гэсэн) байв. Өмнөх хоёр хан хүү үхсэний дараа Тэнгэр тэтгэгч хаан
1773 онд Юнъяныг залгамжлагчаа хэмээн бодсон гэх ба 1789 оноос Жя чин ван хэмээх
болжээ.

1796 онд Тэнгэр тэтгэгч хаан 60 жил хаан суусны эцэст Энх амгалан хаан өвгийн
дээр гарахгүй хэмээн амьд ахуйдаа хаан ширээгээ Жя ванд шилжүүлжээ. 36 настайдаа
Сайшаалт ерөөлт (манжаар Сайчунга фэнсэн, хятадаар Жячин - Jiaqing) хаан
өргөмжлөгдсөн боловч эцгийгээ нас бартал 3 жил хүлээж байж 1799 оноос
жинхэнээсээ төр барьсан.

Юун түрүүнд эцгийн шадар байсан Хөшэнь сайдыг баривчилж гэрийг нэгжихэд улсын 20
жилийн орлоготой тэнцэхүйц нэг живаа мөнгөн зоос идсэн байсан нь илэрч,
хөрөнгийг хураан цаазаар аваачиж, Хөшэний бүлгийг төрөөс зайлуулсан ажээ.

Гэсэн ч Сайшаалт ерөөлтийн үеэс Чин улсын хүчин доройтож хээл хахууль, байгалийн
гамшиг, бослого хөдөлгөөнд нэрвэгдэв. Хятадын Цагаан лянхуа (1796–1804), Мяо
ардын бослого (1795–1806)-той тэмцсэн ба Европын худалдаачдын оруулж ирсэн хар
тамхины балгаар эдийн засаг сульджээ. Мөн христийн шашин дэлгэрэхийг эсэргүүцэж
байсан.

Сайшаалт ерөөлт хаан 1820 онд 60 насандаа Халуун голд зусч байхдаа зуурдаар нас
барсан. Шалтгаан тодорхойгүй. Аяганд ниргүүлсэн, цус харвасан зэрэг таамаг
байдаг бөгөөд хааныг Чингийн баруун бунханд оршуулжээ. Дараачаар нь хоёрдугаар
хүү Мяньнин нь Төр гэрэлт хаан болсон.



https://mn.wikipedia.org/wiki/%D0%A0%D1%83%D0%B0%D0%BD%D0%B4%D0%B0

Руандагийн Бүгд Найрамдах Улс (фр. Rwanda) нь дорно болон төв Африкт Их
нууруудын бүст, Уганда, Бурунди, Бүгд Найрамдах Ардчилсан Конго Улс болон
Танзани улсуудтай хиллэн орших, далайд гарцгүй жижигхэн орон юм. Африк тивийн
өндөр нягтшилтай орнуудын нэг болох тус улсын 10.1 сая орчим хүн амын ихэнх нь
газар тариалангаар амь зуулгаа залгуулдаг. Руандагийн газар нутаг нь дов толгод
ихтэй учраас "Мянган толгодын орон" (фр. Pays des Mille Collines; Киняруанда
хэл: Igihugu cy'Imisozi Igihumbi) ч гэж нэрлэгддэг.

Руанда улсад 1994 онд гарсан геноцидын үеэр 800,000-аас нэг сая хүн алагдаж,
дэлхийн олон нийтийн анхаарлыг татаж байв 2008 онд Руанда нь хууль тогтоох
байгууллагын гишүүдийн талаас илүүг нь эмэгтэйчүүд эзлэх болсон дэлхийн анхны
улс болжээ.



https://mn.wikipedia.org/wiki/%D0%9F%D1%80%D0%BE%D1%82%D0%B5%D1%81%D1%82%D0%B0%D0%BD%D1%82_%D1%83%D1%80%D1%81%D0%B3%D0%B0%D0%BB

Протестант (англ. Protestantism) урсгал нь Католик шашин дотроос гарч ирсэн
урсгал юм. 17-18-р зууны үед баруун Европын орнуудад шинэчлэлтийн хөдөлгөөн
гарсан. Энэ үеийг түүхэнд Шашны шинэтгэлийн үе гэдэг. Нийгэм, улс төрийн
амьдралд шинэчлэлтүүд гарсан бөгөөд Католик сүмийн зэрэгтнүүд шашны хүрээнээс
халин улс төрийн хүрээнд очсон нь Европчуудын дургүйцлийг хүргэж байлаа.

Шашны шинэтгэл нь 16-р зуунаас эхэлсэн бөгөөд энэ нь Папын засаглалыг
эсэргүүцсэн. Учир нь Папын засаг захиргаа нь Библийн үнэнээс гажиж эхэлсэн
хэмээн шинэчлэгчид үзсэн байна. Шашны шинэтгэлийн хувьд хүмүүс гурван аргаар
тэмцэж байсан ба энэ зэвсэгт тэмцэл, зөвхөн Библийн сургаал номлолыг дагах
байдлаар, люуны дэвшлийн хүрээнд зэрэг байлаа. 16-р зууны үед Мартин Лютер,
дараа нь Жон Калвин гэдэг санваартнуудын удирдлага дор Реформацийн хөдөлгөөн
буюу Шашны шинэтгэл гүнзгийрсэн. Мартин Лютерийг Протестант урсгалыг хамгийн анх
үүсгэн байгуулагч гэж үздэг. Хамгийн чухал шинэчлэлүүдийг тэрээр хийсэн бөгөөд
хүмүүс латин хэлээрх Библи буюу Вулгат талаар Ромын Католикчууд юу яриад байгааг
нь ойлгохгүй байсан тул санваартнууд дураараа хууль дүрэм гаргадаг байдлыг
Мартин Лютер Библийг Герман хэл рүү хөрвүүлснээр илчилсэн байна. Тэрээр
Брандбургийн их сургуулийн профессор байсан ба мөн католик шашны санваартан хүн
байсан. Тэр 1517 оны 5 сард Брандбург сүмийн хаалган дээр 95 сэдэвтэй тунхаглал
Брандбургийн Альбертэд хандаж гаргасан. Энэ тунхаглалд:

Уг шашны шинэтгэл хийгчдийг тухай үед "Тэрс үзэлтнүүд" гэж нэрлэж байсан бөгөөд
энэ нь латин хэлээр Протестант гэсэн үг юм. Реформацийн хөдөлгөөн улам
ширүүссээр 1525 онд Тариачны бослого, түүнчлэн Гэгээн Сиэгэ гэгч Ромын Папын
туслах, удирдагч зэрэг олон хүмүүсийн дэмжлэгээр Лютерийн тунхаглалууд тархсаар
байлаа. Энэ бүхэн оргилдоо хүрэхэд Протестант гэх шинэ Христ Итгэлийн урсгал бий
болжээ.



https://mn.wikipedia.org/wiki/%D0%9F%D0%B5%D1%80%D1%81%D0%BE%D0%BD%D0%B0%D0%BB%D1%8C_%D0%BA%D0%BE%D0%BC%D0%BF%D1%8C%D1%8E%D1%82%D0%B5%D1%80

Персональ компьютер (англ. Personal computer) буюу PC гэж жирийн хэрэглэгчдийн
хувьд хэмжээ, хүчин чадал, үнэ нь тохирохуйц; ямар нэг тусгай операторгүйгээр
шууд ашиглах боломжтой аливаа компьютерыг хэлнэ. Миникомпьютер, мэйнфрэйм
компьютерүүд нь персонал компьютераас овор ихтэй, үнэ өндөр бөгөөд олон хүн
зэрэг ашиглахын тулд цаг хугацааны зохицуулалт (time-sharing) хэрэглэдэг ба
аливаа үйлдлийг хийхдээ батч процесс (batch processing) ашиглана. Ийм том оврын
компьютерүүдийн үйл ажиллагааг явуулахад олон хүний нэгдсэн баг шаардлагатай.

Персонал компьютерт зориулагдсан програмууд гэвэл ворд процессинг буюу бичих
програм, хүснэгтлэх програм, өгөгдлийн сан, вэб хөтөч, и-мэйлийн клиент, тоон
медиа тоглуулагч, компьютер тоглоом зэрэг орно. Өнөө үеийн персонал компьютерүүд
нь ихэвчлэн Интернэтэд холбоотой байх бөгөөд үүний ачаар World Wide Web болон
бусад нөөцүүдэд хандах боломжийг олгодог. Персонал компьютерийг кабел, эсвэл
утасгүй холбоогоор дотоод сүлжээ буюу LAN-д холбодог. Ширээний компьютер
(дэсктоп), нөөтбүүк, таблет, handheld PC зэрэг нь бүгд персонал компьютерийн
ангилалд хамаардаг.

Анх PC гарч ирж байх үед хэрэглэгчид өөрсдөө програм бичиж компьютертаа ашиглах
зайлшгүй шаардлагатай байсан бол өнөө үед олон төрлийн ашгийн болон үнэгүй
програмууд бий болсон. Эдгээрийг шууд ашиглах, эсвэл шууд компайлдаж ашиглах
боломжтой. 1990-ээд оны эхэн үеэс Microsoft болон Intel-ийн техник хангамж нь
зах зээлийг тэргүүлэх болсон; MS-DOS гэж анх гарч ирсэн бол сүүлд нь Wintel
платформ бий болжээ. Өнөө үед Microsoft Windows үйлдлийн системээс гадна
Apple-ийн Mac OSX, нээлттэй эхийн Линукс дээр тулгуурлан бүтээгдсэн Үбүнтү
үйлдлийн системүүд нь хэрэглээ өндөртэй. Intel-ийн CPU-нүүдийн гол өрсөлдөгч нь
AMD корпорацийн бүтээгдэхүүн юм. PC-д зориулагдсан програм хангамж, тоглоомууд
нь техник хангамж, үйлдлийн системийн үйлдвэрлэгчдээс салангид бүтээгдэж
зарагддаг байхад гар утас, бусад үүрэн системүүдийн програмууд нь нэгдсэн онлайн
дэлгүүрээр зөвшөөрөгдөн, үүгээр түгээгддэг байх нь элбэг.

2011 оны 7,8 сарын үеэс маркетингийн компаниуд, сэтгүүлчид нь 'Post-PC Era' буюу
персонал компьютерийн дараах үе ирлээ хэмээх болжээ. Тэдний хэлж буйгаар
нэтбүүк, нөөтбүүк, таблет, ухаалаг гар утас зэрэг үүрэн төхөөрөмжүүдийн хэрэглээ
нь ширээний компьютерийнхаас давж байгаа ажээ.



https://mn.wikipedia.org/wiki/%D0%9E%D1%82%D0%B3%D0%BE%D0%BD_%D1%81%D1%83%D0%BC

2009 онд 15 ортой 2 давхар шинэ эмнэлэг, 2010 онд 50 хүүхдийн шинэ цэцэрлэгийн
барилга ашиглалтанд орсон. 2011 онд 320 хүүхдийн багтаамжтай хичээлийн байрыг
ашиглалтанд оруулахаар барилгын ажил явагдаж байна. Мөн 2011 оны намраас эхлэн
2012 онд ашиглалтанд орохоор Засаг Даргын Тамгын Газрын барилгын ажил эхлэхээр
улсын төсөвт хөрөнгө нь тусгагдаад байна. Ийнхүү иргэдэд төрийн үйлчилгээг
хүргэдэг төсвийн албан газрууд шинэ байртай болж ажиллах нөхцөл сайжирч эхлэж
байгаагийн зэрэгцээ суурин төвтэй хөдөөгийн 2 багийн Засаг даргаын контор, хүний
эмчийн байр 2-г засварлаж эмчийн байрны шаардлагатай зарим тавилга эд хогшлоор
хангав. Мөн нүүдлийн 3 багт “Эрүүл мэнд нийгмийн үйлчилгээний гэр төв”- ийг баг
бүрт байгуулж төрийн үйлчилгээний анхан шатны нэгж болох багийн үйлчилгээг
иргэдэд хүргэх таатай нөхцөл бололцоог бүрдүүлээд байна. . Эх сурвалж:
http://otgon_sum.blog.gogo.mn



https://mn.wikipedia.org/wiki/%D0%9E%D1%81%D0%BA%D0%B0%D1%80%D1%8B%D0%BD_%D1%88%D0%B0%D0%B3%D0%BD%D0%B0%D0%BB

Академийн шагнал буюу Оскарын шагнал нь Америкийн кино академиас жил бүр зохион
байгуулдаг, кино үйлдвэрлэлийн салбарын хүмүүсийн гаргасан амжилтыг үнэлэх
зорилготой шагнал юм. Шагналыг хүртээдэг албан ёсны арга хэмжээ нь дэлхийн
хамгийн нэр хүндтэйд тооцогддог. Америкийн кино академийг өөрийг нь анх
Метро-Голдвин-Мэйр студийн дарга Луис Б. Мэйр сэджээ.

1927 ба 1928 оны кино урлагт гаргасан амжилт бүтээлийг үнэлэх Анхдугаар Оскарын
шагнал гардуулах ёслол нь 1929 оны 5 сарын 16-нд Холливудын Рузвельт зочид
буудалд зохиогджээ. Энэхүү арга хэмжээний хөтлөгчөөр жүжигчин Дуглас Фэйрбанкс,
кино найруулагч Уильям деМилл ажиллаж байв. 2008 оны амжилтыг үнэлэх 81-р
Оскарын шагнал гаруудах ёслол нь Холливудын Кодак театрт болсон ба жүжигчин Хью
Жакман хөтөлжээ.

77-р Оскарын шагнал гардуулах ёслолд Монголоос анх удаа Даваагийн Бямбасүрэнгийн
найруулсан "Ингэн нулимс" кино шилдэг баримтат кинонд нэр дэвшиж байв.



https://mn.wikipedia.org/wiki/%D0%9E%D0%BC%D0%B0%D0%BD

Оман (Араб: عمان‎ Уман), албан ёсоор Оманы Султант Улс нь Арабын хойгт орших
баруун өмнөд Азийн орон юм.

Баруун хойгуураа АНЭУ, баруун урдуураа Йемен, баруунтаа Саудын Араб улсуудтай
газраар хиллэж, зүүн өмнөдөд Арабын тэнгис, зүүн умардад Оманы булангаар тэнгис,
далайн эрэг хөвөөлдөг.

Урьдын түүхэнд Оман нь одоогийн нутгаасаа гадна Хормузын хоолойн цаадах өмнөд
Иран, Пакистан болон зүүн Африкийн Занзибар арал хүртэл олон боомт хотуудыг
харъяандаа багтааж байжээ. Түүнээс хойш 16-р зуунаас ноёрхож асан Британийн
эзэмшилд хэдий ороогүй боловч нь хүчтэй нөлөөлөлд нь оржээ. Тиймээс 1744 оноос
хойш Аль-Саидийн угсааны захирсан Оман нь Их Британи ба АНУ-ын цэрэг, улс төрийн
холбоотон байсаар иржээ.

Оман нь хэмжээлшгүй эрхт султант улс боловч чамгүй эрх мэдэлтэй хууль тогтоох
засаглалыг хэрэгжүүлэгч парламенттай юм. Оман нь Арабын хойгийн бусад улсуудын
адил баяжсан орон юм.

Оман 309,500 хавтгай дөрвөлжин километр газар нутагтай, дэлхийн 71-р том орон
юм.

Оман хойд өргөргийн 16° — 28°, зүүн уртрагийн 52° — 60° дотор Өрнө Ази, Өрнө
өмнөд Азид хамааран Арабын хойгийн дорнод өмнөд хязгаарт байна. Эргийн урт -
3165 км. Дорнод талаараа Оманы булан, өмнөд талаараа Арабын тэнгисийн эрэгтэй.
Өрнөд талаараа Эмирт Арабтай 410 км, Саудын Арабтай 676 км, Йементэй 288 км
зурвасаар хиллэдэг. Умард үзүүр Мусандам хойг нутгийн бусад хэсгээс салангид,
Ормузын хоолойн эрэгт байдаг.

Оманы газар нутгийн 82% Арабын цөлийн хэсэг байна. 15% нь уул нуруу, 3% нь
эргийн нам зурвас байна. Руб эль-Халийн цөл нь Арабын хойгийн цөм хэсгээс Оманыг
тусгаарладаг байгалийн бартаа юм.

Дорнод эргээр Хажарын нуруу Мусандам хойгоос Сур хот хүртэл нумран тогтжээ.
Хажар нуруу эрэг хоёрын дундуур Батина нутаг байна. Оманы эрэг дагуух арлаас том
нь Масира юм. Оманы хамгийн өндөр цэг нь Шам (3000 м) бол нам доор цэг нь
тэнгисийн эрэг болно.

Оманы 2.3 сая оршин суугч нь Оманы иргэн, 2.2 сая нь гадаадын иргэн, цагаач
байна. Хүн амын дунд араб угсаатан олонх бөгөөд тэнгисийн худалдааны мөрөөр
холбогдсон балуч, Энэтхэг, Пакистан, Шри-Ланк, Бангладеш, Африк гаралтай хүмүүс
цөөнх байна.

Оман улсад араб хэлийг албан ёсноо хэрэглэнэ. Араб үсгээр бичдэг. Мөн балуч,
хинди зэрэг хэл хүн амын цөөн хэсэгт хэрэглэгдэнэ. Англи хэлийг гуравдагч хэл
болгон бага сургуульд зааж сургадаг. Гудамж, замын хаяг тэмдэг араб, англи хос
бичигтэй.

Оманы хүн амын 86% нь лал шашин шүтдэг. Ибадит урсгал зонхилж, цөөнхөд суннит,
шийт ёс мөрдөгдөнө.



https://mn.wikipedia.org/wiki/%D0%9D%D2%AE%D0%91-%D1%8B%D0%BD_%D0%A5%D2%AF%D2%AF%D1%85%D0%B4%D0%B8%D0%B9%D0%BD_%D0%A1%D0%B0%D0%BD

Нэгдсэн Үндэстний Байгууллагын Хүүхдийн Сан (англ. United Nations Children's
Fund) буюу товчоор ЮНИСЕФ (UNICEF) нь НҮБ-ын төрөлжсөн байгууллагуудын нэг юм.
Дэлхийн хоёрдугаар дайны дараах Европ, мөн Хятад дахь хүүхдийг хоол хүнс, эм,
хувцас хунараар тэтгэх яаралтай хэрэгцээг хангах зорилгоор ОУ-ын Хүүхдийн Тусгай
Санг Ерөнхий Ассамблей 1946 онд анхныхаа чуулганы шийдвэрээр байгуулжээ. 1953
онд Сангийн үзэл санааг хөгжиж байгаа орнуудын хүүхдэд тусламж үзүүлэх алсын
зорилттой холбож өргөтгөн НҮБ-ын Хүүхдийн Сан гэдэг байнгын байгууллага буй
болжээ. ЮНИСЕФ -ийн гол зорилго нь хүүхдийг хамгаалах, өсгөн бойжуулж хөгжүүлэх
талаар улс гүрнүүд, ялангуяа хөгжиж байгаа орнуудын яармайлтыг дэмжиж
хүмүүнлэгийн ба тэтгэлгийн туслалцаа үзүүлэхэд оршино. Бага насны хүүхдүүдийн
эндэгдлийг багасгах, халдварт өвчнөөс хамгаалах, шимт тэжээлээр хангах, эрүүл
чийрэг өсгөх зорилтыг онцлон үздэг. 1965 онд Нобелийн Энх Тайвны шагнал хүртсэн.



https://mn.wikipedia.org/wiki/%D0%9C%D3%A9%D1%81%D3%A9%D0%BD_%D0%B3%D0%BE%D0%BB

Мөсөн гол нь өндөр уулын бүст хүндийн хүч, тал газарт мөсний зузаан буюу өндрөөс
хамаарах даралтаас шалтгаалан урсдаг, аварга том мөсний бөөгнөрөл юм.

Мөсөн гол нь уулархаг, налуу газарт олон жилийн турш мөс, цас хуримтлагдан, мөнх
цас нягтаршсанаас болж бий болдог. Ихэнхдээ мөстлөгийн үед үүссэн байдаг.

Дэлхийн температур, мөсөн гол хоёр нягт холбоотой бөгөөд өдгөө дэлхийн мөсөн
бүрхүүл 16,330км2 буюу хуурай газрын 11 орчим хувийг эзлэн оршино.

Сүүлийн жилүүдэд дэлхийн дулаарлын нөлөөгөөр мөсөн гадаргын талбай эрс багасч,
олон мөсөн голууд хайлж устах аюулд ороод байгаа билээ.

Монгол улсын нутаг дэвсгэрт Алтайн нуруу зэрэг өндөр өргөгдсөн уулсын системд
мөсөн голууд бий.



https://mn.wikipedia.org/wiki/%D0%9C%D1%8D%D0%B4%D1%8D%D1%8D

Мэдээ (Новости. News). Мэдээ буюу англиар “news” хэмээх үг эртний герегийн neos,
латины novis, германы neu, дундад зууны үеийн английн newe гэдэг үгнээс гаралтай
юм. Мэдээ нийтлэл, нэвтрүүлгийн хамгийн бага, хамгийн шуурхай хэлбэр бөгөөд
анхны сонин үүссэн тэр үед бий болжээ. Мэдээг судалгааны бүтээлүүдэд олон янзаар
тодорхойлсон байдаг. Тухайлбал, мэдээ бол дотоод гадаадад болж байгаа нийгмийн
амьдралын чухал баримт, үйл явдлын тухай уншигчдад мэдээлэх мэдээллийн хэлбэр
юм. Мэдээ бол сонины бичлэгийн мэдээллийн төрлийн хамгийн бага зүйл мөн. Тэмдэгт
юмуу дохионы аливаа цувааг мэдээ гэнэ. Янз бүрийн олон боломжоос сонгон авах
явдалд тохиолддог тодорхой бус (бүрхэг) байдлыг багасгаж буй мэдээлэл нь мэдээ
мөн. Сэтгүүл зүйн мэдээлэл өгөх нийтлэг хэлбэрийг мэдээ гэнэ. Хэзээ, хаана, юу
гэсэн асуултанд хариулт өгдөг мэдээллийн бичлэгийн төрлийн бага хэлбэрийг мэдээ
гэдэг. Мэдээ бол “юу?” гэдэг асуултанд нэмэлт мэдээллийн хамт өгөгдсөн
дэлгэрэнгүй хариулт мөн. Тухайн уншигчид шинэлэг мэдлэг өгч буй, баримтан дээр
тулгуурласан, нэг л үйл явдлын (хүний) тухай өгүүлсэн, нийтлэлийн хамгийн бага
нэгжийг мэдээ гэж тодорхойлж болно. Мөн Барууны сэтгүүл зүйд “Ямар нэг юмыг
илчлэн харуулж байвал мэдээ мөн. Нохой хүнийг зуусан бол сонин биш, харин хүн
нохойг хазсан бол энэ нь мэдээ. Хэн нэгэн хүн дараад өнгөрөх гэсэн нэг юм бол
мэдээ юм. Бусад нь цөм реклам” гэх зэрэг сонгодог тодорхойлолтууд байдаг. Анх
сонин олон түмнийг мэдээллээр хангах зорилгоор бий болсныг харгалзан үзвэл
“news” буюу сонин мэдээ сэтгүүл зүйн амин сүнс, оршин тогтнох үндэс нь мөн гэдэг
нь тодорхой юм. Өнөөдөр манай орны өдөр тутмын сонинуудын нэг дугаарын нийт
материалын 25-50 хувийг мэдээ, мэдээлэл эзэмшиж байгаа нь үүний тодорхой жишээ
мөн. Өрнөдийн сэтгүүл зүйд мэдээний үндсэн томъёо нь 5w & 1 H гэж тодорхойлсон
байдаг. Энэ бол мэдээ хэзээ (when), хаана (where), юу (what), хэн (who), яагаад
(why), яаж (now) гэсэн зургаан асуултанд хариу өгөх ёстой гэсэн утга санааг
илэрхийлдэг. Дээрх тодорхойлолт, үндсэн шинжүүдийг харгалзан мэдээг дараах
байдлаар тодорхойлж болно. Мэдээ бол хэзээ, хаана, юу, хэн, яаж, яагаад гэсэн
үндсэн зургаан асуултанд бүрэн ба бүрэн бус хариулт өгч буй нийтлэл,
нэвтрүүлгийн хамгийн бага, шуурхай, хүртээмжтэй хэлбэр мөн. Мэдээг өгч буй
мэдээллийн хувьд баримтат, таамаглалын, хуанлит, үнэлэмжийн, хэм хэмжээний,
хөтөлбөрийн шинжтэй мэдээ, зорилгын хувьд үйл явдлын, зарлалын, дүгнэлтийн
(аннотаци), бичил шүүмжийн, бичил хөрөг, бичил тойм, бичил түүх, бичил зөвлөмж
бүхий мэдээ, хэлбэрийн хувьд товч, дэлгэрэнгүй, сонсгол, албаны мэдээ, агуулгын
хувьд ашигтай, ашиггүй, бичих аргын хувьд идэвхтэй, идэвхгүй, бүтэц зохиомжоор
нь “уруугаа харсан пирамид”, “эрчимт хөдөлгөөний нэгдэл”, цаг хугацааны
дарааллыг хадгалсан, ерөнхийгөөс тусгайд, тусгайгаас ерөнхийд шилжсэн, газар
зүйн хувьд гадаадын, дотоодын, тусгаж буй объектын хамрах хүрээ, баримтын ач
холбогдлоор нь олон улсын, улсын, орон нутгийн, баримтыг төлөвлөх аргын хувьд
урьдчилж харж болох, урьдчилж харж болохгүй, хүлээж байсан баримттай мэдээ гэж
ангилдаг. Мэдээнд тавигдах үндсэн шаардлагууд нь үнэн бодитой, шуурхай,
хүртээмжтэй, шинэлэг, товч, тодорхой, үндсэн баримтыг бүрэн багтаасан байх, эх
сурвалж нь баталгаатай байх явдал юм.



https://mn.wikipedia.org/wiki/%D0%9C%D0%B0%D1%88%D0%B8%D0%BD_%D2%AF%D0%B9%D0%BB%D0%B4%D0%B2%D1%8D%D1%80%D0%BB%D1%8D%D0%BB

Машин үйлдвэрлэл нь (мөн машин судлал ч гэж нэрлэдэг) аж үйлдвэрийн сонгодог
салбар буюу инженерийн сонгодог шинжлэх ухаан юм. Энэ салбар нь машины хөгжил,
хийц болон үйлдвэрлэлийг дотроо агуулдаг.

Машин үйлдвэрлэл нь аж үйлдвэрлэлийн салбар болон хөгжих шалтгаан нь нь гар
аргаар металл боловсруулах дархан (төмрийг хайлуулан түүгээр эд материал хийдэг
хүн) болон мужаанаас эхлэлтэй бол инженерийн сонгодог шинжлэх ухаан болон хөгжих
нь орчин үеийн шинжлэх ухааны систем болох сонгодог физик, ялангуяа сонгодог
механик дээр тулгуурлан хөгжсөн явдал юм.

Механик инженерийн салбарыг инженерүүд, техникчид болон мэргэжсэн ажилчид
бүрдүүлдэгээрээ онцлог юм. Эдгээр хүмүүс нь тухайн компаний хэр зэрэг өргөн
хүрээтэй үйлдвэрлэл явуулдагаас шалтгаалан машин болон машины эд хэсгийн шинэ
санаа, анхны загвар, тооцоо, дизайн, хийц загвар, сайжруулалт, судалгаа болон
хөгжүүлэлт, үйлдвэрлэлт болон худалдаа борлуулалтанд ажиллана. Энэ бүтээгдэхүүн
нь жижиг машины эд хэсгээс эхлээд тоног төхөөрөмж эсвэл маш нарийн хийцтэй
үйлдвэрлэлийн шугам бүр цаашлаад бүхэл бүтэн үйлдвэр фабрикийг төлөвлөн, зохион
бүтээн, угсраx болон ашиглалтанд оруулдаг байж болдог. Өнөө үед техникийн тоног
төхөөрөмжийг CAD-програмын тусламжтай компьютерт зурж тооцоолж байна. Үүгээр бий
болгосон CAD-файлыг ашиглан түүний шинж чанарыг симуляц хийн шалгаад (үүнд
ялангуяа төгсгөлөг элементийн арга орно) CNC-Машинаар үйлдвэрлэж байна.
Дараагийн бас нэг арга нь урвуулан инженерчлэх (анг. Reverse Engineering) бөгөөд
энэхүү инженерчлэл нь тухайн байгаа бодит биетээс комьпютерийн моделл үүсгэн
үүнээ цааш нь боловсруулах буюу сайжруулах ажлыг хийдэг. Жишээлбэл автомашины
гаднах их биеийн чөлөөт хэлбэрийн гадаргуу эсвэл турбин болон шахагч сэнснүүд.
Автоматжуулалт нэмэгдэх хэрээр тоног төхөөрөмжийг нарийн хийцтэй хэмжих- болон
удирдах- тохируулах техникээр тоноглох болсон бөгөөд энэ тоноглолыг ч мөн
механик инженерүүд хийцийг нь гаргадаг.

Материал судлалын шинжлэх ухаан нь инженерийн шинжлэх ухааны салбар бөгөөд
материалын бүтэц, шинж чанарын хоорондын хамаарлыг хэрэглээндээ тохируулах арга
технологийг судалдаг юм. Үүний үндсэн дээр тухайн материалын бүтцийг
зорилготойгоор өөрчилдөг жишээлбэл төмөр-нүүрстөрөгчийн холимог хайлшыг хатаах,
хатуулагийг нэмэгдүүлэх болон нэмэлт хайлш хийн хүссэн ган болон болдыг гаргаж
авах. Машин үйлдвэрлэлд хамгийн ихээр хэрэглэдэг хайлшуудыг гагнах боломжоос
эхлэн амархан хэлбэрт орох гэх мэтээр түүний нүүрсний агуулгаар тохируулан
гаргаж авна. Мөн цаашлаад зэвэрлтийг багасгахын тулд нэмэлтээр хайлш холиж
өгдөг. Жин чухал зарим салбарт (ийм салбарт жишээ нь: агаарын болон сансрын
тээвэр) төмрийн хайлшны оронд хөнгөнцагааны хайлш болон нийлмэл бодисуудыг
сонгон хэрэглэдэг. Материалын чухал үзүүлэлтэнд түүний суналтын хязгаар,
суналтын бат бэх бол уян налархайн коэффициент Е-модул орно.

Термодинамик, мөн дулаан судлал ч гэж нэрлэдэг, нь сонгодог физикийн нэг салбар
хэсэг юм. Энэ салбар нь 19-р зуунд Жэймс Прэскотт Жоуль, Николас Леонард Сади
Карнот, Жулиус Роберт фон Майер болон Херманн фон Хелмхолтц нарын хийсэн ажлын
суурь дээр үндэслэгдэн бий болсон. Түүний судлах зүйл нь энерги болон энергийн
хэлбэрээс ажил болон хувиргах чадвар, процессийг судална. Мөн хими, биологи
болон техникийн хэрэглээний салбаруудад түүнийг өргөн хүрээтэйгээр ашиглах
боломжтой нотлогдсон. Термодинамикийн тусламжтайгаар жишээлбэл зарим нэг химийн
урвал хэвийн нөхцөлд явагддаг хэрнээ зарим нь яагаад явагддаггүй талаарx
тайлбарыг мэдэж болно. Техникийн термодинамик нь тухайн системийн физик шинж
чанарын зөвхөн макро төлөв байдлыг л авч үздэг. Тиймээс нь энэ нь маш хэмнэлттэй
онол бөгөөд учир нь түүний жижиг хэсгүүд болох атом, молекулын хөдөлгөөнийг
тооцолгүйгээр зөвхөн түүний дундаж хэмжээс болох даралт, температурыг авч үздэг.

Зохион бүтээх онол буюу -техник нь зохион бүтээцийн үндсийг агуулах ба үүнд
анализ-, синтез-, үнэлгээ- болон сонгон шалгаруулах ажлыг шаардах бөгөөд
тодорхой техникийн даалгаварыг тодорхой цаг хугацаанд хамгийн зөв шийдэл гаргах
арга юм. Зохион бүтээх арга барилын хүрээнд ялангуяа системтэйгээр шинэ санаа
олох, нэгдсэн шийдэл болон хувилбарын үнэлэмж гаргах аргуудыг сурч авдаг. Жишээ
нь: Зохион бүтээх xөгжлийн процесс, бүтээгдхүүний амьдралын тойргийн менежмент
(анг. Product-Lifecycle-Management) эсвэл компьютерийн тусламжтай инженерчлэл
(анг. Computer-aided-engineering = CAE). Эдгээр нь хамгийн оновчтой олон төрлийн
шийдлийн сонголт олоход тусалдаг.

Эдгээр шийдлээс зөв зүйтэйг сонгохын тулд зохион бүтээгч инженерт байх ёстой
үндсэн мэдлэгт болох механик хийц өөрөөр хэлбэл машины эд хэсэг, түүний хэмжилт
угсралт суурилуулалт мөн үйлдвэрлэх үйлдвэрлэлийн талаарх мэдлэг чадвар зайлшгүй
чухал. Үүнээс гадна энэ хийцийн шийдэлээ зөв зохистой баримтжуулах явдал нь
дараа дараагийн шийдэл гаргах ажлыг ихэд хөнгөвчлөх сайн талтай.
Баримтжуулалтанд мөн техникийн зураг зүй орох бөгөөд түүнд зориулсан олон олон
техникийн стандартууд байдгийг мөн л зохион бүтээх техникийн хүрээнд буюу түүний
нэг хэсэг болох дүрслэх геометрээр (туслах багаж хэрэгсэл нь CAD) олж авдаг.

Үйлдвэрлэх техник нь механик инженерийн чухал хэсэг бөгөөд энд эд ангийн
үйлдвэрлэх арга техникийн талаар судлах ба ялангуяа эд хэсгийн хүлцэлийг яаж
тэнцвэртэйгээр үйлдвэрлэх түүнийг үйлдвэрлэх процессийг яаж хямд төсөр сонгох
талаар судална. Үйлдвэрлэлийн технологийг германд DIN 8580 (герм. Deutsche
Industrie Normung, монг. германы аж үйлдвэрлэлтийн стандарт) стандартаар
стандардчилсан байдаг. Үүнд:

Цахилгаан техникийг системтэйгээр техник хэрэглэх, мөн гүйдэл болон хүчдэлийн
учир шалтгаан түүний нөлөө нөлөөлөл, дан ялангуяа техникт түүний хэрэглээ.
Галвани, Волта болон Ампер нар цахилгаан гүйдэл, хүчдэлийн талаар онолыг нээсний
дараа Ом тэдгээрийн хоорондын чухал пропорционал холбогдолыг нээн, Омын хуулиар
тэрхүү холбогдлыг харуулдаг. Үүний дараах нээлт, жишээ нь соронзон орон болон
богино долгион нь гэр ахуйн цахилгаан хэрэгсэлд ихээр хэрэглэн, өдөр тутмын
амьдралыг энэ төрлийн багаж хэрэгсэлгүйгээр төсөөлөхөд бэрх болсон.

Герман машин үйлдвэрлэлийн салбарын үндэс нь Иоханн вон Циммерманнаар эхэлнэ.
Түүнийг германы багаж хэрэгслийн үйлдвэрлэлийн үндэслэгч юм. Түүний 1848 онд
Хемнитц хотод үүсгэн байгуулсан багаж хэрэгслийн үйлдвэр нь герман дахь анхны
багаж хэрэгслийн үйлдвэр байсан.

Механик инженерийн салбар нь европын нэгдсэн бодлогын хүчээр өнөөдөр нилээд амар
болсон. Урьд нь улс орон бүхэн өөрийн гэсэн үндэсний техникийн стандартын дагуу
үйлдвэрлэн нөгөө улсад худалдах тохиолдолд тэр улсын стандартыг бас хангах
шаардлагатай байдаг байв. Тиймээс 2009 оны 12-р сарын 29-нд европын холбооноос
гаргасан Машин үйлдвэрлэлийн дүрэм 2006/42 ЕГ дүрмийн дагуу үйлдвэрлэгдсэн бүх
суурь машиныг европын холбоонд чөлөөтэй экспортлох боломжтой болсон. Энэ журамд
тодорхойлсоноор: машин гэдэг нь хоорондоо холбогдсон эд ангийн нийлбэр бөгөөд
үүний хамгийн багадаа нэг эд хэсэг хөдөлгөөнтэй, хөдөлгөх хүч нь хүн болон
амьтаны оролцоогүй байх ёстой. Өргөx болон буулгах зориулалттай машин энэ
тодорхойлолтонд багтахгүй тусдаа онцгой тохиолдол болно. Дээрх тодорхойлолтыг
таарч байгаа бүх машин CE-тэмдэглэгээгээр тэмдэглэгдсэн байх шаардлагатай. Мөн
энэ тодорхойлолтын дагуу бол хулганы хавх хүртэл машин тооцогдох бөгөөд учир нь
хавхыг цэнэглэн тавих шаардагдах хүч нь шууд ашиглагдахгүй харин пүршинд
хадгалагдан үйлдэж байгаа болохоор.

Герман хэлтэй улс оронд их дээд сургуулийн инженерийн сургалтаас гадна механик
инженерийн техникчдийг бэлтгэх мэргэжлийн сургуулиуд нь эртний уламжлалт
сургалтын хэлбэрүүдийн нэг юм. Энэ төрлийн сургалтанд хоёр жил зөвхөн мэргэжлийн
хичээл үзэx бөгөөд төгсөхдөө улсаас шалгагдсан техникч болох бөгөөд хүсвэл их
дээд сургуульд инженерийн мэргэжлээр сурах эрхтэй болдог. Австри болон швейцарьт
ч мөн ийм төрлийн мэргэжлийн сургалтууд байдаг.



https://mn.wikipedia.org/wiki/%D0%9C%D0%B0%D0%B9%D0%BA%D0%BB_%D0%96%D1%8D%D0%BA%D1%81%D0%BE%D0%BD

Майкл Жозеф Жэксон (англ. Michael Joseph Jackson, 1958 оны 8 сарын 29 - 2009 оны
6 сарын 25) нь АНУ-ын Дуучин, бизнесмен байв. Ихэвчлэн түүнийг Попын хаан эсвэл
түүний нэрний эхний үсгүүд буюу "эМ Жей" гэж дууддаг. Жэксон нь Гиннесийн
дэлхийн рекордод бүртгэгдсэн "Бүх цаг үеийн хамгийн амжилттай эстрадын дуучин"
гэдгээрээ танигдсан. Түүний хөгжим,бүжиг,загвар зэрэгт үнэтэй хувь нэмэр
оруулсан, мөн түүний олонд танигдсан хувийн амьдрал зэрэг нь 40 жилийн турш
түүнийг Дэлхий дахинд танигдуулсан. Жэксоны гэр бүлийн 8 дахь хүүхэд. Анхны
тоглолтоо 1964 онд "Жэксон 5" буюу ах нартайгаа мэргэжлийн хөжмийн тоглолт
тависан, харин ганцаарчилсан карьераа 1971 онд эхлүүлсэн.

1980-аад оны эхээр Жэксон нийтийн хөгжимд ноёрхож эхэлсэн. Түүний "Beat It",
"Billie Jean", ба "Thriller" зэрэг дуунуудын клипүүд нь нэрд гарж, урлагаар
дамжуулан арьс өнгөөр ялгаварлах үзлийг устгахад дэмжлэг үзүүлжээ. Эдгээр
бичлэгнүүд нэртэй болсноор шинэхэн нээгдэж байсан телевизийн суваг MTV-г нэрд
гаргажээ. Мөн тэр үргэлжлүүлэн 1990-өөд оны дундуур "Black or White" болон
"Scream" зэрэг бичлэгнүүд гаргаж мөн аялан соло уран бүтээлч гэх нэр хүндээ
давтсан. Бичлэг болон видео тоглолтоороо тэр Робот, сарны алхаа зэрэг нэлээд
хэдэн төвөгтэй бүжгийн хөдөлгөөнөө дэлгэрүүлжээ. Түүний өвөрмөц шинжтэй ая болон
бүжгийн хөдөлгөөнд үе үеийн хип хоп, R&B, поп, рок уран бүтээлчид автжээ.

Жэксоны 1982 онд гаргасан Triller цомог нь бүх цаг үеийн шилдэг зарагдсан цомог
болсон. Түүний бусад цомгууд болох off the
wall(1979),BaD(1987),dangerous(1991),HIstory(1995) нь ч гэсэн дэлхийд
борлуулалтаараа дээгүүрт жагсаж байна.Жэксон нь Rock and Roll Hall of Fame-д 2 ч
удаа орсон цөөхөн уран бүтээлчдийн 1 юм. Мөн тэр бүжгийн алдар цуутны танхимд
рок&ролл болон поп дуучдаас орсон цорын ганц уран бүтээлч юм. Мөн түүний ололт
амжилтуудаас дурдвал, Граммийн Домог шагнал болон Граммийн бүхий л амьдралын
ололт амжилт шагнал гэх мэт 13 удаа Граммийн шагнал, 26 удаа Америкын хөгжмийн
шагнал, “Зууны жүжигчин”, “1980-аад оны Жүжигчин” гэх мэтчилэн бусад жүжигчний
шагнал, гоцлол дуучныхаа мэргэжлээр авсан 13 удаа Америкын Нэгдсэн Улсын номер
нэг дуучин шагнал, эрин үеийн “Hot 100” эрэгтэй жүжигчний олон шагнал болон
дэлхий дахинаа 750 сая хуурцаг борлуулсан гэх мэт Дэлхийн Геннисийн Амжилтуудыг
бий болгосон хүн юм. Жаксон эстрадын дуу хөгжмийн түүхнээ хамгийн их шагнал
авсан хуурцаг гаргасан бөгөөд хэдэн зуун шагналыг хүртсэн хүн юм. Жаксоны гадаад
төрхийн өөрчлөлт, хувийн харилцаа болон зан төлөв гэх мэт хувийн амьдралын тал
дээр маргаан гардаг байлаа. 1990-д оны дундуур, түүнийг насанд хүрээгүй хоёр
хөвгүүнийг бэлгийн хүчирхийллээр дарамталсан хэмээн буруутгаж, 25 сая болон 2
сая доллараар торгох шийдвэр гаргасан ч албан ёсны төлбөр төлүүлээгүй байна.
Түүний хүмүүнлэгийн үйл ажиллагаа болон бусад поп одуудаас илүүтэй 39 буяны үйл
ажиллагаанд оролцсон нь 2000 оны Геннисийн номд бичигдэн, дэлхий дахинд
тасралтгүй аялдаг байсан. Хэдий тийм боловч 1998 онд Британий Халамжийн Хороо
Жаксоны хийж буй үйлдлүүд нь түүний буяны гэх сайн нэрийг гутааж байна гэж үзээд
түүний Heal the world /Эх дэлхийгээ хайрла/ буяны байгууллагын үйл ажиллагааг
зогсоосон. 2005 онд, түүнийг бага насны хүүхдийг садар самуунд уруу татсан гэсэн
мэдэгдлүүдийн дараа түүнийг буруугүй гэдгийг нь баталсан. This Is It нэртэй
тоглолтондоо бэлдэж байх үедээ Жаксон 2009 оны зургадугаар сарын 25-нд зүрхний
эмгэгийн тайвшруулах болон өвчин намдаах эм тариа хэрэглэснийхээ дараа хордон
нас барсан. Лос Анжелес хотын шүүхийн задлан шинжилгээгээр түүнийг бусдын гарт
амиа алдсан гэж дүгнэсэн ба үүнд нь түүний хувийн эмчийг санаандгүй хүний амь
хороосон хэмээн буруутгасан. Жаксоны үхэл дэлхийн хүмүүсийг харуусалд унагасан
ба, дэлхийн өнцөг булан бүрээс нэг тэрбум хүмүүс түүний дурсгалын ажиллагааг
телевизээр шууд үзсэн. 2010 оны гуравдугаар сард, түүний дуу бичлэгийн эрхийг
2017 он хүртэл хэвээр нь хадгалах, түүний нас барсаны дараах 7 альбомыг гаргах
250 сая долларын гэрээ хийгдсэн.

1964 онд, Майкл, Марлон хоёр - Жакие, Тито болон Жэрмайн нарын бүрдүүлдэг байсан
Жексоны ах дүүсийн хамтлагт нэгдэж тал хэнгэргээр тоглодог байжээ. Жексон сүүлд
нь арын хоолойг гаргаж, бүжиглэдэг болсон байна. Тэр наймтай байхдаа, ах
Жэрмайнтайгаа гоцлон дуулж эхэлсэн ба тэр үеэс хамтлагийн нэр Жаксоны 5 болон
өөрчлөгджээ. Хамтлаг 1966-1968 оны хооронд баруун нутгаар аялан тоглолт хийж,
тайчих үзүүлбэр болон бусад насанд хүрэгчдэд зориулсан үзүүлбэр үзүүлдэг шөнийн
клубуудад тоглодог байжээ. 1966 онд, орон нутгийн авьястныг шалгаруулах Motown
дуу бичлэгийн студийн тоглолтонд Жэймс Брауны дуулсан "I Got You (I Feel Good)"
дууг Жексон голлон дуулж оролцож ялагч болж байсан. 1968 онд Motown дуу
бичлэгийн газар дуулахаас өмнө орон нутгийн Steeltown хэмээх газар Big Boy
хэмээх дуу оролцуулан хэд хэдэн дууны бичлэгт орж байжээ. Rolling Stone сэтгүүл
дээр Майклыг “хөгжмийн ертөнц дэх давтагдашгүй бэлэг” гайхалтай хүүхэд гэж
тодорхойлж байсан ба түүнээс хойш Майкл гоцлон дуулагч болсон. Хамтлаг анхны
дөрвөн синглээ гаргасны ("I Want You Back", "ABC", "The Love You Save", болон
"I'll Be There") дараа чаартад рекорд үзүүлэн Billboard Hot 100 жагсаалтанд
нэгдүгээрт бичигдэж байсан. 1972-1975 оны хооронд, Майкл Motown-тай хамтран
дөрвөн гоцлол альбомоо гаргасан ба тэдгээрийн дунд Got to Be There болон Ben
дуунууд орж байсан ба, Bobby Day's "Rockin' Robin"-г дахин хийсэн. Жексоны 5
хамтлаг хар арьстай жүжигчдийн нэн тэргүүний жишээ болсон ба ажилчин ангийн
Африк маягийн үсний засалттай, өргөн шуумагтай өмд өмссөн таван хар арьст
хөвгүүд байсан юм. Хамтлагийн борлуулалт 1973 онд эхэлсэн ба, хамтлагийн гишүүд
Motown студийн тэднийг хатуу хянаж, орлогыг нь хянах гэснийг эсэргүүцэж
ундууцсан. Хэдийгээр тэд “Dancing machine” топ таван диско сингл топ 40 хитийг,
мөн “I am Love” нэртэй дуугаараа топ 20-г тэргүүлж байсан ч 1975 онд Жаксоны 5
Motown студийг орхижээ.



https://mn.wikipedia.org/wiki/%D0%9A%D1%8D%D0%B1%D1%8D%D0%BA

Кэбэк (Франц хэл: Québec) нь Төв Канадын муж юм. Кэбэк нь Канадын франц хэлт хүн
ам нь олонхи, франц хэл нь мужийн түвшинд албан ёсны хэл болох цорын ганц муж
юм. Францын уламжлалын бусад элемент, тухайлбал иргэний эрх зүйн тогтолцоо
Кэбэкт хүчтэй хэвээр байдаг.

Мужийн улс төрд Кэбэкийн үндэсний үзэл том үүрэг гүйцэтгэдэг бөгөөд мужийн
гурван гол улс төрийн нам Кэбэкийн өөртөө засах эрхийг улам өргөжүүлж,
Кэбэкчүүдийг тусдаа үндэстэн гэж хүлээн зөвшөөрүүлэхийг эрмэлздэг. Кэбэкийн
бүрэн эрхт байдлын хөдөлгөөний засгийн газрууд 1980, 1995 онд Кэбэкийн тусгаар
тогтнолын талаар бүх нийтийн санал асуулга явуулж байсан бөгөөд Канадын Нийтийн
Танхим "Кэбэкуаг (Québécois) Канадын доторхи үндэстэн" гэж хүлээн зөвшөөрсөн
Кэбэкуа үндэстний саналыг баталжээ.

Кэбэк нь нутаг дэвсгэрийн хэмжээгээр Канадын хамгийн том муж бөгөөд хоёрдахь том
засаг захиргааны нэгж юм. Зөвхөн Нунавут л Кэбэкээс том билээ. Тус муж нь баруун
талаараа Онтарио муж, Жэймс булан, Хадсон булангаар, хойд талаараа Хадсон
хоолой, Унгава булангаар, зүүн талаараа Сент Лоренсийн булан, Ньюфаундленд ба
Лабрадор, Нью-Брансвик мужуудаар тус тус хүрээлэгдсэн. Кэбэк өмнө талаараа
АНУ-ын Мэн, Нью-Хэмпшир, Вермонт, Нью-Йорк муж улсуудтай хил залгадаг. Түүнчлэн
Нунавут, Принс Эдвардын Арал, Нова Скотиатай далайгаар хиллэдэг.

Кэбэк нь хүн амаар Онтариогийн дараа хоёрт ордог. Оршин суугчдын ихэнх нь тус
мужийн хамгийн том хот болох Монреаль болон нийслэл Кэбэк хотын хооронд Гэгээн
Лоренсийн голын ойр орчмын хотуудад суудаг. Англи хэлтэй иргэд болон англи
хэлээр үйл ажиллагаа явуулдаг байгууллагууд Монреальд төвлөрдөг боловч Утауаис,
зүүн хотууд болон Гаспе хойгийн бүс нутгаар англи хэлтнүүд бас байдаг. Мужийн
төв ба хойд хэсэгт хүн ам сийрүү, гол төлөв уугуул иргэд амьдардаг.

Кэбэк байгалийн баялаг ихтэй бөгөөд энэ нь тус мужийн эдийн засгийн гол тулгуур
болдгоос гадна агаар, сансрын салбар, мэдээлэл, харилцаа холбооны технологи,
биотехнологи, эмийн үйлдвэрлэл зэрэг мэдлэгийн салбарууд тэргүүлэх үүрэг
гүйцэтгэдэг.



https://mn.wikipedia.org/wiki/%D0%98%D0%BB%D0%BB%D0%B8%D0%BD%D0%BE%D0%B9

Иллиной (англ. Illinois) нь Америкийн Нэгдсэн Улсын 21 дэх муж улс юм. Иллиной
нь хүн амын хувьд хамгийн олон тоотой муж улсуудын нэг бөгөөд хүн ам нь олон
үндэстэн ястнаас бүрдсэн Дундад Өрнөдийн муж улс. АНУ-д хүн амын тоогоор 5-д
ордог. Зүүн хойд хэсэгт нь Чикаго хот орших бөгөөд төв болон баруун хэсгээрээ
жижиг үйлдвэрийн хотууд болон хөдөө аж ахуйн салбар хөгжсөн, өмнөд хэсгээр нь
нүүрс, мод, газрын тос зэрэг байгалийн баялагийн салбар хөгжсөн Иллиной муж
улсын эдийн засаг олон салбар дээр тогтдог. Иллиной нь тээврийн чухал төв юм.
Тухайлбал Чикагогийн боомт нь Иллиной голоор дамжин Их Нууруудыг Миссиссиппи
голтой холбож өгдөг. Иллинойг АНУ-ын бичил загвар гэж үзэх нь олонтаа.
Ассошэйтэд Пресс агентлагийн тооцоолсноор хүн амзүйн 21 хүчин зүйлээр Иллиной нь
АНУ-ын хамгийн дундаж муж улс болох нь тогтоогджээ.

Хүн амын бараг 66% нь муж улсын зүүн хойд буланд Чикаго хот болон түүний эргэн
тойрны метрополитан бүсэд төвлөрөн суудаг.

МЭ 1300-1400 оны үед өнөөгийн өмнөд Иллиной муж улсад оршиж байсан, 40,000 орчим
хүн амтай байсан Миссиссиппийн Кахокиа хот нь ирээдүэйн АНУ-ын хэмжээнд хамгийн
олон хүн амтай хот байсан ба 1790-1800 оны үед л Нью-Йорк хотод гүйцэгджээ.
Америкийн хувьсгал гарах үед Иллиной хавиар 2,000 гаруй уугуул америк анчид
болон цөөн тооны франц суурьшигчид нутаглаж байв. Америк суурьшигчид 1810-аад
оны үед Кентакки муж улсаас хүрэлцэн ирж эхэлсэн бөгөөд 1818 онд муж улсын
эрхтэй болсон. Ирээдүйн метрополис Чикаго 1830-аад оны үед Чикаго голын эрэг
дээр байгуулагджээ. Тус хот нь өмнөд Мичиган нуурын эргийн байгалийн цорын ганц
боомт юм. Төмөр зам гарч ирж, Жон Дийр өөрөө хагалагч ган анжис зохион
бүтээснээр төв Иллинойн үржил шимтэй тал нутаг дэлхийн хамгийн үр өгөөжтэй, үнэ
цэнтэй фермийн газар болж, Герман, Шведийн цагаач фермерүүдийн сонирхлыг татах
болжээ. Хойд Иллиной нь Америкийн иргэний дайны үеэр нутгийнхаа Абрахам Линкольн
болон Улиссес С. Грант нарт томоохон дэмжлэг үзүүлжээ. 1900 он гэхэд хойд хотууд
дахь үйлдвэрийн өсөлт болон төв ба өмнөд хэсгийн нүүрсний уурхай зэрэг нь Зүүн
болон Өмнөд Европоос цагаачдыг татаж, тус муж улс дэлхийн хоёр дайны үеэр зэ
зэвсгийн үйлдвэрлэлийн томоохон төв болжээ. Өмнөдийн хөдөө нутгаас Чикаго руу
цагаачлагч африк-америкчууд тус хотын алдартай жаз болон блюз хөгжмийг үүсгэсэн
томоохон угсаатны бүлгийг бүрдүүлжээ.



https://mn.wikipedia.org/wiki/%D0%98%D0%B7%D0%BE%D1%82%D0%BE%D0%BF

Изотоп гэдэг нь ямар нэгэн химийн элементийн атом массаараа ялгаатай төрлүүдийг
хэлнэ. Уг атом массын ялгаа нь тухайн элементийн цөм дэх нейтроны тооны
ялгаанаас үүснэ. Өөрөөр хэлбэл, изотоп гэдэг нь цөм дэх протоны тоогоороо ижил
боловч нейтроны тоогоороо ялгаатай тухайн химийн элементийн төрлүүд (атомууд)
юм. Изотопийг 3He, 12C, 13C, 131I and 238U гэж тэмдэглэнэ.

Шотландын эрдэмтэн Маргарет Тод анх изотоп ("нэг дор" гэсэн утгатай Грек үг)
гэдэг нэр томъёог хэрэглэхийг, 1921 онд цацраг идэвхит бодисын судалгаагаар
Химийн салбарт Нобелийн шагнал хүртсэн Фредрик Содд санал болгосон байна.

Ямар нэгэн атомын изотопуудын электрон ба протоны тоо тэнцүү байхаас гадна
электрон байгуулалт нь мөн ижил тул, ерөнхий тохиолдолд, изотопуудын химийн шинж
чанар нь ойролцоо байна. Гэвч элементүүдийн шинж чанарт электроны байгуулалтаас
гадна кинетик эффект чухал үүрэгтэй. Нэг химийн элементийн изотопуудын шинж
чанарын ялгаа нь энэхүү кинетик эффектээр тодорхойлогдоно. Өөрөөр хэлбэл, нэг
химийн элементийн изотопууд нь өөр хоорондоо массын ялгаатай бөгөөд хөнгөн
изотопи нь хүнд изотопоосоо илүү их химийн идэвхитэй, амархан урвалд орно.

Энэхүү массын ялгаа нь устөрөгч-1 (проти - 1H) ба устөрөгч-2 (дейтери - 2H) 2
дээр маш сайн илрэнэ. Хүнд изотoпиудын хувьд энэ ялгаа бага болно.

Тогтвортой изотоп гэдэг нь задардаггүй (цацраг идэвхит бус буюу тогтвортой) буюу
хагас задралын хугацаа нь маш урт изотопуудыг хэлнэ. Атомын цөм дахь нейтроны
тооны ялгаанаас үүдсэн массын ялгаа нь изотопуудын шинж чанарын өөрчлөлтийг
тодорхойлно. Массын ялгаанаас хамааран, химийн урвалын үр дүнд, нэг фазаас нөгөө
фаз руу хүнд, хөнгөн изотопийн ялгаралт явагдана. Устөрөгчийн изотопиудын (1H нь
зөвхөн 1 протонтой, 2H нь 1 протон, 1 нейтронтой) хувьд энэхүү массын ялгаа 100%
хүрэх тул маш их хэмжээний изотопийн ялгаралт явагдана.

Эртний цаг уур, экологи, биологи, ботаникийн судалгаанд түгээмэл хэрэглэгддэг
тогтвортой изотопууд нь хүчилтөрөгч, нүүрстөрөгч, азот, устөрөгч ба хүхрийн
изотопууд юм.

Атомын цөм нь цацраг идэвхит задралын (энергийн алдагдал) үр дүнд нэг атомын
цөмөөс нөгөө атомын цөмрүү шилжиж (хувирч) байвал үүнийг тогтворгүй изотоп буюу
цацраг идэвхит изотоп гэж нэрлэнэ. Жишээлбэл: Нүүрстөрөгч-14-гэсэн изотоп нь
азот-14-гэсэн изотопруу хувирна(бета задрал). Атомын төвшинд уг задралыг яг
тодорхойлох боломжгүй боловч, ойролцоогоор задрах хурдыг (зэргийг) тооцох
боломжтой юм.

Тогтворгүй изотопийн задралын зэргийг тодорхойлоход хэрэглэгддэг гол үзүүлэлт нь
хагас задралын хугацаа болон задралын тогтмол (decay constant) юм. Тодорхой
тооны цацраг идэвхит цөмүүдийн тэн хагас нь задрах хугацааг хагас задралын
хугацаа гэнэ. Хагас задралын хугацаа 1019 жилээс (209Bi) 10-23 секунд хүртэл
хэлбэлзэнэ.



https://mn.wikipedia.org/wiki/%D0%97%D1%83%D0%BD%D1%8B_%D0%BE%D0%BB%D0%B8%D0%BC%D0%BF

Зуны олимп нь Орчин үеийн олимпын наадмын, зун зохиогддог арга хэмжээ бөгөөд 4
жилд нэг удаа, аргын тооллоор 4-т хуваагддаг онуудад зохиогдоно. Хөнгөн атлетик,
усанд сэлэлт зэрэг спортын төрлүүд хамрагддаг.

Монгол улс зуны олимпын 13 удаагийн наадамд оролцож, 2 алт, 10 мөнгө, 14 хүрэл,
нийт 26 медаль хүртсэн. Монгол Улс медаль хүртсэн орны тоогоор 199 орноос 51
дүгээр байрт орж байна. 1964 оны Токиогийн олимпод 21 тамирчин оролцож медаль
хүртэж чадалгүй иржээ. Нийт 93 орны тамирчин тус олимпод оролцсон байна.

1968 онд 16 тамирчин Мехиког зорьж нэг мөнгө, гурван хүрэл медаль хүртэж,
шагналт байранд хоёр тамирчин орсон байна. 112 орон оролцсон тус олимпоос Монгол
Улс 27 дугаар байранд орж байжээ.

1972 оны Мюнхений олимпод 41 тамирчин явж нэг мөнгөн медаль, шагналт байр хоёрыг
эзэлж 121 орноос 36-д орсон бол 1976 оны Монреалийн олимпод 33 тамирчин оролцож
нэг мөнгө, шагналт байр дөрвийг хүртэж 92 орноос 35 дугаар байрт орсон байна.

Манайхаас хамгийн олон буюу 43 тамирчин оролцсон 1980 оны Москвагийн олимпоос
хоёр мөнгө, хоёр хүрэл медаль, таван шагналт байр эзэлж 80 орноос 22 дугаар
байрт орсон нь хамгийн өндөр үзүүлэлт юм. Тус олимпод хөрөнгөтний гэгдэх
томоохон орнууд оролцоогүй.

Дараагийн олимп буюу АНУ-ын Лос-Анжелес хотноо болсон 23-р наадамд хуучнаар
социалист системийн орнууд оролцоогүйгээс манай тамирчид Лос-Анжелесийг зориогүй
билээ.

1988 оны Сөүлийн олимпод манай 28 тамирчин оролцож нэг хүрэл медаль, таван
шагналт байр хүртэж 159 орноос 47-д оржээ.

1992 оны Барселоны олимпод 33 тамирчин явснаас хоёр хүрэл медаль зүүж, шагналт
байранд мөн хоёр тамирчин орсноор тус олимпод оролцсон 169 орноос 48 дугаар
байрыг эзэлсэн байна.

1996 оны Атлантын олимпод 18 тамирчин оролцож нэг хүрэл медаль хүртэж 179 орноос
71 дүгээр байрт оржээ.

2000 оны Сиднейн олимпод 20 тамирчин оролцож буудлагын тамирчин Отрядын
Гүндэгмаа шагналт байр эзэлж, манай тамирчдын олимпод 1964 онд анх удаа
оролцохдоо медаль хүртэж чадаагүй шиг Сиднейгээс ганзага хоосон ирснээр 199
орноос 150 дугаарт орж сүүл мушгигсдын эгнээнд багтжээ.

2004 оны Афины олимпод жүдо бөхийн 60 кг ийн жинд барилдсан Хашбаатарын
Цагаанбаатар хүрэл медаль хүртжээ.

2008 оны Бээжингийн олимпод жүдо бөхийн -100кг ийн жинд барилдсан Найдангийн
Түвшинбаяр алтан медаль хүртсэн ба 25м-н спорт гар бууны төрөлд спортын мастер
Отрядын Гүндэгмаа мөнгөн медаль, боксын төрөлд Энхбатын Бадар-Ууган алтан
медаль, Пүрэвдоржийн Сэрдамба мөнгөн медаль хүртжээ.

2012 оны Лондоны олимпод жүдо бөхийн -100кг ийн жинд барилдсан Найдангийн
Түвшинбаяр мөнгөн медаль хүртэж, Монгол Улсаас анх удаа олимпын хошой медальтан
болсон бол боксын төрөлд Нямбаярын Төгсцогт мөнгө, жүдогийн төрөлд Сайнжаргалын
Ням-Очир, чөлөөт бөхийн төрөлд Соронзонболдын Батцэцэг, боксын төрөлд
Уранчимэгийн Мөнх-Эрдэнэ нар хүрэл медаль хүртжээ. Тус олимпоос монголчууд анх
удаа хамгийн олон буюу 5 медаль хүртсэн.

2016 оны Рио-де-Жанейрогийн олимпод жүдогоор Доржсүрэнгийн Сумъяа мөнгө, боксоор
Доржнямбуугийн Отгондалай хүрэл медаль хүртсэн.



https://mn.wikipedia.org/wiki/%D0%96%D0%BE%D0%BC%D0%BE%D0%BB%D1%83%D0%BD%D0%B3%D0%BC%D0%B0

Жомолунгма (төвд. ཇོ་མོ་གླང་), Эверест (англ. Everest), Сагармата (балб.
सगरमाथा) (8848 м) - дэлхийн хамгийн өндөр уулын оргил.

Хималайн Махалангур Химал нурууны Күмбу Гимал хэсэгт байрлана. Урд оргил (8760
м) нь Балба болон Төвөдийн өөртөө засах орны (Хятад) хилд байрладаг бол Хойд
(гол) оргил (8848 м) нь Хятадын нутагт байрлана. Эверест гурван талт пирамид
хэлбэртэйгээс урд энгэр нь цавчим огцомдуу.

Ази тивд орших Гималайн нурууны ноён оргил бөгөөд далайн түвшнээс дээш 8,848
метр өндөртэй, дэлхийн хамгийн өндөр уул юм. N 27°59'20.62" ба E 86°55'28.27"
гэсэн солбицолд Балба болон Төвд хоорондын хил дээр оршдог.

Жомолунгма гэдэг Төвд хэлний галигчлал нэр нь Монголчилбол Оройн дээд (Гэгээн)
эх гэсэн утгатай үг юм. Харин Англи хэлэнд 1865 оноос Английн байр зүйч Жорж
Эверестийн алдраар нэрлэх болж, энэ нь хамгийн түгээмэл тархсан нэршил болсон
юм. Балба хэлний Сагармата гэдэг нь Монголоор тэнгэрийн дагина гэсэн утгатай.



https://mn.wikipedia.org/wiki/%D0%94%D1%83%D1%83%D1%87%D0%B8%D0%BD_%D0%AD%D0%B3%D1%88%D0%B8%D0%B3%D0%BB%D1%8D%D0%BD

Эгшиглэн хэмээн дуудуулдаг Монголын эмэгтэй дуучин Төмөрбаатарын Болортуяа 1989
оны 1 сарын 14-нд Улаанбаатар хотод төржээ. Тэрээр 2006 онд Сүхбаатар дүүргийн
"Эрдэм төгс" бүрэн дунд сургуулийг төгсөөд "Глобал Удирдагч" дээд сургуульд
санхүү менежментээр мэргэжихээр элсэн сурсан. 2006 онд "Шинэ давалгаа" тэмцээнд
оролцож байсан Эгшиглэнг тэмцээний шүүгч Б.Наранзун анхаарч B production-д
шалгуулахыг зөвлөжээ. Болдын B production (Би продакшн)-тай гэрээлсэн Эгшиглэн
Sho-гийн «Амьдралын тоглоом» дууны дахилтыг дуулснаар монгол дуу сонсогчдод анх
удаа танигдсан. Түүнээс хойш «Найрах арга чинь буруудаад байна», «100%» (дуучин
BX хавсарсан), ВX-тэй хослосон «Love song (Хайр дурлалын дуу)», Quiza, BX,
Агиймаа нартай хамтарсан «Хэв маягаа эвдэцгээе» зэрэг дуугаар хүүхэд залуусын
дунд алдаршив. 2011 онд «Хоёр хоёрын тав» киноны дууг дуулснаар Эгшиглэн уянгын
дууг сайхан дуулж чаддагаа мэдрүүлсэн.



https://mn.wikipedia.org/wiki/%D0%94%D0%B0%D1%88%D0%B4%D0%BE%D1%80%D0%B6%D0%B8%D0%B9%D0%BD_%D0%9D%D0%B0%D1%86%D0%B0%D0%B3%D0%B4%D0%BE%D1%80%D0%B6

Боржигон Дашдоржийн Нацагдорж (1906 - 1937 оны 6 сар) нь Монголын орчин үеийн
уран зохиолыг үндэслэгчдийн нэг, зохиолч, яруу найрагч байв.

Д.Нацагдорж 1906 оны 11 сарын 17нд хуучин Түшээт хан аймгийн Дархан чин вангийн
хошуу, өнөөгийн Төв аймгийн Баяндэлгэр сумын нутаг Гүн Галуутай гэдэг газар ядуу
тайжийн гэр бүлд төрж 1937 оны 7 дугаар сарын 13-нд нас барсан. Долоон настай
байхад нь эх Цоомойн Пагма нь бие барсан тул тэрээр эцэг Дашдоржийн эвгээлд өсөж
өндийжээ.

1921 онд Ардын хувьсгал ялсны дараа нийгэм улс төрийн ажилд идэвхтэй оролцож,
хувьсгалт шинэ соёл урлагийн ажилд чармайн зүтгэж байв

1924 онд 18 настай Д.Нацагдорж Улсын Анхдугаар Их Хурлын зохион байгуулалтын
ажилд оролцож байжээ.

Герман улсын холбогдох албаны хүмүүстэй ярилцаж тохиролцсоны дагуу 1926 оны
есдүгээр сарын 11-ны өдөр намын Төв хорооны Зохион байгуулах зөвлөлийн 24 дүгээр
хурлаас Д.Нацагдорж, Пагмадулам, Пунцаг, Лувсанчүлтэм, Санжаа, Бат-Очир нарын
зургаан хүнийг Герман улсад явуулж сургах шийдвэр гарсан байна. Ийнхүү Герман,
Франц улс дахь сурагчдын тоо нийтдээ 44 хүрчээ. Д.Нацагдорж нь 1926-1929 оны
хавар хүртэл Берлин, Лейпциг хотуудад хэл бичиг, сонин, сэтгүүл, дорно дахин,
ерөнхий эрдэмд суралцан орос зөвлөлтийн болон дэлхийн сонгодог зохиолчид,
эрдэмтэн мэргэдийн бүтээлтэй эх хэлээр нь танилцжээ.

Д.Нацагдорж ЗХУ /1926/ болон Германд /1926-1929 онд/ хэдэн жил суралцаж,
өрнөдийн соёлын шилдэг өв сантай гүнзгий танилцжээ. Д.Нацагдорж "Ушаандар",
"Сандо амбаны харгис явдал" жүжиг, "Учиртай гурван толгой" дуурь, "Миний нутаг",
"Од", "Октябрь" зэрэг олон арван шүлэг, "Хуучин хүү", "Цагаан сар ба хар
нулимс", "Харанхуй хад" зэрэг өгүүллэгүүдээрээ алдаршжээ.

Д.Нацагдорж Оросын болоод дэлхийн сонгомол зохиолуудтай монгол уншигчдыг анх
танилцуулж А.С.Пушкиний "Гилбэрийн хатан", "Буудалцсан нь", Эдгар Погийн "Алтан
цох" гэх мэт хэдэн зохиолуудыг орос, герман хэлнээс уйгагүй анх орчуулжээ.

Д.Нацагдоржийн зохиол гадаадын олон хэлнээ орчуулагдсаны гадна түүвэр зохиол нь
ОХУ, Энэтхэг, Герман зэрэг олон оронд хэвлэгджээ.



https://mn.wikipedia.org/wiki/%D0%92%D0%BB%D0%B0%D0%B4%D0%B8%D0%BC%D0%B8%D1%80_%D0%98%D0%BB%D1%8C%D0%B8%D1%87_%D0%9B%D0%B5%D0%BD%D0%B8%D0%BD

Владимир Ильич Ленин (орос. Влади́мир Ильи́ч Ле́нин; 1870 оны 4-р сарын 22 -
1924 оны 1-р сарын 21), уг нэр нь Владимир Ильич Ульянов бөгөөд хуурмаг нэр нь
В.И. Ленин, Н. Ленин , Оросын хувьсгалч, коммунист улс төрч, Октябрийн
хувьсгалын гол удирдагч, Зөвлөлт Социалист Бүгд Найрамдах Холбоот Улсын анхны
тэргүүн. 1998 онд түүнийг Тайм сэтгүүл XX зууны хамгийн их нөлөө үзүүлсэн 100
хүний нэгээр тодруулжээ. Түүний Марксист онолд оруулсан хувь нэмрийг ленинизм
гэдэг.

Оросын хувьсгальч Владимир Ильич Ульянов (Ленин) Симбирск хотод 1870 оны 4
сарын22 нд мэндэлсэн байна. Түүний эцэг Илья Николаевичнь Самара мужийн ардын
боловсролын газрын шинжээчээр ажилладаг байв. Харин ээж Мария нь гэртээ
боловсрол эзэмшсэн, хэд хэдэн гадаад хэл мэддэг нэгэн байв. Эцэг Илья
Николаевичийн эх нь Христийн шашинд орсон халимаг гаралтай хүн байжээ. Энэ тухай
зохиолч М.Э.Шагинян бичсэн байдаг. Владимираас гадна тэдний гэр бүлд өөр таван
хүүхэд байжээ. 1887 онд Владимирийн том ах Александр эзэн хааны амь насанд
халдахаар зэхэж байсан нь илэрч ялын дээд хэмжээ авсан байна. Том ах нь цаазаар
авахуулсан нь Владимирыг гүн цочролд оруулж, хаант засаглалыг үзэн ядах болжээ.
1887 онд Владимир Казань их сургуулийн хуулийн ангид элсэн оржээ. Гэвч хууль бус
оюутны хөдөлгөөнд оролцсон тул их сургуулиасаа хөөгджээ. Нэгэн үе Владимир
цагдаагийн хараа хяналт доор амьдарч байлаа. 1888 оны намар Ульяновыг Казань
хотод эргэж ирэхийг нь эрх баригчид зөвшөөрчээ. Казаньд ирээд Ульянов марксист
дугуйланд элсэн орсон байна. Н.Е. Федосеевийн удирдан зохион байгуулсан энэ
дугуйланд К.Маркс, Ф.Энгельс, Г.В.Плеханов нарын бүтээлийг судалдаг байлаа.
Самарад байхдаа Владимир газар тариалан эрхлэх гэж оролдож байжээ. 1891 онд
Петербургийн их сургуульд элсэн оров. 1892-1893 онд марксист үзэл, онолыг
сурталчилах зорилготой дугуйлан байгуулжээ. 1895 онд хилийн чанад руу явж оросын
цагаач Георгий Плехановтай танилцжээ. Тухайн үед “Хөдөлмөрийн эрх чөлөө” гэдэг
бүлэглэлийг удирдаж байсан юм. Владимир 1895 онд Москвад ирээд “Ажилчин ангийн
эрхийг хамгаалах холбоо” байгуулжээ. Хууль бус байгууллага нээсэн тул түүнийг
эрх баригчид баривчилж хэсэг хугацаанд шоронд хорьж байгаад дараа нь Сибирь руу
цөлжээ. 1895 онд Владимир “Орос дахь капитализмийн хөгжил” ном бичжээ. Тэрээр
энэ бүтээлдээ хөрөнгөтнүүд бол мөнгө хүүлэгчид, хаант засаглал бол дарангуйлагч
дэглэм гэж нотлохыг оролдсон байдаг. Тэр жилдээ Владимир баривчлагдан, нутаг
заагдан амьдарсан байна. 1898 онд Владимир Шушен-Енисейн губернд цөллөгт байхдаа
тэрээр байхдаа Н.К.Крупская гэдэг бүсгүйтэй гэрлэсэн байна. 1898 онд Минск хотод
байхдаа Оросын социал демократ намыг байгуулжээ. Гэвч энэ намын үйл ажиллагааг
эрх баригчид хориглосон байна. 1900 онд Владимир Ульянов эх орноо орхин Герман
руу явжээ. Гадаадад цагаачлан амьдарч байхдаа “Искра” сонинг эрхлэн гаргаж
байлаа. “Искра” сонингоороо дамжуулан Владимир марксист үзэл сурталыг
дэлгэрүүлэхийг чармайж байв. Сонин эрхлэн гаргах болсон нь хууль бус бүлэглэл
Оросын эзэнт гүрний нутаг дэвсгэрт үүсгэн байгуулахад нь тус болж байлаа. Энэ
үеэс тэр Ленин гэдэг нууц нэрийг ашиглах болжээ. 1902 онд тэрээр “Юуг хийх вэ?”
номоо бичлээ. Энэ номонд нь ажилчин ангийнхан хувьсгал хийж, хөрөнгөтнүүдийн
эсрэг тэмцэл хийх хэрэгтэй гэдэг үзэл санааг тусгажээ. 1903 онд Лондон
хотодОросын социал демократ намын 2-р их хурал болж Ленин өөрийн хөтөлбөрөө
танилцуулжээ. Ленин орос оронд эхлээд хаант засгийг унагааж, үндсэн хуульт бүгд
найрамдах улс байгуулах, дараа нь хамжлагат ёсыг халж, өдөрт 8 цаг ажилладаг
хөдөлмөрийн хуваарьт шилжих,эцэст нь социалист хувьсгал хийж пролетарийн
дарангуйлал тогтоох хэрэгтэй гэж хөтөлбөртөө тусгажээ. Намын зарим нөхөд Лениний
боловсруулсан хөтөлбөрийг дэмжсэнгүй. Эндээс большевик буюу олонхи, меньшевик
буюу цөөнх гэсэн ойлголт гарсан байна. 1905 оны хувьсгалийн үеэр Ленин орост аж
төрж байв. Харин ерөнхий сайдаар Столыпин томилогдсоны дараа Ленин дахин
цагаачилжээ. 1912 онд “Правда” сониныг эрхлэн гаргаж байлаа. Дэлхийн 1-р дайны
үел эхлээд Австри, хожим Швейцарь улсад очсон байна. 1915 онд Циммервальде, 1916
онд Кинтальд болсон хурлын үеэр империалист дайныг иргэний дайн болгон хувиргах
хэрэгтэй гэж тайлбарлаж, Орост социалист хувьсгал ялах боломжтой гэж нотлож
байлаа. 1917 оны 2-р сарын хувьсгалийн дараа Ленин орост ирж “Түр засгийн газрыг
дэмжихгүй” гэсэн уриа дэвшүүлжээ. 2-р сард болсон хөрөнгөтний ардчилсан
хувьсгалаас социалист чиг баримжаатай болох хэрэгтэй гэж Ленин өөрийн илтгэлдээ
онцлон тэмдэглэж байлаа.1917 оны 10 сард Ленин өөрийн дэмжигчдэд хандан зэвсэг
барин бослого гаргах хэрэгтэй гэж ятгаж дөнгөв. Ингээд Петроград хотод болсон
бослогыг Ленин гардан зохион байгуулжээ. Зөвлөлүүдийн 2-р их хурлаар Ленинг
Ардын комиссарын дарга, Зөвлөлтийн ажилчин тариачны намын даргаар сонгожээ.
Брестийн энхийн гэрээ байгуулахад Ленин чухал үүрэг гүйцэтгэжээ. Тэрээр “цэргийн
коммунизм”, “улаан террор”-ын бодлого явуулж байв. Мөн сөрөг хүчний намын үйл
ажиллагааг таслан зогсоож, сэхээтнүүдийг баривчилж цөллөгт явуулж байлаа. 1918
оны 8 сарын 30-нд Фанни Каплан гэдэг эмэгтэй Лениний амь насыг хороох зорилгоор
халдлага хийж байлаа. Бууны сум түүний амин тус газраас нь хол байсан тул Ленин
амьд үлджээ. Социалист улс болсон Оросын шинэ эрх баригчид Европын бусал
орнуудыг ч ийм зам сонгох хэрэгтэй гэж суртал ухуулга хийж эхэлжээ. Улмаар
дэлхийн социалист системийг үүсгэхийг мөрөөдөж байлаа. 1920-оод оны эхэн үеийн
“цэргийн коммунизм” нь алдаатай бодлого гэдгийг Ленин Орост иргэний дайн болсоны
дараа ойлгожээ. Ингээд шинэ эргэлтийн бодлого хэрэгжүүлж эхэлсэн байна. Орост
иргэний дайн дууссаны дараа Лениний явуулсан гадаад бодлого нь амжилт муутай
байв. Дэлхийн их гүрнүүдээс зөвхөн Герман улс ЗХУ-тай дипломат харилцаа
тогтоожээ. Орос улс 1920 онд Финланд, Эстони, 1921 онд Польш, Турк, Иран, Монгол
улстай дипломат харилцаа тогтоожээ.1920 оны 10 сард Москвад Монголын төлөөлөгчид
ирж тусгаар тогтнолоо Орос улсаар хүлээн зөвшөөрүүлэх асуудлыг тавьжээ. Ленин
Монголын төлөөлөгчдийн хүсэлтийг нааштайгаар хүлээн авч заавал социалист
тогтолцоог сонгох хэрэгтэй гэдэг болзол тулгасан байна. Ленин 1920 оноос хойш
Орос орныг цахилгаан эрчим хүчээр хангах төлөвлөгөө баталсан байна. 1918 онд
буудуулж шархадсан нь Лениний эрүүл мэндэд муугаар нөлөөлжээ. 1922 оноос Лениний
эрүүл мэнд муудаж эхэлсэн байна. 1922 оны 12 –р сард эмнэлэгт хэвтэж, улс төрөөс
холджээ. 1923 оны 3 сард тархинд нь цус харважээ.Түүнийг эмчлэхээр Германаас
мэдрэлийн эмч дууджээ. Лениний эмчлэгч эмчээр 1922 оноос 1924 онд нас барах
хүртэл нь Отфрид Фёрстер ажилласан байна. 1923 оноос Ленин Москвагийн дагуул хот
Горкид амьдрах болов. Москвад хамгийн сүүлийн удаа 1923 оны 10 сарын 19-нд
байжээ. 1924 оны 1 сард Лениний бие эрс муудаж, хэвтэрт орлоо. 1924 оны 1 сарын
21-нд 18 цаг 50 минутад Ленин амьсгал хураажээ. Лениний цогцост задлан шинжилгээ
хийсэн эмч нар түүний тархиний судас нарийсаж, тархиний цусан хангамж алдагдсан
гэж дүгнэсэн байдаг. Түүний цогцосыг занданшуулж Москва хотын төв талбайд
барьсан бунханд байрлуулжээ.



https://mn.wikipedia.org/wiki/%D0%91%D1%8D%D1%8D%D0%B6%D0%B8%D0%BD

Бээжин, ᠪᠡᠭᠡᠵᠢᠩ; хятадаар 北京 - Běijīng, «умард/хойд нийслэл» — Бүгд Найрамдах
Хятад Ард Улсын нийслэл; улсынхаа улс төр, соёл, боловсролын төв; ямар нэгэн
нэгжид (муж г.м) харьяалагддахгүй шууд улсын доор байдаг дөрвөн хотын нэг.

Бээжингийн хүн амын тоо огцом өсч байгаа. 1953 онд 2.8 сая, 1982 онд 9.2 сая,
2000 онд 13.6 сая хүн амтай байсан бол 2010 онд 19.6 сая оршин суугчтай болсон.
Энэ нь улсдаа Шанхайн дараа, дэлхийд эхний 10-т багтах их тоо юм.

Дээрх орчин цагийн нэрийг олохоосоо өмнө олон нэртэй байсан. Улсын нийслэл
болсон X зуунаас эхлэн тоочъё. 938 оноос Хятан улсын 南京 Нань-жин «өмнөд
нийслэл», 1122 оноос цөөхөн жил Сүн улсын 燕山 Янь-шан, 1153 оноос Алтан улсын 中都
Жүндү «дунд нийслэл», 1271 оноос Юань улсын 大都 Да-ду «их балгас/нийслэл»
(монголчуудын хувьд Дайду). Энэ үед жуулчин Марко Поло хотын нэрийг Cambuluc
(магадгүй «хан балгас») гэж тэмдэглэсэн байдаг. Дээрх нэрс цөм хятад ханзынх тул
шууд үнэмшихэд бас л бэрх юм. 1368 оноос 北平 Бэй-пин «умардын амар түвшин», 1403
оноос одоогийнхоо нэрийг Мин улс, Чин улсын үеийг дамжин, 1928 оноос ДИУ-ын үед
дахин Бэйпин нэртэй болсон бол эцэстээ 1949 оноос БНХАУ байгуулагдахад
одоогийнхоо нэрийг эргэн олжээ.

Бээжин мэдээж Хятадын төмөр замын сүлжээний зангилгаа юм. Бээжингээс Шанхай,
Гуанжоу, Хонконг, Харбин, Өвөр Монголын Бугат, Циньхуандао, Чэндэ, Юаньпин хүрэх
8 үндсэн чиглэл байдаг. Мөн саяхнаас хурдны төмөр замтай болсон. 2011 онд
Бээжин-Шанхайнх, 2008 онд Бээжин-Тяньжиных нээгджээ.

Бээжин хотод төмөр замын 40 өртөө байна. 2010 онд 7 сард төв өртөөнд (1959 онд
баригдсан) нь өдөртөө 173, баруун өртөөнд (1996 оных) 232 галт тэрэг, хурдны
замын урд өртөөнд (2008 оных) 163 галт тэрэг хүлээн авсан байна. 1909 онд
баригдаж, 2009 онд өргөтгөгдсөн хойд өртөөнд энэ тоо харин 22 гэнэ.

Бээжингээс төмөр замаар улс доторх томоохон ямар ч томоохон хот руу очих шууд
тасалбар олдоно. Монгол, Орос, Вьетнам, Умард Солонгос руу шууд очих олон улсын
зорчигч тээх үйлчилгээ бий. Зорчигчийн тоо чиглэлээсээ хамаараад янз бүр байдаг.



https://mn.wikipedia.org/wiki/%D0%91%D0%B0%D1%82%D1%86%D1%8D%D0%BD%D0%B3%D1%8D%D0%BB_%D1%81%D1%83%D0%BC

Загвар:Монгол улсад хамаарах Батцэнгэл сум Сайн ноён хан аймаг |Түүхэн_товчоон =
Хошуу үүссэн түүх \ Манж чин улсын цэрэг Халхын ноёд дайчдын оролцоотойгоор
Ойродын Галдан Бошгот хааны цэргийг 1696 онд дарахад Түмэнхэн сайн ноёны угсааны
Тоба тайжийн хөвгүүн Намжил тайж гавья байгуулсаны учир Энх-Амгалан хаанаас
түүнийг тэргүүн зэрэг тайжид өргөмжилж , Түшээт хан аймгийн Ачит гүн Ядамын
нутгаас Газар таслан шинээр хошуу байгуулж засаг ноёноор соёрхож үагнал үзүүлсэн
ажээ . Хожим Түмэнхэн Сайн ноёны удмын ноён Манжийн нэрийн өмнөөс Ойрадын
хүчтнэй тулалдаж ёин сүжгээр зүтгэснийг үнэлэн түшээт хан аймгийн нутгаас 19
хошууг таслан мүтэн аймаг байгуулж , Халхын 4 дэх Сайн ноён хан аймаг бйагуулж ,
Халхын 4 дэх Сайн ноён хан аймгийг 1725 онд ззсгэсэн түүхтэй.



https://mn.wikipedia.org/wiki/%D0%91%D0%B0%D0%B3%D0%B2%D0%B0%D0%B0%D1%85%D0%B0%D0%B9

Багваахай (Taraxacum) бол олон наст ургамал юм. Удвалынхан овогт багтдаг. Өвслөг
урт, хоёр талдаа жад хэлбэрийн урт навчтай. Иймээс олон хэлэнд франц хэлний
dent-de-lion буюу "арслангийн шүд" гэсэн утгаас гаралтай нэрээр нэрлэдэг.
Багваахайн олонд танигдсан шар цэцэг нь 3-5 см диаметртэй ба тус тусдаа салж
ургасан дэлбээ нь 4-20 см урттай байдаг. Дэлбээ нь өдөр нээгдэж, шөнө хумигдаж
хураагддаг.

Энэ цэцэг 3 сая жилийн өмнө Еврази, Хойд Америкт үүссэн гэж үздэг ба хүн
төрөлхтөн хоол хүнсэндээ болон эмийн ургамал болгон хэрэглэж байсан баримт
байдаг. Эрт дээр үеэс, барагцаалбал 1000 гаруй жилийн өмнөөс Хятад, Грек, Ром
зэрэг орнуудад цэцгийг нь хоол хүнсэндээ хэрэглэсээр иржээ. Багваахай цэцгийн
навч болон цоморлиг нь Ази, тэр дундаа хятад, солонгос хоолны нэг хэсэг нь
болдог.

Багвайхайн үндэс нь аюулгүй, хамгийн өргөн хэрэглэгддэг эмчилгээний ургамлын
төрөлд ордог аж. Тиймээс уламжлалт тамиржуулах ургамал ч гэж нэрлэгддэг байна.
Бүхий л биеийг тамиржуулах, ялангуяа элэг, цөсний үйл ажиллагааг дэмждэг, цөсний
гуурсны хавдалтыг буулгадаг, цөсний чулууг хайлуулахад нэмэртэй гэжээ.

Багваахай нь луувангаас ч илүү бета-каротин агуулсан байдаг. Төмөр болон
кальцийн агуулагдах хэмжээ нь бууцайнаас баялаг байх ба та энэ ургамлын навчнаас
Витамин B-1, B-2, B-5, B-6, B-12, C, E, P, болон D г авч болох юм байна. Biotin,
inositol, potassium, phosphorus, magnesium зэрэг бодисууд ч мөн агуулагддаг аж.
Үндэс нь sugar inulin агуулахаас гадна маш олон эмийн найрлаганд оролцдог байна.
Энэ ургамлын олон гайхамшигт чанар нь Элэгний C вирусын эсрэг зохистой
хооллолтонд зүй ёсоор ордог ажээ. Багваахайн навч нь их хэмжээний эрдэс бодис,
витамин агуулдаг. Ялангуяа Витамин A,C болон K. Мөн Кальци, Калиь Төмөр, Марганц
гэх мэт. 1 аяга багваахайн навч нь хүний нэг өдрийн хэрэглээний Витамин А-112%,
Витамин С 32%, Витамин К 535%-тай тэнцэх хэмжээний аминдэм агуулдаг байна. Мөн
жин хасахад шаардлагатай Н Витамины чухал эх булаг нь юм.



https://mn.wikipedia.org/wiki/%D0%90%D0%BD%D0%BA%D0%B0%D1%80%D0%B0

Бүгд Найрамдах Турк Улсын нийслэл Анкара (Анкара́, туркээр Ankara, дуудлага нь
[ˈaŋ.ka.ɾa] [аан караа]) хот Турк орны төв хэсэг, Анатолийн шил, Анкара Чубук
хоёр голын бэлчирт далайн түвшнээс дээш 938 метр өндөрт байрладаг.

Анкара бол Анатолийн хойгийн эртний түүхтэй хотуудын нэг юм. НТӨ VII зууны үеэс
Ангира буюу Анкира (грекээр Αγκυρα — «зангуут») балгас Ази-Европын худалдааны
замд байдаг байв. 1071 оны байлдааны дүнд сельжук түрэгийн хяналтанд орсон. 1402
оны Ангорын байлдаанаар Османы I Баязид султаны цэргийг доголон Төмөр хааны
цэрэг дийлж нэг жил эзэрхээд буцааж өгчээ.

Османы эзэнт гүрэн мөхөж эзлэгдэхэд үндэсний хувьсгалыг оройлогч Кемаль Ататюрк
энд байрлажээ. Ингэснээр Константинополь (Стамбул)-д улс төвлөхөө больж, 1923
оны 10 сарын 13-нд шинэ тулгар Турк улсын нийслэлээр Ангор (Анкара)-ыг зарлажээ.

Дундад зууны Европт энэ балгасныг Angora (Ангора) гэж байлаа. Үүнийг Монголд
Ангор гэдэг. «Ангор ямаа», «Ангор муур» гэх мэт малын үйлдрийн нэр үүнтэй
холбоотой. Турк улсын засгийн газраас анхаарснаар 1930 оноос одоогийнхоо Анкара
нэрийг олжээ.

Анкара улсынхаа хоёрдугаар их хот. Тодруулвал дээрх Стамбулаас 3 дахин цөөн,
доорх Измирээс 1 саяаар олон хүнтэй. 2010 онд 4,431,719 оршин суугчтай байсан.
Нэг хавтгай дөрвөлжин километр газарт 1,551 хүн оногддог.



https://mn.wikipedia.org/wiki/%D0%90%D0%BB%D1%82%D0%B0%D0%B9_%D1%85%D0%BE%D1%82

Алтай (худам монголоор алтаи) — Монгол улсын Говь-Алтай аймгийн төв нь болох
хот. Аймаг дотроо бас Есөнбулаг суманд харьяалагддаг. Алтай гэдэг нь өөрөө
түгээмэл нэр. Тиймээс энэ нутгийг монгол хэлнээ Алтай хот гэж бусдаас нь ялгаж
салгаж ойлгодог.

Алтай хот Улаанбаатараас баруун урагш 1001 км зайнд д.т.д. 2181 м өндөрт 51 км²
газар нутгийг эзлэн оршдог. 2008 онд 15,800 оршин суугчтай байсан. Тэгэхээр
Монголдоо хамгийн өндөр газрын хот, бас 20-р олон хүн амтай хот юм.

Алтай хотын нисэх буудал нь нислэгийн нэг шороон зурвастай. Эндээс Арвайхээр-
Улаанбаатарын чиглэлд хуваарьт нислэгтэй байдаг.



https://mn.wikipedia.org/wiki/%D0%90%D0%BB%D0%BC%D0%B0%D0%B0%D0%B7

Алмааз нь (эрдэс) тетраэдр байдлаар холбогдсон нүүрстөрөгчийн атомуудаас тогтох,
нүүрстөрөгчийн нэгэн төрлийн аллотропи бөгөөд байгаль дахь хамгийн хатуу
материал юм. Алмааз нь онцгой хатуулаг болон оптикийн тунгалаг шинжээрээ
үйлдвэрлэл болон гоёл чимэглэлийн үнэт түүхий эд болно.

Нийт Дэлхийн хэмжээнд жилд ойролцоогоор 9 тэрбум ам.доллараар үнэлэгдэх 130 сая
карат буюу 26,000 кг байгалийн алмааз олборлодог, мөн 100,000 кг хиймэл алмаазыг
лабораторийн нөхцөлд ургуулдаг байна.

Төв болон Өмнөд Африкийн орнууд нийт алмаазын 49%-ийг олборлодог бөгөөд, Канад,
Энэтхэг, ОХУ, Бразил, болон Австрали зэрэг орнууд нилээдгүй хэмжэээний алмаазын
нөөцтэй болно. Алмаазыг кимберлитийн хоолойноос олборлоно.



https://mn.wikipedia.org/wiki/Twice

Түвайс (англ. Twice - «хоёр дахин»; 트와이스) — Өмнө Солонгосын дуу бүжгийн хамтлаг.

Өмнө Солонгосын JYP Entertainment урлагийн компани 2015 онд Түвайс охидын
хамтлагийг 9 гишүүнтэй байгуулсан.

2013 онд JYP Entertainment компани шинэ эмэгтэй хамтлаг 2014 оны эхний хагаст
багтааж гаргана гэдгээ мэдэгдсэн. 2014 оны 2-р сард Лена, Сесилья гэж олонд
танигдсан хоёр дадлагажигч дээр Наёнь, Чонъёнь, Жисү (хожмын Жию), Миньён зэрэг
дадлагажигчийг оруулж «6Mix» гэсэн бүлэг үүсгэсэн. Дараа нь Сесилья гарч Сана
орж ирсэн ба Лена компаниас гарснаар тус бүрэлдэхүүнээр хамтлагийг үүсгэхийг
больсон.

2015 онд Паг Жинь-ён захирал 7 гишүүн бүхий охидын хамтлагийг Mnet телевизээр
гарах «Sixteen» уралдаант хөтөлбөрөөс буюу нэр бүхий 16 дадлагажигчийнхаа
дундаас шигшиж байгуулахаа зарлажээ. Телевизийн үзвэр 5 сарын 5-наас 7 сарын
7-ны хооронд болж Наёнь, Сана, Таёнь, Чэёнь, Мина, Жию, Чонъёнь гэсэн 7
гишүүнийг шалгаруулсан. Гэвч тэр үдшийн оройн гэнэтийн мэдээ буюу хамтлагийг 9
гишүүнтэй болгохоор шийдэж Жүй (үндсэн долоод багтаагүй), Момо (өмнөх шатнаас
хасагдсан) хоёрыг тодорхой шалтгаанаар нэмжээ.

2015 оны 10 сарын 20-нд хамтлагийн анхны «The Story Begins» бяцхан цомог
худалдаанд гарав. Цомгийн гол дуу нь «Like Ooh-Ahh» нэртэй байсан ба тус дуу хип
хоп, рок, ритм-блюз хольц бүхий өнгөт поп хэмээх бүжигт дууны урсгалынх гэж
тодорхойлогджээ.

Хамтлаг «Page Two» хэмээх хоёрдугаар бяцхан цомгоо 2016 оны 4-р сард гаргасан ба
гол дуу нь "Cheer Up" нэртэй.

Twice хамтлаг есөн гишүүнтэй. Үүнд 5 солонгосоос гадна Мина, Момо, Сана 3 япон,
Жүй гэсэн нэг хятад гишүүнтэй.



https://mn.wikipedia.org/wiki/I_%D0%AD%D0%BB%D0%B8%D0%B7%D0%B0%D0%B1%D0%B5%D1%82

I Элизабет (1533 оны 9 сарын 7-1603 оны 3 сарын 24) нь 1558 оны 11 сарын 17ноос
эхлэн Английн Хатан хаан болсон бөгөөд нас барах хүртлээ энэхүү албыг хашжээ.

Элизабет Английн Гринвич дэх Плацентын ордонд төржээ. Тэрээр Английн хаан VIII
Хенри болон түүний хоёрдугаар хатан Анн Болейн нарын дундаас төрсөн болно.
Түүнийг дөнгөж 3 настай байхад эх нь нууц амрагийн хэргээс болж цаазаар
авхуулсан бөгөөд Элизабет "гүнж" хэмээн дуудагдах эрхгүй болсон байна. Анныг нас
барсны дараа VIII Хенри хаан Жейн Сеймур хэмээх эмэгтэйтэй гэрлэн хатан хаан
болгосон ба тэд Эдвард хэмээх хүүтэй болов. Тухайн үед эрэгтэйчүүд эмэгтэй
хүнээс илүү жолоодогч гэж үздэг байсан ба нялх Эдвард ч хаан ширээ залгамжлах нь
тодорхой болжээ.

Элизабет хааны ордноос гадуур өөр хүмүүсийн халамжинд амьдрах болов. Түүний дээр
Мэри хэмээх эцэг нэгтэй эгч байсан ба Анны үхлээс хойш Элизабеттай адил ордноос
гаргагджээ. Елизавета сайн боловсрол эзэмшсэн бөгөөд 6 улсын хэлээр ярьж, бичдэг
байлаа. Түүнийг 13 настай байхад Хенри VIII хаан нас барсан байна. Элизабетын
бага дүү болох Эдвард бяцхан хүү байсан ч хаан ширээнд өргөмжлөгдөв. Тэрээр
Английн хаан VI Эдвард гэж нэрлэгдсэн. VIII Хенри хаан нас барахдаа "Хэрэв
Эдвардаас хүүхэд төрөхгүй бол Мэриг хатан хаанд өргөмжлөхийг, Мэригийн дараа
Элизабетыг хатан хаанд өргөмжлөхийг" зарлиг болгожээ. Тэр үед хэн ч үүнийг
биелнэ гэж бодоогүй ч Эдвард 15-хан настайдаа нас барж, Мэри хатан хаан болсон
байна. Тэрээр Английн хатан хаан I Мэри гэгддэг.

VIII Хенри хаан Мэригийн эхээс салах үед Пап ламтай муудалцсан бөгөөд Английн
ихэнх иргэдийг Ромын католик шашнаас болиулсан байна. Харин Мэри нь католик
шашинтай байсан тул хатан хаан болсон даруйдаа ижил шашинтай Испанийн хаан II
Филипптэй гэрлэв. Энэхүү гэрлэлт нь түүний нэр хүндийг ихэд унагасан болно.
Хатан хаан Мэри Англид нэг ч хүн үлдэлгүй эргээд Ромын католик шашинд орохыг
хүссэн ба үүнээ Элизабетад ч мөн шаарджээ. Элизабет католик шашинтан биш байсан
бөгөөд ард иргэд түүнийг Мэригээс илүүд үзэн хатан хаан болгохыг хүсэцгээсэн
байна. Элизабет Мэригээс хатан хааны суудлыг булаахыг санаархсан хэргээр Лондоны
Цамхагт хэсэг хоригдсон ажээ.

Хатан хаан Мэри нас барж 1558 онд Элизабет Английн хатан хаан болов. Түүнд титэм
гардуулах ёслол Вэстминстерийн Ордонд 1559 оны 1 сарын 15 өдөр болсон байна.
Хатан хаан I Элизабет католик болон протестантыг хамтад нь зөвшөөрсөн ба
хүмүүсийг аль шашинд итгэж байгаагаасаа болж шийтгэл амсахыг үл сайшаасан байна.
Харин сүмийн дүрэм журмыг сахих талд хатуу чанга хандаж байжээ.



https://mn.wikipedia.org/wiki/1_%D1%81%D0%B0%D1%80%D1%8B%D0%BD_1

Дундад зууны үед Баруун Европын ихэнх улсууд жилийн хамгийн эхний өдөр гэж үзэн
баяр тэмдэглэдэг байжээ. Тухайн үед зул сарын баяраас хойш 7 хоног, жилийн
хамгийн эхний өдөр хүртэл баярладаг байжээ. Зүүн Европын ихэнх улсад тухайн цаг
үедээ есдүгээр сарын 1-ний өдрийг жилийн эхний өдөр гэж үзэн тэмдэглэдэг байсан
гэдэг. Англичууд жилийн хамгийн эхний өдрийг 12-р зуунаас хойш тэмдэглэж ирсэн
байна. Харин Шотланд улс 1600 оноос эхлэн жилийн хамгийн эхний өдрийг нэгдүгээр
сарын 1-нээс тооцож эхэлсэн бол 1700-аад оны дундаас эхлэн Британийн колони
улсуудад нэгдүгээр сарын 1-ний өдрийг тоолсон юм.



https://mn.wikipedia.org/wiki/%D0%AD%D1%80%D0%B4%D1%8D%D0%BD%D1%8D%D0%BC%D0%B0%D0%BD%D0%B4%D0%B0%D0%BB_%D1%81%D1%83%D0%BC

Эрдэнэмандал сум нь Архангай аймгийн сум юм. Сумын төв нь аймгийн төв Цэцэрлэг
хотоос хойш 117 км зайд оршино. Сумын төвд шуудангийн салбар бий.

Эрдэнэмандал сум нь байгалийн үзэсгэлэнт олон газруудаас гадна түүх дурсгалт
олон газруудтай. Энэ сумын нутгаар Хануй, Хүнүй зэрэг томоохон голууд урсах ба
энэ голуудын цутгал ус ихтэй жижиг голууд олон бий. Энэ нутагт Хангайн нурууны
салбар уул, нурууд болох Бөхөн шар, Халиун морьт, Хан өндөр зэрэг сунайсан урт
нуруудаас гадна ой мод, ан амьтан, ургамал, жимсээр баялаг, Их бага Халзан, Дунд
нуруу, Шар даваа зэрэг сүрлэг уулс ханаран үзэгдэнэ. Энэ уулсын дунд эрдэнийн
ундаа болсон Урт шивирт, Мухар хужирт, Хан-Өндөр зэрэг эмчилгээнд хэрэглэдэг,
иргэд ирж сувиллын байдлаар уудаг рашаан байдаг. Энэхүү рашаануудад жилдээ 3000
орчим хүн ирдэг гэсэн тооцоо ч бий бөгөөд амрагчдын тоо жил бүр өссөөр байна.
Уулс хоорондох хөндийд томоохон голуудаас гадна Хунт, Их нуур зэрэг цэнгэг болон
давс, хужирын нөөцөөр баялаг нуурууд мяралзан давалгаалж зуны улиралд энэ нутаг
усны шувуудын орон болно. Энэ нутгийн түүх дурсгалт газруудаас дурдвал Уртын
амны буган хөшөө, Хар хул хааны балгас зэрэг олон газар бий бөгөөд энэхүү
дурсгалт газрууд нь Хүннүгийн үеэс өнөөг хүртэлх бүх цаг үеийг хамрах юм.



https://mn.wikipedia.org/wiki/%D0%A6%D0%B0%D0%B3%D0%B0%D0%B0%D0%BD_%D1%85%D1%8D%D1%80%D1%8D%D0%BC

Цагаан хэрэм (Хятад хэл "хамгийн урт хэрэм") гэдэгт НЭӨ 5-р зуунаас, НЭ 16-р
зууны хооронд Хятадын хаант улсууд умард зүгийн морьтон нүүдэлчин үндэстнүүдийн
халдлагаас хамгаалах зорилгоор голчлон шавар, чулуугаар баригдсан олон салангид
бэхлэлтийг хамтатган ойлгох юм.

Тус тусдаа салангид хэрмүүд байсныг Хятадын анхны нэгдсэн төрт улсыг үндэслэгч
Цин Ши Хуанди Хүннү гүрний довтолгооноос хамгаалахаар НТӨ 220-206 оны хооронд
зай завсрыг бөглөж, уртасгажээ.. Эдгээр анхны шавар хэрмүүдээс үлдэж хоцорсон нь
цөөхөн,Монголын их гүрэнд эзлэгдсэн үед 150 гаруй жил зогсож харин хамгийн
сүүлчийн Мин улсын үед умард зүгийн Монголчууд, зүүн хойд зүгийн Жүрчидээс
хамгаалахаар байгуулсан чулуун хэрэм нь одоогоор сайтар хадгалагдаж үлдсэн юм.

Цагаар хэрэм нь Өвөр Монголын урд хөвөөгөөр эмжин нум хэлбэртэйгээр тогтож,
дорно зүгт Бохайн тэнгис, өрнө зүгт Лоб нуур хүрнэ. Эртний судлалын бүх талын
судалгаануудаар болбол бүх хэрмийн нийт урт 8,851.8 км, үүнээс 6,259.6 км нь
жинхэнэ хэрэм, 359.7 км нь гуу жалга, 2,232.5 км нь уул, гол гэх мэт байгалийн
бартаа саад гэж үзжээ.

Манж Чин улсын Энх Амгалан хаан цагаан хэрмийг хамгаалалтын өртөг ихтэй, мөн
найдваргүй бэхлэлт гэж үзэн цаашид засаж сэлбэх ажлыг зогсоосон байна. 1980-аад
оноос эхлэн уг хэрмийг дахин шинэчлэн засаж, сэргээн босгож байна. Хятадын Мин
улсын үед уг хэрмийг сая гаруй цэрэг хамгаалж байв. Уг хэрмийг барих явцад 2-3
сая хүн нас барсан гэж тооцдог байна. Цагаан хэрэм нь олон нийтийн санал
асуулгаар хүн төрөлхтний бүтээн байгуулсан уран барилгын шинэ дэлхийн долоон
гайхамшигт багтсан юм.



https://mn.wikipedia.org/wiki/%D0%A6%D0%B0%D0%B3%D0%B0%D0%B0%D0%BD_%D0%B1%D0%B0%D0%B0%D0%B2%D0%B3%D0%B0%D0%B9

Цагаан баавгай (Ursus maritimus) Умард мөсөн далай, түүнийг тойрсон тэнгисүүдээр
тархсан баавгайн зүйл. Дэлхийн хуурай газрын хамгийн том махан идэштэн бөгөөд
Кодяк баавгай, цагаан баавгай хоёр хуурай газрын хамгийн том махчнууд гэж
тооцогддог. Бие гүйцсэн маахай 400-680 кг байдаг бол эвш хагастай нь тэнцэнэ.
Хүрэн баавгайтай ойр төрөл боловч экологийн явцуу нөхцөлд зохицсон, тухайлбал
биеийн олон шинж нь хүйтэн хэм, цас, мөс, задгай усаар явах, сэлүүр хөлтөн
барихад зохицсон. Хэдий ихэнх цагаан баавгай хуурай газар төрдөг боловч
амьдралынхаа ихэнх хугацааг далай тэнгист өнгөрүүлдэг ба тэнгисийн усанд хөвөх
мөсөн дээр аялж, идэш хоолоо барьдаг. Жилийн ихэнх хугацааг хөлдсөн тэнгист
өнгөрүүлнэ.

Цагаан баавгайн 19 дэд популяцаас 5-ынх нь тоо толгой хорогдож байгаа тул эмзэг
зүйлд тооцогддог. Олон арван жилийн турш хязгаар хориггүй агнаж байсны улмаас
энэ зүйлийн ирээдүй бүрхэг болж, олон улсын зүгээс анхаарал тавих болсон. Ийнхүү
цагаан баавгайн анд хяналт тавьж, квот тогтоох болсноор тоо толгой нь эргээд
сэргэж байна. Олон мянган жилийн турш цагаан баавгай Хойд туйлын уугуул иргэдийн
эд, оюун санаа, соёлын амьдралд гол байр суурь эзэлсээр ирсэн бөгөөд эдгээр
үндэстэн ястны дунд цагаан баавгай агнах нь чухал явдалд тооцогдсоор байгаа
билээ.

Олон улсын байгаль хамгаалах холбоо цагаан баавгайнд учирч буй хамгийн гол
аюулыг дэлхийн дулаарал гэж үзсэн. Учир нь цагаан баавгайн амьдрах орчин болсон
далайн мөс хайлснаар хангалттай идэш хоол олох чадвар нь багасч байгаа ажээ.
ОУБХХ-ны мэдэгдснээр "Хэрэв цаг уурын энэ хандлага үргэлжилсээр байвал цагаан
баавгай одоо тархсан ихэнх нутгаасаа 100 жилийн дотор устаж үгүй болох аюултай"
ажээ. 2008 оны 5-р сарын 14-нд АНУ-ын Дотоод явдлын департамент цагаан баавгайг
Ховордсон зүйлүүдийн тухай хуулиндаа ховор зүйлээр оруулжээ.



https://mn.wikipedia.org/wiki/%D0%A6%D0%B0%D0%B0%D0%B7%D0%B0%D0%B0%D1%80_%D0%B0%D0%B2%D0%B0%D1%85_%D1%8F%D0%BB

Цаазаар авах ял бол гэмт хэрэг үйлдсэн хүнд төрөөс ногдуулж буй ялын дээд хэмжээ
юм.

Энэхүү хуульчилсан аллагыг гүйцэтгэхэд гүйцэтгэгчийн ур чадвар маш их үүрэгтэй.
Хоёр зууны тэртээ Францын агуу их хувьсгалын үед нэг ээлжинд нэг хүн 60 гаруй
толгой цавчиж ихээхэн цуцдаг байсан ажээ. Иймд доктор Ж.Гильотен гэгч
зориулалтын машин бүтээж хувьсгалчдад тусалсан байна. 160 кг-ын жинтэй хурц
хутга бүхий энэ төхөөрөмжийг зохиогчийнх нь нэрээр нэрлэжээ. ХХI зууны эхэнд
хүний толгой цавчиж цаазлах ялыг зөвхөн Саудын Арабт хэрэглэж байна. Хар тамхины
наймаачдыг цаазлах хууль 1980-аад онд гарсанаас хойш энэ улсад 100 гаруй хүний
толгойг цавчжээ.

АНУ-ын ихэнх мужид энэ аргыг хэрэглэдэг. Хүний судсаар орсон тариа ухаан алдуулж
булчинг сулруулж, уушиг зүрхний ажиллагааг зогсооно.

Үүнийг агуу их зохион бүтээгч Томас Эдисон бүтээжээ. Түшлэгт сандалд суулгаж
хүлсэн хүний толгой ба хөлд нь зэс электрод холбоно. 1900 вольтын хүчдэл өгөхөд
хүний зүрх яаж ч тэсэх билээ. АНУ-д цахилгаан сандал дээр суулгах ялыг
гүйцэтгэдэг.



https://mn.wikipedia.org/wiki/%D0%A5%D0%B0%D1%80_%D0%BD%D2%AF%D1%85

Хар нүх гэдэг нь гэрэл болон аливаа цахилгаан соронзон долгион нэвтрэн
гарахааргүй маш хүчтэй таталцлын орон үүссэн огторгуйн орон зай юм. Хар нүхийг
тойроод эргэн гарах боломжгүй үзэгдлийн хаяа гэдэг математикт тодорхойлсон
гадаргуу байдаг. Үзэгдэх гэрлийг өөртөө татан шингээдэг учраас гадны ажиглагчийн
хувьд хүрээлэн буй харанхуй огторгуйн дэвсгэрээс ялгаран харагдах боломжгүй юм.
Тийм учраас хар нүх хэмээн нэрийдсэн болно. Өөрөөр хэлбэл, тухайн хаяанд хүрсэн
бүх гэрлийг сорж юу ч ойлгуулдаггүй ба яг л термодинамикийн төгс хар биет шиг
байдаг. Огторгуйн квант орны онолоор үзэгдлийн хаяанаас тодорхой хязгаартай
температур бүхий хар биет шиг цацраг туяа ялгардаг. Тухайн температур нь хар
нүхний температуртай урвуу хамааралтай байдаг нь оддын бөөгнөрөл бүхий хар
нүхийг энэ цацраг туяагаар ажиглахад төвөгтэй болгодог. Хар нүх өөрөө шууд
харагдах боломжгүй ч түүнийг үзэгдлийн хаяаныхаа гадна талаарх бодис, биетүүдтэй
харилцан үйлчилж байгаа байдлаар нь ажиглан илрүүлж болно. Жишээлбэл, хар нүхэнд
татагдан орж байгаа хий, тоосонцрыг ажиглах боломжтой. Хий, тоосонцор нь хар
нүхэнд татагдан орохдоо хуйларч (турбулент хөдөлгөөн), өндөр температур хүртэл
халан, их хэмжээний цацраг ялгаруулна. Ийм ажиглалтын үр дүнд манай ертөнцөд хар
нүх бодитой оршин байна гэдгийг шинжлэх ухааны үндэстэй нотолсон билээ.

Гэрлийг өөрөөсөө холдуулахгүй барьж байх хүчирхэг татах хүчин бүхий биет байж
болох тухай дүгнэлтийг 1783 онд анх Английн одон орон сонирхогч Жон Мичелл хийж
байжээ. 1795 онд Францын физикч Пьер Симон Лаплас тооцооныхоо үр дүнд тулгуурлан
мөн адил дүгнэлт хийж байв.

Хар нүхийн тухай орчин цагийн ойлголт харьцангуйн ерөнхий онолд суурилдаг.
Физикийн энэхүү тулгуур онолын дагуу их хэмжээний масс маш бага орон зайд
төвлөрсөн нөхцөлд орон зайн гажилт үүсдэг тул матери ба гэрэл, цацаргалт орон
зайн тэр хэсгээс зугтаж гарах боломжгүй болдог. Харьцангуйн ерөнхий онолын
хүрээнд хар нүхийг төвдөө цэгэн сингуляр чанартай, захдаа үйл явдлын хязгаартай
орон зай маягаар дүрсэлдэг бол квант механикийн үйлчлэлийг тооцож үзвэл энэ
дүрслэлд өөрчлөлт оруулах шаардлагатай болно.

Энэ сэдвээрх зарим судалгаанаас хар нүх нь татагдсан бодисыг эцэс төгсгөлгүй
өөртөө агуулсаар байдаг биш харин Хокингийн цацаргалт хэмээх үзэгдлийн явцад
дулааны энерги хэлбэрээр аажмаар цацаргадаг бөгөөд нас нь ч хязгаартай байдаг
гэсэн дүгнэлт хийгддэг байна. Гэвч квант таталцлын онолыг оролцуулсан хар нүхний
бүрэн зөв загвар одоогоор эцэслэн боловсрогдоогүй байна.

Хэдийгээр хар нүхний доторх харагддаггүй ч хар нүхний оршин байгааг бусад бодис
болон гэрэл зэрэг цахилгаан соронзон цацрагтай харилцан үйлчлэлцэж байгаагаар
тайлбарлаж болно. Хар нүх рүү унасан бодис огторгуйн хамгийн тод биетүүдийг
үүсгэдэг үрэлтээр халж бөөгнөрсөн диск бий болгодог. Хэрэв хар нүхийг тойрсон
одод байвал, тэдний тойрог замаар нүхний масс болон байрлалыг тодорхойлоход
ашиглаж болно.



https://mn.wikipedia.org/wiki/%D0%A4%D0%B8%D0%BB%D0%B0%D0%B4%D0%B5%D0%BB%D1%8C%D1%84%D0%B8%D1%8F

Филадельфия (англ. Philadelphia) нь Америкийн Нэгдсэн Улсын 5 дахь, Пеннсилвани
муж улсын хамгийн том хот юм. АНУ-ын нутгийн зүүн хойд хэсэгт, Делавэр, Скүүкил
голуудын дагуу орших, Пеннсилванийн цорын ганц нэгдмэл хот-тойрог болно. 2010
оны тооллогоор 1,526,006 оршин суугчтай байв. Делавэрийн хөндийн эдийн засаг,
соёлын төв болсон тус хотын ойр орчимд 6 сая хүн оршин суудаг бөгөөд АНУ-ын 5
дахь том метрополи бүсд тооцогдоно. Филадельфия хотыг Филли гэхээс гадна нэрний
грек хэлээрх (гре. Φιλαδέλφεια) утгаас гаралтайгаар Ах дүүсийн хайрын хот
(philos (φίλος) "хайрлах", adelphos (ἀδελφός) "ах дүү") гэж дуудах нь бий.

1682 онд хотыг Виллиам Пенн Пеннсилвани колонийн нийслэл болгон байгуулсан
түүхтэй. Ийнхүү байгуулагдсан тус хот нь 1750-д онд Британийн Америкийн хамгийн
том хот, хамгийн завгүй боомт болон цэцэглэж байжээ. Америкийн хувьсгалын үеэр
Филадельфия хот 1776 оны Тусгаар тогтнолын тунхаглал, 1787 оны үндсэн хуульд
гарын үсэг зурцгаасан, Америкийн Нэгдсэн Улсын тусгаар тогтнолын эцгүүдийн
уулздаг газар байж, чухал үүрэг гүйцэтгэсэн юм. Филадельфия хот хувьсгалын дайны
үеэр тус улсын нийслэлүүдийн нэг байснаас гадна Вашингтон хот баригдаж байх
явцад түр нийслэлийн үүргийг гүйцэтгэж байжээ. 19-р зуунд аж үйлдвэрийн төв
болсон Филадельфия хот нь мөн Европоос ирсэн шилжин суурьшигчид цутган ирдэг
төмөр замын зангилаа байлаа. Цаашилбал, Африк-Америкчуудын Их нүүдлийн гол хүрэх
цэгүүдийн нэг байсан бөгөөд 1950-д онд 2 сая хүн шилжин суурьшсан аж.

Өдгөө тус хот нь мэдээлэл, үйлчилгээнд суурилсан эдийн засагтай. Санхүүгийн үйл
ажиллагаа нь хотын эдийн засгийн хамгийн том салбар юм. АНУ-ын хамгийн том эрүүл
мэндийн сургалт, судалгааны төвүүдийн нэг нь тус хотод байрладаг. Филадельфийн
баялаг түүхийн дурсгал жуулчдын сэтгэлийг ихэд татдаг бөгөөд Эрх чөлөөний хонхыг
л гэхэд 2010 онд 2 сая жуулчин үзэж сонирхжээ. Делавэрийн хөндийд Форчюн 500
жагсаалтад багтсан 12 компани төвлөрдгөөс 4 нь Филадельфияд бий. Орон нутгийн
нийт бүтээгдэхүүн нь $388 тэрбум бөгөөд АНУ-ын 4 дэх, дэлхийн 9 дэх том эдийн
засагтай хот болноb.



https://mn.wikipedia.org/wiki/%D0%A3%D1%83%D1%80_%D0%B0%D0%BC%D1%8C%D1%81%D0%B3%D0%B0%D0%BB

Уур амьсгал гэдэг нь удаан хугацааны туршид дунджилсан, цаг агаарын нөхцөл
(байдал) юм. Уур амьсгалын бүсүүдийг агаарын температур болон хур тунадсын
хэмжээн дээр тулгуурлан ангилна. Эртний уур амьсгал судлал нь нуурын ёроолын
шавар, мөнх цас болон мөс, модны жилийн цагираг, шүр зэргийг судлан, түүнийхээ
үр дүнд өнгөрсөн цаг үеийн уур амьсгалын талаарх мэдээллийг гаргаж авдаг салбар
шинжлэх ухаан юм. Уур амьсгалын загварчлалууд нь ирээдүйд гарч болзошгүй уур
амьсгалын өөрчлөлтийг урьдчилсан таамаглахад хэрэглэгдэнэ.

Уур амьсгал (эртний Грекээр: κλίμα) гэдгийг нийтлэг тохиолдолд урт хугацаанд
дунджилсан цаг агаар гэж тодорхойлдог байна. Цаг агаарыг дунджилах хугацаа нь
жирийн нөхцөлд 30 жил боловч, тодорхой бусад зорилгын үүднээс энэ хугацааг
өөрчилж болно.

Уур амьсгал ба цаг агаарын үндсэн ялгааг энгийн үгээр доорхи байдлаар тайлбарлаж
болно. "Уур амьсгал гэдэг нь чиний төсөөлж, хүлээж буй нөхцөл, харин цаг агаар
гэдэг чиний харж, мэдэрч байгаа нөхцөл". Уур амьсгалд өргөрөг, өндөр, хуурай
газар, усны харьцаа, далай, тэнгис, уул нурууд, далайн урсгал, далайн усны
дулааны энергийн хувиарлалт (thermohaline circulation), ургамлын бүрхэвч,
хүлэмжийн хийн эффект зэрэг олон хүчин зүйл нөлөөлнө.

Орчин үеийн уур амьсгалын бүсүүдийн ангилал нь температур ба хур тундсын хэмжээн
дээр тулгуурлах тул уур амсьгалын бүсүүдын зураг нь ургамлын бүрхэвчийн зурагтай
ойролцоо харагдана. Коппены ангилалаар, Дэлхийн уур амьсгал 5 үндсэн ангид
(заримдаа 6 ангид), хэд хэдэн дэд ангид хуваагдана.

Орчин үеийн уур амьсгалын мэдээ нь термометр, барометр зэрэг багажуудаар хэмжсэн
хэмжилтүүд дээр тулгуурлана. .

Эртний уур амьсгал судлал нь Дэлхийн өнгөрсөн түүхийн хугацаанд тохиолдсон уур
амьсгалын өөрчлөлт, түүний давтамжийг, мөнх цас, мөс, модны жилийн цагираг,
тунадас, шүр, чулуу зэргийн судалгаанаас гарган авсан мэдээлэл дээр тулгуурлан
судлана.

Дэлхийн, эсвэл тодорхой бүс нутгийн уур амьсгал нь арваас мянган жилийн
хугацаанд өөрчлөгдөж байдаг ба үүнд дэлхийн дотоод болон гадаад хүч, харин
сүүлийн үед хүний үйл ажиллагаа нөлөөлж байна.

Уур амьсгалын өөрчлөлт гэдэг үгийг сүүлийн үед зөвхөн орчин үеийн уур амьсгалын
өөрчлөлт буюу дэлхийн дулаарал гэдэг утгаар хэрэглэж байгаа болно.

Дэлхий өнгөрсөн түүхийн хугацаанд 4 том мөстлөг болж өнгөрсөн байна. Эдгээр
мөстлөгийн үеүдийн хооронд "мөстлөг дундын үе" байна. Мөстлөгийн үеэр
хуримтлагдсан цас ба мөс нь нарны энергийг ихээр ойлгох ба улмаар агаарын
температур буурна. Галт уулын идэвхижилтээр үүссэн хүлэмжийн хий дэлхийн агаарын
температурыг ихэсгэн, "мөстлөг дундын үеийг" бий болгоно. Мөстлөг явагдах гол
шалтгааныг эх газрын байрлал (тивүүд нүүж шилждэг), дэлхийн орбитын өөрчлөлт,
нарны энергийн өөрчлөлт, вулканизмтай холбон тайлбарладаг .

Уур амьсгалын загварчлал нь Дэлхийн агаар мандал, далай, эх газар, мөсний
харилцан хамаарлыг судлахад хэрэглэгддэг аргачлал юм. Уг аргын эцсийн зорилго нь
ирээдүйд тохиолдож болзошгүй уур амьсгалын өөрчлөлтийг таамаглахад чиглэнэ.
Сүүлийн үед нилээд хүчтэй яригдаж буй загварчлал бол нүүрстөрөгчийн давхар
ислийн агуулгын ихсэлтээс үүдсэн агаарын температур нэмэгдэх үзэгдлийг судлахад
зориулсан загварчлалууд юм (Дэлхийн дулаарал сэдвийг үзнэ үү).



https://mn.wikipedia.org/wiki/%D0%A3%D1%83%D1%80%D0%B0%D0%B3_(%D0%BC%D0%BE%D0%BB%D0%B5%D0%BA%D1%83%D0%BB)

Энэ өгүүллэг нь уургийг молекулын бүтэц талаас нь авч үзсэн бөгөөд уургийн тухай
ерөнхий ойлголтыг эндээс үзнэ үү.

Уураг нь нэг эсвэл түүнээс олон амин хүчлийн үлдэгдлээс бүрдсэн том биологийн
молекул буюу макромолекул юм. Уургууд нь, катализаторт метаболизм, ДНХ репликац
(хуулбарлах), сөрөг нөлөөлөлд хариу үйлдэл үзүүлэх, нэг байрлалаас нөгөө рүү
молекул зөөх зэрэг амьд организм дотор маш өргөн хүрээний үүргүүдийг
гүйцэтгэдэг. Уургууд нь бие биеэсээ амин хүчлийн дарааллаараа ялгагддаг ба энэ
дарааллыг тэдгээрийг кодчилсон генийн нуклеотидын дараалал заадаг. Уургууд нь
үүссэнийхээ дараа 3D хэлбэрт орж нугалардаг ба яаж нугалрах нь уургуудын амин
хүчлийн дарааллаас хамаардаг бөгөөд нугалралтаас тэдгээрийн идэвх шалтгаална.

Полипептид нь амин хүчлүүдийн үлдэгдлээс тотох дан шугаман полимер хэлхээ юм.
Амин хүчлийн үлдэгдлүүд нь хоорондоо пептидийн холбоогоор холбогдсон байдаг.
Уураг дахь амин хүчлийн үлдэгдлийн дараалал нь генетик кодод орших генийн
дарааллаар тодорхойлогддог. Ерөнхийдөө, генетикийн код нь 20 стандарт амин
хүчлүүдийг тодорхойлдог боловч, зарим организмд генетик код нь селент цистеинийг
багтаадаг (архейн генетик код пирролизинийг агуулдаг). Нийлэгжил (синтез)
дуусмагц эсвэл явагдаж байх үед үүссэн/үүсэж буй уураг нь трансляцийн дараах
сайжруулалтад өртдөг бөгөөд энэ нь уургийн физик болон химийн шинж, нугалралт,
тогтвортой байдал, идэвх, эцэст нь үүргийг нь өөрчилдөг. Заримдаа уургуудад
пептидийн бус бүлэг холбогдсон байдаг ба тэдгээрийг простетик бүлэг эсвэл
кофактор гэж нэрлэгддэг. Уургууд нь тодорхой үүргийг гүйцэтгэх зорилгоор хамтран
ажилладаг ба хоорондоо холбогдохдоо тогтвортой уургийн нэгдлийг үүсгэдэг.

Полисахарид ба нуклейний хүчил зэрэг биологийн макромолекулуудтай адилаар,
уургууд нь организмийн чухал бүрэлдэхүүн бөгөөд эс доторх бараг бүхий л үйл
ажиллагаанд оролцдог. Ихэнх уургууд нь биохимийн урвалуудыг катализалдаг
ферментүүд бөгөөд, эдгээр нь метаболизмд маш чухал байр эзэлдэг. Уургууд нь мөн
бүтцийн (барилгын материал) болон механик үүргүүдтэй байдаг. Жишээ нь, булчин
дахь актин ба миозин, цитоскелетон дахь эсийн хэлбэрийг барьж өгдөг уургуудыг
нэрлэж болох юм. Өөр уургууд нь эсийн дохиолол, дархлааны үйл ажиллагаа, эсийн
холболтийг болон эсийн циклийг явуулахад чухал үүрэгтэй оролцдог. Уургууд нь бас
амьтдын хүнсний чухал бүрэлдэхүүн хэсэг юм. Учир нь, амьтад шаардлагатай бүх
амин хүчлүүдээ нийлэгжүүлж чаддаггүй бөгөөд, орлуулж үл болох амин хүчлүүдийг
хүнсээрээ авах ёстой байдагт оршино. Хүнсээрээ авсан уургаа амьтад амин хүчил
болгон задалдаг ба эдгээр нь метаболизмд ашиглагдана.

Ультрацентрфуг, тунадасжуулалт, электрофорез, хромотограф зэргээр, уургаас эсийн
бусад бүрэлдэхүүн хэсгүүдийг салган цэвэршүүлж болдог. Генийн инженерчлэл бий
болсноор, уургийг цэвэршүүлэх процессийг хөнгөвчилсөн хэд хэдэн аргуудыг нээсэн.
Уургийн бүтэц болон үүргийг судлахад иммуногистохими, сайт чиглэлтэй мутагенеци,
рентген кристаллограф, цөмийн соронзон резонанс болон масс спектрометрийн
аргуудыг ихэвчлэн ашигладаг.

Ихэнх уургууд нь шугаман полимеруудаас бүрддэг ба полимерууд нь 20 хүртэл тооны
өөр L-α-амин хүчлүүдээс тогтдог. Бүх уураг бүтээгч амин хүчлүүд нь нийтлэг
бүтцийн онцлогийг агуулдаг. Тэд альфа α-нүүрстөрөгчтэй ба түүнд амин бүлэг,
карбоксил бүлэг болон өөр өөр хажуугийн хэлхээ холбогддог. Зөвхөн пролин энэ
үндсэн бүтцээс өөр бүтэцтэй байдаг. Пролин нь амин бүлгийн N-төгсгөлдөө өвөрмөц
цагираг агуулдаг ба энэ нь CO-NH амидийн үлдэгдлийг хөдөлгөөнгүй конформацд
оруулдаг. Стандарт амин хүчлүүдийн хажуугийн хэлхээ нь маш өргөн хүрээний химийн
бүтэцтэй болон шинжүүдтэй байдаг. Уураг дахь бүх амин хүчлүүдийн хажуу
хэлхээнүүдийн үйлчлэлүүдийн нийлбэрээр тухайн уургийн 3D бүтэц болон түүний
химийн идэвхийг тодорхойлдог. Полипептид дахь амин хүчлүүд нь пептидийн
холбоогоор холбогдсон байдаг. Уургийн хэлхээнд холбогдсон бол тухайн амин
хүчлийг "үлдэгдэл" гэдэг ба нүүрстөрөгч, азот болон хүчилтөрөгчийн цуваа
атомуудыг нь "үндсэн хэлхээ" буюу "уургийн нуруу" гэж нэрлэдэг.

Пептидийн холбоо нь хоёр резонанс хэлбэртэй ба эдгээр холбоо нь хосолсон
(давхар) холбооны зарим шинж чанарыг агуулж, тэнхлэгүүдээ тойрон эргэхийн
хориглосноор альфа нүүрстөрөгчийн атомуудыг бараг копланар (нэг хавтгайд)
байрлалд оруулдаг. Пептидийн холбооны нөгөө хоёр хоёрталт өнцгүүд нь тухайн
уургын нурууны хэлбэрийг тодорхойлдог. Уургын чөлөөтэй карбоксил бүлэгтэй
төгсгөлийг С-төгсгөл эсвэл карбоксил төгсгөл, чөлөөтэй амин хүчилтэй төгсгөлийг
нь N-төгсгөл буюу амин төгсгөл гэдэг. Уураг, полипептид болон пептид гэдэг үгс
нь давхар утгатай ба тэдгээрийн утгууд нь заримдаа давхацдаг. Уураг гэдгээр
ерөнхийдөө бүтэн бүрэлдсэн, тогтвортой байгаа биологийн молекулуудыг илэрхийлдэг
байхад, пептид гэдэг нь ерөнхийдөө богино, 3D тогтвортой бүтэцгүй амин хүчлийн
олигомерийг хэлдэг. Хэдийгээр энэ хоёрын хоорондын заагийг сайтар тайлбарлаагүй
ч, ойролцоогоор 20-30 үлдэгдлээр ялгагддаг. Полипептид нь ямар нэгэн амин
хүчлийн шугаман хэлхээ ба ямар ч урттай байж болдог.

Уургууд нь генүүдэд кодчилогдсон байгаа мэдээллийн дагуу амин хүчлүүдээс
угсрагддаг. Уураг болгон нь, тэдгээрийг кодчилох генийн нуклеотидуудын дарааллын
дагуу бүрддэг амин хүчлийн үл давтагдах дараалалтай байдаг. Генетик код нь,
кодон гэж нэрлэгдэх 3 нуклеотидын багцуудаас тогтдог ба 3 нуклеотид болгон нь
нэг амин хүчлийг кодчилдог. Жишээлбэл, АУГ(аденин-урацил-гуанин) нь метионины
код болно. ДНХ нь 4 нуклеотид агуулдаг ба нийт байж болох кодоны тоо 64 учир,
генетикийн кодод нэг буюу түүнээс дээш тооны кодон нь нэг амин хүчлийг
тодорхойлдог. ДНХ-д кодчилогдсон байгаа генүүд нь юуны өмнө, РНХ полимераза гэх
мэтийн уургуудаар урьдчилсан мессенжэр РНХ (анхдагч транскрипц гэж мөн нэрлэдэг)
болон транскрипцлагддаг. Ихэнх организмууд урьдчилсан мРНХ-ээ, транскрипцын
дараах сайжруулалтын ялгаатай хэлбэрүүдийг ашиглан боловсорсон мРНХ болгодог ба
дараа нь энэ нь рибосомуудаар явагдах уургын нийллэгжилд загвар болон
ашиглагддаг. Прокариотуудад мРНХ нь үүсмэгц шууд ашиглагдах эсвэл нуклеойдоос
салмагц рибосом дээр холбогддог. Эсрэгээр, эукариотууд мРНХ-ийг эсийн бөөм дотор
бий болгоод, бөөмийн мембраныг нэвчүүлэн цитоплазмд байрлуулдаг ба цитоплазмд
уургын бионийллэгжил явагддаг. Уургын нийллэгжлийн хурд нь прокариотуудад илүү
байдаг (эукариотуудтай харьцуулахад) ба 20 амин хүчил/сек хүрдэг.

мРНХ-г загвар болгон ашиглан уургыг нийллэгжүүлэх процессийг трансляц гэдэг.
Тухайн мРНХ нь рибосом дээр суурилагдаж, кодон бүр нь тРНХ молекул дээрх
антикодонтой суурь хослох байдлаар нуклеодтидууд нь гурав гурваараа уншигдана.
Аминоацил тРНХ синтетаза фермент нь тРНХ молекулуудыг тохирох амин хүчлээр
хангадаг. Томорч байгаа полипедтидийг үүсч буй хэлхээ гэж нэрлэдэг. Уургууд нь
ямагт N-төгсгөлөөс C-төгсгөл рүү чиглэлтэйгээр нийллэгждэг.

Нийллэгжлийн үр дүнд үүссэн уургийн хэмжээг түүнд агуулагдаж байгаа амин хүчлийн
тоогоор болон түүний молекулын массаар тодорхойлдог. Хэмжээг ихэвчлэн дальтоноор
(Да) эсвэл уламжлагдсан нэгж болох килодальтоноор (кДа) илэрхийлдэг. Дрожжийн
уургууд нь дунджаар 466 амин хүчлийн урттай бөгөөд 53 кДа масстай байдаг.
Мэдэгдэж буй уургуудаас хамгийн том нь 3000 кДа масстай ба ойролцоогоор 27000
амин хүчлийн урттай титинууд (булчингийн сакромерийн нэг бүрэлдэхүүн хэсэг) юм.

Богинохон уургууд химийн нийллэгжлээр үүсэж болдог. Ингэхдээ пептидийн
нийллэгжил гэж нэрлэгддэг бүлэг аргуудаар үүсгэгддэг. Эдгээр аргууд нь органик
нийллэгжлийн аргачлалууд дээр суурилдаг. Химийн нийллэгжил нь полипептидийн
хэлхээнд байгалийн гаралтай бус амин хүчлүүдийг залгах аргыг нээж өгсөн,
жишээлбэл: амин хүчлүүдийн хажуугийн хэлхээнд флуоресцент тэмдгийг залгах.
Эдгээр аргууд нь биохимийн лаборатори болон эсийн биологид чухал боловч,
арилжааны (аж ахуйн) хэрэглээнийх биш юм. Химийн нийллэгжил нь 300 амин хүчлээс
илүү урттай полипептидэд хэрэгцээгүй болдог ба үүссэн уургууд өөрийн 3D бүтцэдээ
хялбар орж чаддаггүй. Дийлэнх химийн нийллэгжилийн аргууд нь биологийн урвалын
эсрэгээр C-төгсгөлөөс N-төгсгөл рүү чиглэлтэй байдаг.

Ихэнх уургууд өвөрмөц 3D хэлбэрт орон нугалрдаг. Уургын ингэж ордог хэлбэрийг нь
уургын бодит төлөв гэдэг. Олон уургууд гадны туслалцаагүйгээр өөрсдийн бодит
төлөвт ордог (ердөө л өөрсдийн амин хүчлийн химийн шинжүүдийг ашиглан) бол,
зарим нь шаперон молекулын туслалцааг шаарддаг. Биохимичид ихэвчлэн уургын
бүтцийн 4 өөр хэлбэрийг дурддаг:

Уургууд нь хатуу бүтэцтэй молекулууд биш. Дээр дурдагдсан бүтцүүдээс гадна,
уургууд нь хэд хэдэн хамааралтай бүтцэд хувирах чадвартай ба тэр үедээ үүргээ
гүйцэтгэсэн хэвээр байдаг. Энэ өөрчлөн байгуулалтын хүрээнд хамрагдах гуравдагч
ба дөрөвдөгч бүтцүүдийг хувиралт (конформац), тэдгээрийн хоорондын шилжилтийг
хувиралтын өөрчлөлт гэж тус тус нэрлэдэг. Субстратын молекул ферментийн идэвхтэй
талд эсвэл химийн урвалд катализаторын үүрэг гүйцэтгэж байгаа уургын физик
хэсэгт холбогдсоноор дээрх өөрчлөлтүүд ихэвчлэн бий болдог. Уусмал доторх
уургууд нь дулааны хэлбэлзлэлийн нөлөөгөөр мөн бусад молекулуудтай мөргөлдсөнөөр
бүтцийн хувиргалтад ордог.

Уургуудыг албан бусаар, гуравдагч бүтцэд нь суурилан 3 үндсэн ангилалд хуваадаг:
бөмбөрцгөн уураг, утаслаг уураг, мембранан уураг. Бөмбөрцгөн уургуудын дийлэнх
нь уусдаг ба тэдгээрийн олонх нь фермент байдаг. Утаслаг уургууд нь ихэвчлэн
бүтцийн үүрэгтэй байдаг. Жишээ нь, коллаген (холболтын эдийн үндсэн бүрдүүлэгч),
кератин (үс ба хумсны уурган бүрдүүлэгч). Мембранан уургууд нь ихэвчлэн
рецепторын (химийн дохиолол хүлээн авагч) эсвэл, туйлтай эсвэл цэнэгтэй
молекулуудыг эсийн мембраныг нэвтрүүлдэг сувгийн үүргийг гүйцэтгэдэг.

Уураг нь усны довтолгооноос маш муу хамгаалагдсан байдаг учир, өөрийгөө
усгүйжүүлэх, дегидрон гэж нэрлэгддэг, молекул дотроо тусгай устөрөгчийн
холбоотой байдаг.

Уургын гуравдагч бүтцийг эсвэл тэдгээрийн комплексүүдийн дөрөвдөгч бүтцийн
судлах нь уураг өөрийн үүргийг яаж гүйцэтгэдэг тухай чухал мэдээллийг өгөх юм.
Уургын бүтцийг тодорхойлох өргөн ашиглагддаг туршилтын аргуудад, рентген
кристаллограф ба ЦСР-спектоскоп ордог. Эд хоёулаа атомын хэмжээнд мэдээлэл
бүрдүүлдэг. ЦСР туршилтууд нь хос атомуудын хоорондын зай нь таамаглагдаж болох
үед мэдээлэл бүрдүүлж чаддаг ба уургын авч болох эцсийн төлөвийг (конформацийг)
зайн геометрийн тооцооллыг хийсний дараа мэдэж авдаг. Давхар туйлшралтын
интерферометр нь уургын ерөнхий конформац ба харилцан үйлчлэлцэл эсвэл өөр
эрмэзлэлээс (уургын өөрийн үүргийг солих сонирхол г.м.) үүсэлтэй конформацийн
өөрчлөлтийг хэмжих тоон аналитик арга юм. Тойргийн дихроизм нь уургын мушгианы
(спиралийн) бүтэц эсвэл бэта ялтсын бүтцийг тодорхойлох лабораторийн өөр нэг
арга юм. Криоэлектрон микроскопын арга маш том уургын комплекс болон нийлмэл
вирусийн бүтцийн тухай нарийвчлал багатай (ерөнхий) мэдээллийг олоход ашигладаг.
Энэ төрөлд багтах электрон кристаллограф гэж нэрлэгддэг аргаар зарим тохиолдолд
(ихэвчлэн мембранан уурын хоёр хэмжээст талстын хувьд) өндөр нарийвчлалтай
мэдээллийг бүрдүүлж чаддаг. Тодорхойлогдсон бүтцүүд нь Уургын Мэдээллийн Санд
ордог ба санд чөлөөтэй нэвтэрч болдог. Энэ сангаас мянга мянган уургын бүтцийн
мэдээллийг тухайн уураг дахь атом бүрийн тэгш өнцөгт координат хэлбэртэйгээр авж
болно.

Уургын бүтцийн төрлөөс, генийн дарааллын тоо их байдаг. Уурыг бүлгийн
тодорхойлогдсон бүтцүүдийг рентген кристаллографаар (уургын бүтцийг тодорхойлдог
үндсэн аргуудын нэг) хялбар тодорхойлогдох уургуудад хамааруулдаг. Тухайлбал,
бөмбөрцгөн уургуудыг талст болгон бэлтгэхэд (рентген кристаллографд оруулахаар)
харьцангуй амархан байдаг. Мембарнан уургууд нь эсрэгээр, талстжуулхад амаргүй
байдаг учир УМС-д бүрэн суугаагүй. Уургын бүлгийг төлөөлж чадах бүтцүүдийн
үндсэн нугларалтаар нь ангилан бүтцийг системчлэх замаар уургийн бүтцийг
тодорхойлж дээрх дутагдлыг арилгах санааг бүтцийн геномик гаргасан. Уургын
бүтцийг таамаглах аргуудыг ашиглан, туршилтаар бүтэц нь тодорхойлогдоогүй байгаа
уургуудын үнэмшилтэй бүтцүүдийг гаргаж авахыг оролдож байна.

Уургууд нь эс дотор голлох үүргийг гүйцэтгэдэг. Уургууд нь генд кодчилогдсон
мэдээллийн тодорхойлсноор үүргүүдийг гүйцэтгэдэг гэж үздэг. Зарим төрлийн РНХ-г
эс тооцвол, дийлэнх биологийн молекулууд нь харьцангуй идэвхгүй байдаг учраас
тэдгээрт уургууд нөлөөлдөг. Гэдэсний савханцрын (Escherichia coli) эсийн хуурай
бодисын хагасыг уургууд эзэлдэг бол, өөр, ДНХ болон РНХ мэт макромолекулууд нь
харгалзан 3% ба 20% эзэлдэг. Тодорхой эсэд эсвэл эсийн төрөлд байгаа уургийн
бүрдлийг түүний протеом гэдэг.

Уургуудын гол шинж чанар нь тэдгээрийн өөр молекулуудтай тодорхой, бат бөх
холбогддогт оршино. Энэ нь уургуудад олон үүргүүдийг гүйцэтгэх боломжийг
олгодог. Уургийн бусад молекулуудтай холбогдохыг хариуцдаг хэсгийг холбогдох цэг
гэж нэрлэдэг. Холбогдох цэг нь ихэвчлэн молекулын гадарга дээр хонхорхой
("халаас") хэлбэртэй оршдог. Холбогдох цэгийн халаасыг тодорхойлдог уургийн
гуравдагч бүтэц ба эргэн тойронд орших амин хүчлүүдийн туслах хэлхээнүүдийн
химийн шинж чанаруудаас уургийн холбогдох чадвар хамаардаг. Уургийн холбогдолт
нь гайхамшигтай бөх бат ба онцлог байдаг. Жишээлбэл: рибонуклеазагийн ингибитор
уураг нь дэд фемтомоляр диссоциацийн тогтмолтой (<10-15М) хүний ангиогенинтэй
холбогддог боловч, түүний амфиб гомолог онконазатай (>1 M) огт холбогддоггүй.
Заримдаа өчүүхэн химийн өөрчлөлт нь (ганцхан метил бүлгийг(CH3-)холбогдож байгаа
хамтрагч дээр нэмэх г.м.) холбоог устгахад хүргэдэг. Жишээлбэл: валин гэдэг амин
хүчлийн аминоацил тРНХ синтетаза нь изолеуцин амин хүчлийн хажуугийн хэлхээтэй
маш төстэй зүйлийг эсэргүүцдэг.

Уургууд нь өөр уурагтай бусад жижиг молекулуудтай адил холбогддог. Уургууд нь
нэг молекулын бусад хуулбаруудтай холбогдохдоо фибрил үүсгэхээр олигомер хэлбэрт
шилжидэг. Энэ процесс нь ихэвчлэн, бие даан хатуу эслэгийг үүсгэдэг бөмбөрцөг
мономеруудаас бүрдсэн бүтцийн уургуудад явагддаг. Уураг-уураг холболтууд нь,
ферментлэг идэвхжилийг тохируулах, эсийн циклийн үйл явцыг удирдах, ердийн
биологийн үйлдэлүүдтэй холбоотой олон урвалуудыг явуулдаг том уургийн иж
бүрдлийг (уургийн комлекс) үүсгэх зэрэг үйлдлүүдийг гүйцэтгэдэг. Уургууд нь
эсийн мембрантай холбогдох, тэр бүү хэл дотор нь багтах тохиолдол байдаг.
Уургууд хоорондоо нэгдэж бүтцийн өөрчлөлтөд орохын тулд маш хүнд (хэцүү)
бүтэцтэй дохиололын хэлхээг үүсгэдэг. Уургуудын хоорондын харилцан үйлчлэл нь
буцах (эргэж хэвэндээ орох боломжтой) ба энэ нь янз бүрийн бүлэг уургууд нь өөр
хоорондоо ялгаатай бүлэг үүргүүдийг гүйцэтгэж чадах агрегатуудыг үүсгэж чадах
эсэхээс хамаарна. Уургуудын хоорондын харилцан үйлчлэлийн судалгаа нь, эсийн
үүргийн чухал шинжүүдийг ойлгох түлхүүр болох ба эцэст нь эсийн төрлүүдийг ялгах
шинж чанаруудыг тодорхойлох юм.

Эс дэх уургын хамгийн олонд танигдсан үүрэг нь химийн урвалуудад катализатор
болох ферментийн үүрэг юм. Ферментүүд нь ихэвчлэн маш тодорхой байдаг ба зөвхөн
нэг эсвэл цөөн тооны химийн урвалыг хурдасгадаг. Ферментүүд нь метаболизмтай
холбоотой ихэнх урвалуудад оролцхоос гадна, ДНХ репликац, ДНХ засвар болон
транскрипц зэрэг процессуудад ДНХ-г удирдаг. Зарим ферментүүд трансляцийн дараах
сайжруулалт гэдэг процессийн үед бусад уурагуудад химийн бүлэг нэмэх эсвэл хасах
байдлаар нөлөөлдөг. Ойролцоогоор 4000 урвалуудад ферментүүд катализатор болон
оролцдог. Фермент оролцож байгаа урвалын хурд, оролцоогүй хурдаас төсөөлөшгүй их
байдаг, жишээ нь, оротат декарбоксилаз нь урвалын хурдыг 1017 дахин нэмэгдүүдэг
(фементгүй 78 сая жил, ферменттэй 18 миллисекунд).

Фермент холбогдон дээр нь ажиллаж байгаа молекулуудыг субстрат гэдэг. Ферментүүд
нь олон зуун амин хүчлүүдээс бүрддэг хэдий ч тэдгээрийн үлдэгдлүүдийн хэдхэн
хувь нь субстраттай нэгдэж, ойролцоогоор дөнгөж 3-4 үлдэгдэл л яг катализад
оролцдог. Ферментийн каталитик үлдэгдлүүдийг агуулдаг, субстраттай холбогдог
хэсгийг идэвхтэй хэсэг (active site) гэдэг.

Диригент уургууд (dirigent-удирдаач) нь бусад ферментүүдийн нийлэгжүүлсэн
бодисийн стереохимийг зааж (тогтоож) өгдөг уургийн нэгэн бүлийн гишүүд.

Олон уургууд эсийн дохиолол ба дохиолол дамжуулах (signal transduction)
процессуудад оролцдог. Инсулин мэтийн зарим уургууд нь эсийн гадна байрлах ба
өөриигөө үүсгэсэн эсээс бусад хол байгаа эдүүдэд орших эсүүд рүү дохио
дамжуулдаг. Өөр уургууд болох мембраны уургууд рецептор байдлаар ажилдаг ба
тэдгээрийн гол үүрэг нь, дохиололын молекултай холбогдож эс дотор биохимийн
хариу үйлдэл үүсгэх юм. Ихэнх рецепторууд нь эсийн гадаргууд орших холбогдох
хэсэг, эс дотор орших effector domain-г агуулдаг ба энэ нь ферментлэг идэвхийг
үзүүлэх эсвэл эс дотор орших бусад уургуудын тодорхойлсон конформацийн
өөрчлөлтөд (хэлбэрийн өөрчлөлтөд) орох боломжтой.

Эсрэг биетүүд (antibody) нь дасан зохицох дархлааны системийн уургын бүрдүүлэгч
ба тэдгээрийн гол үүрэг нь антигентэй эсвэл организм доторх гадны бодистой
нэгдэж, тэдгээрийг усгахаар онилдогт оршино. Эсрэг биетүүд нь эсийн гаднах орчин
уруу ялгарагдах эсвэл плазман эс гэж нэрлэгддэг тусгай Б эсийн мембран дотор
хадгалагдаж байдаг. Ферментүүд нь урвалаа явуулахаар өөрсдийн субстраттай нэгдэх
чадвар нь хязгаарлагдмал байдаг байхад эсрэг биетүүдэд ямар ч хязгаарлалт
байдаггүй. Эсрэг биетүүд нь өөрийн онилсон зүйлтэйгээ нэгдэх чадвар нь
зүйрлэшгүй өндөр байдаг.

Үүнээс доошхи хэсэгт найруулгын засвар хийгдэж байна! Дунд сургуулийн сурагч
орчуулгыг хийсэн тул найруулгын олон алдаа байгаа гэдгийг анхааралдаа авна уу!

Олон лиганд зөөврийн уургууд нь тодорхой жижиг биомолекултай холбогдож олон эст
амьтны биеийн өөр газарт авиачдаг. Эдгээр уургуудад лигандын концентраци их
байгаа газар холбогдох чадвар их мөртлөө лигандын концентраци бага байгаа эдэд
суллах чадвартай байх шаардлагтай. Өргөн тархсан лиганд-холбогддог уураг бол
гемоглобин юм, энэ уураг нь бүх сээр нуруутаны уушигануудаас хүчилтөрөгчийг авч
бусад эдэд зөөж өгдөг ба бүх биологийн ангид ойролцоо гомологтой байдаг. Ликтин
гэдэг чихэртэй холбогддог уурагууд нь өөрсдийн чихэрэн moieties-уудаа маш
тодорхой сонгодог. Эс болон уурагуудтай холбоотой хүлээн зөвшөөрүүлэх үйл явцад
лектин нь үүрэг гүйцэтгэдэг. Хүлээн авагч болон гормонууд нь маш тодорхой
холбогддог уурагууд юм.

Транс мембранан уурагууд нь эсийн мембраны ион болон жижиг молекул нэвтрүүлэх
чадварыг нь өөрчилдөг лиганд зөөгч уураг юм. Зөвхөн мембар нь цэнэглэгдсэн эсвэл
туйлширсан молекулыг нэгвтрүүлдэггүй усанд дургүй төвтэй байдаг. Мембраны
уурагууд эдгээр молекулуудыг нэвтрүүлдэг тусгай сувагтай байдаг. Ингэж
нэвтрүүлдэг сугаван уурагууд нь нэг уураг зөвхөн нэг тодорхой ион сонгон
нэвтрүүлэх чадвартай, жишээлбэл: кали болон натрийн сувагууд энэ хоёр ионыг
ялган нэгийг нь нэвтрүүлдэг.

Бүтцийн уургууд нь бусад биологийн шингэн молекулуудад хатуу ба зуурамтгай
чанартай болгож өгдөг. Ихэнх бүтцийн уургууд нь утаслаг уураг байдаг, жишээлбэл:
коллаген ба эластин нь мөгөөрс мэтийн холбох эдийн чухал орц, ба кератин нь үс,
хумс, өд, эвэр, болон зарим амьтны бамбай мэтийн мяндаслаг эсвэл хатуу хэсгүүдэд
олддог. Зарим бөмбөрцөг уургууд нь бүтцийн уургын үүрэг гүйцэтгэдэг, жишээлбэл:
актин ба тубулин мономерээр уусдаг бөмбөрцөг уураг мөртлөө эсийн хэлбэр дүрсийг
хадгалж өгдөг цитоскелетоныг бүрдүүлдэг урт хатуу утаслаг болон полимержидэг.

Бүтцийн уургын үүргийг гүйцэтгэдэг бусад уургууд нь мотор уургууд юм, тэдгээрт
миозин, кинезин болон динейн гэх мэтийн уураг ордог. Эдгээр уургууд нь механик
хүч гаргах чадалтай бөгөөд нэг эст амьтны хөдөлгөөнд ба бэлгийн үржлээр үрждэг
олон эст амьтны бэлгийн эр эсэд чухал үүрэгтэй байдаг. Тэдгээр нь бас агшиж
байгаа булчингаас ялгарч байгаа хүчийг ялгаруулж чаддаг ба эсийн дотоодын
зөөлтөнд үндсэн үүргийн гүйцэтгэдэг.

Vitro анализад орохын тулд эхлээд уурагыг бусад эсийн бүтцүүдээс салгаж цэвэрлэх
хэрэгтэй. Энэ үйл ажиллагаа нь эсийн lysis-ээр эхэлдэг бөгөөд энэ процессэд
эсийн мембраныг нурааж доторх органелле-нуудыг нь crude lysate гэдэг уусмал
дотор хийдгээр эхэлдэг билээ. Үүнээс үүссэн уусмалыг ултрасентрифугаци ашиглаж
цэвэрлэдэг ба энэ нь эсийн хэсгүүдийг уусдаг уураг, мембраны липид ба уураг,
эсийн органелле болон нуклейн хүчил агуулдаг бүлгүүдэг хуваадаг. Salting out
гэдэг тунжуулах аргийг энэ лизат дээр ашиглаж уурагыг бөөгнөрүүлдэг. Үүний дараа
янз бүрийн хромотограф ашиглаж сонирхож байгаа уураг ба уурагуудыг тэдгээрийн
жин, нийт цэнэг болон холбогдох чанаргын тусламжтайгаар ялгаж авдаг. Хэрвээ
хүсэж байгаа уурагын молекул жин ба изоэлектрик цэгүүд мэдэгдэж байвал өөр өөр
төрлийн gel electrophoresis-ийг ашиглан, эсвэл уурагын spectroscopic чанарууд нь
ялгагддаг бол spectroscope, эсвэл уураг нь фементийн үйл ажилгаатай байвал
ферментийн essay-г тус тус ашиглан уураг цэвэрлэлтийн шатуудыг хяналтан доор
байлгадаг. Нэмж хэлхэд уурагуудыг тэдгээрийн цэнэг дээр тулгуурлан
электрофокусинг ашиглан ялгаж авж болно.

Байгал дээр олддог уургуудыг лабороторид ашиглаж болдог болтол нь цэвэрлэхийн
тулд хэд хэдэн шат алхмаар цэвэрлэдэг. Энэ процессийг хялбарчилхийн тулд
уурагуудыг цэвэрлэж байх үед тэдгээрийн бүтэц болон үүргийг өөрчлөхгүй байлгадаг
химийн шинж тэмдгүүдийг генийн инженерчлэлээр нэмдэг. Энд амин хүчлийн тодорхой
дарааллаас тогтсоон "tag" нь, ихэвчлэн хистидины үлдэгдэл("Хис-tag"), уурагын
нэг төгсгөлд залгагддаг. Үүний үр дүнд, лизатыг никель агуулсан хромотографын
баганаар явуулхад хистидиний үлдэгдэл нь 'никелийг холбож' баганад наалдах үед
уурагын tag-лагдаагүй хэсэгүүд нь саадгүй нэвтэрдэг. Тодорхой уурагыг маш
комплекс уусмалаас цэвэршүүлж гарахын тулд эрдэтмэд янз янзын tag бүтээжээ.

Уургуудын амьд организм (in vivo) дахь судлал нь эс доторх уурыгын байршил болон
нийлэгжилтэй холбоотой байдаг. Ихэнх уурагууд нь цитоплазм нийлэгждэг ба
мембранан бүрхүүлтэй байдаг эвсэл уураг нь эндоплазмын торлогоос ялгардаг гэвч
уурагууд нь тодорхой органелле болон эсийн бүтэц рүүдлүү яаж очдог нь тодорхой
бус билээ. Эс дотор нэгдсэн уураг эсвэл ногоон Флюресцент уураг мэтийн
"Reporter"-той холбогдсон сэтгэлд нийцсэн натурал уурагаас бүрдсэн chimera-г
илэрхийлэхийн тулд генийн инженерчлэлийг ашиглаж эсийн доторх байршилтыг тогтоох
тохиромжтой арга юм. Нэгдсэн уурагын эс доторх байрлалыг микроскопи ашиглан
цэвэр ба ашигтайгаар олдог, дараах зургаан дээр үзүүлсэн байна.

Уургуудын эс доторх байрлалуудыг олох өөр аргууд нь ЭТ, Голжийн торлог, лизосом
эсвэл вакуоль, митохондри, хлородласт, плазман мембран мэтийн газруудыг
харьцуулалт хийх маркерийн оролцоог шаарддаг. Антибодийг маркер болгон ашиглаж
ба эдгээр маркеруудын флоресцент тэмдгэлгээтэй хэлбэрүүдийг ашиглахад хүсэж
байгаа уурагынхаа байршлийг олоход амархан болдог. Жишээлбэл, шууд бус
immunofluorescence will allow for fluorescence colocalization and demonstration
of location. Флоресцент будагчууд нь эсүүдийн хэсгүүдийг үүнтэй адил
зорилготойгоор тэмдгэлхэд ашигладаг.

Өөр хувилбарууд мэдээж байна. Жишээлбэл, иммунохистохими нь ихэвчлэн хүсэж
байгаа нэг эсвэл олон уурагт нэг антибоди ашигласнаар уураг антободи хоёр нэгдэж
luminescent эсвэл chrimogenic сигнал гаргадаг ба эдгээр сигналийг харьцуулснаар
байршилтийн мэдээлэл олж авдаг. Өөр нэг ашиглаж болох арга нь бол isopycnic
centrifugation -ыг ашиглан сухрозын градиент дахь cofractionation-оор юм. While
this technique does not prove colocalization of a compartment of known density
and the protein of interest, it does increase the likelihood, and is more
amenable to large-scale studies.



https://mn.wikipedia.org/wiki/%D0%A3%D1%81%D0%BD%D1%8B_%D0%B8%D0%BD%D0%B6%D0%B5%D0%BD%D0%B5%D1%80%D1%87%D0%BB%D1%8D%D0%BB

Усны инженерчлэл (мэргэжил: усны барилга байгууламжийн инженер) нь иргэний
инженерчлэлийн (манайд барилгын инженер гэж нийтээр ойлгоно) нэг салбар бөгөөд
шингэнтэй холбоотой бүхий л барилга байгууламж ялангуяа устай холбоотой иргэний
нийтлэг аж ахуйн инженерчлэлийн салбар юм. Энэ инженерчлэлийн онцлог нь хүндийн
болон зохиомол хүчнээс улбаатай шингэний хөдөлгөөний зүй тогтол, үйлдэлтэй
холбогдож байдаг. Энэ төрлийн иргэний инженерчлэлээр мэргэшсэн усны инженерүүд
нь (усны барилга байгууламжийн инженер) хүн ард, хот хөдөө, үйлдвэр аж ахуйг
усаар хангах ус хангамжийн систем, усан цахилгаан станц, боомт, хот суурин
газрын үерийн хамгаалалт, хөдөө аж ахуй тариалангийн услалтын систем, хот
суурингийн шүүрүүлэх систем, боомт, далан, авто замын ус гаргуур, суваг, уст цэг
буюу худаг гаргах тооцоолол, барилга байгууламжийн үйлдвэрлэлийг гардан хийдэг
байна . Орчин үед зарим улс оронд хүрээлэн буй орчны инженерчлэлийн зарим
асуудалтай холбогдон хөдөлмөрийн хүрээ өргөжин тэлж шинэ чиглэлийн нарийн
мэргэжил үүсч байна.

Усны инженерчлэл нь усыг (шингэн) хэрэглэх болон хэмжих, хуваарилах, шилжүүлэх,
хянах, хамгаалах, хуримтлуулах зэрэг асуудлуудыг шингэний механикийн хууль
томъёоллын хүрээнд шийдвэрлэх хэрэглээний шинжтэй үйл ажиллагаа юм. Усны
инженерчлэлийн төслийг эхлүүлэхийн өмнө, хэр хэмжээний ус, ямар шинж чанартай
усыг авч үзэх гэж байгаагаа сайн ойлгох хэрэгтэй. Хэрэв төслийн объект гол бол
усны инженерүүд голын урсацаас гадна хагшаасны зөөгдлийг авч үзэх ба голын
алльювийн хурдас (голын ёроол) болон усны урсгалын хоорондын хамаарлыг авч үзэх,
угаагдал болон хуримтлал үүсэх процессыг судлах хэрэгтэй болно.

Усны инженерчлэлийн үндсэн суурь шинжлэх ухаан нь шингэний механик, шингэний
урсгал гидравлик, ус зүй буюу гидрологи, шингэний шинж чанар (физик ба хими),
хөрс ба хатуу биеийн механик, физик загварчлал гэх мэт байх ба орчин үеийн
Тооцон бодоx арга-ууд хамаарагдана.

Усны инженерчлэлийн үндэс нь тайван байдалд орших шингэний гидростатикийн
даралтыг тодорхойлох явдал юм. Тайван байх шингэнд дурын шингэний цэгийг авч
үзвэл түүнд даралтын хүч үйлчлэх ба үйлчлэл нь тал бүрээс ирнэ. Энэ даралт нь
Н/м2 байх ба шингэний эгэл хэсэгийн байрлалаас хамаарч өөр өөр утгатай байна.
Өгөдсөн шингэний биед даралтыг p гэвэл энэ нь гүнийхээ дагуу тогтмол нэмэгддэг.
Шингэн харьцаж буй гадаргуудаа үйлчлэх даралтын шингэний гүнээс хамааруулан
дараах байдлаар тодорхойлж болно.

Энэ тэгшитгэлд хялбархан хувиргалт хийснээр шингэний даралтын өндөр-ийг гарган
авч болно. p/ρg = y. Даралт хэмжих үндсэн дөрвөн төрлийн багаж байх ба эдгээр нь
пьезометр, манометр, дифференциал манометр, Боурданы багаж багтах ба зарим
тохиолдолд нугалсан (налуу) манометрийг хэрэглэдэг.

Шингэний механикт шингэнийг дуслын шингэн ба хий гэж хоёр ялган үздэг. Монгол
хэлнээ дуслын шингэнийг шингэн гэж хэлж заншсан юм. Тэгэхээр бодит шингэн ба
идеаль (хийсвэр шингэн) шингэний хоорондын ялгаа нь идеаль шингэний урсгалд p1 =
p2 ба бодит шингэний урсгалд p1 > p2 байх явдал юм. Идеаль шингэн нь үл шахагдах
ба зунгааралт байхгүй шинжтэй байна. Харин бодит шингэн нь зунгааралттай байна.
Идеаль шингэн нь дэлхий дээр байхгүй ба судлаачдын санаанаасаа зохиосон шингэн
юм. Өөрөөр хэлбэл шингэний гол хууль томъёоллыг гаргах, зарим бодолтыг хийхэд
зунгааралтыг тооцох нь төвөгтэй байдаг учраас зунгааралтгүй шингэнийг авч үзэх
шаардлагатай болдог.

Зунгааралттай шингэний урсгалд шүргэх хүчдэл болон дотоод үрэлтийн хүч үргэлж
үүсч байдаг. Идеаль шингэний урсгалд эдгээр үзэгдэл нь ажиглагдахгүй.

Шингэний зунгааралт, урсгалын хэсгүүдэд нөлөөлсөнөөс болж урсгалын
параметрүүдийн хуваарилалт тогтмол, тогтмол бус болж ирдэг. Ерөнхийд нь тогтмол
байх урсгалыг ламинар урсгал, тогтмол бус эмх замбараагүй урсгалыг турбулент
урсгал гэнэ.

Идеаль шингэнд, Bernoulli's equation Бернуллийн тэгшитгэл бүх урсгалын шугамд
дараах байдлаар илэрхийлэгдэнэ.

Шингэн урсахдаа ямар нэгэн байдлаар хатуу гадаргатай харьцаж байдаг. Шингэн ба
хатуу гадаргын хоорондын харилцан үйлчлэлийг нарийн авч үзвэл 2 биетийн хооронд
тодорхойлоход хэцүү нарийн урсгал явагдаж байдаг. Үүнийг шингэний механикт
хязгаарын давхарга гэж нэрлэдэг. Энэ давхаргын нөлөөлөл урсгалын шинж чанарт их
нөлөөлдөг учир түүнийг нарийн судлах нь түүхэн дэх инженер судлаачдын гол
асуудал болж байжээ. Анхандаа хязгаарын давхаргад зөвхөн ламинар үе оршин байдаг
хэмжээн үзэж байсан бол 1980-аад оноос эхлэн турбулент болон ламинар үе аль аль
нь оршин байна гэж үзжээ. Ямар шинж чанартай урсгал байх нь Рейнольдсын тооноос
хамаардаг.

Усны инженерүүдийн төсөл тооцоо хөдөлмөрийн гол сэдвүүд нь усны барилга
байгууламжийн тооцоо, төсөл боловсруулах, барьж байгуулах, бусад иргэний
инженерчлэл болох тээврийн инженерчлэл болон геотехникийн инженерчлэлтэй хамтран
ажиллах юм. Усны инженерүүд судлаачид, математикч, физикчдийн бий болгож
бүтээсэн шингэний динамик ба шингэний механикийн тэгшитгэл, илэрхийллүүд зөвхөн
усны инженерчлэл гэлтгүй бусад иргэний инженерчлэлийн салбар ялангуяа барилгын
салбар цаашлаад механик инженерчлэл, аэродинамик болон төмөр замын инженерчлэлд
ч хамаатай.

Бусад чухал шинжлэх ухааны салбар болох гидрологи болон риологитой холбогдон
голын гидравлик, үерийн тархалт, долгионы загварчлал хийх, сав газрын үерийн
менежмент, усны нөөцийг ашиглах хамгаалах менежмент хийх, далайн боомт төсөллөх,
далайн болон голын стратегийг хөгжүүлэх төлөвлөх гэх мэт нийтлэг чанартай
ажлуудад чухал ач холбогдолтой.

Усны инженерчлэлийн эртний хэрэглээ нь Дундад Ази болон Африкт таримал услах
зорилгоор голоос суваг шуудуу татаж талбайд түгээж байжээ. Хүн төрөлхтөн хэдэн
мянган жилийн турш хоол хүнс усны хүртээлийн ажлуудыг хийж байсан олдворууд бий.
Эртний гидравликийн машин болох усан цаг нь МЭӨ 2-р мянганы үед хэрэглэгдэж
байжээ. Мөн бусад усны хүндийн хүчний урсгалын нөлөөллийг таньж мэдсэний үндсэн
дээр ашиглаж байсан жишээ болох эртний Персийн канат систем, үүнтэй ижил төстэй
эртний хятадын Турпаны усжуулалтын систем гэх мэт олон жишээ бий.

Эртний Хятадад, усны инженерчлэл идэвхитэй хөгжиж байсан ба инженерүүд нь том
хэмжээний суваг, боомт барьж усыг шилжүүлэх, тариан талбай услах, хот сууринг
усаар хангах, улмаар усан онгоц, завины зам, хаалтуудыг барьж ашиглаж байсан нь
уламжлал болон үлджээ. Шиншү Ао нь Хятадын анхны усны инженер хэмээн түүхэнд
тэмдэглэгддэг. Хятадын өөр нэг чухал усны инженер бол Хсимэн Бао бөгөөд энэ
хүний үеэс хятадад том хэмжээний услалтын системийг ашиглах туршлага үлдэж
эхэлсэн Байлдаант улс (481 МЭӨ-221 МЭӨ) ба өдгөө хүртэл хятадад усны инженерийн
нэр хүнд дээгүүрт тооцогддог байна. Хятадын дарга Ху Жинтао болсоноос хойш энэ
салбарын бүтээн байгуулалт эрс нэмэгдсэн нь энэ хүн усны барилгын инженер
байсантай холбоотой гэж үздэг ба тэрээр усны инженерийн зэргээ Чинхуа их
сургуульд суралцаж авч байжээ.

Мегарагийн Еупалинос бол Эртний Грек ийн инженер байсан ба тэрээр МЭӨ 6-р зуунд
Самост Еупалиносийн туннелийг барьсан нь усны болоод иргэний инженерчлэлийн маш
чухал ололт байсан юм. Иргэний инженерчлэлийн талаас энэхүү туннелийн ач
холбогдол нь газрыг ухах технологи, усны инженерчлэлийн талаас авч үзвэл усыг
зохистой хурдтайгаар урсгах туннелийн хэвгийн тооцоо, бүхэлд нь авч үзвэл 2
талаас ухаж байгаа туннелийн уулзварыг нарийн тооцоолсонд байсан юм.

Усны инженерчлэл Ромын эзэнт гүрний үед европт өндөр түвшинд хөгжсөн байсан ба
ялангуяа гүүрэн дамжуулгыг барих засварлах, хотыг усаар хангах, ариутгах
татуургын сүлжээг барих гэх мэтэд гарамгай байжээ. Мөн уул уурхайд усны урсгалын
хүчийг ашигласан гидромонитор-ийн эхний хувилбар ашиглагдаж хөрс чулуулгыг ухах
угаах замаар алт олборлон ихэс дээдсийг хангаж байсан энэхүү технологийг мөн ?
(hushing) гэж нэрлэж байжээ.

15-р зуунд Африкт сомали нар Ажурын эзэнт гүрнийг байгуулсан ба энэ нь түүхэнд
усны эзэнт гүрэн гэж тэмдэглэгджээ. Усны эзэнт гүрний үед Ажурын улс [Жубба
гол|Жубба]], Шебеле голын усны нөөцөд монополь тогтоож байжээ. Тухайн үед усны
инженерүүд маш олон чулуун худаг, усан санг барьж ашиглаж байсны заримыг нь одоо
хүртэл хэрэглэж байна. Эрх баригчид хөдөө аж ахуйд татварын системийг тогтоож,
энэ нь Сомалийн хойг хэсэгт 19-р зууныг дуустал хэрэглэгдсэн байна.

Исламын алтан үе гэж нэрлэгдэх муслимийн үед буюу 8-16-р зууны үед усны
инженерчлэлийн ул мөр олсоор байна. Эдгээрээс хамгийн чухал нь 'усны
менежментийн комплекс технологи' гэж нэрлэгдсэн үйл ажиллагаа нь Исламын ногоон
хувьсгалын төв нь байсан ба, энэ нь өргөжсөнөөр орчин үеийн технологийн суурь
болж өгчээ.

Монголчуудын хувьд 13-р зууны үеэс буюу Хар Хорум хот бий болсон цагаас эхлэн
усны инженерчлэлийн түүх эхэлсэн гэж үздэг боловч Ховдын Булган голын эрэгт МЭӨ
13-р зуунд тариалан эрхэлж байсан ул мөр байдаг юм байна. 13-р зууны монголд
бүтээгч хүмүүсийг нийтэд нь дархан гэж нэрлэдэг байсан ба уг дархчуул мөнгөн
модыг бүтээсэн нь усны инженерийн тухайн үеийн том ололт байсан юм. Мөнгөн
модноос гарах 3-н төрлийг идээг 200-300м-ийн цаана газар доор байрлуулсан
шахуурганы тусламжтайгаар бүрээн дуунаар, хоолойгоор дамжуулан шахдаг байжээ.
Мөн Юань улсын үед Бээжин хотыг усаар хангах том төслийг Монголын хаад санаачлан
үйлдэж байжээ. Үүнээс эрт үед МЭӨ 8-9-р зуунд Уйгурын хаант улс Хар балгас хотыг
байгуулж байсан ба түүнийг Хануй голоос ус татаж хангаж байсан сувгийн ул мөр
олдсон байна.

Усны инженерчлэлийн үүрэг, судлагдахуун нь эртний үеэс өнөөг хүртэл онц гойд
өөрчлөгдөөгүй юм. Шингэн өөрийн хүндийн хүчний урсгалаар шилжиж, шилжих
боломжгүй газар механик энерги ашиглан шахах шахуурга зэрэг зохион бүтээгдсэн ба
шахуурга нь усыг шилжүүлэхэд чухал үүрэг гүйцэтгэсэн хэвээр байна. Жишээлбэл
Виллиам Мүлхолдийн нөлөөгөөр хязгаарлагдмал усны нөөцтэй газар босож буй
Лос-Анжелес хотын ойролцоох орчинд усыг шилжүүлэн, гадаргын усыг хуримтлуулан
ашигласан байна. Ингээд Лос Анжелес дэлхийн томоохон хот, бизнесийн төв болоход
хүндрэл байхгүй болсон байна. Гэх мэт олон хотуудын ус хангамжийн зөв зохистой
шийдлийг харж болно. Калифорни мөн л усны зөв менежментийг хөтлөж усны нөөцийг
бий болгосоноороо газар тариаланг хөгжүүлсан төв бүс болж чадсан байна.
Калифорнийн зарим туршлагаас судлавал Тиннесэнийн хээр газрын удирдлага(TVA)
хэмээх байгууллага голуудад үеийн менежмент хийх, боомт барьж хямд эрчим хүчийг
үйлдвэрлэх болсоноор үйлдвэржилт даган тухайн бүс нутагт хөгжсөн байна.

Леонардо Да Винчи (1452–1519) урлаг уран сайхнаас гадна гидравлик, шингэний
механикийн туршилт судалгаа эрдмийн ажлыг өргөнөөр хийдэг байжээ. Түүний нэгэн
сургааль нь «Усыг судлахдаа эхлээд ямагт туршлагад суурилах хэрэгтэй» гэж
сургасан нь орчин үеийн судлаачдын бодолд үргэлж байдаг. Исаак Нюьтон
(1642–1727) нь амьд ахуйдаа хөдөлгөөний хууль, зунгааралтын хууль, шингэний
механикийн тооцоолол гэх мэт үнэтэй хувь нэмрүүдийг оруулсан байна. Нюьтоны
хөдөлгөөний тухай хуулийг ашиглан 18-р зуунд математикчид маш олон үрэлтгүй
урсгалын математик шийдлийг гаргажээ. Гэвч байгаль дээрх урсгалд зонхилох хүч нь
хүндийн ба үрэлтийн хүч байдаг учир 17-18-р зууны инженерүүд туршилт судалгааны
ажлуудыг гүйцэтгэн үрэлтэт урсгалын хагас туршилтын томъёо, түрэлтийн алдагдалыг
тодорхойлсоноор орчин үеийн гидравликийн суурь батажсан байна.

19-р зууны сүүлч үед гидравликийн шинжлэх ухаанд хэд хэдэн хэмжээсгүй тоонууд
бий болж, энэ нь улмаар хэмжээсийн анализ хийх, турбулент хөдөлгөөний үндсийг
тайлах, туршилт онолыг хослуулахад дэвшилт болж өгсөн байна. 1904 онд Людвик
Прантдл анхы өгүүллээ хэвлүүлж, энэхүү хэвлэлдээ хязгаарын давхаргын бага
зунгааралттай урсгал нь 2 хэсэгт хуваагдах ба эхнийх нь зунгааралт-зонхилсон
урсгал ба энэ нь хатуу гадаргын орчимд хязгаарын давхаргыг үүсгэдэг. Нөгөөх нь
идэвхит зунгааралтгүй урсгал нь дээрх бүсийн гадна талд байдгыг онцгой туршилтан
дээрээ илрүүлжээ. Энэ нь олон прадокс шинж чанарыг тайлбарлахад чухал үүрэг
гүйцэтгэсэн ба илүү түвэгтэй шингэний процессуудыг судлах боломжыг олгосон
гэдэг. Гэсэн ч өдийг хүртэл байгалийн турбулент урсгалын мөн чанарыг гүйцэт нээж
амжаагүй ба 1970-аад он хүртэл туршилт судалгаа хосолсон олон үнэтэй судалгааны
үр дүнгүүд гарчээ.

Орчин үеийн усны инженерүүд CAD-н (КАД-Компьютерт суурилсан төслөлт) хандлагад
шилжиж байна. Өөрөөр хэлбэл 1970 оноос хойш компьютерийн усны инженерийн төсөл
судалгаанд гүйцэтгэх үүрэг ихэсч тусдаа тооцон бодох шингэний динамик гэсэн
судалгааны 3 дахь шинэ хандлага гарч иржээ. Мөн усны урсгал, үерийн үзэгдлийг
урьдчилан мэдээлэх GPS зураглалтай төсөл хөтөлбөр холбогдох, лазерт суурилсан
хэмжилт, геодезийн хайгуул, усны барилга байгууламжийн судалгааны автоматжилт
өргөн цар хүрээг тэлж хөгжиж байна.

Усны барилгын салбар анх 1963 онд МУИС—ийн бүрэлдэхүүнд Барилгын инженерийн
факультетийн харьяанд “Гидроинженерийн салбар” нэртэйгээр байгуулагджээ. 1969
онд мэргэжлийн тэнхим байгуулагдаж гидроинженер, сантехникийн салбаруудыг
хариуцах болов. 1970 оноос ЮНЕСКО болон Монголын усны аж ахуйн байгууллагын хүч
хөрөнгөөр инженерийн ба ерөнхий гидравлик, насос, гидротехникийн барилгын
лаборатори, мелиораци, гидрометрийн кабинетууд байгуулагдаж сургалтын
материаллаг бааз бэхжиж эхлэв.

2002 оноос ШУТИС шинэ зохион байгуулалтад орсноор тус тэнхим нь барилгын
инженер, архитектурын сургуулийн «Гидравлик, усны барилга байгууламжийн баг»
болон зохион байгуулагдаж, тэргүүлэх профессор, Ph.D М.Дугармаа, дэд профессор,
Ph.D Ш.Даваажамц, Ph.D Я.Туул, ахлах багш П.Болд, ахлах багш Н.Насанбаяр, багш
С.Баасансүрэн, багш Ц.Алтанцэцэг, сургалтын инженер Н.Болдбаатар, багш
Б.Аюурзана, хичээлийн туслах ажилтан Л.Болдмаа нарын бүрэлдэхүүнтэй, 130 гаруй
оюутантайгаар ажиллаж байна.



https://mn.wikipedia.org/wiki/%D0%A3%D0%B8%D0%BD%D1%81%D1%82%D0%BE%D0%BD_%D0%A7%D0%B5%D1%80%D1%87%D0%B8%D0%BB%D0%BB%D1%8C

Sir Winston Leonard Spencer-Churchill, Загвар:Post-nominals (30 November 1874 –
24 January 1965) нь Их Британийн Conservative улс төрч байсан бөгөөд Дэлхийн
Хоёрдугаар дайны үеийн удирдагч байснаараа олонд танигдсан. Зууны туршид дайны
үеийн шилдэг агуу удирдагч байсан бөгөөд Ерөнхий сайдаар хоёр удаа (1940–45
болон 1951–55) ажиллаж байсан. Алдартай улс төрийн зүтгэлтэн, илтгэгч байснаас
гадна Их Британийн Армийн офицер, түүхч, зохиолч болон уран бүтээлч байжээ.
Тэрээр мөн цорын ганц авсан байсан бөгөөд анхны Honorary Citizen of the United
States болсон хүн юм. Черчилл нь Марлбурын гүнгийн гэр бүлээс гаралтай байсан
бөгөөд түүний эцэг Lord Randolph Churchill нь Chancellor of the Exchequer - ээр
ажиллаж байсан авъяастай улс төрч байв. Харин түүний ээж Женни Жероми Америкийн
иргэн байв. Армийн залуу офицерийн хувьд тэрээр British India, Sudan, Second
Boer War дэх дайны ажиллагаануудыг ажиглаж тухайн явсан аяныхаа талаар ном,
өгүүлэл бичиж нэр алдартай болсон байдаг. Улс төрийн фронт дэх тавин жилийн
хугацаанд тэрээр олон албан төрлийн албан тушаал дээр ажиллаж байв. Дэлхийн
нэгдүгээр дайны өмнө, President of the Board of Trade, Home Secretary, болон
First Lord of the Admiralty - аар ажиллаж байв.



https://mn.wikipedia.org/wiki/%D0%A2%D3%A9%D0%B2_%D0%BF%D1%80%D0%BE%D1%86%D0%B5%D1%81%D1%81%D0%BE%D1%80

Төв процессор (CPU) буюу процессор нь программыг гүйцэтгэх чадвартай
компьютерийн бүрэлдэхүүн хэсэг юм. Процессор нь програмын инструкцийг хөрвүүлэх
болон өгөгдөл боловсруулна.

ALU бол бидний мэдэх арифметик(+ - * /) 4н үйлдэл, логик (< > =) гэх мэт
үйлдлүүдийг операнд хооронд хийнэ. Энэ нь бодит үйлдлүүдийг хийдэг.

Registers энэ нь санах ойн олонлог (set of storage location) бөгөөд коммандын
биелэлтийн туршид завсрын өгөгдлийг хадгалахад хэрэглэнэ. PC буюу програмын
тоолуур нь ямар команд биелүүлэхийг зааж өгдөг. Компьютер анх хөгжиж байхдаа 1
1-ээр нэмдэг байсан бол орчин үеийн тоолуурууд маань 4 4-өөр нэмдэг. бусад
төхөөрөмжүүдээ хэзээ эхлэх санах ойн аль хаяг руу хандах гэх мэтийг зүйлсийг
удирдах үүрэгтэй төхөөрөмж. Регистртэй шууд харьцахад Ассамблер (Assembly) хэл
төгс мэдэх шаардлагатай.



https://mn.wikipedia.org/wiki/%D0%A2%D3%A9%D0%B2_%D0%90%D0%B7%D0%B8

Төв Ази (англиар - Central Asia) гэдэг нь Ази тивийн төв хэсгийг хамардаг бүс
юм. Одоогийн хэрэглэгдэж буй албан ёсны ойлголтоор буюу НҮБ-н тодорхойлсноор энэ
бүс нутагт Казахстан, Кыргызстан, Тажикистан, Туркменистан, Узбекистан гэх 5
улсын ("таван -стан") нутгийг хамруулдаг. Харин өргөн утгаараа буюу ЮНЕСКО-гийн
тодорхойлсноор Монгол Улс, Өвөр Монгол, Өмнөд Сибирь (Буриад, Тува, Алтайн Бүгд
Найрамдах Улс, Өвөр Байгалийн хязгаар, Эрхүү муж, Алтайн хязгаар, Омск муж,
Хакас, Кемерово муж, Оренбург муж, Курган муж, Тюмень муж, Новосибирск муж),
Шиньжян, Хөхнуур, Ганьсу, Төвөд зэрэг монгол, төвд, уйгурчуудын амьдран суудаг
нутаг болон, хойд Афганистан, хойд Иран, хойд Пакистан, Энэтхэгийн баруун хойд
талын Кашмир муж зэрэг нутгуудыг хамарна.

Барууныхан "Central Asia" буюу Төв Ази (оросоор - Центральная Азия) гэсэн нэр
томъёог хэрэглэж ирсэн бол оросууд "Дундад Ази" (оросоор - "Средняя Азия",
англиар "Midlle Asia") гэсэн нэр томъёог сөргүүлэн хэрэглэж ирсэн байдаг бөгөөд
ЗХУ-г задрах хүртэл Дундад Азид Чечень, Дагестан, Гүрж, Азербайжан, Армян зэрэг
Кавказын бүх улс, Казахстан, Кыргызстан, Тажикистан, Туркменистан, Узбекистаныг
хамруулан ойлгодог байв.

Германчууд Төв Азид Монгол, Манжуур, Шиньжян харин Дундад Азид "5 стан" буюу
Казахстан, Киргизстан, Тажикистан, Туркменистаныг оруулдаг.

1990-ээд он хүртэл буюу социалист системийн үед Монголын Засгийн Газар өөрийн
орныг Төв Азийн бүсэд хамруулдаг байсан бол ардчилсан нийгмийн тогтолцоонд
шилжсэнээс хойш ЗГ-н бодлого өөрчлөгдөж Монголыг Зүүн Азийн бүстэй улс төр,
эдийн засгийн нягт холбоотой хөгжүүлэх чиглэл баримтлах болсон байна. Ингэснээр
Төв Азийн бүсийн спорт, улс төр, эдийн засгийн хамтарсан үйл ажилллагаанд
оролцох нь багасчээ. Монгол улс Төв Азийн бүсийн хамгийн том спортын арга хэмжээ
болох Төв Азийн наадамд огт оролцоогүй ба ТАКМ хэмээх Турк, Азербайжан, Киргиз,
Монголыг хамарсан цэргийн эвслээс 2014 оны 7-р сард гарчээ. Хятад, Орос өөрсдийн
тэргүүлдэг Шанхайн хамтын ажиллагааны байгууллагад Монголыг элсүүлэх сонирхолтой
байна.

ЗХУ-ыг задрах хүртэл Монгол улс Төв Азийн цорын ганц тусгаар тогтносон орон
байв. Мөн Зүүн Азиас гадна Зүүн Хойд Ази хэмээх шинэ нэр томъёо 1990-ээд оноос
хойш гарч ирсэн ба энэ нь газарзүйн гэхээсээ улс төр, эдийн засгийн шинжтэйгээр
хэрэглэгдэж байна. Монгол орон нь одоогоор Зүүн Азийн бүсэд давхар хамаарагдаж
байгаа ч түүх соёлын хувьд Төв Азийн бүсийн орон юм. Хэдийгээр орчин үеийн
Монгол улсыг Зүүн Азид хамруулдаг ч Монголд оршин тогтнож байсан Хүннү, Сяньби,
Их Монгол Улс зэрэг эртний улсуудыг Төв Азийн улсууд гэж үздэг. Монголчууд ч
өөрсдийгөө Төв Азийн ард түмэн хэмээн үздэг ба Зүүн Азийн орнууд суурин
иргэншилтэй хятад соёлын нөлөөнд ихээхэн орсон байдагаараа Төв Азиас эрс
ялгардаг. Тивүүдийг бүсчлэн ангилахдаа НҮБ-н байр сууриас гадна тухайн орны байр
суурийг харгалздаг. Тухайлбал Балтийн тэнгисийн гурван орон болох Эстони, Литва,
Латви Зүүн Европд ордог байсан ч ЗХУ задарсны дараа тусгаар тогтнон Оросоос
хараат бус байх бодлого явуулан НАТО-д элсэж улмаар бүсчлэлээ өөрчилж Умард
Европт багтах болжээ.



https://mn.wikipedia.org/wiki/%D0%A2%D2%AF%D0%B3%D1%8D%D1%8D%D0%BC%D1%8D%D0%BB_%D1%8D%D0%BB%D0%B1%D1%8D%D0%B3%D1%82

Түгээмэл элбэгт (1831–1861; 30 насалсан) – 1850–1861 онд төр барьсан Чин улсын
есдүгээр хаан, манж хүн байв.

Айсингиоро Ижу 1831 онд манж Чин улсын нийслэл Бээжин дэх хааны зуны ордонд Төр
гэрэлт хааны дөрөвдүгээр хүү болж, манжийн ниохуру овогт Чуань эрхэм хатнаас
(1834 оноос Шяочуаньчөн их хатан гэх болсон) төрсөн.

1850 оны хавар Төр гэрэлт хааны нэр заасан Ижу ханхүү 19 насандаа Түгээмэл
элбэгт хаан болжээ. Энэхүү оны цолыг манжаар Губчи элгиенгэ, хятадаар Шяньфөн
(Xianfeng) гэдэг.

Бослого их гарч байсан. Өмнөд нутагт христийн шашинт хакка яст хятад үндэстэн
Хун Шючуань Тайпингийн бослогыг (1850–1864) дэгдээж улс байгуулснаа зарлаж 1853
онд Наньжинг эзэлж газар авсан бол умард нутагт Нианы бослого (1851-1868)
дэгдсэн. 1854-1873 онд мяо ардын бослого, 1856 онд Юньнаньд Пантайн бослого
үүсчээ. Өмнөд нутагт хятад жанжин Зөн Гуофань, умард нутагт монгол жанжин
Сэнгэренчин хааны цэргийг удирдаж байв.

Хар тамхины хоёрдугаар дайнаар Англи-Францын хүчин Тяньжиниас довтолж 1860 онд
хааны зуны ордныг эзэлснийг сонссон Түгээмэл элбэгт хааны бие муудаж 1861 онд 30
насандаа өөд болжээ.

Хаан амьсгал хураахын өмнө 6 настай Бүрэн засагч хаанд туслуулахаар хааны ургийн
4 хүн, 4 сайдыг тохоож төр барих зөвлөлийг үүсгэсэн боловч Бүрэн засагчийн эх И
хатан (хожмын Цыши хатан эх) Шяожэньшянь их хатны хамтаар Сусунь нарыг дарж
төрийн хэргийг мэддэг болжээ.



https://mn.wikipedia.org/wiki/%D0%A2%D1%83%D0%BD%D0%B0%D0%BC%D0%B0%D0%BB_%D1%87%D1%83%D0%BB%D1%83%D1%83%D0%BB%D0%B0%D0%B3

Тунамал чулуулаг нь чулуулгийн үндсэн гурван төрлийн нэг нь болох бүлэг
чулуулагийг хэлнэ (нөгөө хоёр бүлэг нь магмын ба хувирмал чулуулаг). Энэ бүлгийн
чулуулаг нь Дэлхийн газрын гадаргуугийн 75-80% бүрхэнэ. Түгээмэл тохиолдох
тунамал чулуулагууд нь шохой, шохойн чулуу, доломит, элсэн чулуу, конгломерат,
занар зэрэг болно.

Тундас нь цаашид чулуужих процессоор (нягтрах процесс) тунамал чулуулаг болон
хувирна.

Тунамал чулуулгийг үүсгэгч анхдагч эх үүсвэр, материалыг тунадас гэж нэрлэнэ.
Тунадас нь газрын гадаргууд эсвэл усан сангийн ёроолд тунах замаар үүснэ.
Тунамал чулуулаг үүсэх процесс нь доорхи үе шатыг дамжина. Үүнд:

Тунадас нь температурын хэлбэлзэл, ус, амьд организм зэргийн нөлөөгөөр уулын
чулуулгийн өгөршлөөр үүснэ.

Тунадас нь зөөгдөж, газрын гадаргуугийн нам дор хэсэгт (хонхор, хотгор хэсэгт)
хуримтлагдана. Тунадас нь жилд миллиметрээс (далай, тэнгисийн ёроолд) - хэдэн
метр (томоохон уулын голын хөндийд) хүртэл зузаантайгаар хуримтлагдаж болно.
Тунадас хуримтлагдсаны дараа, эхэлж хуримтлагдсан тундас нь түүнийг хучиж буй
тунадсын үүсгэх даралтын нөлөөгөөр нягтран, үелэсэн бүтэцтэй болно (чулуужих
процесс). Нягтрах явцад тундаст агуулагдах ус нь шахагдан гарна.

Диагенез гэдэгт тундас хуримтлагдсаны дараагаар өөрөөр хэлбэл чулуужих
процесстой зэрэгцэн, мөн чулуужих процессийн дараа явагдах төрөл бүрийн хими,
физик, биологийн өөрчлөлтүүд, мөн цементлэгдэх үйл явцыг хамруулан ойлгоно.

Хэмхдэст чулуулаг нь бусад чулуулгийн хэмхдэс буюу жижиг хэсгээс үүснэ. Гол
бүрдүүлэгч эрдүүд нь кварц, хээрийн жонш, амфибол, шаварлаг эрдсүүд байна.

Хэмхдэст чулуулаг нь хэмхдсийн хэмжээгээрээ доорхи төрлүүдэд хуваагдаж болно.
Үүнд: аргиллит - хэмхдэсийн хэмжээ <0.002 мм, алевролит - 0.002-0.063 мм, элсэн
чулуу - 0.063-2 мм, конгломерат, брекчи зэрэг нь 2-263 мм байна.

Энэ төрлийн тунамал чулуулаг нь тэнгисийн нөхцөлд үүсэх ба амьд организмын
гаралтай карбонат материалыг агуулна. Шүр, моллюск, фораминифер зэрэг амьтад
мөхсний дараа усан сангийн ёроолд хуримтлагдан, шохойн чулуу үүсгэдэг байна. Мөн
нүүрс, шатдаг занар зэргийг энэ ангилалд хамруулж болно.

Тэнгис, нуурын усанд уусмал байдлаар агуулагдах элементүүд химийн замаар
тундасжин галит, гипс, эвапорит зэргийг үүсгэнэ.



https://mn.wikipedia.org/wiki/%D0%A2%D0%BE%D1%80%D0%BE%D0%BD%D1%82%D0%BE

Торонто нь Канадын хамгийн том хот бөгөөд Онтарио мужийн нийслэл болно. Тус хот
Онтарио нуурын баруун хойд эрэг дээр оршдог. 2.5 сая гаруй оршин суугчтай тус
хот нь Хойд Америкт хүн амаараа тавд орох хот юм. Торонто нь Их Торонтогийн
бүсийн төвд байрладаг бөгөөд 8.1 сая оршин суугчтай Алтан тах хэмээх Онтарио
мужийн төв өмнөд хэсгийн хүн ам шигүү суурьшсан бүсэд багтдаг. Канадын 2006 оны
хүн амын тооллогоор Метрополитан бүсийн хүн ам 5,113,149, бөгөөд Их Торонто
бүсийн хүн ам 5,555,912.

Канадын эдийн засгийн нийслэлийн хувьд Торонто нь дэлхийн хот гэж тооцогддог ба
дэлхийн хамгийн том санхүүгийн төвүүдийн нэг юм. Торонтогийн эдийн засгийн
тэргүүлэх салбаруудаас дурдвал санхүү, бизнесийн үйлчилгээ, цахилгаан холбоо,
агаар-сансар, тээвэр, мэдээллийн хэрэгсэл, урлаг, кино, телевиз, хэвлэл,
компьютерийн програм хангамж, анагаах ухаан, боловсрол, аялал жуулчлал, спортын
салбарууд болно. Торонтогийн хөрөнгийн бирж нь дэлхийд долоод ордог том бирж
бөгөөд Канадын олон корпорациудын нэгэн адил тус хотод төв байртай юм.

Торонтогийн хүн ам олон үндэстэн ястнаас бүрдсэн, бөгөөд Канад руу ирэх
цагаачдын очдог нэг гол газар юм. Торонто нь тухайн улсдаа төрөөгүй оршин
суугчдын эзлэх хувиар дэлхийд хамгийн дээгүүр ордог. Тухайлбал хүн амынх нь 49%
нь Канадаас өөр улсад төрсөн ажээ. Хотын эмт хэргийн хувь хэмжээ бага, байгаль
орчин цэвэр, амьжиргааны түвшин өндөр, олон үндэстэн ястанд найрсаг тул Торонто
дэлхийн хамгийн амьдарч болмоор хотуудын нэгэнд тооцогддог. Үүний зэрэгцээ
Торонто нь 2006 оны байдлаар Канадын амьжиргааны өртөг хамгийн өндөр хот болсон.
Residents of Toronto are called Torontonians.



https://mn.wikipedia.org/wiki/%D0%A2%D0%B0%D1%82%D0%B2%D0%B0%D1%80

Дайны үед Афинд ноогдуулсан татварыг eisphora хэмээдэг байв. Хэн ч энэ татвараас
чөлөөлөгддөггүй байсан ба энэхүү татвар нь дайны үеийн тусгай зардлуудад
зарцуулагддаг байжээ. Грекийн олон нийт дайны аюул арилсан гэж үзсэн тохиолдолд
энэ татварыг хүчингүй болгох эрхтэй байсан байна. Дайн хийж ялж улмаар ашиг
хонжоо олсон бол энэхүү нэмэлт эх үүсвэрийг татвар төлсөн иргэдэд буцаан олгодог
байсан. Афинчууд мөн түүнчлэн гадаадын иргэд болон эцэг эх нь хоёулаа афин биш
хүмүүст хүн амын татвар ноогдуулдаг байсан ба энэ нь нэг эрэгтэй бүрт нэг
драхма, эмэгтэйд хагас драхма байжээ. Энэ татварыг metoikion гэж нэрлэдэг
байлаа.

гэж байсан бөгөөд энэ нь экспорт,импортод ноогдуулдаг гаалийн татвар
байжээ.Цезар Августус Ромын эзэнт гүүрний татварын ихэнх ухаалаг бодлогыг
санаачилсан хүн юм. Түүний хаанчлалын үед publicani

Цезар Августус өв залгамжлалын татварыг бий болгож үүнээс бүрдсэн санг цэргийн
тэтгэвэр, тэтгэмж олгоход зарцуулж байлаа. Англи болон Герман нь Августусын
үндэслэсэн энэхүү өв залгамжлалын татвар дээр суурилан өөрсдийн өв залгамжлалын
татварыг бий болгосон түүхтэй. Юлий Цезарийн үед борлуулалтын татварыг дүнгийн 1
хувиар тогтоодог болсон бөгөөд энэ нь Цезарь Августусын үед боолын борлуулалтанд
4хувь бусад бүх худалдаанд 1 хувь байдаг байжээ. Манай эриний 60-аад онд Зүүн
Английн хатан хаан Boedicea нь Британийн арлан авилгалд идэгдсэн татвар
хураагчдын эсрэг гарсан бослогыг тэргүүлсэн. Баталгаатай биш боловч энэ
бослогоор Лондон түүний эргэн тойрон дахь 150 км газарт байсан Ромын бүх
цэргүүдийг устгасан гэдэг. Хатан хаан өөрийн армийг 230 000 цэрэгт хүргэж өсгөж
нэр нөлөөгөө өргөтгөсөн боловч захирагч Неро энэ бослогыг дарж шинэ засаг
захиргааг Британийн аралд тогтоожээ.

Хатагтай Годива нь 11-р зууны үед Англид амьдарч байсан англо саксон гаралтай
бүсгүй юм. Домогт өгүүлснээр түүний нөхөр Леофрикт ноогдуулсан өндөр татварыг
багасгахыг шаардаж Ковентри хотын гудамжаар нүцгэн давхисан гэдэг. Англи болон
Франц улсуудын хооронд болсон 100 жилийн дайн 1337 онд эхэлж 1453 онд дууссан.
1369 онд шинэ давшилт эхлүүлэхээр төлөвлөж байх үед гарсан эцэргүүсэл бослогын
гол шалтгаан нь Хар хунтайж хэмээгдэх Эдвардын харгис ширүүн татварын бодлого
байлаа. 14-р зууны үед татварын хэмжээ итгэмээргүй өсөж байсны нэг жишээ нь
Ланкестер хотын энгийн ядуу тариачинд ноогдуулсан хүн амын татварыг 520 дахин
авч байсан явдал юм. I Карл хаан урван тэрсэлсэн хүмүүсийн балгаар баригдаж
цаазлагджээ. Түүний гол асуудал нь парламенттай холбоотой зөрчилдөөн байсан
бөгөөд татвар ноогдуулах эрхийг хаанд өгөх үү, парламентад байх уу гэдгээс
үүдэлтэй.



https://mn.wikipedia.org/wiki/%D0%A2%D0%B0%D1%80%D0%B3%D0%B0%D0%BB%D0%B0%D0%BB%D1%82

Таргалалт гэдэг нь биеийн жин илүүдэхэд хүргэдэг өөхний хуримтлал юм. Хүний биед
шаардлагатай үед ашиглах өөхний нөөц гэж байх ба таргалах үед хэт их өөх
хуримтлагддаг байна. Хэт их идэх болон хөдөлгөөний дутагдалтай байдал нь
таргалах гол шалтгаан болно. Таргалалтын онцлогоос хамаараад эрэгтэй, эмэгтэй
таргалалт гэж хуваадаг. Эрэгтэй таргалалт нь илүүдэл өөх нь гэдэс ба түүнээс
дээш хэсэгт хуримтлагддаг бол эмэгтэй таргалалтын үед гуя, өгзөгний орчим
хуримтлагддаг. Таргалалтыг хянах зорилготой Биеийн жингийн индекс БЖИ гэж
байдаг.

Хэт таргалах нь зүрхний шигдээс, даралт ихсэх, чихрийн шижин зэрэг олон өвчин
тусах эрсдэлийг нэмэгдүүлдэг муу үр дагавартай юм.



https://mn.wikipedia.org/wiki/%D0%A2%D0%B0%D0%BB%D1%85

Талх нь гурил буюу хөх тарианы гурил зэргийг ус, исгэгч, давс зэрэгтэй хольж
зуурсан хөрөнгийг исгэж, барьсан хүнсний бүтээгдэхүүн юм. Мөн жигнэх, шарах
зэрэг аргаар талх барьж болдог. Түүнчлэн үзэм, самар зэргийг хөрөнгөндөө хольж,
ороож, дээр нь тавьж барих боломжтой. Хөрөнгөө нимгэн түрхэж барьдаг, хоолны
сода хольж барьдаг талх нь исгэгч хэрэглэлгүйгээр хийж болдог байна. Талх нь хүн
төрөлхтний гол хоолны нэг юм.

Эртний хүмүүс буудайг үр тариа чигээр нь хүнсэндээ хэрэглэдэг байсан бөгөөд
улмаар чулуун дээр тавьж, чулуугаар нүдэн бяцлаад устай хольж чанан, зутан
хэлбэртэй болгон идэж эхэлсэн байна. Түүнийг шарвал амт чанараа удаан хадгалдаг
болохыг мэдэж, шарах болсон нь анхны талх гэгддэг бөгөөд эртний Месопотамид МЭӨ
6000 жилийн үеэс буудай тариалдаг байсан тул тэр үед талх үүссэн бололтой. Тэр
үеийн талханд исгэгч мөөгөнцөр нэмдэггүй байсан тул хөвсгөр биш, хавтгай, хатуу
зүйл байсан гэж үздэг.

Зутанг тэр чигээр нь хэдэн өдөр байлгавал, исгэгч мөөгөнцөр болон сүүн хүчлийн
нян наалдан, аяндаа исч、гашуун амттай хөрөнгө бий болно. Түүнийг анх муудсан
зүйл хэмээн үзэж хаядаг байсан боловч хаялгүй шарсан нь идэж болохоор үл барам
хөвсгөр зөөлөн болохыг олж мэдсэнээр иссэн талх бий болжээ. Эртний Египтэд МЭӨ
2000 оны үед аль хэдийн иссэн талхыг мэддэг байв.

Талхыг анх овъёосоор хийдэг байсан боловч улаан буудайн талх нь илүү амттай учир
аажмаар ихэнх талхыг улаан буудайн гурилаар хийдэг болжээ. Мөн исэлдлийг
түргэсгэхийн тулд исгэгчийг нэмж өгөх болсон байна.

Эртний Ромд бүр талхны мухлагууд хүртэл бий болжээ. Помпей хотод хийсэн
археологийн малталтаар тэр үеийн талх илэрсэн байдаг. Тэр үед чулуун тээрмээр
буудайгаа тээрэмдэж, гурил болгодог байсан аж. Ерөнхийдөө талх хийх арга нь
дундад зууныг хүртэл бараг өөрчлөгдөөгүй юм.

Харин Пийшин бий болсноор талх барих технологи маш хурдан хөгжиж, төрөл бүрийн
талх бий болон, өндөр хүчин чадалтай талхны үйлдвэрүүд босчээ.



https://mn.wikipedia.org/wiki/%D0%A1%D2%AF%D0%BD_%D1%83%D0%BB%D1%81

Сүн улс (Хятад: 宋朝; пиньинь: Sòng Cháo) - Хятадад тогтон байсан таван улс, арван
ванлигийн үеийг төгсөн Хятадыг нэгтгэж 960 оноос 1279 он хүртэл Юань улсад
мөхөөгдөх хүртэл тогтносон эзэнт улс. Сүн улсын үед хэрэглэгдсэн цаасан мөнгө,
байнгын усан цэргийн флот, умард зүгийг заах луужин, дарь зэрэг нь дэлхийн
түүхэнд анх удаагийн тохиолдол байжээ.

Сүн улсын түүхийг хоёр үе болгон тэмдэглэдэг. Түрүү үед Бянжин (одоогийн
Кайфэн)-д нийсэллэж, бүх Хятад үндэстэнг захирч байв. Үүнийг түүхэнд Умард Сүн
(Хятад: 北宋, 960–1127) гэдэг. Хожим умард нутгаа Алтан улсад алдан Хөх мөрний
өмнө Линан (одоогийн Ханжоу)-д нийслэлсэнээс хойш үеийг Өмнөд Сүн (Хятад: 南宋,
960–1127) гэж тэмдэглэдэг.

Сүн улсын эзэнт гүрний нийгмийн засаг захиргаа нь маш нарийн төвөгтэй бөгөөд
бүхэллэг зохион байгуулалттай байсан. Дэлхийн том том хотуудыг Хятадын энэ хаант
улсаас олж болно. (Кайфэнь, Ханжоүгийн хүн ард нь сая саяар тоологдоно). Хүмүүс
нь олон янзын нийгмийн хүрээлэлд багтах бөгөөд маш олон тооны сургууль байдаг
бөгөөд тэдний зарим нь шашны чиглэлээр боловсрол эзэмшүүлдэг сүмийн сургуулиуд
багтана. Засгийн газар нь нийгмийн хөгжлийнхөө төлөө олон янзын үйл ажиллагаа
явуулж байсан агаад асрамжийн газар, олон нийтийн эмнэлэг, ядуусын шарилын
газрыг байгуулахын тулд хангалттай хандив тусламж өгдөг байжээ. Улсынхаа өнцөг
булан бүрийг холбохын тулд шууданг анх нээжээ. Олон шуудангийн газар байгуулж,
түүндээ олон хүн ажилуулах болж тэрний ачаар ажлын байр нэмэгдлээ. Ажилчид
дотроо үүрэг хариуцлагаасаа хамаарч олон янзийн хэргэм цолтой байсан. Хөдөөний
тариалангийн талбай болон өөрийн өмчид байгаа талбайг эзэмшигч нь өөрийн хүслээр
зарж, түрээслүүлдэг байв. Эмэгтэйчүүд эрэгтэйчүүдээс доод нийгмийн давхарт
байсан боловч , тэд тэдний өөрийн жижиг бизнесд ба гэрт нилээд хүчийг гартаа
авсан ба их нийгмийн ба хуулийн онцгой эрхүүдийг эдэлдэг байсан. Сүн улсын
байгууллага илүү чинээлэг ба илүү их байсан ба гэр бүлийн бэрийн талд эцгүүд
түүний гэрлэлтэд их том инжнүүдэд өгсөн даруй, эмэгтэйчүүд ердийн зүйлийн
эзэмшилд их шинэ хуулийн эрхүүд авсан. Тэд гэр бүлийн хөрөнгө өвлөх ба
эмэгтэйчүүд адил байдлаар эзэмшинэ. Тэдний эрт залуу үед нь тэдний хүүг сургах
ердийн практик байсан ба олон алдартай ба их мэдлэгтэй эмэгтэйчүүд байсан.
Төрийн зүтгэлтэн Шэнь Күо ба дипломат, (нийтийн) ерөнхий, эрдэмтний ээж цэргийн
стратегийн хэрэгтэй/чухал зүйлүүд тэрэнд заасан байдаг. Бас Ли Чинжао нарын тийм
онцгой эмэгтэй зохиолчид болон яруу найрагчид байсан. Энэ цаг үеэр Хятадад
шашины оюун санааны уран зохиолын нийтлэг байсан ба өдөр тутмын үйл
ажиллагаанууд ба итгэлүүд, хүмүүсийн амьдралд их нөлөөтэй байсан. Хятадууд шашны
их бурхан тэнгэрүүд ба удмын байдлууд, Буддизм ба Бумбын шашны гол бурхан
тэнгэрүүдийг шүтсэн. Тансан лам Хятадаас бодь мөрийн зам хөөж аялалаа эхлүүлж,
Энэтхэгт очоод Энэтхэгээс илүү их Буддизмын гэлэнгүүдтэй газар байхгүй гэж
хэлсэн байдаг. Хятадууд их гадаад дотоод худалдаа хийх бөгөөд түүний хажуугаар
гадаадын зүүн Ислам, Еврей, Персүүдийн шашнууд орж ирсэн байдаг.

Эртний Тан гүрний барьж байсан хуулийн эхийг Сүн улс шүүхийн системдээ ашиглаж,
орчин үеийн Хятад улсын хуулийн суурь болж байна. Шүүгч нь хуулийн биелэлтэд
хяналт тавиад зогсохгүй, хуулийг зөрчүүлэхгүй байх шаардлагатай. Сүн улсын шүүгч
гэмт хэрэгтнээс мэдүүлэх авах эрхтэй бөгөөд хэлэхгүй бол саваадаж болдог байжээ.
Эрүүгийн гэмт хэргүүдийн гэм бурууг нь тогтоохоос нааш хорьж болохгүй. Эмч ба
шүүгч үхэл хүн амины хэрэг, амиа хорлох, эсвэл зуурдын үхлээс үүдсэн эсэх,
үхлийн шалтгааныг тодорхойлохын тулд цогцсыг задлан шинжилгээнд оруулна. Эрт
тана гүрний үеэс Си(Ci) албаны ажилтнууд бүх задлан шинжилгээний албан ёсны
мөрдөн байцаалтыг авч нарийн үзлэг ба задлан шинжилгээнүүдийг зохих цогцосон
дээр хийж гүйцэтгэж байжээ.



https://mn.wikipedia.org/wiki/%D0%A1%D1%83%D0%B3%D0%B0%D1%80

Сугар нь Нарны аймгийн хоёрдахь, хөрст (хатуу чулуурхаг гадаргуутай) гариг юм.
Сугар гариг нь нүүрсхүчлийн хий, хүхрийн хүчлээс тогтсон агаар мандалтай.
Хүхрийн хүчил нь Дэлхий дээр шингэн төлөвт байдаг боловч сугар гариг маш халуун
учир хийн төлөвт оршино. Уг хүхэрлэг үүл цагт 360 км нүүдэг байна. Хүлэмжийн
хийн эффект нь Сугар гаригийг Нарны аймгийн хамгийн халуун гариг болгоно.

Сугар гариг нь нарыг дэлхийн 225 өдөрт бүтэн тойрох ба тэнхлэгээ 243 хоногт нэг
эргэнэ. Дэлхий, Сугар гаригийн хоорондох зай нь 40 сая км бөгөөд Сугар гаригийн
татах хүч нь дэлхийнхтэй ойролцоо байна.

Сугар гариг нь өглөө эрт, эсвэл нар жаргасны дараа тэнгэрт хэдэн цагийн турш
харагдана. Монголчууд уг гаригийг "Үдшийн гялаан", мөн "Үүрийн цолмон" гэж
нэрлэдэг.



https://mn.wikipedia.org/wiki/%D0%A1%D0%B0%D1%80%D1%82%D1%83%D1%83%D0%BB

Сартуул (монгол бичиг: Sartaүul, ᠰᠠᠷᠲᠠᠭᠤᠯ) нь монгол үндэстний дотор үлэмж
тооцогдох ургийн овог болно. Сартуул овгийнхон нь Эзэн Чингис хааны маань 14-р
үеийн удам Батмөнх Даян хааны отгон хүү Гэрсэнз Жалайр Хунтайж (1513-1549)-ийн
зургадугаар хүү Далдан хөндлөний харьяат болон ирсэн бөгөөд өдгөөг хүртэл түүхт
уугуул нутаг усандаа олноороо амьдарч, зарим цөөнхүүл нь дайн дажин, түүхийн
бараан өдрүүдэд уугуул нутаг уснаасаа дайжин Буриадад нүүн очсон байдаг.

Богд Хаант Монгол Улсын үед “Мянган тайжтай түмэн Сартуул” гэж нэрлэсэн аман
хэлц нь байдаг байв.

Далдан хөндлөнгийн угсааны Балбу Бинт хэмээх ноён 1662 онд Тангуд отгоо дагуулан
Сартуул отгоос тасран явсаар Өвөр Халхад суурьшсан байна. Ингээд үлдсэн Сартуул
отог Далдан хөндлөн ноёны дэд хөвүүн Жундай баатарын үр Дамба хөндлөн тойны хүү
Сэрэн ахайн ач Норовд харьяалагдсаар Засагт хан аймгийн Цэцэн Сартуулын Хошуу
(Сартуул Цэцэн вангийн хошуу ч гэдэг) болов. Уг хошуунд 10 отог, 17 бүлэг, 4
шавь бүгд нийлээд 31 анги болон хуваагдаж байв. 1918 оны мэдээгээр 2291 өрх айл,
нийт 10152 хүн ам, үүнээс тайж 1301, хамжлага ард 2377, лам 1092, албат ард 429,
сул ард 282, эмс охид 4671 байжээ. Иймээс судлаачид дээрх отог, хошуу захиргааны
хүн амаас үүссэн, өөрсдийгөө Сартуул гэж ухамсарладаг одоогийн 3 хүний 2-оос 2,5
нь тэдгээр алтан ургийн тайж нартай яс, цусан талаараараа ямар нэг холбоотой
байж болно гэж тооцоолдог аж. "Цэцэн" хэмээн өргөмжилдөгийн цаад учир нь сартуул
хошууныхон угаас нутаг хошуугаараа цэцэн мэргэн, бичгийн эрдэмд шамдамтгай,
гэгээрлийг өндөрт талбидаг асан гэсэн аман яриа ч бий.

Монгол үндэстний дотор үлэмж тархсан Сартуул овгийнхон өнөө хүртэл уугуул,
суугуул нутагтаа аж төрсөөр байна. Тэд Монгол улс, ОХУ-ын БНБурУ-д тархсан
байдалтай аж төрнө. Угсаатан зүйн хувьд Халх ястан, Буриад ястан болж байгаа авч
уг гарвал ижилтэй, үндэс нэгтэй ургийн хэлхээ аж.

Он цагийн эрх, их хааны сүр хүчээр харь газраас Монгол оронд ирж суурьшсан сарт
хүмүүс монголчуудтай цус холилдсон хэмээн үздэг нь түүхийн хувьд буруу биш
боловч тэд Монголчуудтай нэгэн өвөг дээдэстэй, Халх монголын нэгэн бие цус, ураг
төрлийн нандин барилдлагатай, гал голомт нэгтэй, нэг онго шүтээнтэй, им тамга,
сүлд туг, дуулалтай, өөрийн гэсэн түүх, соёлын биет болон биет бус өвтэй, удам
судар, уламжлалт зан заншил, ахуйн болон оюуны өв соёлоо дээдлэн уламжилсаар
ирсэн баатарлаг, ажилсаг, оюунлаг, эх оронч, үндэсний үзэлтэй монгол хүмүүс юм.
Манай орны түүхт Ар Халхын тамгатай 13 хутагтын 8 нь Сартуул овгийн хүн бөгөөд
Монгол улсын анхны ерөнхийлөгч П.Очирбат нь Сартуул овгийн угсааны Алаг адуун
овгийн хүн. Мөн удаах ерөнхийлөгч Н.Багабанди нь Завхан аймгийн Яруу сумын
сартуул овгийн хүн юм.

Нийт Монгол даяар Сартуул овгийнхнийг зөвхөн Завхан аймагт байдаг мэтээр
ойлгодог. Гэвч Сартуулууд зөвхөн Завханд аж төрдөггүй. Тэд Монгол улсын 7 аймаг,
24 суманд аж төрж байна. Эдгээрийг жагсаавал, 1. Архангай аймаг

Үүнээс гадна ОХУ, Монгол улсын Буриад зоны дунд сартуул овог тархан буй. Тэд
өөрсдийгөө "бошигт хааны бослогоноор, сайн хааны самаргаанаар" Буриад нутагт
ирсэн хэмээнэ. Өөрөөр хэлбэл тэд Зүүнгарын Галдан бошигт хааны дайн тулаанаар
Халхаас ойж Буриадын Сэлэнгэ рүү нүүж очсон байна.



https://mn.wikipedia.org/wiki/%D0%9F%D1%80%D0%BE%D0%BA%D1%81%D0%B8_%D1%81%D0%B5%D1%80%D0%B2%D0%B5%D1%80

Дээрх дамжуулагч прокси сервер нь дотоод сүлжээний хэрэглэгчид болон интернэт
гарцын хооронд холбогдон ажиллаж байсан бол хөрвүүлэгч прокси нь сервер талд
холбогдон ажилладаг ба хувийн сүлжээн дээрх сервер рүү хандах хандалтыг шүүхэд
хэрэглэгддэг, ихэнхдээ ачааллыг тэнцвэржүүлэх, баталгаажуулалт хийх, кодыг
тайлах, өгөгдлийн нөөцлөлтийг хийх зорилгуудыг гүйцэтгэдэг сервер юм. Хөрвүүлэгч
прокси интернэтээс хүсэлтүүдийг авдаг бөгөөд тэдгээр хүсэлтүүдийг дотоод сүлжээн
дэх серверүүд рүү дамжуулдаг. Тэдгээр хүсэлтүүд нь прокситой холбогддог ч дотоод
сүлжээний байршилыг мэддэггүй.     Хөрвүүлэгч прокси нь хувийн хувийн
сүлжээнийхээ эх серверүүдийн характеристик буюу шинж чанар болон байршлыг нууж
чаддаг ба хэд хэдэн серверүүдэд орж ирж байгаа хүсэлтүүдээс ачааллыг тараан
хувиарлаж чаддаг. Энэ төрлийн проксигийн нөөцлөлтүүд ихэвчлэн вэб сайтын
хүсэлтүүдэд эх серверийн өмнөөс хариу өгч эх сервер дээр ирэх ачааллыг маш ихээр
багасгадаг.

Дамжуулагч прокси нь клиент талд ажилладаг бол харин хөрвүүлэгч прокси нь сервер
талд ажилладаг. Прокси серверийн энэ 2 төрөл нь хоёулаа эх үүсвэр болон очих
хаягуудын хооронд хүсэлт болон хариултуудыг дамжуулдаг. 

Squid-ийг анх 1990 ээд оны үед Harvest Cache Daemon гэдэг хүн үндэслэсэн. Squid
нь товчоор хэлвэл Proxy server-ийн нэг гол апликайшн болж ажиллах ба прокси
сервер суулган ашигладаг. FTP,HTTP,HTTPS өгөгдлийн обьектийг дэмждэг бөгөөд
эдгээрийн зурвасын өргөнийг нэмэгдүүлэх болон цаг хэмнэн вэб хуудсуудын
хүсэлтийг нөөцлөх гэхдээ жирийн нэг нөөцөлдөг програм хангамж биш.Squid нь дан
ганц блок хийхгүй I/O input -driven process-ийн бүх хүсэлтийг авдаг.Squid нь
шуурхай санах ойдоо өгөгдлийг өөрчилж хадгалах ба өгөгдлийн амжилтгүй болсон
хүсэлтийг нөөцөлдөггүй.Squid-ийн давуу тал нь нөөцлөлт хийдэг юм.Нөөцлөх үйлдэл
нь олон дахин дуудагдсан вэб хуудасыг прокси серверийнхээ өөрийн харданд нөөцлөн
авдаг ингэснээр дахин тухайн хуудсыг дуудахад өөрийн харднаасаа маш хурдан
дууддаг.Squid нөөцлөлт нь зурвасын өргөнийг нэмэлт торон бүрхэвчээр цэгцэлж
хадгалдаг. Squid сервер програмийн гол бүтэц нь DNS(Domain name system) lookup
програм буюу DNS сервер болон зарим нэг options Authentication, client
management tool-үүд байдаг. Squid server ажиллаж байх үед дан ганц blocking
domain name system lookup гүйцэтгэх бүрт dns server-ийн процессийн дугаар өсөн
нэмэгдэж байдаг. Иймээс DNS lookup нь cache хийх програм хангамж нь Линукс
үйлдлийн систем болон Windows OS-д ашиглагддаг.

eth0 интерфэйсээр орж ирсэн уг компютер руу чиглэсэн вэб хандалтуудыг зөвшөөрнө.
тухайн компьютераас 5000 гэсэн эх портоос tcp протоколоор хандаж буй хандалтыг
хориглоно.



https://mn.wikipedia.org/wiki/%D0%9F%D0%B0%D0%BD%D0%B0%D0%BC%D1%8B%D0%BD_%D1%81%D1%83%D0%B2%D0%B0%D0%B3

Панамын суваг — Панам улсын нутаг Панамын хүзүүвчийг сэтлэн Атлантын далайг
(Карибын тэнгисээр дамжин) Номхон далайтай (Панамын булангаар дамжин) холбох
усан суваг. Сувгийн урт 81,6 километр. Бүтэн тивийг тойрох шаардлагагүй болгож
усан замыг товчлодгоороо дэлхийн усан тээвэрт ач тустай.

Панамын сувгийг байгуулах төслийг анх 1880 онд Францууд эхлүүлсэн боловч
амжилтгүй болж, Америкууд уг төслийг үргэлжлүүлэн, 1914 онд сувгийн нээлтийг
хийсэн байна. Уг төсөл үргэлжлэх хугацаанд нийт 27,500 ажилчин тахал, холер
зэрэг халдварт өвчин, мөн хөрсний гулсалтаас болж нас барсан байдаг.

Суваг нээлтээ хийснээс хойш, олон улсын усан тээврийн нэг гол зам болсон бөгөөд
жилд дунджаар 14,000 усан онгоц, 205 сая тонн ачаа тээвэрлэдэг байна. 2002 оны
байдлаар нийтдээ 800,000 усан онгоц уг сувгаар дамжин өнгөрчээ.



https://mn.wikipedia.org/wiki/%D0%9E%D0%BB%D0%BD%D0%BE%D0%BE_%D3%A9%D1%80%D0%B3%D3%A9%D0%B3%D0%B4%D1%81%D3%A9%D0%BD_%D0%9C%D0%BE%D0%BD%D0%B3%D0%BE%D0%BB_%D1%83%D0%BB%D1%81

Олноо Өргөгдсөн Монгол улс нь 1911 оны Үндэсний эрх чөлөөний хувьсгалаар Манж
Чин улсаас тусгаар тогтнолоо зарласан, БНМАУ-ын өмнөх улс.

1911 оны 12 сарын 29-нд Чин улсын засаг захиргааг түлхэн унагаж VIII Богд
Жибзундамба хутагтыг хаан ширээнд залж төрийн тусгаар тогтнолоо сэргээв. Анхны
Засгийн газрыг таван яамтай байгуулсны нэг Сангийн яамны тэргүүн сайдаар Түшээт
Засаг, ван Г.Чагдаржавыг (Одоогийн Өмнөговь аймгийн Ханбогд сумын уугуул)
томилсон байна. Хаант Орос улсаас зарим тусламж авч Хятадуудын эсрэг Таван замын
байлдаан хийж тулалдаж, улмаар Өвөр Монголыг нэгтгэх зорилт тавьж байсан боловч
амжилтгүй болсон байна. Мөн Тагна Тува, Буриадыг нэгтгэх бодлого тавьж байжээ.

ОӨМУ байгуулагдахад барга монголчууд, Шиньжян дахь Илийн хязгаарын 26 ойрад
хошуу, Дээд монголчуудын 26 хошууны 24 нь, Өвөр Монголын 49 хошууны 35 нь өргөх
бичиг илгээн дагаар оржээ. Харин Өмнөд Монголын хятаджсан зүүн өмнөд хошуунууд
Монголд дагаар ороогүй байна. Таван замын байлдаанаар Өвөр Монголын ихэнх
хэсгийг чөлөөлсөн ч 1915 оны Хиагтын гэрээгээр Монголын нутгийг Халх, Дарьганга,
Хөвсгөлийн хязгаар, Ховдын хязгаарыг оролцуулан тогтоожээ.

1911 оны зун VIII Богд Жавзандамба хутагтад бат оршил өргөх үеэр зөвлөлдөн
манжийн эрхшээлээс ангижрахаар шийдвэрлэсэн Ар монголын ноёд, дээд лам нар чин
ван Ханддорж тэргүүтэй төлөөлөгчдийг Орос улсад одуулав. Жавзандамба хутагт,
Халхын хан нар нэр хамтарсан бичигтээ Гадаад монгол, Өвөр монгол, Барга,
Урианхайн хязгаарыг багтаасан Их Монгол улсыг байгуулахдаа Орос улсаас тусламж
авах, худалдааны зэрэг харилцаа тогтоох хүсэлтэй байгаагаа илэрхийлсэн байна.
Монголын төлөөлөгчдийг Орос улсын Гадаад явдлын яамны хэргийг түр эрхлэгч
А.Нератов, Сайд нарын зөвлөлийн дарга П.А.Столыпин, II Николай хаан хүлээн авч
уулзжээ. Оросын засгийн газар манжаас тусгаарлахыг дэмжилгүй, "Шинэ засгийн
бодлого"-ыг зогсооход Хятад Монголын хооронд зуучлах амлалт өгсөн байна. Тэр үед
Бээжинд сууж байсан элчин Коростовец, Оросын Гадаад явдлын яамны Алс Дорнодын
газрын дарга, Монголын талаарх бодлогод шийдвэрлэх үүрэгтэй байсан Ж.А. Козаковт
хэд хэдэн чухал санаа хэлж нөлөөлөхийн зэрэгцээ, шинэ засгийн бодлогоо зогсоохыг
хятадуудаас шаардаж байв.

Монголчууд мөн оныхоо 12-р сард Хүрээний манж амбаныг нутаг буцаан засаг
захиргааг нь халаад 29-ны өдөр тусгаар тогтносон улсаа тунхаглаж, оны цолыг
Олноо өргөгдсөн, улсын нэрийг Монгол Улс хэмээн зарлаж, Монгол улсын шашин
төрийг хослон баригч Богд хаанд Жавзандамба хутагтыг өргөмжлөн, соёмбот шар
тугаа мандуулав.

1912 оны нэгдүгээр сарын 21-нд Улиастай хотын манж жанжин, сайд нар бууж өгсөн
ба Хатанбаатар Магсаржав гүн, Манлайбаатар Дамдинсүрэн гүн, Тогтох гүн, Хайсан
гүн, Дамбийжанцан, Жалханз хутагт Дамдинбазар нарын удирдсан цэргүүд хятад
цэрэгтэй 3 сар гаруй тулалдаж, 1912 оны наймдугаар сарын 7-д Ховд хотыг бүрэн
чөлөөлснөөр баруун хязгаарт манжийн засаг захиргааг устгасан байна. Гэвч Дундад
Иргэн улс монголын хувьсгалыг дарахаар Ховд руу цэрэг хөдөлгөв. Орос улс 1912
оны 5 дугаар сарын 6,14,18-нд Гадаад яамандаа зохион байгуулсан яамдын уулзалт
дээрээ монголын асуудлаар баримтлах гурван гол зарчмаа тодорхойлжээ. Эдгээр нь:
1-д Хятадын Бүгд найрамдах улсын сюзеренитет дор Богд хаантай автономит Гадаад
монгол улсыг байгуулах, 2-д автономит Гадаад монголд хятад гурван онцгой
баталгаа өгөх, тухайлбал Гадаад монголд цэрэг оруулахгүй байх, колоничлохгүй
байх, хятадын засаг захиргаа байгуулахгүй байх, 3-д Орос нь Гадаад монголд эдийн
засгийн онцгой эрх, сонирхол олж авах байв. Дээрх зарчмыг тодорхойлоход Казаков,
Нератов, элчин Коростовец нар гол үүрэгтэй байжээ.

Олноо Өргөгдсөн Монгол Улс гэсэн нэр нь бүх монголчуудыг захирах улс гэсэн
утгатай тул Орос улс энэ нэрийг эрс эсэргүүцэж байжээ. Америк, Европ тивийн
улсууд Монгол улс байгуулагдсаныг хүлээн зөвшөөрөхгүй байсан бөгөөд Хятадыг
дэмжвэл ашигтай гэж үзэж байв. Иймээс ч Англи улс Монгол хэрвээ тусгаар
тогтновол Төв Азийнхан монголчуудын жишгээр тэр чигтээ бослого гарган салан
тусгаарлаж, дэлхийн колоний дэглэмийг нураах аюултай тул монголчуудын тусгаар
тогтнолыг устгах, бүх монгол угсаатны нэгдсэн улс байгуулагдахыг эсэргүүцэн
хориглохыг Орост зөвлөжээ. Оросын гадаад харилцааны сайд Сазанов Монголын
талаарх бодлогоо "Өөрийн улсын хил дээр цэргийн хувьд хүчирхэг улсыг батжуулан
бэхжүүлэхгүй байх" гэж томъёолсон байдаг.

Монголын төлөөлөгчид нийт монголчуудыг хамарсан тусгаар Монгол улсын хилийг
зааглан тогтоохдоо Орос улсын засгийн газар, түрүүчийн манжийн засгийн газраас
гаргасан хил хязгаарын газрын зургийн дагуу нарийвчлан шалгаж тогтоох, Орос
Монгол хоёр улсын хилийг улаан шар өнгөөр тэмдэглэх, Хятад Монгол улсын хилийг
бор шаргал өнгөөр тэмдэглэж гарын үсэг тамга дарж баталгаажуулахыг зорьсон
байна. Манж, Оросын хийсэн газрын зургууд нь эртнээс амьдарч ирсэн газар нутгаа
тэмдэглэж ирсэн монголчуудын өвөрмөц газрын зурагтай ойролцоо байсан бололтой.
Монголчуудын газрын зураг нь хилийн овоо нэг бүрийг нарийн тодорхойлсон зургийн
өгүүлэл цэс хэмээх баримт бичигт үндэслэсэн, их төлөв улаанаар хилийн зааг
шугам, харуул, өртөө зэргийг зурсан байдаг байв. Гэвч олон улсын жишгээр хийсэн
зураг байсангүй.Шинэ тулгар төрийн гадаад байдал тун эгзэгтэй байсан бөгөөд олон
улсад тусгаар тогтнолоо хүлээн зөвшөөрүүлэхийн төлөө ихээхэн хүч чармайлт тавьж
байсан юм. Гэвч 1915 онд Хятад, Орос, Монгол гурван улсын гэрээ гэдгээр Монголыг
Хятадын автономит улс болгохыг тулгасан боловч Монголын төлөөлөгчид үүнийг үл
зөвшөөрч, Хятадын сузернитетийг зөвшөөрнө гэдгээ гэрээнд тусган бичсэн
байна.Гурван этгээд өөр өөрийн байр сууриа баримталсаар байсан тул хэлэлцээр
мухардалд орж байв. Гэвч японы түрэмгийлэлд шахагдаж байсан хятад, хүчинд
автагдсан монголыг гэрээнд гарын үсэг зуруулах талаар Орос улс чармайлт гаргасны
дүнд хэлэлцээр дууссан байна.Энэ гэрээгээр тогтоосон монголын автономийг 1919
онд Хятадын генерал Сю Шүжан Их Хүрээнд халдан орсоноор унагажээ. Энэхүү
халдлага нь нийт Монголчуудын дургүйцлийг хүргэж Их Хүрээнд улс төрийн нууц
бүлгэмүүд байгуулагдав. Энэхүү хоёр бүлгийн үйл ажиллагааны үр дүнд 1921 онд
хувьсгал гарч Зөвлөлт Оросын дэмжлэгтэйгээр тусгаар тогтнолоо дахин зарлаж
чадсан юм. Мөн гэрээнд Гадаад монголын хил хязгаарыг ерөнхийдөө хаанаас хаа
хүрэхийг тодорхойлоод, гарын үсэг зурснаас хойш 2 жилийн дотор гурван талын
төлөөлөгчид оролцсон тусгай комисс нарийвчлан тодотгохоор тогтоожээ. Энэ заалт
хэрэгжилгүй явсаар 1945 онд ЗСБНХУ, АНУ, Англи гурван их гүрний удирдагчдын
Ялтын бага хурал дээр дайны дараа Гадаад монголын (БНМАУ-ын) Статус-квог
одоогийн байгаа хилээр нь тогтоох шийдвэр гаргасан байна.



https://mn.wikipedia.org/wiki/%D0%9D%D1%8D%D1%8D%D0%BB%D1%82%D1%82%D1%8D%D0%B9_%D0%B1%D0%B0_%D1%87%D3%A9%D0%BB%D3%A9%D3%A9%D1%82_%D1%8D%D1%85%D0%B8%D0%B9%D0%BD_%D0%BF%D1%80%D0%BE%D0%B3%D1%80%D0%B0%D0%BC_%D1%85%D0%B0%D0%BD%D0%B3%D0%B0%D0%BC%D0%B6

Чөлөөт болон нээлттэй-эхийн програм хангамж Нээлттэй эхэд хамрагдах програм
хангамж гэдэг нь хэн ч эх кодыг үзэх, судлах, үнэлэх дүгнэх болон шинэчлэн
өөрчлөх боломжтой байдаг програм хангамж юм .Эх код нээлттэй байдаг учир хэн ч
сайн дураараа програм хангамжийн дизайныг сайжруулах үйл ажиллагаанд оролцох
боломжтой байдаг. Нээлттэй эхийн програм хангамж нь хувилах эрх нь
хязгаарлагдмал байдаг, эх код нь хэрэглэгчдэд харагддаггүй патенттай өмчийн
програм хангамжаас ялгаатай. НЭПХ-г ашиглахын давуу талууд нь ПХ бүтээх зардлыг
бууруулах, хамгаалалт болон тогтвортой байдлыг өндөрсгөх, хэрэглэгчдэд өөрсдийн
техник хангамжаа илүү сайн удирдах боломж олгодог зэрэг юм. Чөлөөт, нээлттэй
эхийн үйлдлийн систем болох Linux болон Unix-н үйлдлийн систем нь өнөөдөр олон
хүнд ашиг тусаа өгч, серверүүд, персонал компьютер, ухаалаг утсууд зэрэг олон
төхөөрөмжүүлийг ажиллуулсаар байна.



https://mn.wikipedia.org/wiki/%D0%9D%D0%BE%D1%85%D0%BE%D0%B9

Нохой (Монгол:Нохай; Canis lupus familiaris) нь хөхтөн ба махан идэшт амьтан юм.
Хүний хамгийн үнэнч, дотны нөхөр гэгддэг нохойг түүний өвөг болох саарал
чононоос 15,000 жилийн өмнө гэршүүлсэн гэж үздэг. Одоогоор дэлхий дээр нийт 800
орчим үүлдрийн 400 сая нохой байна. Эм нохойг жингэр, үр төлийг гөлөг гэнэ.

Нохой нь үүлдэр угсаанаас шалтгаалан биеийн хэмжээ янз бүр байна. Хамгийн жижиг
нохой (йоркшир терьер) нь мөрний өндөр 6.3см, биеийн урт 9.5см, жин нь 113гр
байсан бол хамгийн том нь (англи мастиф) 155.6кг жинтэй, хоншоороос сүүл хүртэлх
урт нь 250см байжээ. Хамгийн өндөр нохойн (дог) мөрний өндөр 106.7см гэж
бүртгэгдээд байна. Нохой нь бусад махан идэшт, хөхтөн амьтдын адилаар хүчирхэг
булчин, урт нарийн хөл, давхиж харайх, хол газар туулахад тэсвэртэй зохицсон
зүрх судасны систем, биеийн бүтэцтэй байдаг.



https://mn.wikipedia.org/wiki/%D0%9D%D0%B5%D0%B2%D0%B0%D0%B4%D0%B0

Невада (англ. Nevada) нь Америкийн Нэгдсэн Улсын Өрнөд хэсэгт оршдог муж улс.
Нийслэл Карсон Сити, хамгийн том хот нь Лас-Вегас. Тус муж улсын хоч "Мөнгөн муж
улс" хэмээх нэр нь энд олон тооны мөнгөний орд газар илрүүлж, олборлож байсантай
холбоотой. Невада нь нутаг дэвсгэрээрээ долоод ордог бөгөөд Можаве цөлөөс эхлээд
Их сав газар хүртэл үргэлжилнэ. Тус муж улсын нутаг дэвсгэрийн 86 хувийг АНУ-ын
Холбооны засгийн газар цэргийн болон иргэний зориулалтаар эзэмшдэг. 2006 он
гэхэд 2.6 сая орчим оршин суугчтай байсны 85% нь Лас-Вегас, Реногийн
метрополитан бүсэд суудаг. Муж улсын хуулиар гэрлэх, гэр бүл цуцлах ажиллагаа
төвөг багатай байдаг бөгөөд зугаа цэнгэлийн салбар, хуульчлагдсан мөрийтэй
тоглоом, янхны газар зэргээрээ алдартай.



https://mn.wikipedia.org/wiki/%D0%9D%D0%B0%D0%BC%D0%B8%D0%B1

Бүгд Найрамдах Намиби Улс (англ. Republic of Namibia; африкаанс. Republiek van
Namibië; герм. Republik Namibia) — Өмнө Африкт орших улс. Хойд талаараа Ангол,
Замби, зүүн талаараа Ботсвана, урд талаараа Өмнөд Африк гэх 4 оронтой газраар
хиллэж, баруун талаараа Атлантын далайтай хаяалдаг. Нутгийн талбай — 824,3
мянган км². Хүн ам — 2,1 сая (2009 оны тооцоолол). Нийслэл нь Виндхук.

Намиби бол хоёрдугаар (Монгол улсын удаах) хүн амын сийрэг суурьшилтай бүрэн
эрхт улс. Хүн амын 80%-90% нь Христийн шашинтан. Дотоодын нийт бүтээгдэхүүний
25%-г уурхайн олборлолтоос бүрдүүлдэг. Ялангуяа ураны дөрөвдүгээр том
үйлдвэрлэгч орон.



https://mn.wikipedia.org/wiki/%D0%9D%D0%B0%D0%BB%D0%B0%D0%B9%D1%85

Налайх нь Улаанбаатар хотын 9 дүүргийн нэг бөгөөд төвөөс алслагдсан. Ардын
хувьсгалаас өмнө энд Хятадын пүүсүүд нүүрс олборлодог байсан. Засаг захиргааны
хувьд 7 хороотой. Хүн амын тоо 31000. Налайх нь төмөр зам, нисэх онгоцны буудал,
эрчим хүч, шилэн кабель гэх мэтчилэн дэд бүтэц сайтай.

Налайх дүүргийн орчмын газар нь Чин улсын үед Түшээт хан аймгийн Дархан чин
вангийн хошууны нутагт хамаарч байсан. Тухайн цагт тус газар орныг Налуугийн
ухаа хэмээн нэрлэж байсан. 1900-аад оны эхээр хятад наймаачид ирж чулуун нүүрс
олборлох болсоноор хүн суурьшиж эхэлсэн. 1922 онд хятад пүүсүүдийн эзэмшилд
байсан уурхайнуудыг хураан авч улсын мэдэлд шилжүүлснээр Монголд уул уурхайн
салбар хөгжиж эхэлсэн юм.

1922 оны 12-р сарын 25-нд Налайхын уурхай улсын үйлдвэр болсон. 1932 он хүртэл
Налайхын уурхай улирлын чанартай үйл ажиллагаагаа явуулж байгаад техник
технологийн шинэчлэл хийж, 1954-1958 онуудад Налайхын их уурхайг барьж
байгуулсан байна. 1962 онд их уурхайг түшиглэн Налайх хот байгуулах тухай
БНМАУ-ын Ардын Их Хурлын Тэргүүлэгчдийн 88 дугаар зарлиг гарч, Налайх хот
байгуулах их үйлс эхэлсэн юм. 1992 оноос Монгол Улсын шинэ Үндсэн хуулиар Налайх
дүүрэг болсон.



https://mn.wikipedia.org/wiki/%D0%9D%D0%B0%D0%B2%D0%B0%D0%B0%D0%BD-%D0%AE%D0%BD%D0%B4%D1%8D%D0%BD

Чингис хааны язгуурт, Абатай сайн хааны алтан ураг Хараагийн баатар ван
Насан-Очирын Наваан-Юндэн(1908-1985) 1908 онд Сэлэнгэ аймгийн Мандал сумын
нутагт Насан-Очирын хүү болон мэндэлжээ. Хараагийн баатар ван, Насан-Очирын
Наваан-Юндэн нь 1985 он хүртэл монгол хаадын угсааны хамгийн сүүлд амьд сэрүүн
үлдсэн ноён гаралтай, Сайн ноён хан Намнансүрэн, Хичээнгүй сайд Цэрэндоржийн
гарын шавь, Ардын хувьсгалын нууц 2 бүлгэмийн 13 гишүүний нэгэн, 13 настай
партизан, Ардын намын тамгыг сийлэлцсэн, Ардын намын тусламж бичгийн амьд гэрч,
Монголын орчин цагийн уран зохиолыг үүсгэгчдийн нэг, боловсрол соёлын үрийг
таригч, 1926 оноос Германд сурсан анхны 35 оюутны нэгэн, ард түмний дунд ардын
дуу мэт түгсэн Баянмонгол, Соёл-Эрдэнэ, Үхэрчин хүү Цэрэндорж зэрэг дуу,
зохиолын эзэн, Б. Ринченгийн хамт шоронд 12 жил сууж, хайрт хань, төрсөн дүүгээ
алдаж хэлмэгдлийн зовлонг биеэрээ амссан эсэргүү нэрт, дэлхийн сонгодог
зохиолоос дуун хөрвүүлэгч, монгол хэлний товч тайлбар толь, орос монгол толийг
зохиоход гар бие оролцогч, хэл шинжээч , эмч, хожмоо орос, герман, манж, түвд
хэлний боловсролтой , сурган хүмүүжүүлэгч, төрийн алтан аргамж баригч, төрийн
түшээ, түүхч, зохиолч болоод монгол түмний сор болсон сэхээтэн, ардын дуунд
мөнхөрсөн Юндэн Гөөгөө шиг сайхан эр юм.

Тэрээр Чингис хааны алтан ургийн хэлхээ, удмын язгууртай, 1985 он хүртэл монгол
хаадын угсааны хамгийн сүүлд амьд сэрүүн үлдсэн ноён гаралтай хүн байв. Чингис
хааны 32 дэхь үе Абатай сайн хаан(1554-1588)-ы 2-р хүү Сибитүйгээс түүний удам
судар эхэлнэ.. Өвөг дээдэс Сибитүй 1631 оноос Манжийн дарлалд орохоос (1691)
өмнө үүссэн Түшээт хан, Сэцэн хан, Засагт хан гурван аймгийн Түшээт хан аймгийн
Баатар засгын хошуунд туслагч гүн, хошууны бэйс хийж байжээ.

Чингис хаанаас хойш 30 дахь үе, Гэрсэнз Жалайр хутагтаас (1513-1549) хойш
тоолбол 15 дахь үе нь, Түшээт хан аймгийн 21 хошууны нэгэн Хараагийн Баатар
вангийн хошууны (Одоогийн Сэлэнгэ аймгийн Мандал сум, Хараа, Ерөө, Дарханы
Шаамар сум, Зүүнхараа хот, Дархан хот, Төв аймгийн Батсүмбэр сум болно) хошуу
ноён Баатар ван Н.Наваан-Юндэн аж. Н.Наваан-Юндэнгийн өвөг эцгийн хадгалж байсан
Чингис хаан, Автай сайн ханы алтан ургын бичиг Наваан-Юндэнг эсэргүү хилс хэрэгт
барьж хөрөнгө хогшлыг нь хураахад хамт алга болжээ.

1908 онд Сэлэнгэ аймгийн Мандал сумын нутагт Насан-Очирын хүү болон мэндэлжээ.
Төрсөн эцэг Насан-Очир 60 насандаа бие барж, түүний төрсөн дүү Баатар вангийн
хошууны засаг ноён Содномдоржаа эгч Цогт-Очир, дүү Догоосүрэн, Чинбатын
(1912-1940) хамт үрчлэн авчээ. 1913 онд Содномдаржаа ноён бие барж үр хүүхэдгүйн
тул хошуу ноён Содномдаржаагийн ор залган 5 насандаа (1913 он) Түшээт хан
аймгийн 21 хошууны нэгэн Хараагийн Баатар вангийн хошууны хошуу ноён болж, Ардын
засаг мандах хүртэл (1921 он) 8 жил ор суужээ. Баатар вангийн хошууны туслагч
хойд эцэг Ойдов, эх Лхамжав нарын хамт Нийслэл хүрээнд шилжин сууж Халхын сайн
ноён хан Төгс-Очирын Намнансүрэнд шавь орж, хичээнгүй сайд Цэрэндоржийн гарын
шавь болжээ. Эрдэнэшанзавын яамны Үүдний хэмээх нэрт монгол манж бичгийн
сургуульд сурсан.

1926-1929 онд анхны дунд сургуулиас шалгарсан 35 сурагч Герман, Франц улсад
сурахаар гэргий Хаалайн хамт явж Герман улсын Lichterfelde дунд сургуульд
сурсан. Гэгээрлийн сайд Эрдэнэбатхаан, 3 багшийн (Базарын Ишдорж захирал, Далай
багш) хамт гарлаа. Тэр үед Дотоод яамны сайд байсан А.Амар, Хатанбаатар
Магсаржав, судар бичгийн хүрээлэнгийн анхны дарга Онходын Жамъян нар үдэн гаргаж
билигтэй сайхан үг сургаал хэлцгээн их эрдэм сурахыг ерөөжээ. Орост сурч байсан
Б.Ринчен, О.Намнандорж нар Ленинград хотод уулзжээ. Энэ тухайд нэрт зохиолч
Д.Нацагдоржийн тэмдэглэн бичсэн Улаанбаатараас Берлин хүртэл(1927) шүлэг зохиолд
тодорхой бий. 1926 онд 18 насандаа Монголын анхны газрын зургийг Германд хийхэд
Дүгэрсүрэнгийн хамтаар оролцов. Энэ үед Наваан-Юндэн 8-р ангид сурч байв.

1928 онд намын дотор баруунтны гэх хэлбэрэл үүсч, Ерөнхий сайдаар А.Амар
сонгогдон баруунд сурч буй оюутныг эргүүлэн татжээ. 1929 оны намар Монголдоо
дуудагдан ирэв. 1930-1932 онд Ардыг гэгээрүүлэх яаманд ном хэвлэл, латин үсгийн
зөвлөлд үсэг хянагч ажил хийв. 1931 онд <<Дөрвөн цаг хүний амьдрал>> шүлэг,
<<Гөрөөчин ач охин Дүүдий>> гээ бичив. Орос орон, эмчийн мэргэжил, Учиртай
гурван толгой 1932 онд ЗХУ-н Омск хотийн анагаах ухааны дээд сургуульд эхнэр
Хаалайн хамт суралцсан. 1933 онд Оросоос эргүүлэн дууджээ. Гитлер засгийн эрхэнд
гарчээ. Наваан-Юндэн улсын төв театрт жүжигчинээр ажиллаж, уран зохиолчдын анхны
уран сайхны радио үдэшлэг болж, Монголд радиo нэвтэрчээ. Учиртай гурван толгой
дуурийн анхны Юндэнгийн дүрд Н.Наваан-Юндэн, Дэвээ Нансалмаад тоглохоор болсон ч
Дэвээг эсэргүү Жамьянжавийн эхнэр хэмээн болиулжээ. 1934 онд ахин Омск хотыг
зорих завшаан олов.

Баатар ван Наваан-Юндэнгийн анхны эхнэр гүн Гомбожавын охин Германд, мөн Омскт
хамт сурч байжээ. Хаалайн сууж байсан айл нь үйлдвэр дээрээ очихийг уриж, тэр
үйлдвэрийнхэн Хаалай охины гоо сайхныг ихэд гайхан биширч удалгуй Хаалай нэртэй
шоколад хүртэл үйлдвэрлэж байжээ. 4 жил болохдоо Хаалай герман хэлийг төрөлх хэл
бичиг шигээ сурсан. 1937 онд Наваан-Юндэн бид хоёрыг язгууртны хүүхэд гэж эх
орноос минь дуудсан юмаа гэж Хаалай ярьжээ. Гучаад оны үеийн Монголын үзэсгэлэнт
Сарангоо бүсгүйчүүдийн нэгэн Хаалайд боловсорч гүйцсэн тариаг гэнэтийн мөндөр
нуга цохихтой адил эмгэнэлт хувь тавилан учирч залуу насандаа ертөнцөөс халин
оджээ. 1938 оны 3 сарын 15-ны өдөр шоронд орж 1943 онд 6 жил мөрдөнд байх зуур
хайрт гэргий Хаалай нас барж, 1945 онд дүү Чинбат уулзахаар ирээд буудан алуулж,
гэмгүй хүмүүс хүн ёсгүй зэрлэг улсын гарт үрэгдэх учиртай байждээ хэмээн
гуниглан зогсох Наваан-Юндэнгийн нүдэнд аяндаа нулимс хурдаг байжээ.Орос эмчийн
хэлмэрч хийж, өвчтөн асарч байхдаа өвчин хүрч амь насаа алдахын даваан дээр
шоронд буй сайхан сэтгэлт нөхдийн ачаар амь гарчээ. Н.Наваан-Юндэн гуайн хувьд
нэгд залуу болоод шоронгийн бэрхийг туулахад тустай байж, хоёрт бага наснаас
сурч мэдсэн боловсрол мэдлэг нь тусалж шоронгоос амьд гарч чаджээ.

1965 онд Австри улсад очиж худалдааны гэрээ хийж, 1966-1969 онд эрдэм чадлынхаа
хүчээр ардчилсан Герман, Унгар улсад элчин сайдын яаманд ажилтан болж, ууган их
сургуульд багшилан олон шавьтай болжээ.



https://mn.wikipedia.org/wiki/%D0%9C%D3%A9%D1%80%D3%A9%D0%BD

Мөрөн (худам монголоор мүрэн) — Хөвсгөл аймгийн төв нь хүн амын тоогоор
Улаанбаатар, Дархан, Эрдэнэт, Чойбалсан хот-ын дараа орно.Нутаг дэвсгэр, засаг
захиргааны хуваариар адил нэртэй сум болдог. 102,9 км² талбайт нутагтай Мөрөн
сум 2011 оны эцэст 37,471 оршин суугчтай байв.

Мөрөн хотын баруун урд хэсгээр Дэлгэр мөрөн урсан өнгөрдөг. Мөрөн хот эмнэлэг,
музей, театр, шуудангийн салбар, сургуулиуд, цэцэрлэгүүдтэй. Мөн 2004 онд
Монголын эрчим хүчний сүлжээнд холбогдсон. Мөн 2014 онд 35 тэрбум төгрөгийн
өртгөөр 34 мегаваттын Дулааны цахилгаан станц баригдсанаар хоцрогдож хуучирсан,
утааны бохирдлын эх үүсвэр болсон олон уурын зуухнаасаа салж, аймгийн төвийг
халаахад өмнө нь жилд 110000тн нүүрс хэрэглэдэг байсныг шинэ станцаар зөвхөн
16000тн хэрэглэдэг болгож бууруулж чаджээ.

1809 онд Дэлгэр мөрний эрэгт Мөрөнгийн Хүрээ бий болсноор Мөрөн хотын түүх
эхэлдэг. 20-р зууны эхэн гэхэд тус хийд нь 1300 орчим ламтай том хийд байсан
боловч 1937 онд сүйтгэгджээ. Данзадаржаа хийд гэдэг жижиг хэмжээний шинэ хийд
1990-ээд онд хотын баруун хэсэгт баригджээ.

Хөвсгөл аймаг байгуулагдсаны дараа аймгийн төв нь Хатгал байсан бөгөөд 1933 онд
Мөрөн хот руу шилжсэн байна.

2007 онд хүн ам нь, 40,000-аас арай бага байсан ба энэ хүн амын ихэнх нь гэр
хороололд амьдарч байна.

Мөрөн нисэх буудал (ICAO:ZMMN, IATA: MXV) нь 2 зурвастай бөгөөд нэг нь засмал,
нэг нь хайрга. Улаанбаатар руу байнгын нислэгтэй. Баруун аймаг нийслэлийн
чиглэлийн нислэг энд бууж шатахуун цэнэглэдэг.



https://mn.wikipedia.org/wiki/%D0%9C%D0%BE%D0%BD%D0%B3%D0%BE%D0%BB_%D1%85%D0%BE%D0%BE%D0%BB

Монголчууд эртнээс нааш мал аж ахуйд голлон шүтэж амьдарсаар ирсэн учир идээ
ундаандаа ихэвчлэн малын сүү шим, махыг янз бүрийн аргаар боловсруулан
хэрэглэдэг бөгөөд Монгол хоол гэж монголчуудын тэрхүү уламжлалт хоолыг хэлнэ.
Бас ан амьтан, зэрлэг, таримал ногоо, үр буурцаг, амуу тариа, жимс жимсгэнэ, ааг
амттаны зүйлийг хачир болгосоор иржээ.

Монгол хоолны зүйлийг махан хоол, цагаан хоол гэж 2 ангилж болно. Махан хоол
гэдэг бол давс, сонгино, сармис, халуун ногоо зэргээр амтлах төдий хачир оруулж,
дан махны зүйлээр хийсэн хоол хүнс юм. Дотроо тураг мах, дотор мах, толгой
шийрэн хоол гэх мэт ялгаатай. Тураг мах гэдэг нь малын их биеийн, дотор мах
гэдэг нь зүрх, уушиг, элэг, бөөр, ходоод, гэдэс зэрэг их биеийн бус махны нэр
юм. Тураг махан хоолонд бүхэл махан хоол, хуйхтай өвчүү, өвчүүний үдмэг, хар
шөл, махан хуурга, тосонд чанасан мах орно. Дотор махан хоолонд дээр дурдсан
дотор махыг тэр чигээр нь давстай усанд чанаж болгосноос гадна үнхэлцэг, сорс,
зайдас, шавай, бөсгөмөл цус, ороомог, үдмэг, ходоод, дотор махан хуурга, хиам,
хайрмаг, жигнэмэл зууш, бууз, хуушуур орно. Эдгээрийг хийх арга дор бүрдээ
өвөрмөц, жишээ нь тураг махаар хорхог шөл хийхдээ торниун хөшиглөж давс,
сонгино, сармис, халуун ногоогоор хачирлан усаар нэмүүхэн шүүсэлж, хавхаг сайтай
саванд улайтгасан чулуутай хамт хийж сайн таглан жигнэж болгоно. Монголчуудын
бас нэг өвөрмөц хоол нь боодог гэдэг хоол бөгөөд түүнийг тарвага, хонь ямаагаар
хийдэг ба угшил нь чулуун зэвсгийн үеэс эхтэй байх магадлалтай юм.



https://mn.wikipedia.org/wiki/%D0%9C%D0%BE%D0%BD%D0%B3%D0%BE%D0%BB_%D1%83%D0%BB%D1%81_%D0%9E%D0%BB%D0%B8%D0%BC%D0%BF%D0%BE%D0%B4

Монгол улс нь 1964 оноос эхлэн олимпод орж эхлэсэн бөгөөд үүнээс хойш бараг
бүхий л зуны олимпод оролцсон. 1984 онд ЗХУ-ийн санаачилгаар социалист орнууд
Лос-Анжелесийн олимпийг бойкотлосоноор Монгол улс 1984 оны зуны олимпод
оролцоогүй ба оронд нь социалист орнуудын зохион байгуулсан "Эв санааны наадам"
(Friendship Games) гэсэн тэмцээнд оролцжээ. Өвлийн олимпийн хувьд мөн 1964 оноос
хойш 1976 оны олимпоос бусад бүх олимпод оролцсон боловч одоогоор медаль
хүртээгүй байна.

Монголын Үндэсний Олимпийн Хороо нь 1956 онд байгуулагдаж 1962 онд Олон Улсын
Олимпийн Хороо үүнийг хүлээн зөвшөөрсөн.

Монголын баг тамирчид зуны олимпийн наадмаас 2 алт, 10 мөнгө, 14 хүрэл, нийт 26
медаль аваад байна. Монголчууд медаль хүртэж байсан чөлөөт бөх, жүдо, бокс,
буудлага гэсэн 4 төрөл бий. 2008 оны Бээжингийн олимпоос өмнө Монгол улс нь нэг
ч алтан медаль аваагүй орнуудаас медалийн чанараараа тэргүүлж байсан боловч
энэхүү олимпод жүдогийн төрлөөр Найдангийн Түвшинбаяр улсынхаа анхны алтан
медалийг авчирсан.



https://mn.wikipedia.org/wiki/%D0%9C%D0%BE%D0%B4%D0%B5%D0%BC

Модем (англ. Modem, modulator-demodulator) нь аналог болон тоон дохиог
хөрвүүлэгч юм. Өөрөөр хэлбэл аналог дохиог тоон систем рүү, тоон системээс
аналог дохио руу хөрвүүлнэ. Дамжуулах шугам нь утасны шугам, сүлжээний кабел,
радио сигнал байж болно. боловсруулсан өгөгдлийг телефон шугамаар дамжуулахын
тулд аналог руу хувиргаж модуляци хийх vүрэгтэй. Мөн телефон шугамаар дамжин
ирсэн аналог сигналыг компьютерт хvлээн авахдаа тоон сигнал руу хувирган
демодуляци хийдэг. Анх 1960-аад онд модем бий болсон ба терминалаас компьютер
луу телефон утасны шугамаар дамжин холбогдох зориулттай хийгджээ.



https://mn.wikipedia.org/wiki/%D0%9C%D0%B8%D0%BD_%D1%83%D0%BB%D1%81

Мин улс нь (хят. 大明帝國 Da Míng Di Guo) 1368-1644 оны үед Хятадад оршин тогтнож
байсан улс юм.

Монголчуудын байгуулсан Юань улсын эсрэг 1351 онд эхэлсэн "Улаан алчууртны
бослого"-ын толгойлогчдын нэг болох Жу Юань Жан улсыг байгуулжээ. Түүний дараа
өөрийн өрсөлдөгчдийг устгаж, өмнөд Хятадыг эзлэн авч, улсын нэрийг "Мин" хэмээн
өөрчлөн нэрлэжээ. 1368 онд Мин улсын цэрэг Юань улсын нийслэл Дайду хотыг эзлэн
авч, цагаан хэрэм хүртэлх ихэнх нутгийг эрхшээлдээ оруулжээ. 1382 онд Юань улсын
Хятад дахь эцсийн тулгуур болох Юньнань мужийн Монгол цэргийн үлдэгдэлийг
эрхшээлдээ оруулснаар бүх Хятадыг эрхэндээ оруулсан юм.

Мин улсын үед Цагаан хэрмийн ихэнх хэсгийг сэргээн босгосон, Хориотой хотыг
барьж байгуулсан зэрэг барилга байгуулалтын онцгой бүтээлүүд хийгдсэн байдаг.

17-р эхэн хагаст Манж угсаатнууд Мин улсын умард газар нутгийг эзлэн авч, улмаар
Бээжинд ойртож ирэхэд Ли Зи Чэн гэгч бослого гарган Бээжинг эзлэн авч Мин улсын
төрийг мөхөөжээ. Энэ мэдээг сонсоод Мин улсын цэргийн жанжин Ү Сань Гүй Мин
улсын хойд талаас довтолж байсан Манж нартай холбоолон Бээжинг эзлэн авав. Ли Зи
Чэн 1645 онд Манж нартай тулалдаж байгаад алагджээ. 1662 онд өмнөд Хятадад Мин
улсын сүүлчийн хүч нь Манжуудад эзлэгдсэн байна.

Ингээд 1351 онд Хaнь Шань Тунгаар удирдуулсан тариaчид Хэнань мужын Иньжоуд
бослого гаргаж, улаан алчуураар толгойгоо боосноос үүдэн тэднийг түүхэнд Улаан
алчууртны бослого хэмээн нэрийдэх болжээ. Жу Юань Жан гэгч сохор зоосгүй ядуу
тариачин байсан бөгөөд 1352 онд Улаан алчууртнуудын зүүн жигүүрийн жанжин Гуо Зи
Сэний цэрэгт элсэж орсон. Тэрбээр авъяас чадвартай байсан тул Гуо Зи Сэн түүнд
өөрийн өргөмөл охинтойгоо гэрлүүлснээс хойш нэр алдарт хүрсэн юм. 1356 онд Жу
Юань Жаны бослого гаргагчид Нанжин хотыг эзлэн авсан нь хожим Мин улсын нийслэл
болсон. Хоорондоо өрсөлдөж тэмцэж байсан босогчдын бүлгүүд Юань улсыг өөрийн
хяналтдаа байлгаж, улмаар шинэ хаант улсыг бий болгохын төлөө тэмцэж байв.1363
онд Жу Юань Жан нь түүхэнд хамгийн том усан дахь тулалдаан болох Поян нууран
дахь тулалдаанд Да Хань улсын толгойлогч Чэнь Юуо Линь гэгч өрсөлдөгчөө
устгажээ. Галт зэвсэгтэй усан онгоцнуудыг хэрэглэдгээрээ алдаршсан түүнийг
ялснаар Жу Юань Жан босогчдын бүлэглэлийг устгаж ялалт байгуулан, Хөх мөрний
эрэгт хязгааргүй эрх мэдлээ тогтоож чадсан юм. 1367 онд Улаан алчууртны эзэн
Хань Линь Эр Жу Юань Жангийнд зочлох үед түүний хараат жанжин усанд живүүлж
хороосноор Жу Юань Жаны хаан ширээ рүү залах аянд саад учруулж тууштай тэмцэх
чадвартай хүн гарч ирээгүй юм. 1368 оны 1 сард Жу Юань Жан Нанжин хотноо Мин
улсыг тунхаглан зарлаж, оны цолоо Хун У буюу “эрх мэдэлтэй цэргийн хүн” хэмээн
өргөмжилсөн байдаг. 1368 оны 9 сарын 24 нд Юань улсын нийслэл хот Дайдуг
/өнөөгийн Бээжин хот/ эзэлснээр бүх Хятадыг нэгтгэжээ. Тогоонтөмөр хаан хойд зүг
зугтаж Шандуд очсон тул Жу Юань Жан Дайду дахь хааны ордуудыг газартай тэгшлэн
уг хотыг Бэйпин хэмээн нэрлэжээ.

Хөх нуурын салар мусульманчууд сайн дураараа Мин засаглалд захирагдах болж
тэдний омгийн ахлагчид 1370 оны үеэр бууж өгчээ. Жанжин Хала Башийн удирдлага
дор Уйгурын цэргүүд Мяо үндэстний бослогыг 1370-аад оны үед нам дарж Хунань
мужийн Чандэд суурьшсан юм. Хуй мусульманчууд Мин гүрний төлөө бусад нутгийн
омгийхонтой тэмцэж, мөн адил Хунань мужийн Чандэ хотод суурьшжээ. 1381 онд
Мингийн Хуй Мусульманчууд Юньнань аймагт Юань улсын төлөө үнэнчээр зүтгэдэг
байсан Монгол ба Хуй мусульманчуудын цэргийг тулалдаанд ялсны дараахан Мин
гүрний нутаг дэвсгэрт Дали вант улсын эзэмшилд байсан баруун хойд хэсэг орсон
юм. Хожим Юннаны захирагч болсон Му Ин жанжны удирдлага дор Хуй цэргүүд энэ бүс
нутгийг эзлэн суурьших болжээ. 14-р зууны эцэс гэхэд ойролцоогоор 200,000
цэргийн булаан эзлэгчид 2,000,000 мью /350,000 акр/ газарыг эзлэн суурьшсан нь
өнөөгийн Юньнань ба Гьюжоу болно. Харин хожим хагас сая орчим хятад шилжин
суурьшигч энд нүүн ирсэн ба энэхүү шилжин суурьшилтаас өмнө хүн ам нь гол төлөв
Хань бус үндэстнээс бүрдэж байсан энэ бус нутгийн үндэс угсаа өөрчлөгдөхөд
хүрчээ. Хүн ам болон төр засагт ийнхүү өөрчлөлт гарсны улмаас 1464-1466 онуудад
Mяо болон Яо үндэстнүүд эсэргүүцлээ үзүүлснийг Мин улсын 30,000 цэрэг /1,000
монгол цэргийг оруулаад/ нутгийн 160,000 Гуанси мужийн цэргүүдтэй нам дарсан юм.
Эрдэмтэн, гүн ухаантан Ван Ян Мин /1472-1529/ тус нутагт бас нэгэн хөдөлгөөнийг
намдаасныхаа дараа Хятад ба нутгийн үндэсний бүлгүүдийн дан ба нэгдсэн засаг
захиргааг өмгөөлөх болов.

Мин Ши буюу Мин эзэнт гүрний албан ёсны түүхийг 1739 онд Хаанд засаглал болгон
эмхтгэсэн байдаг бөгөөд үүнд Мин гүрэн Төвөдийн засаг захиргааг хянадаг явган
удирдаачдыг бий болгож, ингэхдээ Төвөдөөс хуучин Юанийн хааны цол хэргэмүүдийг
шинэчлэн бий болгож, Төвөдийн Буддын шашины удирдаачдад хааны гэр бүлийн цол
хэргэмийг өргөмжлөх болсон юм. Харин Тюррелл В.Вайлийн мэдэгдсэнээр Мин Шид
бичиг зохиолыг хянасан байдал нь Мин эзэнт гүрний үеийн Хятад-Төвөдийн харилцааг
харуулсан түүхийг замхруулан харуулжээ. Мин эзэнт гүрэн Төвөдийг бүхлээр нь эрх
мэдэлдээ авсан байсан эсэх талаар орчин үеийн эрдэмтэн судлаачид маргасаар
байдаг юм. Зарим судлаачдын бодлоор Мин хааны ордон ба Төвөдийн лам нарын
хоорондын харьцааны шашны чухал чанаруудыг орчин үеийн ном, хэвлэлд хэтрүүлэн
толилуулсан байдаг юм байна. Тэгвэл бусад судлаачдын үзэж буйгаар Мин эзэнт
гүрэн мориор дутагдаж байсан тул Төвөдтэй цай, морины наймаа хийх шаардлага гарч
байсан байна. 14-р зууны үед Мин гүрний цэргүүд Төөвд рүү довтолсон ба энэ үед
төвөдүүд хүчтэй зэвсэгт эсэргүүцэл үзүүлж байжээ. Патрисиа Эбри, Томас Лэйрд,
Ван Жявэй, Няма Гяйнцайн нар бүгд Мин эзэнт гүрнийг Төвөдөд хуучин Монгол Юань
эзэнт гүрний адил тогтмол цэргийн ангиа байрлуулаагүй хэмээн үздэг. Ванли эзэн
хаан /1572-620 онд засгийг барьж байсан/ 1578 онд Монгол-Төвөдийн холбоо бий
болсны хариуд Хятад-Төвөдийн харьцааг сэргээх оролдлогыг хийснээс сүүлийнх нь
удаа дараа бий болсон Манж Чин улсын (1644–1912) гадаад бодлогод ихээхэн нөлөө
үзүүлсэн юм. 16-р зууны эцэс гэхэд Монголчууд Aмдо бүсэд олширсноор Шар бүрх
малгайт Далай Ламыг хамгаалах болжээ.

Япон Улсын эсрэг дэгдсэн Солонгос дахь Имжин дайны эдийн засгийн үр дагавар
хамгийн хүнд тусгалтай байсан нь Ванли эзэн хааны засаглалын /1572-1620/ үеийн
Хятадын Мин гүрэнд ихээхэн нөлөөлсөн юм. Засаглалынхаа эхэн үед Ванли нь
өөрийгөө чадварлаг зөвлөхүүдээр хүрээлүүлж, улс орныг хамаарсан хэргүүдийг
шийдвэрлэх гэж ихээхэн хүчин зүтгэж байв. Түүний Тэргүүн нарийн бичгийн дарга
Жан Зу Жэнь (1572 -82 хүртэл алба хашиж байсан) гэгч нь ахмад түшмэдтэйгээ
хамтран маш үр бүтээлтэй холбоотнуудын сүлжээг бий болгож чадсан юм. Түүнээс
хойш эдгээр холбоотнуудын харилцааг тогтвортой байлгах чадвартай ийм чадварлаг
хүн гарч ирээгүй бөгөөд удалгүй эдгээр холботнууд хоорондоо нэгдэж хүчтэй сөрөг
хүчин болсон юм. Цаг хугацааны явцад Ванли төрийн алба болон сайд нарын хооронд
байнга гардаг улс төрийн маргаанаас залхаж, Хориотой хотын хананы ард
түшмэдийнхээ хараанаас хол зогсохыг эрхэмлэж байв. Тайган хүмүүс хөндийрсөн эзэн
хаан, түүний түшмэдийн хооронд зуучлах болсон тэр цагаас хойш эрдэмтэн, мэргэд
түшмэд засаг захиргаанд нэр хүндгүй болжээ. Улс орны асуудлыг хэлэлцэх хүсэлтэй
ямар ч түшмэл асуудлыг эзэн хаанд танилцуулахын тулд тайган хүний гарыг цайлгах
ёстой байв.

Тяньци хаанд Вэй Жунсиан (1568–1627) гэгч тайган хүн ихээхэн нөлөө үзүүлж
түүнийг хянадаг байв. Жу Юань Жан хаан нь тайган хүмүүст улс төр хөөцөлдөхийг
хорьсон гэдэг. Энэ нь хэр үр бүтээлтэй байсныг нотлох баримт байдаггүй ч ямар ч
байсан тайган хүмүүс улс, орны ажлыг зохицуулж, цэрэг, армийг удирдаж түшмэдийг
томилох, халахад оролцож байв. Тайган хүмүүс өөрийн гэсэн хүнд сурталтай болов.
Мин улсын үед Ван Жэн, Ван Жи, Лю Жин гээд олон дарангуйлагч тайган хүмүүс
байсан ч хэт дарангуйллын шинж чанар нь 1590 он хүртэл илрээгүй байна. Вэй
Жунсиан (1568–1627) гэгч тайган хүн Тянци эзэн хаан (1620–1627 онуудад засаг
барьж байсан)-ы ордныг удирдаж, эрх мэдлээ бүрэн дүүрэн ашиглаж байв. Тэр
хувьдаа олон орд харш бариулж, найз нөхөд, төрөл садангаа өндөр албан тушаалд
томилдог байв.



https://mn.wikipedia.org/wiki/%D0%9C%D0%B0%D1%85%D0%B0%D1%82%D0%BC%D0%B0_%D0%93%D0%B0%D0%BD%D0%B4%D0%B8

Маха́тма Га́нди хэмээн алдаршсан Моханда́с Карамча́нд Га́нди (1869-1948; 78
насалсан) — Энэтхэгийн тусгаар тогтнолын төлөө тэмцэгч, улс төрч байв. Түүний
нөлөөгөөр Энэтхэг Британийн эзэнт гүрнээс 1947 онд тусгаар тогтносон.

Гандийн иргэний хүчирхийлэлгүй тэмцэл нь дэлхийн дахинд иргэний эрхийн төлөө
тэмцлийн жишиг жим зурж, дэлхийн колоничлолын задралд нэмэр болжээ. Энэтхэгт
түүнийг «Махатма» (хүндэт), «Бапу» (эцэг) гэж авгайлсан.

Мохандас Карамчанд Ганди 1869 оны 10 сарын 2-нд Британийн Энэтхэгийн Катявар
бүсийн (өнөөгийн Гужарат мужийн) Порбандар хотод хиндү шашинт, худалдаачин
ангийн айлд төржээ.

Түүний өвөг Уттамчанд, эцэг Карамчанд (1822–1885) нар Порбандар нутгийн ноён
(рана)-ы сайдаар ажиллаж байв. Карамчанд дөрвөн эхнэр авсан ба эхний хоёр нь нас
залуу өөд болж, гуравдугаар нь үр хүүхэд төрүүлсэнгүй.

1883 онд 13 насандаа Мохандас Ганди 14 настай Кастурбатай тус нутгийн заншил
ёсоор эцэг эхийн тохируулсанаар гэрлэв. Тэр хоёр Харилал (1888 онд төрсөн),
Манилал (1892), Рамдас (1897), Девдас (1900) нарын дөрвөн хүүтэй болсон.

1888 онд Мохандас Ганди төрөлх нутгаа орхин далайн чанадын Англид очив. Хууль,
эрх зүйн чиглэлээр суралцаж, өмгөөлөгчийн ажилд дадлагажсан. Англи соёл
суралцаж, хиндү, буддын шашны судрыг орчуулалцаж шашныг сонирхон судалжээ. Мөн
цагаан хоолтны нийгэмлэгт оролцжээ.

1891 онд Энэтхэгт буцаж Бомбейн хууль шүүхийн газар ирж ажилласан боловч санасан
үйл нь амжилттай бүтээгүй. 1893 онд Энэтхэгийн Дада Абдулла компанитай гэрээ
байгуулж Британийн Натал колони (Өмнө Африк) руу ажиллахаар явсан.

Ганди 25 настайдаа 1894 онд Өмнө Африкт ирэв. Натал колонид Их Британийнхан
элсэн чихэр тариалуулдаг байсан бөгөөд Энэтхэгээс ажиллах хүчин ихээр татаж
авчирсан. Энэтхэгээс ирсэн хүмүүс хиндү шашинт ажилчин, лал шашинт баян гэсэн
хоёр давхраанд хуваагдсан байв. Ганди хэдийгээр лал шашинт худалдаачин баяны
хуулийн зөвлөхийн ажил хийхээр ирсэн боловч энэтхэгчүүдийг нэг цул болгон бодох
болжээ. Ганди эхэндээ хүний эрхийн хувьд цагаан арьстны дараа энэтхэг, дараа нь
нутгийн уугуул зулу гэх мэт байна гэж бодсон боловч арьс өнгөний ойр байдлаар
энэтхэгчүүд энд ихээр дарлагдаж байлаа. Ганди 1894 оноос «Наталын энэтхэг хурал»
гэсэн байгууллага үүсгэн энд байгаа энэтхэг хүний эрхийн төлөө ажилладаг болсон.

Гандийн улс төрийн үзэл санаа, улс төрийн манлайлал Өмнө Африкт байсан жилүүдэд
тогтсон бөгөөд хүчирхийлэлгүй тэмцлийн аргуудыг сонгон хэрэглэх болжээ. Колонийн
захирагчид энэтхэгчүүдийг сонгуульд санал өгдөг болгохыг хүссэн захидал бичиж,
цагаан арьст цагдаа, бөөн олонд зодуулсан ч хүч хэрэглэн эсэргүүцэхгүй байж,
арьс өнгөөр ялгаварлан гадуурхах, шударга бус байдлын эсрэг Өмнө Африкийн хууль
ёсны хүрээнд үгээ хэлсээр байв.

1900 оны Британи-бурын дайн, 1906 оны Британи-зулугийн дайнд Ганди сайн дурын
дамнуургачны энэтхэг баг байгуулж шархдсан Британийн дайчдад тусламж үзүүлж
байсан нь энх тайвны төлөө, энэтхэгчүүдийн сонгуульд оролцох эрхийн төлөө сэтгэл
хөдөлгөм үйлдэл байв.

Хэдий тэмцэл шаардлага нь шийдвэртэй үр дүнд хүрч чадаагүй ч уур амьсгалыг
өөрчилж Өмнө Африкийн засгийг тэргүүлж байсан Ян Смэтс Гандийг авч уулзаж байв.

1915 онд Ганди 46 настайдаа Чарлес Эндрью зөвлөснөөр, Гопал Гохалын урилгаар
Энэтхэгт эргэн ирэв. «Энэтхэгийн үндэсний хурал» намын хурлын даргаар Ганди
томилогдов. Энэтхэгийн тусгаар тогтнолын төлөө тэмцлийн аядуу тал Гохалын
либерал үзлийг Ганди дэмжсэн.

Дэлхийн нэгдүгээр дайны үед Энэтхэгээс цэрэг дайчлахад дэмжихийг Энэтхэг дэх
Британийн амбан захирагч хүссэнийг Ганди хүлээн авав. Энэ үед тэрээр
хүчирхийллийн бус гэдэг үгнээсээ буцав уу гэж шүүмжлэгдэж байв.

Турк дэх Османы эзэнт гүрэн дайнд ялагдаж халиф байхгүй болсонд Британийн
Энэтхэг дэх лал шашинтнууд үгээ нэгтгэж хөдөлгөөн өрнүүлэв. Ганди тэдний
төлөөлөгч, илтгэгч байснаараа лал шашинтнаас өргөн дэмжлэг хүртсэн ба Энэтхэгийн
тусгаар тогтнолын төлөө хиндү, лал шашинтныг нэгэн талд оруулан хөдөлгөв. Ганди
олон соёлын дэмжлэг хүртсэн үндэсний манлайлагч болж 1920 онд намын гол хүн
болов.

1909 онд хэвлэгдсэн «Хинд Свараж» (1909) гэсэн алдарт номдоо Ганди «Энэтхэгчүүд
хамтран тусалж байгаагаас Британи Энэтхэгийг ноёрхож байна. Хэрвээ энэтхэгчүүд
хамтрахаас татгалзах аваас Британийн ноёрхол унаж, Энэтхэг өөртөө засаглах
болно» хэмээжээ. 1920 оноос үүнд нийт ард түмнийг дагуулах нэр хүндтэй болов.
Амритсарын тайван тэмцлийг британичууд 1857 оны зэвсэгт бослогыг дарсан шиг цус
урсган дарсан нь нийт олны зэвүүг хүргэжээ.

1921 онд Энэтхэгийн үндэсний хурал «Өөрийгөө засаглах» (свараж) зорилго бүхий
шинэ үндсэн хууль баталжээ. Үл хамтрах үзэл санааны хүрээнд Британи гэх мэт
гадаадын бараа хэрэглэхгүй, Британид үйлдвэрлэсэн даавууг хэрэглэхийн оронд
гэртээ хийж өмсөх гэх мэт «Өөрийгөө хангах» (свадеши) гэсэн эдийн засгийн
тэмцэлийг уриалав.

«Үл хамтрах» хөдөлгөөн Энэтхэгийн ард түмний өргөн дэмжлэгийг хүртсэн бөгөөд
зарим хурцадсан газар хүний амь хохирч байв. Ганди хүчирхийллийн бус аргаар
тэмцэхийг байнга уриалах бөгөөд нийтийг хамарсан тэмцлийг уриалж байв.

1922 оны 3-р сард Гандиг үймээн самуун өдөөсөн хэмээн 6 жилийн хорих ял оноов.
Хоёр жилийн дараа 1924 оны 2-р сард Ганди мухар олгой авахуулах болж шоронгоос
суллагдав. Түүнийг шоронд байх хугацаанд Энэтхэгийн үндэсний хурал хоёр үзэлд
хуваагдаж, хиндү-лал шашинтны хамтрал суларчээ. Сөргөлдөөнийг эвлэрүүлэх,
ялгаатай байдлыг нэгтгэн тусгаар тогтнолын төлөө чиглэхийг сануулж Ганди 1924
оны 8-р сард гурван долоо хоног өлсгөлөн зарлаж багагүй амжилт олов.

Ганди намын хэргээс түр хөндийрч архидалт, ядуурал, боловсролгүй байдлын эсрэг
анхаарч байв. Британийн засаг нэг ч энэтхэг гишүүн оролцуулалгүйгээр шинэ үндсэн
хуулийн өөрчлөлт хийв. Энэтхэг улс төрийн намууд үүнд хориг тавьж, Ганди 1928
онд эргэн ирж Галигдаагийн их хуралд оролцов. Тус хурлаар Ганди Британийн засагт
Энэтхэгийг доминион (өөртөө засах улс) болгохыг шаардсан бол Субас Бос,
Жавахарлал Неру зэрэг залуу удирдагч нар шууд тусгаар тогтнолыг хүсч нэг жилийн
хугацаа заажээ.

Британи хариу өгөхгүй байв. 1930 оны 1-р сард Энэтхэгийн үндэсний хурал Лахорт
цуглаж, Энэтхэгийн тусгаар тогтнолын өдөр гэж тэмдэглэв. Орон даяар
байгууллагууд тэмдэглэв. Ганди давсны татварын эсрэг хүчирхийлгүй тэмцэл
(сатяграха, үнэний төлөө) явуулав. 3 сарын 12-наас 4 сарын 6-ны хооронд
Ахмедабадаас Данди хүртэл 388 км жагсан алхлаа. Олон мянган хүн далайн эрэг
хүртэлх энэ жагсаалд оролцжээ. Алдарт жагсаалд Британи 60,000 хүнийг шоронд
хорьж хариу барьжээ.

Британийн төлөөгч Ирвин 1931 онд Гандитай хэлэлцээр үйлдэж, иргэний тэмцэл
хөдөлгөөнөөр хоригдсон улс төрийн хоригдлыг суллав. Ганди Энэтхэгийн үндэсний
хуралыг төлөөлж ганцаар Британийн Лондонд дугуй ширээний уулзалтад оролцсон ба
Европын орнуудаар аялан уулзав. Ирвиний залгамжлагч Уиллингдон үндсэрхэг
тэмцлийн хөдөлгөөнийг дарахыг чармайв. Гандиг баривчлан хорив. Шоронд байх
хугацаанд өлсгөлөн зарлаж, ард нийт шахамдуулснаар Гандиг суллан Лондонд
хоёрдугаар удаа дугуй ширээний уулзалтанд оруулав. Ганди «каст» хэмээх нийгмийн
давхарга ангийн тогтолцоог халах, хүний тэгш эрхийг хангахын төлөө тэмцэж
байлаа.

1934 онд Ганди намын гишүүнээс татгалзав. Гэвч ганди коммунист, социалист,
худалдаачин, оюутан, шашныхан, бизнесийнхэн гэх мэт өргөн хүрээний дэмжлэгтэй
хэвээр байв. Ганди Неруг толгойд гарсан 1936 онд улс төрд эргэн оролцов. Гандиг
хэтэрхий уян, удаан байна гэж шүүмжилсэн Субхас Бостой үзэл зөрчилдөж байсан ба
Гандийн нэр дэвшүүлсэн Паттаби Ситараяма 1938 оны сонгуульд Бост ялагдсанд Ганди
өөрөө ялагдсан мэт болжээ.

1939 онд Дэлхийн хоёрдугаар дайн үүсэж Ганди Британийг хүч хэрэглэхгүй, ёс зүйн
хувьд дэмжинэ гэв. Олон хэлэлцээр хийсэн ч Ганди Энэтхэг дайнд зэвсэг барин
оролцохгүй, харин ардчилсан эрх чөлөөнийхөө төлөө тэмцэнэ гээд Британид хандан
«Энэтхэгээс гар» гэж шаардсан хөдөлгөөн өрнүүлэв. Британийн эсрэг байдаг,
Британийг дэмждэг аль аль тал Гандиг буруутган шүүмжлэв. Тэд «Нацист Германы
эсрэг тэмцэж буй Британийг дэмжихгүй гэдэг нь ёс зүйгүй» хэмээжээ.

Ганди болон намын хорооны гишүүд 1942 оны 8-р сард Британийнханд баривчлагдав.
Гандиг Пуне хот дахь Ага Ханы ордонд хорьсон бөгөөд нарийн бичгийн дарга Махадев
Десай, эхнэр Кастурба хоёр нь хоригдох хугацаандаа өвчнөөр өөд болов. Гандийн
бие ихэд муудсанд үхүүлэхээс айсан Британийн Энэтхэгийн засгийн газар 1944 оны
5-р сард суллажээ. Дайн дуусахад Британи Энэтхэгээс гарна гэдгээ мэдэгдэж
100,000 гаруй улс төрийн хоригдлыг шоронгоос суллажээ.

1944 онд Ганди Энэтхэгийн лал шашинтны удирдагч Мухаммад Жиннатай уулзаж нэгэн
улс байхыг ятгасан боловч амжилтад хүрээгүй. 1947 онд Британи Энэтхэгийг
орхихдоо шашны байдлаар Энэтхэг, Пакистан хэмээх хоёр улс болгон тавьжээ. Үүнд
нийтийн эмх замбараагүй байдал үүсч хагас сая хүн алагдаж, 10-12 сая хиндү, сик,
лал шашинт хүмүүс хил дамнан дүрвэж, нүүцгээв.

Мохандас Карамчанд Ганди 1948 оны 1 сарын 30 буюу өлсгөлөн зогсоосноос 12
хоногийн дараа Шинэ Дели дэх Бирла харш (одоо музей) буюу гэртээ алагдав. Хиндү
махасаба намын долоон алуурчин 20-нд тэсрэх бөмбөг амжилтгүй шидэж, харин 30-ны
орой Натурам Годзе гурван удаа буудан Гандийн амийг хөнөөжээ. Годзе хэт хиндү
үндсэрхэг үзэлтэн байсан бөгөөд Гандийн хүч үл хэрэглэх үзэл санааг нь
эсэргүүцсэн, Пакистаныг зөөлөн тавьж орхисон гэсэн шалтгаан дурдсан гэдэг.



https://mn.wikipedia.org/wiki/%D0%9C%D0%B0%D1%80%D0%BA%D0%BE_%D0%9F%D0%BE%D0%BB%D0%BE

Итали улсын Венец хотын худалдаачин Николай Полын хүү Марко Поло (итал. Marco
Polo, 1257-1324 оны 1 сарын 8) дэлхий дахинаа нэрээ дуурсгах үйл бүтээсэн аугуу
аялагчдын нэг билээ. Тэрбээр өөрийн эцэг Николай, аваг ах Матвей нарын хамт 1269
онд Акка (Хойд Палестин) хотоос гарч Ойрх дорнод, дундад ба төв Ази, өмнөд ба
баруун өмнөд Азийн олон улс орноор аялан явж, өөрийн үзсэн харсан бүхнээ нэгтгэн
1298 онд "Орчлонгийн элдэв сонин" гэдэг ном туурвисан нь тэр үедээ шинэ нээлт
болсон үйл явдал болжээ. Ялангуяа тэрбээр Их Хаан Хубилайн дэргэд 1272-1289 он
хүртэл 17 жил алба хааж, түүний элч төлөөлөгчөөр Юань улсын олон муж улсад
зарагдан явахдаа, тэдгээр нутгийн хүн ардын нутагшил, аж байдал ,зан суртахуун,
шашин шүтлэгийн тухай тодорхой тэмдэглэж уг номдаа бичсэн нь газар зүй, түүх
судлал, угсаатны зүйн ухааны судалгааны чухал хэрэглэгдхүүн болж , эдүгээ хүртэл
эртэмтэд судлаачид уншигч олон түмний анхаарлыг татаж байгаа билээ.



https://mn.wikipedia.org/wiki/%D0%9C%D0%B0%D0%BB%D0%B8

Бүгд Найрамдах Мали Улс (фр. République du Mali; бамана. Mali ka Fasojamana) —
Өрнө Африкт орших улс. Далайд гарцгүй энэ орон баруун талаараа Сенегал, хойд
талаараа Мавритан, Алжир, зүүн талаараа Нигер, урд талаараа Буркина Фасо, Кот
д'Ивуар, Гвиней гэх долоон улстай газраар хил залгадаг.

1,240,000 км² (дэлхийн 24-р том орон) талбайт уудам нутагтай энэ оронд 14.5 сая
хүн амьдардаг. Нийслэл нь Бамако. Нутгийн зүүн хойд хэсгээр Сахарын цөл, баруун
урд хэсгээр хээр тал үргэлжилнэ. Дийлэнх хүн ард нутгийн урд биеээр Нигер,
Сенегал хоёр мөрний сав газраар суурьшдаг. Ард түмний 35% Бамана ястан бусад
хувь нь өөр олон ястан, омгоос бүрдэнэ. Хүн амын 90% нь Лалын шашинтан.



https://mn.wikipedia.org/wiki/%D0%9B%D0%B5%D0%B1%D1%80%D0%BE%D0%BD_%D0%96%D0%B5%D0%B9%D0%BC%D1%81

Леброн Рэймон Жеймс (англ. LeBron Raymone James, 1984 оны арванхоёрдугаар сарын
30-нд Охайо мужийн Акрон хотод төрсөн) — Америкийн мэргэжлийн сагсан бөмбөгчин
бөгөөд Хойд Америкийн Үндэсний сагсан бөмбөгиИн холбооны Кливленд Кавальерс
багийн тоглогч юм. Түүнийг сагсан бөмбөгийн талбайд "Хаан Жеймс" хэмээн
хочилдог. Охайогийн дунд сургуулийн “Mr.Basketball” шагналтнаар гурвантаа тодорч
байсан тэрбээр Гэгээн Винсент, Гэгээн Мэригийн нэрэмжит дунд сургуульд суралцаж
байхдаа л ирээдүйд нэр алдраа дуурсгасан шилдэг тамирчин болно гэдгээ бусдад
харуулж чадсан юм. Леброн 18-хан настайдаа 2003 оны НБА-гийн драфтын нэг дэхь
сонголтоор Кавальерст ирж 2007 онд Кавальерсыг анх удаа НБА-гийн шигшээ тоглолт
хүртэл явахад багийн багийн гол тоглогч байв. 2010 онд Жеймс Кавальерсыг орхиж
Майами Хит багтай нэгдсэн бөгөөд Хитийн хамт 4 улирал дарааллан НБА-гийн аваргын
төлөө өрсөлдөж 2012, 2013 онуудад НБА-гийн аварга болж байжээ. 2014-15 оны
улиралд Жеймс Кавальерстай эргэн нэгдэж НБА-гийн шигшээ тоглолтод шалгаран
үлдсэн боловч Голден Стэйт Уорриорзт хожигдсон байна. Үндэсний сагсан бөмбөгийн
лигт тоглох болсон цагаасаа эхлэн олон шилдэг амжилтын эзэн болж, хамгийн залуу
гэх тодотголтой олон рекордын эзэн болсон болсон тэрээр 2003-04 оны улиралын
шилдэг шинэ залуу тоглогч, 2009, 2010, 2012, 2013 оны НБА-гийн улирлын үнэ
цэнтэй тоглогч, 2012, 2013 оны НБА-гийн аваргаас гадна шигшээ тоглолтын үнэ
цэнтэй тоглогч, 2007-08 оны улиралыг НБА-г оноо авалтаар тэргүүлэгч, 2005 оноос
өдгөөг хүртэл тасралтгүй Бүх оддын тоглолтод сонгогдон оролцож байсан. Жеймс мөн
АНУ-ын шигшээ багт багтаж, 2004 оны Афины олимпиос хүрэл, 2008 оны Бээжингийн
олимпийн наадам, 2012 оны Лондонгийн олимпийн наадмуудаас алтан медаль хүртэж,
2006 оны Сагсанбөмбөгийн дэлхийн аварга шалгаруулах тэмцээнд хүрэл медаль хүртэж
байжээ.

Леброн Жеймс 2003 оны НБА-гийн драфтын нэгээр Кливлэнд Кавальерс багт сонгогдсон
юм. НБА-д хөл тавьсан анхны тоглолтоо тэрбээр Сакраменто Кингс багийн эсрэг
хийж, уг тоглолтод 25 оноо багтаа авчраад зогсохгүй, 9 оновчтой дамжуулалт, 6
удаагийн самбараас бөмбөг авалт гүйцэтгэж, 4 удаа бөмбөг тасалсан байна. Мөн
2004 оны 3 сарын 27-нд Нью Жерси Нетс багийн эсрэг тоглолтод 41 оноог авснаар
Леброн Жеймс НБА-гийн түүхэнд нэг тоглолтод 40-өөс дээш оноо авсан хамгийн залуу
тоглогч болсон. Тэр улиралд Жеймс нэг тоглолтод дунджаар 20,9 оноо, 5,9 оновчтой
дамжуулалт, 5,5 удаагийн самбараас бөмбөг авалт гүйцэтгэж, 2003-04 оны улиралын
шилдэг шинэ залуу тоглогчоор тодорсон нь Кавальерсийн түүхэнд анхных, харин
НБА-гийн түүхэнд хамгийн залуу нь байлаа. Кавальерсийн улирлын туршид үзүүлсэн
амжилт өмнөх улирлынхаас 18 хожлоор илүү байсан ч тэд 35 хожил, 47
хожигдолтойгоор хасагдах шатанд шалгарч чадаагүй юм.

Энэ улиралд тэрбээр NBA-ын Бүх оддын тоглолтод оролцож, 13 оноо, 6 оновчтой
дамжуулалт, 8 самбараас бөмбөг авалт гүйцэтгэсэн бөгөөд түүний багтсан Дорнод
бүсийн баг 112:115 харьцаатай Өрнөдийн оддын багт ялагдсан юм. 2005 оны 1 сарын
19-нд Портлэнд Трэйл Блэйзерсийн эсрэг тоглолтод 27 оноо, 11 самбараас бөмбөг
авалт, 10 оновчтой дамжуулалт гүйэтгэснээр НБА-гийн түүхэнд трипл-дабль хийсэн
хамгийн залуу тоглогч болж байжээ. 2005 оны 3 сарын 20-нд Торонто Репторсийн
эсрэг тоглолтод 56 оноо авж Кавальерсийн дээд амжилтыг шинэчлэн тогтоосон байна.
Тэрбээр нэг тоглолтод дунджаар 27,2 оноо, 7,2 оновчтой дамжуулалт, 7,4 самбараас
бөмбөг авалт, 2,2 бөмбөг таслалт гүйцэтгэсэн амжилтаар НБА-гийн оддын багт анх
удаагаа багтсан байна. Харин Кавальерс 42 хожил, 40 хожигдолтойгоор дахин
хасагдах шатанд шалгарч чадсангүй.

2005-06 оны улиралд Жеймс дахин Бүх оддын тоглолтод сонгогдож, Дорнодын одод
өрнөдийн оддыг 122:120 харьцаатай хожсон бөгөөд Леброн уг тоглолтод 29 оноо, 6
самбараас бөмбөг авалт, 2 оновчтой дамжуулалт гүйцэтгэж 21 нас, 51 хоногтойдоо
Бүх оддын тоглолтын үнэ цэнтэй тоглогчийн шагнал хүртэж НБА-гийн түүхэн дэх
хамгийн залуу тоглогч болов. Мөн Леброн гурван долоо хоног дараалан өрнөд бүсийн
7 хоногийн шилдэг тоглогчоор өргөмжлөгдсөнөөс гадна есөн тоглолтод дараалан
35-аас дээш оноо авч Майкл Жордан, Коби Брайнт нарын амжилтыг давтжээ. Улирлын
туршид тэрбээр нэг тоглолтод дунджаар 31,4 оноо, 7,0 удаагийн самбараас бөмбөг
авалт, 6,6 удаагийн оновтой дамжуулалт гүйцэтгэсэн амжилтаар НБА-гийн улиралын
үнэ цэнтэй тоглогчийн өрсөлдөөнд Финикс Сансын Стив Нэшийн дараа хоёрдугаарт
бичигдсэн байна. Харин түүний баг 1998 оноос хойш анх удаагаа хасагдах шатанд
хөл тавьжээ.

2006 онд анх удаагаа хасагдах шатанд тоосоо өргөсөн Леброн Вашингтон Визардсын
эсрэг хийсэн тоглолтод 32 оноо, 11 оновчтой дамжуулалт, 11 самбараас бөмбөг
авалт гүйцэтгэн, трипл-дабль хийсэн бөгөөд эхний тоглолтод Кавальерс 97:86
харьцаагаар өрсөлдөгчөө буулган авчээ. Цувралын тухайд Морин цэргүүд 4:2-оор
хожиж, хасагдах шатны дараагийн тойрогт Детройт Пистонст 7 тоглолтод ялагдал
хүлээсэн юм. Харин Леброн Жеймс хасагдах шатны нэг тоглолтод дунджаар 30,8 оноо
авч, 8,1 удаагийн самбараас бөмбөг авалт, 5,8 удаагийн оновчтой дамжуулалт
гүйцэтгэжээ.

2007 оны хасагдах шатны эхний тойрогт Кавальерс Вашингтон Визардстай тааран
тоглож 4 тоглолтод хожсон бөгөөд цувралын 4 тоглолтод Жеймс дунджаар нэг
тоглолтод 27,8 оноо, 7,5 удаагийн оновчтой дамжуулалт, 8,5 удаагийн самбараас
бөмбөг авалт гүйцэтгэсэн байна. Харин хасагдах шатны хоёрдугаар шатанд Жеймс
багаа манлайлж, тэд Нью-Жерси Нэтсийг 4:2 харьцаатай хожсоноор Кавалвьерс 15
жилийн дараа дорнод бүсийн шигшээ тоглолтод дахин шалгарчээ. Бүсийн аваргын
төлөөх тоглолтод тэд Детройт Пистонстой өрсөлдсөн бөгөөд цувралын эхний хоёр
тоглолт ялагдаж, 0:2 харьцаатай ялагдаж байсан боловч дараагийн 4 тоглолтод
хожиж, гайхам ялалт байгуулсан юм.

Харин НБА-гийн аваргын төлөөх цуврал тоглолтод Леброн нэг тоглолтод дунджаар 22
оноо, 7,0 удаагийн самбараас бөмбөг авалт, 6,8 удаагийн оновчтой дамжуулалт өгч
байсан боловч тэд Сан-Антонио Спөрст 4:0 харьцаагаар хожигдсон.

Шинэ улирал эхлэхэд Леброн Жеймс ид шидийн гэмээр тоглолт хийж, амжилт дагуулсан
хэвээр байв. Тэр 4 дэхь жилдээ дараалан Бүх оддын тоглолтод оролцож 27 оноо, 8
самбараас бөмбөг авалт, 9 оновчтой дамжуулалт, 2 блок шот, 2 бөмбөг таслалт
гүйцэтгэсэн бөгөөд дорнодын одод өрнөдийн оддыг 134:128-аар ялалт байгуулж
Леброн Бүх оддын тоглолтын үнэ цэнтэй тоглогчийн шагналыг 2 дахь удаагаа хүртсэн
байна. Мөн НБА-гийн улирлын үнэ цэнэтэй тоглогчийн төлөөх өрсөлдөөнд хүчтэй
өрсөлдөгчдийн эгнээнд зүй ёсоор багтаж байв. 2008 оны хоёрдугаар сарын 19-нд
Леброн Хьюстон Рокетстой хийсэн тоглолтод 26 оноо, 13 самбарас бөмбөг авалт, 11
оновчтой дамжуулалт өгч замналынхаа 15 дахь трипл-даблийг хийсэн юм. Ийнхүү
тэрбээр НБА-гийн түүхэнд Оскар Робертсон, Мэжик Жонсон нарын араас хамгийн
залуугаараа 15 трипл-дабль хийсэн гурав дахь тоглогч болжээ. Мөн улиралын турш
нийт 7 трипл-дабль гүйцэтгэсэн байна. Мөн улиралын туршид нэг тоглолтод 30 оноо
дундажлаж байснаар НБА-гийн тоглогчдыг оноо авалтаар тэргүүлжээ. Кавальерс 45-37
амжилтаар хасагдах шатанд бөгөөд 3 дахь жилдээ дарааллан Вашингтон Визардстай
тааран тоглож 4:2 харьцаагаар хожсон байна. Гэвч тэд 2-р шатанд Бостон Селтикст
4:3 харьцаагаар хожигдсон байна. Бостонтой хийсэн цувралын 7 дахь тоглолтод
Жеймс 45 оноо авч байсан бол эсрэг багаас Пол Пийрс 41 оноо авч байжээ.

2008-09 оны улиралд Жеймс дахин амжилтаа ахиулж, хувийнхаа рекордыг шинэчлэв.
Сарын шилдэг тоглогчоор дөрвөн удаа дараалан шалгарч 2003-04 оны улиралд Кевин
Гарнеттын гаргаж байсан амжилтыг давтжээ. Мөн гол таван статистик үзүүлэлтээр
(нийт оноо, самбараас бөмбөг авалт, оновчтой дамжуулалт, бөмбөг таслалт, блок
шот) бүгдэд нь багаа манлайлсан НБА-гийн түүхэн дэхь 4 дэх тоглогч болсон байна.
Гуравдугаар сарын 25-нд Нью-Жерси Нэтстэй хийсэн тоглолтод ялалт байгуулснаар
Кливлэндийн Морин цэргүүд 1988/89, 1991/92 оны улиралд гаргаж байсан 57-25
амжилтаа ахиулж, улирын 58 дахь хожлоо авсан бөгөөд улиралд өндөрлөхөд тэд 66
хожил, 16 хожигдолтой байв. Леброн 28.4 оноо, 7.6 самбараас бөмбөг авалт, 7.2
дамжуулалт, 1.7 бөмбөг таслалт, 1.2 хаалтыг нэг тоглолтод дундажлан НБА-гийн
улиралын үнэ цэнтэй тоглогчоор шалгарснаас гадна НБА-гийн бүх оддын 1-р баг,
НБА-гийн хамгаалалтын 1-р багт тус тус багтсан байв. Хасагдах шатны эхний шатанд
тэд Детройт Пистонсыг шүүрдэж, цуврал тоглолтод Жеймс дунджаар 32 оноо, 11,3
удаагийн самбараас бөмбөг авалт, 7,5 оновчтой дамжуулалт гүйцэтгэж, ингэхдээ
хамгийн сүүлийн тоглолтод 36 оноо авч, 13 удаа самбараас бөмбөг авч, долоон
оновчтой дамжуулалт өгснөөс гадна 17 торгуулийн шидэлт гүйцэтгэснээс 16-г нь
сагсанд оруулжээ. Дараагийн шатанд Кавальерс Атланта Хауксыг 4:0-ээр шүүрдэн
бүсийнхээ шигшээ тоглолтонд шалгаран үлдлээ. Гэвч тэд бүсийн аваргын төлөө
цувралд Орландо Мэжикт 6 тоглолтод ялагдсан юм.

2009-2010 оны улиралын дараа Леброн Жеймс чөлөөт агент болсон бөгөөд түүнийг
Чикаго Буллс, Нью Йорк Никс, Майами Хит, Нью Жерси Нетс гээд олон багууд багтаа
нэгтгэхээр сонирхож байв. Гэвч Леброн Уэйд, Крис Бош нарын хамтаар Майами Хитэд
нэгдэхээр болсон бөгөөд Хиттэй 6 жилийн гэрээ байгуулсан байна. Ингэснээр Леброн
1982 оны Мозес Мэлоуноос хойш улиралын үнэ цэнтэй тоглогч болсон жилээ багаа
сольсон анхны тоглогч болсон юм. Жеймс Хитийн өмсгөлтэй анхны тоглолтоо 2010 оны
10 сарын 26-нд Бостон Селтиксийн эсрэг хийж 31 оноо авч байжээ. Мөн 2010 оны 11
сарын 9-нд Юта Жаззын эсрэг тоглолтод 11 самбараас бөмбөг авалт, 20 оноо 14
оновчтой дамжуулалт өгч Хитийн тоглогч болсноосоо хойш анх удаа трипл-дабль
гүйцэтгэсэн байна. 12 сарын 2-нд Леброн Хитийн төлөө тоглох болсноосоо хойш анх
удаа Кливленд хотод ирж тоглон 38 оноо авсан ба хөгжөөн дэмжигчид түүнийг бөмбөг
авах бүрд дургүйцлээ илэрхийлж байв. 12 сарын 17-нд Нью Йорк Никсийн эсрэг
тоглолтод 32 оноо, 11 самбараас бөмбөг авалт, 10 оновчтой дамжуулалт өгч
улиралын 2 дахь трипл-даблиа гүйцэтгэжээ. Үүнээс ердөө 3 тоглолтын дараа
Лэйкерсийн эсрэг тоглолтод дахин 27 оноо, 11 самбараас бөмбөг авалт, 10 оновчтой
дамжуулалт өгч трипл-дабль хийсэн байна. Мөн 2011 оны 3 сарын 29-нд төрөлх
Кливленд багийнхаа эсрэг тоглолтод 27 оноо, 10 самбараас бөмбөг авалт, 12
оновчтой дамжуулалт өгч трипл-дабль хийж байжээ. Жеймс улиралын Майамид
өнгөрүүлсэн эхний улиралдаа 79 тоглолтод оролцож 26.7 оноо, 7.5 самбараас бөмбөг
авалт, 7 оновчтой дамжуулалт өгсөн үзүүлэлтээр дуусгаж Майами хасагдах шатанд
бүсийнхээ 2-р байраар шалгарчээ. Хасагдах шатны эхний тойрогт Майами Хит
Филадельфиаг цуврал 5 тоглолтод, 2-р шатанд Бостон Селтиксийг мөн 5 тоглолтод
буулган авч бүсийнхээ шигшээ тоглолтод НБА-гийн улиралын тоглолтыг амжилтаараа
тэргүүлсэн Чикаго Буллс багтай тунан үлдсэн байна. Бүсийнхээ шигшээ тоглолтод
Деррик Рөүз тэргүүтэй бухнуудыг 4-1 харьцаагаар илүүрхэн НБА-гийн шигшээ
тоглолтод Даллас Маверикс багтай тоглохоор болсон байна. Шигшээ тоглолтыг Майами
2-1 харьцаагаар тэргүүлж байсан боловч тэд эцсийн дүнд Далласт 4-2 харьцаагаар
хожигдон улиралыг дуусгасан байна.

Шигшээ тоглолтод хожигдсоныхоо дараа улирал дундын амралтын үеэр Леброн Хаким
Олажьювоны удирдлага дор бэлтгэл хийж байсан. 2011-12 оны НБА-гийн тоглогдын
ажил хаялтын улмаас 66 тоглолтой болж өнгөрсөн бөгөөд Леброн 27.1 оноо,
самбараас бөмбөг авалт, 6.2 онодчтой дамжуулалт, 1.9 бөмбөг таслалт хийсэн
үзүүлэлтээр улиралын үнэ цэнтэй тоглогчоор 3 удаагаа шалгарсан байна. Улиралын
нээлтийн тоглолтоо Майами өнгөрсөн улиралын НБА-гийн аварга болсон Далласын
эсрэг хийсэн бөгөөд Леброн уг тоглолтод 37 оноо авснаар Майами өрсөлдөгчөө
105:94 харьцаагаар хожиж улиралын анхны ялалтаа авсан байна. 2012 оны 4 сарын
3-нд Леброн Филадельфийн эсрэг тоглолтод 41 авч өөрийн улиралын хамгийн өндөр
үзүүлэлтээ хийсэн байна. Майами Хит өмнөх улиралын адил Чикаго Буллсын дараа
бүсийнхээ 2-р байраар хасагдах шатанд үлдэн эхний тойрогт Нью Йорк Никсийг 4-1
харьцаагаар хожиж дараагийн шатанд шалгарчээ. 2-р шатанд тэд Индианаг 4-2
харьцаагаар буулган авч бүсийнхээ шигшээ тоглолтод Бостон Селтиксийг цуврал 7
тоглолтод хожсоноор НБА-гийн аваргын төлөө 2 дахь улиралдаа дарааллан тоглохоор
болжээ. Шигшээ тоглолтод тэднийг Кевин Дюрант, Расселл Уэстбрүүк тэргүүтэй
залуухан бүрэлдэхүүнтэй Оклахома Сити Тандер баг хүлээж байв. Хэдийгээр Майами
Хит цувралын эхний тоглолтод хожигдсон хэдий ч дараагийн 4 тоглолтод хожиж
НБА-гийн аварга болжээ. Цувралын 5 дахь тоглотод Леброн 26 оноо, 11 самбараас
бөмбөг авалт, 13 оновчтой дамуулалт өгсөн үзүүлэлтээр трипл-дабль гүйцэтгэсэн
бөгөөд шигшээ тоглолтын турш 28.6 оноо, 10.2 самбараас бөмбөг авалт, 7.4
дамжуулалт өгсөнөөр анх удаагаа шигшээ тоглолтын үнэ цэнтэй тоглогчоор шалгарсан
байна.

2012-13 оны улирал Леброн болон Майами Хит багийн хувьд үнэхээр гайхалтай улирал
байсан юм. Тэд НБА-гийн түүхэнд 3-т орох 27 дараалласан ялалтыг байгуулж
улиралын тоглолтыг 66-16 амжилтаар багийнхаа улиралын тоглолтуудад хамгийн их
хожил авсан үзүүлэлтийг шинэчлэн тогтоожээ. Леброн 26.8 оноо, 8 самбараас бөмбөг
авалт, 7.3 оновчтой дамжуулалт, 1.7 бөмбөг таслалт гүйцэтгэсэн үзүүлэлтээр 4
дэхь удаагаа улирлын үнэ цэнтэй тоглогчоор шалгарсан байна. 2012 оны 12 сарын 4
-нд Вашингтоны эсрэг тоглолтод улиралын анхны трипл-дабль үзүүлэлтээ гүйцэтгэсэн
байна. Мөн 2 сарын 26-нд Сакраменто Кингсийн эсрэг тоглолтод 40 оноо авч
улиралын хамгийн өндөр үзүүлэлтээ хийсэн байна. Хасагдах шатанд Майами Милуоки
Бакс, Чикаго Буллс, Индиана Пэйсерс багуудыг буулган авч Сан Антонио Спөрс
багтай шигшээ тоглолтод шалгаран үлджээ. Цувралын 6 дахь тоглолт хүртэл Сан
Антонио цувралыг тэргүүлж байв. Цувралын 6 тоглолт дуусахад 12 секунд дутуу
байхад Сан Антонио 92-95 харьцаагаар тоглолтыг тэргүүлж байх үед Леброн 3 онооны
шидэлт хийгээд алдсан боловч Крис Бош самбараас бөмбөгийг авч, Рэй Аллен
дамжуулж, Рэй Аллен 3 онооны шидэлтийг амжилттай болгосноор тоглолт 95-95
харьцаатай болж тэнцсэн байна. Улмаар нэмэлт цагт Майами Хит 103-100 харьцаагаар
хожсоноор цувралын ерөнхий харьцаа 3-3 болж тэнцсэн байна. Леброн уг тоглолтод
32 оноо, 11 оновчтой дамжуулалт, 10 самбараас бөмбөг авалт гүйцэтгэснээр шигшээ
тоглолтод 2 дахь трип-дабль гүйцэтгэсэн байна. Улмаар цувралын 7 дахь тоглолтод
Майами Хит 95-88 харьцаагаар хожсоноор 3 удаагаа НБА-гийн аварга болсон бол
Жеймс 2 дахь удаагаа НБА-гийн аварга болж мөн шигшээ тоглолтын үнэ цэнтэй
тоглогчийн шагналыг 2 дахь удаагаа хүртсэн байна.

2014 оны долоодугаар сарын 1-нд Леброн Майами Хит багаас чөлөөтагент болсон.
Жеймс долоодугаар сарын 12-нд Кавальерстай 2 жилийн 42.1 сая долларын гэрээг
байгуулсан. 2014 оны 7 сарын 12-нд Леброн өөрийн төрөлх хотын баг болох Кливленд
Кавальерстай 2 жилийн 42.1 сая долларын гэрээ байгуулсан. Үүнээс удалгүй
Кавальерс Миннесота Тимбервулвз багийн хүчний довтлогч Кевин Лавыг багтаа
нэгтгэснээр шинэ их гурвал бүрдсэн юм. Леброн бүх оддын тоглолтод 11 дэхь
удаагаа сонгогдон тоглосон. Мөн улиралын тоглолтыг 25.3 оноо, 6 самбараас бөмбөг
авалт, 7.4 ашигтай дамжуулалт дундажласан үзүүлэлтээр дуусгаж Кавальерс багийн
түүхэн дэх хамгийн олон оновчтой дамжуулалт гүйцэтгэсэн тамирчин болсон. Өмнөх
улиралд хасагдах шатанд шалгар чадаагүй Кавальерс 53-29 үзүүлэлтээр бүсийнхээ
2-р байраар хасагдах шатанд шалгарч, эхний шатанд Бостон Селтиксийг шүүрдсэн
байна. Харин дараагийн шатанд тэд Чикаго Буллсыг 4-2 харьцаатай илүүрхсэн бол
бүсийнхээ шигшээ тоглолтод Атланта Хауксыг шүүрдэн НБА-гийн шигшээ тоглолтод
шалгарн үлджээ. Гэвч шигшээ тоглолтыг багийн бусад лидерүүд болох Кевин Лав,
Кайри Ирвинг нар бэртэл, гэмтлийн улмаас өнжиж зөвхөн Леброн л багаа урагш чирэн
тоглож байв. Леброн шигшээ цувралд 35.8 оноо, самбараас бөмбөг авалт, 8.8
оновчтой дамжуулалт дундажлаж байсан боловч Кавальерс Голден Стэйт Уорриорзт 4:2
харьцаагаар хожигдсон байна.

НБА-д амжиллтай тоглосон эхний жилийнхээ дараа Леброн Жеймс 2004 онд Афины
олимпод оролцох АНУ-ын шигшээ багийн бүрэлдэхүүнд багтжээ. Тэд олимпийн наадмаас
хүрэл медаль хүртсэн нь Америкийн шигшээ НБА-гийн оддоор багаа бүрдүүлэх
болсноос хойш анх удаагаа алтан медалиас мултарсан тохиолдол байлаа. Олимпийн
наадамд Жеймс нэг тоглолтод дунджаар 14,6 минут талбайд тоглож, 5,8 оноо, 2,6
удаагийн оновчтой дамжуулалт, 4,8 удаагийн самбараас бөмбөг авалт гүйцэтгэжээ.
Дараа нь Жеймс Америкийн шигшээ багийн хамтаар 2006 оны сагсан бөмбөгийн дэлхийн
аварга шалгаруулах тэмцээнд оролцож хүрэл медаль хүртсэн. Харин 2007 онд
америкчууд америк тивийн сагсанбөмбөгийн аварга шалгаруулах тэмцээнд түрүүлснээр
Бээжин-2008 олимпийн наадамд оролцох эрхээ авсан бөгөөд олимпийн наадмын турш
америкчууд нэг ч тоглолтод ялагдалгүй олимпийн аварга болсон юм. Тэд финалын
тоглолтод Испанийн багийг 118:107 харьцаатай хожсон бөгөөд уг тоглолтод Леброн
14 оноо, 6 самбараас бөмбөг авалт,3 оновчтой дамжуулалт өгсөн байна. Харин 2012
оны Лондонгийн олимпийн тоглолтод тэр Коби Брайантын хамт шигшээ багаа ахлан
оролцжээ. Леброн Австралийн шигшээ багийн эсрэг 11 оноо, 14 самбараас бөмбөг
авалт and 12 оновчтой дамжуулалт өгснөөр америкийн шигшээ багийн түүхэнд
олимпийн наадамд трип-дабль хийсэн анхны тоглогч болж байжээ. Мөн Леброн шигшээ
тоглолтод Испаний эсрэг 19 оноо авсан.



https://mn.wikipedia.org/wiki/%D0%9B%D0%B0_%D0%BD%D0%B8%D0%BD%D0%B0

ЭНСО буюу ENSO нь "El Niño-Southern Oscillation" гэсэн үгний товчлол бөгөөд
далай-агаар мандлыг хамарсан цаг уурын үзэгдэл юм. ЭНСО нь далайн гадаргуугийн
усны температур хэлбэлзэх үзэгдэл (тропик орчмын зүүн Номхон далайд тохиолдоно)
бөгөөд үүнийг Эль-Нино (El Niño) болон Ла-Нина (La Niña) гэж нэрлэнэ. Эль-Нино
гэдэг нь "Жаал хүү" (Христын бага нас гэсэн утгатай) гэсэн испани үг бөгөөд уг
үзэгдэл зул сарын баярын үеэр өмнөд Америкийн баруун эрэгт тохиолддог тул ингэж
нэрлэсэн байна. Ла нина нь "Бяцхан охин" гэсэн утгатай үг юм.

Эль Нино нь бөмбөрцөгийн өмнөд хагасын цаг уурт үлэмж нөлөөтэй болно. Энэ
үзэгдлүүдийг анх 1923 онд Гильберт Валкер тодорхойлсон ба Southern Oscillation
буюу Өмнөдийн хэлбэлзэл гэж нэрлэдэг нь уг үзэгдэл сар эсвэл улирал бүрд
давтагддагаас үүдэлтэй байна.

Эль-Нино ба Ла-Нина гэдэг нь далайн гадаргуугийн усны температур, тропик орчмын
төв Номхон далайн гадаргуун усны температураас 0.5 °C-аас илүү хэмжээгээр халах
хэвийн бус нөхцлийг хэлнэ. Энэ үзэгдэл 5 сараас бага хугацаагаар үргэлжилбэл
Эль-Нино, Ла-Нина "нөхцөл", 5 сараас илүү хугацаагаар үргэлжилбэл "үзэгдэл" гэж
нэрлэнэ.



https://mn.wikipedia.org/wiki/%D0%9A%D0%B0%D0%B8%D1%80

Каир (араб. القاهرة, Ал-Кахира, "Ялагч" гэсэн утгатай үг) нь Египетийн нийслэл
бөгөөд хамгийн том хот юм. Арабын ба Африкийн орнууд доторх хамгийн их хүн амтай
хот юм. Албан ёсны нэр нь Ал-Кахира боловч голдуу Египетийг дуудах нэр болох
Египет Араб хэлээр Маср гэдэг. Маср нь "Майхнуудын хот" буюу Египетийн анхны
Араб нийслэл болох Миср ал-Фустатын (Фустат) нэрнээс үүсчээ.Каирийн оршин
суугчдыг Египет дотор Масри биш Масрауэя гэдэг.

Каир нь Египетийн нийслэл гэдэг утгаараа түүх нь улсынхтай нь салшгүй холбоотой
юм. Каир нь анх Фатимидын калифуудаар хааны хаалттай гэр болж байгуулагдсан
бөгөөд Фустатыг орлож засгийн газрын байрладаг хот болжээ. Хожим нь мамлюкуудын
удирдлага доор, 1517-1798 онуудад Османы удирдлага доор, мөн түр зуур Наполеоны
цэргүүдээр эзлэгдэж байв. 1805 оноос 1882 он хүртэл Египетийн Мухаммад Али нь
Каирыг өөрийн тусгаар тогносон эзэнт гүрнийхээ нийслэл болгосон боловч дараа нь
Британичуудын удирлагад оржээ. 1922 онд Египет тусгаар тогтносноор дахин
Египетчүүдэд эрх мэдэл шилжсэн аж.

2006 оны хүн амын тооллогоор Каир нь 6.8 сая хүнтэй хэмээн тогтоогдсон байна.
Үүнээс 10% нь христийн шашинтнууд юм. Тооллогын үеэр хүн ам нь саяаар илүү
байсан боловч 2008 оны 4 сард Хелван муж Каир мужийн хэсгүүдээс байгуулагдснаар
тоог нь багасгажээ. Каирын метрополи газар нутаг нт 17.285 орчим хүн амтай
бөгөөд үүгээрээ дэлхийд 16-д, Африкт нэгд жагсдаг байна.



https://mn.wikipedia.org/wiki/%D0%98%D1%85_%D1%85%D1%8F%D0%BC%D1%80%D0%B0%D0%BB

Их хямрал нь дэлхийн хоёрдугаар дайны өмнөх арваад жилүүдэд үргэлжилсэн дэлхий
нийтийг хамарсан XX зуунд болсон хамгийн удаан үргэлжилж, хамгийн өргөн хүрээг
хамарсан, маш гүн эдийн засгийн хямрал байсан юм. Их хямрал нь 1929 оны 9 дүгаар
сарын 4-нд эхэлсэн хувьцааны ханшны уналтаар анх Америкийн Нэгдсэн Улсад
эхэлсэн. Улс орнуудад харилцан адилгүй цаг хугацаанд үргэлжилсэн ч ихэнх
улсуудад 1930 оноос 1930-аад оны сүүлч болон 1940-өөд оны дунд үе хүртэл
үргэлжилсэн.

Их хямрал нь социалист бус орнуудын эдийн засгийг ихээр ганхуулсан. Олон улсын
худалдаа 50 гарам хувиар буурсан ба энэ үеэр АНУ-д ажилгүйдлийн түвшин 25%
хүрсэн бол зарим улсад 33% болж өсч байжээ. Хүнд үйлдвэрт түшиглэсэн хотууд
ихээр өртсөн ба бүтээн байгуулалт үндсэндээ зогссон.

Зарим улсын эдийн засаг 1930-аад оны дундаас сэргэж эхэлсэн ч ихэнх оронд их
хямралын сөрөг нөлөө дэлхийн хоёрдугаар дайны сүүл үе хүртэл ажиглагдсан.
Өнөөдөр XXI зуунд их хямрал нь дэлхийн эдийн засаг хир их дордож болохыг
харуулсан бодит жишээ болж байна.



https://mn.wikipedia.org/wiki/%D0%98%D1%85_%D0%A5%D1%8D%D0%BB%D0%BC%D1%8D%D0%B3%D0%B4%D2%AF%D2%AF%D0%BB%D1%8D%D0%BB%D1%82_(%D0%9C%D0%BE%D0%BD%D0%B3%D0%BE%D0%BB)

Монголд өрнөсөн Их Хэлмэгдүүлэлт нь 1922 онд эхлэн 1937 онд дээд цэгтээ хүрч,
1939 оноос бага зэрэг саарсан боловч янз бүрийн хэлбэрээр олон жил үргэлжилсэн
тухайн үеийн Монголын нийгмийн бүхий л давхаргыг хамарсан хэлмэгдүүлэл байв.
Монголын хэлмэгдүүлэлт нь шууд нийгмийн сэхээтнүүдийн эсрэг чиглэж байв.
Хүмүүсийг голдуу Японы тагнуул хэмээн хэлмэгдүүлж байжээ. Ихэвчлэн
хэлмэгдүүлэлтэнд 45,000-аас 55,000 хүн хөнөөгдсөн гэсэн тооцоо байдаг бөгөөд
ихдээ 100,000 ч гэсэн тоо бий. Монгол улсын нийт хүн амын 8-13%-ийг хэлмэгдүүлэн
хөнөөжээ. Эдгээрээс 18,000 нь лам нар байв.

Тухайн үед эрх барьж байсан Монгол Ардын Намын (үүнд МАХН бас багтана) төв
удирдлага нь Х.Чойбалсангийн шууд удирдлага дор ба нөгөө талаас шууд И.Сталины
шахалтан дор олон арван мянган гэмгүй Монголчуудыг бөөнөөр нь аймаглан устгах
коммунист яргаллыг энэ хэлмэгдүүлэлтээр үйлдсэн юм.

Монголын үндэсний эрх ашгийг ба тусгаар тогтнолыг хамгаалсан зохиолч, эрдэмтдийн
бүтээлийг хориглон шатааж байв. Энэ хэлмэгдүүлэлтээр тэр үеийн монголын
сэхээтнүүд баривчлагдан шийтгэгдэж, олонхи нь цаазаар авахуулсан байдаг. Мөн
Монгол дахь шарын шашны 700 гаруй сүм хийд коммунист хийрхлийн золиос болж
сүйтгэгдэж сүм хийдээс оросуудын тоносон олон зуун ачааны тэрэг дүүрэн Монголын
соёлын дурсгалууд ЗХУ-д ачигдсан байна. Үүний зарим хэсэг нь одоо болтол
Санкт-Петербургийн Эрмитаж музейд 2 том танхим дүүрэн үзмэр болон дэлгэгдсэн
байдаг.

Эхний үе шат Монголын хувьсгалыг Зөвлөлтийн загварт оруулахын тулд Монголын улс
төрийн лидерүүдийг хэлмэгдүүлэлтэнд өртүүлжээ. Бодоо, Данзан, Дамбажав нарыг
дараалан улс төрийн тавцангаас зайлуулж Коминтерний заавраар тайж угсаа,
үндэстний хөрөнгөтөн, сэхээтэн лам нарын хөрөнгийг нийгэмчилж (10 сая төгрөгний
үл хөдлөх хөрөнгө) 1928-1932 онд монголын эдийн засгийн гол баялаг мал 6 саяаар
хорогдов. 1932 оны зэвсэгт бослогын дараа хэлмэгдүүлэлт бага зэрэг намжсан
боловч ЗХУ, Коминтерн өөрсдөөсөө урвасан гэдэг ялт хэргийг буриадуудад тулгаж
аймшигтайгаар устгах дараагийн үйл ажиллагаанд бэлтгэж байв. Ж. Лхүмбэ, П.
Гэндэн, Г. Дэмид, Д. Лувсаншарав нарын удирдсан японыг түшиглэсэн хувьсгалын
эсэргүү хуйвалдааны байгууллагын гэсэн хэд хэдэн хэргийг зохион байгуулж үүний
үр дүнд 26000 хүнийг хэлмэгдүүлснээс 25000 хүнийг нь 1937-1939 онд шийтгэсэн
байна. Энэ үйл ажиллагааг гардан хийсэн Онцгой бүрэн эрхт комисс (ОБЭК) 1937 оны
9сарын 10нд байгуулагдан 1939 оны 4 сарын 22 хүртэл ажиллахдаа 51 удаа хуралдаж
25824 хүний хэргийг шүүж 20474 хүнд буудан алах ял өгч, 5103 хүнд 10 жил хорих
ял, 240хүнд 10 аас доош жилээр хорих ял оногдуулжээ. Зөвхөн 1937 оны 8 сараас
1938 оны 1 сарын хооронд 10728 хүнийг баривчилсан ба үүний 7814 нь лам, 322 нь
хуучин феодал, 300 нь албан хаагч, 180 нь ардын цэргийн дарга, 1555 нь буриад,
408 нь хятадууд байжээ. Үүнээс 7171 хүний хэргийг мөрдөн байцаасан байх бөгөөд
6311 хүнийг цаазалсан байна.

Уг байгууллагыг татан буулгасны дараа Тусгай комиссыг байгуулснаар Улс төрийн
хэлмэгдүүлэлтийн хоёрдугаар үе шат эхэлжээ. Энэ комиссын гол үүрэг нь аймшигт
цуст яргаллыг гардан хийсэн хүмүүсийн эсрэг чиглэсэн нь хэргийн гэрчийг устгаж
түүхэн үнэнээс зайлсхийх гэсэн оролдлого байлаа. Энэ байгууллага 1939 онд 78
хүнийг, 1940 онд 42 хүнийг, 1941 онд 86 хүнийг шийтгэсний ихэнхийнх нь хувь заяа
ЗХУ-д шийдэгджээ.

Улс төрийн хэлмэгдүүлэлтийн 3-р үе шат нь Монголын шинэ үеийн сэхээтнүүдийн
эсрэг хандаж тэдний үндэс угсаагаа сэргээх эх оронч үзлийг нь мохооход чиглэв.
1962 онд Чингис хааны 800 жилийн ойг тэмдэглэлээ, үндсэрхэг үзэл гаргалаа,
Марксизм-Ленинизмын жанжин шугамаас ухарлаа хэмээн Д. Төмөр-Очир, Ц. Лоохууз, Б.
Сурмаажав, Х. Нямбуу, Л. Цэнд тэргүүтэй олон сэхээтнүүдийг үүнд хамруулжээ.
Ийнхүү Монгол дахь улс төрийн хэлмэгдүүлэлт эхний үедээ алан хядах замаар
хэрэгжсэн бол дараачийн үедээ аажмаар төрхөө өөрчлөн, нам захиргааны арга хэмжээ
авч шийтгэх, хүний нэр төр, нандин чанарыг гутаах, үзэл бодлоор хавчин
гадуурхах, нэр хоч өгөх, нутаг заан цөлөх хэлбэртэй болсон юм. Энэ удаа
хууль-хяналт, шүүх, прокурорын байгууллагын оролцоотой хэрэгжүүлэх болсон ажээ.

Улс төрийн хэлмэгдүүлэлтийн эхлэл нь 1933 онд гарсан Лхүмбийн хэрэг байсан юм.
Энэ хэрэгт, улс төр, нам, цэргийн албан хаагчид болон хэдэн зуун энгийн иргэд
хэлмэгдсэн юм. Энэ хэрэг нь огт ор үндэсгүй зохиомол зүйл байсан нь тогтоогдсон.

Жамбын Лхүмбэ нь Намын Төв Хорооны нарийн бичгийн дарга байсан юм. Ж.Лхүмбэ
болон тэр хэрэгт холбогдсон бусад хүмүүсээс гаргуулж авсан мэдүүлгээс үзвэл тэд
нар Японы тагнуулын даалгавараар ажилладаг байгууллагыг үүсгэн байгуулсан,
хувьсгалын эсрэг зэвсэгт бослого зохион байгуулахаар бэлтгэж байсан гэсэн
байдаг. Гэхдээ тэдгээр бүх мэдүүлэг нь нотлогдоогүй, анх тэр хэргийг үүсгэх гол
нотлох баримт гэгдэж байсан захиаг бичсэн хүн нь шууд гүтгэлэг байсныг хүлээсэн
бөгөөд тэр нь шинжээчийн дүгнэлтээр нотлогддог байна.

1937 оны есдүгээр сард нам, улс төр, цэргийн голлосон 69 хүнийг прокурорын
зөвшөөрөлгүй баривчилж хэлмэгдүүлсэн байдаг.

Мөн цэмбэний фабрик шатсан хэрэг, Гэндэн-Дэмидийн хэрэг, Германы тагнуулын
хэрэг, Японы тагнуулын хэрэг, Порт-Артурын хэрэг гэх зэрэг олон хэргүүд байсан
байх ба тэдгээр нь цөм зохиомол хэрэг байсан нь сүүлд шалгалтын явцад тодорсон
байдаг. Тэдгээр хэрэгт холбогдуулж хэдэн мянган хүнийг хэлмэгдүүлжээ.

Дорноговь аймгийн дотоод яамны төлөөлөгчийн газрын шоронд хүн орох зайгүй болсон
байсанд 30 хүнийг буудан алж зай гаргаж байсан тухай баримт хадгалагдан үлдсэн
байдаг.

1930-аад оны эхнээс Зөвлөлт Холбоот Улсын коммунист намын зүгээс Монголын талаар
явуулах бодлого илэрхий идэвхжижээ. Энэ үед Зөвлөлт Холбоот Улсын Коммунист
Намын Төв Хорооны дэргэд Монголын комисс байгуулагдаж Монголын тухай асуудлыг
байн байн хэлэлцэж тогтоол шийдвэр гаргаж байжээ. Жишээ нь бүрэн бус тооцоогоор
ЗХУКН-ын Төв Хорооны улс төрийн товчоогоор 1930-1939 онд Монголын асуудлыг 168
удаа хэлэлцсэн байдаг. ЗХУКН-ын 1933 оны 11 сарын 1-ний тогтоолоор Элиава гэгч
хүнийг Монголд томилон явуулахдаа түүнд дараах үүргийг өгчээ. Үүнд:

Зөвлөлтийн удирдлагаас манай төр засгийн удирдагч нарт Японы тагнуул танай
Монгол улсад нэвтэрч ялангуяа сүм хийдтэй холбоо тогтоож байна хэмээн тэдэнд
шургуу ухуулж байсан байдаг. Монголын лам нарыг үй олноор нь хэлмэгдүүлж, сүм
хийдийг устгах санааг Сталинаас Монголын удирдагч нарт тулган хэлж байжээ.

1934 оны 11 сард Сталин Монголын ерөнхий сайд Пэлжидийн Гэндэнг хүлээн авч
уулзахдаа:

ЗХУКН-ын Төв Хорооны Улс Төрийн Товчооны 1935 оны арваннэгдүгээр сарын 26-ны
34-р тогтоолд:

Доктор О.Батсайханы дүгнэж хэлснээр "энэхүү шийдвэр болон бусад олон дагалдах
заавруудын хамтаар Монголд олон тооны "хувьсгалын эсэргүү" "Японы тагнуул" буй
болж тэднийг хоморголон баривчлах аянд гарах нэг сэжим болжээ".

Ингээд 1937 оны намар ЗХУ-ын Дотоод явдлын яамны дэд сайд Фриновский, Батлан
хамгаалах яамны дэд сайд Смирнов нар Монголд ирэхдээ Хувьсгалын эсэргүү, Японы
тагнуул гэгдэх хэсэг хүмүүсийн нэрсийн жагсаалт авч ирсний дагуу мөн оны
есдүгээр сарын 10-ны шөнөөс өргөн баривчилгаа эхлэж түүнд төр, нам, соёл, олон
нийт, цэргийн зүтгэлтэн, лам, хар олон мянган хүн өртсөнийг өмнө нэгэнт өгүүлсэн
билээ. Эл баривчлагын үед манай дотоод явдлын яаманд зөвлөлтийн олон арван
зөвлөх сургагч нар ажиллаж хэрэг дээрээ тэд баривчлагдагсдын мөрдөн байцаах үйл
ажиллагааг зохион байгуулж байсан байна.

Тухайн үеийн Дотоод явдлын яаманд хэт их эрх мэдлийг төвлөрүүлснээр хэрэг
бүртгэлт мөрдөн байцаалтандаа эрүү шүүлтийг дураар хэрэглэх болсон. Үүнийгээ ч
хууль ёсны болгох зорилгоор тусгай комиссоос: сэжигтний амь насанд ноцтой
хохирол учруулалгүйгээр эрүүдэн байцаахыг зөвшөөрсөн шийдвэр гаргуулсан байна.
Ингэснээр дотоод яамны гүйцэтгэх ажилтнууд өөрийн дураар харгис хэрцгий эрүү
шүүлтээ хуулийн дагуу хэрэглэх эрхтэй болсон байдаг.

Мөн дотоод яамны хэрэг бүртгэл, мөрдөн байцаах үйл ажиллагаа нь прокурорын
байгууллагын хяналтаас бүрэн гарсан. Үүний тулд Х.Чойбалсан:

Бас нэг хүчин зүйл нь хэргийг шүүх байгууллага тасладаггүй харин Онц Бүрэн Эрхт
Тусгай Комисс гэх комисс шийдэж байсан бөгөөд энэ нь Дээд шүүхээс гадна дахин
нэг шүүх үүссэн байсан хэрэг юм. Мөн тухайн үеийн улс төрийн хилс хэрэгт
гүтгэгдэж байсан бүх хүмүүс тус комиссоор хэрэг нь шийдэгдэж байсан нь Шүүх
байгууллагын үүрэг ролийг үгүйсгэсэн явдал байсан юм. Бүрэн эрхт тусгай комисс
нь хэрэгтнүүдийн хэрэгтэй танилцдаггүй, нэрсийн жагсаалтаар ял оноодог байжээ.

Эл үе нь улс орны гадаад байдал эрс хурцдан, хүндэрч дотоодод дайсны явууллага
идэвхижиж байсан үе юм. 1935 оны 2 сараас эхлэн Японы зүгээс хилийн өдөөн
хатгалга хийх, тус улсад халдан довтлох илэрхий болсон. Энэ үед Японы тагнуул
Монголд байгаа гэж үзэх үндэслэл бүрэн байсан.

1990 ээд оны эхээр Цагаатгах ажлыг удирдан зохион байгуулах улсын комисс
байгуулагдаж, 1998 оны 1 сарын 2-нд улс төрийн хилс хэрэгт хэлмэгдэгсдийг
цагаатгах тэдэнд нөхөн олговор олгох тухай хуулийг УИХ батласан юм.

2005 оны 11 сарын байдлаар Улс төрийн хилс хэргээр хэлмэгдсэн 36 мянган хүний 29
мянгыг нь цагаатгаад байна. Эдгээр хүмүүсийн 26 мянга нь улсын комисс
байгуулагдсан цагаас хойших 15 жилийн хугацаанд цагааджээ.

1932–1940 онд 28,451 хүн баригдаж шийтгүүлсэн. Түүний 20,822 хүн буюу 73% нь
буудуулжээ.

1932-1937 оныг хүртлэх 5 жилд 1730 хүн шийтгэгдэж 162 буюу 0.9% нь буудагдсан
бол 1937-1940 он хүртлэх 4 жилд 26,721 хүн шийтгэгдэж түүний 20,660 буюу 77% нь
буудуулсан байна.

1937-1940 онд шийтгүүлсэн хүний тоо нь тэр үеийн насанд хүрсэн эрэгтэйчүүдийн
10.9% -ийш эзлэж байсан бөгөөд энэ нь 1000 хүн тутмаас 10-11 хүн шийтгэгдэж, 8-9
хүн буудуулж байсан гэсэн үг юм.

1934 онд хуралдсан намын 9-р их хурлаар сонгогдсон бүгд хурлийн гишүүдийн 72%,
Төв хорооны тэргүүлэгчдийн 82%, намын төв комиссын гишүүдийн 57%, Төв шалган
байцаах комиссын гишүүдийн 80% нь баригдаж шийтгүүлжээ.

БНМАУ-ын төр засаг, ДЯЯ, Цэргийн яамны удирдах албан тушаалтнуудыг 1937 оны 6, 7
дугаар сард баривчилж Чита хотноо аваачиж, 1-2 сарын хугацаатай мөрдөн байцаалт
явуулсны эцэст мөн оны найм, есдүгээр сард Москва хотод хүргэж, мөрдөн
байцаахад, монгол иргэдийн мөрдөн байцаалтын үйл ажиллагаанд биечлэн оролцож,
монгол хэлний орчуулагчаар ажилласан буриад Базар Чимитович Балданог 1956 онд
байцаан мэдүүлэг авсан байна.

Тэрбээр 1956 онд өгсөн мэдүүлэгтээ, Намайг 1939 оны 6-р сард Чита мужийн
НКВД-ийн газрын дарга Куприн дуудаж хувьсгалын эсэргүү хэрэгт баривчлагдсан
монгол иргэдийг мөрдөн байцаах хэсэгт орж, орчуулагчаар нэн даруй ажиллагэж
тушаасан. Мөрдөн байцаалтын ажилд орон нутгийн НКВД-ийн ажилтнууд татагдаж
оролцсон. Мөрдөн байцаах хэсгийн дарга нь Наседкин, Мозулевский, Арсенович нар
байсан. Хэрэгтнүүд хэрэг хүлээхгүй болохоор Очиров, Шагдарон, Бадмаин нар
тэднийг хашгирч сүрдүүлдэг байсан. Мозулевский Балжиннямыг резинэн бороохойгоор
жанчиж, дээлийг нь навсайтал 3 удаа зодсон. Гуравдахь өдрөө Балжинням хэргээ
хүлээсэн. Мал аж ахуй, газар тариалангийн яамны сайд Пүрэвдоржийг байцаахад би
байсан. Балжиннямыг Лувсаншаравтай нүүрэлдүүлэхийг би харсан. Лувсаншарав
Балжиннямыг илчлэх гэхэд цаадах нь огт хүлээгээгүй. Монголчуудыг харгислан
зодож, жанчсаны эцэст тэд аргагүйн эрхэнд хэргээ хүлээдэг юм гэж Очиров, Бадмаин
нарын ярьж байхыг сонссон. Бадмаин ийм байдалд их дургүйцэж байсан. Хожим тэр
Москвад хорлогдсон. Баривчлагдсан монголчуудыг 1939 оны 7-р сард 2 удаагийн
цуваагаар москвад хүргэсэн. Би Москвад бараг бүх монгол хүнийг мөрдөн байцаах
ажиллагаанд орчуулагчаар оролцсон. Янз бүрийн цаг үед Очиров, Бадмаев, Бадмаин,
Боярский зэрэг мөрдөн байцаагч голлож байцаасан. Элдэв арга хэрэглэдэг байсан.
Зодох, хоолоор хясах, карцерт хийх зэргээр. Чекригын Арсенович, Седов, Хват,
Наседкин нар Читад байхад монголчуудыг их зоддог байсан. Харин Полянский,
Марков, Намрцев, Притоманов, Чермонебов нар зоддоггүй байсан юм. Амарыг хууль
бус мөрдөн байцаалтын аргаар зовоосон. Читад Тээвэр худалдааны яамны сайд
Рэнцэнмэнд “Гадаадын ажилчин” хэмээх хэвлэлийн газар ажилладаг байсан
Өлзийтогтох, МАХН-ын ТХ-ны нарийн бичгийн дарга Шижээ, Бага Хурлын орлогч дарга
Лосол, Монголын ардын армийн орлогч жанжин Лувсандоной, МАХН-ын ТХ-ны нэгдүгээр
нарийн бичгийн дарга Лувсаншарав, Бага хурлын дарга Догсом, Шүүх яамны
Даншийцоодол, Худалдааны сайд Шагдаржав, ДЯЯ-ны ажилтан Баясгалан нарыг зодсон.
Москвад Лувсаншарав, Насантогтох хоёрыг их зодсон. Мөрдөн байцаалтын протоколд
сүүлд нь хэрэгтнүүдээр гарын үсэг зуруулдаг байсан юм. Айлган сүрдүүлж хэлж
тулган бичүүлдэг байсан. БНМАУ-ын ДЯЯ-ны зөвлөх байсан Скоков, Мальков нар
зориуд монголоос ирж, мөрдөн байцаалтын ажилд оролцдог байсан юм. Монголд буй
хүмүүсийн талаар Амараас мэдүүлэг авахаар тэд ирж байсан. 1940 оны зун мөрдөн
байцаах ажил дууссан боловч 1941 оны зун хүртэл үргэлжилсэн. 1941 оны 8-р сард
монголчуудын хэргийг ЗХУ-ын Дээд Шүүхийн Цэргийн коллеги шүүн тасалсан. Амар
хэрэг хүлээгээгүй, эцэст нь хууль бус мөрдөн байцаалтын арга хэрэглэж хэргийг
хүлээлгэсэн. Насантогтох, Өлзийбадрах хоёр шүүх хурлын ажиллагаанд биечлэн
оролцсон. ЗХУ-аас тусгаар, бие даасан Монгол улс байгуулах бодолтой гэж хэлж
байсан. Тэгээд буудах ял авсан. Бусад шүүн таслах хурал тэгсхийгээд хуралдсан
болоод өнгөрсөн. Лефортовскийн шоронд болсон. Шүүх хуралд Амар, Лувсаншарав нар
огт оролцоогүй бодогддог. Шүүх хурлынхан хоол ундтай, архи, дарстай сүрхий
хангалуун байсан. Орчуулагч Ульрих намайг орж хооллохыг урьсан боловч би дарга
нарын зиндаанд оролцоогүй гэж мэдүүлжээ.1123

НКВД-ийн ажилтан Бүх Оросын Комунист /Большевикуудын/ намын гишүүн
Васильев,орлогч гишүүн Дроботин,комсомолын гишүүн Морозов нар ЗХУ-н Дотоод
Хэргийн Ардын Комиссариатын газрын удирдлагад рапорт бичиж, монголчуудыг хууль
бусаар мөрдөн байцааж, мөрдөн байцаалтын протоколыг журмын дагуу гүйцэтгэхгүй,
нэгэн хэв маягаар дур мэдэн бүрдүүлж, өнгөрсөн хойно гарын үсэг зуруулах зэргээр
дураар аашилж, хууль зөрчиж байгаа тухай тодорхой мөрдөн байцаагчдын нэр
дурьдаад даруй шалгаж арга хэмжээ авахыг санал болгосон байх юм. Уг рапорт дээр
Л.П.Берия өөрийн гараар Дотоод хэргийн ардын комиссариатын орлогч дарга
Меркулов, Бочков нар “нарийвчлан шалгаж, үр дүнг илтгэ” гэж 1938 оны аравдугаар
сарын 27-нд цохолт хийжээ. Үүний дагуу хирэндээ шалгалт хйиж үр дүнг нь Меркулов
БЕрияд илтгэхдээ, шалгалтаар дээрх дутагдал илэрснийг дурдаад, төв аппаратын
ажилтнууд өөрсдөө мөрдөн байцаалтын ажлыг хууль бусар гуйвуулсныг тэмдэглэж,
НКВД-ийн мөрдөн байцаах хэсгийн орлогч дарга Наседкин, Арсенович, Либензон,
Хват, Мочалов нарын хууль зөрчсөн үйл ажиллагааг илчилснээ илтгэжээ.



https://mn.wikipedia.org/wiki/%D0%97%D0%B0%D1%85_%D0%B7%D1%8D%D1%8D%D0%BB%D0%B8%D0%B9%D0%BD_%D1%8D%D0%B4%D0%B8%D0%B9%D0%BD_%D0%B7%D0%B0%D1%81%D0%B0%D0%B3

Зах зээлийн эдийн засаг (Англи: Market economy; Орос: Рыночная экономика) гэдэг
нь бараа, үйлчилгээний үнэ чөлөөт үнийн системийн дагуу тодорхойлогддог эдийн
засгийг хэлнэ. Энэ ойлголт нь төвлөрсөн төлөвлөгөөт эдийн засгийн эсрэг ойлголт
юм. Зах зээлийн эдийн засаг нь хийсвэр ойлголт болох цэвэр үл үзэгдэх гарын
хувилбараас эхлээд бодит амьдрал дээрх үнийн системийн зарим хэсэг нь төрийн
хяналт дор буюу төрөөс тогтоосон дүрэм журамд захирагддаг холимог эдийн засаг
хүртэл олон янз байж болно. Холимог эдийн засаг дахь төрийн эдийн засгийн
төлөвлөгөө нь төвлөрсөн төлөвлөгөөт эдийн засгийнх шиг өргөн хүрээг хамардаггүй.



https://mn.wikipedia.org/wiki/%D0%97%D0%B0%D0%BC%D0%B1%D0%B8

Бүгд Найрамдах Замби Улс (англ. Republic of Zambia) нь Өмнө Африкт орших далайд
гарцгүй улс юм. Хойд талаараа Бүгд Найрамдах Ардчилсан Конго Улс, зүүн хойд
талаараа Танзани, зүүн талаараа Малави, өмнө талаараа Мозамбик, Зимбабве,
Ботсвана, Намиби, баруун талаараа Ангол улсуудтай хиллэнэ. Нийслэл нь тус улсын
зүүн өмнөд хэсэгт байх Лусака хот. Хүн амын ихэнх нь нийслэл Лусака болон
нутгийн баруун хойд хэсэгт орших Коппербелт хотын орчимд төвлөрнө.

Замбийн нутагт хэдэн мянган жилийн өмнөөс ан агнуур, түүврийн аж ахуй эрхэлдэг
хүмүүс болон нүүдэлчин аймгууд оршин сууж иржээ. Европын аялагчид 18-р зууны
эхээр Замбид нэвтрэн, 19-р зууны сүүл гэхэд Хойд Родези гэдэг нэрээр Их
Британийн колоничлолд орсон байна. 1964 оны 10 сарын 24-нд тусгаар тогтнолоо олж
авахдаа Замбези голын нэрнээс санаа авч Замби хэмээн улсаа нэрлэжээ. Шинэ тулгар
бий болсон Замби улс Кеннет Каунда ерөнхийлөгчтэй, нэг намаар удирдуулсан улс
болов. Каунда Замбийн улс төрийг олон намын сонгууль явагдсан 1991 он хүртэл
удирдан явуулсан юм.

Замбийн эдийн засаг зэс олборлолтоос ихээхэн хамааралтай байж ирсэн бөгөөд
сүүлийн жилүүдэд тус улсын засгийн газар эдийн засгийн шинэчлэлийн хөтөлбөрийг
хэрэгүүлж буй. 1970-аад онд Замбид ядуурал газар авч, 2000 он гэхэд тус улсын
гадаад өр $6 тэрбумд хүрээд байв. Өдгөө нэг хүнд ногдох дундаж орлого нь $800
бөгөөд хүн амын 51% нь өдөрт 1 америк доллараас бага орлогоор амь зууж байна.



https://mn.wikipedia.org/wiki/%D0%96%D0%BE%D1%80%D0%B6_%D0%A3%D0%BE%D0%BA%D0%B5%D1%80_%D0%91%D1%83%D1%88

Жорж Уокер Буш (англ. George Walker Bush, 1946 оны 7 сарын 6 -) нь Америкийн
Нэгдсэн Улсын 43 дахь ерөнхийлөгч ба 2 удаа сонгогдсон. Түүний эцэг нь АНУ-ын
хуучин ерөнхийлөгч Жорж Хэрбэрт Уокер Буш байсан юм.

Жорж Уокер Буш нь 1946 оны 7 сарын 6-ны өдөр Коннектикут муж улсын Нью-Хэйвэнд
ерөнхийлөгч асан Жорж Хэрбэрт Уокер Бушийн том хүү болон төржээ. Тэрээр аавынхаа
газрын тосны бизнес эрхэлдэг байсан Техас муж улсын Мидлэндэд өсч торнижээ.
Түүний ах, эгч дүүс нь одоогийн Флорида муж улсын удирдагч Жэб болон Нил,
Марвин, Дороти, Робин нар юм. Жорж Уокер Буш аавын адилаар Массачусеттс дахь нэр
хүнд бүхий Филипс Андовер Академид суралцаад дараа нь Йел Их Сургуульд элсэн
оржээ. 1968 онд Йелийг бакалаврын зэрэгтэй дүүргээд Техастаа буцаж ирэн "Texas
Air National Guard" буюу Техасын үндэсний агаараас хамгаалахад орж байлдааны
онгоц жолоодож суран дэслэгч цол авсан боловч Вьетнамд байлдахаар дуудагдаагүй
байна.

1970-аад оны эхэн үе нь түүний амьдралын тогтвор суурьшил нилээд муутай үе
байлаа. Тэрээр Техасын зүүн хэсэгт нүүж ирээд газар тариалангийн компанид
удирдлагын дадлага хийх, АНУ-ын Алабама, Флорида муж улсууд дахь Сенатын
сонгуулийн кампанит ажилд оролцох зэрэг тогтмол биш ажлууд хийж байлаа. 1972 онд
тэрээр Харвард бизнесийн сургуульд орж 1975 онд M.B.A. зэрэг авчээ.

Тэр номын санч, багш байсан Лора Вэлчтэй 1977 онд гэрлэж 1981 онд хоёр ихэр охид
Барбара, Женна нарыг төрүүлжээ.

1978 онд бизнесийнхээ ид дундуур АНУ-ын Төлөөлөгчдийн Танхим буюу Конгрессын
доод шатны хууль тогтоох байгууллагын сонгуульд оролцон урьдчилсан сонгуульд
ялалт байгуулсан боловч Ардчилсан Намын сенатор Кэнт Хансад 6 хувийн саналаар
ялагджээ.

1980-аад оны эхэн үеэр газрын тосны ханш унаснаас Буш өөрийн компанийг (Одоо
Bush Exploration) "Spectrum 7" хэмээх газрын тосны хөрөнгө оруулагч компанитай
нэгдэх саналыг хүлээн авч үүсэн гарсан корпорацийнхаа дарга болжээ.

1986 оны газрын тосны үнийн огцом уналтаас Spectrum 7-г Harken Energy-д зарах
тохиролцоонд хүрчээ. Дараа нь тэр өөрийн хувьцаагаа зарж тодорхой хэмжээний ашиг
олжээ. 1986 оны 7 сард 40 насныхаа ойн дараахан, тэрээр мэргэжлийн болон хувийн
амьдралынхаа бага зэрэг адармаатай эргэлтийн үед очжээ. Тэр архи бүрмөсөн уухаа
больж эхнэрийнхээ шүтдэг Методист шашныг улам бүр шүтэх болжээ. Тэр мэдэгдэхүйц
нухацтай болсон нь түүний аавын 1988 оны ерөнхийлөгчийн сонгуульд оролцох болсон
шийдвэртэй салшгүй холбоотой юм. Үндэсний улс төрийн бодлого өөрчлөгдөн аав нь
сонгуульд нэр дэвших болсоноор 1987 онд Бушын гэр бүлийнхэн Вашингтон хотод
аавынх нь амжилттай болсон сонгуулийг нь дэмжихээр нүүн очжээ. Хэдийгээр бага
Буш компанит ажилд албан ёсны оролцогчийн албан тушаалгүй байсан ч аавынхаа
хамгийн их итгэлийг олсон хамгийн гол харилцдаг хүн байсан байна. Тэр энэ үеэр
уран илтгэгчийн авьяасаа илрүүлж Христийн консервитевуудтай гол холбоо болж
байлаа.

1989 онд болсон сонгуулийн дараа удалгүй бага Буш Техастаа буцаж нүүж очихдоо
Далласт очин тэндээ бүлэг чинээлэг хөрөнгө оруулагчдыг цуглуулан Техас Рэйнжерс
(Texas Rangers) хэмээх мэргэжлийн бейсболын багийг худалдан авчээ. Тэрээр өөрөө
ч энэ бүлэгтээ багтаж байсан байна. Багийн удирдлагын гишүүний хувьд өөрийн
талбай дээр тоглох тоглолт болгонд ирэх болсоноор гэр бүлийн нэр хүндээс гадна
нэр хүнд нь Техаст нилээн өссөн байна. Мөн тэрээр үүгээрээ багагүй ашиг олсон нь
тэр анх $606,000-н хөрөнгө оруулалт хийгээд дараа нь зарахдаа $15 саяыг олсоноос
харагдаж байна.

Энэ амжилтаас гадна тэр 1994 онд Техас муж улсын амбан захирагчаар Ардчилсан
Намын Анн Ридардсийг 350,000 саналын давуутайгаар ялсан нь гэр бүлийнхэн болон
бүх л хүнийг гайхшруулжээ. Тэр гайхмаар тайван байдлыг сонгуулийнхаа компанит
ажилд харуулан, сонгуулийн мөрийн хөтөлбөрт сургуулиудын орон нутгын хяналтыг
сайжруулах, шинэчлэлт хийхийг амласанаар гарч иржээ. 1995 оны анхны улиралдаа
Буш ихэнх зорилгодоо хүрчээ. Энэ зорилтуудад нь захиргааны хариуцлагын шинэчлэл
буюу зарга мэдүүлэгчдийн заргалдах эрхийг хязгаарлах гэсэн Техасын том
компаниудын сонирхолд нийцсэн зүйл оржээ. Түүний олонд нийцтэй бусдыг өөртөө
татах чадвар нь түүнийг анхны жилийн эцэс гэхэд л АНУ-ын хамгийн алдартай том
мужийн захирагч болгон тухайн үед удирдаж байсан Ардчилсан намынхан ч түүнийг
хамтран ажиллах боломжтой хүн хэмээн авч үзэж байжээ.

1997 онд Буш хөрөнгийн татварыг жилд 3 сая доллараар багасгасан болон бусад
татварыг хөнгөлсөн татварын шинэчлэлтийг дэмжиж байлаа. Энэ нь консервативуудыг
ч, либералуудыг ч баярлуулаагүй улс төрийн эрсдэл байсан юм. Эцэст нь түүний
төлөвлөгөөнөөс 1 сая доллараар татварыг бууруулж, тэр энэ алдаанаасаа бараг нэр
хүндээ алдалгүй цэвэрхэн үлдэж чадсан юм. 1998 оны 11 сард Буш Техас мужийн
анхны 2 удаа дараалан сонгогдож 4 жил тасралтгүй ажиллаж байгаа амбан захирагч
болжээ. Энэ ялалтаа 65% - 35%-ийн харьцаатайгаар ялан, Бүгд Найрамдах Намын
түүхэнд хар, латин америк гаралтай үндэсний цөөнхүүдээс хамгийн их олон санал
авсан байлаа. Түүний Техас дахь амжилт ялангуяа үндэсний цөөнхүүдээс авсан
дэмжлэг нь Бүгд Найрамдах Намынхны анхаарлыг татаж Ардчилсан Намаас дараагийн
ерөнхийлөгчийн сонгуульд нэр дэвшигч Ал Гоорын эсрэг үндэсний хэмжээнд нэр
дэвшүүлж болох сонголт гэж үзсэн байна.

1999 оны 7 сард Буш АНУ-ийн ерөнхийлөгчийн сонгуульд нэр дэвшихээ албан ёсоор
зарлаж, өөрийгөө "энэрэнгүй консерватив" гэсэн байна. Тэр кампанит ажилдаа Бүгд
Найрамдах Намын оролцоог нэмэгдүүлэх, нэр хүндээ алдсан Цагаан ордны нэр хүндийг
дээшлүүлэх мөн боловсролыг сайжруулах, засгийн газрын оролцоог багасгах,
үндэсний баялаг, татварын бодлогыг шинэчлэхээ амласан байна.

Шүүмжлэгчид түүний улс төрийн бага дадлага туршлага болон зөвхөн хөрөнгөтнүүд,
том бизнесүүдийн ашиг сонирхолд анхаардагийг шүүмжилж байхад, дэмжигчид нь
түүнийг жинхэнэ дундаж Америк хүн Вашингтоны заваан улс төрийн тогооноос гарч
ирээгүй гэж үздэг байна. Бушийн энэрэнгүй консерватив үзэлд нь итгэдэггүй
либералчууд түүний алах ялыг дэмжсэн, абортыг эсрэг тэмцсэн, гомочуудыг
хамгаалсан хуулийг эсэргүүцсэн зэргийг нь сөхөн тавьдаг. Түүний зарим алдаанууд
болох хэн дэлхийн удирдагчид вэ? гэсэн сурвалжлагчийн асуултанд хариулж
чадаагүй, Боб Жөүнс их сургуулийн католик шашины эсрэг төв дээр сурталчилгааны
компанит ажлынхаа нэг гол зочлолтыг хийсэн зэргийг эс тооцвол тэрээр өөрийн
намаас ерөнхийлөгчийн сонгуульд нэр дэвшихээр түүнтэй өрсөлдсөн сенатч Жон
МакКэйнийг 3 сарын "Супер мягмар гариг"-т Нью Йорк, Калифорни зэрэг олон муж
улсад ялан ерөнхийлөгчийн сонгуульд өрсөлдөх эрхтэй болсон байна. Түүний
амжилтыг МакКэйн албан ёсоор хүлээн зөвшөөрчээ.

2000 оны 7 сард Буш ерөнхийлөгчийн сонгуульд хамтран нэр дэвшиж дэд
ерөнхийлөгчийн төлөө өрсөлдөх хүнээр Вайоминг мужийн конгрессийн гишүүн, Бушийн
аавын батлан хамгаалахын сайд байсан, газрын тосны бизнес эрхэлдэг Дик Чейниг
зарлажээ. Буш, Чейни 2-ыг 2000 оны 8 сарын 2-ны өдрийн Бүгд Найрамдах Намын Их
Хурал дээр албан ёсоор нэр дэвшсэнийг зарласан байна. Тэдний Аль Гор болон
түүнтэй хамтран дэд ерөнхийлөгчид нэр дэвшигч Коннектикут муж улсын сенатор
Жозеф Либерман нарын эсрэг хийсэн өрсөлдөөн нь хамгийн бага зөрөөтэй, маргаантай
ерөнхийлөгчийн сонгуулиудын нэг байлаа.

2000 оны 11 сарын 7-ны сонгуулийн шөнө Флорида муж улсын 25 сонгуулийн санал л
бүх юмыг шийдвэрлэх болсон байсан. Өчүүхэн бага хэмжээний сонгуулийн саналын
зөрүүтэйгээр Буш олон нийтийн санал илүү авсан Ал Гоорыг ялж мэдээнүүдээр
цацагдан Ал Гоор ялагдлаа хүлээн зөвшөөрөхөд хүрсэн байна. Хэдэн цагийн дараа Ал
Гоор Флорида дахь эцсийн санал тоололтын дүн маш ойрхон гарснаас үүдэн дахин
тоололт хийж эхлэхэд өмнөх үр дүнг хүлээн зөвшөөрснөө больсноо мэдэгдсэн байна.
АНУ-н хуулийн дээд шатны байгууллагад хүрсэн 5 долоо хоногийн хууль зүйн
маргааны эцэст дээд шүүх 5:4 -н харьцаатайгаар хүлээн зөвшөөрч Флорида дахь
дахин тоололтыг болиулж Бушийг 537 хүний саналаар ялсныг зарласан юм. 12 сарын
13 ны өдөр энэ шийдвэрийн дараа Ал Гоор кампанит ажлаа зогсоож Бушийн ялалтанд
баяр хүргэн хоёул орон даяараа энэ бага ялгаат сонгуулийн талаархи маргаанаа
орхихыг уриалсан байна. Буш ерөнхийлөгч болонгуутаа нэг намын удирдагч биш
нэгдмэл нэг улсын удирдагч байхаа онцгойлон хэлжээ.

Ингэснээр тэрээр 2001 оны 1 сарын 20-нд албан түшаалаа хүлээн авчээ. Албан
тушаалаа хүлээн авснаас хойш Бушийн удирдлага сурталчилгааан дээрээ амласан
татварын хөнгөлөлтөө хэрэгжүүлж, эдийн засгийн тэсрэлт, том корпорацийн
хэмжээний ялзрал, хээл хахуульд хязгаар тавьж чадсан улс төрийн амжилттай байна.
9 сарын 11-ний алан хядлагын дараа Буш терроризмын эсрэг дайн зарлан АНУ-ын
гадаад бодлогод түүхэнд шийдэмгий бие даасан алхам хийжээ.

2002 онд 4 жил завсарласны дараа НҮБ Ирак дахь зэвсгийн шалгалтаа хэрэв шалгагч
нарт ямар нэгэн саад учруулвал ноцтойгоор авч үзэх болно хэмээн анхааруулан
эхэлжээ. Энэ шийдвэр гарснаас хойш удалгүй дипломатууд хэрэв Ирак шаардлагыг
биелүүлэхгүй бол хүч хэрэглэх нь зөв үү буруу юу гэдэг дээр маргалдаж эхэлжээ.
2003 оны 3 сард хэдэн сарын маргааны эцэст АНУ, Британи хоёр НҮБ-ын Аюулгүйн
Зөвлөлийн дэмжлэггүйгээр Иракд дайн эхэлжээ. 4 долоо хоногийн дараа холбоотны
хүчин Багдадыг бүслэн эзэлжээ. Мөн Саддам Хуссэйний төрсөн хот Тикрит бага зэрэг
эсэргүүцсэний эцэст бууж өгсөнөөр Пентагон Ирак дахь том мөргөлдөөнүүд дууслаа
гэж мэдэгджээ.

2004 онд Буш нь сенатч Жон Керриг илт давуу ялан дахин ерөнхийлөгчөөр сонгогдсон
юм. Сонгуулийн кампанит ажил нь нилээд хурц ширүүн өрсөлдөөнтэй байсан ч энэ
ялалт нь Бушийн 2000 оны ялалтаас хамаагүй илүү тууштай, амархан ялсан ялалт
байлаа.



https://mn.wikipedia.org/wiki/%D0%96%D0%BE%D1%80%D0%B6_%D0%92%D0%B0%D1%88%D0%B8%D0%BD%D0%B3%D1%82%D0%BE%D0%BD

Жорж Вашингтон (1732 оны 2 сарын 22 - 1799 оны 12 сарын 14 ) нь Америкийн
Нэгдсэн Улсын улс төрч, анхны Ерөнхийлөгч юм.

Вашингтон 1732 оны 2 сарын 22-нд АНУ-ын Виржини мужид төржээ. Тэднийх Виржинид
боолын тариалангийн аж ахуй эрхлэн, сүүлд бас уурхайн ажилд оролцож байлаа.
Вашингтоныхон дунд зэргийн сурвалжит айл байв. Түүний эцэг Августин Вашингтон
болон эх Мэри Болл Вашингтон нар Англиас гаралтай ажээ.

Вашингтон бага насны ихэнх цагаа Стаффорд дахь Фэрри фирм дээр өнгөрөөсөн болно.
Эцэг Августин нь түүнийг 11 настайд нас барж, 14 настай том ах Лоурэнс аавынхаа
ажлыг хүлээн авчээ. Лоурэнс эцгийнхээ өв хөрөнгийн ихэнхийг залгамжлан авсан ба
тариалангийн газраа Маунт Вернон хэмээн нэрлэсэн байна. Вашингтон Фэрри фирмээ
өв залгамжилжээ. Вашингтон, Лоурэнс 2 нэг эцэгтэй ч өөр өөр эхийн хүүхдүүд
байсан. Том ах нь гэрлэсэн бөгөөд хадам аав нь болох Гүн Фэрфакс Вашингтоны зан
төлөв бүрдэхэд нөлөө үзүүлсэн гэдэг.

1751 онд сүрьеэ өвчтэй байсан Лоурэнс газар сэлгэн биеэ эмчлэхээр Барбадос уруу
явсан ба Вашингтон хамт явжээ. Вашингтон цэцэг өвчин тусах боловч эдгэрсэн.
Өвчний дараа нүүрэнд нь сорви үлдсэн байна.

1752 оны 7 сард Лоурэнс нас барав. Вашингтон эхэн үедээ ахынхаа Маунт Вернон
дахь газрыг түрээслэж байгаад сүүлд өвлөн авах болжээ. 1752 оны сүүлээр Виржини
мужийн шинэ захирагч Роберт Динвиди цэргийн армийг 4 хэсэгт хуваасан ба
Вашингтон нэгийг нь хариуцан авч цэргийн бэлтгэл сургуулилт хийлгэх болно. 1753
онд Динвиди, Францын армийн хүч, үзэл бодлыг тандах зорилгоор Вашингтоныг
одоогийн Пеннсилвани муж уруу илгээн зурвас дамжуулав. Энэ нь францчуудыг Охайо
дахь ажиллагаагаа зогсоохыг шаардсан утгатай байсан ба мэдээжийн хэрэг үл
тоомсорлогдон, үүний дараа Америк дахь 2 хүчтэй гүрний мөргөлдөөн олон улсын
хэмжээний дайн өдөөхөд хүргэжээ.

Франц-Индианы дайны үеэр чөлөөгөөр хариад байхдаа Марта хэмээх бэлэвсэн
эмэгтэйтэй танилцсан байна. Танилцаад 3 долоо хоноход 2-хон удаа уулзаад л
гэрлэх санал тавьжээ. Хоёулаа 27 настай байсан бөгөөд 1759 оны 1 сарын 6-нд
Мартагийн гэрт хуримын ёслолоо хийсэн байна. Дөнгөж гэрлэсэн хосууд Mаунт Вернон
уруу нүүсэн бөгөөд Вашингтон дээд зиндааны газрын эзэн, улс төрийн нөлөө бүхий
язгууртны амьдрал өнгөрөөж байв. Марта болон түрүүчийн нөхрийн дундаас төрсөн 2
дагавар хүүхдийг Вашингтон хайрлаж халамжлан өсгөжээ. Марта, Вашингтон 2-ын
дундаас хүүхэд гараагүй байна. Урьд цэцэг өвчнөөр өвдсөн болон дараа нь сүрьеэ
туссан зэргээс үргүй болсон байх магадлалтай гэгддэг. Марта чинээлэг, эд
хөрөнгөтэй байсан ба Вашингтон үүнийг улам арвижуулан нийгэмд нөлөө бүхий байр
суурьтай болжээ. Гэрлэх үед Мартагийн эзэмшил болох 73км2 газрын 3-ны 1-ийг
авсан ба бусдыг 2 хүүхдийн төлөө харж хариуцаж байв. Түүний дараа үе үе өөрийн
нэр дээр газар худалдан авч, мөн Франц-Индианы дайны шагнал болгон одоогийн
Виржини дэх газрын зөвшөөрлийг авчээ. 1775 он хүртэл Маунт Вернон 2 дахин том
буюу 26км2 болж 100 хүртэл боолтой болсон байлаа.



https://mn.wikipedia.org/wiki/%D0%96%D0%B0%D0%BA%D0%B0%D1%80%D1%82%D0%B0

Жакарта (дуудлага нь Жакаар-та, кирилл монгол гээгдэх эгшгийн дүрмээр Жакарт,
дуудлага нь Жакаарт; худам монголоор жакарта; индонезээр Jakarta, дуудлага нь
Жаа-карда; оросоор Джака́рта; англиар Jakarta) — Индонез улсын нийслэл, улсынхаа
хамгийн том, 10.2 сая хүнтэй хот.

Энгийнээр бол Индонезийн улсын 34 мужийн, яг хэлбэл мужтай тэнцэх онцгой байр
суурьт 2 хотын (нөгөө нь Иогякарта) нэг нь Жакарта юм. 740.28 км² газар нутгийг
эзлэх энэхүү хот мужийг албан ёсоор Нийслэл Жакартын онцгой нутаг (индонезээр
Daerah Khusus Ibu Kota Jakarta) гэнэ. Дэлхийн 4-р олон хүнтэй Индонез улсын
хамгийн том хот болох Жакарта нь Дорно-Өмнө Азийн тэргүүн их, дэлхийн 13-р олон
хүнтэй хот гэдэг нь баттай. Жакарта хотын бөөгнөрлийг янз бүрээр тооцдогоос
албан ёсных буюу 6,682.8 км² нутгийг хамрах "Жаботедабекжур" нутагт 2010 онд
28.3 сая хүн байна гэж тоологджээ.

Жакартын газарт лав 4-р зууны үед суурин байсан. Түүхэнд 397–1527 оны үеийг нь
"Сунда Келапа" (Sunda Kelapa), 1527–1619 оныхыг "Жаякарта" (Jayakarta),
1619-1942 оныхыг "Батавиа" (Batavia) зэргээр нэрийдэж байв. Колонийн үеийн
Батавиаг халсан "Жакарта" гэх нэр нь өмнөх Жаякарта (хуучин жава, бүр самгард
хэлний үг) гэдэг үгний хураагдсан хэллэг юмсанжээ.

Сукарно-Хатта, Халим-Перданакусума гэх хоёр нисэх буудал, далайн Танжун боомтоор
олон улстай холбогддог. АСЕАН-ы төв байр Жакартад байдаг.

Жакартыг одоо үйлчилж буй засаг захиргааны хуваариар Индонезийн 2-р зэргийн хот
(kota)-оос ялгаатай буюу, 1-р зэргийн муж (provinsi)-тай тэнцэх "Нийслэл
Жакартын онцгой нутаг" (Daerah Khusus Ibukota Jakarta) гэх учиртай. Дотроо 5 хот
(kota, дүүрэг мэт), 1 хошуу (kabupaten, хөдөө) болж хуваагдана:



https://mn.wikipedia.org/wiki/%D0%96%D0%B0%D0%B2%D0%B7%D0%B0%D0%BD%D0%B4%D0%B0%D0%BC%D0%B1%D0%B0_%D1%85%D1%83%D1%82%D0%B0%D0%B3%D1%82

Халхын Жавзандамба хутагт (Төвд: རྗེ་བཙུན་དམ་པ་ Jetsun Dampa; "Ариун гэгээн
дээд") нь Монгол дахь Төвдийн Буддизмын Гэлэг урсгалын удирдагч юм. Тэднийг мөн
Богд гэгээн гэдэг байсан бөгөөд Монгол дахь хамгийн дээд цолтой лам байсан.

Анхдугаар Жавзандамба Занабазар (1635–1723) нь Төвдийн Буддизмын Жонанг
сургуулийн Таранатагийн хувилгаан болон тодорчээ. Занабазар бол Төв Халхын
удирдагч, Түшээт хан Гомбодоржийн хүү байсан бөгөөд Халх монголчуудын оюун
санааны удирдагч болж чаджээ.

Хоёрдугаар Жавзандамба хутагт ч Занабазарын мөн адил Чингис хааны удмын
язгууртан гэр бүлээс гаралтай хүн байв. Харин Чингүнжавын бослогод хоёрдугаар
Жавзандамба хутагт туслалцаа үзүүлж байсан тул Манжийн Тэнгэрийн тэтгэсэн хаан
1758 онд Жавзандамба хутагтын бүх хойд дүрийг Төвдөөс тодруулж байхаар
зарлигдсан гэдэг.

Монгол улс 1911 онд тусгаар тогтнолоо зарлахад наймдугаар Жавзандамба хутагт
(1869–1924) Богд хаанд өргөмжлөгдөж байв. Тэрээр 1924 онд насан эцэслэтлээ тус
улсын хаан ширээнд суужээ. Түүнийг нас нөгчсөний дараа коммунист засгийн газар
байгуулагдаж, хойд дүрийг нь тодруулахыг хориглосон.

Харин Далай лам 1932 онд төрсөн Жамбал Намдол Чойжи Жанцанг 9-р Жавзандамба
хутагтаар тодруулсан юм.

Халхын шарын шашны тэргүүн II Лувсандамбийдоми (1724.01.27-д төрж, 1757.01.05-д
нас барсан). Халхын Түшээт хан аймгийн эфү, чин ван Дондовдоржийн хөвүүн. Эх нь
хотгойдын Баярт хатан. Чин улс халхын I Богд Жавзандамба хутагтыг жанч халсны
дараа 1729 онд түүний хойт дүрийг тодруулах ажлыг шууд удирдан зохион
байгуулжээ. Манжийн хаан түүнд Өндөр гэгээн-д оллгосон бүх шагнал, эрх ямбыг
хэвээр шилжүүлж олгосон. II Богд Жавзандамба, Өндөр гэгээнтний нэгэн адил Халх
монголд их нөлөөтэй нэгэн байв. Тиймээс Манжийн эзэн хаан Жавзандамба хутагт
нарт зориулж сангийн зардлаар 1727-36 онд Амарбаясгалант хийдийг байгуулсан ба
түүнийг 1736 онд Бээжинд очиход нь өөрийн биеэр бараалхаж, хүзүүн дэх эрдэнийн
эрхээ түүнд зүүн өгч, буцах зардалд нь 100,000 лан мөнгө олгох зэргээр ихэд
хүндлэл үзүүлж байжээ. Үүний сацуу Манжийн төр Жавзандамба хутагтын шашин төрийн
болон эдийн засгийн эрх мэдэл, сүр хүчин өсөн нэмэгдэхээс сэрэмжилж байв.
Тиймээс ч хутагтын төрийн эрх мэдлийг хязгаарлах, шашин төрийн үйл хэрэгт нь
хяналт тавих болж, 1754 оноос түүний төр захиргааны хэргийг шанзудбн яамны
эрдэнэ шанзудбад хариуцуулан эрхлүүлэх болсон ба 1755-58 оны
Амарсанаа-Чингүнжавын бослогын үеэс бодлогоо улам чангатгав. 1756 оны
дөрөвдүгээр сард ойр төрлийн ван Ринчиндоржийг цаазлуулсанд ихэд дургүйцэж,
“дөрвөн аймаг хэлэлцээд их түйвээн өднө” хэмээн мэдэгджээ. Манж нар халхууд II
Богдыг тойрон нягтарч нэр нөлөөг нь тэмцэлдээ ашиглахаас ихэд болгоомжилж
Долнуурт хүчээр аваачин цагдах болжээ. Тэрээр эрүүл чийрэг, ид залуу 34 насандаа
учир битүүлэг байдлаар нас эцэслэсэн бөгөөд үүнд Манжийн төрийн оролцоо байсан
хэмээн үздэг. Түүний шарилыг Дамбадаржаа хийдэд алтан суваргад залжээ.

Халхын шарын шашны тэргүүн III Ишдамбийням (1758.11.12-д Түвд, Литанд төрж,
1773.11.05-д нас барсан). Эцэг нь Данзангомбо, эх нь Норзинванмо. Манж нар II
Богдоос хойш Жавзандамба хутагтын хойт дүрийг Монголоос бус Түвдээс тодруулж
байх бодлогод шилжсэн байна. Тиймээс Манжийн хаан Тэнгэр тэтгэгч, Далай ламд
нууц зарлиг хүргүүлжээ. Түүндээ III Богд Түвд газар төрөх учиртай гэсэн лүндэн
буулгахыг заажээ. Улмаар Далай ламын нэр нэр нөлөөг ашиглан монголчуудад
итгүүлсний хойно тусгай зарлиг буулгаж монголчуудад албан ёсоор зарлажээ. Түүний
энэ шийдвэрийг халх монголчууд, түүний дотор Их хүрээний лам нар ихэд
эсэргүүцсэн ба Түшээт ханы зүгээс Жанжаа хутагтад хандан III Богдыг Монголоос
тодруулахын чухлыг мэдэгдэж тусгай бичиг хүргэсэн байна. Монголчууд Богдын хойд
дүрийг тодруулахыг оролдон долоон хүүхдийг гаргаж ирсэн байдаг. Манж нар
монголчуудын эсэргүүцлийг үл ойшоон III Богд Жавзандамба хутагтаар Түвдийн Литан
газрын амбан Данзангомбын хөвүүнийг тодруулан өргөмжилжээ. Энэ үйл явдар өмнөх
дүрийн хутагтыг жанч халснаас хойш есөн сарын дараа болсон бөгөөд 1763 онд
Монголд залж ширээнд суулгажээ. Түүнийг Далай лам , Банчин эрлэнэ нартай адил
шашны эрхэм дээд хувилгаан хэмээн өргөмжилж, гавьяа эрдмийг илэрхийлэн гэрэлт
хөшөө босгож байв. Тэрээр монголд ирээд цөөнгүй хүрээ хийд байгуулсан гэдэг ч 15
нас хүрээл таалал болжээ. Түүний шарилыг Дамбадаржаа хийдэд алтан суварганд
залжээ.

Халхын шарын шашны тэргүүн IV Лувсантүвдэнванчүг (1775.03.28-д Түвд, Лхаст төрж,
1813.01.07-д нас барсан). Түвдийн VII Далай ламын авга ах Содномдашийн хөвүүн.
Эх нь Янжинбалмо. III Богд Жавзандамба хутагтын хойд дүрийг мөн л монголоос
тодруулах оролдлогыг Халхын зарим ноёд хийсний учир буруудан шийтгүүлжээ.
Манжийн Тэнгэрийн тэтгэсэн хаан, Лувсантүвдэнванчүгийг, Халхын шарын шашны
тэргүүн Богд Жавзандамба хутагтаар тодруулан өргөмжилж, 1781 онд ширээнд залжээ.
Энэ үеэс эхлэн Жавзандамба хутагтын хувилгааныг тодруулах хэргийг Манжийн хааны
зарлигаар томилогдсон амбан сайд эрхлэх ба баруун Зуу (Лхас)-д тодруулж байхаар
тогтжээ. 1778 онд IV Богд Их хүрээг Хүй Мандалаас нүүлгэж Дамбадаржаа хийдийн
өмнө, Туул голын хойд этгээдэд шилжүүлж, олон сүм дацан байгуулжээ. Түүний
шарилыг Амарбаясгалан хийдийн алтан суваргад залсан ажээ.

Халхын шарын шашны тэргүүн VI-р хутагт Лувсантүвдэнчойжижалцан (1843.02.21-д
Түвд, Лхасын ойролцоо төрж, 1848.11.20-д нар баржээ). Эцэг Соном, эх Ачог. 1848
онд VI Богдоор тодорсон. Халхын Их хүрээнд хутагтаар залагдан ирээд удалгүй 59
өдрийн дараа өвчний учир таалал төгсөжээ. Түүний шарилыг Дамбадаржаа хийдэд
алтан суваргад залжээ.

Халхын шарын шашны тэргүүн VII-р хутагт Агваанчойжинванчүгпэрэнлэйжамц (1850 онд
Түвд, Лхасын ойролцоо төрж, 1868.12.26-д нас баржээ). Эцэг нь Мягмар. 1855 онд
VII Богдын хойд дүрээр тодруулан, Их хүрээнд залж номын ширээнд суулгажээ. 12
нас хүртлээ бурхны сургаалийг сурсан боловч ихэс дээдэс, эгэл олонд итгэл алдсан
гэдэг. VII Богдын үед олон сүм, дуган байгуулагдсан. 19 насандаа жанч халсан.
1869 онд Манжийн хаан зарлигаар VII Богд Жавзандамба хутагтын шарилыг
Гандантэгчэнлин хийдийн газар шинэ алтан суваргад шилжүүлэн залсан ажгуу.

Монгол Улсын эзэн хаан, шашин төрийг хослон баригч хаан (1911-19, 1921). Хэмжээт
цаазат хаан (1921-24), Халхын шарын шашны тэргүүн VIII Богд Жавзандамба хутагт
(1869.10.13-д Түвд, Лхасын ойролцоо төрж, 1924.05.20-д Монгол, Нийслэл Хүрээнд
нас барсан). Эцэг нь Гончигцэрэн, эх нь Ойдүвдулам. Таван настайдаа Жавзандамба
хутагтын хойд дүрээр тодорч Их хүрээнд иржээ. Түүнийг халхууд “монголд элэгтэй”
болгон хүмүүжүүлжээ. Тиймээс тэр өөрийгөө Чингис хааны угсаа, Халхын Түшээт хаан
Гомбодоржийн хөвүүн I Жавзандамбын хойд дүр тул Монголын төрийн хэрэг, хувь заяа
өөрт нь хамаатай гэж үздэг байв. Манжаас тусгаарлан салах хэмээсэн Халхын ноёдын
санаачилгыг эхнээс нь дэмжиж эл хэргээр хаант Орост элч зарж байв. Манжийн шинэ
засгийн бодлогыг эсэргүүцсэн Халхын ноёд түүнийг тойрон хүрээлсэн бөгөөд Богд
гэгээн монголчуудын дунд үлэмж нэр хүндтэй байснаа ашиглаж, “монгол овогтон
бүгдээр нийлж нэгэн улс болон тогтнох” лүндэн буулгажээ. Халхын ноёд, лам нар
Манжаас тусгаарлан улсын хаанд Богд гэгээнийг өргөн зөвлөхөөр хэлэлцэн тохирсон
бөгөөд 1911.12.29-д Богд Жавзандамба хутагтыг Монгол улсын хаан, шашин, төрийг
хослон баригч түмэн наст богд хаанаар өргөмжилсөн.

Хятадад нийлэхийг ятгаж байсан Хятадын ерөнхийлөгч Юань Шикай-н ятгалга,
сүрдүүлгийг Богд хаан эс зөвшөөрч, бүх монголчуудыг нэгтгэж нэгдмэл Их Монгол
Улсыг сэргээн мандуулахыг зорьж байв. Түүний засгийн газрын сайдууд төрийн
тусгаар тогтнолоо хүчирхэг улсуудаар хүлээн зөвшөөрүүлэхийг оролдож байсан
боловч энэ оролдлого Хиагтын гурван улсын хэлэлцээрээр таслагдсан билээ. 1919
онд хятадууд цэргийг хүчээр монголын автономыг цуцлахад Богд хаан гарын үсэг
зураагүй юм. Харин ч төрийн тусгаар тогтнолоо сэргээхийг эрмэлзэн АНУ, ЗОУ, Япон
болон Колчакийн засгийн газраас тусламж дэмжлэг эрэлхийлж байсан хүмүүсийг
дэмжиж байв. Тиймээс хятадууд дээрх хэрэгт сэжиглэн түүнийг баривчлан хорьжээ.
1921 оны хоёрдугаар сард Хүрээг эзлэн авсан Барон Унгерн монголын автономыг
сэргээн мандуулснаа тунхаглаж Богд гэгээнийг Монголын хаан ширээнд залсан бол
таван сарын дараа ардын намынхан Нийслэл Хүрээнд орж ирээд мөн л Богдыг хаанаар
өргөмжилжээ. 1921.11.01-д Ардын засгийн газраас Богд хаантай “тангаргийн гэрээ”
байгуулж хааны улс төрийн эрх мэдлийг хасч хэмжээт эрхтэй хаан болгожээ.

Зарим судлаач нар Богд хааныг хорлогдож өөд болсон гэж дүгнэдэг. Түүнийг жанч
халснаас хойш 21 хоног гашуудал зарласан бөгөөд Хүрээний лам нар түүний хойд
дүрийг тодруулахыг оролдож байв. 1925 онд МАХН-ын IV их хурлаас Богдын хөрөнгийг
улсын санд хураах, түүнийг ардын боловсрол, эрүүлийг хамгаалах, соёлын
хэрэгцээнд зарцуулахаар шийдвэрлэжээ.

Монголчууд Богдын лүндэн зарлигийг гараас гар дамжуулан уншиж, хуулбарлан
түгээж, сүслэн биширсээр иржээ. Лүндэн гэдэг нь эш онол, сургаал гэсэн түвд үг
юм. Богд хаан лүндэн сургаалаа монголчууддаа зориулан талбидаг байсан бөгөөд
тэрхүү суу билигт эрхэм хүний айлдвар үг эдүгээ ч хүн бүхний анхаарлыг татсаар
байна. Богд хаан Живзундамба өөрийн Богдын лүндэндээ: "Миний сургаалийг уншсан,
уншуулсан, сонссон олон хүмүүс төрөл бүртээ сайн төрлийг олоод эх болсон зургаан
зүйлийн хамаг амьтныг түргэн тэтгэх болтугай" гэж айлджээ.



https://mn.wikipedia.org/wiki/%D0%96%D0%B0%D0%B2%D0%B0

Жава (монголоор анх Ява гэсэн; инд. Jawa; орос. Ява; англ. Java) — 128,297 км2
талбайтайгаараа дэлхийн 13-р том, Индонезийн 5-р том арал. Индонез улсын
өнөөгийн 33 мужаас Өрнө Жава, Төв Жава, Дорно Жава, Бантен, Жакарта, Иогякарта
зургаа нь Жава арал дээр оршин байгаа. Жава арал галт уулын идэвхтэй бүст
оршдог. Жава бол Индонезийн олон хэлийн ард түмнээс хамгийн зонхилох тоотой нь
болох Жава үндэстний гол нутаг, эндхийн хүмүүс өөрийнхөө яс үндэстний хэлээс
гадна Индонез хэлийг давхар мэддэг.

Индонезийн нийслэл Жакарта нь арлын өрнөд байдаг. Хиндү-Буддын шашинт дундад
зууны улсууд, Ислам шашинт султант улсууд, Нидерландын эзэмшил орон
(колони)—Нидерландын Дорно Энэтхэгийн төв байсан, Индонезийн төдийгүй дэлхийн
арлуудаас хамгийн олон хүн амтай (2010 онд 136.5 сая) нь, 20-р зууны тусгаар
тогтнолын төлөөх тэмцэл энд үүссэн гээд л Жава бол Индонез улсынхаа хүн ам, улс
төр, эдийн засаг, соёлын өлгий нутаг юм.



https://mn.wikipedia.org/wiki/%D0%94%D0%BE%D0%BB%D0%B3%D0%BE%D1%80%D1%81%D2%AF%D1%80%D1%8D%D0%BD%D0%B3%D0%B8%D0%B9%D0%BD_%D0%A1%D1%83%D0%BC%D1%8A%D1%8F%D0%B0%D0%B1%D0%B0%D0%B7%D0%B0%D1%80

Долгорсүрэнгийн Сумъяабазар (1974 оны 1 сарын 7 - ) нь Өвөрхангай аймгийн Хужирт
сумын уугуул улс төрч, үндэсний бөхийн Монгол улсын аварга, чөлөөт бөхөөр
олимпын наадамд оролцож байсан бөх, мэргэжлийн тулаанч юм.

Тэрээр чөлөөт бөхөөр Атланта, Сиднейн олимпуудад оролцож байв. Азийн наадмын
мөнгө (1998), Азийн аварга шалгаруулах тэмцээний мөнгө (1996), Зүүн Азийн
наадмын алтан медальтай (1997)

Түүний аав нь улсын заан Донровын Долгорсүрэн, дүү нар нь улсын начин
Долгорсүрэнгийн Сэржбүдээ, мэргэжлийн сүмо бөхийн ёкозүна Асашёорюү Д.Дагвадорж,
эхнэр нь 1991 оны Монголын сайхан бүсгүй өргөмжлөлт Ч.Мичидмаа болно. 2
хүүхэдтэй.



https://mn.wikipedia.org/wiki/%D0%94%D0%B5%D0%BB%D0%B8

Дели (хинд. दिल्ली; панж. ਦਿੱਲੀ; урдү. دلی; заримдаа Дилли гэдэг) нь Энэтхэгт
хүн амаараа хоёрт орох 17 сая хүн амтай метрополис бөгөөд Делийн Үндэсний
Нийслэлийн Нутаг дэвсгэр хэмээх албан ёсны нэртэй холбооны засгийн газраас
удирддаг нутаг дэвсгэр юм. Хойд Энэтхэгийн Панжаб бүс нутаг дахь Ямуна мөрний
эрэг дээр байрладаг тус хот нь дэлхийн хамгийн эрт хүн суурьшсан хотуудын нэг
болно.

Дели нь дундад зууны үед Энэтхэгийн хэд хэдэн эзэнт улсын нийслэл болж байсан
бөгөөд баруун хойд Энэтхэг болон Энэтхэг-Гангын тал газрын хоорондох худалдааны
эртний зам дагуу байрладаг нэгэн том хот юм. Энэ хотод эртний болон дундад зууны
үетэй холбоотой түүхэн хөшөө дурсгал, археологийн олдвор, үлдэгдэл их бий.
Моголын эзэн хаан Шахжахан өдгөө "Хуучин Дели" хэмээх хотыг байгуулсан нь
1649-1857 онд Моголын Эзэнт гүрний нийслэл болж байв.

Британийн Зүүн Энэтхэгийн Компани XVIII-XIX зууны үед Энэтхэгийн ихээхэн хэсгийг
хяналтдаа оруулж, тус компани болон Британийн Ражийн удирдлага дор Калькуттаг
нийслэл болгожээ. Нэгдсэн Вант Улсын V Жорж 1911 онд нийслэлийг Дели рүү буцаан
нүүлгэж, Шинэ Дели хэмээх шинэ хот байгуулахаар болсноо зарлах хүртэл Калькутта
ийнхүү нийслэлийн үүрэг гүйцэтгэжээ. 1947 онд Энэтхэг Британий ноёрхлоос тусгаар
тогтносны дараа Шинэ Дели Энэтхэгийн нийслэл бөгөөд засаг захиргааны төв нь
болсон. Ийнхүү Шинэ Делид холбооны засгийн газрын гол гол байрууд, үүний дотор
Энэтхэгийн парламент байрлах болсон.

Улс орны өнцөг булан бүрээс хүмүүс цагаачлан ирсээр Дели олон соёлыг агуулсан
космополитан хот болон өргөжжээ. Хотын түргэн хөгжил, урбанизаци, хүн амын
харьцангуй өндөр дундаж орлого зэрэг нь хотыг өөрчилсөн. Өнөөдөр Дели Энэтхэгийн
соёл, улс төр, бизнесийн томоохон төв болсон.



https://mn.wikipedia.org/wiki/%D0%93%D0%BE%D0%B2%D1%8C

Говь гэдэг нь монгол хэлэнд цөлөрхөг газрыг заасан утгатай үг бөгөөд Монгол
улсын өмнөд хэсэг, БНХАУ-ын хойд, баруун хойд хэсгээр үргэлжлэх цөлийг ерөнхийд
нь Говь гэнэ. Ази тивд орших хамгийн том, дэлхийд 5-д орох цөлийн бүс юм. Хойд
талаараа Алтайн нуруу, Монголын тал хээр нутаг, баруун өмнө талаараа Төвдийн
өндөрлөг, зүүн өмнө талаараа Хятадын тэгш өндөрлөгтэй хаяа залгана. Говь нь Их
Монгол Улсын үед чухал ач холбогдол бүхий нутаг байсан бөгөөд Торгоны замын
дагуух хэд хэдэн хот суурин газар Говьд оршино.

Өндөр сүрлэг Гималайн нуруу нь энэ бүс нутагт ирэх борооны үүлийг хаадгаас
шалтгаалж, хур тунадас бага ордог тул Говь үүсчээ. Говь нь байгаль цаг уур,
топографийн хувьд олон янзын, ховор амьтан ургамал олонтой. Ялангуяа Өмнөговь
аймгийн нутагт орших Нэмэгт уул нь эртний үлэг гүрвэлүүдийн ховор олдвор ихээр
олддогоороо алдартай.



https://mn.wikipedia.org/wiki/%D0%93%D0%B5%D0%BE%D0%BB%D0%BE%D0%B3%D0%B8%D0%B9%D0%BD_%D1%86%D0%B0%D0%B3_%D1%82%D0%BE%D0%BE%D0%BB%D0%BE%D0%BB

Геологийн цаг тоолол нь Дэлхийн хөгжлийн түүхэнд тохиолдсон үйл явдлуудын цаг
хугацааны хамаарлыг үзүүлэхийн тулд хэрэглэдэг геологийн нэр томъёо юм. Доор
үзүүлсэн геологийн цаг тоолол нь Олон улсын стратиграфийн холбооны ангилал
бөгөөд, АНУ-ын Геологийн албаны стандарт өнгөний кодыг ашигласан болно.

Үнэмлэхүй нас тогтоох цацраг идэвхит изотопийн судалгааны үр дүнгээр Дэлхий нь
ойролцоогоор 4.570 тэрбум жилийн өмнө үүссэн гэж үзэж байна. Геологийн цаг
тоолол нь хэд хэдэн ялгаатай нэгжүүдээс бүрдэнэ. Эдгээр нэгжүүдийг тухайн үед
болж өнгөрсөн томоохон үйл явдлууд дээр тулгуурлан ялгана. Өөрөөр хэлбэл эдгээр
нэгжүүдийн хоорондын хил заагийг (цаг хугацааны) геологийн, эсвэл палеонтологийн
үйл явдлуудаар (амьтны аймгийн массыг хамарсан сүйрэл зэрэг) тодорхойлно.
Жишээлбэл, Цэрд ба Палеогений заагт томоохон сүйрэл явагдсан ба үүгээр дээр
дурьдсан хоёр галавын хил заагийг тогтооно. Энэ мөхлөөр динозавр бүрэн,
тэнгисийн амьтдын зүйлийн бүрдлийн ихээхэн хэсэг мөхсөн болно. Эртний галавуудыг
үнэмлэхүй нас ба чулуужсан үлдэгдлийн харьцангуй насаар тодорхойлно.

Геологийн цаг тоололын хамгийн том нэгж нь суперэон. Суперэон нь Эоноос тогтоно.
Эон нь Эринд, эрин нь галавуудад хуваагдана. Галавууд Эпохиос тогтоно. Эпохийг
яруст хуваана.

Геологичид галавуудыг дээд/хожуу, доод/түрүү, дунд гэх мэтээр хэлдэг ба дээд,
дунд, доод гэдгийг чулуулгийн хувьд ("дээд юрагийн элсэн чулуу" гэх мэт), харин
хожуу, дунд, түрүү гэдгийг цаг хугацааны хувьд хэрэглэгддэг болно. Жишээлбэл,
"түрүү юрагийн хуримтлал", "хожуу юрагийн чулуужсан үлдэгдэл" гэх мэтээр.
Геологийн цаг тоололын нэгжүүдийг Дэлхийн орон бүр өөр өөрийнхөөрөө нэрлэдэг
бөгөөд Олон улсын Стратиграфийн комисс үүнийг нэг мөр болгох оролдлого хийсээр
байгаа болно.

Хоёрдахь ба гуравдахь зураг нь эхний зураг дахь, Фанерозой ба Кайнозойг (одоор
тэмдэглэгдсэн) томруулан харуулсан болно. Хугацааг сая жилээр үзүүлэв.



https://mn.wikipedia.org/wiki/%D0%93%D0%B5%D0%BD%D0%B5%D1%82%D0%B8%D0%BA

Генетик бол амьд организмуудын хэлбэр болон удамшлыг судалдаг шинжлэх ухаан юм.
Балар эртний үеэс сонгон үржүүлэх аргаар ургамал болон амьтныг сайжруулах
зорилгоор онцлог шинж чанарын удамшлын талаарх мэдлэг далдуур хуримтлагдсаар
ирсэн юм. Гэхдээ удамшлын механизмыг олж таних зорилготой орчин үеийн генетикийн
шинжлэх ухаан нь 1800-аад оны дунд үед амьдарч байсан Грегор Менделийн хийсэн
ажлаас улбаалдаг. Хэдийгээр тэрээр удамшлын зүй тогтолын физик суурь тулгуурыг
мэддэгүй байсан ч Мендель удамшлын тулгуур нь тодорхой шинж чанар хоорондоо
хамааралгүй замаар удамших дискрет процесс болохыг ажигласан байна. Удамшлын
эдгээр тулгуур нэгжүүдийг өнөө үед ген гэж нэрлэдэг.

1900-аад оны эхэн үед Менделийн хийсэн ажиглалтуудыг дахин туршиж нээсний дараа
1910-аад оны үеэр эхэлсэн судалгааны үр дүнд анх удаа удамшлын тухай физик
ойлголтыг гаргаж ирсэн. Том эслэг бүтэц болох хромосом гэгчийн дагуу шулуун
байрласан гениүд байдаг тухай ойлголт юм. 1950-аад он гэхэд хромосомын цөм нь
ДНХ гэж нэрлэгдэх болсон урт молекул байдаг болон гениүд нь энэхүү молекулын
дотор шугаман хэсэг байдлаар оршдог болохыг ойлгосон. ДНХ-ийн нэг хэлхээ нь
дөрвөн төрлийн нуклеотидоос бүрдсэн гинжин бүтэцтэй бөгөөд удамшлын мэдээлэл нь
эдгээр нуклеотидуудын дараалалд агуулагддаг. 1953 онд Ватсон, Вилкинс, Крик нар
ДНХ-ийн гурван хэмжээст бүтэц нь хос хэлхээ бүхий спираль бөгөөд хэлхээ тус бүр
дээрх нуклеотидууд нь хос хосоороо холбогдон оршдгийг гаргасан байна. Хэлхээ бүр
нь шинээр хам хэлхээ үүсгэх нийлэгжилтэнд зориулж загвар болж өгдөг бөгөөд
мэдээллийг өвлүүлэх физик механизм нь болдог.

ДНХ дэх нуклеотидын дараалал нь уурагуудыг бүрдүүлдэг амин хүчлийн дарааллыг
төлөөлөн зааж байдаг. Үүнийг "генетик код" гэдэг. Уураг дахь энэ амин хүчлийн
дараалал нь гурван хэмжээст бүтцэд хэрхэн эвхэгдэн хувирахыг зохицуулдаг.
Уургийн орон зайн бүтэц, болон нийт амин хүчлийн тогтоцоос уургийн үйл ажиллагаа
шинж чанар хамаардаг. Уураг нь эсийн дотоод бараг бүхий л ажиллагааг хариуцдаг.
ДНХ-ийн дараалалд гарсан өөрчлөлт нь уургийн бүтэц болон ажиллагааг өөрчилөх
бөгөөд энэ нь улмаар эсийн хувьд болон тухайн бүхэл организмын хувьд томоохон
өөрчлөлтийг бий болгож болно.

Генетик нь хэдий организмын зан төлөв болон шинж чанарыг тодорхойлоход гол
үүрэгтэй оролцдог ч, энэ нь мөн организмын хүрээлэн буй орчинтойгоо харилцсаны
үр дүнд бий болох үр дагаварын харилцан үйлчлэлийг судалдаг. Жишээлбэл ген нь
хүний өндрийг тодорхойлоход гол үүрэгтэй байдаг ч, тухайн хүний хүүхэд ахуй
насанд учирсан эрүүл мэндийн нөхцөл, шим тэжээл ямар хэмжээтэй авсан зэрэг
өндөрт багагүй нөлөөлдөг.

Генетикийн шинжлэх ухааны гарал үүсэл нь 19-р зууны дунд үед амьдарч байсан
Грегор Менделийн ажлаас эхэлдэг ч удамшлын талаарх олон онол түүнээс өмнө
хийгдэж байжээ. Эдгээр онолууд нь ерөнхийдөө олдмол шинж чанарын удамшил (мөн
"сул удамшил" ч гэдэг) байдаг тухай авч үздэг. Энэ нь аливаа бодьгал нь түүний
эцэг эхийн хүчтэй болсон, хөгжсөн шинж чанарыг өвлөн авдаг гэсэн итгэл үнэмшил
байсан юм. Өнөө үед энэ онол нь ихэвчлэн Жан-Баптист Ламарктай холбогддог.
Тэрээр энэхүү удамшлын зүй тогтлыг ашиглан биологийн зүйлүүдийн доторх олон шинж
чанарын хувьслыг тайлбарласан юм (одоо үед эдгээр өөрчлөлтүүдийг сул удамшлын үр
дүнд бий болдог гэхээс илүү байгалийн шалгарлын үр дүн гэж үздэг).

Орчин үеийн генетикийн шинжлэх ухааны үндэс нь Герман Чех гаралтай Августины
санваартан, эрдэмтэн Грегор Иоханн Менделийн хийсэн ажиглалтуудаас эхэлдэг юм.
Тэрээр удамшлын зүй тогтлын талаар ургамал дээр нарийвчилсан судалгааг хийсэн
билээ. Грегор Мендель 1865 онд Брунны байгалийн түүхийн нийгэмлэгт илтгэсэн
өөрийн судалгааны ажил болох "Versuche über Pflanzenhybriden"-дээ ("Ургамалын
эрлийзжүүлэлтийн туршилтууд") вандуйн ургамалын тодорхой шинж чанаруудын
удамшлын зүй тогтлыг илрүүлж, математик аргаар илэрхийлж болохыг харуулсан
байна. Гэхдээ бүх онцлог шинжүүд Менделийн удамшлын эдгээр зүй тогтлыг
дагадаггүй ч түүний ажил нь удамшлын судалгаанд статистикийн хэрэглээг ашиглаж
болох санааг гаргаж өгсөн юм.

Менделийг нас барсаны дараа түүнийхтэй ижил төрлийн судалгаа хийж байсан хэсэг
эрдэмтэд түүний судалгааны ажлыг олж илрүүлэх хүртэл буюу 20-р зууны эхэн хүртэл
түүний хийсэн ажиглалтын ач холбогдолыг хүн төрөлхтөн ойлгоогүй ирсэн юм.
Менделийн судалгааны ажлыг маш ихээр дэмждэг, сурталчлагч Виллиам Бэйтсон
"Генетик" гэдэг энэ үгийг анх 1905 онд Адам Сэджвикт бичсэн захидалдаа оруулж
хэрэглэсэн юм. "Генетик" гэдэг тэмдэг нэр нь (Грек хэлний γεννώ "генно" буюу
төрүүлэх гэсэн утгатай үгнээс гаралтай) нэр үг болон хэрэглэгдэхээс өмнө
1830-аад оны үед анх хэрэглэгдэж эхэлсэн бөгөөд 1859 онд Чарьлз Дарвин өөрийн
Зүйлийн үүсэл номондоо анх удаа биологийн нэр томъёо болгон ашиглаж байжээ.
Бэйтсон 1906 онд Английн Лондон хотод болсон Ургамалын эрлийзжүүлэлтийн олон
улсын гуравдугаар чуулган дээр өөрийн шинэ ажлын анхны илтгэлдээ удамшлын
судалгааг "генетик" гэдэг үгээр тодорхойлж, энэхүү үгийн хэрэглээг түгээмэл
болгосон.

Менделийн судалгааны ажил нь дахин нээгдэж нийтэд түгээмэл болсоноос хойш арваад
жилийн дотор ДНХ-ийн молекул үндсийг эрэлхийлж, судалсан олон тооны туршилтууд
хийгдсэн. 1910 онд Томас Хант Морган нь жимсний ялааны үржлийн явц дахь цагаан
нүдний мутацыг ажигласны үндсэн дээр тэрээр гениүд нь хромосом дээр суурилдаг
гэсэн дүгнэлтэд хүрчээ.

Хромосом нь генүүдийг агуулдаг мөн хромосом нь уураг болон ДНХ хоёулангаас нь
бүрэлддэг болохыг мэддэг байсан ч, чухам аль нь удамшлын зүй тогтолд чухал
нөлөөтөй эсвэл хэрхэн удамших процесс явагддаг болох нь тодорхойгүй байсан юм.
1928 онд Фредерик Гриффит өөрийн нээсэн хувирах үзэгдлийн тухай хэвлүүлсэн
(Гриффитийн туршилтыг үзнэ үү.). Үүнээс 16 жилийн дараа 1944 онд Освальд Теодор
Авери, Колин Маклеод, Мэклин Маккарти нар энэхүү үзэгдлийг ашиглан хувиралтад
чухал үүрэгтэй байдаг молекул буюу ДНХ-г тусгаарлаж, илрүүлж чадсан байна. 1952
онд хийгдсэн Хершей-Чэйсийн туршилтаар ДНХ нь (уураг гэдгээс илүү) вирусийн
генетикийн материал бөгөөд цаашилбал ДНХ нь удамшил зүй тогтцыг хариуцсан
молекул гэдгийг тогтоосон.

1953 онд Жэймс Ватсон болон Францис Крик нар Розалинд Франклины хийсэн Рентген
кристаллографчлалыг ашиглан ДНХ-ийн бүтцийг мушгиа буюу спираль хэлбэртэй
болохыг нь тогтоосон байна. Тэдний тогтоосон хос-мушгиа загвар нь нэг нь
нөгөөгөө "нөхөн гүйцээсэн" нуклеотидуудын дарааллуудын хослол хэлбэрийн бүтэцтэй
байсан. Энэхүү бүтэц нь дан ганц нуклеотидуудын дараалалд агуулагдсан мэдээллийн
физик тайлбарыг гаргаад зогсохгүй мөн хэлхээг салгах замаар хосмог (дупликац)
үүсгэх, нуклеотидуудын хослол дээр үндэслэн хос хэлхээг шинээр үүсгэх физик
механизмыг гаргаж өгсөн юм. Дээрх бүтэц нь удамшлын процессыг тайлбарласан хэдий
боловч хэрхэн ДНХ нь эсийн ажиллагаанд нөлөөлдөг болох нь тодорхойгүй хэвээр
байсан юм. Үүнээс хойш олон эрдэмтэд хэрхэн ДНХ нь рибозом доторх уураг үүсэх
процессыг хянадаг болохыг ойлгохыг оролдсоор ирсэн бөгөөд улмаар ДНХ нь зуучлагч
РНХ болон хөрвөх транскрипцыг нээж, зуучлагч РНХ-ийн нуклеотидын дарааллыг
уургийн амин хүчлийн дараалалтай холбодог генетик кодыг тайлсан.

Хамгийн тулгуур төвшинд организмын удамшил нь "ген" хэмээгдэх дискрет шинж
чанаруудаар илэрдэг. Энэхүү шинж чанарыг анх Грегор Мендель вандуйн ургамлын
удамших шинж чанаруудыг тусгаарлаж судалж байхдаа ажиглажээ. Цэцгийн өнгөний
шинж чанарыг судалж байсан туршилтаараа Мендель вандуйн ургамал бүрийн цэцгүүд
нэг бол ягаан эсвэл цагаан өнгөтэй бөгөөд хоёр өнгөний дундын хувилбар ерөөсөө
олдохгүйг ажигласан байна. Ижилхэн генийн эдгээр өөр, дискрет хувилбаруудыг
"аллел" гэдэг.

Вандуйн ургамлын хувьд организм бүрийн ген болгонд хоёр аллел байдаг бөгөөд
ургамал нь эх эцэг ургамал бүрээс нэг нэг аллелийг өвлөн авдаг байна. Хүмүүсээс
эхлэн олон организмуудад энэхүү удамшил зүй тогтол байдаг. Ижил аллелийн хоёр
хуулбартай организмуудыг "гомозигот" гэдэг бол хоёр өөр аллел бүхий
организмуудыг "гетерозигот" гэдэг.

Тухайн организмын аллелийн цогцыг түүний генотип гэдэг бол харин организмд
харагдах шинж чанар байвал түүнийг нь тухайн организмын фенотип гэдэг. Организм
нь гетерозигот байх тохиолдолд түүний нэг аллелийг ихэвчлэн "давамгайлагч" гэдэг
бөгөөд учир нь тэрхүү аллелийн шинж чанар нь тухайн организмын финотип дээр
"давамгайлдаг". Харин нөгөө аллелийг нь "рецессив" гэх бөгөөд түүний шинж чанар
нь "бүдэг" бөгөөд ажиглагддаггүй. Давамгайлагч аллелуудыг гол төлөв том үсгээр
товчлон тэмдэглэдэг бол рецессив аллелийг тэрхүү үсгийн жижиг хувилбараар нь
тэмдэглэдэг. Зарим аллелийн хувьд бүрэн гүйцэд давамгайлал байдаггүй бөгөөд
үүний оронд дундын фенотипыг илэрхийлэх замаар бүрэн бус давамгайлалтай байдаг
эсвэл хоёр аллелийг нэгэн зэрэг илэрхийлэх замаар давхар давамгайлалтай байдаг.

Эцэг эх хүүхдүүдтэй болоход тэдний хүүхдүүд нь санамсаргүйгээр эцэг эх тус
бүрийн хоёр аллелаас нэг нэгийг нь өвлөн авдаг. Энэхүү сөөлжилтийг Пунетын
квадратаар дүрслэн харуулж болно. Дискрет удамшил болон аллелуудын ялгаварлалтын
үзэгдлийг ерөнхийд нь "Менделийн нэгдүгээр хууль" гэдэг.

Генүүдийн молекул суурь нь дезоксирибонуклейний хүчил (ДНХ) юм. ДНХ нь
нуклеотидуудын гинжин хэлхээнээс тогтдог ба аденин (А), цитозин (Ц), гуанин (Г),
тимин (Т) гэсэн дөрвөн янзын нуклеотид байдаг. Генетикийн мэдээлэл нь эдгээр
нуклеотидын дараалалд орших бөгөөд ген нь ДНХ-ийн хэлхээний дагуух дарааллын
хэсгүүд болон оршдог. Зөвхөн вирусүүд л дээрхээс ялгаатай байдаг ба зарим
тохиолдолд вирусүүд ДНХ-ийн оронд түүнтэй тун төстэй молекул болох РНХ-г
өөрсдийн генетикийн материал болгон ашигладаг. Организм дахь бүх удамшлын
материалын бүрэн цогцыг түүний "геном" гэдэг.

ДНХ нь гол төлөв хоёр-хэлхээт молекул байдлаар оршдог бөгөөд хос-спираль
хэлбэрээр мушгирсан байдаг.



https://mn.wikipedia.org/wiki/%D0%93%D0%B0%D1%83%D1%82%D0%B0%D0%BC%D0%B0_%D0%91%D1%83%D0%B4%D0%B4%D0%B0

Гаутама Будда (санскрит: गौतम बुद्ध) буюу Сиддарта Гаутама нь эртний Энэтхэгийн
шашны багш ба Буддын шашныг үндэслэгч байв. Буддын шашинтнууд нь түүнийг манай
үеийн Дээд Будда гэж үздэг. Тэрээр Лүмбинид Сахьяа овгийн тэргүүн Шүддходана, эх
Махамаяа хатны агь болон төржээ. Түүний төрсөн, нас барсан он тодорхой бус.
Ихэнх түүхчид нь түүний амьдралыг ХТӨ 536 аас ХТӨ 483 хооронд байсан гэж үздэг.

Буддагийн багын нэр нь Сидхаттха (самгардиар Сиддхартха), овог нь Готама
(самгардиар Гаутама). Тэрээр Умард Энэтхэгт Христийн он тооллын өмнөх VI зууны
үед амьдарч байжээ. Түүний эцэг Шуддходана нь сакья (сажа) омгийн улсын
(одоогийн Балба улс) хаан байв. Ээжийг нь хатан Маяа хэмээнэ. Тухайн үеийн ёс
заншлын дагуу тэрээр бага залуу 16 насандаа Ясодара хэмээх үзэсгэлэнт, залуу
авхайтай гэрлэсэн бөгөөд 29 настайдаа цорын ганц хүү болох Рахуллаагаа төрсний
дараахан нь тэрээр амьдралын бодит байдал, хүн төрөлхтний зовлон зүдгүүрийг
нүдээр харж, хорвоогийн энэ зовлон зүдүүрийг хэрхэн яаж даван туулах арга замыг
олж нээхээр сэтгэл шулуудаж, энэ бодолоо биелүүлэхээр хаант улс, баян тансаг
амьдралаа бүгдийг орхин одож, даяанч болжээ.

Ийнхүү даяанч болсон Готама Ганга мөрний хөндийгөөр 6 жилийн турш хэрэн явж,
шашны нэрт зүтгэлтнүүд, багш нартай уулзан учирч, тэдний номлол сургаал, арга
барилыг судлан дагаж, даяанч нарын хүнд хэцүү, маш нарийн дэг журмыг хатуу сахиж
байлаа. Гэсэн хэдий ч энэ бүхэн нь түүний хүсэн зорьсныг хангасангүй. Тиймээс
тэрээр бүхий л хуучины уламжлалт шашин болоод тэдний арга барилыг орхин, зөвхөн
өөрийн замаар явах болжээ. Ийн явж байгаад нэгэн орой Буддагаяад (одоогийн
Энэтхэгийн Бихар мужийн Гаяагийн ойролцоо) Неранжана голын эрэг дээр модны
ёроолд бясалгал үйлдэн сууж байгаад Гэгээрэлд хүрсэн бөгөөд тэр цагаас хойш
Будда ("Сэрж сэхээрсэн" буюу "Ялж төгс гэгээрсэн") хэмээн алдаршжээ. Энэ үед
Готама 35 нас хүрсэн байв.

Үүнийхээ дараа нь анхны номоо өөрийн таван даяанч нөхөддөө айлдсан ба түүнээс
хойш Будда 45 жилийн турш янз бүрийн анги давхрагын хүмүүс, хаан хийгээд харц
тариачин,бярман болоод тэнүүлчид, баян болоод ядуу гуйлагчид, ариун үйлстэн
хийгээд тонуулч, дээрэмчин зэрэг эр, эм бүхий л хүмүүст өчүүхэн ч ялгавралан
үзэлгүйгээр сургаал, номоо номлож явжээ. Тэрээр каст болон анги давхрагын ялгааг
үл харгалзан үзэх бөлгөө. Буддагийн олж нээсэн сургаал, зам мөр нь үүнийг
ухаарч, дагах гэсэн хэн бүхэнд нэгэн адил нээлттэй билээ. Будда 80 насандаа
Кушинара тосгонд (одоогийн Уттар Прадеш мужийн хот) таалал төгсжээ.



https://mn.wikipedia.org/wiki/%D0%92%D0%BE%D0%BB%D1%8C%D1%84%D0%B3%D0%B0%D0%BD%D0%B3_%D0%90%D0%BC%D0%B0%D0%B4%D0%B5%D0%B9_%D0%9C%D0%BE%D1%86%D0%B0%D1%80%D1%82

Вольфганг Амадей Моцарт (герм. Wolfgang Amadeus Mozart) нь дэлхийн сонгодог
урлагийн нөлөө бүхий томоохон уран бүтээлч, суут хөгжмийн зохиолч юм. Тэрээр
1756 оны 1-р сарын 27-нд Австрийн Зальцбург хотод төрсөн. Бага наснаасаа хийл
болон төгөлдөр хуурыг гаргууд эзэмшиж улмаар 5 насандаа өөрийн уран бүтээлээ
эхлэн туурвиж, Европын ихэс дээдсүүдийн өмнө тоглон тэдний гайхшралыг төрүүлж
байжээ.

Амьдралынхаа хугацаанд тэрээр 600 гаруй симфони, концерт, танхим, дуурийн болон
найрал дуунууд (үйл явдалт хөгжим) бүтээжээ. Людвиг ван Бетховены эхэн үеийн
уран бүтээлүүд Моцартын уран бүтээлээс сэдэв авсан байдаг. Түүний тухай нэрт
хөгжмийн зохиолч Иозеф Хаядн хэлэхдээ "Ийм агуу авъяас билигтэн 100 жилд
төрөхгүй буйзаа" гэжээ.

Вольфганг Амадей Моцарт нь 1756 оны нэгдүгээр сарын 27-нд эцэг Леополд Моцарт
(1719–1787), эх Анна Мария Моцарт (1720–1778)-ийн гэр бүлд 7 хүүхдийн (7
хүүхдийн 5 нь нялх үедээ нас барсан) отгон хүү болон мэндэлжээ. Түүний эгчийг
Мария Анна Моцарт(1751–1829) буюу Наннэрл гэж дууддаг. Моцартыг төрсний дараах
өдөр Зальцбург дэхь Сант Рубертийн сүмд адислажээ. Түүний нэрний латин хувилбар
нь “Иоаннес Крисостомус Вольфгангус Теофилус Моцарт”, харин Моцарт өөрийгөө
“Вольфганг Амадей Моцарт” гэдэг, ойр дотныхон нь “Вольфи” (Чонохон) гэж хочлон
дууддаг байжээ.

Түүний аав Леополд Моцарт Германы Аугсбург хотын уугуул, хөгжмийн зохиолч,
туршлагатай хөгжмийн багш байсан нь түүний хөгжмийн авъяасыг нээн илрүүлэх,
хөгжмийн мэдлэг олох хамгийн том суурь болсон юм. Леополд 1743 онд Зальцбургийн
эрх баригч ханхүү, хамба Леополд Антон вон Фирмианы ордны хөгжимчдийн 4 дэх
хийлчнээр томлогдон ажилладаг болсон бөгөөд үүнээс хойш 4 жилийн дараа Анна
Мариятай гэрлэжээ. Улмаар Леополд 1763 онд оркестр удирдаачаар томилогдон
ажиллах болж, Моцартыг төрөх үеэр туурвисан түүний "Хийл сурах гарын авлага" ном
нь түүнийг амжилтанд хүргэсэн байна.

1762 оноос эхлэн 3 жил хагасын хугацаанд үргэлжилсэн урт удаан аялан тоглолтоо
Европын хотуудаар хийсэн бөгөөд гэр бүлийн аялан тоглолтМюнхенийн Баварын
ордноос эхлэн, Вена болон Прагын хааны ордон, Хааг, Лондон зэрэг олон газруудаар
явж тогложээ

Аялан тоглолтынхоо үед Моцарт хэд хэдэн хөгжмийн зохиолчидтой танилцаж тэдний
уран бүтээлээс сонирхон явсны нэг нь 1764, 1765 оны хооронд Лондонд III Жорж
хаанд зориулж тоглохдоо алдарт хөгжмийн зохиолч Иоханн Себастиан Бахын хүү
Иоханн Кристиан Бахтай танилцсан явдал байсан юм. Моцартын уран бүтээлд Иохан
Кристиан Бах маш чухал нөлөө үзүүлсэн байдаг.

4. Groves Dictionary of Music and Musicians, edited by Stanley Sadie; 1980; ISBN
1-56159-174-2



https://mn.wikipedia.org/wiki/%D0%92%D0%B0%D1%88%D0%B8%D0%BD%D0%B3%D1%82%D0%BE%D0%BD_%D0%9C%D1%83%D0%B6_%D0%A3%D0%BB%D1%81

Вашингтон (англ. Washington) нь Америкийн Нэгдсэн Улсын Номхон Далайн Баруун
Хойд бүсэд орших АНУ-ын муж улс юм. Вашингтоныг анх Вашингтоны Нутаг Дэвсгэрийн
баруун хэсгээс тасдан авч 1889 онд Холбоонд 42 дахь муж улсаар нэгтгэсэн юм.
2006 онд Хүн амын тооллогын товчооноос тус муж улсын хүн амыг 6,395,798 гэж
тооцоолсон.

Тус муж улс Америкийн Нэгдсэн Улсын анхны ерөнхийлөгч Жорж Вашингтоны нэрээр
нэрлэгдсэн. Вашингтоныг АНУ-ын нийслэл Вашингтон хотоос ялгахын тулд Вашингтон
Муж Улс гэх нь бий.

Майкрософт корпорацийн төв байр байрладаг, Старбакс сүлжээ кафены өлгий нутаг
юм.

1848 онд Орегоны нутаг дэвсгэр (Oregon territory) бий болов. 1853 онд Орегоны
нутаг дэвсгэрээс тусгаарлаж, Вашингтоны нутаг дэвсгэр гэгдэх болжээ. 1889 оны 11
сарын 11-нд АНУ-ын 42 дахь муж улс болов.

Вашингтон муж улс нь баруун талаараа Номхон далай, өмнө талаараа Орегон, зүүн
талаараа Айдахо, хойд талаараа Канад улсын Бритиш Коламбиа мужтай хиллэнэ.
Шилмүүст ойгоор бүрхэгдсэн өндөр уулс элбэгтэй.

Байгалийн олон янзын бүслүүртэй. Олимпик хойг нь өтгөн шигүү ойгоор бүрхэгдсэн,
хур бороо элбэгтэй, Умард Америкт цорын ганц Халуун орны чийглэг ойн бүс юм.
Нөгөө талаар Кастгэйтийн нуруунаас зүүн тал нь цөл говийн бүст багтах бөгөөд,
ургамал цөөтэй. Мужийн хамгийн өндөр оргил болох Рэйньер уул нь Сиэтлийн зүүн
өмнөд хэсэгт байх бөгөөд мөсөн гол элбэгтэй. Вашингтон мужийг газарзүйн байдлаар
нь Оканоганы өндөрлөг ба Колумби голын ай сав гэж хоёр хувааж болно.

Вашингтон муж нь дотоодын нийт бүтээгдэхүүнээрээ 2004 онд АНУ-ын мужууд дотор
14-т орж байна[1]. Нэг хүнд ногдох орлого нь 33,332 америк доллар.



https://mn.wikipedia.org/wiki/%D0%91%D2%AF%D0%B3%D0%B4_%D0%9D%D0%B0%D0%B9%D1%80%D0%B0%D0%BC%D0%B4%D0%B0%D1%85_%D0%A5%D0%B0%D0%BB%D0%B8%D0%BC%D0%B0%D0%B3_%D0%A3%D0%BB%D1%81

Бүгд Найрамдах Халимаг Улс (Халимаг: Хальмг Таңһч) нь Оросын Холбооны Улсыг
бүрдүүлэгч холбооны харъяат анги болох Бүгд найрамдах улс бөгөөд Каспийн
тэнгисийн баруун хойд эрэгт оршдог. ОХУ-ын өмнөд холбооны тойргийн бүрэлдэхүүнд
багтдаг. Нийслэл хот нь Элст. Халимаг нь өмнөд хэсгээрээ Дагестан, баруун өмнөд
хэсгээрээ Ставропольскийн хязгаар, баруун хэсгээрээ Ростов муж, баруун хойд
хэсгээрээ Волгоград муж, зүүн хэсгээрээ Астрахань мужтай хил залган оршдог. Хүн
амын талаас жаахан илүү нь Ойрад Монголчууд (эдүгээ Халимаг хэмээн нэрлэгдэж
байна) бөгөөд үлдсэн хүн ам нь нь Орос, Украйн үндэстэнүүд, Чечень, Осети,
Дагестан угсаатнууд болно. Халимагуудын тал хувь нь Торгууд, 35% нь Дөрвөд,
15%-г Бузава ястад эзлэдэг. Халимаг улс нь Европ тив дахь цорын ганц Буддын
шашинт орон юм. Өмнөх ерөнхийлөгч Кирсан Илюмжинов бол Дэлхийн шатрын холбооны
тэргүүн юм.

Халимаг орон Оросын Европ тивд хамаарах талын зүүн урд биед оршдог. Гулд 458 км,
хөндлөн 423 км тэнийх 74,731 ам дөрвөлжин километр газар нутагтай. Үүгээрээ
Оросын холбооны 83 махбодоос 40-р том гэнэ. Москвагийн цагийг (НЗНЦ+4) барьдаг.

Улсынхаа таван муж, оронтой хиллэнэ. Өмнөд талаараа Даг орон, өрнө өмнөд
талаараа Ставрополийн хязгаар, өрнө зүгтээ Ростов муж, өрнө умар зүгтээ
Волгоград муж, дорно талаараа Астрахань мужтай хаяалдаг. Дорно өмнөд зүгийн
Каспийн тэнгист гарцтай.

Нутгийн баруун урд захаар Кума-Манычын хотгор, зүүн урд талаар Каспи хавийн нам
доор газар байдаг бол Ижил рүү дөхсөн хойд талаар Сарпын нам доор газар бий. Нам
доор газруудыг Хар газар зааглаж, түүнээс баруун тийш даялахад Эргэнийн өндөрлөг
болдог.

Халимаг орон үндсэндээ нам доор тал газартай. Каспийн тэнгисийн эргээр элсэрхэг
говь байна. Халимаг орны хамгийн өндөр цэг нь Эргэнэд байдаг Шаред уулын оргил
(д.т.д. 222 м), хамгийн нам доор цэг нь Каспийн тэнгисийн эрэг юм.

Хамгийн том Маныч-Гудыло нуур 344 км² талбайтай. Цагаан, Маныч, Сост, Хөх-Усан,
Ханат, Дээдхулсан, Их Бага яшилт гээд бүгд л давстай. Цэнгэг гэвэл Чограйн усан
сан гэж бий.

Ижил мөрөн Цагаан-Аман суурингаар дайрч Халимаг орны нутгаар дөнгөж 12 км урсаад
гарч оддог. Өмнөд хил дагуу Егорлык, Маныч, Кума гол урсана. Жижиг гол горхи бас
бий.

Халимаг бол төв Азийн тал нутгаас нүүдэллэн Доод Ижил мөрөн, Каспийн тэнгисийн
хойд хэсэгт суурьшсан баруун монгол (ойрат) аймгийнхан юм. XVI-XVII-р зууны үед
Зүүнгарт амьдарч байсан монголчуудын нэг хэсэг нь Хөх нуурын орчим руу, нөгөө
хэсэг нь төрөлх буурин дээрээ үлдсэн бол, гурав дахь хэсэг нь тухайн үеийн
Оросын хаант улсын нутаг руу нүүжээ. Оросын хаант улсын нутаг рүү нүүсэн бүлэг
монголчуудад анхаарлаа хандуулая. Халимагийн түүхийн тухай ном зохиолыг Г. С.
Лыткина, А. М. Позднеева, Н. Н. Пальмова, Г. О. Авляева, У. Д. Душана, А. Г.
Митирова, В. П. Санчирова, С. К. Хойта, У. Э. Эрдниева нар хятад, монгол, оросын
түүхийн эх сурвалжид үндэслэн бичсэн байна. Монгол судлалын шинжлэх ухаанд
халимагын түүх, хэл, соёл, ахуйг судалдаг халимаг судлалын салбар бий. 1556 онд
Халимагчуудын довтолгоонд өртсөн тухайгаа Алтыулс ордын захирагч Москвагийн хаан
IV-р догшин Иванд мэдэгдэж байжээ. Ер нь Халимагууд Орос нутагт ирсэн цагаасаа
эхлэн байнга аян дайн хийж, нүүдэллэн аж төрж байжээ. Халимагуудын хийсэн анхны
томоохон аян дайн нь 1560 онд Ногайн Ордын нийслэл Бага Сарай (Сарайчика) хотыг
эзэлсэн явдал байжээ. Халимагт тухайн үед хэд хэдэн нөлөө бүхийн цэргийн жанжин
байв. Тэд тус тусдаа, заримдаа эвсэл болон цэргийн хүчээ зузаатган татар, орос,
казах, Доны казак, дагестан зэрэг үндэстнүүдтэй тулалдаж байсан тухай түүхэн
баримт бий. Оросууд Халимагуудыг хүлээн зөвшөөрсөн анхны баримт 1574 онд хамаарч
байна. 1574 оны 5 сарын 30-нд IV-р догшин Иван хааны зарлигаар бухар, халимаг,
казаны ордын худалдаачид Оросын Яков, Григорийн цайзад татваргүй наймаа хийхийг
зөвшөөрсөн байна. Энэ нь Оросын түүхэнд анх удаа халимагуудын талаар албан ёсны
баримт бичигт дурьдсан хэрэг юм. 1578 онд Халимагт буддын шашны ламаизмын урсгал
түгэн дэлгэрч эхэлсэн байна. Тэр цагаас хойш Халимагийн нөлөө бүхий ноёдууд
Түвдийн Лхас руу явж Далай ламаас хэргэм зэрэг, цол авч байжээ. 1591 онд
Сибирийн хан Кучумын цэргүүд Ишим, Нор-Ишим голын орчимоос халимагуудын агтыг
хулгайлсан тухайгаа бичжээ. Морио алдсан халимагууд Сибирийн хан Кучумын
цэргүүдийн араас элдэн хөөж байжээ. Гэвч энэ хэрэг хэрхэн төгссөн талаар түүхийн
баримт сэлт байхгүй юм. 1599 онд Зая банди төржээ. Тэрээр Халимагт "Тод үсэг"
хэмээх цагаан толгой зохиосон юм. 1615 он гэхэд халимагчуудын олонхи нь буддын
шашинтан болжээ. Мөн тэр жил дүрвэдийн Далай тайж, Зүүнгарын Хар-Хул, Чихэр,
торгуудын Хөө-өрлөг, Хошуутын Хүндүлэн, Убаши нар Түвдийн Лхас хотод боловсрол
эзэмшихээр явжээ. XVII –р зууны эхний гучин жилд халимагийн олон өрх аймгууд
Волга мөрний эрэгт ирсэн байна. Халимагчууд ногайчуудыг Волга мөрний баруун
эрэг, цаашлаап Терек, Кубань, Крым, Бужак руу нүүхэд хүргэжээ. Ногайчуудын зарим
нь халимагт дагаар орж, аажмаар уусжээ. Ногайчуудыг Доод Волга мөрөн руу нүүхэд
нь Доны казакууд туслаж байжээ. Учир нь ногайчуудыг нутгаас нь хөөхийг Оросын
эзэн хаан Доны казакуудад даалгасан байжээ. Аажимдаа халимагууд Оросуудтай
зөрчилдөх болжээ. 1655 онд Оросын эзэн хаан халимагуудад хандан албан бичиг
илгээж, өөрт нь үнэнч байхыг шаардсан байна. Оросын эзэн хааны бичгийг
халимагууд гардан авч, хүлээн зөвшөөрч байсан боловч эцэст нь амлалтаа зөрчих
тохиолдол гаргаж байжээ. Нүүдэлчин халимагууд энэ үед Доод Волга мөрнөөс Каспийн
тэнгисийн хойд хэсэг, өмнө зүгт Терек гол, хойд зүгт Самар хот, баруун зүгт Дон
мөрөн, зүүн зүгт Яик (Урал) мөрөн хүртэл өргөн уудам газар нутгийг эзлэж байжээ.
Аажимдаа халимагуудын эзэмшил газар багассан байна. Халимагийн эзэмшил газар нь
багасаж байсан нь тэдний дотоод зөрчилтэй холбоотой байсан гэж Оросын түүхчид
үздэг байна. Жишээ нь оросын хязгаарт ирсэн хойно Доод Волга мөрний эрэгт
халимагын төрт улсыг анх байгуулсан Торгуудын тайж Хөө-өрлөг Дөрвөдийн Далай
тайж, Гуши хаантай муудалцаж, бүр зэвсэг барин тулалдаж байжээ. Энэ зөрчилөөс
болж, эсвэл өөр ямар нэгэн шалтгааны улмаас торгуудын тайж Хөө-өрлөг Доод Волга,
Каспийн тэнгис рүү нүүж, тэндээ суурьшин амьдрах болсон байж мэдэх юм. Волга
мөрний эрэгт нүүж ирсэн үе нь ойролцоогоор 1630-1632 он гэж түүхчид таамагладаг.
Гэвч Халимагийн гол “гэр” нь Урал голын цаана байжээ. 1640 онд Торгуудын
Хөө-өрлөг тайж, халимаг ноёдын хуралд оролцохоор Зүүнгар руу явж байжээ. Түүнийг
буцаж ирсэний дараа халимагууд Поволжью орчимд амьдардаг бусад угсааныхан руу
уулгалан дайрч дээрэм хийх болжээ. Хөө-өрлөг таалал төгссөний дараа түүний том
хүү Шүхүр Дайчин халимагийг захирах болжээ. 1645 Далай ламаас цол хэргэм авахаар
тэрээр Түвдэд очсон байна. Энэ зуур 1646 онд халимагийн зарим жижиг ноёд
Астрахань хотод очиж, оросын бүрэлдэхүүнд орох хүсэлт гаргаж байжээ. Оросууд ч
халимагчуудын хүсэлтийг хүлээн авна гэж мэдэгдсэн байна. 1654 онд Шукур дайчин
Түвдээс эргэж ирээд юуны түрүүнд Оросууд руу халдан довтолжээ. Шүхүр Дайчин,
түүний хүү Пунцаг нар Зүүнгараас нүүдэллэн ирсэн монгол угсааны аймгуудыг
нэгтгэж чадаж байжээ. 1672 онд Аюка төрийн эрх мэдлийг авчээ.Тэрээр өөрийн нагац
Дугар, түүний хүү Цэрэн нарыг олзолж нутаг улсыг нь өөрийн болгожээ. Аюка
халимагийн бусад аймгуудыг өөртөө нэгтгэж, эрх мэдлээ нэмэгдүүлсээр байлаа.
Нэгэн удаа Аюкийн хоёр дүү нь хоорондоо муудалцжээ. Хоёр дүүгийнх нь нэг нь Хар
тэнгисийн ойролцоо байгаа оросуудаас тусламж гуйсан байна. Гэвч Аюка хоёр дүүгээ
ятгаж эвлэрүүлсэнээр барахгүй, тэд гурвуул хүчээ нэгтгэн оросуудын эсрэг дайн
хийжээ. Азовын тэнгисийг эзэмших, мөн Крым орчимд байгаа овог аймгуудыг устгахад
туслаач хэмээн Оросууд халимагийн Аюка хаанд 1674 онд хандсан байна. Гэвч Аюка
хаан татгалзсан хариу өгчээ. Халимагууд, мөн тэдний харъяаны татарчууд оросууд
руу байнга халдаж, дээрэм тонуул хийж байлаа. Энэ үед Оросууд Царицынагаас
Астрахань хүртэл хэсэг бүлгээрээ зөвхөн усан замаар л явдаг болжээ. Хуурай
газраар явах нь Оросуудад аюултай болсон байна. 1684 оноос Аюка хаан цэргийн
хүчээ Урал голын цаана гаргав. Тэрээр Киргизийн кайсакууд, туркмен,
мангышлакчуудыг эзэлжээ. Мөн дагестан, кумык, кабардин, кубанчуудтай байлджээ.
1690 онд Далай лам Халимагийн хаан Аюкад хааны цол, тамга илгээжээ. Далай ламын
илгээмжийг авсан Аюка үүгээрээ Оросуудаас хараат бус гэдгээ нотлон харуулахыг
зорьсон байна. 1696 онд халимагийн цэргүүд Азовын тэнгисийн авах дайнд
оролцжээ.1697 онд Оросын эзэн Петр хаан хилийн чанад руу явахдаа Оросын хязгаар
нутгийг хамгаалж байх хүсэлт тавьжээ. Үүний хариуд Оросууд Аюка хаанд их буу,
жил бүр 20 торх дарь, 10 торх тугалга өгнө гэж амласан байна. Мөн Аюка хааны
зөвшөөрөлгүйгээр халимагуудыг загалмайлахгүй гэж тохиролцжээ. 1709 онд Оросын
эзэн хаан 1-р Петр олзны швед цэргүүдээр Оросын эзэнт улсын газрын зургийг
зуруулжээ. Тухайн үед Оросын хөрш орнууд дотор ногоон өнгөөр Зүүнгарын хант
улсыг тэмдэглэсэн байна. 1724 онд Аюка хаан нас барсаны дараа Оросын засгийн
газар Халимагийн удирдагчийг томилоход хөндлөнгөөс нөлөөлөх гэж оролджээ.
Оросууд Аюкийн нууц амрагаас гарсан Дорж Назаров хэмээх хүүг дэмжиж байлаа. Гэвч
тухайн үеийн Халимагийн ихэс дээдэс хан ширээнд Цэрэн Дондогийг залсан байна.
Халимагийн удирдагчийг томилоход нь Оросууд оролцох гэсэн нь ийхнхүү
бүтэлгүйжээ. Дээрх үйл явдал Халимагуудын эгдүүцлийг төрүүлсэн байна. Ази тивд
Зүүнгарынхан Манжтай тэмцэж байлаа. Харин Оросууд халимагуудад зэвсэг нийлүүлж
байсан юм. 1727 оноос халимагууд Оросын нутаг руу дахин халдах болжээ. 1727 оны
намаржин оросууд 60 мянган рублийн хохирол амсаж, 17 орос хүн олзлогдож, 15 орос
алагджээ. Халимагийн довтолгооноос сэргийлэхийн тулд Астрахань хотоос Саратов
хүртэл бүх хотод цэргүүдэд зориулсан завь бэлтгэжээ. 1729 онд халимагийн ихэс
дээдэс Оростой байлдах эсэхээ шийдэж ядан байлаа. Гэтэл 1730 онд Халимагийн хан
Цэрэн Дондогийг зорин Манжийн хааны элч төлөөлөгч ирж явна гэсэн мэдээлэл ирэв.
Манжийн хааны төлөөлөгч Цэрэн Дондогт хааны титэм, богд хаан гэсэн цол өгөх гэж
байгаа гэсэн сураг гарчээ. Үүнийг мэдсэн Оросууд Цэрэн Дондогт хааны титэм, цол
урьтаж өгөх болжээ. 1731 онд Цэрэн Дондог Перс, Оттоманы Портуудтай харьцаж
эхэлжээ. Оттоманы Портууд халимагийн эсрэг тэмцэл хийхээр завдахад нь Оросууд
хамгаалсан байна. Гэвч хожим оросууд Оттоманы Порттой харилцаагаа сайжруулж
чадсан тул халимагуудад хандан Оттоманы Портыг орхин яюахыг санал болгожээ. Гэвч
Халимагууд энэ саналыг хүлээн авсангүй. Үүний дараа Халимаг-Оросын харилцаа эрс
муудсан байна. Оросууд Халимагийн улс төрийн амьдралд хөндлөнгөөс оролцох нь
аажмаар нэмэгджээ. Ази тивд хүчирхэг болсон Манж улс Зүүнгарын хаант улсыг
мөхөөн дараад зогссонгүй хүн амыг нь буюу ард түмнийг нь хядан устгаж үгүй хийв.
1759 онд Ойрадын эзэн хаан Даваач таалал төгсөв. Өмөг түшиг болсон Зүүнгарын
хаант улс унасны дараа ганцаардсан Халимагийн сүр хүч, нэгдмэл байдал улам
доройтож Оросын нөлөөнд бүрэн оржээ. 1825 онд Оросын засгийн газар “Халимагийн
ард түмэнийг удирдах журам” баталжээ. Энэ дүрмийн дагуу Халимагийн асуудлыг
Оросын гадаад хэргийн яам шийддэг байснаа больж, дотоод хэргийн яамны эрхлэх
асуудал гэж үзсэн байна.

Орост хаант засаг унаж, Октябрийн хувьсгал ялсаны дараа Халимагийн ард түмэн
өөрсдийн хувь заяагаа гартаа авч, төрт улсаа сэргээх оролдого хийсэн байна. Тэд
шууд тусгаар тогтнол зарлах боломжгүй байлаа. Халимагт оросын нөлөө дэндүү их
байсан тул бүрэн тусгаар тогтнолын асуудлыг угаасаа хөндөх боломжгүй юм. 1917
оны 3 сарын 25-нд Халимагийн язгуур угсаатан, сэхээтний төлөөлөл Астрахань хотод
их хурал хийж Оросын түр засгийн газарт хандан өөртөө засах улс байгуулах эрх
олгооч гэсэн бичиг үйлджээ. 1917 оны 7 сарын 1-нд Оросын түр засгийн газар
“Халимагийн ард түмний талын муж” байгуулах шийдвэр гаргасан байна. Октябрийн
хувьсгалын дараа халимагчууд бие даах зорилгын үүднээс 1917 онд ван Тундутовын
удирдлагаар Халимагийн зэвсэгт бослого гаргасан ба зөвлөлтжүүлэх үйл явцын эсрэг
1930-д онд мөн Халимагийн зэвсэгт бослого(1930) гарган эсэргүүцэж байсныг ЗХУ
өөрийн Улаан армийн хүчээр цус урсган хүчээр дарж байжээ. 1920 оны 11 сарын 4-нд
Астрахань, Царыцин, Ставропольийн губерн, Дон, Терк мужаас газар нутаг тасдан
Халимагийн өөртөө засах муж байгуулжээ. Тэр цагаас хойш жил бүрийн 11 сарын 4-нд
Халимагууд засаг төрөө сэргээсэн түүхэн өдрөө баяр ёслолын байдалтай тэмдэглэн
өнгөрүүлдэг болсон байна. 1924 он хүртэл Халимагийн төв нь Астрахань хот байлаа.
Хожим Элиста хот засаг захиргааны төв нь болжээ. 1935 оны 10 сарын 20-нд
Халимагийн өөртөө засах мужийг Зөвлөлт Социалист Бүгд Найрамдах Халимагийн
Автономит Улс гэж зарласан байна. 1937 оны 6 сарын 23-нд Халимагийн Үндсэн Хууль
батлагджээ. Гэвч дэлхийн 2-р дайны үед Халимагийн цэргүүд Халимагийн тусгаар
тогтнолын төлөө Халимагийн морьт корпусыг байгуулан фашист Германы талд орж
Оросуудын эсрэг байлджээ. Энэ нь Москвагийн зэвүүцэл, хорсолыг хөдөлгөжээ.
Гэхдээ халимагийн морьт цэргийн нэг корпус Оросын Улаан Армийн талд орж, Германы
эсрэг тулалдсан юм. Дэлхийн 2-р дайны эцэст Халимагаас 8 хүн ЗХУ-ын баатар цол
хүртсэн байна. 1942 оны 8-р сараас 1943 оны 1-р сарын хооронд Халимагийн нутаг
дэвсгэр дээр байлдааны ажиллагаа явагджээ. 1943 онд Халимагийн өөртөө засах орны
нутгийг Оросын цэргүүд Германчуудаас чөлөөлөх үйл явц эхэлжээ. Дайны дараа
В.И.Сталин Халимагийн өөртөө засах орныг татан буулгажээ. Халимагийн газар
нутгийг Астрахань муж, Дагестан, Ростов мужид хуваан өгчээ. Халимагийн нийслэл
Элст хотын нэрийг Степной гэж орос үгээр өөрчилжээ. 1943 оны 12 сарын 28-аас 12
сарын 31-нд халимагчуудыг нутгаас нь албадан нүүлгэж, Сибирь, Дундаж Ази,
Казахстан, Алтай руу цөлжээ. Оросын тусгай албаныхан “Улус” ажиллаагааг Оросын
чекистБ. З. Кобулова, И. А. Серова нар гардан зохион байгуулжээ. Энэ
хэлмэгдүүлэлтийн улмаас Халимагуудын гуравны нэг нь амь үрэгдсэн юм. Энэ он
жилүүдэд Халимагийн тухай дурьдсан бүх ном зохиол, баримт бичгийг устгаж байжээ.
1953 онд В.И.Сталин нас барав. Сталины дараа Оросын шинэ удирдагч нар Халимагийн
талаар баримтлан бодлогоо зөөлрүүлжээ. 1957 оны 1-р сард Ставрополийн хязгаарын
бүрэлдэхүүнд Халимагийн өөртөө засах мужийг байгуулах шийдвэрийг ЗХУ-ын Дээд
Зөвлөл гаргажээ. Ингэхдээ өмнө нь Халимагийн нутагт тооцогдож байсан Лиман,
Приволж дүүргийг Астрахань мужид, мөн Дагетаны мэдэлд 158 га талбай Хар газар
үлджээ. Цөллөгт явсан хүмүүсийн хойч үе, үр садыг Халимаг руу эргэж ирэхийг
зөвшөөрсөн байна. 1958 онд ЗСБНХалимагийн АУ-ын статусынг сэргээжээ. 1961-78 онд
ЗСБНХалимаг АУ-ын тэргүүнээр ахмад дайчин, ЗХУ-ын баатар Б. Б. Городовиков
ажиллажээ. 1985 онд Оросын удирдагч Горбачев зогисонги байдалд ороод байгаа
эдийн засаг, нийгмийн амьдралд түлхэц өгөх зорилгоор өөрчлөн байгуулалт зарлав.
Энэ нь эцэстээ ЗХУ задрах, коммунист дэглэм Орост нуран унах эхлэл болсон билээ.
1990 оны 12-р сард ЗСБНХалимаг АУ-ыг ЗСБНХалимаг Улс гэж нэрлэх болжээ. 1991 оны
4 сарын 26-нд “Хэлмэгдсэн ард түмнийг цагаатгах тухай” хууль баталжээ. 1991 оны
10 сарын 18-нд “Улс төрийн хэргээр хэлмэгдсэн хүмүүсийг цагаатгах тухай” хууль
батлагджээ. Энэ хууль батлагдсанаар дэлхийн хоёрдугаар дайны жилүүдэд цөллөгдөж
зовж шаналсан Халимагуудыг цагаатгах ажил эхэлжээ. 1992 оны 3 сарын 31-нд Бүгд
Найрамдах Халимаг Улс ОХУ-ын бүрэлдэхүүнд байгуулагджээ. 1993 оны 4 сарын 11-нд
Халимагийн анхны ерөнхийлөгчөөр К. Н. Илюмжинов сонгогджээ. 1993 оны 4 сарын
12-нд Халимаг ерөнхийлөгчийн засаглалтай бүгд найрамдах, өөртөө засах улсын
статустай болжээ. 1994 оны 4 сарын 5-нд Халимагт шинэ үндсэн хууль баталжээ.
1995 оны 10 сарын 15-нд К. Н. Илюмжинов хоёр дахь удаагаа Халимагийн
ерөнхийлөгчөөр сонгогджээ. Түүний бүрэн эрхийн хугацаа 7 жил. 2000 онд Путин
ОХУ-ын ерөнхийлөгч болсоноор ОХУ-ын ерөнхийлөгчийн бүрэн эрхэт төлөөлөгчийн
албан тушаал Халимагт бий болжээ. 2005 оны 10 сарын 24-нд ОХУ-ын Ерөнхийлөгч В.
В. Путины шийдвэрээр К. Н. Илюмжинов Халимагийн тэргүүний албан тушаалд 5 жилийн
хугацаатай томилогджээ. 2009 онд Халимагийн ард түмэн Оросын бүрэлдэхүүнд сайн
дураараа нэгдсэний 400 жилийн ойг тэмдэглэжээ. Энэ ойд зориулан Оросын төв банк
дурсгалын зоос гаргажээ. 2010 оны 9 сарын 28-нд А. М. Орлов Халимагийн тэргүүний
албан тушаалд томилогджээ. Тэрээр 10 сарын 24-нд албан тушаалдаа орсон юм.

2002 оны ОХУ-ын хүн амын тооллогоор Халимагууд тус улсын хүн амын 53.3%-г
бүрдүүлж байна. Бусад хувийг Оросууд (33.6%), Даргинууд 2.5%, Чеченүүд (2.0%),
Хасагууд (1.7%), Туркууд (1.1%), Укрианчууд (0.9%), Аварчууд (0.8%), Германчууд
(0.6%) тус тус эзэлдэг ба 0.5% хүрэхгүй бусад ястнуудаас бас бүрдэнэ.



https://mn.wikipedia.org/wiki/%D0%91%D2%AF%D0%B3%D0%B4_%D0%9D%D0%B0%D0%B9%D1%80%D0%B0%D0%BC%D0%B4%D0%B0%D1%85_%D0%9C%D0%B0%D0%BA%D0%B5%D0%B4%D0%BE%D0%BD_%D0%A3%D0%BB%D1%81

Бүгд Найрамдах Македон Улс (Македон хэл: Република Македонија) нь Зүүн Европын
Балканы хойгт орших бүгд найрамдах улс юм. Хуучин Югославын бүрэлдэхүүнд байсан
бөгөөд өмнөд талаараа Грек, зүүн талаараа Болгар, баруун талаараа Албани, хойд
талаараа Серби болон Косовотой хиллэдэг, далайд гарцгүй улс болно.

Холбооны Бүгд Найрамдах Социалист Югослав Улсыг задарч түүний бүрэлдэхүүнд
байсан 6 Бүгд найоамдах улс бүрэн бие даасан тусгаар тогтносон улс болох үед
хошин ч гэмээр, сургамжтай ч гэхээр нэгэн үйл явдал болсон билээ. ХБНСЮУ-ын
бүрэлдхүүнд байсан Македон улсыг энэхүү нэрээрээ тусгаар тогтнолоо зарлан НҮБ-ын
гишүүн болох хүсэлтээ гаргахад уг хүсэлтийг Грек улс эрс шийдвэртэй эсэргүүцсэн
байна. Учир нь Грек улс Македон гэдэг нэр нь Грекийн түүх соёлтой салшгүй
холбоото, түүнээс гадна уг нэрээр нэршигдэж байсан нутаг дэвсгэр, ард түмэн нь
мөн Гректэй холбоотой учир үүнтэй ямар ч холбоо, үндэслэл байхгүй, сүүлд
суурьшсан слав гаралтай үндэстэнд энэхүү нэршлийг өгөх нь буруу гэж үзэж
эсэргүүцэл илэрхийлсэн байна. Энэхүү байдлыг харгалзан НҮБ-аас тус улсыг Хуучин
Югославын Бүгд Найрамдах Македон Улс гэдэг нэрээр НҮБ-ын гишүүн болгосон түүхтэй
билээ.

Македон дорно өмнө Европ, Балканы хойгт оршдог. Өмнөд талаараа Грек, дорнод
талаараа Болгар, умардаараа Серб, бүр нарийн хэлвэл Косово, өрнөд талаараа
Албанитай хиллэдэг далайд гарцгүй орон. Хойд өргөргийн 40°50'-аас 42°20', зүүн
өргөргийн 20°27'-оос 23°05' зэргэдийн торонд 25,713 ам дөрвөлжин километр нутаг
дэвсгэр эзлэн байна. Жижигдүү буюу дэлхийн 146-р том орон.

Македон 2000 метрээс өндөр 34 оргилтой үндсэндээ уулархаг орон. Хамгийн өндөр
Кораб уул далайн түвшнээс дээш 2,764 м өндөр оргилтой. Уул толгодоос гадна тэгш
өндөрлөг, гол горхийн жалга, хөндий бий. Нутгийн баруун хойноос эх авч зүүн
урагш урсаад Грек рүү орж Эгейн тэнгист цутгахаар Македоны нутгаар 301 км урсдаг
Вардар гол хамгийн урт нь гэнэ. 225 км Брегальница, 207 км Црна зэрэг бусад гол
Вардарт цутгадаг. Вардарын сав газар Македоны нутгийн 80 хувийг хамарчээ.
Македонд 53 нуур цөөрөм байгаагаас Охрид нуур 349 км² талбайтай, Преспа нуур 274
км² талбайтай. Ууландаа халуун рашаан элбэг.

Македоны газар хөдөлдөг. 1963 онд хүчтэй газар хөдөлж, Скопье хотыг нурааж байв.

Македонд дөрвөн улирал тохионо. Зун халуун, хуурай, өвөлдөө цастай хүйтэн. Өвөл
-20 °C, зун 40°C температурт хүрдэг. Хур тунадас бага, Вардарын хөндийд жилд 450
мм унана.



https://mn.wikipedia.org/wiki/%D0%91%D2%AF%D0%B3%D0%B4_%D0%9D%D0%B0%D0%B9%D1%80%D0%B0%D0%BC%D0%B4%D0%B0%D1%85_%D0%90%D1%80%D0%B4%D1%87%D0%B8%D0%BB%D1%81%D0%B0%D0%BD_%D0%9A%D0%BE%D0%BD%D0%B3%D0%BE_%D0%A3%D0%BB%D1%81

Бүгд Найрамдах Ардчилсан Конго Улс (фр. République démocratique du Congo) буюу
хуучнаар Заир (фр. Zaïre) нь газар нутгаараа гуравт жагсдаг Африкийн орон юм.
Хэдийгээр Төв Африкийн дэд бүсэд хамаарагддаг боловч Өмнөд Африкийн Хөгжлийн
Нэгдлийн гишүүн орны хувьд эдийн засаг, нутгийн хувьд Өмнөд Африктай нарийн
холбоотой. Хойд талаараа Төв Африкийн Бүгд Найрамдах Улс, Судан орнуудтай, Зүүн
талаахаа Уганда, Руанда, Бурунди орнуудтай, Өмнөд талаараа Замби, Ангол, Баруун
талаараа Бүгд Найрамдах Конго Улсуудтай тус тус хиллэнэ. Зүүн талдаа Танзани
улсаас Танганьика нуураар тусгаарлагддаг. Конго гэсэн нэр нь "агнагч" гэсэн
утгатай, Конго мөрний сав газарт амьдардаг Баконго аймгийг төлөөлсөн нэр юм.

Ардчилсан Конго улс нь хуучнаар Бельгийн колони байсан бөгөөд тусгаар
тогносныхаа дараа, 1964 оны 8 сарын 1 хүртэл Бүгд Найрамдах Конго Улс нэртэй
болжээ. Үүний дараагаар хажуудаа хиллэдэг адил нэртэй улсаас ялгагдах зорилгоор
одоогийн нэр болох Бүгд Найрамдах Ардчилсан Конго Улс нэрийг сонгосон байна.
1971 оны 10 сарын 27-нд тухайн үеийн Ерөнхийлөгч Мобуту нь улсынхаа нэрийг Заир
нэрээр сольсон бөгөөд энэ нь "гол бүхнийг зальгидаг гол" гэсэн утгатай nzere
эсвэл nzadi үгийн Португал дуудлага байв. Мобутугийн засаглалыг унагаасан, 1997
оны Конгогийн нэгдүгээр дайны дараа хуучин нэрдээ эргэн оржээ. Ардчилсан Конго
улс нь 1998-с 2003 оны хооронд үргэлжилсэн, Дэлхийн хоёрдугаар дайны дараах
хамгийн хор хөнөөлтэй дайн болох Конгогийн хоёрдугаар дайнаар (мөн Африкийн
дэлхийн дайн гэдэг) ихэд зовлон амсжээ. Гэвч одоо ч гэсэн улсын зүүн хэсгээр
байлдаан үргэлжилсээр байна.



https://mn.wikipedia.org/wiki/%D0%91%D1%83%D1%80%D1%85%D0%B0%D0%BD

Ихэнх шашинд хамгийн дээдийн хүч, эсвэл ер бусын бодгалыг Бурхан хэмээн заадаг.
Ер бусын энэ зүйлийг сахиус, шүтээн, бурхан хэмээн нэрлэх нь олонтаа. Дийлэнх
шашины сургаалд бурханд итгэвэл дээд хүчийг авах (гэгээрэх, үхэхгүй), маш их хүч
чадалтай (байгалийг удирдах гэх мэт) болно хэмээн хүмүүст заадаг байна. Шашин
бүрт бурханг үзэх олон үзэл байх боловч ерөнхий 2 үзэлд хуваадаг. Ганц бурхан
байна гэж үздэг онолыг Монотеизм гэх агаад олон бурхад зэрэгцэн оршино гэх
үзлийг Политеизм гэдэг.

Шашны ухагдахуун. Жүүдийн болон Ислам, Христ зэрэг монотейст шашинд Бурханыг
цорын ганц Үүсгэн бүтээгч, бүхнийг эрхшээгч, хамгийг чадагч оройн дээд бодгаль
хэмээн үздэг. Хинду Буддын гэх дорнын политейст шашинд бурхад олон бий гэдэг.

Монгол хэлний бурхан гэсэн үг Будда гэсэн утгатай юу, этимологийн хувьд тэндээс
орж ирсэн эсэх нь тун ч ярвигтай, маргаантай асуудал билээ. Манай зарим нэртэй
эрдэмтэд энэ үгийг гаднаас орж ирээгүй, язгуурын Монгол хэлнийх гэж үздэг. Бөө
мөргөлийн зан үйлтэй холбоотойгоор тайлбарласан нь ч бий, хожуу үеийн Шарын
шашин дэлгэрсэнтэй холбоотой гэж үзсэн нь ч бий. Ямартай ч эцсийн дүгнэлтийг аль
ч тал гаргаж чадаагүй.

Ардын хувьсгалаас өмнө шарын шашинд нэвт орсон монголчууд бурхан гэх үгийг нэг л
шашны утгаар нь ойлгож хэрэглэж ирсэнтэй хэн ч маргахгүй. Харин Коммунист он
жилүүдэд шарын шашны гэгдэх бүхэн устгагдаж, хожмын үеийнхэн судар ном зан
үйлийг нь ч танихаа байсан. Шашны олон нэр томъёо хэрэглээнээс арчигдсан, үүний
дунд бурхан гэх үгийг зөвхөн шарын шашны шүтлэг бишрэлтэй холбож ойлгохоо
больсны бэлээхэн том илрэл бол хуучин цагийн европын сонгодог бүтээлүүдэд
олонтаа дурдагддаг Орос хэлний Бог, Англи God, Франц Dieu, Герман Gott гэсэн
үгсийг бурхан - тэнгэр гэж орчуулахдаа бичгийн их хүмүүс маань, 1-рт өөрсдөө
Европийн соёл Буддын соёл тэс өмнөө гэдгийг мэддэг төдийгүй, 2-рт уншигч олон нь
энэ үгийг Будда гэж буруу ойлгоод дундан зууны францчууд буддист байжээ гэж
хэрхэвч санахгүй гэдгийг мэддэг байсан бизээ. Зөвхөн тэр цагийн уран зохиол бүү
хэл, манайхны барууны кино хөрвүүлэгт ч бурхан гэсэн үгийг хэрэглэж байгаад ямар
ч асуудал гарахгүй байгаа нь энэ үгийн утга зөвхөн Буддын шашинд хамаатай гэсэн
явцуу ойлголт ташаа болохыг харуулна.



https://mn.wikipedia.org/wiki/%D0%91%D0%B8%D0%BE%D0%BB%D0%BE%D0%B3%D0%B8%D0%B9%D0%BD_%D0%B0%D0%BD%D0%B3%D0%B8%D0%BB%D0%B0%D0%BB

Амьд биесийг удам төрлийн ижил төстэй болон ялгаатай байдалд тулгуурлан бүлэглэн
хуваах зорилго бүхий биологийн шинжлэх ухааны ухагдахууныг биологийн ангилал
гэдэг.

Стандарт ангилал, түүний үндсийг Kарл Линней тавьжээ. Тэрээр зүйлүүдийг төстэй
физик шинж чанараар нь бүлэглэж хуваажээ. Мөн тэр анх удаа ургамал, амьтны зүйл
тус бүрт хос нэршлийг анх нэвтрүүлжээ. Хос нэршил нь төрлийн нэрийн араас тухайн
зүйл амьтныг тодорхойлох нэрийг залган нэрлэх зарчим. Homo sapiens гэдэг нь
хүний биологийн зүйлийн нэр бөгөөд Хомо төрлийн Хомо сапенс зүйл буюу ухаант
хүн, орчин үеийн хүн гэж ойлгоно. Homo neanderthalesis гэвэл мөн л Хомо төрлийн
Хомо неөндарталь буюу бидний хэлж заншсанаар Неандарталь хүн. Төрөл зүйлийн хос
нэршлийг налуу үсгээр бичих ба шинжлэх ухааны өгүүлэл аливаа амьтны нэрийг
заавал латин нэрийг эхлэн дурьдан, цаашид өөр амьтантай хольж ойлгохоос
сэргийлдэг.

Ингэж бүлэглэн хуваахдаа нийтлэг нэг өвгөөс үүсэлтэй хэмээх Дарвины зарчимтай
нийцүүлэн засварласаар ирсэн. Молекул эволюцийн судалгаа нь ДНХ-ийн дараалалд
хийсэн шинжилгээнд үндэслэн ангилалзүйд олон шинэ засварыг оруулж байгаа бөгөөд
цаашид ч засвар орох төлөв ажиглагдаж байна. Биологийн ангилал бол ангилалзүйн
салбар ухааны бүтээгдэхүүн юм.

Нэг бүлэгт багтаж байгаа амьд биетийн хоорондох төстэй байдлыг дур зоргоор
шийдвэрлэхгүй, харин нарийн тогтоосон аргачлал мэдээлэлд тулгуурлан тогтооно.
Ижил шинж чанар нь хамгийн ойрын нийлэг нэг өвгөөс уламжилсан байх ёстой. Иймээс
биологийн ангилалд хэрэглэгдах чухал шинж чанар бол хомолог шинжүүдтэй байх юм.
Хомолог шинж гэдэг нэг өвгөөс гаралтай ижил төстэй шинжийг илэрхийлнэ. Хомолог
ижил төст чанар нь аналог ижил төст чанараас ялгаатай. Шувуу болон сарьсан
багваахай хоёул нисэх чадвартай боловч тэдгээрийг нэгтгэн нэг ангилалд
оруулдаггүй. Учир нь тэд энэ чанарыг нэгдмэл нэг өвгөөс өвлөж аваагүй. Шувуу
үүсэн бий болохдоо хэвлээр явагч нисдэггүй өвгөөс үүссэн бол Сарьсан багваахай
сүүгээр бойжигч өвгөөс үүсчээ.

Харин сарьсан багваахай, халим хоёрын хоорондох олон ялгааг үл харгалзан зөвхөн
үр төлөө сүүгээр бойжуулдаг шинжид үндэслэн тэдгээрийг Хөхтөнд хамааруулдаг.
Учир нь тэд нийтлэг нэг өвгөөс гаралтай юм.

Хүмүүс зүйлүүдэд нэр оноож нэрлэж эхлэх үед латин хэл дэлхий даяар хамгийн өргөн
хэрэглэгддэг хэл байжээ. Иймээс бүх зүйлүүд өнөөг хүртэл латин нэртэй. Эрдэмтэд
өөрсдийн олсон шинэ зүйлийн албан ёсны тодохойлолтыг бичихдээ латин хэлийг
хэрэглэдэг байв. Нэг жилийн өмнөөс амьтан судлаачид амьтадын тодорхойлолтыг
хийхдээ латин хэлийг ашиглахын оронд англи хэлийг хэрэглэх болжээ. 2012 оны
Нэгдүгээр сарын нэгнээс эхлэн олон улсын ургамал судлалын конгресс шинэ ургамлыг
тодорхойлохдоо англи хэлийг хэрэглэхээр шийдвэрлэсэн.



https://mn.wikipedia.org/wiki/%D0%91%D0%B5%D0%BB%D0%B8%D0%B7

Белиз (англ. Belize) нь төв Америкийн улсуудын дундаас ганцаараа Англи хэлийг
албан ёсны хэлээ болгосон улс юм. 1973 он хүртэл Британийн Гондурас гэж
нэрлэгддэг байсан Британийн колони улс байжээ. 1981 онд Их британий хамтын
нөхөрлөлийн орнуудын холбооны хүрээнд тусгаар тогтносон байна. Белиз нь Карибын
холбоо /CARICOM/, Sistema de Integración Centroamericana (SICA) гишүүн орон юм.
Нутаг дэвсгэрийн хэмжээ нь 22,960 km² ба 297,651 /2007 оноор/ хүн амтай. Хүн
амын нягтшилын хувьд төв Америкийн бүс нутагт хамгийн бага бөгөөд Дэлхийн
хамгийн бага нягтшилтай улсуудын нэг юм. Гэхдээ хүн амын өсөлт нь 2006 онд 3,6
хувь байсан.

Белизийн уугуул оршин суугчид нь Майя гэж бидний нэрлэдэг төв Америкийн уугуул
иргэд юм. МЭӨ 1500 он, МЭ 300-900 оны хооронд өнөөгийн Белизын нутагт Маяагийн
соёл иргэншил цэцэглэн хөгжиж байв. 1638 онд анхны Европ хүмүүс болох Англичууд
хүрч ирсэн байна.Белиз гэх нэр нь тус газар анх оршин суусан Британийн далайн
дээрэмчин П.Уоллесын нэрнээс үүссэн гэж үздэг бөгөөд Испани хэлээр Белиз гэж
дуудагдах болжээ. Өнөөдрийг хүртэл Белизэд Испани хэл өргөн хэрэглэгдэж байсан ч
Испаничуудын давуу байдал бий болоогүй юм. 1770-аад оноос эхлэн Англичууд
Белизээс Мод бэлтгэж, ноосны будагны түүхий эдийг үйлдвэрлэн экспортлодог
байжээ. 1900 оны эхэн үе хүртэл Белизын эдийн засаг улаан зандан модны экспорт
дээр тулгуурлагдаж байсан ба одоо чихрийн нишингэ, эрдэнэшиш ба цитрусын төрлийн
бүтээгдэхүүнүүд, гадил жимсний үйлдвэрлэл нилээд нөлөөтэй болоод байна. 1961 онд
болсон хатти хар салхи Белизэд ноцтой хохирол учруулсан байна. Белизийн далайн
эрэгт орших нийслэл хот далайн түвшнээс дор оршдог байсан нь хэтэрхий аюултай
байдлыг үүсгэжээ. Иймээс Британийн колони байсан тус улсын нийслэлийг эх газрын
төв рүү Белмопан хотод шилүүлж, 1970-аад онд аажмаар төр, захиргааны
байгууллагууд тийш бүрэн нүүж суурьшсан байна. 1964 оны 1 сард Америкийн эх
газар дахь Их Британийн сүүлчийн колони Британийн Гондурас өөртөө засах эрх
бүхий колонийн статустай болсон бөгөөд 1973 онд Белиз хэмээх нэртэй болжээ. Хөрш
Гватемал улс Белизийн тусгаар тогтнолыг албан ёсоор хүлээн зөвшөөрөхгүй байсан ч
тус улс Жорж Прайсын удирдлага дор 1981 оны 9 сарын 21-нд бүрэн тусгаар
тогтносон байна. Гватемал улс Белизийн бүх түүхийн турш өөрийн нэг хэсэг гэж
үзэн газрын зурагтаа 23 дахь мужаа болгон тэмдэглэдэг байсан. 2007 оны 3 сарыг
хүртэл Их Британи, CARICOM-ын засгийн газрын тэргүүнүүд, АНУ-ын зуучлалтайгаар
энэ байдлыг зохицуулахыг оролдсон боловч төдийлөн үр дүнд хүрээгүй байна.
Белизийг тусгаар тогтносноос хойш тус улсын хүсэлтээр Их Британийн гарнизон
байнга байрлаж байгаа билээ. Гэхдээ Белиз ба Гватемалын аль аль нь энхийн яриа
хэлэлцээний замаар асуудлыг шийдэх байр суурьтай байдаг.

Белиз нь НҮБ-ын гишүүн, парламентын засаглалтай улс юм. Төрийн тэргүүн нь Их
Британийн хатан хаан II Элизабет бөгөөд амбан захирагчаар төлөөлүүлэн удирддаг.
Засгийн газрын тэргүүн нь Ерөнхий сайд бөгөөд алив шийдвэр гаргах амбан
захирагчийн үүрэг гүйцэтгэдэг. Сонгуулиар олонхи болсон улс төрийн нам засгийн
газрын кабинетын гишүүдийг бүрдүүлдэг. Белизийн үндэсний ассемблей нь
Төлөөлөгчдийн ордон ба Сенат гэсэн 2 танхимтай. Бүх нийтийн сонгуулиар
Төлөөлөгчдий танхимын 21 гишүүнийг 5 жилийн хугацаатайгаар хуль тогтоох дээд
байгууллага болгон сонгодог. Сенат нь ордны батлах хуулийн төслийг хэлэлцэн
сайшаах буюу няцаадаг байна. Белиз нь Карибын холбооны /CARICOM/ бүрэн эрхт
гишүүн юм.

Белиз нь Хондо болон Сарстун голын хооронд оршдог бөгөөд тус улсын нутаг
дэвсгэрийн төв хэсгээр Белиз гол урсан өнгөрдөг. Хойд хэсгээрээ өтгөн шигүү ой
бүхий намгархаг тэгш талтай бол Маяагийн уулсын салбар намхавтар толгодууд
үргэлжилдэг. Хамгийн өндөр оргил нь далайн түвшнээс 1124 метр өндөрт орших
Дойлын оргил юм. Карибын тэнгисийн хамгийн урт шүрэн хадны систем тус улсад
харъяалагддаг ба 322 км урт үргэлжилдэг нь дэлхийд хэмжээгээрээ 2т ордог байна.
Дэлхий бөмбөрцгийн баруун хагаст орших шүрэн хадны ¾ нь энд оршдог. Төв
америкийн орнуудын дундаас Номхон далайд гарцгүй улс нь зөвхөн Белиз юм. Халуун
орны уур амьсгалтай. Ерөнхийдөө маш халуун, чийглэг. Борооны улирал нь 5 сараас
11 сар хүртэл үргэлжилдэг ба энэ хугацаанд далайн хар шуурга, үер зэрэг
байгалийн аюулт үзэгдлүүд олон давтагдан болдог байна. Саяхан хийсэн ургамлын
бүрхэвчийн судалгаагаар Белизийн нийт газар нутгийн 60 хувь ой, 20 хувь нь
эдэлбэр газар байв.

Белиз нь Төв Америкийн орнудын дундаас хамгийн өндөр ажилгүйдэлтэй улс бөгөөд
CIA World factbook-д 9,4 хувьтай гэж тэмлэглэсэн байдаг. Хүн амын 33,4 хувь нь
ядуу гэж тооцогддог боловч засгийн газар нь ядуурлын эсрэг ердөө 4,2 сая
ам.доллар төсөвлөсөн байдаг. Хувийн өмчид тугуурласан харилцаа бүхий эдийн
засагт нь ХАА, түүнд түшиглэсэн аж үйлдвэр, худалдаа, барилга, аялал жуучлал
чухал үүрэгтэй. Экспортын тэн хагасаас илүү нь сахар байдаг. Мөн ажиллах хүчний
олонхи нь гадил жимсний тариаланд дээр ажилладаг. Тун саяхан Кайо дүүрэгт газрын
тосны орд нээсэн бөгөөд Толедо дүүрэгт мөн газрын тос байж болох магадлал
илэрсэн нь байгалийн баялагийн судлагдаагүй нөөц нилээд буйг харуулж байна. 1998
оны 9 сараас явуулж эхэлсэн Засгийн газрын үр ашигтай сангийн болон мөнгөний
бодлогo-ын үр нөлөөгөөр ДНБ нь 1999 онд 6,4 хувь, 2000 онд 10,5 хувь өссөн ч
2001 онд ХАА, загас олборлолт болон аялал жуучлалын салбарт хүчтэй хохирол
учруулсан далайн хар салхины нөлөөгөөр дөнгөж 3 хувийн өсөлттэй байв. 2005 онд
3,8 хувьтай өсөлт гарсан нь гадаад худалдааны алдагдал болон гадаад өрийн
дарамтаас шалтгаалсан байна. Тус улс ядуурлыг бууруулах явдлыг богино хугацааны
гол зорилго болгон олон улсын байгууллагуудаас тусламж хүсч байгаа билээ.

Тус улсад олон ялгаатай үндэстэн, угсаатнууд байдаг ба маш их холилдсон байдаг
тул тэднийг ерөнхийд нь Белизчүүд гэж нэрлэдэг. Ойролцоогоор хүн амын 50 хувийг
нь Местизочууд, 25 хувийг нь Креол, 11 хувь нь уугуул Маяачууд, 6 хувийг нь
Гарифуна нар эзэлдэг. Маш олон үндэстнүүдийн хольмог тул хэл нь хольмог үгсийн
сантай болсон байдаг. Хүн амын 80 хувь нь бичиг үсэг тайлагдсан.

Белизэд төрөлтийн түвшин нь 1 жилд 1000 хүнд 25 төрөлтөөр илэрхийлэгддэг бол
үхэл 6/1000 байдаг байна. Нялхсын эндэгдэл 24/1000 байгаа нь өнгөрсөн зууны
хамгийн сайн үзүүлэлт юм. Хүн амын дундаж наслалт нь эрэгтэйчүүдийн хувьд 66,
эмэгтэйчүүдийн хувьд 70 байна. ДОХ/ХДХВ нь үндэсний аюулгүй байдалд ноцтой аюул
учруулахуйц байдалд хүрээгүй ч гэсэн Кариб, Төв Америкийн орнуудын дотроо нилээд
өндөр түвшинд очоод байна.

Хамгийн сүүлчийн хүн амын тооллогоор тус улсад 300000 орчим хүн оршин сууж
байна. Маяачууд МЭӨ500-аад оноос хойш өнөөгийн Белизэд суурьшсан юм. Гэвч
жинхэнэ Маяачууд ихэнх нь өвчин болон цагаан арьстнуудтай хийсэн
мөргөлдөөнүүдээс болж устан үгүй болжээ. Тус оронд Юкатекчууд /Мексикийн иргэний
дайнаас дүрвэн Юкатанаас ирсэн/, Мопанчууд /Белизийн уугуул оршин суугчид/,
Кекчи нар /Гватемалын боолчлолоос зугтан ирэгсэд/ гэсэн Маяачуудын 3 өөр бүлэг
оршин амьдарч байна. Цагаан арьстнуудаас анх 1630аад оны үед Англи, Шотландууд
ирж суурьшжээ. Анхны хар арьст боолчуудыг Африк ба Карибын хаа нэгтээгээс
авчирсан нь яваандаа цагаан арьстнуудтай цус холилдон Креол хүмүүсийг бий
болгожээ. 1800-аад оноос хойш, Мексик болон Гватемалаас Местизо нар ирж умард
нутгуудаар оршин сух болсон байна. Гарифуна нь хар арьстнууд болон уугуул
иргэдийн эрлийзүүд бөгөөд Гондурасаас нүүдэллэн ирж, Белизийн өмнөд нутгуудаар
суурьшжээ.1860-аад онд Зүүн Энэтхэгээс болон АНУ-ын Луйзиана мужаас нилээд олон
тооны цагаан арьстнууд шилжин суурьсан байна. 1900-аад онд эх газрын Хятад,
Энэтхэг, Тайвань, Солонгос, Сири, Ливан болон төв Америкаас олон тооны цагаачид
хүрэлцэн ирсэн. Белиз нь маш ихээр залуужиж байгаа орон юм. Учир нь төрөлтийн
түвшингээрээ дэлхийд тэргүүлдэг улс бөгөөд энэ нь цаашид ч хадгалагдах
хандлагатай байна.

Белизэд Христийн шашин зонхилох нөлөөтэй байдаг. Нийт хүн амын 84,2 хувь нь
Христийн шүтлэгтэй. Хүн амын тэн хагас нь Ромын Католик шашныг шүтдэг. ¼ орчим
нь протестант шашинтай. Азиас гаралтай иргэд нь Тао, Буддын сургааль болон
Жайнист, Ислам, Бахайн ёсыг баримтладаг бол Энэтхэг гаралтай иргэд нь Хинду
шашныг шүтдэг байна. Ойрхи Дорнодоос гаралтай иргэд болон Креол, Гарифуна
иргэдийн зарим хэсэг нь Ислам шүтлэгтэй.

Белизчүүд Маяа, Креол, Местизо, зүүн Энэтхэг, Хятад, Гарифуна, Меннонит гэх мэт
олон угсаатны соёлын өвийн огтлолцол гэдгээрээ бахархдаг. ЮНЕСКО 2001 онд
Маяагийн эртний сүмүүдийн 1000 гаруй дурсгалуудыг соёлын өвд бүртгэн авсан ба
Гарифуна хэлийг албан ёсоор хүлээн зөвшөөрч тэмдэглэн авсан. Белиз нь Төв
Америкийн орнуудын дундаас Номхон далайд гарцгүй бөгөөд Англи хэлийг албан ёсных
болгосон цорын ганц орон юм. Нийт газар нутгийн 37 хувь нь тусгай хамгаалалтанд
байдаг. Ягуар ирвэст зориулсан тусгай хамгаалаттай газар зөвхөн Белизэд байдаг.
Зөвхөн Австралийн дараа орохуйц аварга урт амьд шүрэн хадан системтэй бөгөөд энэ
нь гайхамшигтай усан ертөнцийг бий болгож байдаг. Тус улс түүх дурсгал,
байгалийн үзэсгэлэнт байдалдаа тулгуурлан эко-аялал жуулчлалыг хөгжүүлж байна.
Колоничлол, боолчлол, цагаачлал нь Белизэд олон үндэстэн, угсаатны хольмог хэл,
соёлыг бий болгосон байна. Их Британийн урт удаан хугацааны Колоничлол нь
Белизийг албан ёсны Англи хэлтэй болоход нөлөөлсөн ч Креол маягийн аялгатай
Испани хэл илүү өргөн тархсан байдаг онцлогтой. Гарифуна аялга нь давамгайлх биш
ч чухал нөлөөтэй байдаг.



https://mn.wikipedia.org/wiki/%D0%91%D0%B0%D1%8F%D0%BD%D0%B3%D0%BE%D0%BB_%D1%81%D1%83%D0%BC_(%D0%A1%D1%8D%D0%BB%D1%8D%D0%BD%D0%B3%D1%8D)

Сэлэнгэ аймгийн нутгийн өмнөх хэсэгт Хараа, Бороо, Загдал, Баянгол зэрэг
голуудын үзэсгэлэнт сав газар, ойт хээр, хээрийн бүсийн заагт оршино. Нутаг
дэвсгэрийн хэмжээ 197.6 мян.га, хойд талаараа Дархан-Уул аймгийн Дархан,
Шарынгол, зүүн хойд талаараа Сэлэнгэ аймгийн Мандал сум, өмнөд, баруун өмнөд
талаараа Төв аймгийн Борнуур, Сүмбэр сум, баруун баруун хойд талаараа Сэлэнгэ
аймгийн Орхон, Сайхан сумдын нутагтай тус тус хиллэнэ. Нутаг дэвсгэрийн нийт
гадаргууд ой мод 21.2 мян.га, бэлчээр 120.8 мян.га, усан сан 0.3 мян.га, хадлан
29.5 мян.га, тариалан 17.6 мян.га талбайг эзлэнэ.

Нийслэл Улаанбаатар хотоос 154 км, Сэлэнгэ аймгийн төвөөс 170 км, Дархан-Уул
аймгийн төвөөс 75 км, зэргэлдээх Мандал сумын төвөөс 35 км зайд оршдог. Тус
сумын нутаг дэвсгэр дээгүүр олон улсын ач холбогдолтой төмөр зам 47 км, хатуу
хучилттай авто зам 52.5 км дайран өнгөрдөг. Дэд бүтэц хөгжлийн ирээдүй сайтай,
зам харилцаа чухал зангилаа юм.



https://mn.wikipedia.org/wiki/%D0%91%D0%B0%D0%B9%D0%B3%D0%B0%D0%BB%D0%B8%D0%B9%D0%BD_%D1%85%D0%B8%D0%B9

Байгалийн хий ("Шатдаг хий" гэж нэрлэх нь бий) нь үндсэндээ метанаас тогтсон,
шатах ашигт малтмал юм. Байгалийн хийн найрлагад этан, пропан, бутан, пентан
зэрэг нүүрсустөрөгчид, бага хэмжээгээр нүүрстөрөгчийн давхар исэл, азот, гели ба
хүхэртустөрөгч агуулагдана. Байгалийн хий нь газрын тос ордод газрын тостой
хамт, эсвэл дангаараа хийн орд, мөн нүүрсний ордод нүүрсний хий байдлаар
тохиолдоно. Анаэробик бактерийн тусламжтайгаар үүсэж буй метанаар баяжсан хийг
"биохий" буюу "намгийн хий" гэж нэрлэнэ. Энэ биохий нь төрөл бүрийн намаг, малын
өтөг бууц, томоохон хот суурингийн хогийн цэг зэрэгт үүснэ.

Байгалийн хийн гол бүрдүүлэгч нь нүүрсустөрөгчидийн бүлгийн хамгийн хөнгөн,
богино молекул болох метан (CH4) байна. Мөн этан (C2H6), пропан (C3H8)ба бутан
(C4H10), болон хүхэрт хийнүүд агуулагдана. Байгалийн хий нь гели ялгаж авах
үндсэн эх үүсвэр болно.

Азот, гели, CO2 болон H2S, ус, мөн үнэрт нүүрсустөрөгч маш бага хэмжээтэй байна
. Зарим хийн ордод мөнгөн ус тааралдана. Гэхдээ хийн орд тус бүр дээр хийн
найрлага өөр байна.



https://mn.wikipedia.org/wiki/%D0%91%D0%9D%D0%A5%D0%90%D0%A3

Хятад (1949 оноос хойших үеийг Бүгд Найрамдах Хятад Ард Улс) — дорно Азид оршсон
бүрэн эрхт улс.

Хятад улс 9.6 сая км2 нутаг дэвсгэртэй дэлхийн 3-р том орон бөгөөд зүүн талаараа
Номхон далайд тулж бусад талаараа Вьетнам, Лаос, Бирм, Бутан, Энэтхэг, Балба,
Пакистан, Афган, Тажик, Хиргис, Хасаг, Монгол, Орос, Умар Солонгос гэсэн 14
улстай хиллэдэг. Хангай говь, халуун сэрүүн гээд газрын тогтоц, уур амьсгал янз
бүр. Тайвань, Энэтхэг зэрэг хэдэн оронтой газар нутгийн маргаантай. 1.36 тэрбум
буюу дэлхийн хамгийн олон хүнтэй улс юм. Үндсэн хүн ам хятад үндэстнийг (91.5%)
багтаагаад 56 нэрийн ард түмэн байна. Албан ёсны хэл — хятад. Нийслэл — Бээжин.

Хятадад эртнээс соёл иргэншил тогтсон. Домгийн Шя улсаас хойш НТӨ 221 онд Цинь
улс хүчирхэгжиж хятад үндэстний анхны нэгдсэн улсыг үүсгэжээ. Олон улс
халалцсаар 1911 онд манж Чин улс мөхсөнөөр хаант засгаас татгалзаж, бүгд
найрамдах засаг авсан бөгөөд иргэний дайныг төгсгөж өнөөгийн БНХАУ 1949 онд
байгуулагдсан. Коммунист (эв хамт) улс төрийн дэглэм, зах зээлийн баримжаат
социалист (нийгэм журамт) эдийн засагтай, нэгдмэл төрийн байгууламжтай. Дотроо
муж, өөртөө засах орон, төвөөс захирах хот, онцгой захиргаат орон гээд 33 нутаг
болж хуваагддаг.

Хятад улс аж үйлдвэржиж, эдийн засаг нь тогтмол хурдтай өсч байгаа бөгөөд
дотоодын нийт бүтээгдэхүүний хэмжээгээр АНУ-ын дараа 2-рт байна. Цөмийн
зэвсэгтэй. 1971 онд Тайваньд байсан НҮБ-ын суудлыг зүй ёсоор авсан бөгөөд НҮБ-ын
Аюулгүй зөвлөлийн байнгын гишүүн юм. ДХБ, АПЕК, ШХАБ, Их хорь зэрэг олон улсын
байгууллагын гишүүн.

Хятад хэлээр улсын товч нэрийг «Жунгуо» (中国; Жунгаа) гэх бөгөөд тус улсад
монголоор «ᠳᠤᠮᠳᠠᠳᠦ ᠤᠯᠤᠰ» (Дундад улс) гэж орчуулан бичдэг. Энэ нь соёл
иргэншлийн төв гэсэн санаа, эрт цагт тойрж асан бүдүүлэг аймгуудаас ялгасан утга
юм.

Нэг нь хятан үндэстнийг анх нэрийдсэнээс үүсэлтэй, монгол, оросоор дамжсан
«Хита» төрөл. Үүнд «ᠬᠢᠲᠠᠳ», монгол кирилээр «Хятад», буриад, халимаг кирилээр
«Хитад», «Китд» гэж бичих хамаарна. Урьдын «хятад улс» нь Сүн улс, Мин улс,
Дундад иргэн улс гэж өөр өөр нэртэй бол одоогийнх Бүгд Найрамдах Хятад Ард Улс
(БНХАУ) гэсэн нэртэй.

Нөгөө нь эртний Цинь улсын гарвалтай, самгарди, перс хэлээр дамжин тархсан
«Чина» төрлийн нэрс юм.

Хятад орон 9,596,961 хавтгай дөрвөлжин километр газар нутагтай, Канадаас бага,
Америкаас ялимгүй том буюу дэлхийн 3-р том орон болно. Маргаантай газар нутаг
ихтэй, тоо хэмжээ нарийн тохироогүй.

Хойд өргөргийн 18° — 54°, зүүн уртрагийн 73° — 130° дотор НҮБ-ийн ангиллаар
Дорно Азид оршино. Нутгийн хэсэг Хайнань нь Дорно өмнө Азид, ЮНЕСКО-гийн
ангиллаар Шиньжян, Төвөд, Өвөр Монгол, Төвөд нь Төв Азид хамаарна.

Хятад 22,117 км хуурай газрын хилийн уртаар дэлхийд тэргүүлэх бөгөөд Вьетнам,
Лаос, Мьянмар, Энэтхэг, Бутан, Балба, Пакистан, Афган, Тажик, Хиргис, Хасаг,
Монгол, Орос, Умар Солонгос гэсэн 14 оронтой хиллэдэг. Дорнод захаараа Номхон
далайд 18000 км эрэгтэй. Үүнд Бохайн тэнгис, Шар тэнгис, Хятадын дорнод тэнгис,
Тайваний хоолой, Хятадын өмнөд тэнгист гарах бөгөөд Өмнө Солонгос, Япон,
Тайвань, Вьетнам, Филиппинтэй усан хил тогтоожээ.

Хятадын газрын гадарга хотгор гүдгэр. Нутгийн 33 хувийг уул нуруу, 26 хувийг
тэгш өндөрлөг, 19 хувийг дов гүвээ, 12 хувийг нам доор газар, 19 хувийг гол
мөрний сав газар эзэлнэ. Дорно умард талаар хүн ам шигүү суух тэнгисийн эргийн
нам доор газар, Хятадын их тал байх ба умард нутгаар Монголын тэгш өндөрлөгийн
өмнөд зах, баруун өмнөд хэсэгт Хөхнуур-Төвөдийн тэгш өндөрлөг (4000 м-ээс өндөр)
байна. Дорно өмнөд нутгаар дов гүвээ хавтгай нутаг, баруун хойд хэсгээр Зүүнгар,
Говь, Такламакан зэрэг эх газрын хотгор, хүнгүй цөлүүд байна. Хамгийн нам доор
цэг Айдин нуур (−154 м) Турфаны хотгорт байна. Нутгийн өрнөд зах, хилээр голцуу
Хималай, Кунь-Лунь, Памир, Каракорум, Тэнгэр уул (Тянь-Шань), Алтай зэрэг хөвч
нурууд тогтжээ.

Дэлхийн 17 өндөр уулын 9 нь Хятадын хил дээр байдаг. Хималайн Эверест (8848 м),
Лхоцэ (8516), Макалу (8485), Чо Оюу (8188), Каракорумын Чогори (8611), Гашербрум
I (8080), Конгур (7649), Тэнгэр уулын Ялалтын оргил (7439), Кунь-Луний
Улугмузтаг (6973), Алтайн Хүйтэн (4374) болон Утай (3061) зэрэг уулс байна.

Хятад улсын хуурай газрын 0.28 хувь гадаргын ус байна. 50,000 орчим гол горхины
нийлбэр урт 420,000 километр. Хөх мөрөн (6300 км урт) Шанхай орчмоор, Хатан гол
(Шар мөрөн) Тяньжинь орчмоор, Хар мөрөн (Амар) Оросын нутагт орж, Сувдан мөрөн
Макао орчмоор далайд цутгадаг. Мөн Ляо, Хуай, Вэй, Ялу, Вэй, Юань, Шян, Тарим
гол байх ба Меконг, Брахмапутра, Эрчис, Или гол Хятадын нутгаас эх авдаг. Хөх
нуур (4340 км²), Ханка, Пуян, Дунтин, Тайхү, Далай, Хунзэ зэрэг нуур бий.

Хятад улс нүүрс, төмрийн хүдэр, газрын тос, шатдаг хий, сурьма, цайр, никель,
гянт болд, давсны нөөцтэй.

Хятадад 34,687 зүйлийн амьтан ургамал байна. Дэлхийд зүйлийн тоогоор Бразил,
Колумбын дараа гуравдугаар байрт орно.

Хятадад 30,000 гаруй зүйлийн ургамал бий. Ой олон төрлөөрөө байна. Хулс ихээр
анхааралд өртдөг.

Хятад улсад 2010 онд 1,370,536,875 хүн тоологджээ. Дэлхийн хамгийн олон хүнтэй
улс юм. 16.6 хувь нь 14 хүртэлх насны хүүхэд, 70.1 хувь 15-60 настай, 13.3% нь
60-аас дээш ахмад настан байв. Дундаж наслалт — 73.2 жил, хүн амын жилийн өсөлт
— 0.46%.

1979 оноос «Нэг хүүхдийн бодлого» хэрэгжүүлэх болсон. Хэт өсөлтийг зогсоож,
хэмжээг хязгаарлах, ядуурлыг бууруулахад амжилт олсон боловч ажиллах хүч цөөрөх,
хүүхэд нуух, наймаалах муу үйл бас дагалджээ. Төрж буй хүүхдийн эр-эм хүйсийн
харьцаа 105/100 болж гажсан бөгөөд 2010 онд бүр 118/100 байжээ. 2013 оноос эхнэр
нөхрийн аль нэг нь айлын ганц хүүхэд бол хоёр хүүхэдтэй байхыг зөвшөөрч
зөөлрүүлсэн.

БНХАУ ард иргэдээ хэл, яс үндсийг нь харгалзан 56 нэрээр бүртгэдэг. Үндсэн хүн
ам Дотор газрын унаган, тариачин уламжлалтай хятад үндэстэн 91.5 хувийг
бүрдүүлж, Төвөд Шиньжян хоёроос бусад муж, оронд дийлэнх олон болон амьдарч
байна.

Үлдсэн 8.5 хувийг 16.9 сая жуан, 10.5 сая хотон, 10.3 сая манж, 10.0 сая уйгур,
9.4 сая мяо, 8.7 сая и, 8.3 сая тужя, 6 сая төвөд, 6 сая монгол, цаашилбал
солонгос, хасаг, дуншян, дагуур, 3 мянган татар гээд 55 өөр нэрийн ард түмэн
бүрдүүж байна.

Улсын албан ёсны хэл нь хятад хэл. Хятад хэлтний 70 хувь нь үндсэн аялгуу буюу
умард аялгуугаар (мандарин) ярьж байна. Ү (Шанхайн), юэ (Хонконгийн), минь зэрэг
олон аялгуу нь хоорондоо ойлголцоход төвөгтэй боловч бүгд нэг ханзаар бичих
дүрэмтэй. 1956 оноос хялбар ханз хэрэглэсэн.

Өмнөд нутгаар тай-кадай, төвөд-бирм, мон-кхмер, умард нутгаар тунгус, монгол,
түрэг төрлийн хэлээр хэлцэнэ.

Хятадууд күнз, бомбо (дао), будда гэсэн «гурван шашин ном»-ыг эртнээс идээшүүлж
авсан. Хотон хятад болон түрэг угсаатан ислам шүтлэгтэй. БНХАУ эхэндээ шашныг
хориглосон ч 1980-аад оноос хяналттай чөлөөлжээ.

Хятад улс хотжиж байгаа. 1990 онд хотын хүн ам 20% байсан бол 2007 онд 46%
хотынхон болцгоосон.

Ажил хайж хөдөөнөөс хот бараадсан 220 сая хүн бий. Дотор газарт шигүү, өөртөө
засах орнуудад сийрэг суудаг.

Хятадад анх домгийн Шя улс НТӨ 2100 онд бүрэлдсэн ба хагас домгийн шинжтэй Шан,
Жоу улсууд залган байв. Хатан гол (Шар мөрөн), Хөх мөрний адаг, Дотор газар
үүссэн вант улсууд НТӨ 500 он болоход байлдагч олон тал болон зэрэгцэн оршсон
байна. Эрт үед Хятадад Күнз, Мэнз, Сүнз зэрэг соён гэгээрүүлэгч, Сыма Цянь түүхч
амьдарч байв.

НТӨ 221 онд Цинь Шихуан бусад улсыг байлдан дагуулж хятад үндэстний анхны
нэгдсэн улсыг Шиань хотод төвлөн байгуулж, хэл бичгийн дүрэм, мөнгөний нэгж,
хэмжих нэгж зэрэг нэгэн хэв болгожээ. Цинь улсын тавьсан суурин дээр Хань улс
(НТӨ 206–НТ 220 он) тогтож газар нутгаа ихээр тэлж Солонгосын Кугүрё, Вьетнамын
улс, Монголын Хүннү улстай хиллэх болжээ. Хан улсын үед күнзийн суртал дэлгэрч,
төрийн ёс жигдэрсэн юм.

Дараа нь Гурван улсын үе (220–280), Жинь улс (265–420), Умард-өмнөдийн улсын үед
тархай бутархай байлдаж байсны эцэст 581 онд Сүй улс дахин нэгтгэжээ. Кугүрётэй
хийсэн дайны дараа хүчин муудаж төрийн эргэлтээр Тан улс байгуулагдсан. Тан
улсын (618–907) үед уран зураг, яруу найраг хөгжиж, буддын шашин хүчтэй
дэлгэрсэн бол Сүн улсын (960–1279) үед цаасан мөнгө хэвлэж, байнгын тэнгисийн
цэрэгтэй болж, күнзийн үзэл эргэн иржээ. 11-р зуунд Хятадын хүн ам 100 сая хүрч
олширсон байв.

13-р зуунд хятад үндэстэн, түүний Дотор газар бүхлээрээ харь хэлт монголчуудын
харьяанд орсон. Их Монгол улс Евразийг нэлэнхүй эзлээд Хубилай хаан нийслэлийг
Дайдуд (Бээжин) нүүлгэн, 1371 онд улсын нэрийг Юань хэмээгээд 1279 онд Сүн улсын
үлдэгдлийг бүрэн даржээ. Юань улсын үед дөрвөлжин үсэг хэрэглэж, буддын шашныг
улсын шашин болгож байв.

Юань улсыг хятад тариачин Жү Юаньжангийн удирдсан бослого нурааж Мин улсыг
(1368-1644) үүсгэв. Мин улсын үед урлаг соёл цэцэглэж, хөлөг онгоц нь Африк хүрч
аялсан ба Цагаан хэрэмийг ихээр барьж Наньжинд (өмнөд нийслэл) байсан нийслэлийг
1421 онд Бээжинд (умард нийслэл) авчирчээ. Ван Янмин күнзийн шинэ суртлыг
нэвтрүүлсэн.

17-р зуунд умардын тариачин-нүүдэлчин манж үндэстэн хүчирхэгжив. 1644 онд Ли
Зичөнгийн удирдсан бослого Бээжинг эзэлж Мингийн сүүлчийн хаан амиа хорлов. Мөн
онд Мингийн жанжин Ү Сангуй Цагаан хэрэмийн хаалгыг манжийн цэрэгт онгойлгон
өгсөнөөр манж Чин улс (1616-1912) Бээжинг эзлэн улмаар 1662 он гэхэд Дотор
газрыг бүрэн дагуулжээ. Чин улс 18-р зууныг дуустал газар нутгаа ихээр тэлсэн нь
Юань улсынхаас арай бага газар нутагтай байсан боловч 19-р зуунаас дотоодын
хятад, мяо, дунган зэрэг ардын бослого, Британи, Франц зэрэг Европын империалист
улсуудын гар дүрэлтэд хүчин доройтжээ. Хар тамхины нэгдүгээр дайнаар 1842 онд
Хонконгийг Британид өгч, Япон-манжийн дайнд ялагдан 1895 онд Тайванийг Японд
алджээ.

Хятадын үндсэрхэг үзэл сэргэж тэмцсээр 1911 оны Цагаагчин гахай жилийн хувьсгал
Чин улсыг мөхөөсөн ба Монгол тусгаар тогтносон.

1912 оны 1 сарын 1-нд Дундад иргэн улсыг Сунь Ятсен түр ерөнхийлөгч зарлан
тунхаглав. Хятад орон бүгд найрамдах засагт шилжжээ. Удалгүй Чингийн жанжин асан
Бээжинд суугаа Юань Шикай ерөнхийлөгч болсон ба Хятадын зүг бүрт жанжид бүлэг
үүсгэх ба нэр төдий нэгдмэл, үнэндээ дайн байлдаан ихтэй байв. 1928 онд Гоминдан
намын Чай Кайши нэгдсэн удирдлаганд оруулж Наньжинд нийслэлийг шилжүүлэв. Гэвч
шинэ өрсөлдөгч буюу ЗХУ-аар дэмжигдсэн коммунист улс байгуулахыг хүсэгчид дайтаж
эхэлжээ.

1931 онд Япон Хятадын зүүн хойд нутагт халдаж Манж-го улсыг үүсгэв. 1937-1945
оны хоорондох Япон-хятадын дайнд гоминдан болон коммунист хүчин эх орны төлөө
эвсэв. 1945 онд Япон дайнд бууж өгсөн ба Тайвань буцаад Хятадын харьяанд ирэв.

Хэд хэд хүчтэй байлдсаны эцэст коммунист хүчин ялж 1949 онд Бээжинг нийслэл
болгож, Гоминданы үлдэгдэл Тайвань руу дүрвэв.

1949 оны 10 сарын 1-нд Коммунист намын дарга Мао Зэдун БНХАУ байгуулагдсаныг
зарлан тунхаглав. Ардын чөлөөлөх цэрэг 1950 онд Тайваний (Гоминданы) харьяанд
байсан Хайнанийг эзэлж авсан төдийгүй тусгаар байсан Төвөдийг эзэлж авав.

Мао газрыг хурааж, эдийн засаг, нийгмийн эрс хувьсгал хийж байв. «Их үсрэлтийн
бодлого» нь амжилттай болоогүй, 1966 оны «Соёлын хувьсгал» нь бас л олон сая
хүний амийг үрсэн. Мао 1976 онд нас барж Дэн Сяопин төрийн эрхэнд гарч 1978
оноос эдийн засгийг чөлөөлж эхэлсэнээр Хятад улс төвлөрсөн төлөвлөгөөт эдийн
засгаас зах зээлийн эдийн засагт аажмаар шилжин холимог шинжинд оржээ. Мөн «Нэг
хүүхдийн бодлого» хэрэгжүүлсэн. Одоогийн үндсэн хууль 1982 онд шинэчлэн
батлагдсан. Энэ хугацаанд хүнд, хөнгөн аж үйлдвэр хөгжин «Дэлхийн үйлдвэр»
хэмээн нэрлэгдэх болтлоо эдийн засаг нь өссөн юм.

1993 оны 3-р сараас Жян Жэминь, Жү Рунжи, 2002 оноос Ху Жинтао, Вэнь Жябао нар
улсыг удирдав. Эдийн засаг, ардын амжиргаа дээшилсэн. Гэвч улс төрийн
ардчилалгүй хэвээрээ бөгөөд 1989 оны ардчиллыг хүссэн Тяньаньмэний талбайн
бослого, 2000-аад оны уйгур, төвөдийн салан тусгаарлах хөдөлгөөнийг цэргийн
хүчээр дарав. 2005 онд Салан тусгаарлахын эсрэг хууль гаргасан.

2012 онд дараагийн удирдлага бую Ши Жиньпин, Ли Көчян нар нам, төр, засгийг
тэргүүлэх болж «Нэг хүүхдийн бодлого»-ыг зөөлрүүлсэн.

БНХАУ 1954, 1975, 1978, 1982 онд үндсэн хуулиа шинэчилжээ. Үндсэн хуульд
зааснаар «ажилчин анги удирдаж, ажилчин болон тариачны холбоонд түшиглэсэн ардын
ардчилсан дэглэмт социалист улс» юм. Дэлхий дээр социалист улс цөөхөн үлдсэн.

Хятад улс нэг гоц намтай. Хятадын коммунист нам (ХКН) нь 1921 онд байгуулагдсан,
1949 оноос эрх баригч нам болсон. Удирдах дээд байгууллага нь 5 жил тутамд
хуралддаг Их хурал, түүнээс сонгогдсон Төв хороо юм. Үнэндээ Намын төв хорооны
500 гишүүн, түүний Улс төрийн товчооны 7 гишүүн улсыг удирддаг.

БНХАУ дэлхийн 171 улстай дипломат харилцаатай, 162 улсад элчин сайдын яамтай
байна. 1971 онд Тайвань (БНХУ)-д хадгалагдаж байсан НҮБ-ын суудал БНХАУ-д шилжин
ирсэн. Хятад улс НҮБ-ын аюулгүйн зөвлөлийн байнгын 5 гишүүний нэг, Их хорь,
БРИКС-ын бүлэг, Шанхайн хамтын ажиллагааны байгууллагын гишүүн юм. Дорно Азийн
уулзалт, АСЕАН-ы уулзалтад оролцдог.

БНХАУ ЗХУ-тай сайн харьцаатай байснаа 1960-аад оноос муудсан, Энэтхэгтэй Аксай
Чин нутгаас болж дайтаж муудсан. Харин 1990 оноос хойш Орос, Энэтхэгтэй түншийн
хэмжээнд хүртэл харьцаа сайжирсан. БНХАУ одоогоор Японтой Сэнкакү олтригийг
булаацалдаж байгаа бөгөөд Тайванийг анхнаасаа л өөрийн гэж үзэн гадаад улстай
харилцах эрхийг нь хааж иржээ.

1997 онд Хонконгийг Их Британиас, 1999 онд Макаог Португалаас буцаан авсан нь
гадаад харилцааны том амжилт байв.

Хүний эрхийг зөрчиж, ардчиллыг боомилдог гэдгээрээ өрнөдийн орнуудаас их
шүүмжлэл хүртдэг.

Нэгдмэл улс. I дэсийн (мужийн зэргийн) 33 нутаг байна. Үүнд хоёр онцгой
захиргаат орон (Хонкон, Макао) нь илүү их өөртөө засах эрх эдэлнэ. Мөн 22 муж, 5
өөртөө засах орон, 4 төвөөс захирах хот бий.

Хятад улсын зэвсэгт хүчин нь Ардын чөлөөлөх цэрэг юм. 2,285,000 хүн алба хааж
байна. Цэргийн төв зөвлөл удирддаг. Хуурай замын цэрэг, цэргийн нисэх хүчин,
тэнгисийн цэрэг, стратегийн цөмийн зэвсгийн хүчин, их бууны хорооноос бүрдэнэ.
Батлан хамгаалахад 132 тэрбум $ зардгаараа АНУ-ын дараа 2-рт орно. ДНБ-ийн
1.5%-тай тэнцэнэ. Цөмийн 50-75 пуужин байна.

Зөвлөлтийн зэвсэг техникт суурилан дотооддоо үйлдвэрлэдэг. Сүүлийн үед Оросоос
Су-30 сөнөөгч онгоц худалдан авсан ба өөрөө Чөндү Ж-10, Шэньян Ж-11 зэрэг нисэх
онгоц үйлдвэрлэжээ. Байлдааны үндсэн танк 7950, хуягт 5000, их буу 6000-аас олон
бий. ЗТЗ-99 танк, ХЧ-9 газар-агаар төрлийн пуужин, ЗБД-97 загварын хуягт машиныг
сүүлд үйлдвэрлэн хэрэглэж байна. Умард, дорнод, өмнөд гэсэн тэнгисийн флоттой.
Нисэх онгоц тээгч 1 хөлөг онгоц, 55 шумбагч, нийт 200 гаруй хөлөг онгоцтой.

2014 оны Хятад улсын дотоодын нийт бүтээгдэхүүн 10 их наяд ам.доллартай тэнцэж
дэлхийд 2-р байр эзэлж байна. Нэг хүнд ноогдох ДНБ нэрлэсэн үнээр 7,589 $,
худалдан авах чадвараар тэгшитгэсэн үнээр 12,880 $ (80-р байр) байв.

Мөнгөний нэгж нь — Хятадын юань. 2010 оноос эхлэн Орос улс доллараар биш юаниар
Хятадтай наймаа хийдэг болсон.

Хятадын цахилгаан холбоо, Хятадын сүлжээ холбоо хоёр компани энэ салбарт
тэргүүлдэг. Бэйдоу хэмээх хиймэл дагуулын сүлжээтэй.

Хятадад утга зохиол НТӨ Жоугийн үеэс хөгжсөн. Эртний ном судрууд яруу найраг,
одон орон, зурхай, анагаах ухааны чиглэлээр байдаг. Тан улсын үед Ли Бай, Ду Фу
зэрэг алдарт яруу найрагчид байсан бол Мин улсын үед «Баруун этгээдэд зорчсон
тэмдэглэл» зэрэг жүжиг, роман их бичигдэж, 20-р зуунд Жинь Юн алдартай үшя
(хятад зодоон) зохиолуудаа бичсэн.

Хятадын нутагт ЮНЕСКО-гийн Дэлхийн өвийн жагсаалтад бүртгэгдсэн соёлын өв 22,
байгалийн өв 4, нийлмэл өв 4 бий.

Хятад хоол олон төрөл зүйл байна. Өмнөд нутагт цагаан будаа, умард нутагт талх,
гоймонг түлхүү хэрэглэдэг байсан. Гахайн мах голчлон иддэг. Сычуань, Кантон,
Жянсү, Шаьдун, Фужян, Хүнань, Аньхуй, Жөжян нутгийн хоол алдартай. Хэрчих,
болгох, амтлах, чимэглэх хэв маяг янзтай. Буддын болон лал шашны тусгай хоол гэж
бий. Өмнөд нь далайн бүтээгдэхүүн, ногоо, умард нь гурилан, хуурай
бүтээгдэхүүний уламжлалтай.

Хөл бөмбөг, сагсан бөмбөг, ширээний теннис, бадминтон, усанд сэлэлт, снукерийг
өргөнөөр тоглож, хичээллэдэг.

Го даам тоглодог. Хятад зодооныг үшя (күнфү) гэнэ. Тай чи чуань, чигун зэрэг
зодооны арга байна. Луун завиар уралддаг.

Хятад 1932 оноос Олимпийн наадамд оролцож эхэлсэн ба БНХАУ 1984 оноос хойш
тасралтгүй баг тамирчдаа илгээх болжээ. 2008 онд нутагтаа хүлээн авсан
Бээжингийн олимпод 51 алт, бүгд 100 медаль хүртэж багийн дүнгээр тэргүүлсэн.
Өвлийн олимпод 3-4 алтан медаль хүртдэг. Усанд үсрэлт, хүндийг өргөлт,
гимнастик, ширээний теннис, буудлага, бадминтон, усанд сэлэлт, жүдо, хөнгөн
атлетик, шорт трекийн тэмцээн уралдаанд илүү амжилттай оролцсон. Зоу Кай
гимнастикч 5 алтан медаль хураагаад байгаа.



https://mn.wikipedia.org/wiki/%D0%90%D1%84%D0%B8%D0%BD

Афин (гре. Αθήνα, Athina) нь Грекийн нийслэл бөгөөд хамгийн том хот нь юм.
Аттика периферигийн ихэнхийг эзлэдэг. Афин нь дэлхийн хамгийн эртний хотуудын
нэг бөгөөд 3,000 жилийн бичигдсэн түүхтэй.

Афины захиргаа доорх 39 км² газар нутагт 2001 оны байдлаар 745,514 хүн амьдарч
байна. Афины хотын хүн ам нь 2005 оныхоор 3.37 сая хүн амтай байжээ. Афин мужийн
газар нутаг нь 412 км² бөгөөд 3,192,606 хүн амтай. Афины Их Хотын Бүсийн (Larger
Urban Zone, LUZ) хүн ам нь Европын холбоо дахь LUZ-уудаас наймд жагсдаг. Афин нь
маш хөдөлгөөнтэй, олон орны иргэд амьдардаг газар бөгөөд Грекийн эдийн засаг,
санхүү, аж үйлдвэр, улс төр, соёл урлагийн төв юм. Одоогоор Европын холбооны
тэргүүлэгч бизнесийн төвүүдийн нэг болж хөгжсөөр байна. 2008 оны UBS-ын
судалгаагаар дэлхийн 32 дахь баян хотоор шалгарчээ.

Сонгодог Афин хот нь их хүчирхэг хот-улс байв. Соёл урлаг, эрдэм мэдлэг, гүн
ухааны төв байсан бөгөөд Платоны академи, Аристотелийн лицей зэрэг байрлаж
байжээ. Афин хотод Сократ, Перикл, Софокл зэрэг философичид, мөн тухайн үеийн
хамгийн алдар нэр бүхий зохиолч, улс төрчид төрсөн байна. МЭӨ 5 болон 4-р зууны
үед Европ тивийн бусад газарт үзүүлсэн соёл урлаг, улс төрийн нөлөөнүүдээс нь
болж Афин нь барууны соёл иргэншлийн ба ардчиллын үүсэн хөгжсөн газар гэгддэг.

Афинд сонгодог үеийн өв, нөлөө нь ихэд мэдрэгддэг бөгөөд энэ нь олон тооны
эртний хөшөө дурсгал, уран зураг, барималуудад дүрслэгдэнэ. Эдгээрээс хамгийн
алдартай нь эртний барууны соёл иргэншлийн тэмдэг гэгддэг Акрополь дахь Парфенон
юм. Грекийнхээс гадна Афинд түүхийг нь өгүүлсэн Ром, Византын эзэнт гүрнүүдийн
олон, Османы эзэнт гүрний цөөн тооны хөшөө дурсгал байдаг. 1830 оноос (Грекийн
тусгаар тогтносон өдөр) хойших орчин үеийн зүйлүүд ч элбэг тохионо. Эдгээрт 19-р
зууны Грекийн парламент, мөн Афины гурвал (номын сан, их сургууль, академи)
ордог. Афин хотод 1896 оны анхны орчин үеийн Олимпын наадам зохиогдсон бөгөөд
108 жилийн дараа 2004 оны дахин амжилттайгаар зохион байгуулагдсан аж.



https://mn.wikipedia.org/wiki/%D0%90%D0%BD%D0%B8%D0%BC%D1%8D

Анимэ (япон. アニメ) — гэдэг нь англи хэлний Animation гэсэн үгийг япончилсон үг
бөгөөд ямар ч төрлийн хүүхэлдэйн киног зохиол, зураглал, хийсэн улсыг үл
харгалзан Япондоо "Анимэ" гэж нэрлэдэг. Харин Японоос бусад улсад зөвхөн япон
хүүхэлдэйн киног анимэ гэдэг учраас жаахан ойлголтын зөрөө үүсдэг тал бий. Гэвч
энэ нь Монгол хэлний "хүүхэлдэйн кино" гэх утга мөн юм.

Анимэг ихэвчлэн Японы зурагт ном (манга), Visual Novel-оос сэдэвлэн бүтээдэг
бөгөөд Light Novel, ном зохиол, киноноос ч сэдэвлэн бүтээх нь бий. Нэгэнт
үзэгчдийн дийлэнх өсвөр үе, залуучууд байдаг утгаараа энэ нь Япондоо нэлээн том
бизнес юм. Хүн ам их суурьшиж, анимэ дэлгэрсэн Америк, Европын улсуудад ч мөн
ашигтай бизнес билээ.

Анимэ 1900-аад оны эхэн үеэс үүсэлтэй бөгөөд хамгийн анхны анимэ нь 1907 онд
гарсан "Кацудо Шашин" буюу "Хөдөлгөөнт Зураг" гэдэг нэртэй 4 секунд үргэлжилдэг
анимэ юм. Хамгийн анх хийгдсэн япон animation "Кацудо Шашин" боловч, хамгийн анх
хүмүүст үзүүлсэн анимэ биш юм. Хамгийн анх хүмүүст ил гаргаж үзүүлсэн анимэ бол
1917 онд хийгдсэн "Имокава Мүкүзо, Гэнканбан но Маки" буюу "Хаалгач Имокава
Мүкүзо" гэдэг нэртэй 5 минут үргэлжилдэг анимэ юм. Энэ анимэ одоогоор бүтнээрээ
хаанаас ч олдоогүй байгаа бөгөөд устаж үрэгдсэн хэмээн тооцдог байна.

Эхэн үеийн анимэ ихэвчлэн 3 аас 10 минутын хэмжээтэй богино байсан ба бага насны
хүүхдүүдэд чиглэгдэн хийгддэг байжээ. Зураглалын хувьд уламжлал манга хэлбэрийн
зураглалтай байсан байна. (Уламжлалт манга бол орчин үеийн манга гэж нэрлэгдээд
байгаа Япон комикуудаас тэс өөр.) Зохиолын хувьд ихэнх нь янз бүрийн үлгэрээс
сэдэвлэсэн байдаг байв. 1942 оны Олимпийн үед үндэсний спортын тухай анимэ гарч
байжээ. Харин яг Дэлхийн Хоёрдугаар Дайны үед Японы Эзэн Хаан бүх гарч байсан
анимэг зогсоож зөвхөн цэргийн үзэл суртал тараах зорилгоор ашиглах зарлиг
буулгасан байна. Тэр үеийн анимэд Америкчуудыг муу хүмүүс хэмээн сурталчилж, бүр
нэгэн анимэд Pearl Harbor-луу довтолсон үеийн бодит зураг ашигласан анимэ хүртэл
гарчээ. Өөр ямар ч улс тухайн үед хүүхэлдэйн кинондоо дайны бодит зураг
оруулаагүй билээ. Дайн Япон улсын ялагдлаар дуусаж анимэ ертөнц нэг хэсэг
уналтад орсон боловч тэр нь удаан үргэлжлээгүй. Харин ч хойчийн хөгжилд Америк
хүүхэлдэйн кинонууд нөлөөлсөн юм. Үүний нэг жишээ нь та бидний сайн мэдэх Том
Жерри хоёр хүүхэлдэйн кино 1965 онд Японд гарч эхэлсэн ба Япончуудын дунд
хамгийн дуртай анимэнүүдийнх нь нэг болсон. Мөн 1960-аад оны үеэр Осаму Тэзука
гэх хүн Валт Диснэйн хүүхэлдэйн киноны зураглал хэв маягаас санаа авч өөрийн
мангагаа хийх болсон ба энэ нь орчин үеийн анимэ, манга хэв маягийн үндсийг
тавьсан юм. Тиймээс түүнийг "Мангагийн Бурхан" гэж хүндэтгэдэг билээ.

Технологи хурдтай хөгжиж байх 1980-аад онд анимэ тухайн үеийн шинэ технологи
ашиглаж илүү нарийн детальчилж хийгдэж эхэлсэн байна. Жишээ нь: Тулаант
анимэгийн тулааныг илүү нарийн гаргах, Роботтой анимэд эд ангийг нь илүү
нарийвчилж харуулах гэх мэт.

1990-2000-аад оны дунд үе бол онцгой хүчтэй тулаант анимэгийн жил гэж хэлж
болно. Dragon Ball Z, Dragon Ball GT, Наруто (Naruto), Уан Пийс (One Piece),
Хантэр Экс Хантэр (Hunter x Hunter) гэх мэт анимэ энэ онуудад ихээр гарч байв.

Америкийн насны ангиллын систем интернэтэд илүү тархсан ба жишээлбэл
http://myanimelist.net сайтад байгаа бүх анимэ Америкийнхаар ангилагдсан.

Жишээ нь: Наруто Шиппүүдэн http://myanimelist.net/anime/1735/Naruto:_Shippuuden
гэхэд PG-13 ангиллынх. Хэрвээ 13-аас доош настай хүн үзэхээр бол аав ээжийнхаа
зөвшөөрөл авах ёстой гэсэн үг. Энэ нь Япон улсынхаар PG-12 ангилал ба 12 нас
хүрээгүй бол аав ээжээсээ зөвшөөрөл авж байж үзнэ гэсэн үг юм.

Эхэн үеийн анимэ уламжлалт манга зураглалтай байсан бол, 1960-1970-аад оны анимэ
Тэзука Осамугийн хэв маягаар, 1970-1980-аад оны анимэ Европ хүүхэлдэйн киноны
хэв маягаар, 1990-2000-аад оны дунд хүртэл анимэ эдгээрээс уламжлан гарсан Япон
хэв маягаар, 2000-аад оны сүүл үеэс одоог хүртэлх анимэ ихэвчлэн моэ (Япон хэв
маягуудын нэг) хэлбэртэй хийгдэх болсон.

Хамгийн онцлох анимэ студи бол яах аргагүй Жибли (Ghibli - Япон дуулдага Жибүри)
студи. Тэдний хийсэн бүх л бүтээлүүд онцлох сайн анимэ болж чаддаг нь тэдний
алдарт хүрсэн шалтгаан. Хүмүүсийн сэтгэлд нийцсэн сайн анимэг дурдвал Салхит
Хөндийн Наушикаа (Nausicaa of the Valley of the Wind) /1984/, Тэнгэр дэх цайз
Лапута (Laputa: Castle in the Sky) /1986/, Гэрэлт Цохын Булш (Grave of the
Fireflies) /1988/, Миний Хөрш Тоторо (My Neighbor Totoro)/1988/, Кикигийн
Хүргэлтийн Үйлчилгээ (Kiki's Delivery Service) /1989/, Зүрхний шивнээ (Whisper
of the heart) /1995/, Мононокэ Гүнж (Princess Mononoke) /1997/, Spirited Away
/2001/ (янз бүрээр орчуулдаг Монгол нэрийг тавьсангүй), Муур Эргэж Ирсэн нь (The
Cat Returns) /2002/, Хаулын Явдаг Цайз (Howl`s Moving Castle) /2004/



https://mn.wikipedia.org/wiki/%D0%90%D0%BB%D0%B6%D0%B8%D1%80

Алжир(Араб: الجزائر, Al Jaza'ir (IPA:ɛlʤɛˈzɛːʔir), Бербер: , Dzayer), албан
ёсоор Бүгд Найрамдах Ардчилсан Алжир Ард Улс нь хойд Африкт орших улс юм. Газар
нутгаараа тивдээ хоёрт, дэлхийд 11-т жагсдаг. Зүүн хойд талаараа Тунис, зүүн
талаараа Ливи, зүүн өмнөд талаараа Нигер, баруун өмнөд талаараа Мали, Мавритан,
баруун хойд талаараа Марокко улсуудтай тус тус хиллэнэ. Баруун талд нь
маргаантай газар нутаг болох Баруун Сахар орших бөгөөд хойд талд нь Газар дундын
тэнгис байрлана.

Алжир нь НҮБ, Африкийн холбоо, ОПЕК зэрэг байгууллагуудын гишүүн орон юм. Мөн
Магрибийн Араб холбоог байгууллахад их хувь нэмэр үзүүлсэн. Алжир нь үндсэн
хуулиндаа Ислам, Араб, ба Амазиг (Бербер) улс гэж тодорхойлогдсон байдаг.

Тус улсын нэр нь Алжир хотын нэрээс гаралтай. Харин хотын нэр нь jazā’ir banī
mazghanā (арабаар "(Берберийн аймаг) Аит Мазганнагийн арлууд" гэсэн үг) гэх
хотын хуучин нэрний товчилсон хэлбэр Al-jazā’ir гэсэн үгнээс гаралтай. Дундад
зууны эхэн үеийн газарзүйчид al-Idrisi болон Yaqut al-Hamawi гэж бичсэн байдаг.

Сонгодог үед Алжирын хойд нутгийг Нумиди гэдэг байсан бөгөөд өнөөгийн Тунисын
баруун нутаг, Мароккогийн зүүн нутаг хамрагддаг байжээ.

Берберүүд дор хаяж МЭӨ 10000 оноос Алжирт нутаглаж байжээ. МЭӨ 1000 оноос хойш
карфагэнчүүд эргийн дагуу суурин байгуулж эхэлсэн. Берберүүд Пүнийн дайнаар
үүссэн боломжийг ашиглан Карфагэнээс тусгаар тогтнож, берберийн хаант улсууд
үүсч эхэлжээ. Эднээс хамгийн алдартай нь Нумиди юм.

Гэвч МЭӨ 200 онд берберүүд дахин эзлэгдэв. Энэ удаад Ромын бүгд найрамдах улс
тэднийг харьяандаа оруулжээ. Баруун Ромын эзэнт улс задран унахад берберүүд олон
газар дахин тусгаар тогтносон улсаа байгуулсан бол үлдсэн хэсэгт нь вандалууд
хяналтаа тогтоож, Византийн эзэн хаан I Юстинианы цэрэгт цохигдон хөөгдөх
хүртлээ тэндээ байжээ. Византийн эзэнт гүрэн улмаар тус орны зүүн хэсгийг VIII
зуунд арабчууд ирэх хүртэл хатуу чанга гарын дор барьж байв.

Хоёр салбар болох Санхаджа болон Заната нь цаашаа олон аймагт хуваагдаж байсан
бөгөөд Магрибийн бүс бүр хэд хэдэн аймгаас бүрдэж байв. Дундад зууны үед
берберийн хэд хэдэн династи үүсэн гарч ирж байлаа.

Исламын шашинт арабын армиуд Алжирыг байлдан дагуулж, бербер удирдагчдыг нь
мохотгож, Умайяд арабын династи задран унасны дараа маш олон династи бүрэлдэн
бий болжээ. Эдгээр династийн дотор Альмохад, Альморавид, Египетийн Фатимид,
Абдэлвадид хамгийн алдартай нь юм.

Кабилийн Кутамаг өөрийн үйл хэрэгтээ урвуулсан исламын шийт шашинт Фатимидууд
Рустамидыг түлхэн унагаж, Египетийг эзэлж, Алжир, Тунисыг Зирид угсааны
вассалууддаа үлдээжээ. Зиридүүд бослого гарахад Фатимид династи хүн ам олонтой
арабын нэгэн аймаг болох Бану Хилалыг илгээж тэдний хүчийг сулруулжээ.



https://mn.wikipedia.org/wiki/%D0%90%D0%B3%D1%83%D1%83%D0%BB%D0%B3%D0%B0_%D1%83%D0%B4%D0%B8%D1%80%D0%B4%D0%B0%D1%85_%D1%81%D0%B8%D1%81%D1%82%D0%B5%D0%BC

Агуулгын удирдлагын систем (англ. Content Management System) буюу товчоор АУС
/CMS/ юм.

Веб нь урд тал, ар тал гэсэн 2 талтай. Өөрөөр хэлбэл урд тал нь хэрэглэгчдийн
мэдээлэл үзэх тал, харин ар тал нь вебийн зохион байгуулагчид, мэдээ нийтлэгчид
зэрэг вебийг удирддаг хүмүүс хандаж вебэд тохиргоо хийх, засах, мэдээ нийтлэх
зэрэг үйлдлүүдийг хийдэг хэсэг юм.

АУС нь вебийн ар талыг хариуцан ажилладаг бөгөөд эрх бүхий хүмүүс агуулгыг
удирдах үйл ажиллагаанд оролцохыг дэмжин ажилладаг компьютерийн програм бөгөөд
текст мэдээлэл, зураг, бүх төрлийн мультимедиа мэдээлэл гэх мэт бүх төрлийн
мэдээлэл, өгөгдлийг зохион байгуулах, удирдах, нийтлэх боломжийг олгоно.

Агуулга Удирдах систем нь тухайн вебийн үйл ажиллагаанд зориулж олон янз байдаг.
Жишээ нь:



https://mn.wikipedia.org/wiki/Transmission_Control_Protocol

Transmission Control Protocol нь TCP/IP-ийн хамгийн чухал протоколуудын нэг
бөгөөд процесс хоорондын дамжууллыг гүйцэтгэдэг. Холболтод түшиглэсэн, өгөгдлийн
дарааллыг хадгалдаг, алдааг шалгадаг, найвартай байдлыг хангаж өгсөн протокол
юм. OSI загварын тээвэрлэлтийн түвшинд байрладаг.

TCP-г ашигладаг дээд түвшний протоколуудын жишээ гэвэл HTTP, HTTPS, SMTP, POP3,
IMAP, SSH, FTP, Telnet зэрэг юм. TCP-ийн гол онцлог болох найвартай үйлчилгээ
хэрэггүй гэсэн програм хангамжууд UDP-г хэрэглэх боломжтой.

TCP нь өгөгдлийн урсгалаас өгөгдөл хүлээн авч жижиглэн хуваагаад TCP толгой
хэсгийг нэмж TCP сегмент үүсгэдэг. Дараа нь TCP сегментийг IP пакет болгон
багцлаад цааш дамжуулдаг. TCP-гийн сегментийг албан бусаар TCP пакет гэж хэлдэг
ч албан ёсоор сегмент гэнэ.

TCP сегмент нь толгой болон өгөгдлийн хэсгээс тогтоно. TCP толгой хэсэг 10
зайлшгүй талбартай ба нэг туслах өргөтгөл талбартай.

TCP нь урсгалын удирдлагадаа sliding window ашигладаг. TCP-н хэрэглэдэг sliding
window protocol нь харин Go-Back-N ба Selective Repeat sliding window хоёрын
дундаж хэлбэртэй байдаг. TCP-д sliding window protocol нь NAK хэрэглэдэггүй тул
Go-Back-N-тэй төстэй; харин дутуу сегментүүд ирэх хүртлээ хүлээн авагч нь буруу
дараалалтай сегментүүдийг хадгалдаг гэдгээрээ Selective Repeat-тэй төстэй.
Өгөгдөл холболтын түвшинд хэрэглэсэн, энд хэрэглэж буй sliding window хоёрын
хооронд хоёр том ялгаа бий. Нэгд, TCP-н sliding window нь байтад түшиглэсэн,
харин өгөгдөл холболтын түвшингийнх нь фрэймд түшиглэсэн. Хоёрт, TCP-н sliding
window нь хувьсах хэмжээтэй байхад өгөгдөл холболтынх нь тогтсон хэмжээтэй.



https://mn.wikipedia.org/wiki/LaTeX

LaTeX /ˈlɑːtɛk/ бол TeX системд тулгуурласан хэвлэлийн эх бэлтгэл систем юм.
LaTeX системийн командууд TeX-ийг бодвол нэлээд дээд төвшний хэл дээр бичигддэг.
Өөрөөр хэлбэл, TeX системийн чадавхыг хялбар зарчмаар ашиглахад LaTeX
зориулагдсан. Түүгээр бүхий л төрлийн хэвлэлийн эх бэлтгэж болно. Бараг бүх
төрлийн шинжлэх ухааны салбарт хамаарах илтгэл, тайлан, эрдмийн зэрэг хамгаалах
бүтээл, ном, сэтгүүл зэргийг эмх цэгцтэйгээр мэргэжлийн төвшинд боловсруулах
боломжтой. Түүний давуу тал нь:

LaTeX системийг Лесли Лампорт (Leslie Lamport) 1980-аад оны эхээр зохиосон,
одоогийн хувилбар нь LaTeX2e (). Ихэнх хэрэглэгчид TeX гэхээсээ илүүтэйгээр
LaTeX-ийг түлхүү хэрэглэдэг. LaTeX нь LaTeX Project Public License (LPPL) лиценз
бүхий нээлттэй эх юм, түүнд хэрэглэгдэх программууд ч ихэнхдээ нээлттэй эхүүд
байдаг.

LaTeX гэдгийг ЛаТеКс эсвэл ЛаТеХ гэж 2 янзаар дуудах нь бий. Үнэндээ хэрхэн
дуудах талаар Лесли Лампорт тодорхой дурдаагүй ч LaTeX нь Leslie Lamport гэдгийн
La болон TeX гэсэн үгсийн бүрдэл бөгөөд төгсгөлийн TeX гэдэг нь τέχνη
(technical) урлаг/ур дүй гэсэн утгатай грек үгийн товчлол учраас төгсгөлийн грек
χ (chi) үсэг кириллээр /х/ буюу /h/ гэж дуудагддагийг баримталбал монголоор
ЛаТеХ гэж дуудна.

TeX систем олон тархацтай үүнд, TeX Live (олон үйлдлийн системд зориулсан),
teTeX (Unix), fpTeX, MiKTeX (Windows), MacTeX, gwTeX (Mac OS X), OzTeX (Mac OS
Classic). Мөн олон тооны хянан засварлах программуудтай. Бэлтгэж буй эхийнхээ үр
дүнг эцэст нь бус бэлтгэх явцдаа харж болдог (WYSIWYG) программд LyX, TeXmacs,
харин Scientific Word (Windows), BaKoMa TeX орно. Харин Texmaker—юникод дэмждэг
нээлттэй эх, TeXnicCenter—нээллтэй эх, WinEdt—юникод дэмждэг (Windows), үгийн
алдаа шалгах монгол хэлний толь дэмжигдсэн.

LaTeX дээр эхийг дурын бичвэр засварлагчаар (notepad) бэлтгэж болно. Гэхдээ
хамгийн түгээмэл тархацтай (олон төрлийн үйлдлийн системд нэгэн зэрэг
ажилладаг), нээлттэй эх бүхий программуудыг санал болгоход:



