https://wa.wikipedia.org/wiki/C1

Li motî Léonard (on dit eto : motî Linåd), c' est on motî fwait idêye pa idêye
pa Lucien Léonard et eplaidî pal SLLW e 1969.

Si vraiy tite, e francès, c' est “Lexique namurois; dictionnaire idéologique,
d'après le dialecte d'Annevoie (D3), Bioul (D2) et Warnant (D19)”.

Li motî Linåd, c' est onk des gros motîs do walon. Il est scrît e sicrijha
Feller, tot cnoxhant l' Motî da Haust. L' ortografeye a stî raspepieye pa Jean
Guillaume. Les decidaedjes ortografikes des deus djins vont esse lomés "sistinme
Feller a môde des Relîs namurwès".

Li motî Léonard fourit l' mwaisse soûmint do motî da Somme et do walfran da
Chantal Denis, la k' les dnêyes sont rarindjeyes par ôre alfabetike.

Come li tite el dit bén, les accints notés, c' est les cis d' Annvoye, Biou et
Warnin. Dabôr, c' est on walfran di ces accints la, pal voye des tåves
alfabetikes avou les cmons nos walons.

Avou ça ki : li Motî Linåd riprind eto, e les marcant, les mots do Motî da
Pirsoul k' i n' a nén rtrové låvå. C' est ddja on motî d' motîs.

Dins les tåves alfabetikes al fén, gn a-st avou des nos d' djins et sacwants nos
d' plaeces.

Gn a eto ene djivêye di sacwants mots francès k' i gn a l' ratournaedje divins.
Eto, li "Motî Linåd" pout esse riwaitî come on ptit franwal, onk des sourdants
do Franwal di Nameur.

C' est l' prumî gros motî do Namurwès la k' on-z a bén mostré l' diferince inte
les mots ki si scrijhèt avou l' betchfessî å (rinåd, må) des cis ki si scrijhèt
avou l' betchfessî ô (trô, èn ôte côp). Les deus sons si prononçnut parey dins
l' Namurwès, et davance, on lzès scrijheut avou au : rinaud, mau, trau, on aute
caup.

C' est dandjreus l' Jean Guillaume, ki cnoxheut bén l' adire inte les deus
oyons, la k' i s' prononçnut diferinmint dins l' Eter-Sambe-et-Mouze (ô si
prononce oû : on troû, èn oûte coûp), k' a stî les cåzes di ce scrijhaedje la,
foirt ahessant po scrire li rfondou.



https://wa.wikipedia.org/wiki/C._Massaux

Charles Massaux (sovint spoté li grand Châle u Monsigneur; i sene eto li Chwès
arnåjhe u Charles-Joseph de la Grange), c' est on scrijheu e walon et on bouteu
pol walon.

Il a eto rashonné des vîs tecses da Joseph Calozet, eyet fé ene ramexhnêye di
ses scrijhaedjes.

Tot seu, il a rexhou des lives a môde di sillabusse : "Dji m' sovén" (1993), on
live di sovnances ki mostere des portraits d' viyès djins. I continowe avou "Li
gazete do payis d' Nameur" e 1993 et 1994.

E 1996, i vude ene ramexhnêye di tecses (francès et walon) sol Rascråwe do Bwès
do Cazî : "Il était 8 heures, le 8 août 1956 à Marcinelle".

Il a scrît les bouyotes di des ptitès bindes d' imådjes, Ågusse et Fifine ki l'
prumî albom a rexhou e 2007.

Châle Massaux pout esse riwaitî come onk des cis k' a l' pus scrît e prôze nén
racontrece dins les anêyes 1990 et les anêyes 2000.

Foû des scrijhaedjes, il a eto stî on cåzeu å posse, metans dins l' emission
900.000 Walons. Mins eto dins les libès radios, a Radio Chevauchoir" et "Radio
Fugi" (Djivet).

"Châle Massaux, on Chwès ene miete arnåjhe" da Michel Piette, Li Chwès fevrî
2008.



https://wa.wikipedia.org/wiki/C._Denis

Chantal Denis, a skepyî e 1953. C' est ene sicrijheuse e walon et ene ricwereuse
sol walon do payis d' Nameur.

Ele kiminça a raprinde li walon sol tård (1995), amon les Relîs Namurwès,
copurade avou Lucien Somme, k' elle a coplé dins si "Live di mots d' après
Nameur et avår la", et dins li Coleccion Somme Denis di romans e walon.

Chantal Denis a raddimint-st avnou al copete del schåle, aprume come sicrijheuse
di romans.

Mins c' est purade come diccionairresse k' i gn a nouk a lyi prinde, tot veyant
si Dictionnaire français-wallon d' après Nameur et avår la (2001). Ci ovraedje
la est l' prumî ki dene des fråzes d' egzimpe, et manaedjî eto les mots ki
rivnèt tofer dins l' francès d' asteure, metans problème.

Come sicoleuse do walon, elle a-st eplaidî “Li walon pate a pate” (1998), pu
enonder li prumire rivowe po ls efants e walon, “Cou dzeu cou dzo” (1997-2000).
Et ratourner e walon des tchansons d' efants (1998). Ele a dné scole ås efants
d' Lignè (1999-2002). Elle a eto eplaidî des sillabusses po ses scoles di walon
a Nameur.

Ele sicrît dins on walon rfondou namurwès, dins li stîle “Relîs 1990” (coûtès
fråzes, croejhete et motî sognîs), sins aconter l' accint di si viyaedje. Elle a
spårdou, pa onk di ses tecses, li rwalonijhaedje del cawete inglesse “-ing” e
“-igne”.

A dater d' 2005, ele va scrire dins des ôtes accints come li walon d' Djiblou.
Adonpwis, a cmincî d' 2006, ele va diswalper, avou Joseph Daffe et Geneviève
Coulon, èn ehåyî walon do Mitan. Mins cisse saye la n' a nén tcheryî lontins.



https://wa.wikipedia.org/wiki/C.N._Simonon

Charles-Nicolas Simonon (e walon, pus coûtmint, Tchåle Simonon u Tchåle-Colas
Simonon) a skepyî e 1774, et mori e 1847.

Di s' mestî, i s' a todi dit rintî. Il a viké tote si veye a Vå Bnoete, ki c'
esteut, adon, tos tchamps.

C' est l' seu grand scrijheu e walon k' a cnoxhou les redjimes lidjwès, francès,
holandès pu bedje.

I va enonder ene môde ezès belès letes e walon, li cene di s' rissovni
romanticmint del patreye, et do vî tins. On voet bén çoula divins li long arimea
"Li Côpareye", k' il î cåze d' ene viye clotche del catedråle Sint Lambiet. Li
powinme a stî publiyî dins ene ramexhnêye: Poésies en patois de Liège (1845).

Il a eto scrît des pîces di teyåte: Li spér (1823), Li mårticot (nén tote
fwaite), eyet Conte les duwels (1835).

Tchåle Simonon a ossu scrît des tchansons d' circonstances, come pol rivnowe da
John Cockerill a Serè e 1834.

Dins l' adrovaedje di s' live "Powezeyes e patwès d' Lidje", i dene tot on
sistinme oridjinå po scrire li "patwès d' Lidje". Et mostrer sacwants mwaisses
ponts del croejhete walone. C' est l' prumî k' a yeu l' idêye di scrire li son
yod todi del minme manire (lu, avou on sene ortografike especiå).

Avou "Li Côpareye", i va enonder on clintcha passeyisse dins les Belès Letes e
walon.

Dins si arimé "Li langue nåcionåle", il a prins pôzicion siconte li foirci
uzaedje di l' olandès come lingaedje nåcionå des Bas Payis. Ci scrijhaedje la
pout esse riwaitî come li prumî tecse walon di sociolinwince.

Eto, Tchåle-Colas Simonon a stî onk des scrijheus lidjwès, avou Henry Forir eyet
Charles Duvivier, k' a fwait soude li movmint linwistike walon del fén do 19inme
sieke.



https://wa.wikipedia.org/wiki/C%C3%B4rb%C3%A5y

Côrbåy (è francès: Corbais, è neyerlandès: Korbeek) est èn ancyin ptit ban del
Walonreye rebané avou Mont-Sint-Wubert el province do Roman Payis.

Å XVinme sieke, Griffon du Bos, signeur di Côrbåy fijha båti ene tour
foirtifyêye lomêye "Tour des Sarazins" k' egzistêye todi. Tins des gueres da
Louwis XIV, è 1696, les tropes des payis aloyîs disconte el France campént so
les plinnes eter Côrbåy eyet Tchåmont-Djistou, dizo l' comandmint del Rwè d'
Inglutere Wiyåme III. È 1844,les coûteures covrént 507 ectåres, çki fwait 83%
del comene. Li viye bressene n' egzistêye pus. Ådjourdu, Côrbåy a divnou aprume
on viyaedje po les djins î dmorer et fé leu mestî mins i gn a co kékès sinces. 

I gn a-st on live, scrît pal soce Corbais, toute une histoire, ki raconte l'
istwere del viyaedje so tot l' dierin sieke, i s' lome Corbais, 1910-2010
(Côrbåy, 1910-2010). Is ont pinsé a scrîre ci live tot léjhant l' ci del curé
Théophile Ploegaerts k' asteut lyi-minme auteû del Histoire de Corbais (Istwere
di Côrbåy) la d' ça cint ans, live ki raconte li viyaedje å Moyinådje. 



https://wa.wikipedia.org/wiki/Bovesse

L' oridjinne del non di Bovesse vénreut del fôme romane di Bovesch (bén ki,
djusk'asteure, on åye trové pont d' trace materiele del ocupåcion rominne). A
14e sieke, Jacquemin di Bovesch tént on fî consecant el ban do Feix : i s' adjit
del signeurreye del Vaux (Mohimon e li distilreye). Cisse signeurreye passe e
1450 ås d' Oultremon ki li wådront djusk' e 1725. Li pårteye feyodale passe al
Conte di Hoen divant di esse rivindowe è 1743 å Conte di Bâlatre. E 1759, ele
passe å Conte Cornet d' Elzius ki î egzercéve li pouvwer di hôte, moyene et
basse djustice. E ci ki conciene li signeurreye fonciére, cisse-cile est vindowe
e 1757 a Nicolas Passquet po li pårteye cençrece; po li pårteye feyodale, li
tchestea et depindances, il estît vindous a Renir Marchand di Merdorp. E 1780,
c' est a Renier Marchand, fi do ci di dvant (tchenonne di Cînè) ki tchairè li
tchestea et les depindances. Gn aveut des djins d' Bovesse po-z ebaguer eviè
l' Wisconsene sol difén do 19inme sieke.



https://wa.wikipedia.org/wiki/Bouda

Sidårta Gotama (e sanscrit: Siddhārtha Gautama; e pali: Siddhāttha Gotama)
esteut on mwaisse espiritouwél indyin. C' e-st a pårti di si acsegnmint kel
boudisse s' a enondé.

Cwand Sidårta out saze ans, i maria ene cuzene da lu et il out èn efant avou
ley, Rawoula. Sidårta passa insi 29 ans a Capilavastou (e Nepal d' enute). Ca
bén ki s' pa lî dnéve tot çou k' i poleut avoer håsse, i sinteut bén k' i gn
aveut nén k' les béns et les åjhminces dins l' veye.

A 29 ans, Sidårta moussa foû di s' palå. Mågré ki s' pa aveut sayî do catchî les
fayés, les vîs, les minåbes, Sidårta veya on vî ome. Tot cacame et tot sondjåd,
i copurda po fini k' tertos dvèt divni vî et mori. I voyaedja co et rescontrer
on fayé, on cadåve ki poûrixheut eyet èn assete. Adon, tot saizi, i decida do
mwaistriyî l' viyesse, li maladeye eyet l' moirt tot vicant come les assetes.

I peta å diåle foû di s' palå eyet divni on moenne, bribant po viker. I
tchoezixha des såvadjes omes come mwaisses et vica avou zels. I saya d' avni å
dispåpiaedje tot si spanixhant d' cåzumint ttafwait, minme di l' amagnî, eyet
tot s' fijhant do må. On djoû, Sidårta esteut si flåw k' i touma e l' aiwe et k'
i manca bén di s' neyî.

C' est insi ki Sidårta trova li pazea do mitan: ene voye ki s' tént erî do trop
come do trop waire, del trop grande sofrance come del trop grande djouwixhance.

I s' ashida po mediter å pî di l' åbe del sûtisté (bodhi) et djura di n' si pus
rastamper tant k' i n' åreut nén trové l' veur. Après 49 djoûs, i s' dispåpia.
C' est a pårti di ç' moumint la kel Sidårta est lomé Bouda, çvd "li dispierté",
"li dispåpyî".

Adon, s' apinse a lu, il esta pår dispåpyî et copurda å pwair des pôces çou k'
c' est del sofrance, d' eyu sk' ele vént et cmint sk' i fåt fé po s' endè fé
cwite. C' est çou k' on lome les cwatès grandès vraiyes, ki permetèt a totes les
sakîs do s' delîberer.

Sorlon ene des rapoitroûles so s' vicåreye, li Bouda åreut tchicté on pô divant
d' ataker a aprinde li Dharma (acsegnmint) a tibi meyi: i pinséve ki les djins
nel vôrént nén vey, ca l' vraiy Dharma est målåjhey a coprinde et parfond. Èn
esprit l' atoûrna et i s' meta portant a-z acsegnî po schaper l' monde etir.

S' apinse k' on dit, li Bouda "meta en alaedje li rowe do Darma" cwand c' est k'
il ataca-st a prétchî. Les cénk kipagnons assetes kel Bouda aveut cnoxhou å
cmince divnît ses prumîs shuveus. Ci rapoulaedje la, des shuveus åtoû di l'
acsegnmint do Bouda, des moennes et des seurs boudisses, des cis ki spårdèt l'
acsegnmint do Bouda, est lomé "Sangha". Les boudisses lomèt "les troes trézôrs"
li Bouda, li Dharma eyet li Shangha. Les prumîs dissipes si metît a aprinde les
acsegnmints do Bouda a tibi meyi.

Adon, 45 ans å long, li Bouda voyaedja ttavå l' payis do Gandje po fé cnoxhe si
façon do pinser et do fé a totes sôres di djins, des nôbes ås minåbes, des djins
ognesses ås moudreus, di tos payis, sins tni conte do sistinme des casses, si
consecant e l' Inde di ç' tins la.

Come il esteut 80 ans vîs, li Bouda fjha savoer k' il aléve béntôt moussî e
Parinirvana, çou ki vout dire k' il aléve leyî la s' coir po-z avni a èn estance
sins moirt. Si dierin messaedje fourit: "Totes les sacwès ki sont-st aboctêyes
evont evoye. Fijhoz d' vosse mî po vs schaper vos minmes". I djha a ses cpagnons
di n' nén shure on mwaisse mins seulmint les acsegnmints (Dharma).

Les cwatès grandès vraiyes: (1) li sofrance: elle est ene pårt do vicaedje, gn a
nole vicåreye sins; (2) li raecene del sofrance: c' est l' meskinoxhance, eyet
les senes del sofrance, c' est l' djairiaedje eyet l' atelmint; (3) li dfén del
sofrance: i gn a moyén del fé fini; (4) li pazea ås ût brantches, k' i fåt shure
po ça.

Li pazea a hût brantches, c' est do coprinde comufåt, do pinser comufåt, do
djåzer comufåt, do fé comufåt, do wangnî s' crosse comufåt, do s' efoirci
comufåt, d' avoer ene plinne consyince comufåt eyet do s' rashonner lu minme
comufåt.

L' atuze des oridjenes aloyeyes eshonne: ene sacwè n' egzistêye ki paski totes
les ôtès sacwès egzistèt eto. Tos les fenominnes sont-st aloyîs eshonne come
dins on haerna di cåzes eyet d' shutes ki rascouve li passé, li prezint eyet l'
avni. Come totes les sacwès sont-st aloyeyes eshonne eyet k' ele ni durèt nén po
tofer, ele n' ont nole essince da zeles.



https://wa.wikipedia.org/wiki/Bote_di_Djivet

Li Walonreye di France, c' est djeyograficmint, on trô dins l' mape del
Walonreye, a Nonne, ki shût Mouze, et ki state a Djivet. C' est l' pårteye
bijhrece del Bote di Djivet.

Disk' å 20inme sieke, tos les djins des viyaedjes et eto des veyes di cisse
coine la djåzént walon.

Li Walonreye di France fwait pårteye del Walonreye walon-cåzante, mins nén del
Beldjike romane.

Les pårlers del Walonreye di France ont stî bén studyîs pa Charles Bruneau. On
pout eto rtrover mo des racsegnes linwistikes dins l' motî da A. Vauchelet.

Les nos d' plaeces des 18 viyaedjes walons ont stî studyîs pa Albert Doppagne,
dins on papî lomé «Enquête dialectale sur la toponymie des villages wallons de
France».

Divant 1679, li Bote di Djivet fijheut pårteye del conteye di Nameur. El
Moyinådje, li Conte di Nameur aveut l' håteu dissu tote l' aiwe di Mouze dispoy
"li tchinne di Rvin djusk' a Andene".

Elle a stî hapêye ås Bas Payis espagnols pås Francès tins des gueres
France-Espagne do 17inme sieke, et dnêye oficirmint al Påye di Nîmegue (1679).



https://wa.wikipedia.org/wiki/Boshale

Ene boshale (on djheut eto: ene marionete, ene damjhele, on sôdår, on djougåd),
c' esteut on dressaedje di deus djåbes di four u d' avoenne, loyeyes al copete.

On djheut parey d' ene grosse bote di fiole, di luzere, dressêye sol tchamp,
disk' a esse tote fenêye. 

Li boshale est diferinne do dijhea ki s' fijheut djusse po les dinrêyes d'
awousse, avou bråmint dpus d' djåbes.

Les mots «damjhele», «boshale» eyet «marionete» fwaiynut sondjî a ene djonne
comere.

C' est kécfeye l’ idêye d' ene djupe di båshele ki tape å lådje, a môde di
triyingue izocele ki prime.

Cwand on fåtchive al få des fioles (cawes-di-rat), on n’ les ståréve nén. On les
levéve, paski l' fiole c' est on hôt fôraedje. Si est ele åjheye a setchi,
estant stampêye. Cwand elle esteut souwêye, on l' riståréve so des loyéns , po
leyî rsouwer l’ cou. Adon-pwis, on l' loyive po-z e fé des djåbes pus maniåves
po ragregnî.

Si c' esteut d' l' avoenne — elle arivéve sovint el fén del rotåcion —, on
seméve, avou, des ptitès sminces (clåve) po regrinner l’ tchamp.

Li four di trefe k’ aveut crexhou dins l’ avoenne fijheut ki l’ cou des djåbes
esteut pus massif ki l' copete. Dabôrd, i dveut-z esse metou a l’ air, çou ki n’
s’ åreut polou fé, si on åreut yeu loyî do côp. 



https://wa.wikipedia.org/wiki/Bokets_del_nute_(tey%C3%A5te)

Bokets del nute (Bouquets dèl nûte), c' est l' live d' ene pîce di teyåte foirt
especiåle da Franz Dewandelaer.

C' est kécfeye li prumire ouve di Belès letes e walon ki critike li
forsipoujhaedje des ovrîs des houyires pa les patrons.

Li pîce a wangnî li Pris di Rwè Albert al bate di scrijhaedje des Relîs Namurwès
di 1934. Et çoula, emey cåzu 150 ouves prezintêyes laddlé.

Li pîce a eto stî redjårbêye avou l' accint d' Serè pa François Masset ey e l'
accint d' Tchålerwè pa Emile Lempereur.

Li pîce a stî eplaideye e 1935 ås Edicions A. Dandoy å Tcheslet, avou des bwès
da Walter Van Bellinghen.

Gn a èn adrovaedje di bén 6 pådjes, e francès, da Emile Lempereur. Adonpwis, l'
adviertance do scrijheu kel dit lu-minme (ki c' est ene pîce nén come les
ôtes) :

Gn a k' on cåzeu tot seu ki c' esteut l' Franz Dewandelaer lu-minme, al
creyåcion d' Nivele et on keur di persounadjes. Li cåzeu tot seu est stampé
padvant l' sinne.

Li decôr al creyåcion a Nivele, c' esteut èn ovroe dessiné e noer å fond avou
troes tchminêye ki foumiént. Li dzo do stoelî esteut rodje; li dzeu, c' esteut
l' nute avou ès poûssire d' estoeles. Come sol bwès da Van Billinghen k' est
dins l' live al pådje 50.



https://wa.wikipedia.org/wiki/Betchfess%C3%AE_XH

Li betchfessî xh, c' est li scrijha XH eployî come betchfessî scrijha po des
mots ki sont prononcîs avou ch so Nameur, Tchålerwè eyet l' Basse Årdene mins
avou on shoflé H après Lidje, çou ki lzî dene on prononçaedje tipike e s' payis
la, riwaitî come ene piceure idintitaire do walon.

Portant, al fén des mots, li betchfessî xh si prononce voltî come on ixh-låte; i
pout minme rider po divni on son F :

Po les Lidjwès, li prononçaedje do betchfessî XH est l' minme ki l' ci des
betchfessîs JH eyet SCH.

Li betchfessî XH riprezinte todi ene deure cossoune. Eto, les voyales metowes
padvant ni sont nén ralongueyes a tot côp bon.

Li scrijha XH ki rprezinte li betchfessî XH si rtrove dins bråmint des nos d'
famile del Walonreye : Xhignesse, Moxhet, Destexhe, Daxhlet.

Li scrijha XH ki rprezinte li betchfessî XH si rtrove dins bråmint des nos d'
plaeces del Walonreye : Xhenlesse, Xhenmåle, Xhizogne, Xhofrai.

Li betchfessî XH a stî atåvlé pa Lucyin Mahin pol rifondaedje do walon e 1994.
L' idêye esteut di rprezinter on candjmint a tot côp bon inte les sons H eyet
CH.

Ci fourit li cwatrinme betchfessî scrijha, après ea, å, ô). Il a stî accepté do
côp pal Tåvlotêye rifondaedje del Rantoele. Et passer sins må sins rujhes å
Raploû d' Tchålerwè sol rifondaedje (1996). Portant les wårdiveus lyi rprotchît
padrî di scrire li lete X, adon ki cisse lete la n' egzistéve nén dins l'
sistinme Feller.



https://wa.wikipedia.org/wiki/Betchfess%C3%AE_OI

Li betchfessî OI, c' est on betchfessî scrijha ki rascove des mots ki s'
prononçnut foirt diferinnmint totavå l' Walonreye, mins aprume avou li son "wè"
u "wê" (/wɛ/ /wɛ:/) so Lidje, avou l' son "wâ" u "wa" (/wa/ /wa:/) après Nameur
ey ene pårteye del Basse Årdene, avou l' son "ô" (oː) so Tchålerwè, avou l' son
"on" (/ɔ̃/) après Bietris, et l' son "oû" (/ʊ:/) après Nivele.

Les mots ki sont scrîts avou "oi" e walon ni sont djamåy les minmes ki les cis
ki si scrijhèt avou "oi" e francès. Ces-la si scrijhnut e walon avou l'
betchfessî oe (boire / boere), ubén les letes wè (Liégeois / Lidjwès) ou we
(cawete -were).

Li betchfessî oi si s' mete måy å coron d' on mot, mins s' pout ritrover al
tiesse do mot (oizou).

Li betchfessî oi n' esteut nén co e-n alaedje å raploû d' Mårcinele so li
rfondaedje.

Minme si l' prononçaedje do Coûtchant walon est pus målåjhey a rtrover avou les
piceures classikes di lijhaedjes, ces-ci (fôrce, fôrt, pôrtér, môrt) sont trop
près do scrijhaedje et do prononçaedje francès po-z esse acontés e li
rfondaedje.

Li betchfessî OI n' aconte nén li longueur do son /wɛ/ ou /wa/ (mwârt, mwêrt <>
mwate, mwète). Mins li stramaedje des disfondowes di "moirt" el Walonreye
mostere bén ki, co a 13 plaeces, on-z a eto des prononçaedjes /wa/ et /wè/ (nén
long) po "moirt".



https://wa.wikipedia.org/wiki/Betchfess%C3%AE_%C3%A9n

Li betchfessî ÉN, c' est on betchfessî scrijha eployî po des mots ki sont
prononcîs avou in so Lidje et Nameur, mins avou én (naziålijhî é) après
Tchålerwè, çou ki lzî dene on prononçaedje tipike e s' payis la, riwaitî come
ene piceure idintitaire do walon.

Li betchfessî ÉN a eto des ôtes prononçaedjes, metans 'ègn' el Hesbaye. Did la,
des fråzes mocreces po fé "prononcî drole" les djins ki n' ont nén l' minme
accint k' vos:

Li betchfessî oi si pout vey al tiesse d' on mot (éndjole), come å coron (cawete
-én).

Li rfondaedje des arimeas va dner sovint des mås d' tiesse, cwand gn a on mot
avou l' betchfessî ÉN å coron.

En espagnol et en itålien, on rtrove eto des mots avou IEN ki respondnut a des
mots avou l' betchfessî ÉN e walon.

Asteme, bråmint des nos d' viyaedjes ki si scrijhèt e francès avou EN respondèt
a on son IN e walon (et nén å betchfessî ÉN).

Disk' al prumire mitan do 20inme sieke, la k' J. Feller va fé admete d' eployî
seulmint "in" pol son in, c' esteut li scrijhaedje "en" li pus corant
(Grandgagnage l' eploye tofer dins si diccionaire)

Li betchfessî ÉN a stî atåvlé pa Laurent Hendschel pol rifondaedje do walon e
1994. L' idêye esteut di rprezinter on son tipike do walon. C' esteut li
cénkinme betchfessî (après å, ô, xh, jh, et ea). Il a stî accepté pås rfondeus
del Rantoele, dizo ene cogne disfaflotêye (en: ben, ren, nen, tchen, i vent).

Il a stî rfafloté e 1995 po s' raprotchî do scrijhas Feller dedja eployî ene
sawice. C' est insi k' il a passé å Raploû d' Tchålerwè sol rifondaedje (1996).

Sacwants mots sont ene miete målåjheys a rfonde, copurade les mots k' ont on son
"-in" e coron. I s' polnut etinde e sacwantès plaeces avou "-én" (u "-ègn" el
Hesbaye, metans). Li meyeu moyén est d' aler vey dins l' Motî d' Tchålerwè. Les
mots ki sont la dizo mwaisse disfondowe -IN ni dvèt nén esse rifondous avou avou
"én". On pout eto aler vey e Motî d' Nivele. Les mots avou l' betchfessî ÉN s' î
trovnut dizo ene disfondowe avou -î.



https://wa.wikipedia.org/wiki/Betchete_ki-_/_c(o)-

Li betchete ki- / c(o)-, c' est ene vicante betchete avou ene sipotchåve voyale,
foirt corant e walon, et tipike di ç' lingaedje la

Minme si c' est l' minme sitok etimolodjike, li betchete ki- / c(o)- ni rote nén
e walon come les moites betchetes co- eyet con-.

Sorlon les accints do 20inme sieke, et eto les rîles di scrijhaedje do son K, li
betchete ki- / c(o)- si pôrè scrire:

Dispu l' deujhinme mitan do 13inme sieke, on voet bén, el sicrîta, kel voyale si
pout spotchî, ca ele est replaeceye pa on halcrosse E.

Mins ces scrijhas la riprezintnut et motoit bén eto ene sipotchåve voyale È, u
on forcoridjaedje. Come po les ôtes mots avou ene sipotchåve voyale (come li
definixhant årtike), cisse-ciale est kécfeye I, kécfeye U:

Li cogne namurwesse co- aparexhe a pô près e minme tins. Eto, c' est ossu on mo
vî scrijha, et nén on rfrancijhaedje.

Sourdant Louis Remacle, La différentiation dialectale en Belgique Romane avant
1600,

C' est ene moite betchete di sacwants calcaedjes do francès, nén rwalonijhîs
(eto, ele si scrît come e francès: avou on P divant B eyet P): convoye, convwè,
convweyî, comprinde, consecant, competer, confonde, contråve, consyî, consieu,
conseyî, consey, compati, complinte, complaire. Ele si rtrove eto dins l' dobe
betchete di aconcoister, çou ki mostere ki, po sacwants mots, li betchete k(i)-
/ c(o)- n' est ddja pus vivante dispus ene tchoke.



https://wa.wikipedia.org/wiki/Bedot

Les bedots u ovrins u motons, c' est on no po djåzer d' ene aclevåve biesse, on
roemiant k' on lome sincieuzmint Ovis aries.

Dns l' lingaedje corant, l' indje "Ovis aries" a on diferin no, sorlon si ådje
eyet si seke :

Les bedots sont-st aclevés dins des bedjreyes. Li ci et l' cene ki les moennèt
paxhe sont lomés bierdjî et biedjresse.

Normåldimint, li berbis va a berå (on dit eto : k' ele basnêye, k' ele berote)
on côp l' an, å moumint k' les djoûs kiminçnut a discrexhe. Come les vatches, l'
esminçaedje ni deure ki deus sgondes.

Li berbis va cink moes. Ele bedlêye onk, deus u disk' a troes cwate agneas, a l'
assulon des raeces. I vont teter troes cwate moes. Come ele n' a k' deus tetes,
i fåt nouri les troejhinmes agneas al botaye.

Asteure, c' est purade des ptits avlevaedjes, bråmint come pasmint d' tins. E
2007, gn aveut 50.000 berbis, et 5600 acleveus. Ça fwait des tropeas di moens ki
10 berbis pa berdjî.

Li bedot s' acleve dins bråmint des payis, des froeds payis Iyes Ferowé disk' å
setch payis (Afrike bijhrece). I vike eto voltî dins les montinnes.

Les Djwifs ont ene dujhance di touwer on bedot a Påke. L' uzance a stî rprinjhe
pa les crustins (a Påke eto) et pa les Muzulmans fiesse do bedot.

Li tchå d' moton a dipus d' saweur. Mins kécfeye k' i gn ene miete di cråxhe di
trop po les diabetikes.

C' est avou on bedot k' on-z a adiercî l' prumî clonaedje di grossès biesses. Li
clonêye bedêye fourit lomêye "Dolly".



https://wa.wikipedia.org/wiki/Bedjes

Li Beldjike, c' est on payis di l' Urope do Coûtchant, k' a skepyî e 1831, après
ene revintreye siconte do dierin mwaisse do payis, li Rwè do Rweyåme Uni des Bas
Payis, Wiyåme d' Orandje.

Les dmanants el Beldjike sont lomés les Bedjes (on prononce pus sovint come e
francès d' Walonreye les Belch).

Les ancyinnes comenes (pitits bans) ont stî rebanés po fé des "intités
comunåles" li 1î d' djanvî 1977. Divant çoula, gn aveut ddja yeu des ptits
rebanaedjes. C' est l' minisse Joseph Michel k' a yeu l' no d' aveur metou ene
alaedje çou k' on lome co sovint li "fuzion des comenes".

Li Beldjike est dins l' cwatrinne di payis del Daegn k' ont wårdé l' minme
mwaisse lwè dispu 175 ans (1831).

Dins l' mwaisse lwè, il est eto metou ki tote lwè doet esse sinêye på rwè eyet
onk di ses minisses. E 1831, c'esteut pår avanciveus, et sacwants payis, par
après, ont rcopyî ci hagnon la.

I djhèt ki l' estat et les eglijhes ricnoxhowes ni si dvèt nén meler des
afwaires di n' onk l' ôte. Mins l' estat paye les priyesses des diferinnès
rlidjons.



https://wa.wikipedia.org/wiki/Bascolete

C' est l' pus ptit des bascolidîs. Et pår li pus ptit des magneus d' tchå sol
Daegne. Li coir do måye fwait 13 a 24 cm, et l' cawe 5 a 7 (çou ki dene 20 a 31
cm, çouci pol bascolete d' Urope). Li frumele est on pô pus ptite.  Ele pasreut
dins "on trô come ene pîce di 5 francs". 

Li erminete ou blanke marcote (blanke fok e l' ivier) lyi rshonne foirt, mins
est pus grande. Li marcote ordinaire pout eto divni blanke e l' ivier (dins les
Ales, e l' Afrike bijhrece, et les dzo-indjes des montinnes d' Amerike
bijhrece).

Magne cåzu fok des soris (eto des oujheas, des cropantès biesses). Gn a des
bascoletes tot wice k' i gn a des soris.

Come les ôtes bascolidîs, ele sitritche ene pufkene di ses glandes dirîtrinnes,
s' elle est serêye.

S' acopele do moes d' måss disk' å moes d' awousse. Plinne 35 djoûs. Djonnele
normåldimint e moes d' avri-may, pus on deujhinme côp e djulete-awousse.

Les djonnes sont ni-rafiyants; leus ouys ni s' drovnut k' a 21-25 djoûs. I sont
spanis a 4-5 samwinnes.

Åtoû del marcote, n a toplin des doûcès croeyances k' ont skepyî. Po espaitchî
les mwais sôrs k' ele poleut amoenner, les Francès l' ont lomé "belete" (si on
lyi dit k' elle est bele, ele ni vos epoûtloucrè nén). E walon, come e-n almand,
on lyi a dné on ptit no d' djin : Marcou e walon (Markwolf, avou rcandjaedje do
coron -wolf pal cawete cawete -ote. E-n almand, on l' lome plaijhanmint
Hermännchen (pitit Herman).



https://wa.wikipedia.org/wiki/Bardouxha_p%C3%A5s_ptit%C3%A8s_djins

On bardouxha pås ptitès djins ou "bardouxha d' payizans", pus djivismint, ene
djåcreye, c' est on bardouxha metou e-n alaedje pa des payizans ou des ôtes
djins des bassès classses.

Li no "djåcreye" provént d' on sfwait bardouxha ki s' a passé e l' France e
1358, do tins do rwè Djan l' Bon do no "djåke" diné a ces djins la.

E l' Waloneye, li greve di 1886 pout esse riwaiteye come on bardouxha di ptitès
djins. 

Li 18 di måss 1886, a Lidje, on fiestixh des 15 ans del Comene di Paris. Li sonk
ni tådje nén a esse sipårdou dissu l’ Plaece Sint-Lambiet.

Li 19 di måss, les houyeus di Djmepe-so-Mouze fijhèt greve po esse rihåssîs. Li
mouvmint si ståre totavå l' Bassén lidjwès.

Li 25 di måss 1886, les greves wangnnut l’ Noer Payis. Dins les oujhenes, les
ovroes [ateliers], les fosses, les machines sont djokêyes. Les fors ni broûlnut
pus. Pårti d’ Fleuru, li mouvmint a radmint des arokes avou les djindåres.

Li 26 di måss 1886, les ovrîs s’ enondnut ås Cwate Bresses di Djilî. Li police
fwait astantche et les espaitchî d’ avancî pus lon. Les ovrîs s’ pårtixhnut e
deus colones, ene ki va viè Dårmè l’ ôte ki s’ epwinte sol verreye Jonet et sol
cene di Lodlinsåt.

Di l’ après-nonne do 26 di måss, li feu est bouté a l’ verreye et å tchestia d’
Eugène Baudoux a Djumet. A l’ vesprêye, gn a 5.000 djins k’ arivnut ås
glaeçreyes di Rou-dlé-Tchålerwè. L’ Årmêye saetche dins l’ tas : cénk moirts et
bråmint des macsådés. Et des ôtes ramassés pås djindåres.

Li 27, ça va continuwer. Ene flouxhe di djins va-st ataker des måjhons et l’
Abeye di Soleamont a Djilî. Gn årè co des moirts a Rou, Tcheslinea et Carnire. 



https://wa.wikipedia.org/wiki/BD

Ene binde d' imådjes (on dit eto : ene binde dessinêye et, pus coûtmint, ene
bédé u BD), c' est on live avou totes des imådjes metowes ene padrî l' ôte, et
on tecse dissu, po raconter ene istwere.

Les ôtes tecses, k' end a bråmint dpus, c' est les cåzaedjes des persounaedjes.
Ces tecses la sont metous dins des bouyotes.

Les dessins des bindes d' imådjes sont fwaites pa on dessineu. Les tecses pa on
scrijheu d' bédé.

Å pus sovint, tos les tecses (såf les mots-bruts) sont scrîts al mwin, d' on
letreu.

L' eplaideu d' bindes d' imådjes si lome on binddimådjî. Tos les cis k' ovrèt u
ki vindèt des bindes d' imådjes sont cobén spotés les Spiroutîs.

Les bindes d' imådjes si passèt sovint dins des forveyous payis. Les
persounaedjes sont kécfeye lomés avou des raptitixhants nos d' djins.

Les bindes d' imådjes sont diferinnes des lives d' imådjes la k' i gn a k' ene
grande imådje so tchaeke pådje, et on tecse ki s' shût.

Les bindes d' imådjes fwaites u ratournêyes e walon sont metowes so ene pådje
tote seule.



https://wa.wikipedia.org/wiki/B%C3%A5ze_di_dn%C3%AAyes_di_l%27_%C3%85rdene_nonnrece

Li Båze di dnêyes di l' Årdene nonnrece u "Rasgoutadje des bassårdinrèces", c'
est ene båze di dnêyes rashonnêye pa Lucyin Mahin a cmincî di 1995, avou tos les
mots walons di l' Årdene nonnrece.

Elle est prezintêye come on motî walon francès. Mins ele pout eto siervi dins
des rcweraedjes francès walon.

Li fitchî a stî aprume eplaidî pa bokets tos les moes, di 1995 disk' e 1998,
dins ene foye toûnrece, a môde di gazete e walon lomêye "Li Rasgotaedje des
bassårdinreces" (Lu Rasgoutadje des basse-ârdinrèces).

Les mots î sont rfondous coinreçmint, tot relijhant les foninmes les pus tipikes
di ç' payis la.

Li båze di dnêyes est rprinjhe sol limero [S117] dins l' djivêye des motîs do
walon.

Eplaideye a môde di foyous toûnreces, a pô près tos les moes, di 1995 a 1997,
dizo les limeros 1 a 23 (a-z aveuri). Gn a veut dins tchaeke côp les mots
studyîs ci moes la, pu eto des tecses k' avént siervi å naxhaedje (da Gaston
Lucy, Charles Delaite, evnd.). Les tecses da Châle Delaite ont stî replaidîs
dins l' gazete "Singuliers" dins les anêyes 2010.



https://wa.wikipedia.org/wiki/B%C3%A5dwin_I_d%27_Beldjike

Bådwin I d' Beldjike u Bådwin prumî d' Beldjike, di s' vraiy no Baudouin Albert
Charles Léopold Axel Marie Gustave de Belgique, pus sovint lomé li Rwè Bådwin,
c' esteut l' cénkinme Rwè des Bedjes.

I monta sol trône tot djonne, li 16 di djulete 1951 cwand s' pa, Yopôl III
fourit oblidjî d' abdiker po dfiner l' "Afwaire rweyåle".

Li djoû di s' prustaedje di siermint, Julien Lahaut et les ôtes pårlumintîs
comunisses moennît herleme tot boerlant "Vive li Republike". I fourit assaziné
sacwants djoûs pus tård.

Li 30 di djun 1960, ås fiesses do dislaxhaedje do Congo bedje, dins s' cåzaedje,
i vanta timpesse l' ovraedje des Bedjes dins leu colneye. Patrice Lumumba
responda avou on spitch foirt hagnant. Lumumba fourit touwé pa des policîs
sicrets bedjes, avou l' aidance des Amerikins, sacwants moes pus tård.

Li 4 d' avri 1990, li Rwè Bådwin abdica on djoû, po n' nén dveur siner ene lwè
so l' avortumint ki dzôrnéve si fwè catolike.

Come pasmint d' tins, il aléve al tchesse å Bork, come ses tåyes Yopôl prumî et
Yopôl II, mins lu, i dmoréve avou les trakeus.



https://wa.wikipedia.org/wiki/Auguste_Vermer

Augustin Vermer (e walon Gustin Vermer) a skepyî a Biarin li 10 di djulete 1817
ey î a morou li 28 di may 1907.

I scrijha des arimeas e walon : des fåves di djåzantès biesses, des tchansons et
des couyonådes. Il ont stî eplaidîs pa Wesmael-Charlier a Nameur e 1905, sol
titraedje : Poésies du Docteur Vermer. Il ont stî replaidîs dins on cayé walon e
1967 (l° 2).

Riprins dins l' grosse antolodjeye da Piron (flotchreçmint, sol no di Auguste
Vermer).

Les deus pus cnoxhowes paskeyes sont seurmint "Li comunisse" la k' on pere
fåminwès djåze e walon avou s' fi ki rvént d' Paris et ki lyi respon e francès.
Ci-cial disfind l' comunisse, et l' pere lyi mostere ki ça n' pout roter.

Adonpwis, ene tchanson "les mizeres do medcén", la k' i raconte li veye d' on
medcén d' campagne dins des pôves payis (parume l' Årdene, après l' aiwe di
Smwès) e 19inme sieke. Todi dins l' minme trepådje, l' arimea "li wachotaedje"
est eto foirt kinoxhou.

Come di djusse, Gustin Vemer a cpôtyî l' pene po ratourner les fåves da
Lafontinne come :

Dabôrd ki les fåves da Gustin Vermer e francès ni sont ki "oniesmint halif
halof" (Maurice Piron) , ses paskeyes e walon fijhît d' lu onk des meyeus
scrijheus di s’ tins. 

Houte di çoula, ses scrijhaedjes, contes, fåves, tchansons, sont-st on vicant
temoennaedje so çou k’ esteut l’ vicåreye e l’ Fåmene å mitan do dijh-nouvinme
sieke. Prindans po egzimpe "li comunisse" et nos sårans çou les djins del
campagne pinsît des novelès idêyes. 

"Augustin Vermer" prezinté pa Jean-Pierre Dumont dins Li Rantoele l° 45 (bontins
2008) (aberwetåve)



https://wa.wikipedia.org/wiki/Atuze_Sarachaga_des_troes_bodjes_di_codjowaedje

L' atuze Sarachaga des troes bodjes di codjowaedje, pus courtinnmint l' atuze
des troes bodjes, c' est ene manire di corwaitî l' codjowaedje des viebes
walons, foiravant sacwants målåjheys viebes del cénkinme troke.

Ciste atuze a stî trovêye eviè 2002 pa Pablo Sarachaga, tot boutant so on
codjowoe et sayant d' trover èn algorite po produre les tåvleas d' codjowaedje
po tot l' minme ké viebe.

Elle a stî ene miete amidrêye e 2006 po tni conte des viebes des 1re, 2inme eyet
3inme trokes ki candjèt d' voyale å dierin pî, come "copiner" ou criyî.

L' atuze des troes bodjes, c' est on modele fonolodjike, nén ortografike. Ça
fwait k' i pout eto aveur, al copete do martchî, on candmint d' letes cåze des
rîles ortografikes/ Metans, li bodje "vik-" divént "vic-" pa dvant "a", "o", "u"
ou ene cossoune diferinne di "y", dismetant ki l' bodje "disfaç-" divént
"disfac-" divant "e", "i" ou "y".

Les sacwants viebes ki sont cwand minme des foû-rîles a l' atuze des troes
bodjes, c' est aveur, esse, aler, valeur, faleur, saveur, fé et leus parints.

bén seur, les rîles ortografikes pol son Y s' aplikèt: pa drî ene cossoune et pa
dvant ene voyale ôte k' on "i", li "y" divént "i", eg: tchery-éns -> tcheriéns.

Li viebe prinde a on dobe codjowaedje, onk totafwait erîlé, come ratinde
(A=B=C=prind), l' ôte est cåzu del dizo-sôre "b)":



https://wa.wikipedia.org/wiki/Arthur_Balle

Arthur Balle (1878-1954) fourit on sicrijheu walon d' Cerfontinne et
diccionairî.

Dins ene conferince, Pocwè scrire e walon ?, i respond: «Paski l' lingaedje
walon, c' est l' esprit d' nos djins, li tuzance di nosse sôre, po nozôtes waitî
dins les coines, åtoû d' nos; li francès, l' inglès et l' almand nos aidront bén
a vir did pus lon.»

Après l’École moyenne, Arthur Balle fait carrière à la SNCB à Bruxelles, qu’il
termine comme inspecteur de direction. En 1936, il devient correspondant du
Musée de la Vie Wallonne et collabore également aux Amis de nos Dialectes.

Grâce à lui, Cerfontaine est une des localités wallonnes sur laquelle on possède
une des plus riches collections de documents sur le parler local et les
traditions.

En octobre 1992 a été fondée, à l'instigation de Jean Dercq, l'Académie Arthur
Balle ou Cèrke des Foyans, qui se réunissait chaque mois pour parler le wallon
local et approfondir ses connaissances linguistiques; un bulletin mensuel a
également été publié jusqu'en 2014 (soit au total plus d'une centaine de
numéros). En outre, André Chauvaux, une des chevilles ouvrières du Cercle, a
publié — à partir du Dictionnaire du parler wallon de Cerfontaine d'Arthur Balle
— le Dictionnaire français-wallon de Cerfontaine (393 pages A4 sur deux
colonnes, avec une annexe grammaticale de 22 pages). Dans cet essai remarquable,
les exemples abondent, comme pour le mot gifle que l’on peut traduire à
Cerfontaine par 9 mots différents : alape (du latin alapa, soufflet), bafe,
calote, mârgnoufe, etc. Depuis la préposition “à” qui compte 93 acceptions
comme : à l’aise (traduit par pyame-pyame) ou : à plus forte raison (abèle)
jusqu’à zona (singue dè feu) ou zut (brosse ou chî... — ce dernier mot wallon,
écourté par bienséance, est également employé couramment tel quel aux
États-Unis dans le même sens !), le lecteur attentif sera enchanté, c’est sûr et
certain; mieux, il boira du petit lait...



https://wa.wikipedia.org/wiki/Aragon%C3%A8s_(lingaedje)

L' aragonès (dins ç' lingaedje la : aragonés), c' est on lingaedje roman co
djåzé dins les viyaedjes di montinne Bijhe di l' Aragon, et ki s' raprind eto a
Saragosse.

Come li castiyan et l' asturyin, l' aragonès s' a spårdou di Bijhe a Nonne avou
l' riconcwesse di l' Espagne musulmane. Mins, a cåze del dômlance do castiyan
après 1500, i s' a mintnou ki dins les contrêyes å Nôr, la k' il a skepyî.
Loukîz tot çoula sol vicante mape.

C' est onk des pus mancîs des lingaedjes romans, sapinse a l' Unesco. Ca i n' a
nou statut oficire, nén ddja e l' contrêye otonome d' Aragon, la k' il a skepyî.

Les djins kel cåznut normåldimint n' ont nén l' consyince di djåzer ene vraiye
langue. Bråmint dijhnut "patués".

Les ravicantisses di l' aragonès ont-st eplaidî enawaire deus spès lives avou
tos les pondants et les djondants. Li prumî « Li lingaedje aragonès e 21inme
sieke » fwait 154 pådjes e-n espagnol avou des imådjes et des grafikes, + 35 e-n
inglès (ratournaedje do mwaisse tecse).

Li deujhinme, c' est "l' aragonès e 2014", avou totes les dnêyes po ciste anêye
la, rimetowes ås anêyes di dvant. 



https://wa.wikipedia.org/wiki/Antolodjeye_da_Piron

Li grosse antolodjeye da Piron (grosse eneviè si pus ptite "antolodjeye
Gallimard"), c' est on gros spès live k' a rexhou e 1979 ås eplaidreyes Mardaga
a Lidje.

Il a stî scrît pa Maurice Piron, k' a prezinté insi on sfwait côp d' ouy so les
scrijheus e walon, dispu les prumîs tins do vraiy tecse walon (diviè 1580),
disk' a 1978. I n' riprind ki les tecses di prôze, les arimeas, et les cåzaedjes
di tchansons, mins pont d' boket d' pîces di teyåte.

Les 296 tecses sont rashious e scrijhaedje Feller, et l' antolodjisse saye do
wårder tos les accints des 47 viyaedjes u veyes ki les scrijheus ont-st eployî,
tot raveurixhant les sacwès so dotance avou l' ALW.

I rprind tos les scrijheus(es) del Walonreye, ostant les cis ki scrijhnut e
walon (92 oteurs), ki les cis ki scrijhèt e picård (10 djins) u e gåmès (2
scrijheus), ça fwait 104, tertos eshonne.

Les accints do walon rprezintés dins les tecses sont stramés pattavå l'
Walonreye, apus ki l' Årdene (waire riprezintêye) et l' payis d' Flipveye (rén).
Les scrijheus d' Lidje minme ont, come di djusse li pus grosse pårt do wastea
avou 45 nos. Les ôtes veyes k' ont dipus d' on rprezintant : Tchålerwè (3),
Djodogne (2), Mont (3), Måmdey (2), Moustî-so-Sambe (2), Nameur (4), Nivele (2),
Tournai (4), Vervî (4).



https://wa.wikipedia.org/wiki/Ant%C3%AAye

Antêye (fr: Anthée) est èn ancyin ptit ban del Walonreye, rebané avou Onwaye, el
province di Nameur.

Li viyaedje est metou al croejhlåde des voyes Flipveye-Dinant et
Fosse-li-veye-Biarin.

On-z î a trové ene villa rominne , riwaitêye come on bea modele. Gn a eto on
çmintire do tins des merovindjins. Çoula mostere ki l' viyaedje esteut metou a
ene plaece foirt ricwerowe.

El moyinådje, li viyaedje a passé dizo l' fesche royå di Djivet et pu a passé
dins l' conteye d' Ådjimont, li conteye di Nameur, li conteye di Tchini (å
13inme sieke).

Après, il a stî toû a toû dins les mwins des signeurs di Sinzeye, d' Ådjimont,
pu d' l' abeye di Felicspré. Cisse-ciale, e 1666 rivindrè ene pårt del
signeurreye di Fontinne a Jacques de Groesbeeck et s' disfé do restant e l'
vindant å mwaisse di foidje d' Antêye Laurent Jacquis.

E 1731 totes les teres do ban sont rashonnêyes inte les mwins di Pierre Jacquier
(èn ôte mwaisse di foidje). Les dischindants di ci famile la les vont wårder
djusk' al fén do Vî Redjime.

Les mwaissès ritchesses do viyaedje djuk' å 19inme sieke ont provnou lontins di
l' industreye do fier et do keuve, di l' agriculteure insi ki di l' esplwetaedje
des bwès. Å 19inme sieke l' agriculteure î est todi foirt impoirtante puski li
mitan des teres î sont eco consacrêyes. Alfén å 20inme sieke c' est l'
aclevaedje des biesses et l' tourisse — djîsses e viyaedje — k' ont pris li
rlais.

C' est dins l' viyaedje d' Antêye k' a vnou å monde Willy Maltaire k' on sorlome
eco Will, li dessineu del BD Tif et Tondu.



https://wa.wikipedia.org/wiki/Aiwe_del_Walonreye

Les aiwes del Walonreye , c' est des corantès aiwes k' acorèt bråmint dins
Mouze.

Ca Mouze, c' est li screne del Walonreye. Les Vås d' Mouze fwaiynut, a l'
avirance, 70 åcint del sitindêye del Walonreye. C' est dins ç' payis la kel
lingaedje walon s' a diswalpé.

Dins l' Hinnot et dins l' Roman Payis, n a sacwantès aiwes ki s' vont maxhî a l'
Escô.

Gn a eto, e Payis d' Chimai, ene aiwe ki prind sourd el Walonreye pu s' aler
egoliner dins Måne, pu dins Sene.

Sacwantès aiwes del Walonreye, cwand ele arivèt el Calistinne, moussèt
schåynetmint dins tere, po rassoude sacwants km pus lon. C' est l' cas di l'
Aiwe di Lesse a Belvå, Wame a Djmele, l' aiwe di Virwin a Ptigniye. Insi, i
fwait målåjheye di dner leus longueurs.

So les vås d' Escô, les aiwes polnut esse distournêyes dins des tchenås. C' est
eto l' cas di Mouze, après Lidje.

Les pus grandès aiwes, on cåze di zels sins mete l' årtike : Mouze, Sambe. On-z
a stindou l' rîle a totes les aiwes, mins sins l' rinde oblidjeye : on pout todi
dire li Smwès, l' Ambleve, li Djåce, astok di l' eployaedje sins årtike :
Simwès, Ambleve, Djåce.

Li plaece k' ene pitite aiwe si vént agoliner dins ene pus grosse, on dit dins
l' vî motlî walon : li maxhe des aiwes (did la l' Almaxhe). Ucobén, pus biesmint
"ås deus Aiwes" (maxhaedje di l' Aiwe d' Our avou l' Aiwe di Lesse. Gn a eto des
mots pus imådjreces : "rescontraedje", "rabressaedje".

Dins l' vî lingaedje gayel, li rescontraedje di deus aiwes, c' esteut l'
"djimbe", did la ene cåkêye di nos d' plaeces del Walonreye : Djambe, Djimbe,
Djimepe, Djinape, Djimele. Loukîz e Motî des etimolodjeyes gayeles do walon. Li
passaedje do gayel å walon si voet bén dins les deus mots "Djimbe" (li viyaedje)
et l' "Almaxhe" (l' aiwe), ki dvént dandjreus dire li minme sacwè å cmince.

Les pus grossès aiwes k' agolinèt dins Mouze, c' est Smwès, Sambe eyet l' Aiwe
d' Oûte.

Divant di s' maxhî a Mouze, l' Aiwe d' Oûte s' a a schipe ragroxhi di deus
grossès rivires, li Vesse et l' Ambleve.



https://wa.wikipedia.org/wiki/Afwaire_Dutroux

L' afwaire Dutroux, c' est ene afwaire d' apiçaedje et d' moude di cwate pititès
båsheles, dijh onze ans viyes, aprume kinoxhowes pa leus ptits nos: Djuliye
(Julie) et Melissa, di Gråce-Hologne, eyet An et Eefje, deus ptitès Flamindjes.

Deus ôtès crapådes, Leticia et Sabene estît schapêyes a pårti des racsegnes d'
èn ome di Bietris, ki scrijha l' limero del plake des apiceus.

Li rîlmoudreu, Marc Dutroux (skepyî li 6 di nôvimbe 1956), va djouwer avou les
pîs des djindåres et del djustice, tot l' tins di l' instruccion å tribunå do
Tchestea (1996-2003). Et minme peter å diale on côp, tot mançant les djindåres.

Gn ourit on grand movmint des djins, Walons et Flaminds, les blancs comités, po
sotni les parints. Les blancs comités vont adjinçner on nouzome metingue a
Brussele e 1997, li Blanke Måtche. Did la, les politikîs vont askepyî ene soce
po rtrover les efants pierdous, "Child Focus".

Li procès en assijhes si passa a Årlon e 2004. Ci fourit li pus grand procès di
l' istwere del djustice bedje.



https://wa.wikipedia.org/wiki/Afwaire_Cools

L' afwaire Cools, c' est l' assazinaedje d' on politikî bedje walon, André
Cools, li 18 di djulete 1991.

On n' a djamåy sepou l' fén mot di l' istwere, dj' ô bén : kî çk' aveut cmandé
l' moude.

André Cools fourit touwé di sacwants côps d' feu 18 di djulete 1991 a 7 eures 25
å matén (cénq munutes pol dimeye di ût). Si cpgneye, Marie-Hélène Joiret, fourit
laidmint djostêye.

Po l' inkete, on meta so pî li « celure Cools », ene pougneye di rcwereus del
police djudiciaire, dizo l' mambornance del djudje Véronique Ancia, k' esteut d'
gåre å moumint do moude.

Deux Tunizyins, Abdelmajid Ben El Amine et Abdeljalil Ben Rajib fourît codånés e
moes d' djun 1998 come moudreus da Cools et po-z aveur sayî d' touwer
Marie-Hélène Joiret. I dvrént co esse el gayole el Tunizeye å djoû d' ouy. Ces
deus omes la avént stî egadjîs pal mafia itålyinne po code ås orandjes à
Agrigente (Sicile). On lzî djha ki l' Andrî Cools esteut on rvindeu d'
disfindowès droukes.

E 2004, Richard Taxquet, èn ancyin djindåre di Gråce-Hologne, divnou tchåfeu do
minisse Alain Van der Biest, a stî codåné avou cénk ôtès djins (Pino di Mauro,
Cosimo Solazzo et Domenico Castellino, Luigi Contrino et Carlo Todarello) po-z
awè adjinçné l' assazinaedje. Alain Van der Biest lu-minme esteut ametou dins l'
afaire. Mins i fjha l' fén d' lu-minme e 2002, çou ki djoca si ametaedje el
djustice.



https://wa.wikipedia.org/wiki/Afitcha_do_Movmint_walon

L' Afitcha (ou l' Manifesse) pol Walonreye esse mwaisse di s' tuzance, di ses
scoles et di ses sincieusès rcwerances est on manifesse, siné pa kékès 175
citweyins walons, ki fourit prezinté dvant l' pårlumint walon li 15 di setimbe
2003, po dmander åzès pårlumintîs di fé åk pol Walonreye prinde les copetinces
sol culteure et l' acsegnmint.

Il est ossu lomé manifesse 2, la k' il est l' shûte, 20 ans après, d' on prumî
manifesse pol culteure walone ki rvindikéve dedja les copetinces cultureles pol
Walonreye.

I gn a yeu tot l' minme des diferences so ces 20 ans la; po cmincî, adon kel
prumî manifesse a stî eplaidî e 1983 viè les gazetes, e 2003 i gn a-st on
pårlumint walon ricnoxhou, çou k' a permetou dner ene pus grande diminsion
politike å manifesse di 2003, ey ene pus grande veyåvisté. Eto, bråmint
d' copetinces sont-st e 2003 djerêyes på govienmint walon ki n' l' estént nén e
1983. Ossu, adon kel prumî manifesse èn cåze nén do lingaedje walon, di peu di
s' fé traitî d' foclorisses (çou k' ça tot l' minme passé), ci deujhinme
manifesse endè cåze, eyet prezinter avou ene modêye e walon å pårlumint
(aconcoistant li mwaisse modêye e francès eyet des modêyes en almand,
neyerlandès ey itålyin)

Ça fwait ki, cråndimint, come ene dimeye-doûce, li Walonreye dene ses liårds
åzès scoles k' el leyèt la hatche et matche dins leus programes (po n' nén dire
si fote di s' djaive). Mins asteure, di çoula, elle end a s' sô.

Ça fwait ki, håynetmint, li Walonreye alouwe ses cwårs po des medias ki l'
elaidixhèt. Mins asteure, ele vout mete ene ahote a çoula.

Ça fwait ki, droldimint assez, li Walonreye baye ses çanses po n' nén esse la ås
Grands Raplaûs eternåcionås del Francofonreye. Mins asteure, a çoula, ele dit
neni et nonna.

Ça fwait ki, assoteymint assez, li Walonreye furlêye ses sôs po ki les Belès
Ouves ki rexhèt foû di s' schô, on n' ricnoxhe nén k' c' est da sinne. Ebén,
çoula, ça n' si pôrè pus.

Ça fwait ki, honteuzmint assez, li Walonreye coschere ses brokes po k' les
djonnès mames walones åyexhe do må d' aclever leus påpåds, tot-z alant bouter
ådfoû. Ebén, çoula, ça n' såreut pus durer.

Ça fwait ki, biesmint assez, li Walonreye brixhåde ses ptits uros po-z etrinner
ses djins, et k' après, on n' prezinte dedja come Walons les tchampion(e)s k'
elle a-st aidî griper so leu pî-stok. Ebén, çoula, ele ni vout pus k' ça fouxhe.



https://wa.wikipedia.org/wiki/Advalfa

Li luzere ou l' advalfa , c' est ene ridjetante plante, del famile des clåves,
ki vént so les teres castinnixheuses, avou des belès bleuwès fleurs.

Alez s' vey e splitchant motî po des linwincieusès racsegnes so les mots
"luzere" et "advalfa".

El Fåmene, on l' fåtchive deus côps. Li prumire côpe di djun esteut po vinde. On
fåtchive, et leyî souwer djusse on djoû. Après, on fjheut des djaveas, et lzès
dressî e båsheles. Si on l' leye dipus d' on djoû po fener, elle est trop setche
po loyî, et les foyes toumèt. Ci comiece la s' a fwait disk' e 1945.

Dins l' payis d' Welin, on l' moennéve al gåre a Pondrome, et la gn aveut des
martchands ki l' atchtént.

El Tchampagne, co asteure (2004), li luzere est semêye a martchî inte les cinsîs
et ene oujhene. On fwait troes fåtches. L' oujhene prind l' vete luzere.

El Wisconsene, dins l' payis di Sturgeon Bay, les Walons ebagués li lomèt four
di may, u advalfa. Endè rsaetchèt cwate côpes par an.

Dins les pus tchôds payis, on pout l' fåtchî disk' a ene nouvinne di côps par
anêye, come dins l' payis d' Marakech e Marok, et dins les owazisses do Sara.

C' est onk des fôraedjes avou li pus hôte tineur e blandoû. Les deujhinme et
troejhinme côpe sont pus tinres et, dabôrd, co pus ritches e proteyenes: di 16 a
18 åcint do souwé fôraedje. Les oujhenes maxhèt les cwålités, cwand i fjhèt des
pules di luzere.

Ça fwait ki l' luzere est foirt ricmandêye po les vaetches a laecea, aprume les
grandes dineuses. Copurade pask' el luzere est eto ritche e tchåsse, ene sacwè
ki passe dins l' laecea.

Les luzeres sont ritches, avou, e carotinne, li produt ki va dner del vitamene A
dins l' coir. Eto, si on ndè dene ås poyes, on årè des pus djaenes oûs.

Djusse après semaedje, on pout kécfeye mete ene ecråxhe avou d' l' azote. Mins
après, tins d' l' ivier inte deus campagnes, on n' pout pus mete ki des ecråxhes
P-K (fosfate et potasse). Ôtmint, on va aidî les fenaesses crexhe pus
vigreuzmint kel luzere, et l' sitofer.

Come les ôtès trefes, li luzere fwait leye-minme si nitrodjinne avou des
microbes ki sont agritchtés a ses raecinêyes.



https://wa.wikipedia.org/wiki/Adrovaedje_(d%27on_live)

On live, c' est on moncea d' foyes di papîs avou des scrijhaedjes dissu (ey eto
des dessins, des fotos), et rloyeyes po k' ele tinénxhe eshonne. (C' est nén
come les gazetes, et les rvowes).

On live est rascovrou pa ene coviete, sovint avou do pus spès papî. Gn a padecô
ene sorcoviete. Li coviete mostere li tite do live, et l' no do scrijheu; sovint
eto l' eplaideu et l' anêye.

Å cou del coviete divaintriin, u vizon vizu, on-z a cobén les dnêyes so les
abondroets, li depot lweyå, li limero ISBN.

Divant d' ataker l' live, gn a sovint èn adrovaedje pa ene rilomêye djin ki va
préjhî u prezinter li scrijheu.

Gn è pout aveur eto ene adviertance ås lijheus, la kel sicrijheu vout advierti
di sacwants ponts (sovint po-z espaitchî les criticaedjes).

Li djoû k' on live rexhe, on fwait kécfeye on strimaedje. L' oteur, adon, va
dicåçter s' live.

Les lives sont vindous dins les livreyes. Les vîs lives sont vindous pa des
vîs-livrîs (boukinisses). Po fé li rclame des lives, gn a kécfeye des fôres ås
lives.

Les lives e walon sont metous so ene pådje tote seule. Sacwants lives e walon
sont prezintés par ôre alfababetike cial.



https://wa.wikipedia.org/wiki/Aclot

Èn Aclot, ene Aclote, c' est l' sôbricot des djins d' Nivele. Les Aclots estént
rwaitîs come des foteus d' djins. Po dire on Nivelwès di stok, on dit èn Aclot
totoute, ene Aclote totoute (eneviè les cis k' ont vnou dmorer a Nivele mins ki
provnèt d' ôte pårt.

L' Aclot, ça a eto stî ene gazete askepieye pa Georges Willame k' a parexhou di
1888 a 1890 et ki studyive li walon eyet l' foclore di Nivele.

L' etimolodjeye do mot shonne esse li bodje tîxhon Hak, fwait sol pitit no
"Djihan", divnou Han et tîxhon, avou raptitixhante cawete tîxhone -ken. Hak,
dabôrd, vout ddja dire Pitit Djhan; come on n' coprind nén li cawete -ken el
Walonreye, on ristitcha ene deujhinme raptitixhante cawete (li cawete walone
-lot). Aclot vout dire, dabôrd, Pitit Pitit Djhan. Li no d' Djihan vént di
Djihan d' Nivele.

Gn a eto ene fåve etimolodjike. A Nuvele, come dins mwintès ptites veyes, les
bordjoes fijhént clôre les poites del veye al vesprêye. On-z a dit k' on lzès
clawéve, po k' nolu n' elzès polaxhe drovi après l' eure. Et kel ci ki clawéve
boerléve tofer: " ås clås ! ås clås ! (k' on m' apoite des clås !). So plaece,
ça s' prononce as claus, did la aclô, aclo.



https://wa.wikipedia.org/wiki/Achoura

L' Aâchoura (eto scrijhåve : Âachoura u Achoura; arabe : عاشوراء, inglès Ashura;
pôreut esse riwalnijheye «chiråde»), c' est ene fiesse ki s' passe li dijhinne
djoû do prumî moes di l' anêye muzulmande. Si no (volant dire dijhinmresse) vént
di çk' on î dene li déme sol tcheté (zakate el mâl).

Li fiestixhaedje di l' Aâchoura est foirt diferin d' on payis a l' ôte, et
aprume, d' ene coxhe di l' islam a l' ôte.

Ezès payis chiyite, l' Aâchoura corespond ato l' moude da Hossin, li ptit-fi do
profete Mawoumet, et fi da Ali, riwaitî come li deujhinme askepieu del rilidjon
islamike.

Gn a bråmint des porcessions, la k' les djins bouxhèt so leu dos avou des
bastons. U minme si scoryî avou des scoreyes (Iran, Pakistan, Inde). Pourtant,
cisse pratike la est disconseye pa les mwaisses del rilidjon. 

El l' Iran, on pormoenne on sbara ki rprezinte Omar Ben Xhettab, et l' broûler
al fén del porcession. 

E Bareyn, on djowe ene pîce di teyåte ki rmostere li moude da Hossin, ene miete
a môde do djeu del Passion el l' Urope.

Li fiestixhaedje di l' Achoura deure tote ene termene ki va do novelan
muzulmande disk' å 10 di ç' moes la, l' Âachoura leye-minme.

Å Marok, les ptitès båsheles vont heyî les compagnes, tot taburinant so des
ptits taburins al mwin (târija).

Les roufions aloumnut des ptits feus, et zoupler ådzeu, po-z aveur del tchance
(djusse come el schiråde el Walonreye). 

Totes les familes atchtèt des setchs fruts (amandes, djaeyes, dates, setchès,
fikes, setchs poes d' souke). Por zels, et po ofri ås parints.

Li shijhe do djoû di dvant (li nouvinme djoû do moes), on va fé ene cråsse
eurêye, avou do rfîssa, ene poye d' îne ou on cokea do payis.

Les ptits feus d' l' Aâchoura shonnèt esse li cmon fiestixhaedje a bråmint des
moslimîs sunites.

Les feus rprezintèt li djoye ki les Sunites ont wangnî disconte les Chiyites.
Omar, li pere da Aycha, li pus djonne feme do profete, aveut divnou calife estô
di Ali. C' est po ça ki les Chiyites el voeynut evi.

Å djoû d 'ouy, come gn a waire di bwès dins bråmint d' ces payis la, c' est
bråmint des vîs pneus k' on broûle. Avou del mannixhance di l' air, copurade
dins les grandès veyes.



https://wa.wikipedia.org/wiki/Abraham

C' est lu ki diswalpa li croeyance e-n on seu Bon Diu. Adon, il est on mwaisse
persounaedje di leu rlidjon, ostant po les djwifs et les crustins ki po les
muzulmans.

Abråm ava on fi, Izåk avou s' dimeye sour Sara. Pu shijh ôtes avou ene
ôtekimere,ey aveur shijh ôtes valets. Mins après s' moirt, gn a k' Izåk k' erita
des

I dmoréve la k' c' est asteure l' Irak. Portant, ene ôte tradicion li fwait
provni d' Tourkeye.

Il ebaga pol Palestene lomêye "Payis d' Canayan". Il î ariva tot trevåtchant l'
Djourdin.

I n' est nén seur k' i cåzéve ebreu, mins c' est ci lingaedje la ki va esse
eployî pa ses dischindants.

Li Bon Diu lyi dmanda di lyi ofri s' fi Izåk. I s' aprestéve a li sgoziyî, mins
la ene andje k' ariva po lyi ratni s' coutea. Et lyi dner on berå a touwer,el
plaece.

C' est si spoûle la k' est rminmbrêye dins l' fiesse di l' ofrixhaedje
muzulmande.

Les lives do Pintateuke ont stî scrîts inte 520–320 divant Djezu-Cri. Gn aveut
ddja adon des dispetronaedjes inte les djwifs dimorés el Palestene tins del
dipoirtåcion a Babilone (i djhént ki l' payis esteut da leur, come dischindants
d' Abråm, pa Djuda), et les cis ki rivnît di l' egzil, dijhant ki tot l' payis
esteut dås efants do peupe da Moyisse.

Les muzulmans veyèt Abråm come onk des set grands profetes, inte Adam et Noyé d'
on costé, et Moyisse, Salomon, Djezus et Mawoumet di l' ôte.

Li mot Abraham est diterminant di sacwants sustantivires lomant totès sacwès,
astronomikes ou meteyos, veyåves dins l' cir.

Li Voye Sint-Djåke, nosse sitoelreye est lomêye ossu pazea d' Abraham ou lampe
d' Abraham

Li Grand Tchår, li pus cnoxhowe des stoelreyes del Dimeye Bole bijhrece est
cnoxhowe eto come li tchår d' Abraham ou tchårea d' Abraham



https://wa.wikipedia.org/wiki/Abdelaziz_Al_Rantissi

Li docteur Abdelaziz Al Rantissi (1947-2004) (عبدالعزيز الرنتيسي), fourit on
rezistant Palestinî del binde di Gaza eyet onk des askepieus do movmint radicå
Hamas.

I divna l' tchîf do movmint e 2004 divant d' esse assaziné på govienmint
d' Israyel.

Abdelaziz Al Rantissi vna-st å monde li 23 d' octôbe 1947, e viyaedje di Yebna,
metou etur Djafa eyet Ashkelon, asteure pårteye d' Israyel, tins do protectorat
britanike el contrêye, dins ene famile di nouv frés eyet deus sours. E 1948,
l' askepiaedje di l' Estat d' Israyel oblidje oblidje bråmint d' palestinîs a
cwiter leus viyaedjes; c' est insi k' Al Rantissi, adon on påpåd d' shijh moes
s' eva avou s' famile pol binde di Gaza, dins l' camp d' refudjîs d' Xhan
Younisse.

E 1965, i finixhe ses umanités eyet va studyî l' medcene pediatrike a
l' univiersité d' Alegzandreye, e l' Edjipe.

I rvént el binde di Gaza e 1972 eyet cmince a-z ovrer come medcén a l' ospitå
Nasser di Xhan Younisse, eyet dvént mimbe di sacwantès soces medicåles del binde
di Gaza, come li Soce Medicåle Arabe di Gaza eyet li Societé do Rodje Crexhant
Palestinî. Il ovra-st eto come professeu dins l' faculté d' medcene di
l' univiersité islamike di Gaza a pårti d' 1978, date d' askepiaedje di
l' univiersité. E 1983 Al Rantissi a stî tapé a l' ouxh di l' ospitå Nasser pa
l' årmêye d' ocupåcion israyelyinne, pask' i rfuzéve di payi ses tayes a
Israyel. Il a stî aresté sacwants côps.

E 1987 il askepia, avou ds ôtes mimbes des Frés Moslimîs del binde di Gaza, li
Movmint del Rezistance Islamike (Hamasse). E 1988 i fourit egayolé po deus ans
et dmey cåze di ses activités siconte di l' ocupåcion, eyet co po èn an e 1990.

Li 17 di decimbe 1992 i fourit emey 400 activisses banis pa l' årmêye
israyelyinne, eyet tapé d' l' ôte costé del frontire avou l' Liban; cwand i
rintra l' årmêye d' ocupåcion l' aresta do côp eyet l' codåna al prijhon disk' a
1997.

I n' fourit nén aresté fok des israyelîs; eto l' Otorité Palestinyinne l' aresta
e 1999.

I passa nouv ans e prijhon å totå. e 1997 il a stî dins l' minme celule k' Ahmed
Yassin.

Li 10 di djun 2003, i sorvica a ene saye del touwer, la k' l' årmêye
israyelyinne evoya des missiles so s' vweteure.

Li 24 di måss 2004, après l' assazinat di Cheixh Yassine, li tchîf do Hamasse el
binde di Gaza, Al Rantissi divna l' novea Kimandeu Djenerå do movmint, divant
d' esse touwé a s' toû li 17 d' avri pa ene atake d' elicoptere israyelyinne ki
zingla eto deus ôtès djins.

Li no di s' successeu come tchîf do Hamasse a stî wårdé scret po-z espaitchî
k' i n' soeye eto assaziné på govientmint israyelyin.



https://wa.wikipedia.org/wiki/Ab%C3%A9c%C3%A9

L' alfabet (eto abécé) d' on metou on lingaedje, c' est l' djivêye des senes
(lomés letes) acceptés pa les lijheus po scrire ci langue la.

Mins nerén, dins l' lingaedje corant on eploye å pus sovint alfabet po ces cwate
cas la. Et po-z esse complet, on pout eto citer èn ôte grand sistinme di
scrijhaedje, ki n' est nén èn alfabet la k' i n' note nén des sons mins des
sinses, come les caracteres chinwès ou les hiroglifes edjipsyins.

Li tchuze d' èn alfabet pout esse on mwaisse pont po l' ehåyaedje d' ene langue,
pal voye do rfondaedje.

Dins les payis arabes, ey e l' Inde, les djins k' ont stî a scole kinoxhèt
coramint deus (u troes) alfabets.

Sacwants lingaedjes si polèt scrire dins deus u troes alfabets (metans li
serbo-crowåte esteut scrît e l' alfabet latén el Crowåceye, e l' alfabet
cirilike el Serbeye, et, disk' e 1945, e l' alfabet arabe el Bosneye.

L' amazir est scrît e l' alfabet latén el Cabileye (Aldjereye), e tifinar e
Marok ey e Nidjer, ossu bén k' e l' alfabet arabe (Aldjereye, Marok).

Li tatår di Crimêye s' a scrît en arabe, pu e cirilike, pu e latén, avou l'
faflotaedje do trouk. Li trouk lu-minme s' a scrît en arabe disk' å rfondaedje
da Kamal Atatürk, la k' i s' a scrît e l' alfabet latén.



https://wa.wikipedia.org/wiki/A._Maquet

Il a scrît bråmint des arimés, et-z eplaidî des coûtès ramexhnêyes. I scrijha,
avou, del prôze-powezeye.

Il a ossu foirdjî sacwantès pîces di teyåte e walon, inte di zeles, des
redjårbaedjes di des scrijheus itålyins did dinltins. Ey ossu des scrijheus k'
eployèt des lingaedjes diléreces di l' Itåleye.

Il a eto studyî, e francès, sacwants scrijheus e walon, copurade des ptits
fjheus d' arimeas, rovyîs pa l' istwere. Il a scrît sol teyåte e walon, po
dmander on pus hôt livea do tecse, et di l' esinnaedje.

Ses scrijhaedjes e francès ont stî rsintous come foirt grandiveus pa bråmint des
waloneus.

Il esteut SLLW-î; il î moussa e 1956. Il evoya des cåkêyes di papîs po leus
rvowes.

Il a metou des xhames el voye des rfondeus, tot vlant k' on n' poye nén eployî
des noûmots. Mins lu-minme askepia li noûmot walon "harloucrale".

E 1994, i pretinda ki les scrijhaedjes e walon ni s' plént nén passer foû del
Walonreye. On live come So l' anuti a stî scrît esprès po disdire ciste idêye
la.



https://wa.wikipedia.org/wiki/A._Laloux

Si mwaisse-ouve, "Li ptit Bert" (1969), mostere li vicåreye d' on ptit carioteu
ki s' a fwait atraper al cårire, et ki rsaye di viker come les ôtes, et bråmint
tuzer. Après, Laloux scrijha co, onk après l' ôte, sacwants spès romans, Les
soçons", "Li curé d' Såtô", "Pa totès stroetès voyes", Mi ptit viyaedje des ans
å long".

Eto, il eplaida e 1971 ene binde d' imådjes, avou les dessinaedjes da Sabine de
Coune: “Les deus mårticots”.

Il est rprins dins l' antolodjeye Fleurs diyalectåles et dins l' Antolodjeye
Scrire.

Di s' mestî, Augusse Laloux a stî prof d' umanités a Maredsou et a Godene divant
l' guere di 1940-1945, po ridivni cinsî tins del guere. E 1945, i va edjîstrer
dins s' cinse des efants d' djudjes, u des cis k' ont målåjhey e scole. Insi, i
maxhrè dins s' vicåreye di tos les djoûs acsegnmint, årt (il esteut eto
muzicyin) eyet ovraedjes el cinse.

Si vicåreye eyet si ouve sont corwaitêyes pa Jean Guillaume, Bernard Louis, Jean
Germain et Victor Georges, dins onk des lives del coleccion "Memweres walones",
eplaidî e 1998.

Costé do stîle, gn a nouk a lyi prinde po raconter çou k' ses persounaedjes
vikèt. Il eploye eto on sisteme di troes liveas. Po cmincî, i raconte çou ki
s' passe, come on roman classike. Pu, tot d' on côp, c' est l' mwaisse
persounaedje ki tuze. Do côp après, c' est lu, li scrijheu, ki pinse et
k' atôtche si ero. Et, subitmint, i n' finixh nén si idêye et rivni al paskeye,
tot djusse come on conteu di spoûles freut, tot djåzant.

Li prumî grand scrijheu ki va eployî tofer des fråzes sins viebe, eyet li
codjowant infinitif. On pout dire k' il a escourci on "stîle Laloux" avou des
coûtès fråzes di dmande et di sclameure et si emantchaedje des fråzes pa bokets,
sovint sins viebe. Ci stîle la va divni li "stîle Relîs", ey esse shuvou pa les
grands romantîs del kimince do 21inme sieke come Chantal Denis et Lucyin Somme.

Di cisse manire la, i mostere totes les piceures kel lingaedje walon a,
divintrinnmint, po-z esplikî les sintimints des djins. Et rtaeyî les poretes ås
cis ki djhént, di ç' tins la, kel walon ni såreut cåzer d' absitroetès sacwès.

Po totes ces råjhons la, Auguste Laloux pout esse riwaitî come l' askepieu des
romans e walon (Victor Georges).

Li candjmint "cåzaedje des persounaedjes / pinsêyes des persounaedjes / avuzion
do scrijheu / racontaedje", ça s' passe insi po onk ki cåze (et ki raconte bén).
Did la : Laloux djåze d' on vî ome k' il î aléve al shijhe dins li prumî boket
di Mi ptit viyaedje des ans å long". Est ç' ki ci n' est nén lu ki lyi racontéve
tot çoula, et l' Gusse Laloux l' eredjistrer. Adonpwis, li riscrire, a môde des
Belès Letes.



https://wa.wikipedia.org/wiki/A._Balle

Li Motî d' Cerfontinne, ki s' no e francès, c' est Contribution au dictionnaire
du parler de Cerfontaine, c' est on motî walon francès ramexhné pa Arthur Balle
a pårti di l' accint d' Cerfontinne.

I fourit eplaidî e 1963 a l' Imprimreye Georges Michiels a Lidje, come l° 11 del
rîlêye des Mémoires de la Commission Royale de Toponymie et de Dialectologie
(section wallonne). C' est Élisée Legros ki rcoridja l' papîscrît då Tur Balle.

Li motî da Artur Balle a siervou d' soûmint po Maurice Vray riscrire li franwal
di Cerfontinne.

C' esteut on simpe papîscrît, atchevé e 1949 a troes egzimplaires. End aveut dné
onk a l' Univ di Lidje.

L' adrovaedje rimerceye les aidants (M & Mme Auguste Bernard Balle, Octave
Momigny, Éphrem Deloge, Octave et Arthur Dercq et Narcisse Cuvelier). Tot fjhant
s' bouye, li rcwereu a waitî les motîs da Haust, da Pirsoul, da Deprêtre et
Nopère.

C' esteut onk des prumîs motîs eployîs po rashonné les dnêyes do Diccionaire di
Tot l' Walon.

Dins les djivions, a costé des cmons nos, gn a eto des nos d' plaeces di
Cerfontinne.



https://wa.wikipedia.org/wiki/A._Bacq

Andrée Bacq (Andrêye e walon, mins pus sovint Madame Bacq), c' esteut ene
fijheuse d' arimeas k' a skepyî å Sårt-Sint-Lorint li 5 d' awousse 1927. Elle a
morou li 9 di djun 2014 a Nameur.

Ele rashonne les scrîts disk' a 1978 dins ene schorseye kel tite, c' est : "D'
ayir et d' ådjourdu" (D'ayîr èt d'odjoûrdu).

Elle eplaida eto ene ôte ramexhnêye di ses powezêyes el pitite colleccion del
SLLW : "Diè, vos, l' mere" (Diè vos l' mére èt Les nûts d' frède bîje) (1984).

Elle a stî mimbe des Relîs Namurwès et des Walons Scrijheus d' après l'
Ban-Bwès. Ele vineut cobén eto al Soce des Rcåzeus d' walon a Bietris.

Elle a bouté a des emissions e walon al RTBF, e a stî mimbe do djuri do Grand
Pris del Tchanson walone.

Come si copleu Rodjî Viroux, elle esteut foirt sipepieuse sol respet del
croejhete do scrît walon, les cåzaedjes des tchansons et minme li djåzaedje
ordinaire dins les copinreyes di walon. Ele pout esse riwaitêye come ene des
linwe-ehåyeuse do walon. Mins ele n' esteut nén avnante assez po-z atôtchî les
djins et fé passer ses idêyes.

Andrêye Bacq n' a rén trové a rdire å scrijhaedje rifondou, veyanmint ki c'
esteut ene manire come ene ôte di scrire li walon, k' ele riwaitive come ene
seule langue.

Andrêye Bacq a todi balziné po-z eplaidî ses bokets. Ele n' a måy volou, metans
k' i soeyénxhe dins des ptitès gazetes (avou bråmint des "flotches") come li
Coutcouloudjoû. Foû del SLLW, ele ni s' a leyî eplaidî fok dins les Cayés Walons
eyet dins les Noveles des Walons Scrijheus d' après l' Ban-Bwès.

C' est çou k' ele dit dins l' rimea metou al tiesse di s' prumî cwåtron et ki s'
lome "Balzinaedje" :



https://wa.wikipedia.org/wiki/A-bole

Li lete Å (lomêye A-bole), c' est ene lete di l' alfabet latén fwaite d' on on A
avou on ptit rond å dzeu, lomé accint-bole. Si côde unicôde est U+00E5 pol
pitite lete eyet U+00C5 pol grande lete.

Divant çoula, a Lidje, on eployive li lete Â (Cambresier, Forir). E 1898, Joseph
Kinable eployive co "Â".

E 1901, li lete Å est acceptêye pa J. Haust come sicrijha pol long A d' Lidje,
foirt ålwetrin. Mins, po Vervî, J. Feller eploye co on scrijha ki rshonne å "ó".
Portant, e 1947, J. Wisimus, dins s' motî, va prezinter l' accint d' Vervî avou
l' lete Å.

Tot al dilongue do 20inme sieke, gn ava todi pus di scrijheus do Payis d' Lidje
k' eployît l' lete Å, minme s' i vnént di viyaedjes la kel prononçaedje esteut
Â.

A dater di 1992, ele va esse acceptêye come betchfessî scrijha : li betchfessî
å. Adon, ele serè rconoxhowe eternåcionålmint come on sene ortografike do walon.

C' est L. Mahin k' atåvla l' alomåcion d' "A-bole" e walon, a cåze do minme
houcaedje e daenwès. El Basse Årdene ey e Coûtchant walon, on prononce
"A-boule".

Elle est co eployeye po noter des accints ås aschates walon-picård, come a
Courcele.

Dins si alfabet fonetike, Charles Bruneau l' eployive eto po sacwants accints di
des viyaedjes metous so Smwès.

Foû do walon, cisse lete la est eto eployeye e daenwès, suwedwès, norvedjin,
istro-roumin eyet tchamoro.



https://wa.wikipedia.org/wiki/-oe

Li cawete -oe, c' est ene cawete (padecô vicante, afeye moite) di tos nos
omrins.

Li cawete -oe provént di sacwantès cawetes latenes, inte di zeles les cawetes
-orium (miroe, traitoe, etonoe), -atoriu.

Po les bwès (ônoe, såçoe, tchenoe), c' est l' cawete -etum. Cisse cawete -etum
la provént leye-minme d' ene cawete tîxhone -ôth, -ûth. 

Les prononçaedjes del cawete -oe shuvnut les prononçaedjes coinreces do
betchfessî oe.

Come vicante cawete, metowe après on viebe, ele fwait des nos di des ptitès
usteyes, po fé l' accion do viebe : såcloe, peloe, plantoe, coloe, muroe, semoe,
saloe, houwoe .

Dins cist uzaedje la, li cawete -oe est sinonime del cawete -a (pela, houwa) et
del cawete -rece (semrece).

Sacwants noûmots e walon ont stî foirdjîs avou l' cawete -oe, copurade après
2000 :

Dins li scrîta, li cawete -oe si pout trover dizo l' cogne -eu, -eux, -eus, -oy,
-ois. Ces cawetes la si rtrovnut dins les nos "francès" des viyaedjes (et des
djins), disk' å djoû d' ouy : Launoy, Lhonneux, Xhonneus.

Dins sacwants nos d' plaeces (Haleu), li cawete -oe dimeure dizo disfondowe -eu.
Loukîz a : «pordjet di rfondaedje des nos d' plaece»



https://wa.wikipedia.org/wiki/%C3%94rdinate%C3%BBr

Ene copiutrece (on dit eto : èn ordinateur; dins l' lingaedje corant : ene
éndjole), c' est ene machene k' overe so d' l' infôrmåcion (ça pout esse po des
cårculaedjes, so des tecses, des imådjes ou do son, ou co d' ôtes).

Sovint ene copiutrece a-st ene taprece ey ene waitroûle po l' eployaedje, mins
ça pout eto esse etirmint otomatijhî sins nole intervincion di djins, ou co esse
manaedjeye då lon, åd triviè d' ene rantoele infôrmatike.

Ene copiutrece rote avou des programes infôrmatikes. Zels-minme divèt esse
edjårbés po responde å sistinme d' etcherpetaedje del deure plake (li cour del
machine) et k' on lome sistinme d' operance.

Po fé bråmint des ovraedjes , ene copiutrece a dandjî d' ôtès machines ki sont
raloyeyes après. Tot ç' sint-fruskin la si lome l' éndjolreye.

Les copiutreces ont-st ataké diviè les anêyes 1960. Mins, adon, c' esteut des
vraiys meubes, foirt mastokes. Et ele ni savént cåzu rén fé. Et s' aroker tofer.
Et coster tchir et vilin.

Dispu les anêyes 1980, gn a vnou sol martchî des bråmint pus ptitès copiutreces,
ki les djins ont cmincî a-z atchter por zels mete e leu måjhone : c' est les
copiutreces di måjhone.

Adon, on les a raloyî al Daegntoele avou des modems adjondous ås fyis do
telefone. C' est ciste avancêye la k' a permetou li tele-ovraedje. A pårti di
1996, gn a yeu des waibes e walon.

A dater des anêyes 2000, minme les ptits "grete-papî" s' ont eto polou atchter
des copiutreces axhlåves k' i plèt prinde dizo l' bresse po nd aler bouter avou,
u rivni ovrer el måjhone, dins èn areyoplane, a l' otel, evnd. Pu vna l'
djermêye des sûtifones, e minme tins ki les éndjolete.



https://wa.wikipedia.org/wiki/%C3%89ndjole_(inf%C3%B4rmatike)

Ene copiutrece (on dit eto : èn ordinateur; dins l' lingaedje corant : ene
éndjole), c' est ene machene k' overe so d' l' infôrmåcion (ça pout esse po des
cårculaedjes, so des tecses, des imådjes ou do son, ou co d' ôtes).

Sovint ene copiutrece a-st ene taprece ey ene waitroûle po l' eployaedje, mins
ça pout eto esse etirmint otomatijhî sins nole intervincion di djins, ou co esse
manaedjeye då lon, åd triviè d' ene rantoele infôrmatike.

Ene copiutrece rote avou des programes infôrmatikes. Zels-minme divèt esse
edjårbés po responde å sistinme d' etcherpetaedje del deure plake (li cour del
machine) et k' on lome sistinme d' operance.

Po fé bråmint des ovraedjes , ene copiutrece a dandjî d' ôtès machines ki sont
raloyeyes après. Tot ç' sint-fruskin la si lome l' éndjolreye.

Les copiutreces ont-st ataké diviè les anêyes 1960. Mins, adon, c' esteut des
vraiys meubes, foirt mastokes. Et ele ni savént cåzu rén fé. Et s' aroker tofer.
Et coster tchir et vilin.

Dispu les anêyes 1980, gn a vnou sol martchî des bråmint pus ptitès copiutreces,
ki les djins ont cmincî a-z atchter por zels mete e leu måjhone : c' est les
copiutreces di måjhone.

Adon, on les a raloyî al Daegntoele avou des modems adjondous ås fyis do
telefone. C' est ciste avancêye la k' a permetou li tele-ovraedje. A pårti di
1996, gn a yeu des waibes e walon.

A dater des anêyes 2000, minme les ptits "grete-papî" s' ont eto polou atchter
des copiutreces axhlåves k' i plèt prinde dizo l' bresse po nd aler bouter avou,
u rivni ovrer el måjhone, dins èn areyoplane, a l' otel, evnd. Pu vna l'
djermêye des sûtifones, e minme tins ki les éndjolete.



https://wa.wikipedia.org/wiki/%C3%89mile_Gilliard

Émile Gilliard (e walon, on prononçreut purade Mile Jiyârd u Mimile Djiyåd), c'
est on scrijheu et on rcwereu sol walon k' a skepyî a Malonne li 12 d' avri
1928.

Il est rprins dins l' grosse antolodjeye da Piron, antolodjeye Fleurs
diyalectåles et dins l' Antolodjeye Scrire.

Di s' mestî, il a stî mwintès anêyes bibiotekî a Mont. Asteure, i s' a rtiré a
Lidje.

I cmince foirt matén a-z eplaidî des ramexhnêyes di powinmes, inte di zeles:
"Chimagrawes" (1955), «Påters po tote ene sôre di djins» (1959), «Veas d' måss»
(1961), «Roukes di tere» (1966), «Li dierinne såjhon» (1976); «Silicose valley»
(1989) «Vicaedje» (1992).

Ci n' est k' so l' tård k' i s' asprouve al prôze, dins ene airance classike so
l' vicaedje dins les ptits viyaedjes walons «Rodjimont, paskeyes di todi»
(1992).

Todi avou des ptits romans, dins «On vî fizik eruni» (1997), i passe foû payis
(e Tchekeye) u dins on monde des grandès veyes sins no. Po dire li veur, Mile
Gilliard aveut ddja fwait ene saye di rmete e walon ene sipoûle ki s' passe foû
d' Walonreye (dins l' Nonne di France), cwand i scrijha «So les tienes», on
ratournaedje di «Collines» da Jean Gionno.

Sifwaitmint dins «Del Ruwane å Bwès Djilet» (2000), «Des djins a pårt» (2001)
eyet «Les djoûs racourtixhnut» (2002).

Come ricwereu, Emile Gilliard a vudî, en on live sol codjowaedje di 5000 viebes
e walon do Mitan: «Conjugaison et lexique de 5000 verbes wallons» (2000). Mins
li tchîf d' ouve di ses rcwerances, ci fourit li gros spès motî walon-francès ki
vuda e 2008.

A rascodou deus côps li Pris del Cominålté Walonreye-Brussele : e 1995 po si
ramexhnêye di noveles "On vî fizik eruni" ey e 2007 po s' motî walon-francès.

Li lingaedje da Émile Gilliard est foirt ritche et, sapinse Tiri Dumont, i
screye e lidjwès avou l' accint d' Moustî, inte Nameur e Tchålerwè.

Émile Gilliard est on scrijheu ttossu bén di proze ki di powezeye, k' a stî
primé sacwants côps. Dispu lontins Relî Namurwès eyet mimbe del Societé d' Lidje
(S.L.L.W.), k' il î a stî prezidint eviè 1996.

Li ratournaedje di Collines da Giono replaideye ricoridjeye e 2004, fourit ene
di ses prumirès mwaissès ouves. C' esteut l' prumî côp k' on veyeut on
tchîf-d'-ouve des belès letes eternåcionåles rimetou e walon. Copurade rilevåve,
dabôrd ki li sinne si passe dins ene airance ki n' est nén li cene d' on ptit
viyaedje del Walonreye (c' est l' campagne do Nonne del France).

Mins, après çoula, i n' a pus waire cwité les boirds del Basse Sambe, ey edvinté
li forveyou viyaedje di Rodjimont po-z î plaecî toplin di ses romans et noveles
(Les djoûs racourtixhnut, On vî fizik eruni, Ene schandeye po les cis do Rabot
(novele), li Trô Fô Djåke, Noste Arcadeye da nozôtes (prôze-powezeye), So les
trîs des Goletes.



https://wa.wikipedia.org/wiki/%C3%89mile-Joseph_Piret

Emile-Joseph Piret a skepyî e 1885, et mori e 1959. C' esteut on scrijheu e
walon ki provneut d' Frantchîmont.

Il a cmincî a scrire e 1920 et a ramexhner des mots walons, copurade k' il a stî
temon po l’ ALW. Inte 1955 et 1957, il a fwait do diccionairî. Il a insi
rashonné 2500 mots, des nos d’ plaeces eto, arindjîs pa coron, avou ene
croejhete.

Il a eto stî ås Relîs Namurwès (il a yeu l’ cocåde). Si fourit i eplaidî dins
les Cayés Walons eyet l’ Bourdon.

Si prumî live rexha e 1953. C' esteut "A l' åvrûle des gaeyîs", (A l' auvrêre
des gayîs), avou 88 arimés, sovint avou ene luçon al fén.

Ci côp la, il a vudî les Extraits bibliques, des relîs bokets foû del Bibe,
redjårbés a môde di paskeye ki s' pasrént e payis walon. I vudît on prumî côp e
1960, et fourît replaidîs e 1979, todi pås Cayés Walons.

Di s' mestî, il a stî mwaisse di scole a Hodrémont pu a Rômedene (1923-1952), la
k’ il a yeu Yvon Laurent come sicolî. El guere di 1914-1918, il esteut a prijhnî
dins on camp e l’ Holande.



https://wa.wikipedia.org/wiki/%C3%85rpitan

L' arpitan ou francoprovinçå (arpitan dins l' lingaedje), c' est on lingaedje
dilérece galo-roman, metou inte les lingaedjes d' oyi et l' occitan.

L'arpitan ou francoprovinçå est djåzé so troes payis: Itåleye (Vå d' Awosse, 8
våx do Piemont eyet 2 viyaedjes dins les Pouyes), Swisse (tote li Swisse
Romande, apus kel Djura) eyet France (Redjon Rone-Alpes).

N.B. 1 : dins l' vile di Liyon, on cåze nén arpitan, mins li lingaedje di
Guignol k' est on lingaedje d' oyi.

N.B. 3 : I gn a èn ôte dominne transitwere eto, inte l' arpitan et li dominne
occitan (l' åvergnat), ki si trove å coron di Forez.

L' unité do payis åreut polou avni di l' ocupåcion pås Burgondes. Les grandès
piceures d'arpitan (o franco-provincå) estént dedja bén clawêyes e l' an meye.
Après, les bokets do payis ki cåze arpitan si vont spårpiyî:

Calvin, ki provént di ç' payis la, aveut ddja abandné l' latén pol francès.
Après, ça a stî todi pus pé, el sintimint des djåzeus di cåzer on djårgon.

Eco ouy, n' a nou sintimint unitaire emey les dvizeus d'arpitan (o
francoprovinçå). Tchaeke did zels pinse djusse pårler on patwès. Come tos les
ôtes lingaedjes galo-romans, li nombe di cåzeus a baxhî setch après l' guere di
1940-1945, mins cial co dpus, a cåze d' on dispeupelmint di ces payis d'
montinne la.

On n' a cmincî a trover ki les lingaedjes d' avårla fijhént ene langue ki diviè
1864, avou li studia da Jean-Baptiste Onofrio: Glossaire des patois du Lyonnais,
Forez et Beaujolais. Li mot francoprovinçå lu-minme a stî edvinté pa Graziado
Isaia Ascoli. El Savoye, on-z a scrît avou on scrijha ki rsaetche do sistinme
Feller, li grafeye di Conflans. On scrijhaedje rifondou a stî atåvlé diviè 1998
pa Dominique Stich (divins Parlons francoprovençal, une langue méconnue, eplaidî
a L'harmattan). El lome : ORA (Orthographe de Référence A). L' ORA si sieve di
rfondowes fwaite avou çou k' i lome des supra-foninmes. Les supra-foninmes ni
sont nén come les betchfessîs scrijhas do walon, ca ci n' est k' ene seule lete,
å pus sovint sins accint. Metans po rfonde li mot « tchvå », a pårti des
scrijhions shvô, stevô, tsevô, tsavâ, chivâ, tsavô, tsevô, tchèvo', chavau,
chiveau, tsevà, shevô, shvo', seuvau, chevau, ts'wau, evnd, li rfondou
francoprovinçå a chevau. CH, c' est l' supra-foninme. A noter ki po fé l'
diferince inte li betchfessî CH des mots peurmint arpitans eyet les epronts do
francès, on eploye on digrafe çh ki lu si prononce tofer ch (eg: çhocolâ,
tchocolåt, do francès chocolat); a costé di ci uzaedje pårticulî do c-cedile, on
eploye ç come e walon ou francès, pa dvant les letes a, o, u.

Li rfondou arpitan si vout metou mîtrinnmint inte l' ortografeye do francès et
l' ortografeye (rifondowe) di l' occitan. Eto, il a « jorn » po djoû (li minme
mot ki l' occitan).

Cwand deus cossounes si shuvèt al fén d' on mot (eg: charn, tchå) li dierinne å
pus sovint n' si pronone nén (mins ele raparexhe dins les derivés); cwand on mot
finixhe avou ene doûce cossoune (b, d, g, j, l, v, z, dz, tz) ou co m, n, r, li
coussone est prononceye (eg: solid, solide, si prononce /solid/); mins si l' mot
finixh avou ene deure cossoune (c, ç, ch, f, p, s, t) ele ni s' prononce nén
(eg: petiot, pitit, si prononce /petio/), a moens ki l' accint n' toumaxhe dins
l' sillabe djusse pa dvant et k' ele soeye drovowe (â, è, ì, ò, ù) (eg: fisìc,
fizike, si prononce /fizìk/).



https://wa.wikipedia.org/wiki/%C3%85rmonak_Wikipedia_e_walon

Li Wikipedia walon u pus courtinnmint, li wiki walon, c' est l' modêye di
Wikipedia tote sicrîte e walon

Il a stî enondêye li 20 di djulete 2003 pa Pablo Saratxaga. Å cmince, elle a
roté so ene éndjole da sinne, a môde di saye po vey s' i gn åreut yeu des djins
k' årént yeu d' l' agrè po. Ci fourit li fene kimince di l' avinteure do
Wikipedia walon, k' a pol moumint 14 426 årtikes.

Tré les prumirès pådjes, on-z î a ddja metou des intrêyes di l' esplicant motî
do walon kimincî e 2000 pa Pablo Saratxaga eyet Lucyin Mahin.

Wikinoveles, li coirnêye des dierinnès codowès noveles, a stî enondêye e moes d'
avri 2005.

Sacwants rvuwes di prôze nén racontrece e walon ont cité des rcweraedjes so
Wikipedia, aprume li Rantoele-gazete, mins eto Nosse Lingaedje.

Des ôtes rvuwes come Cotcorico ont-st eplaidî des fotos saetcheyes do Wikipedia
walon.

Li Wikipedia e walon a eto èn årmonak so les fyis; c' est èn årmonak k' est
fwait so les fyis pås bouteus do Wikipedia walon.



https://wa.wikipedia.org/wiki/%C3%85bussons_et_tchampions

On tchampion c' est ene vicante sacwè ki n' est ni plante, ni biesse ni microbe,
mins metowe inte les troes.

Li mot "tchampion" est èn emacralé mot e walon. Çou k' nos lomans mwints côps
tchampion, c' est çou ki rshonne a èn åbusson. Mins gn a eto des tchampions
microscopikes.

Les djins ki studièt les tchampions did tot près et les fé cnoxhe ås ôtes a môde
sincieuse, on les lome micolodjisses. Li syince ki studeye les tchampions, c'
est l' micolodjeye.

Les "tchampions-åbussons" ont on pî et ene tiesse. Mins ci pî et ç' tiesse la,
ci n' est k' ene sôre di frut, po dire pus djusse on spôrofôre foû mzeure. On
spôrofôre, c' est l' boket ki poite les spôres po l' plante si poleur mopliyî.

Li restant do tchampion, k' on lome li miceliom, i dmeure dizo tere et insi, on
nel voet nén.

Mins il egzistêye bén des ôtes tchampions come les rouyes u emîsseures, les
yesses u leyes, les tchamosseures, les tchamosseures del pea et co des ôtes
tchampions ås maladeyes divintrinnes des djins u des biesses (come Candida
albicans, u Aspergillus fumigatus).

Les tchampions ont stî lontins rindjîs dins les plantes, pask' i gn a bråmint
des rshonnances. Asteure, on les roistêye dins l' ringne des eucariotes.

Come les plantes, les tchampions ni polèt nén bodjî. Mins, årvier di bråmint des
plantes, les tchampions n' ont pont d' clorofile.

Come les pus ptitès biesses, les tchampions ont on nawea avou des cromozômes.
Mins årvier des biesses, les tchampions n' bodjèt nén.

Dins l' ringne des tchampions (e sincieus latén fungi), on-z a roisté tos les
ôrganisses ki rimplixhnut les condicions vaici après:

Li tchampion est on thallophyte, ça vout dire k' i n' a ni foye, ni stipe, ni
raecene. Si sistinme vedjetatif, ou thalle, c' est fok des longuès celures ki s'
polèt prezinter di deus manires:

Gn a bråmint des tchampions k' ont dipus d' ene celure, mins gn a kékès
foû-rîle, come les leveures ki n' ont k' ene celure.

Po si rprodure secsuwêymint, les tchampions vont diswalper des celures lomêyes
spôres. Å moumint d' l' acoplaedje, bråmint des tchampions k' on loméve dinltins
«dizeutrins» ou «del hôte sôre» (mins ci classifiaedje la est abandné ådjourdu)
fwaiynut brotchî foû d' tere ene tcherpinte lomêye spôrofôre (on dit ossu
carpofôre), ki poite l' imeniom. Ci sporofôre la, c' est çou k' on lome on
tchampion u èn åbusson u on boloe dins l' cåzaedje di tos les djoûs.

Les tchampions «dizotrins» ou «del basse sôre» polèt ossu produre des
spôrofôres, mins cesses-ciles dimorèt microscopikes.

Pal voye di leu clorofile, toplin des plantes vont poleur agritchter li gaz
carbonike di l' air pal fotossinteze. On dit k' i sont ototrofes. Ci n' est nén
l' cas des tchampions (ça fwait k' on les lome eterotrofes), ki dvèt tirer leu
plan come i plèt po-z aveur li carbone k' il ont dandjî po viker. Po çoula, i s'
sognèt dins leu cotoû, tot hapant les matires organikes di troes diferinnès
façons:

Li biyo-soce fwait pa des côps soude des novelès vicantès sacwès, come les
likens.



https://wa.wikipedia.org/wiki/%C3%85_ratind-tot

"Å ratind-tot" ("Â ratind tot, le bal démasqué"), c' est on live e walon ene
miete sipeciål. Il est fwait di ptits tecses da Joël Thiry metous djondant des
portraits a l’ fene intche da Maggy Destrée di 40 rilomêyès djins del Province
do Lussimbork. Rilomêye paski c' est des årtisses u k' il ovrèt dins des
ovraedjes sociås ou culturels.

Li live a vudî e 2008 dins l' coleccion Paroles do teroe do Muzêye do pårlaedje
e l' Årdene.

Li strimaedje s’ a fwait a Måtche-el-Fåmene, avou ene pitite fiesse et ene
espôzicion di tchinisses sintimintås des 40 vudetes.

Po des linwincieusès racsegnes sol mot "ratind-tot", alez s' vey e splitchant
motî.

Li mwaisse idêye, c' est do rashonner des djins ki n' ont rén a vey avou l'
walon, avou les waloneus. Po fé rexhe li walon di si "gueto".

C’ est totès ptitès noveles ki volnut raconter li veye d’ ene djin. Insi, gn a
40 persounaedjes di roman.

Olivier Gourmet djowe li role do galant ki vént vey si amresse tins k' l' ome n'
est nén la.

Jean-Claude Servais djowe li role d' on vî ome ki s' va reschandi å solea, cwans
l' bontins rarive.



https://wa.wikipedia.org/wiki/Youssef_Chahin

Youssef Chahine (en arabe : يوسف جبريل شاهين) a skepyî li 25 di djanvî 1926 a
Alegzandreye, et mori li 27 di djulete 2008 å Caire.

Il ataka a fé do cinema do tins da Nasser. Et préjhî on rwè d' Edjipe k' aveut
tnou tiesses ås pus foitès årmêyes di ç' tins la : les Croejhîs et les Mongols
(fime "Saladin", الناصر صلاح الدين, An-nasser Salah Ad-din, 1963).

Ké coûte djoye, dabôrd, por lu, cwand les Edjipsyins, aspalés pa tos les ôtes
Arabes, ont ramassé ene dobleure al guere des shijh djoûs.

I rcåze dins ses fimes do rcandjmint d' cazake do govienmint da Sadate. Et il
aveut cåzu veyou davance si assazinaedje, dins on fime la ki saetchîs a håre et
a hote pa des idêyes pår diferinne, ene famile si va etertouwer al fén do fime.

E 1997, i saye di mostrer ki sacwants filozofes muzulmans estént foirt lådjes d'
idêyes, dins : "Li vicåreye (da Averoyesse)", المصير, Al-Massir.

E 2007, a 81 ans, Youssef Chahine a co todi s' mot a dire. I vént di mostrer,
sins rastrinte, les målès keures del police da Hosni Moubarek (fime "C' est l'
disdut", إ هي فوض, hiya fawda).



https://wa.wikipedia.org/wiki/Yop%C3%B4l_Godenne

Yopôl Godenne, c' esteut èn imprimeu d' Nameur, k' a vnou å monde e 1851 et k' a
morou e 1909. Il askepia ene gazete e walon, Li Mårmite.

Gn a waire di scrijheus e walon k' ont scrît ostant k' Yopôl Godenne, aprume des
couyonådes, et des ôtes rireyes, k' i loméve voltî "Istweres di totes les
sôres". Les fåves da Godenne ont stî rprinjhes par après dins totes sôres di
gazetes e walon, sins citer l' no d' leu prumî scrijheu.

C' est Godenne k' a apontyî li sistinme ortografike del Mårmite, ki va esse
shuvou pa tos les scrijheus namurwès, divant l' arivêye do Sistinme Feller.

Nerén, l' ovraedje da Yopôl Godenne n' a nén stî ricnoxhou, dandjreus a cåze des
margayes k' ont avnou inte les scrijheus "do peupe", come les cis del mårmite,
et "cotuzeus" del Societé d' Langue. Ces-cial bouxhént tofer sol clå po sayî do
rmonter l' livea des belès letes e walon.

C' est kécfeye po ça eto ki Yopôl Godenne n' est nén rprin, ni dins
l' Antolodjeye namurwesse des frés På et Lucyin Maréchal, ni dins l' antolodjeye
da Piron.

C' est purade pa Léon Pirsoul k' on-z a polou cnoxhe l' ovraedje da Léopold
Godenne.

E sistinme d' ôrtografeye da Godenne, li scrijha OÈ riprezinte li son wè
namurwès, ki respond pacô å betchfessî OE pacô nén (memwere).



https://wa.wikipedia.org/wiki/Yop%C3%B4l_Godene

Yopôl Godenne, c' esteut èn imprimeu d' Nameur, k' a vnou å monde e 1851 et k' a
morou e 1909. Il askepia ene gazete e walon, Li Mårmite.

Gn a waire di scrijheus e walon k' ont scrît ostant k' Yopôl Godenne, aprume des
couyonådes, et des ôtes rireyes, k' i loméve voltî "Istweres di totes les
sôres". Les fåves da Godenne ont stî rprinjhes par après dins totes sôres di
gazetes e walon, sins citer l' no d' leu prumî scrijheu.

C' est Godenne k' a apontyî li sistinme ortografike del Mårmite, ki va esse
shuvou pa tos les scrijheus namurwès, divant l' arivêye do Sistinme Feller.

Nerén, l' ovraedje da Yopôl Godenne n' a nén stî ricnoxhou, dandjreus a cåze des
margayes k' ont avnou inte les scrijheus "do peupe", come les cis del mårmite,
et "cotuzeus" del Societé d' Langue. Ces-cial bouxhént tofer sol clå po sayî do
rmonter l' livea des belès letes e walon.

C' est kécfeye po ça eto ki Yopôl Godenne n' est nén rprin, ni dins
l' Antolodjeye namurwesse des frés På et Lucyin Maréchal, ni dins l' antolodjeye
da Piron.

C' est purade pa Léon Pirsoul k' on-z a polou cnoxhe l' ovraedje da Léopold
Godenne.

E sistinme d' ôrtografeye da Godenne, li scrijha OÈ riprezinte li son wè
namurwès, ki respond pacô å betchfessî OE pacô nén (memwere).



https://wa.wikipedia.org/wiki/Xho%C3%BBtsiplo%C3%BB

Xhoutsiplou u Xhoute-si-ploût [n.pl.] 1. no di hamteas u nos d' plaece wice k' i
gn a (u gn aveut) on molén a aiwe, copurade: a) hamtea do ban d' Manhé (Vå
Xhavane), e F. Xhoute-si-plout (prononcêye vola "hyoûte s' i ploût"); b) no
d' plaece d' Esneu, e F. Hout-si-plout (prononcêye vola "hoûte s' i ploût"); c)
hamtea di Målimpré e F. Xhoute-si-plou (prononcêye vola "hoûte s' i ploût"); d)
nos d' plaece d' Aiwêye, di Werè-l'-veke (hoûte s' i ploût), di Djerpene, di
Mtet (choûte s' i ploût). 2. viyaedje k' on n' sait ddja eyou çki c' est. Dji
n' va nén ndaler disk' a Xhoutsiplou po l' ritrover. Ké diferince inte
Xhoutsiplou et Holywood ? A Holywood, on flate les stårs, et a Xhoutsiplou, on
ståre les flates. Disfondowes: Hoûtsiploû, Hyoûtsiploû, Choûtsiploû, Houtsiplou.

Pus di racsegnes sol pårteye eciclopedeye: Xhoutsiplou (Aiwêye), Xhoutsiplou
(Esneu), Xhoutsiplou (Manhé), Xhoutsiplou (Målimpré), Xhoutsiplou (Djerpene) Vey
eto: xhoutsiplou



https://wa.wikipedia.org/wiki/Wiy%C3%A5me_Apollinaire

Guillaume Apollinaire, c' est l' no d' pene d' on scrijheu e francès ki s'
loméve podbon Wilhelm Albert Vladimir Apollinaris de Kostrowitzky (u
Kostrowicki). Il a skepyî a Rome li 26 d' awousse 1880, et a morou a Paris li 9
di nôvimbe 1918. Il a scrît des studias sol pinteure cubisse (les Peintres
cubistes, 1913), et sol powezeye (l'Esprit nouveau et les poètes, 1917). Eto ene
pîce di teyåte po rire, mins nåcionalisse (les Mamelles de Tirésias, 1917). Mins
il est aprume conoxhou come powete (Alcools, 1913; Calligrammes, 1918). Dedja a
19 ans, il aveut cmincî pa scrire des acrostitches a ene pitite djonnete di
Ståvleu. Et mete bråmint des cåzaedjes e walon dins ene novele : Que-vlo-ve?.

Si mame vént cobén ås bagns di Spå, et po-z î djouwer å cazino. Por leye esse
trankile, elle evoye, e 1899, ses deus fis respirer li boune air di l' Årdene a
Ståvleu. C' est la k' el Wiyåme î resconterrè si prumî amour, Maria Dubois. So
les cwate moes ki li ci ki s' aléve lomer Guillaume Apollinaire dimana-st e
Ståvleu, il aprinda do walon assez po scrire èn acrostitche avou l' accint di
Ståvleu. On pout dire ki c' est li seul grand scrijheu nén Walon a aveur sicrît
e walon.

E 1911 i rdjond li groupe di Puteaux, on movmint del pinteure cubisse. Eyet li 7
di setimbe del minme anêye, il est aresté eyet ametou d' aveur sicroté li tåvlea
del Mona Lisa, mins i fourit distcherdjî pus tård.

I mora del gripe espagnole e 1918, ey esse eteré å çmintire do Pere Lachaise a
Paris.

Les sovnances di Ståvleu, di l' Ambleve, et del Fagne aparexhèt eto dins des
ôtes sicrijhaedjes da Wiyåme Apollinaire. Insi, dins Le poète assassiné, les nos
d' persounaedjes sont walons (Viersélin Tigobote). Les cåzaedjes si fjhèt
kécfeye e walon:

Dins Que vlov, ene novele, li mwaisse persounaedje si lome a pårti d' ene fråze
walone, ki l' ome dijheut tofer Cwè vloz vs ? (so plaece: ku vloz vs ?), et esse
sipoté Li bea valet (e walon dins l' tecse).

Tos les rapoirts inte Apollinaire eyet l' walon et l' Walonreye fourît corwaitîs
pa François Duysinx. E 1999, po les cint-z ans di l' anêye k' Apollinaire aveut
vnou dmorer a Ståvleu, i vuda ene plake lazer odio avou ses trovas, Apollinaire
chante Stavelot.

Apollinaire sicrît come les rvowes e walon k' il a dzo les ouys: Li Clabot, Li
ptit Lidjwès.

On s' a dmandé lontins kimint k' on gand fjheu d' arimeas come n' aveut seu
respecter li doze-pîtaedje. Si on l' rimete e walon "normå", les vers ni sont
nén tertos bons:

L' esplikêye est ki, a môde francesse, Apollinaire conte eto des pîs des
halcrosses E, come c' esteut motoit l' alaedje amon les cpôtieus d' penes di ç'
tins la.

Dins èn arimea e francès, lomé Marie, i rcåze di Mareye Dubois, et des maclotes,
ene viye danse del Walonreye.



https://wa.wikipedia.org/wiki/Willy_Maltaite

«WILL», ki s’ loméve Willy Maltaite, (Antêye, 30 d' octôbe 1927 - 18 di fevrî
2000), c' esteut on sinnarisse, dessineu et meteu e coleur di bindes d' imådjes.

Li dimègne i va aprinde li dessin a l’ U.P. d’ Dinant. Li pondeu-sculteu Daoust
î est onk dès mwaisses.

Li sôrt a volou k’ Jijé (Joseph Gillain ki boute à Spirou) dimeure dins ces tins
la dins l’ vijhnåjhe, a Bèthléem, et l’ bén voleur prinde come apurdisse po ene
cope di samwinnes. C’ est l’ guere 1940-1945. Will fwait l’ voye tos les djoûs
et insi trevåtchî bwès et paxhis dissu s’ velo. Jijé lyi aprind ene miete di tos
les årts mins Will ni pout nén mete si mwins a ene b.d. I nel va poleur fé k’
eviè ses 20 ans.

Morris èt Franquin ont-st adon arivé po bouter avou Jijé ki dècide di baguer a
Waterlô et d’ emoenner Will avou l’ pekêye. I vont viker tertos eshonne.

Li guere fineye, Jijé s’ è va ås Estats-Unis avou s’ feme et… Morris et
Franquin. Vola k’ Will, dimoré tot seu et po wangnî ene miete di cwårs decide di
fé ene b.d. k’ Dupuis n’ vout nén! Nén discoraedjî, Will s’ arindje avou s’
cozin Marcel Matagne k’ est imprimeu a Florene. C’ est don vaila k’ va s’
eplaidî et s’ bén vinde « Le Bambochal », e 1947.

Will passe sacwants moes a ovrer po l’ studio da Hergé (Tintin) et oblidjî d’ î
dessiner come lu. C’ est pocwè i n’ dit nén non cwand Dupuis l’ houke et lyi
dmander d’ riprinde li « Tif èt Tondu » da Dineur. El va continouwer des anêyes
å lon et dessiner d’ après des istweres sicrîtes pa Dineur, Henri Gillain (fré
da Jijé, ki dimoréve a Tamene!), Rosy, Maurice Tillieux et, po fini, Desberg.



https://wa.wikipedia.org/wiki/Will

«WILL», ki s’ loméve Willy Maltaite, (Antêye, 30 d' octôbe 1927 - 18 di fevrî
2000), c' esteut on sinnarisse, dessineu et meteu e coleur di bindes d' imådjes.

Li dimègne i va aprinde li dessin a l’ U.P. d’ Dinant. Li pondeu-sculteu Daoust
î est onk dès mwaisses.

Li sôrt a volou k’ Jijé (Joseph Gillain ki boute à Spirou) dimeure dins ces tins
la dins l’ vijhnåjhe, a Bèthléem, et l’ bén voleur prinde come apurdisse po ene
cope di samwinnes. C’ est l’ guere 1940-1945. Will fwait l’ voye tos les djoûs
et insi trevåtchî bwès et paxhis dissu s’ velo. Jijé lyi aprind ene miete di tos
les årts mins Will ni pout nén mete si mwins a ene b.d. I nel va poleur fé k’
eviè ses 20 ans.

Morris èt Franquin ont-st adon arivé po bouter avou Jijé ki dècide di baguer a
Waterlô et d’ emoenner Will avou l’ pekêye. I vont viker tertos eshonne.

Li guere fineye, Jijé s’ è va ås Estats-Unis avou s’ feme et… Morris et
Franquin. Vola k’ Will, dimoré tot seu et po wangnî ene miete di cwårs decide di
fé ene b.d. k’ Dupuis n’ vout nén! Nén discoraedjî, Will s’ arindje avou s’
cozin Marcel Matagne k’ est imprimeu a Florene. C’ est don vaila k’ va s’
eplaidî et s’ bén vinde « Le Bambochal », e 1947.

Will passe sacwants moes a ovrer po l’ studio da Hergé (Tintin) et oblidjî d’ î
dessiner come lu. C’ est pocwè i n’ dit nén non cwand Dupuis l’ houke et lyi
dmander d’ riprinde li « Tif èt Tondu » da Dineur. El va continouwer des anêyes
å lon et dessiner d’ après des istweres sicrîtes pa Dineur, Henri Gillain (fré
da Jijé, ki dimoréve a Tamene!), Rosy, Maurice Tillieux et, po fini, Desberg.



https://wa.wikipedia.org/wiki/Wikinoveles/%C3%85rtchives_2010

Gn a on fime da Xavier Istasse so les Walons del Wisconsene ki serè prezinté a
Parfonsåt (Nîmal, 9 rowe des djårdéns), li 10 di decimbe a 8e. al nute.

Li semdi 20 (a 19 e.) eyet li dimegne 21 (a 17 e.) di nôvimbe å Cinte culturel
di Préle :

"Li cinsî del cinse Cisîle " djouwé pal dramatike "CERCLE ROYAL DRAMATIQUE LES
NERVIENS DE PRESLES"; avou, divant, les "djonnes Nervyins" (trope d' efants).

Li 14 di nôvimbe a 3e. di l' après-nonne, a l' Aisse del Tuzance di
Måtche-el-Fåmene, spectake di mierdjin (sketchs) da Guy Mars li One Mars Chauve
(5 uros, tel. 084 31 46 89); a 5 e. 30, strimaedje do DVD do spectake (18 uros å
conte 068-2170822-86).

A Lidje, do 3 å 9 di nôvimbe, å Muzêye do Vicaedje des Walons, ey ôte pårt,
totes sôres d' etrevéns e walon ou sol walon. Racsegnes : 04 237 90 50 &
info@viewallonne.be

Li 23 d' octôbe a 8 e. al nute a Troes-Ponts, fiesse po rinde bon dvwer a
Camille Gaspard.

Po les fiesses del Walonreye, li dimegne 19 di setimbe, a Feyi (Nådrin, so l'
Grand Oufalijhe), messe e walon a 11 eures å matén. Pu fé fricasse (po 15 € sol
001-6179297-85) pu, di l' après-nonne, des "walonreyes".

Couyet cache ene sakî po aprinde el walon e des djins ki nel conoxhnut pus : si
vos ndè voeyîz onk ki pout fé l' afwaire, fijhoz l' sawè a m' copin Djan di l'
escole del pikete do djoû a Tchålerwè.

El pire, c' est ki çi-la ou bén cisse-lale doet esse mwaisse d' escole ou bén
awè on "certificat d'aptitude pédagogique".

Responde a Lowi du Tchèri : LPieters@skynet.be A tèrtos l' bondjoû ! Pokwè ni
nén s' arindjî po copler onk k' a lès papis ki faut avou on ôte k' èst capâbe di
doner c'ki faut ? L' prumî po dovru ène pîsinte èt l' deuzyinme po l' pèstèler
èt l' rinde comufaut po l' passâdje sins pont d' wartîyes èt cruwauds ? I gn' a
l' coûr (èt long èt laudje) da Lorint come lès cîs da Mahin, Somme èt Denis po
l' prumîre anêye èt lès ôtes à shûre... Li boû po satchî l' èrêre èt awè dès
bèlès royes à z-î ritaper lès siminces. Djusse ène picîye d' boune volté èt
èvoye li "pîre" dins l' solé ! Ki l' solia riglatiche à l' pikète di Châlèrwè...

Li dimegne 1î d' awousse, vizite d' on fabricant d' froumaedjes. Pormoennåde di
Tirimont viè Ôdinvå. Cujhe-so-gri (greyeye) e Faye. Racsegnes :
walt.schroder@base.be udon-bén : Marc Etienne 080 33 81 04; 0479 36 89 32

Pal voye d' on persounaedje di bindes d' imådjes, li Professeur Titôrvå
(Titorval) askepyî pa José Schoovaerts (dessins) & Joël Thiry (sicrijhaedjes).



https://wa.wikipedia.org/wiki/Wikinoveles/%C3%85rtchives_2009

Li ptite doctoresse des biesses (Ene pitite båshele vout divni årtisse; ele vos
raconte cwè).

Motî do walon do Condroz (dipus di 800 pådjes): 50 €. Soner inte 15 et 19 eures
a André Vellande, 083/655 728.

Evoyî 6 egzimplaires å "Service des Langues régionales endogènes de la
Communauté française", c/o Nadine Vanwelkenhuyzen, 44 Bd Léopold II, 1080
Brussele.

Amon tos les livrîs kel polèt cmander a "Altera" (emile : info@altera.opya.be;
telefone : 02 240 93 09)

Si vos vloz esse ritnou u ritnowe, vos dvoz evoyî èn erudjstrumint a l’ UCW
divant li vint di setimbe 2009 avou les cåzaedjes et les pårticions di 2
tchansons.

Dimandez les ca et les ma å 71, rowe Général de Gaulle, 4020 Bressou (Lidje) ou
aberweter les papîs djus del waibe di l' UCW.

Li 22 d' awousse a Dôtchamp, a 3 e. di l' après-nonne, vizite e walon (l'
esplikeu est Jean-Marie Hamoir) do Park "Clorofile". S' i ploureut, on vizitreut
li molén d' Ôdegne. Po ritni s' plaece : 086 45 50 35.

Jany Paquay frè ene shijhe rén k' sor lu dins Viva Wallonie li londi 31 d'
awousse di 8 e. a 10 e. et dmey al nute.

Li Motî Yoran Embanner walon a vudî des Eplaidreyes Yoran Embanner. Dimandez cwè
a Yannick Bauthière (cial so Berdelaedje).

Li dimegne 2 d' awousse, visite del fabrike d' ôres "Thomas" a Ster. Racsegnes :
emilez a walt.schroder@teleallin.be u houkîz Marc Etienne 080 338104 - axhlåve :
0479-368932.

Pol prumî côp dispu ki l' monde est monde, li passion da Djezu-Cri serè dkouwêye
e walon a Sibret. Li semdi 28 di måss al nute, li dimegne 29 di l' après-nonne,
et li samwinne d' après tot parey. Racsegnes

Ene modêye di saye d' ene vicante plake d' openSUSE (Linux) tot e walon est
aberwetåve sol poite waibe Walotux. Vos l' poloz aberweter, el broûler so ene
plake eyet l' enonder so voste éndjole sins rén astaler. Asteme, c' est ene ALFA
(modêye di saye nén co stocaesse).

Li Motî do Virwin vént d' rexhe; c' est on rcweraedje da Philippe Antoine, li
cåzaedjisse da Mimile.

Les pris del Kiminålté Walonreye-Brussele seront rindous li djudi 5 di måss, e
l' guerite ås fiestixhaedjes del fôre ås lives di Brussele (bastimint "Tour &
Taxi", dilé l' gâre do Nôr).

Divant çoula (a 11 e. å matén), so li stane Le Soir), ene bate di dvize :
"bisker, berdeler, pesteler : cwand les Picårds et les Walons sont strindous, et
monter a smince".

Après çoula , prezintaedje d' on live e walon : Dilé l' fontinne da Louis
Marcelle.

Nosse curé Bacusse da ... a Wibrin (Oufalijhe) li semdi 21 di fevrî a 8 e; al
nute, li dimegne 22 d' fevrî a 2e. et dmeye di l' après-dinner et les vénrdi 27
et semdi 28 a 8 e. al nute. Po-z ataker : cåbaret walon å campigne Colas avou
les DJIFFS.



https://wa.wikipedia.org/wiki/Wikinoveles/%C3%85rtchives_2007

Dijhoz lu walonmint, et ... dandjreus nén come vos soçons(e)s, avou l' calindrî
da Djozewal.

Li 24 di decimbe a nonne (= MIDI = 12 eures), René Binamé djowe concert a
Brussele RTT, rowe di Molenbek 194, tram 81, M° Yser.

Coirnêye des fåves sol djåspinreye des Djiffs : Loukîz droci, et rmetoz î ene
paltêye

Emission Wallons Nous : teyåte e walon : Malådèkè pal dramatike "La
Barchonnaise".

a 8 eures å matén : Jean Goffart riçût Yannick Bauthière so Radio-Quartz
(Sombrefe).

Li prezintåcion des lives, ci serè al Bibioteke André Henin a Djiblou li prumî
d' decimbe a deus eures et dmeye di l' après-nonne.

Conferince da Lucyin Mahin "Li walon, on lingaedje d' avni ?" a Djistou a l'
ancyinne sicole di Djistou, sol mwaisse voye, pavêye di Hu, vizon vizu avou l'
martchand d' fleurs. Racsegnes : Michele Deleuze : 010/68.70.16 & 0472/514.079.

Prezintaedje al måjhon d' veye di Djmepe-so-Sambe do motî da Emile Gilliard (a 7
eures al nute). Racsegnes : 071 78 84 17; emile : bibliojeunes@hotmail.com.

D'après El Bourdon, dispoy li 11 di setimbe, li CLRE a stou metou e plaece pa
Fadilaa Lanan. Endè fjhèt pårteye : Bruno Delmotte, Daniel Droixhe, Louis
Chalon, Christian Fauconnier, Jean-Luc Fauconnier, Jean Lechanteur, Paul Lefin,
André Letroye, Pierre Otjacques, Annie Rak, Martine Willems.

On novea roman e walon : "Pilipili" da Gilbert Renson. 18 € po vs l' avoyî pal
posse å 034 0305717 35 då scrijheu.

Prezintaedje al al måjhon d' veye di Djmepe-so-Sambe li 29 d' octôbe a 7 eures
al nute. Racsegnes : 071 78 84 17; emile : bibliojeunes@hotmail.com.

Pablo Sarachaga a diswalpé ene coridjrece walone avou l' betchteu waibe
"Firefox". Vos l' ploz aberweter cial.

Gaston li biestreye å djournå-tévé : c' est l' ripoirtaedje sol Gaston Lagaffe e
rfondou ki vént d' rexhe. Et on-z î pout vey li Mwaisse Arsouye espliker ki les
pèchons et les pèhons, c' est todi des pexhons.

Dji vôreu mete so pî on cours di walon a Tchåmont-Djistou. Dji cache après on
professeur.

Li Fiesse del Tchanson e walon, ci serè pol semdi 1î d' decimbe 2007, å Triyanon
a Lidje.

Gn a-st ene boune novele, i gn a co ene copinreye e walon k' egzistêye so
yahoogroupes, c' est l' copinreye « rcauzeus_walons » ki vos ploz vey (et vs
abouner) cial

Ene novele gazete e walon avou bråmint del prôze nén racontrece : Lu P'tite
Gazète, ene rivowe e cogne di dmey A4, avou 26 pådjes. Ele kimince direk å l°
29, pask' ele shût çou ki s' loméve divant "Bulletin de contact du Rwayâl Club
Walon".

Po l' aveur 12 € sol conte 782-5133934-67 do Club Walon d' Måmdey. Vos rçuvroz
eto l' annouwaire Lu vî Sprâwe.

Li programe di messaedjreye sol moumint "Psi" a stî ratourné e walon pa Pablo
Sarachaga.

Bate del Kiminålté francesse : del powezeye et èn ovraedje di filolodjeye
walone. Dierinne broke : 31 d' decimbe.

Li semdi (setinme djoû del saminne po sawants) 7 di djulete (li 7inme moes d' l'
anêye) 2007, on djuri portuguès loma les 7 noveas pus beas monumints sol Daegne.

Copinreye di Soûmagne : dierin raploû li mårdi 22 d' may a 8 eures al nute, Rue
Pierre Curie, 4630 al Basse Soûmagne, avou Paul-Henri Thomsin

Ouy, Djozé Fontinne a prezinté, à Nameûr, ås gaztîs (Hugues Danze, Paul Piret,
Guido Fonteyn) èn afitcha (è l' francès, l' flamind, l' almand èt... l'
walon,come di djusse) ki respond al lete des Brusselwès "Nos egzistans". Il î a
stî branmint bèrdèlé d' kultûre èt roviyî d' dîre ki l' walon, por nos, î a ène
plaece ki n' faut nén lèyî co d' pus racrapoter.

Li Bibliothèque des dialectes de Wallonie do Musée de la vie Wallonne k' esteut
edjîstrêye al Coû des Mineus a Lidje a bagué a Anse, rowe d' Ôtêye. Po-z aler fé
des rcweraedjes ladrî, a cmincî do 2 d' may, houkîz Annelore Eloy å 04 2372850 u
emilez lyi (Annelore.Eloy@prov-liege.be).

Pîces di teyåte e walon, el province do Lussimbork ezès moes d' fevrî, måss ey
avri 2007

do 11 di fevrî å 11 di måss 2007, al galreye "Li lovresse" a Lovteamont.
Mostraedje des lives enimådjîs al mwin da Fabien CLAUDE eyet Anne-marie CUTOLO
di Mez.

tos les wekenes di 3 e. di l' après-nonne a 7 eures al nute; tins del samwinne,
i fåt prinde radjoû avou Guy Denis tel & fak 0(032) 63 42 42 02; emile :
galerielalouve@yahoo.fr

Boune anêye et totès sôres di bouneurs a vozôtes tertotes et vozôtes tertos, a
vos djins et ås djins d' vos djins; ki l' anêye ki vént vos apoite tot çou ki
vos vos rafiyîz d' aveur !



https://wa.wikipedia.org/wiki/Wikinoveles/%C3%85rtchives_2006

Abounmint ås gazetes e walon : Asteme : Coutcouloudjoû 10 € å novea conte
103-0178854-54.

Mins si, e rawete, vos î trovez do walon, vos poloz wadjî k' i vos vént d'
"Rabulèts".

Insi, po 2007, vos n' avèz k' a l' kèrdjî cial] po vos è rafiyî 365 djoûs au
long.

Claude Snaps : cwatrinme siermint e walon : cwatrinme cayaedje a l' ouxh do
Consey cominå d' Bôvetchén.

C' est Jesebel k' a rascodou l' grand Pris del Fiesse del tchanson e walon
(cåzaedjes da A. Gauditiaubois, muzike da Marc Keiser).

Prumî rapoûlaedje sol tinme di Noyé et l’ novelan, li mårdi 12 di decimbe 2006 a
8 e. al nute.

Li Walo+ gazete est moite. Vive li novele gazete di l' UCW ki dvreut moussî foû
e waeyén-tins 2006.

Li maladeye del bleuwe linwe des bedots a aspité el Walonreye, a l' orire di l'
Årdene. Elle a drené des bedots et co des grossès biesses.

Po l' aveur, viersîz 22 € sol conte 068-2170822-86 då Muzêye do Pårlaedje e l'
Årdene.

aisse del Tuzance, Bive, 6 eures di l' après-nonne Sitrimaedje di troes lives e
walon :

Ene ekipe di cacheus francès vént d’ eplaidî on trova ki pôreut bén vni a pont
po médyî les magnants mås. C’ est des linfocites moudreus foirt hagnants po les
celures des magnants mås, k’ il ont batijhî IKDC (‘’Intense Killer Developping
Cells’’, Diswalpantès Celures Foirt Moudreuses).

Si vos avoz l’ cancer, et ki vos les vloz mete dins l’ siringue ki vs fwait vos
pikeures, i fårè co ratinde 10 ans. Ca les IKDC, c’ est des celures di soris. Gn
a co ene hapêye po lzès poleur radapter al médyince des djins, si ça rote, todi.

Årtchives So les Toeles, corwaitaedje di des vîs fimes da Marcel Slangen po Walo
+ gazete.



https://wa.wikipedia.org/wiki/Wikinoveles/%C3%85rtchives_2005

Li 7inme Fiesse del Tchanson e walon a stî emantcheye pa l' UCW eyet li Radio
bedje francès-cåzante "VivaCité" C' est Eric El Rosse di Marveye k' a yeu l'
ploumet, avou deus tchansons ki les cåzaedjes, c' esteut da André Gauditiaubois
et l' muzike da Vincent Loss : "Feyes do Cir" ("Fîyes du cièl") & "El monde n'
est nén tot noer" ("Èl monde n'èst né tout nwêr").

Les Doraymi di Comblin-å-Pont ont rascodou l' Pris des djins, pu co li Pris des
schoûteus (les djins k' respondît å telefone å rpassaedje di l' emîssion å
posse).

Li Zavir (Xavier) Bernier di Crupet a yeu l' Pris del pus tchanson li pus
foû-ôrdinaire.

Les "Tchipote a m' Blues" di Måmdey ont hapé li Pris Jean Darlier del tchanson
li pus plaijhante.

a revoyî divant l' 31 d' decimbe 2005 a Bernadette Jassogne, Bd Léopold II, 44,
1080 Brussele :

Ahivaedje del Prumire djåspinreye pår e walon : a rashir dins l' istwere do
rfondaedje.

Conte-rindou del Cope do Rwè dins l' moetî éndjolike del SABAM. cial ådfoû (e
francès)

Rexhowe do replaidaedje do Poètes wallons d'aujourd'hui ramexhné e 1961 pa
Maurice Piron.

Po les rafiant di ptits romans, n a drola ene clapante novele da Djhan-Pire
Dumont ki s' passe el Hongreye.

Li cawe di nosse tchet a bén vnou ! C' est l' edåme di l' adrovaedje da Bernard
Louis pol roman da Lorint Hendschel : So l' anuti, sicrît e 1995, mins ki n' va
esse eplaidî podbon k' e 2005, pal soce Li Rantoele eyet les Weyrich Edition.

Coisse d' Ivwere : todi des macsådadjes dins l' pårteye Coûtchantrece do Payis,
ttossu bén dins les payis tnous pa l'ONUCI et l' årmêye francesse ki Duekoué,
dierinne veye tinowe pås FANCI (Forces de l'Armée Nationale de la Côte
d'Ivoire).

Li Rantoele gazete vént do vudî. Sacwants papîs sont hapés (lweyålmint) do
Wikipedia e walon:

Pol prumî côp dins l' istwere do rfondou, ene soce di belès letes coinrece, li
Muzêye del Parole e Payis d' Bastogne vout bén eplaidî ene ramexhnêye di noveles
sicrîtes e rfondou: c' est Eviè Nonne da Lucyin Mahin, des spoûles ki s' passèt
e Marok ey e l' Aldjereye.

Ci n' est nén po vos fé poirter l' moes d' avri. MINS: Li novea Rwè del Coisse
d' Ôr, c' est on Walon.



https://wa.wikipedia.org/wiki/Walonreye_oficirmint_franc%C3%A8s-c%C3%A5zante

Li Walonreye oficirmint francès-cåzante, c' est li stindêye del Walonreye la kel
lingaedje oficir, c' est l' francès.

I s' adjixh del Redjon walone, sins l' kiminålté tîxhon-cåzante di Beldjike (9
comenes åtoû d' Neyow).

Udonbén, li Walonreye oficirmint francofone, c' est l' kiminålté
Walonreye-Brussele sins Brussele.

Tos les djins del Walonreye oficirmint francofone savèt l' francès, mins l'
cåznut å pus sovint avou les piceures do francès d' Beldjike.

Gn a sacwantès comenes del Walonreye oficirmint francès-cåzante la k' les
Flaminds ont des åjhminces po studyî e neyerlandès : Comene-Warneton, Indjî,
Flobek, Moucron.

Les lingaedjes do payis del Walonreye oficirmint francès-cåzante sont manaedjîs
på Conseil des langues régionales endogènes.

Li pus grand boket del Walonreye oficirmint francès-cåzante a des lingaedjes do
payis di stok roman; c' est çou ki les diyalectolodjisses ont lomé li Beldjike
romande. C' est fok so ci stindêye la ki les diyalectolodjikes des faks di
romane ont bouté.



https://wa.wikipedia.org/wiki/Walonreye_francesse

Li Walonreye di France, c' est djeyograficmint, on trô dins l' mape del
Walonreye, a Nonne, ki shût Mouze, et ki state a Djivet. C' est l' pårteye
bijhrece del Bote di Djivet.

Disk' å 20inme sieke, tos les djins des viyaedjes et eto des veyes di cisse
coine la djåzént walon.

Li Walonreye di France fwait pårteye del Walonreye walon-cåzante, mins nén del
Beldjike romane.

Les pårlers del Walonreye di France ont stî bén studyîs pa Charles Bruneau. On
pout eto rtrover mo des racsegnes linwistikes dins l' motî da A. Vauchelet.

Les nos d' plaeces des 18 viyaedjes walons ont stî studyîs pa Albert Doppagne,
dins on papî lomé «Enquête dialectale sur la toponymie des villages wallons de
France».

Divant 1679, li Bote di Djivet fijheut pårteye del conteye di Nameur. El
Moyinådje, li Conte di Nameur aveut l' håteu dissu tote l' aiwe di Mouze dispoy
"li tchinne di Rvin djusk' a Andene".

Elle a stî hapêye ås Bas Payis espagnols pås Francès tins des gueres
France-Espagne do 17inme sieke, et dnêye oficirmint al Påye di Nîmegue (1679).



https://wa.wikipedia.org/wiki/Walon_et_t%C3%AExhon

Les linwincieus almands ont stî les prumîs a studyî l' walon. Li prumî a-z aveur
sicrît ene sacwè sol walon est èn Almand: J. Niederlander, Die Mundart von
Namur, eplaidî dins ene gazete sincieuse almande. Do côp après, von Wartburg a
adjinçné si nouzome Franzözische Etimologische Wörtenbuch, co asteure li Bibe
des romanisses, ki studeye tos les lingaedjes romans di l' ancyinne Gåle, bodje
pa bodje.

Les politikîs, a pårti d' Bismarck, s' ont rsievou des dnêyes des sincieus po
stitchî dins l' tiesse des djins d' avårla (Almands, mins minme les Flaminds)
kel walon esteut on pårler foirt djermanike. Did la, li rcweraedje d'
etimolodjeyes tîxhones, foirt al môde. Jean Haust lu-minme s' î a epîté dipus d'
on côp.

El guere di 1914, les prumirès årmêyes almandes avancént avou des djins ki
djåzént bén walon (c' est dins "Li bracnî" da Joseph Calozet. C' esteut motoit
bén des "Almands" del Prûsse walone, k' aléve divni "les Redîmés payis").

Did la, après les deus gueres, l' araedjiveusté d' onk come Lucyin Linåd po
rdire tofer kel walon esteut roman. Dji n' a nén les pinses k' i gn åye yeu des
waloneus ki s' î ont leyî prinde (fé avou ls Almands, avou l' idêye ki ces-cial
sotnèt l' lingaedje walon), a pårt, motoit, li cas da Djhan de Lathuy, mins ci
n' est nén si simpe ki ça.



https://wa.wikipedia.org/wiki/Walon-franc%C3%A8s

On motî walon-francès, c' est on motî (u on motlî) ki dene les mots, po tos les
tchamps do lingaedje walon, dins l' ôre alfabetike, et leu ratournaedje u leu-z
esplikêye e francès. I dene eto les ratourneures la ki ç' mot la aparexhe.

Les pus gros motîs mosternut eto des egzimpes d' eployaedje do mot dins des
fråzes u des bokets d' fråze.

Les motîs francès-walon sont les pus corants motîs walons. Disk' asteure, les
mots sont prezintés e sistinme Feller, et on n' riprind ki les mots k' estént
dits å 20inme sieke dins on metou viyaedje u ene coine dinêye del Walonreye.

Les motîs walon-francès sont sovint des lives, mins eto des simpes sillabusses
(motî d' Nålene, di Bive, di Perwé, di Viêpe), u des tezes di studiants, k' on-z
a totes les rujhes a trover (motî d' Andene).

Sacwants motîs ont parexhou a bokets dins des rvowes, come li motî d' Djivet, li
motî d' Hu, u li ci di Courcele et Souvret.

Gn a eto des motîs walon-francès ki n' egzistèt ki come papîscrîts (motî d'
Waime, motî do Tchestea da Haust et Goffinet, come fouyous (motî d' Warmich,
motî do payis do Tchestea), come u come båze di dnêye (Motî d' l' Årdene
nonnrece).

Po fini, gn a, totavå l' Walonreye, des pordjets d' motîs po des coines ki n'
sont nén télmint studeyes, come li payis d' Oufalijhe, di Veskeveye envd. Mins
ces pordjets la riskèt foirt di n' pont awè d' shûte, avou l' moirt des mwaisses
diccionairîs.

Gn a on motî so les fyis, li DTW (mins ki n' riprind kel cwårt des letes di l'
alfabet).

L' esplicant motî do walon pout eto roter come on motî francès walon, veyanmint
ki, po bråmint des intrêyes, gn a eto on ratournaedje e francès.



https://wa.wikipedia.org/wiki/Wallon,_picard,_gaumais,_champenois._Les_langues_r%C3%A9gionales_de_Wallonie

Li live Francård sol walon et l' picård, ki l' tite e francès, c' est «Wallon,
picard, gaumais, champenois. Les langues régionales de Wallonie», c' est on live
sol walon (et sol picård, li gåmès et l' tchampnwès) sicrît pa Michel Francard
et k' a rexhou e 2013 di l' eplaideu De Boeck.

Dins les conferinces k' ont shuvou l' rexhowe do live, il est sovint lomé «La
Wallonie et ses langues».

Li contnou est foirt lådje, po cmincî sol l' Walonreye, adon-pwis sol walon
lu-minme.

Li live est on raspexhixhaedje di «Langues d' oïl en Wallonie». Mins on fel
raspexhixhaedje : li prumî, c' estot 49 pådjes, et ci-ci, fwait 215 pådje.  Gn a
po-z insi dire ki l' concluzion k’ est foirt li minme dins les deus lives. Tot
l’ restant a stî rfondou .

Li rfondou est prezinté come ene des deus voyes di rvicaedje do walon, avou ses
advintaedje et ses dzadvintaedjes eneviè l' ôte voye, li cene del
diyalectolodjeye.

On tecse di Lafontinne, poujhî so «l' Abertele» est mostré e rfondou eyet e
scrijhaedje Feller sorlon l' accint d' Lidje, Nameur et Tchålerwè.



https://wa.wikipedia.org/wiki/Waessin

Li swele (on dit eto: li waessén, li rgon, li grin, li blé), c' est ene dinrêye
d' ivier ou d' esté, ki vént bén dins les pôvès teres (såvlon et schayisse).

Li swele a on longou strin, ossu hôt k' ene djin, ene grande påte avou des
courts picas, et ene pitite fene simince, metowe so deus rindjeyes.

El fåt semer setch. On djheut : "Li swele ès seme dins l' poussire, eyet l' grin
dins les broûs".

Dinltins, on l' seméve voltî dins les sårts, et dins les pôves payis, come l'
Årdene. Dins l' Bon Payis (Fåmene, Condroz, Hesbaye), on ahivéve pus voltî do
frumint, ki rapoirtéve dipus.

A stî bråmint abandné paski li strin esteut trop grand, et k' ça flaxhive rade,
et kel grin djårnéve so pî.

El Walonreye, li swele a stî replaecî på swele-frumint diviè ls anêyes 1970. E
l' Almagne, on seme co voltî do rgon å djoû d' ouy.

Li swele esteut sovint emîlé, dj' ô bén, ataké pås dints d' leu (Claviceps
purpurea), on tchampion ki fjheut des noerès brokes so les påtes. Li pwin fwait
avou ces grins la poleut amoenner l' ergotisse, k' a touwé bråmint des djins el
Moyinådje.

Dins les bounès teres, on s' endè sieve come hayon dins les aireyes ås pastekes.



https://wa.wikipedia.org/wiki/Waess%C3%A9n

Li swele (on dit eto: li waessén, li rgon, li grin, li blé), c' est ene dinrêye
d' ivier ou d' esté, ki vént bén dins les pôvès teres (såvlon et schayisse).

Li swele a on longou strin, ossu hôt k' ene djin, ene grande påte avou des
courts picas, et ene pitite fene simince, metowe so deus rindjeyes.

El fåt semer setch. On djheut : "Li swele ès seme dins l' poussire, eyet l' grin
dins les broûs".

Dinltins, on l' seméve voltî dins les sårts, et dins les pôves payis, come l'
Årdene. Dins l' Bon Payis (Fåmene, Condroz, Hesbaye), on ahivéve pus voltî do
frumint, ki rapoirtéve dipus.

A stî bråmint abandné paski li strin esteut trop grand, et k' ça flaxhive rade,
et kel grin djårnéve so pî.

El Walonreye, li swele a stî replaecî på swele-frumint diviè ls anêyes 1970. E
l' Almagne, on seme co voltî do rgon å djoû d' ouy.

Li swele esteut sovint emîlé, dj' ô bén, ataké pås dints d' leu (Claviceps
purpurea), on tchampion ki fjheut des noerès brokes so les påtes. Li pwin fwait
avou ces grins la poleut amoenner l' ergotisse, k' a touwé bråmint des djins el
Moyinådje.

Dins les bounès teres, on s' endè sieve come hayon dins les aireyes ås pastekes.



https://wa.wikipedia.org/wiki/W._Bal

C' est on sicrijheu e walon et on rcwereu sol walon, k' a cmincî les deus bouyes
tot djonne.

Il a felmint bouté tot-z eplaidant les foyous d' Arille Carlier so les mots
walons do payis d' Tchålerwè, dins li Dictionnaire de l'Ouest-wallon (1988).

Riprins dins l' grosse antolodjeye da Piron et dins l' antolodjeye Gallimard des
powetes do 20inme sieke, avou les ôtes riprezintants del djermêye 48. Il est
rprins eto dins l' antolodjeye Fleurs diyalectåles et dins l' Antolodjeye
Scrire.

Willy Bal est on råle mimbe di l' SLLW ki djåze voltî walon avou les waloneus.
Et s' endè siervi dins ses spitchs dins les strimaedjes di lives e walon. Il
eployive pår li walon cwand il esteut dins les djuri d' teze di diyalectolodjeye
walone (metans po Aclevaedje des bovrins a Djåçlete da Jean-Jacques Gaziaux).

Dedja e 1937, i disfind si memwere a l' UCL so l' accint walon d' Djanmioû ki
serè eplaidî dizo l' tite " Lexique du parler de Jamioulx "(1949) (rahoukî come
O2 dins l' djivêye des motîs do walon.

Des ramexhnêyes di powinmes, c' est “Houpeas d' avri” ki rexhe li prumî (1949),
divant “Å solea des leus” (1947), “Pokes et djårnons” (1947). Pu gn ourit li
gros live k' endè rashonne bråmint: ”Œuvres poétiques wallonnes” (1990).

Pus tård, Wili Bal va passer a des scrijhaedjes ene miete biyografikes, ene
miete filozofikes, ki racontèt si tins d' sôdårds et di prijhnî tins del guere
di 1940-1945. Li prumî d' zels, “Warum Krieg ?” (1996), va esse riprin dins on
pus spès live: “Djonnesse a målvåt” (2001). Dins s' djonnesse, djustumint, il
aveut eto ratourné on roman da Ramuz “Aline” (parexhou e 1998), et scrît del
proze nén racontrece “El redjon dins l' monde” (1936).

Di s' mestî, il a cmincî prof d' atenêye a Mårcin 11 ans å long (1945-1956),
tot-z î tnant eto ene pitite cinse. Adonpwis, il eva come prof d' univ å Congo,
a l' univiersité Lovanium. Il î dvént doyén del Faculté d' Letes (1962-1965). I
rintere adon el Beldjike, a l' UCL, todi come prof di romanes, pu divént doyén
del Fak di Letes (1968-1970). Di 1970 a 1973, i serè vice-prezidint do Consey
Academike.

Willy Bal a stî onk des råles romanisses a djåzer di l' avni do walon e walon,
et a tuzer ene miete a si ehåyaedje: Standardiser, moderniser, la juste mesure à
garder (2002). Mins i n' a måy fwait l' ascoxheye di oizeur ecoraedjî on walon
unifyî.



https://wa.wikipedia.org/wiki/W%C3%B4turreye

Li fåkinreye u wôtoûsreye, c' est l' aclevaedje des fåcons, po poleur tchessî
avou.

Les cis k' aclevnut des fåcons sont lomés des wôtoursîs u fåcnîs (wôtoûsresses,
fåkinresses).

Li mot wôteu est li rfondowe do vî vî mot houteux, ki respond å francès
(v)autour; les mots wôturrî et wôturreye, c' est des noûmots fwaits sol prumî,
ki respondèt å francès autoursier.

Li wôturreye a leyî å moens on no d' plaece el Walonreye : li ni do vôteu a
Årveye.

Li wôturreye est on foirt vî spôrt, dedja pratiké pås Kirkizes 1500 ans divant
Djezus-Cri. Les Romins et les Greks nel pratiként nén. Les Gålwès el kinoxhént
des Djermwins, mins sins bråmint l' pratiker, nerén.

E l' Urope, li wôtoûsreye a stî foirt al môde après les croejhådes, la k' les
nôbes uropeyins l' avént-st aprins des Arabes.

C' est l' Impreu Fredrik II d' Hohenstaufen ki meta so papî les cnoxhances des
Arabes sol fåkinreye, en on live e latén : "De arte venandi cum avibus".

Li fåconreye a passé d' môde a pårti do 17inme sieke, cwand on s' sierva todi
dpus des fiziks po-z aler al tchesse

L' apiçaedje des fåcons (djonnes di fåcon perlin) si fwait al fén du moes d'
djulete (å Marok). Cwand on voet on ni d' fåcons, i s' fåt mete a l' awaite, et
ça po veye k' i gn a on ptit moxhet dins l' ni ki sait voler et tchessî. C' est
ci-la k' on dvreut apicî.



https://wa.wikipedia.org/wiki/W%C3%B4teurreye

Li fåkinreye u wôtoûsreye, c' est l' aclevaedje des fåcons, po poleur tchessî
avou.

Les cis k' aclevnut des fåcons sont lomés des wôtoursîs u fåcnîs (wôtoûsresses,
fåkinresses).

Li mot wôteu est li rfondowe do vî vî mot houteux, ki respond å francès
(v)autour; les mots wôturrî et wôturreye, c' est des noûmots fwaits sol prumî,
ki respondèt å francès autoursier.

Li wôturreye a leyî å moens on no d' plaece el Walonreye : li ni do vôteu a
Årveye.

Li wôturreye est on foirt vî spôrt, dedja pratiké pås Kirkizes 1500 ans divant
Djezus-Cri. Les Romins et les Greks nel pratiként nén. Les Gålwès el kinoxhént
des Djermwins, mins sins bråmint l' pratiker, nerén.

E l' Urope, li wôtoûsreye a stî foirt al môde après les croejhådes, la k' les
nôbes uropeyins l' avént-st aprins des Arabes.

C' est l' Impreu Fredrik II d' Hohenstaufen ki meta so papî les cnoxhances des
Arabes sol fåkinreye, en on live e latén : "De arte venandi cum avibus".

Li fåconreye a passé d' môde a pårti do 17inme sieke, cwand on s' sierva todi
dpus des fiziks po-z aler al tchesse

L' apiçaedje des fåcons (djonnes di fåcon perlin) si fwait al fén du moes d'
djulete (å Marok). Cwand on voet on ni d' fåcons, i s' fåt mete a l' awaite, et
ça po veye k' i gn a on ptit moxhet dins l' ni ki sait voler et tchessî. C' est
ci-la k' on dvreut apicî.



https://wa.wikipedia.org/wiki/W%C3%A5fr%C3%AE

C' est å pus sovint deus plakes di metå, avou des mouleures po fé les ptits
cwårés des wåfes, ki s' raclapèt l' ene so l' ôte. Les plakes sont tchåfêyes,
eyet on mete li cadon so ene des deus eyet raclaper l' ôte, pu leyî cure ene
miete.

Dins l' tins les fiers a wåfe si metén sol feu d' ene sitouve (el plaece des
cekes); on nd a eployî des sfwaits disk' ås anêyes 1970. Ces fiers la avént on
longou mantche so tchake plake, po les poleur fé bodjî sins s' broûler.

Li grandeu eyet l' cogne des wåfes pout candjî foirt, sorlon les redjons et les
sôres di wåfes; ça fwait k' i gn a eto des fiers a wåfes foirt diferins; des cis
po des rondès wåfes, des cwårêyès wåfes, et co des triyangulåres; et po des
fenes ou co des spesses. Des wåflîs k' i gn a sont fwaits po les poleur
ritourner do côp ki l' cadon est metou dvins, çoula fwait rintrer di pus d' air
dins l' påsse eyet rind les wåfes pus spesses et ledjires.

E l' Itåleye on trove des rshonnantès usteyes po cure des galetes lomêyes
pizzelle.



https://wa.wikipedia.org/wiki/Vw%C3%A8s_a_n%C3%A9n_adjixhant_sudjet

Li vwès nén-adjixhant sudjet (V.N.A.S., Vwès Passive), c' est on môde di
codjowaedje a tos les tins, et a totes les djins, la kel sudjet do viebe ni
fwait nén l' accion do viebe, mins l' subixh.

Li coplemint d' fijheu (coplemint d' ovreu) est å pus sovint dvancî del
divancete di (do, del, des), mins eto del divancete pa (på, pås, påzès, pal).

Veyanmint ki li pårticipe erirece ni s' acoide nén avou l' droet coplemint metou
padvant e walon (come e francès la page que j'ai lue), et k' i gn a pont d'
codjowaedje d' erî-tins avou l' aidant viebe "esse" (come e francès elle est
tombée), li Vwès a nén adjixhant sudjet, c' est l' seule piceure po fé rexhe les
fômes femrinnes et pluriyales des pårticipes erireces:

Pacô, li VNAS est rsintowe come ene miete pezante e walon. On-z a ptchî li Vwès
a Adjixhant Sudjet. Cwand on eploye on coplemint d' fijheu, on-z a ptchî li
dvancete "di", èn emanchaedje pår walon, kel divancete "pa", k' est eto l' cene
do francès. Mins les fråzes "modienes" pasnut pacô mî avou "pa".



https://wa.wikipedia.org/wiki/Vuzl%C3%AAye

Ene vuzlêye cossoune ou doûce cossoune (on pôreut dire eto : sounante cossoune
ou mole cossoune) (e francès : consonne sonore ou voisée; e-n inglès voiced
consonant; e neyerlandès : zachte medeklinker, gestemde medeklinker,
stemhebbende medeklinker; ezès romans lingaedjes : sonora...), c' est ene
cossoune ki s' prononce tot fjhant aler les coides del vwès.

Asteme, l' atuze inglesse di "soft consonant", li ratournaedje mot po mot di
"doûce cossoune", vout dire ôte tchoi.

Li passaedje do prononçaedje /d/ => /t/ dins on mot come /gade/ si lome :
adurixhmint ou divuzlaedje des doûcès cossounes å coron. C' est ene piceure di
tote li Walonreye, apus k' après l' payis tchampnwès, so Smwès.

Mins cist atåvla la del grosse croejehte da Hendschel n' a nén stî ritnou e
rfondou walon après 2000. Come po les sustantifs a cloyowe sillabe å coron, li
scrijhaedje del cossoune ni candje nén.

E rfondou walon, on-z a profité di cist otomatisse la po disfafloter ces voyales
la metowe e-n ene sifwaite plaece.



https://wa.wikipedia.org/wiki/Vulpes_vulpes

On rnåd, c' est ene biesse ås tetes, magneuse di tchå, ki vike dins les bwès et
ki s' aprepeye voltî des måjhons.

Li rnåd a l' no d' esse on hapeu d' poyes dins les cinses, mågré k' i n' î vént
k' rålmint.

El Walonreye, el fén do 20inme sieke, li rnåd a stî les cåzes di sacwantès
minêyes di må d' araedje.

Å pus sovint, li rnåd va colnijhî des terêyes di taessons. Li taesson pout
continouwer a-z î dmorer, avou li rnåd.

I pout eto abaguer dins ene terêye di robete, si c' est dins l' såvlon, et k' el
pôrè alårdji.

Cwand on-z a gazé les terêyes di rnåd a cåze do må d' araedje, dins les anêyes
1960, on-z a veyou des rnåds ki fjhént leu bôre so tere.

Li rnåd est on grand distrujheu d' rawiants. On vout k' i magne inte 6000 et
10.000 pitits rawiants l' an, aprume des soris et des rates. Gn a nole ôte
biesse k' endè distrût ostant. 

I s' nourixh eto di robetes, di live, di faizans, di coks di bouhire, di fans d'
tchivroûs et d' poyes et ds ôtes oujheas d' poli.

Li rnåd pout esse epayî ezès moes k' i gn a on R divins e francès (do moes d'
setimbe å moes d' avri). C' est a ç' moumint la k' il a on pus bea pwel. Portant
e moes d' måss et avri, c' est ddja sovint trop tård, pask' il a cmincî a
wayimer.

Li rnåd est onk des mwaisse persounaedjes des fåves do vî vî tins. Insi, onk des
prumîs scrijhaedjes e neyerlandès (u dins l' prumî rfondou flamind), c' esteut
li paskêye d' on rnåd "Van den Vos Reynaerde" (on no rdoblete). Mins, dins l'
adrovaedje, li scrijheu Jacob van Maerlant dit k' il a ratourné ene pårtêye des
fåves a pårti do walon :



https://wa.wikipedia.org/wiki/Vresse_(viyaedje)

Vresse (F. Vresse-sur-Semois), c' est èn ancyin ptit ban del Walonreye, metou a
droete di Smwès, divnou intité do minme no.

Vresse a fwait pårteye del signorreye d' Orcîmont ddja å 10inme sieke, avou l'
mitan a Åssôrt, mins rivént a Orcîmont e 1562. Adon, Vresse si ratatche al
signorreye di Havresse — ki compurdeut: Vresse, on viyaedje asteure disparexhou
lomé Vå, Laforêt et Bayamont (djusk' e 1715) — divant d' passer ås Lowenstein,
ki fjhént moenner leus béns pa èn oficî, li dierin estant Antoenne-Djôzef di
Wauthier, moirt a Vresse e 1839. Ses béns ont stî vindous et li comene a ratchté
l' tchestea k' a divnou l' måjhon comunåle, li scole et li lodjmint di l'
instituteur. Les Wauthier avént co da zels, li fî d' Rotchfoirt, li Goufe et des
teréns so les Cresses di Tchairire (putete bén "al Hêjète").

Al revolucion francesse, les djins d' Vresse ont pårti eter zels les béns d'
Eglijhe, mins les ont rindous e 1815. Avou l' concordat (8 d' avri 1802) Vresse
a passé do diyoceze di Reims å ci d' Nameur. Il aveut stî préveu di mete Laforêt
come pårotche, mins les djins d' Vresse avént preferince po Tchairire. Li
råjhon, c' est paski Vresse et Tchairire estént tos les deus a droete del
rivire, dismetant ki Laforêt esteut a hintche et k' i gn aveut nou pont po rloyî
Vresse et Laforêt. Vresse a don passé al pårotche di Tchairire. Ci n' est k' e
1865 k' i gn a yeu on pont et ene voye viè Laforêt, çou k' a permis di rmete
Vresse avou Laforêt come pårotche, mins ça n' s' a fwait k' e 1919.

Li pont Sint-Lambiet, besti sol ruxhea d' Orcîmont et d' Bayamont, date di 1774
et il esteut etertinou pal fabrike d' eglijhe. On estiméve adon k' i sierveut å
vicåre po-z aler dire messe al Forêt, e passant l' wé k' est djondant. La
ledjinde rapoite ki Sint Lambiet (patron d' Vresse) et Sinte Agate (Laforêt) ni
s' etindént nén foirt. Adon, po-z espaitchî Sinte Agate di vni a Vresse, leye ki
s' displaecive todi e caleze, li pont aveut stî fwait si stroet k' on n' î pleut
passer k' a pî u a bourike.

Vresse est cnoxhou dispwis mwintès anêyes pol prezince, dins l' viyaedje, di
pondeus celebes, come Albert Raty, (k' î aveut si måjhon), Marie Howet et co bén
ds ôtes. L' ancyin otel "La Glycine" est l' sidje d' espozicions foirt
kinoxhowes. Vresse a ene rilomêye foirt estimêye pås tourisses k' î vnèt dispwis
dpus d' on sieke.



https://wa.wikipedia.org/wiki/Vos,_tchv%C3%A5s_do_Bon_Diu_(fime)

Vos, tchvås då Bon Diu ! (e francès : Les chevaux de Dieu, e-n arabe ya khîl
el-lah"), c' est on fime da Nabil Ayouch, ki mostere li tchminmint di cénk
djonneas d' on coulot d' barakes di Cazablanca, et ki vont divni cwate des
camicåzes do 16 di may 2003.

Li fime est sortitré « On n’ vént nén å monde mårtir ». Ca po les islamisses,
« mårtir », c’ est l’ manire di lomer les cis ki s’ fwaiynut sclater po leu
cåze.

Li prumire pårteye kimince a Sidi Moumen, on coulot d’ barakes k’ a crexhou dins
des ancyinnès cårires. Kimint viker dins ç’ monde la : vinde des orandjes so ene
tcherete ? Mins fåt ddja dner ene pårteye di t’ wangne a on « pårén » po poleur
awè ene bele plaece.

Bouter po on gåraedjisse pédé ? Vinde del drouke ? Adon, c’ est ås viereus
policîs k’ i t’ fårè dner des dringueles.

Pu, ene kiminålté islamisse les ascoya. Lezî dner a magnî leu sô, a zels et leus
familes ; sognî leus parints malådes ; et lzî espliker li droete voye.
Adon-pwis : li pactêye politike : li lûte disconte des "innmis" djwifs et
crustins.

Li fime a rçû l' pris « un autre regard » (avou on louca diferin) a Cane. Pu
esse prumé a Nameur. 

Mins il a yeu eto des pris a Cartadje, a Bayadolid, a Roterdam, a Bzançon, a
Brussele, a Mont-Pelî, a Doha (mins nén a Marakech, dins s' prôpe payis, la k' i
concoreut e moes d' fevrî 2013). 



https://wa.wikipedia.org/wiki/Vir%C3%BBsse_H5N1

Li minêye del pesse des oujheas å virûsse H5N1 a cmincî a Honk-Kong e 1997. Elle
a stî foirt ricrindowe, paski, pol prumî côp dins l' istwere del pesse des
poyes, les djins el polèt atraper.

Li minêye s' a spårdou pås voyaedjants oujheas, copurade les pareys ås canårds :
åwes, cégnes, evnd. I polnut wårder l' virûsse dins leus boyeas, et l' ristramer
dins les basses avou leus polenes. Ci côp la, gn a les oujheas d' cinse
(canårds, evnd.) ki vicnut dins les minmès aiwes ki hapèt l' rascråwant adjint,
et fé l' pesse clinike.

On-z a eto rcrindou ki les tchets et les tchetidîs polénxhe edjîstrer l' virûsse
(ey esse malåde, et sel passer a n' on l' ôte). Gn a yeu des tigues di moirts
avou l' virûsse dins l' coir e Taylande e 2005, et des tchets e l' Almagne e
2006. Mins on-z a co dandjî di pus di rcweraedjes po saveur li fén mot.

E 2005, on-z a bråmint djåzé del pesse des poyes å posse et dins les gazetes. Gn
a yeu pår ene hisse ki totes les djins touménxhe malådes. L' OMS leye-minme a
brutyî kel virûsse pôreut racandjî, et divni ene plåke po les djins
zeles-minmes. On s' rissovént, tot frumjhant, del gripe espagnole di 1918 k'
aveut fwait des miyons d' moirts.

E 2007, gn a yeu dipus di 20 moirts di djins e l' [Edjipe]] la kel maladeye a
divnou inzotike.



https://wa.wikipedia.org/wiki/Viebes_%C3%A5s_spitons_do_walon

On viebe å spitron, e walon, c' est des vierbires fwaite avou èn
adviebe-sipitron, ki rotèt pår come les viebes ås spitrons di l' inglès, di l'
almand et des ôtes lingaedjes tîxhons.

Les adviebes evoye, djus, foû sont les pus corants dins les viebes ås spitron.
Mins sacwants sont bastis avou houte, divant et avou.

Gn a eto ene piceye di viebes walons ki rshonnèt ås viebes ås spitrons do
flamind et d' l' almand, mins ki n' si dismantchnut nén (foû-waidyî,
foû-moenner, foû-wårder, si houte-diner).

Les viebes ås spitrons polèt aveur des parints fwaits avou les cawetes corantes,
come -aedje et -eu. Les sfwaits parints si scrijhnut avou ene loyeure.

Les linwincieus classikes ont bråmint corwaitî l' walon a pårti des croejhetes
do francès. I n' ont nén fwait on hagnon a pårt avou les spitrons, la k' c' est
ene tuze del croejhete des lingaedjes tîxhons. Dins bråmint des motîs, les
vierbires ås spitrons sont metowes come des ratourneures do mwaisse-viebe. Dins
l' Motî da Haust, e Motî d' Bastogne et dins l' edicion da J. Lechanteur do Motî
da Villers, å hagnon "foû", on va revoyî a tos les viebes la k' gn a des
eployaedjes avou ci adviebe la.

L' atuze ki des vierbires e walon rotnut come des sfwaites ezès lingaedjes
tîxhons fourit eplaidêye pol prumî côp pa Lucyin Mahin divins Ene båke so les
bwès d' l' Årdene e 1993.



https://wa.wikipedia.org/wiki/Veye_capit%C3%A5le

Li mwaisse veye  u veye capitåle, c' est l' prumire veye administrative dins on
(dislaxhî) payis. Mins on pout eto eployî l' mot po ene province, ene redjon
otonome, evnd.

Dins on rweyåme, c' est la k' li rwè dmane. Dins ene republike, li prezidint.
Dins on redjime å pårlumint, c' est la kel pårlumint s' rashonne.

Padecô ossu, ci n' est nén l' mwaisse veye ki s' a diswalpé l' pus dins on
payis, mins ene ôte plaece, k' on lomrè mwaisse veye economike :

El Beldjike, sacwantès classes sociåles francès-cåzantes a Brussele si codujhèt
pacô del minme manire eneviè des Walons. 

Do tins des Ancyins Bedjes, li veye capitåle des Eburons, c' esteut Tongue, li
cene des Adouwatikes, Nameur, li cene des Trevires, Treve, li cene des Nervyins,
Bavai.

Po les viyaedjes et veyes del Walonreye k' esteut sol principåté d' Lidje, li
mwaisse veye a todi stî Lidje, di 980 a 1792.

Po les « payis do Rwè », do tins des Bas Payis espagnols, li mwaisse veye esteut
Gand. Mins li vraiye capitåle esteut Madrid.

Des trevéns otrichyins, li mwaisse veye administrative esteut Brussele. Mins li
vraiye capitåle esteut Wîne.

Dizo l' Redjime francès, li mwaisse veye esteut Paris po tertos (ancyins Lidjwès
et ancyins « Otrichyins ».) Ci l' esteut ddja dispu 1678 po les viyaedjes del
Walonreye di France.

Li Beldjike indepindante ritchuzixha Brussele come mwaisse veye. Mins pol
Walonreye måmdiyinne (1816-1919), c' esteut Berlin.

Après li refôme di l' Estat, e 1975, c' est Nameur ki divna veye capitåle del
Walonreye.



https://wa.wikipedia.org/wiki/Vert_pexheu

Li vert-pexheu ou mårtén-pexheu ou rwè-pexheu ou pexhrea ou rapexheu , c' est èn
oujhea ås belès coleurs ki vike tot l' long des aiwes, et haper des pexhons tot
ploncant dvins.

Po pexhî, i s' mete so ene coxhe dizeu l’ ri, et plonkî dins l’ aiwe. I prind
voltî les graevîs.

I fwait s' ni e moes d' may. I trawe on grand longou boyea dvins on tera d' ene
erive. Tot å coron, a longueur d' on bon bresse, i fwait s' djîsse avou des
eriesses di pexhon.

Si vicaedje est discrît clapantmint pa Jean Lejeune dins «Avå trîxhes et bwès» .

Li fén del novele, c' est cwand l' Ambleve aveut dmoré edjalêye sacwants djoûs.
Crevant d' fwin, i dva dandjreus plonkî dins on trô dins l' glaece, so ene
colire di l' aiwe. Mins s' ni rtrova-t i nén l' trô, et mori dins l' aiwe.

Anatole Marchal a eto si modêye so l' istwere do vete-pexheu. Elle est racontêye
dins «Li dierinne shijhe» p. 150-152.

L' almand et l' neyerlandès l' lomnut «oujhea d' glaece», dandjreus pask' i l'
voeyèt dilé les edjalêyès aiwes, crevant d' fwin, et cwerant on trô dins l'
glaece (loukîz li spoûle da Djhan Ldjonne di Djoupeye ciddé ådzeu).



https://wa.wikipedia.org/wiki/VNAS

Li vwès nén-adjixhant sudjet (V.N.A.S., Vwès Passive), c' est on môde di
codjowaedje a tos les tins, et a totes les djins, la kel sudjet do viebe ni
fwait nén l' accion do viebe, mins l' subixh.

Li coplemint d' fijheu (coplemint d' ovreu) est å pus sovint dvancî del
divancete di (do, del, des), mins eto del divancete pa (på, pås, påzès, pal).

Veyanmint ki li pårticipe erirece ni s' acoide nén avou l' droet coplemint metou
padvant e walon (come e francès la page que j'ai lue), et k' i gn a pont d'
codjowaedje d' erî-tins avou l' aidant viebe "esse" (come e francès elle est
tombée), li Vwès a nén adjixhant sudjet, c' est l' seule piceure po fé rexhe les
fômes femrinnes et pluriyales des pårticipes erireces:

Pacô, li VNAS est rsintowe come ene miete pezante e walon. On-z a ptchî li Vwès
a Adjixhant Sudjet. Cwand on eploye on coplemint d' fijheu, on-z a ptchî li
dvancete "di", èn emanchaedje pår walon, kel divancete "pa", k' est eto l' cene
do francès. Mins les fråzes "modienes" pasnut pacô mî avou "pa".



https://wa.wikipedia.org/wiki/V._Georges

Victor Georges a skepyî li 27 d' octôbe 1937. I scrît foirt djonne (e 1966) des
arimés, sol piceure del peure powezeye a môde di Jean Guillaume.

C' est l' pus djonne des scrijheus ritnous po l' antolodjeye da Piron (1979).
Adon, il aveut ddja eplaidî "Adiu, cpagnon" (1963); "Gris pwin" (1965), "In
paradisium" (1976).

Pu ci fourit l' toû di l' SLLW del publiyî (Raecinêyes, 1977). Si dierene
ramexhnêye, "Totes les ameurs do monde" (1983), fourit replaideye ås Cayés
Walons.

Al fén, i n' sicrijheut pus, mins i bouteut fer avou les Relîs Namurwès eyet l'
SLLW, k' end esteut l' penleus.

Oubén, il a e s' mwaiye ene påsse k' i lait lever coetmint, påjhûlmint,
trankilmint... Et k' i n' metrè e s' fornea ki cwand i serè seur kel moumint del
cure serè vormint vnou. , 

Après 1985, Victor Georges s' a ocupé di l' administråcion di sacwantès soces di
belès letes e walon, les Relîs Namurwès et li SLLW. Il est eto djuri dins
bråmint des pris e walon. Dins ses bouyes administratives, Victor Georges shût
les atuzlêyes diyalectolodjikes del Djermêye 48. Mins, a l' årvier di ds ôtes
sicrijheus di ç' levêye la, i djåze co voltî walon e societé.



https://wa.wikipedia.org/wiki/V%C3%AE_Noy%C3%A9

Ene heye (coinreçmint, eto "héle, héye"), c' est ene viye tchanson tchantêye ås
Avéns et å Noyé pa des ptitès djins ki s' metnut al plaece des bierdjîs ou des
mådjes cwand i savèt cwè po li skepiaedje da Djezus-Cri.

E francès on les lome vieux noëls, mins cisse ratourneure cial n' est nén
eployeye e walon. En inglès on les lome carols, on mot ki vént do latén
choraula, ki vout dire "tchantreye". E roumin, les heyes si lomnut colinde, do
latén kalendæ, et l' minme mot s' a spårdou ezès lingaedjes vijhins: e russe
koliadki, bulgåre et polonès koleda, etch etch.

Li dujhance des vîs noyés egzistêye e tote l' Urope. Elle a stî foirt al môde
ezès 17inme et 18inme siekes. Elle a disparexhou al fén do 19inme sieke. El
Walonreye, les heyes ont stî rmetowes d' assene pås eplaidaedjes da Auguste
Doutrepont eyet Maurice Delbouille, tantea k' i restît eredjistrés so stroetès
plakes sol fén do 20inme sieke, kiminçmint do 21inme sieke.

Dins les heyes, on-z a sovint on cåzaedje inte deus djins. A costé des sacwès a
vey avou li rlidjon, on-z î aprind les dujhances des djins des campagnes dizo l'
Ancyin Redjime.

Li heye li pus cnoxhowe pås Inglès et Amerikins est Adeste fideles / O Come All
Ye Faithfull.



https://wa.wikipedia.org/wiki/Udjinne_Djilin

A-st enondé les Cayés Walons e 1938. Il esteut adon vice-prezidint des Relîs
namurwès.

Il a scrît des prôzes e walon. Eto on monoloke et deus troes sketchs, dins l'
dierin d' ses lives.

Sacwants d' ses tecses ont stî rashonnés dins l' live "Å coulot do feu" (1927).
Pus tård, e 1932, i va scrire on live di sovnances : "Sovnances d' on vî gamén".
Pu, ci serè des prôzes do minme tonea, dins l' live do minme no «Do minme tonea»
(1951). Et i dmorrè minme on ptit fond et ç' serè «Li fond do tonea».

Eugène Gillain est l' pa da Joseph Gillain, li spiroutî mî cnoxhou dizo l' no d'
Jigé et k' a enimådjî bråmint des lives e walon.

Djinne Djilin n' escrijheut nén e sistinme Feller, mågré k' i scrît diski dins
les anêyes 1940, et k' il est l' vice-prezidint d' ene soce k' a-st accepté l'
idêye do Feller dispu les frés Maréchal dins les anêyes 1910. I fåt ratinde 1987
po ki l' dierinne di ses ramexhnêyes soeye replaideye e 1987 dins Les Cayés
walons (djanvî et fevrî) po lére di l' Eugène Gillain e Feller.

Eugène Gillain lét bråmint des ôtes lives e walon (do Mitan) et i cåze (todi e
bén) des ôtes oteurs dins ses prôzes. On î rescontere, metans Edmond Etienne,
Edmond Wartique, Anatole Marchal, evnd.



https://wa.wikipedia.org/wiki/Troes_bodjes_di_codjowaedje

L' atuze Sarachaga des troes bodjes di codjowaedje, pus courtinnmint l' atuze
des troes bodjes, c' est ene manire di corwaitî l' codjowaedje des viebes
walons, foiravant sacwants målåjheys viebes del cénkinme troke.

Ciste atuze a stî trovêye eviè 2002 pa Pablo Sarachaga, tot boutant so on
codjowoe et sayant d' trover èn algorite po produre les tåvleas d' codjowaedje
po tot l' minme ké viebe.

Elle a stî ene miete amidrêye e 2006 po tni conte des viebes des 1re, 2inme eyet
3inme trokes ki candjèt d' voyale å dierin pî, come "copiner" ou criyî.

L' atuze des troes bodjes, c' est on modele fonolodjike, nén ortografike. Ça
fwait k' i pout eto aveur, al copete do martchî, on candmint d' letes cåze des
rîles ortografikes/ Metans, li bodje "vik-" divént "vic-" pa dvant "a", "o", "u"
ou ene cossoune diferinne di "y", dismetant ki l' bodje "disfaç-" divént
"disfac-" divant "e", "i" ou "y".

Les sacwants viebes ki sont cwand minme des foû-rîles a l' atuze des troes
bodjes, c' est aveur, esse, aler, valeur, faleur, saveur, fé et leus parints.

bén seur, les rîles ortografikes pol son Y s' aplikèt: pa drî ene cossoune et pa
dvant ene voyale ôte k' on "i", li "y" divént "i", eg: tchery-éns -> tcheriéns.

Li viebe prinde a on dobe codjowaedje, onk totafwait erîlé, come ratinde
(A=B=C=prind), l' ôte est cåzu del dizo-sôre "b)":



https://wa.wikipedia.org/wiki/Tintin

Tintin et Milou, c' est les mwaisses persounaedjes del binde d' imådjes do minme
no askepieye pa Georges Remi.

Les "Tintin" ont stî ratournés dins ene peclêye di lingaedjes, minme des ptits
lingaedjes come li walon, li gåmès, li picård.

Tintin, c' est on gaztî rapoirteu, on djonne ome, k' a ene bizete dins les
tchveas et des marones di gofe. Mins dins totes ses avinteures, i gn a k' on seu
côp k' on l' voet fé s' mestî (dins Tintin å payis des Sovietes, onk des prumîs
alboms).

Tintin est tofer lomé insi, on n' sait ddja si c' est on ptit no ou on no d'
famile; motoit on såvaedje no. On n' lyi cnoxhe nole famile; on n' sait nerén l'
ådje k' il a.

A pårti do "Niyåd do Rodje Rékem", i s' vont redjîstrer, inte deus avinteures, e
tchestea d' Molénsårt, èn edvinté no.

Li dierin, ci fourit "Tintin et les Picarosses", rexhou e 1976. Hergé ni vola
nén k' on rdessene si persounaedje après lu.

Gn a yeu deus Tintin ki n' ont rexhou ki come fimes : "Tintin eyet l' cwacwa d'
l' ôritwezon" eyet "Tintin et les noerès orandjes". Les lives, ci n' esteut nén
des bindes d' imådjes. Pu, e 2011, ene nouzome produccion amerikinne, rashiowe
so "Li cwacwa del licoine", et prodûte a môde di fime d' imådjes e troes
diminsions pa Steven Spielberg.

Li seul Tintin ratourné e walon, c' est «Les ôrreyes del Castafiore (binde d'
imådjes)». Kécfeye paski l' sinne si passe, podbon, en on payizaedje come li ci
del Walonreye.



https://wa.wikipedia.org/wiki/Tchv%C3%A5s

Li tchvå, c' est ene biesse ås tetes avou cwate pates, et å coron, on seu doet,
rascovrou d' on shabot. Il a stî aclevé aprume dins les payis del Mîtrinne Azeye
diviè li 8inme meynaire divant Djezu-Cri.

Insi les tchvås sont les près-parints des ågnes. I s' polèt mopliyî avou; et ça
dene on moulet.

Li frumele d' on tchvå si lome ene cavale. Li måye ki potche sovint les cavales
si lome on roncén. Dinltins, li ci k' aveut on roncin tournéve les viyaedjes
avou s' biesse; on l' loméve li roncinî.

Li djonne d' ene cavale si lome on polin ou poûtrin; cwand ele li fwait, on dit
k' ele poûtnêye. Ene djonne cavale ki n' a nén co poûtné si dit ene poûte.

Les djonteures do tchvå ont tertoes on no; inte di zeles li djeret, li bolet, li
pasturon, li djno.

Les tchvås sont les seulès biesses a saveur hiner do cou (piter tot tapant les
deus pates di drî e-n erî e minme tins).

Cwand l' cavale est e tcholeurs, on dit k' ele roncene. Adon, el fåt moenner a
roncén oudonbén si fé covri pal (på, do) roncén.



https://wa.wikipedia.org/wiki/Tcheyante_cossoune_%C3%A5_coron

Li disploctaedje des trokes di cossounes å coron, c' est cwand gn a ene u deus
tcheyantès cossounes, dj' ô bén : ene cossoune etimolodjike ki n' si rtrove nén
å coron d' on mot. C' est ene aplicåcion del rîle des troes cossounes.

Li fonolodjeye walone ni vout nén k' i gn åye ene dobe cossoune å coron des
mots.

S' i gn a deus cossounes divant l' bodje di codjowaedje (tchicter, shofler,
wårder, adiersî, li viebe ni pout esse codjowé rîlêymint e l' indicatif et
suddjonctif prezintreces et cmandeu singulîs (on-z åreut deus cossounes å
coron). C' est eto l' cas avou les dmeye cossoune "y" tcheryî.

Li candjmint do statut do walon al fén do 20inme sieke, et l' askepiance di
gazetes etires di prôze nén racontrece a fwait aspiter e walon ene peclêye di
calcaedjes do francès, inte di zels, sacwants mots avou ene dobe cossoune å
coron.

Dins l' djåzé walon, les trokes di cossounes å coron si wådnut pus åjheymint
dispu l' 20inme sieke, veyanmint ki les Walons s' ont adû a lzès prononcî e
francès.



https://wa.wikipedia.org/wiki/Tchesturlin

On tchestea, c' est gros bastimint del Moyinådje, retourêye di meurs di
disfinse, la k' li signeur dimaneut.

Pus tård, on-z a eto lomé "tchesteas" des grossès bastijhes, avou des cortis ås
fleurs did totåtou, basti pa des ritches.

On ptit tchestea si loméve on tchession, on tcheslet, on tchestret, on
tcheslinea, ene tchestele.

Les mots "tchestea" et ses raptitixhas sont mo corants, dins les nos d' plaeces
del Walonreye.

Il estént sovint metou so des croupets. Et minme so des cresses. Avou des
falijhes d' on costé. Mins faleut eto aveur on sourdant po s' ahessî d'
abwesson.

Did totåtoû, gn aveut des parfondès corotes, rimpleye di rinnes. Po les
cwåcaedje des guernouyes èn nén disrindjî l' tchesturlin, les manants divént
aler bate l' aiwe.

Il ont stî sovint rvindous pa les eritîs des ancyins tchesturlins, pask' i
costént foirt tchir a-z etertini. Et a tchåfer. C' est bråmint des ritches
traeyincieus, u des politikîs aritchis, kécfeye did foû payis, k' els ont
ratchté. Ubén pa l' estat u les provinces.



https://wa.wikipedia.org/wiki/Tcherwant

Li tcherwaedje ou rabouraedje, c' est li rtournaedje del tere, so ene roye, po-z
î semer des grinnes.

Les pus simpes des tcherwaedjes s' ont fwait avou des eraires di bwès, pu d'
fier. I faleut bén tni l' pougnêye del cawe po fé del bele tcherowe. Cwand l'
schî schipéve foû, on fjheut on rnåd. S' i gn aveut bråmint di rnåd dins on
tcherwé, les djins riyént do tcherweu.

Après ont vnou li simpe tcherowes, ou simpe brabant. Li diferince avou l'
eraire, c' est l' rîsse ki rtoûne li tere d' on costé, dabôrd k' avou l' eraire,
ene ritoume des deus costés. Mins avou l' tcherowe, i faleut ataker å mitan u
azès deus costés do boket, çou ki fwait k' on-z aveut ene schavroûle di tchaeke
costé ey èn adosmint å mitan. L' anêye d' après, on-z aroyive contråve po
rlivler l' terén.

Avou les dobes brabants il a fwait pus åjhey tcherwer. On pleut ndaler todi do
minme costé et i n' faleut pus tni l' pougneye. I faleut co bén moenner li tchvå
(u les boûs) po-z aroyî, mins après, les biesses shuvént l' roye tote seules (i
n' les faleut pus moenner). Cwand on-z arivéve å dbout del roye, on rtournéve li
brabant po-z eraler avou l' roye astok, tot tcherwant do minme costé.

El Walonreye, on-a a co tcherwé atelaedje des boûs avou les boûs disk' eviè
1900, so l' Årdene, todi.

Dins sacwants payis, å Marok, metans, les ptits cinsîs eploynut tossu bén des
åmeas ou des vatches ki des boûs.

Dins les payis del Mîtrinne Mer, on tcherowe voltî avou des moulets. Dins
sacwantès coines, eto avou des chamos.



https://wa.wikipedia.org/wiki/Tcherw%C3%AAye

Li tcherwaedje ou rabouraedje, c' est li rtournaedje del tere, so ene roye, po-z
î semer des grinnes.

Les pus simpes des tcherwaedjes s' ont fwait avou des eraires di bwès, pu d'
fier. I faleut bén tni l' pougnêye del cawe po fé del bele tcherowe. Cwand l'
schî schipéve foû, on fjheut on rnåd. S' i gn aveut bråmint di rnåd dins on
tcherwé, les djins riyént do tcherweu.

Après ont vnou li simpe tcherowes, ou simpe brabant. Li diferince avou l'
eraire, c' est l' rîsse ki rtoûne li tere d' on costé, dabôrd k' avou l' eraire,
ene ritoume des deus costés. Mins avou l' tcherowe, i faleut ataker å mitan u
azès deus costés do boket, çou ki fwait k' on-z aveut ene schavroûle di tchaeke
costé ey èn adosmint å mitan. L' anêye d' après, on-z aroyive contråve po
rlivler l' terén.

Avou les dobes brabants il a fwait pus åjhey tcherwer. On pleut ndaler todi do
minme costé et i n' faleut pus tni l' pougneye. I faleut co bén moenner li tchvå
(u les boûs) po-z aroyî, mins après, les biesses shuvént l' roye tote seules (i
n' les faleut pus moenner). Cwand on-z arivéve å dbout del roye, on rtournéve li
brabant po-z eraler avou l' roye astok, tot tcherwant do minme costé.

El Walonreye, on-a a co tcherwé atelaedje des boûs avou les boûs disk' eviè
1900, so l' Årdene, todi.

Dins sacwants payis, å Marok, metans, les ptits cinsîs eploynut tossu bén des
åmeas ou des vatches ki des boûs.

Dins les payis del Mîtrinne Mer, on tcherowe voltî avou des moulets. Dins
sacwantès coines, eto avou des chamos.



https://wa.wikipedia.org/wiki/Tcheriot

On tchår u tcheriot  , c' est èn ekipaedje ås cwate rowes, saetchî pa des boûs,
des tchvås ou on tracteur, po tcherdjî dso des dinrêyes, de bwès, des pires,
evnd.

Les voyes la k' les tchårs polént passer, divins l' tins, si lomént des tcherås.

L' ome di mestî ki fjheut des tchårs si loméve on tchårlî u on tcheron. Fé on
tchår si djehut tchårloter.

Li mot "Tchårlî" (rifrancijhî Charlier) a divnou on no d' famile corant del
Walonreye.

Les cis ki moennént des tchedjes å lon avou des tchårs si lomént tcherons ås
longs voyaedjes.

Les tchårs sont vîs vîs. Li mot vént do gayel "carro-" ki vout bén dire on tchår
ås cwate rowes.  C' est l' mot gålwès k' a dné l' mot latén, et nén å rvier.

Ça fwait k' les rowes di bwès n' ont waire candjî dispu dvant Djezus-Cri, disk'
al kimince do 20inme sieke. Diviè les anêyes 1950, tos les tchårs ont stî
ahessîs avou des rowes di cawoutchou. Come po tos le candjmints, gn aveut des
cis ki lzès discåzént : i djhént k' on n' oyeut pus les tchårs ariver so les
voyes (les rowes di bwès fijhént on dero d' tos les diales), et k' adon, on
riskéve des accidints.

Al fenåjhe ey a l' awousse, li tchår esteut todi rcwesté po tcheryî å four et ås
djåbes. C' est adon k' on-z aveut dandjî do bancåd et des pikets.

Po tni eshonne ene tcherêye di four u d' djåbe, on l' pircive. Li pîce di bwès
esteut metowe ådzeu, et tnowe pa ene tchinne padvant. Padrî, on l' tinkyive avou
l' tire-djus.



https://wa.wikipedia.org/wiki/Tcherdon_d%60_bw%C3%A8s

Li tcherdon d' bwès ou fontinne di moxhon (ou «fontinne ås moxhons»), c' est on
fås tcherdon, ki vént dins les bwès.

No d' l' indje e sincieus latén : Dipsacus fullonum (davance Dipsacus
sylvestris)

Les foyes miroetreces do tcherdon d' bwès sont sôdêyes a leu dzo, et adon fômnut
on ptit batchrê ki pout wårder l' rozêye, ey eto l' plouve. Ås grossès walêyes
de esté, elle è pout rastini on lite.

Gn a don bråmint des moxhons ki s' î vegnnut abuvrer, foiravant å waernu. C' est
po ça ki l' no del plante, e grek, vout dire «li dissoelante».

Å waeyén-tins, ses meye di grinne assaetchèt les ptits oujheas, ca gn a 22 åcint
d' ôle divins. 

Li prumire anêye, gn è vént k' les foyes. Ene rôzete di longowes foyes avou des
picas sol côton (mîtrinne nierveure).

Cwand l' plante va souwer a l' erî-såjhon, ces setchès tijhes la fwaiynut do
brut ki pout rshonner å xhuflaedje di sacwants moxhons.

Li tcherdon d' bwès vént purade so l' årzeye, dins les bwès, les trîs et les
hourleas (des voyes, des aiwes, des tchmins d' fier).



https://wa.wikipedia.org/wiki/Tchampions-%C3%A5bussons

On tchampion-åbusson u tchampion-boloe, c' est on tchampion k' a on sporofôre,
dj' ô bén on pî et ene tiesse (tchapea).

Sincieuzmint, li mot "tchampion" rascovere eto des sôres k' on n' voet nén leu
pî ni leu tchapea. Soeye-t i ki l' esporofôre est pår trop ptit po-z esse veyou
a l' ouy, soeye-t i k' end a pont. C' est les tchampions microscopikes (e-n
inglès "fungi", dabôrd ki les tchampions-boloes si dijhnut e-n inglès
"mushrooms".

On eploye eto li mot boloe po tos les tchampions å tchapea , mins on l' riténrè
po l' grande famile des boloetacêyes.

Les djins k' ont bråmint d' l' agrès po ls tchampions-åbussons, eyet les aler
code dins les bwès, on les lome les åbsoneus. Les micolodjisses s' ocupnut di
studyî tos les tchampions, åbussons u tchampions microscopikes.

Gn a nén co tant di dnêyes ki ça, dins les motîs walons, po ricnoxhe les
tchampions-åbussons.

Dins l' franwal da Haust, a l' intrêye "champignon", on cåze djusse do ptit rôzé
(bon tchampion), del moreye et del linwe-di-boû come magnåves tchampions.

Come epweznants tchampions, Haust et ses aidants ont rilevé : li vesse-di-leu,
li tchapea d' macrale, li flairant boloe et l' oraye di Djuda.

Dins les inketes da Châle Bruneau, todi à l' intrêye "champignon" , on-z a li
vesse-di-leu, li tchantrele, li coulmele eyet li coumrete. Mins ces nos la
provnèt purade do payis tchampnwès-cåzants.

Dins l' franwal di Nameur, Chantal Denis riprind li linwe-di-boû, li
peme-di-ronxhe, li boloe et l' moreye. I sont rprins direk do motî Léonard.

Dins s' live so les plantes do Payis d' Måmdey, Joseph Bastin cite, avou leus
nos laténs : li boloe (Polyporus fomentarius et Merullus lacrymans), li
vesse-di-leu, li blanke vesse-di-leu, li flairant boloe, li tchapea-d'-macrale,
li linwe-di-boû et l' oraye-di-Djuda.

Dins s' live so les plantes, Robert Boxus a rilevé l' åbusson d' avete (u
djaeye-d'-avete, aubusson d'avète, gaye d'avète; Boletus laricis), li tchapea d'
djindåre (Boletus aereus), l' oraye-di-djaeyi (Boletus juglandus), li
linwe-di-boû (foete-di-boû, linwe-di-tchinne, Boletus hepaticus), li scågne
(Boletus frondosus), li ptit-pwin-d'-leu (Boletus rubeolarius), li "rossea"
(rossia; Boletus scaber), li pwin-d'-leu (Boletus tuberosus), cou-d'-åbe
(Polyporus spp.), li covresse u poye-di-bwès (Polyporus frondosus).



https://wa.wikipedia.org/wiki/Tchampion_(biyolodjeye)

On tchampion c' est ene vicante sacwè ki n' est ni plante, ni biesse ni microbe,
mins metowe inte les troes.

Li mot "tchampion" est èn emacralé mot e walon. Çou k' nos lomans mwints côps
tchampion, c' est çou ki rshonne a èn åbusson. Mins gn a eto des tchampions
microscopikes.

Les djins ki studièt les tchampions did tot près et les fé cnoxhe ås ôtes a môde
sincieuse, on les lome micolodjisses. Li syince ki studeye les tchampions, c'
est l' micolodjeye.

Les "tchampions-åbussons" ont on pî et ene tiesse. Mins ci pî et ç' tiesse la,
ci n' est k' ene sôre di frut, po dire pus djusse on spôrofôre foû mzeure. On
spôrofôre, c' est l' boket ki poite les spôres po l' plante si poleur mopliyî.

Li restant do tchampion, k' on lome li miceliom, i dmeure dizo tere et insi, on
nel voet nén.

Mins il egzistêye bén des ôtes tchampions come les rouyes u emîsseures, les
yesses u leyes, les tchamosseures, les tchamosseures del pea et co des ôtes
tchampions ås maladeyes divintrinnes des djins u des biesses (come Candida
albicans, u Aspergillus fumigatus).

Les tchampions ont stî lontins rindjîs dins les plantes, pask' i gn a bråmint
des rshonnances. Asteure, on les roistêye dins l' ringne des eucariotes.

Come les plantes, les tchampions ni polèt nén bodjî. Mins, årvier di bråmint des
plantes, les tchampions n' ont pont d' clorofile.

Come les pus ptitès biesses, les tchampions ont on nawea avou des cromozômes.
Mins årvier des biesses, les tchampions n' bodjèt nén.

Dins l' ringne des tchampions (e sincieus latén fungi), on-z a roisté tos les
ôrganisses ki rimplixhnut les condicions vaici après:

Li tchampion est on thallophyte, ça vout dire k' i n' a ni foye, ni stipe, ni
raecene. Si sistinme vedjetatif, ou thalle, c' est fok des longuès celures ki s'
polèt prezinter di deus manires:

Gn a bråmint des tchampions k' ont dipus d' ene celure, mins gn a kékès
foû-rîle, come les leveures ki n' ont k' ene celure.

Po si rprodure secsuwêymint, les tchampions vont diswalper des celures lomêyes
spôres. Å moumint d' l' acoplaedje, bråmint des tchampions k' on loméve dinltins
«dizeutrins» ou «del hôte sôre» (mins ci classifiaedje la est abandné ådjourdu)
fwaiynut brotchî foû d' tere ene tcherpinte lomêye spôrofôre (on dit ossu
carpofôre), ki poite l' imeniom. Ci sporofôre la, c' est çou k' on lome on
tchampion u èn åbusson u on boloe dins l' cåzaedje di tos les djoûs.

Les tchampions «dizotrins» ou «del basse sôre» polèt ossu produre des
spôrofôres, mins cesses-ciles dimorèt microscopikes.

Pal voye di leu clorofile, toplin des plantes vont poleur agritchter li gaz
carbonike di l' air pal fotossinteze. On dit k' i sont ototrofes. Ci n' est nén
l' cas des tchampions (ça fwait k' on les lome eterotrofes), ki dvèt tirer leu
plan come i plèt po-z aveur li carbone k' il ont dandjî po viker. Po çoula, i s'
sognèt dins leu cotoû, tot hapant les matires organikes di troes diferinnès
façons:

Li biyo-soce fwait pa des côps soude des novelès vicantès sacwès, come les
likens.



https://wa.wikipedia.org/wiki/Tchampion_%C3%A5bsonrece

On tchampion-åbusson u tchampion-boloe, c' est on tchampion k' a on sporofôre,
dj' ô bén on pî et ene tiesse (tchapea).

Sincieuzmint, li mot "tchampion" rascovere eto des sôres k' on n' voet nén leu
pî ni leu tchapea. Soeye-t i ki l' esporofôre est pår trop ptit po-z esse veyou
a l' ouy, soeye-t i k' end a pont. C' est les tchampions microscopikes (e-n
inglès "fungi", dabôrd ki les tchampions-boloes si dijhnut e-n inglès
"mushrooms".

On eploye eto li mot boloe po tos les tchampions å tchapea , mins on l' riténrè
po l' grande famile des boloetacêyes.

Les djins k' ont bråmint d' l' agrès po ls tchampions-åbussons, eyet les aler
code dins les bwès, on les lome les åbsoneus. Les micolodjisses s' ocupnut di
studyî tos les tchampions, åbussons u tchampions microscopikes.

Gn a nén co tant di dnêyes ki ça, dins les motîs walons, po ricnoxhe les
tchampions-åbussons.

Dins l' franwal da Haust, a l' intrêye "champignon", on cåze djusse do ptit rôzé
(bon tchampion), del moreye et del linwe-di-boû come magnåves tchampions.

Come epweznants tchampions, Haust et ses aidants ont rilevé : li vesse-di-leu,
li tchapea d' macrale, li flairant boloe et l' oraye di Djuda.

Dins les inketes da Châle Bruneau, todi à l' intrêye "champignon" , on-z a li
vesse-di-leu, li tchantrele, li coulmele eyet li coumrete. Mins ces nos la
provnèt purade do payis tchampnwès-cåzants.

Dins l' franwal di Nameur, Chantal Denis riprind li linwe-di-boû, li
peme-di-ronxhe, li boloe et l' moreye. I sont rprins direk do motî Léonard.

Dins s' live so les plantes do Payis d' Måmdey, Joseph Bastin cite, avou leus
nos laténs : li boloe (Polyporus fomentarius et Merullus lacrymans), li
vesse-di-leu, li blanke vesse-di-leu, li flairant boloe, li tchapea-d'-macrale,
li linwe-di-boû et l' oraye-di-Djuda.

Dins s' live so les plantes, Robert Boxus a rilevé l' åbusson d' avete (u
djaeye-d'-avete, aubusson d'avète, gaye d'avète; Boletus laricis), li tchapea d'
djindåre (Boletus aereus), l' oraye-di-djaeyi (Boletus juglandus), li
linwe-di-boû (foete-di-boû, linwe-di-tchinne, Boletus hepaticus), li scågne
(Boletus frondosus), li ptit-pwin-d'-leu (Boletus rubeolarius), li "rossea"
(rossia; Boletus scaber), li pwin-d'-leu (Boletus tuberosus), cou-d'-åbe
(Polyporus spp.), li covresse u poye-di-bwès (Polyporus frondosus).



https://wa.wikipedia.org/wiki/Tch%C3%B4caedje_di_l%27_avala

Li tchôcaedje di l' avala, c' est cwand ene ene grosse biesse (tchivalidîs ou
roemiants) a-st avalé ene sacwè ki dmeure astok e mitan do buzea d' avala.

Li tchôcaedje di l' avala, c' est ene des pus laidès strapances po les årtisse
ki sognnut les tchvås ou les vatches.

Les tchvås, les moulets et les ågnes si polnut tchôkî des sacwè nén avalåves e
l' ecdût do stoumak. C' est des carotes di mayisse, oubén des cawes di betråle,
ou des setchès pules di betråle, ou des peletes di laton. Li stopa si fwait
sovint sol dizo do hatrea, a l' intrêye del pwetrene.

Les vatches avalnut cobén tot ronds des naveas, des canadas, des pemes, des
tomates, des orandjes. Cwand i sont trop gros, i dmornut a stok, sovint a l'
intrêye di l' avala, so li dzeu do hatrea.

Li vatche ki s' a tchôkî ene sacwè e gozî saye di l' avaler, maweye dins l'
vude, tosse kecfeye. Bénrade, ele va boscheter (gonfler). Si l' buzea est pår
ristopé, ele va crever dins l' eure ki vént si on nel trawe nén.



https://wa.wikipedia.org/wiki/Tch%C3%A5le_Simonon

Charles-Nicolas Simonon (e walon, pus coûtmint, Tchåle Simonon u Tchåle-Colas
Simonon) a skepyî e 1774, et mori e 1847.

Di s' mestî, i s' a todi dit rintî. Il a viké tote si veye a Vå Bnoete, ki c'
esteut, adon, tos tchamps.

C' est l' seu grand scrijheu e walon k' a cnoxhou les redjimes lidjwès, francès,
holandès pu bedje.

I va enonder ene môde ezès belès letes e walon, li cene di s' rissovni
romanticmint del patreye, et do vî tins. On voet bén çoula divins li long arimea
"Li Côpareye", k' il î cåze d' ene viye clotche del catedråle Sint Lambiet. Li
powinme a stî publiyî dins ene ramexhnêye: Poésies en patois de Liège (1845).

Il a eto scrît des pîces di teyåte: Li spér (1823), Li mårticot (nén tote
fwaite), eyet Conte les duwels (1835).

Tchåle Simonon a ossu scrît des tchansons d' circonstances, come pol rivnowe da
John Cockerill a Serè e 1834.

Dins l' adrovaedje di s' live "Powezeyes e patwès d' Lidje", i dene tot on
sistinme oridjinå po scrire li "patwès d' Lidje". Et mostrer sacwants mwaisses
ponts del croejhete walone. C' est l' prumî k' a yeu l' idêye di scrire li son
yod todi del minme manire (lu, avou on sene ortografike especiå).

Avou "Li Côpareye", i va enonder on clintcha passeyisse dins les Belès Letes e
walon.

Dins si arimé "Li langue nåcionåle", il a prins pôzicion siconte li foirci
uzaedje di l' olandès come lingaedje nåcionå des Bas Payis. Ci scrijhaedje la
pout esse riwaitî come li prumî tecse walon di sociolinwince.

Eto, Tchåle-Colas Simonon a stî onk des scrijheus lidjwès, avou Henry Forir eyet
Charles Duvivier, k' a fwait soude li movmint linwistike walon del fén do 19inme
sieke.



https://wa.wikipedia.org/wiki/Tch%C3%A5le_Djosrand

Charles Josserand (e walon Tchåle Djosran), c' est on scrijheu e walon k' a
skepyî li 9 di decimbe 1907 et k' a morou li 22 d' setimbe 1999.

Di s' mestî, il esteut prof d' umanités, tot dnant on côp d' mwin a l' univ di
Lidje la k' il aveut stî assistant, estant djonne.

Come bouteu pol walon, il a cmincî e 1934 tot metant so pî li walon e scole å
payis d' Lidje. C' est tot naturelmint k' i divna l' prumî prezidint do CRIWE e
1980. Il a eto scrît des livret d' esplikêyes sol walon e francès come "Le
wallon, langue de Wallonie". Et dner des scoles di walon.

Come sicrijheu e walon, i fjha des ratournaedjes do grek et do latén aviè l'
walon. Il a eto eplaidî ene ramexhnêye di powezeyes "Råvions d' al vesprêye"
(1992). Gn aveut eto sacwants sinnetes divins.

Il esteut eto on avanciveus, po tot çou ki rwaite li schapaedje del langue
walone. Il esteut mimbe del Tåvlotêye rifondaedje di l' UCW. Si a-t i foirdjî
sacwants noûmots, pår des cis ki s' ont spårdou lon et lådje come "copinreye". 



https://wa.wikipedia.org/wiki/Taraxacum_officinalis

Li såvaedje cécoreye u salåde des tchamps, c' est ene plante, foirt corante, ki
crexhe ene des prumires å bontins, el Walonreye.

No d' l' indje e sincieus latén : Taraxacum vulgare u Taraxacum officinale. Mins
sincieuzmint, ci n' est nén ene seule plante, mins sawantès plantes foirt
vijhenes.

Ele florixh djaene, avou l' montant del fleur come ene buze, avou on laecea
dvins. Cwand les fleurs souwèt, ele fijhèt ene ronde bole avou tos ploumions ki
volnut evoye.

Les salådes des tchamps si magnnut come salåde cwand ele sont totes pitites, dj'
ô bén divant ki l' montant al fleur ni vegne. Va bén avou des oûs cûts deurs (î
radjouter on filet d' vinaigue).

Li salåde des tchamps, c' est ene plante foirt voltrûle. Ele pout crexhe so les
hourleas, dins les pavêyes, dins les craeyes des meurs. Ele pout dismantchî les
pavés. Adon, el fåt fé crever. Dins les cortis et so les rmouyes, elle est
rwaiteye come on crouwå.

Ele prinda e ses mwins ene bole di pixhelét e sminces. C' est ene tote ledjire
sacwè, come ene bouyete di såvlon, k' on voet houte. Li djonnete somadje on
grand côp, et les sminces si dislaxhnut. On måvi, temoen del sinne, lyi dit :



https://wa.wikipedia.org/wiki/Taraxacum_officinale

Li såvaedje cécoreye u salåde des tchamps, c' est ene plante, foirt corante, ki
crexhe ene des prumires å bontins, el Walonreye.

No d' l' indje e sincieus latén : Taraxacum vulgare u Taraxacum officinale. Mins
sincieuzmint, ci n' est nén ene seule plante, mins sawantès plantes foirt
vijhenes.

Ele florixh djaene, avou l' montant del fleur come ene buze, avou on laecea
dvins. Cwand les fleurs souwèt, ele fijhèt ene ronde bole avou tos ploumions ki
volnut evoye.

Les salådes des tchamps si magnnut come salåde cwand ele sont totes pitites, dj'
ô bén divant ki l' montant al fleur ni vegne. Va bén avou des oûs cûts deurs (î
radjouter on filet d' vinaigue).

Li salåde des tchamps, c' est ene plante foirt voltrûle. Ele pout crexhe so les
hourleas, dins les pavêyes, dins les craeyes des meurs. Ele pout dismantchî les
pavés. Adon, el fåt fé crever. Dins les cortis et so les rmouyes, elle est
rwaiteye come on crouwå.

Ele prinda e ses mwins ene bole di pixhelét e sminces. C' est ene tote ledjire
sacwè, come ene bouyete di såvlon, k' on voet houte. Li djonnete somadje on
grand côp, et les sminces si dislaxhnut. On måvi, temoen del sinne, lyi dit :



https://wa.wikipedia.org/wiki/Tapeu_d%27_baguete

On tapeu d' baguete (ene tapeuse di baguete), c' est onk (ene) ki cwire après
del poujhåve aiwe tot s' pormoennant sol tchamp avou ene baguete di côrî tinowe
dins ses mwins.

On tape li baguete po saveur wice k' i fåt schaver po fé on pousse dins on
tchamp u on corti.

Po taper l' baguete, i vos fåt ene fotche di côrî, 30 a 40 cintimetes longue;
vos l' tinoz tournêye après vos, les deus mwins so les deus dbouts del fotche,
avou les pôces et les påmes des mwins å hôt, et l' gros costé del coxhe padvant.
Vos seroz mo foirt les deus corons del fotche. I fåt serer foirt, mins les mwins
dimorèt todi al minme plaece. C' est nén zeles ki fwaiynut bodjî l' baguete. C'
est l' bwès ki travaye.

Todi avou les doets rtournés et les keutes padzo sor vos, vos avançîz di tos les
costés. Vos catournez l' tchamp dins tos les sinses. Cwand l' baguete arive addé
l' sourdant, u ene voenne d' aiwe k' est dins tere, ele si toide. On nel såreut
ritni. Ele vos pout ttossu bén casser dins les mwins.

Adon, si vos passez sol costé d' on sourd, li baguete va d' cresse disk' a tant
ki vs soeyîxhe å dzeu d' l' eplaeçmint d' l' aiwe. Cwand on-z arive djusse sol
sourd, li baguete dischind tote seule po mostrer l' plaece.

Mins on n' trove nén a tot côp bon. Gn a des plaeces k' i gn a pont d' aiwe. Pa
des côps, on rtoume so des ancyins pousses ristopés. Si on n' trove pont d' aiwe
do prumî côp, i fåt del pacyince. Et todi ricmincî.

Come bwès, c' est l' noejhtî (côrî) ki va l' mî; mins on pout prinde do frinne u
åk come ça.



https://wa.wikipedia.org/wiki/Taeye_(bw%C3%A8s)

Ene taeye (on dit eto: ene rasse, ene virêye, ene håye), c' est on bwès avou
bråmint des sôres d' åbes (côrîs, beyôles, tchinnes, sås, tchårnales, des bwès
d' poye, havurna, evnd., mins nén des faws, metans) k' on-z abate tos les trinte
cwarante ans, tot leyant sacwants beas åbes å mitan.

Istoricmint, les taeyes, c' esteut l' prumî sistinme po dner les manêyes ås
djins. Li mot "virêye" mostere ki ci pårt di bwès la esteut eployeye troes ans å
long, li deujhinme anêye pol sårtaedje, li troejhinme anêye pol soyaedje des
djnesses.

Ecolodjicmint, c' est l' meyeu des ecosistinmes des bwès, ki leye viker onk
astok di l' ôte toplin des sôres di plantes et d' biesses. C' est ene des sôres
di bwès d' åbes ås toumantès foyes des payis timperés.

Ene boune taeye, ça dene ene coide di bwès a l' åre. Mins economicmint, ça n'
rapoite nén assez, et end a todi moens, do moens el Walonreye.

El Walonreye, li bén-fond des taeyes, c' est å pus sovint dås comenes, mins end
a eto da des pårticulîs.

Les mots "taeye", virêye et rasse rivnèt cobén dins les nos d' plaeces del
Walonreye, tot come li mot håye.

Alez s' vey e splitchant motî po des racsegnes linwistikes so les mots "rasse",
"taeye", et "virêye".



https://wa.wikipedia.org/wiki/Tachelheyt

Li chleu ou techelheyt ou lingaedje echleu, c' est on lingaedje amazir del Nonne
do Marok.

C' est l' lingaedje berbere li pus cåzé å monde (8 a 10 miyons d' djåzants et
djåzantes). Å Maroc, so les 30 åcint del djin ki dviznut amazir, 52 åcint cåzèt
techelheyt.. 

C' est l' techelheyt ki rvént li pus sovint dins l' motlî corant do cmon amazir
marokin.

Tot l' payis covrou pa les montinnes do Grand Atlasse et do Ptit Atlasse, disk'
a l' Oceyan Atlantike a Nonne d' Asfi. Avou, inte les deus, li vå do Sousse.

Å Nôr-Ess, les pårlers amazirs do costé d' Tinrir et do Mîtrin Hôt Atlasse
passèt tot doûçmint do techelheyt eviè l' tamazir do Mîtrin Atlasse, sins k' on
n' poye royler ene limodje nete (on pô come li walon et l' picård e Hinnot,
metans).

Accints do chleu : Haha (inte Eswira et Agadir), Sousse (li contrêye li pus
pouxhante på nombe di djins et pal ritchesse), erî-payis d' Marakech, vås do
Dadesse, vås do Draa.

Veyes k' on î cåze bråmint chleu: Agadir, Taroudante, Tiznite, Biyougra,
Tafrawoute, Warzazate, Imi n tanoute, Demnate. Mins gn a ossu beacôp des
chleu-cåzant dins les grandès veyes do Marok: Cazablanca, Rabat, Mecnesse, Fez,
Tandjî.

Gn a, avou, toplin des djins ki djåznut techelheyt l' ont-st ebagué eviè l'
Urope coûtchantrece.

El politike linwistike d' asteure å Marok, li chleu est scrît avou des
caracteres tifinars. Dins l' acsegnmint di l' amazir, i n' est nén schåyî des
ôtes lingaedjes amazirs do Marok, li tamazir do Mîtrin Atlasse eyet l' rifin. L'
acsegnmint e scrijha tifinar shonne diveur moenner a on cmon amazir marokin. C'
est l' lomaedje ki s' a spårdou po si studia e Wiccionaire walon, todi. Mins l'
atuze n' est nén håynêye noer so blanc.

Li Wiccionaire walon shût l' minme piceure, les mots chleus ni sont nén metous a
pårt des ôtes. Mins i sont notés come chleus dins l' hagnon "Spårdaedje". C' est
insi k' on les pout aveur so ene categoreye tote seule. Come les ôtes mots
amazirs, i sont ralfabetijhîs e caracteres laténs et, pacô, e caracteres arabes.

Sol Wiccionaire inglès, les mots chleus polét esse sicrîts e l' alfabet latén. I
sont loukîs come on lingaedje a påt, diferin do tamazir do Mîtrin Atlasse.



https://wa.wikipedia.org/wiki/T%C3%A5vlea_d%27_Mendeleyev

Li tåvlea periodike des elemints (ossu lomé Tåvlea Mendeleyev, classifiaedje
periodike des elemints, ou simplument tåvlea periodike) riprezinte tos les
elemints tchimikes, classés sistematicmint pa leu limero atomike. Il est båzé so
l' idêye do tchimikî rûsse Dmitriy Ivanovitch Mendeleyev, kel prezinta e s' live
Principes del Tchimeye (1869).

Li tåvlea est lomé tåvlea periodike ca tos les atomes metous dins ene minme
colone (di 1 a 18) ont des rshonnantès prôpietés. Dans l' colone 1, el litiom Li
eyet l' sodiom Na ont ene dujhance tchimike rishonnante.

L' esplikêye d' ene sifwaite dujhance c' est k' il ont l' minme nombe
d' electrons sol coûtche li pus å dfoû. Li eyet Na ont fok on electron ki
s' pormoenne sol pus difoûtrinne coûtche; et c' est cist electron la ki srè
disponibe po les reyaccions tchimikes avou ds ôtes atomes. Did la des prôprietés
tchimikes rishonnantes, et leu-z etroclaedje pa colones.

Å pus ki Z (li nom d' electrons) est grand, å pus ki les naweas sont gros ey
inståbes: il ont adon on clintcha a s' pårti (li fission) po fé des atomes pus
ptits et ståbes: c' est des atomes radioactifs. E tåvlea periodike, les atomes
radioactifs sont:



https://wa.wikipedia.org/wiki/Swele_(diyalectolodjeye)

Li swele (on dit eto: li waessén, li rgon, li grin, li blé), c' est ene dinrêye
d' ivier ou d' esté, ki vént bén dins les pôvès teres (såvlon et schayisse).

Li swele a on longou strin, ossu hôt k' ene djin, ene grande påte avou des
courts picas, et ene pitite fene simince, metowe so deus rindjeyes.

El fåt semer setch. On djheut : "Li swele ès seme dins l' poussire, eyet l' grin
dins les broûs".

Dinltins, on l' seméve voltî dins les sårts, et dins les pôves payis, come l'
Årdene. Dins l' Bon Payis (Fåmene, Condroz, Hesbaye), on ahivéve pus voltî do
frumint, ki rapoirtéve dipus.

A stî bråmint abandné paski li strin esteut trop grand, et k' ça flaxhive rade,
et kel grin djårnéve so pî.

El Walonreye, li swele a stî replaecî på swele-frumint diviè ls anêyes 1970. E
l' Almagne, on seme co voltî do rgon å djoû d' ouy.

Li swele esteut sovint emîlé, dj' ô bén, ataké pås dints d' leu (Claviceps
purpurea), on tchampion ki fjheut des noerès brokes so les påtes. Li pwin fwait
avou ces grins la poleut amoenner l' ergotisse, k' a touwé bråmint des djins el
Moyinådje.

Dins les bounès teres, on s' endè sieve come hayon dins les aireyes ås pastekes.



https://wa.wikipedia.org/wiki/Stanislas_Konarski

Stanislas Konarski (e polonès: Stanisław Konarski; di s' vraiy no Hieronim
Franciszek Konarski; vinou å monde li 30 di setimbe 1700 a Żarczyce; morou li 3
d' awousse 1773 a Varsoveye, Pologne) fourit-st on pedagogue polonès, on
resfôrmeu educatif, on scrijheu politike, on fijheu d' arimeas, on fjheu d'
pîces di teyåte, on moenne des Piarisses eyet l' mwaisse précurseu do Sieke des
Loumires el Pologne.

Di 1725 a 1727 Konarski studia å Collegium Nazarenum di Rome, wice k' il î divna
acsegnant di retorike. Pus tård, po-z amidrer si educåcion, i fjha des voyaedjes
el France, e l' Almagne et co e l' Otriche. E 1730 i rivna e Pologne eyet cmincî
a-z ovrer so on novea eplaidaedje dezès lwès polonesses («Volumina legum»).

E 1736 Konarski cminça a-z acsegnî å Collegium Resoviense di Rzeszów eyet e 1740
i va fonder li Collegium Nobilium, ene sicole d' elite a Varsoveye, po les fis
des nôbes («szlachta»). Pus tård, i resfôrma l' educåcion des Piarisses di
Pologne, a l' asulon di s' programe educatif («Ordinationes Visitationis
Apostolicae...», 1755). Ses resfômes ont divnou on pont consecant dins l' lûte
do 18inme sieke pol modiernijhaedje do sistinme educatif polonès.

Å cmince, Konarski a stî asoçné politicmint avou l' Rwè Stanislas Leszczynski;
mins pus tård i s' va aprepyî del «Familia» da Czartoryski eyet å Rwè Stanislas
Auguste Poniatowski, tot pårticipant åzès rlomés «dinners do djudi». Stanislas
Ågusse a fwait fé ene medaye a l' oneur da Konarski, avou s' portrait eyet l'
sicrijhaedje e latén, «Sapere auso».



https://wa.wikipedia.org/wiki/Spitchant_mot%C3%AE_do_walon

L' esplicant motî do walon, c' est li tot prumî diccionaire do walon a-z esse
fwait e walon, dj' ô bén ki c' est nén on diccionaire ki dene les ratournaedjes
e walon di des mots francès, ou les ratournaedjes e francès di des mots walons.
Ci-cial håynêye les definixhas di tos les sinses d' on mot pår e walon.

C' est eto li prumî spepieus diccionaire di tot l' walon, et nén onk ki studeye
djusse on pårler ou on diyaleke do walon.

I fourit askepyî e 2000, so les fyis. E 2003, i bodja eviè l' eciclopedeye
Wikipedia (intrêyes "Motî:"). E 2009, i divna li Wiccionaire walon.

L' idêye pa drî l' esplicant motî est tote simpe, biesse minme: c' est d' aveur
on diccionaire avou les esplicaedjes dins l' lingaedje d' atôtchance, come po ds
ôtes lingaedjes, come avou les Larousse ou Robert e francès, les Larousse ou
Sopena e castiyan, evnd.

Insi, å-z eployî l' francès come lingaedje d' atôtchance dins on diccionaire (po
si adrovaedje, po dire les sôres gramaticåles des mots, pol definixhaedje des
mots), çoula fwait k' on doet tuzer e francès tot l' eployant, foirçixhant insi
on modele di tuzaedje nén walon. Et c' est ki: si on est ki scrît on tecse e
walon, et k' on va rwaitî dins on sfwait diccionaire, on årè vite fwait di mete
des ratourneures francesses.

Ça respondeut eto a on mezåjhe di raprindisses do walon ki l' vôrént aprinde
shuvant li metode d' imersion, tot lijhant l' pus possibe e walon, po pleur
tuzer e walon, purade ki d' tuzer dins èn ôte lingaedje eyet ratourner mot a
mot.

Eto, l' idêye, avanceye pås rfondeus, ki l' walon, come lingaedje, c' est ene
seule intité, et k' c' est insi k' on s' endè doet ocuper; eyet eto l' egzimpe
des diccionaires dins ds ôtes lingaedjes; fijha ki l' såme a todi stî di prinde
tos les mots do walon, di totes les coines, minme les cis ki n' sont nén foirt
eployîs.

I gn aveut ddja yeu des sayes di fé des diccionaires di tot l' walon, mins ele
avént fwait berwete, ou bén prodût ene sacwè d' foirt tene. Li prumire di ces
sayes c' est li Dictionnaire général de la langue wallonne diswalpé pa l' SLLW
di 1905 a 1970. Ci diccionaire la a fwait berwete po sacwantès råjhons; li
diswalpaedje si fjheu pa letes evoyeyes pal posse, ene metôde foirt londjinne
eyet pzante (l' infôrmatike n' egzistéve nén co come on l' kinoxhe asteure); di
pus, ci n' esteut nén on diccionaire do walon, mins di tots les lingaedjes
romans d' Walonreye, dj' ô bén k' i leyive di costé les pårlers walons foû d'
Walonreye (bote di Djivet) eyet maxheut avou les pårlers do picård, lorin et
tchampnwès cåzés el Walonreye, ça n' rindéve nén åjhey li rashonraedje des mots.
Et c' est insi ki, mågré des ans et des ans d' ovraedje, i gn a rén k' end a
sôrtou.

I gn a yeu eto li ptit motî Walo+ mes 3.000 prumîs mots walons da Lorint
Hendschel, onk des prumîs, si nén li prumî, motî a-z esse eplaidî ki rprind des
egzimpes di tot l' walon (Coûtchant, Levant eyet Cinte; li Basse-Årdene åreut
dvou î esse eto, mins li ramexhnaedje des mots n' si fjha nén a tins po l'
eplaidaedje). I s' vinda foirt bén, ene prouve ki l' fijhaedje d' on diccionaire
di tot l' walon sereut bén l' meyeuse rexhowe po l' avançmint do lingaedje, li
rindmint d' l' ovraedje estant meyeu, la k' li minme eplaidaedje pou interesser
pus di djins k' on diccionaire coinrece. Mins ci n' esteut tot l' minme k' on
ptit motî di seulmint 3.000 mots, i gn aveut co a fé po rascovri tote li
ritchesse do vocabulaire walon.

A pårti d' l' apriyesse do Walo+ 3.000 mots, a stî enondé li Diccionaire di Tot
l' Walon ou DTW (a noter, tot passant, l' eployaedje do walon pol tite, di minme
ki pol Walo+ 3.000 mots, al diferince di çou k' si fjheut disk' adon). Li
pordjet ramexhna pus d' 35.000 intrêyes dins ene båze di dnêyes, avou des
esplicaedjes (e francès) et bråmint des egzimpes, et ossu des loyéns inte les
diferins scrijhaedjes d' on minme mot, et inte les mots d' ene minme parintêye.
Li pordjet, enondé pa Johan Viroux, eyet shuvou pa Thierry Dumont et Lorint
Hendschel, adon djonnes studiants, s' a-st ahoté cwand ces-ci ont cmincî a-z
ovrer professionelmint et a fonder ene famile. Mins, al grande diferince d' avou
l' Diccionaire djenerå del SLLW, li fwait d' aveur fwait l' ovraedje dizo
sopoirt infôrmatike a permetou di rinde accessive l' ovraedje (a mitan) fwait,
dj' ô bén ki ç' n' est nén pierdou, et pout siervi d' enondaedje po d' ôtes; et
come d' efet, l' esplicant motî do walon s' endè sieve. Ça fwait ki mågré k' i
gn k' les letes A, B, C, D eyet Z di spepieyes, et ki l' ortografeye eyet li
stîle des intrêyes n' est nén unifyî, ci fourit tot l' minme ene grande
ascoxheye pol diccionairaedje do walon, copurade ki, avou l' democratijhaedje
del Daegntoele, tot l' ovraedje fwait a stî metou lijhåve po tertos, sol hårdêye
http://lorint.walon.org/lh/wa/dic/

I gn aveut eto yeu, bén k' ça n' soeye nén on diccionaire, li waibe del
croejhete walone (http://croejhete.walon.org/), li tote prumire croejhete do
walon, dj' ô bén di tot l' lingaedje walon et nén seulmint d' on pårler dné.

Li fwait di vleur on diccionaire di tot l' walon end a tot naturelmint fwait on
pordjet k' ireut bén avou l' ortografeye do rfondou walon, ki djustumint si
diswalpéve so les minmes trevéns.

L' esplicant motî, come grand scrijhaedje eyet come scrijhaedje di referince,
ourit minme ene sôre di role di prustin po l' ortografeye do rfondou, ki rexha
del periode di sayes et d' esperimintaedjes, po passer a esse bén moens
candjante.

Cwand Pablo Saratxaga, on Walon vnou d' ôte pårt, kiminça a voleur aprinde li
lingaedje do payis i s' trova bén rade divant l' målåjhisté di trover on bon
diccionaire (a ç' moumint la, li diccionaire do pårler d' Lidje — ki c' est la
k' Pablo Saratxaga dimane — da Haust esteut spoujhî dispoy lontins, et n' sereut
replaidî ki sacwantès anêyes après; dj' ô bén, on nel trovéve nén åjheymint dins
les livreyes). Il aprinda gråces al croejhete do walon da Hendschel, eyet åzès
waibes sicrîtes pal soce Li Rantoele, k' i ndè dvénrè mimbe, eyet eployî
normålmint li rfondou walon po scrire li lingaedje.

Mins Pablo Saratxaga esteut ossu informatikî d' mestî et copurade ovréve avou
les libes programes ey esse afaiti a cisse filozofeye di rinde libe les
ovraedjes ki dvrént siervi a tertos; ci n' esteut nén l' prumî côp, li croejhete
da Lorint Hendschel esteut ddja dizo licince libe (li GFDL).

Tot çoula, les idêyes des licinces libes, li mezåjhe po on diccionaire modiene
eyet di tot l' walon, li mezåjhe d' on motî e rfondou walon, eyet li volté ki l'
walon soeye on lingaedje come èn ôte; on fwait ki Pablo djha åzès mimbes del
Rantoele ki ça sereut clapant d' aveur on sfwait diccionaire, onk ki sereut pol
walon çou ki l' Larousse est po l' francès, mins ki soeye libe eyet lijhåve pa
tertos, eyet lijhåve a pårti do prumî djoû. Ciste idêye fourit anonceye eyet
aspoyeye oficirmint pal soce a si mwaisse-raploû do 25 di måss 2000, ey anonceye
al radio a l' emission 900.000 walons d' Nameur li 7 d' avri del minme anêye pa
Pablo Saratxaga eyet Lucyin Mahin, ki dvénrè li mwaisse-amonteu do pordjet.

Å cmince li motî est lodjî so l' éndjole da sinne da Pablo Saratxaga, e s'
måjhone; mins les pådjes HTML divnèt di pus a pus pezantes a fwait ki l' motî s'
ecråxhe. I gn a-st avou des modêyes so papî do motî, ene 60aine d' ezgimplaires
ont stî vindous, e l' anêye 2002, mins après on moumint, li cviersaedje del
cogne HTML po l' imprimaedje divna trop pezante et on n' pola pus fé des modêyes
papî (et di pus, ele divnént foirt sipesses, et do côp, ene miete tchires avou).
I fala cmincî a tuzer a on candjmint d' cogne pol diccionaire.

L' ovraedje so l' esplicant motî si fwait direk sol wiki, c' est on grand
candjmint, la k' ça permete d' ovrer directumint so les intrêyes, åjheymint,
sins dveur ratinde, adon k' avou les modêyes HTML i faleut ratinde ki l'
manaedjeu del waibe copiaxhe les intrêyes al mwin, çou ki fjheut des rtårds di 3
ou 4 moes pa côps.

C' est todi Lucyin Mahin ki fwait l' gros d' l' ovraedje eyet apoirter ses
cnoxhances linwistikes; mins i gn a yeu eto des intrêyes fwaites pa d' ôtes
djins, eyet, come li diccionaire est libe, tot l' minme kî pout pårticiper eyet
apoirter ses cnoxhances po l' ecråxhî. Eto, come l' esplicant motî eploye li
nouzome ovraedje do DTW, on pout dire eto ki les mwaisse-ovrîs do DTW, Thierry
Dumont eyet Lorint Hendschel sont, pa redjiblaedje, des etcherpeteus di l'
esplicant motî.

Å moes d' nôvimbe 2004 i gn aveut a pô près 8.000 intrêyes (li 2/3 co dizo l'
viye cogne so http://moti.walon.org/ 1/3 ddja sol sierveu wikipedia).



https://wa.wikipedia.org/wiki/Soces_di_scrijheus

Ene soce di scrijheus e walon, c' est ene soce ki s' mwaisse såme, c' est di
rabindler des scrijheus e walon, di ramidrer, pu d' eplaidî leus scrijhaedjes.

Sovint, les soces di scrijheus vont-st eplaidî ene gazete e walon. C' est eto
zels ki metront do walon dins les coirnêyes e walon des gazetes grand publik.

Sacwantès soces, come li Rweyål Club Walon d' Måmdey, eplaidnut èn anuwaire
(live ki rexhe on côp l' an).

Li prumire soce di scrijheus e walon fourit li SLLW. Mins, après côp, elle a
divnou aprume ene soce di studiaedje do walon.

So Lidje, gn ourit bråmint d' soces di scrijheus a pårti del fén do 19inme
sieke. I nos fåt cial citer les nos da Toussaint Brahy, askepieu do Cåvô lidjwès
eyet Jean Bury, k' a metou La Walonne so pås so fotches.

So Tchålerwè, li prumire saye di fé ene soce di scrijheus, ça a stî e 1898. Ele
si loma : Les Wallons d’ Chârlèrwèt. Elle aveut stî askepieye pa Jules
Vandereuse et gn aveut ladvins eto Oscar Lefèvre, Joseph Modave, Félicien Molle
et Jean Wyns. Mins ça n' a waire duré. Ene deujhinme saye, l' Association des
auteurs dramatiques et chansonniers wallons du Pays noir (1908) a rade sitî so
s' cou, leye avou. Mins, come c' est å troejhinme côp k' on voet les mwaisses, e
1908, l' ALWAC serè metowe so pås so fotches. Ele vike co enute.

Li prumire soce di scrijheus e walon do Payis d' Nameur, ci serè les Relîs
Namurwès, askepyîs e 1929.

Li prumire soce di scrijheus do Roman Payis fourit li Corporåcion des Romans
scrijheus, k' a skepyî a Åve e 1969.

El Basse Årdene, li prumire soce di scrijheus, li Groupement des Auteurs
Dialectaux Luxembourgeois, G.A.D.L. a stî amonté diviè 1978, et lontins moenné
pa Willy Leroy.

Tipicmint, les mimbes d' ene soce di scrijheus si rapoûlèt on côp par moes. Il
apoirtèt leus scrijhaedjes, et ndè passer ene foye a tos les cis ki sont la. On
lét li scrijhaedje, et fé des rmåkes, soeye-t i so l' ortografeye (li cene
relîte del soce), soeye-t i sol motlî, soeye-t i sol croejhete.

Les tecses insi ramidrés, on dit k' il ont "passé al passete". I seront
dandjreus eplaidîs ene sadju, les meyeus dins l' gazete del soce, les ôtes dins
sacwantès coirnêyes e walon des grandès u des ptitès gazetes.

Droldimint assez, nouv côps so dijh, li splitchaedje des tecses et les
ramidraedjes si fwaiynut e francès. Li rapoirt anuwel si lét eto e francès.
Sovint, les mimbes djåznut inte di zels e francès. C' est ene des råjhons ki les
soces di scrijheus n' ont nén trop adiercî leu côp, rapoirt å linwe-ehåyaejde do
walon.

Sacwants scrijheus e walon ont critiké cisse laide manire la. Gn a cwand minme
yeu ene soce k' a todi ovré e walon, c' est les Walons Scrijheus d' après l'
Ban-Bwès.

Cwand l' novea mimbe a stî rcû, il a l' droet di mete, dirî s' siné, li sike del
soce : R.N. (Relî Namurwès), S. (Såverdea), evnd..

Di 1959 (l° 59) a 1975 (l° 198), gn ava 163 diferins scrijheus a fé eplaidî on
scr$ît d' zels dins l' "Pompe ås Ramons".

Les scrijheus e walon ezès Bourdons (li rvowe di l' ALWAC]]) di 1986 (l° 372) a
1995 (l° 471) estént a 152 (co vicants al fén del termene).

N aveut 41 sicrijheus inte 1989 et 2004 dins soce "Nosse Lingaedje" (riprins
dins leu-z antolodjeye Rispitaedjes).

Inte 1997 et 2000, les "Scrijheus walons do Lussimbork", ki n' riprezintèt k'
ene pitite coine del province, do costé d' Årvaye, estént zels 20. Les meyeus
des scrijheus e walon di tote l' Årdene lussimbordjesse et namurwesse, riprins
dins l' Antolodjeye Scrijheus d' Årdene, estént a 23 co vicants li djoû del
rexhowe do live e 2002.

Li soce "Les Relîs Namurwès" shonne li cene li pus vicante, dispu des razanêyes,
et disk' å djoû d' ouy. Tot fjhant des scoles di walon, il ont parvinou a
rapexhî sacwants djonnes sicrijheus. Ces-ci ont candjî ene miete li stîle des
tecses. Gn a asteure kékes biyets d' oumeur et, afeye, del prôze nén racontrece.

So Lidje, ene des soces ki s' diswalpêye, pol moumint, c' est les scrijheus di
"Intrez don.



https://wa.wikipedia.org/wiki/So_l%27_anuti_(roman)

So l' Anuti, c' est on roman e walon sicrît pa Lorint Hendschel e1994 et eplaidî
e 2006. C' est l' prumî roman scrît e rfondou walon.

Si eplaidaedje, dipus d' dijh ans après si scrijhaedje, a stî adjinçné pal
Rantoele.

Sacwants bokets avént parexhou e 2004 et 2005 dins li rvowe Li Chwès, riscrîts a
môde di Nameur.

Li spoûle kimince a Lene. Årvier di çou kel sicrijheu mete dins l' adviertance,
Lene egzistêye podbon : c' est ene cinse metowe so li dzeu d' Åssôrt.

Li roman d' atcheve e 1788. On sint avni des "grands candjmints", ki c' est l'
revolucion francesse.

Li roman a stî scrît, inte des ôtès sacwès, po mostrer k' on pleut foirt bén
emantchî on roman e walon foû do cåde djeyografike des viyaedjes del Walonreye
di 1900 a 1960, la k' les djins cåzént podbon el walon. C' est çou ki des
waloneus come Albert Maquet riclamént co e 1994.

Mins li voye aveut ddja stî afroyeye pa Emile Gilliard k' aveut ratourné
Collines da Jean Giono, on live ki s' passe dins l' Nonne del France.

Dins l' adviertance ås lijheus, Lorint Hendschel est ene miete fotant å dfwait
do sistinme di rashiyaedje des accints, li seu sistinme de scrijhaedje do walon
accepté pal SLLW å 20inme sieke. I mostere eto l' aroyaedje ki va siervi pol
rifondaedje do walon (di Scåssene a Faimonveye, di Leglijhe a Djenvå).

So l' tite "On bea novea live", Marcel Slangen a corwaitî l' live dins l' l° d'
Esté 2006 del gazete Djåzans walon.



https://wa.wikipedia.org/wiki/Sipeate

Li speate ou blé (blè), c' est ene dinrêye d' ivier, kel grin est covrou (li
payete eva avou l' grin cwand il est batou; gn è dmeure nole traece di påte so
li strin).

On l' seme voltî e l' Årdene, e l' Almagne, el Swisse. Mins, e 1977, g è dmoréve
pus ki 25 ectåres di speate dins l' Province do Lussimbork. Did la li foice ki
fjha li tchambe d' agricoûteure pol renonder, avou des novelès varyistés. 

Tot l' passant inte deus meules ki n' s' aduzèt nén, on parvént a scheure li
smince foû des bales. Li smince si lome li xho.

On fwait do bon pwin avou. Mins del påsse avou rén k' del sipeate si prustixh
må. Elle n' est nén macasse assez. Po fé do pwin, on eploye purade ene farene a
70 åcint di speate. Les boledjîs pôrént mete 50 åcint et co l' vinde come "pwin
di speate".

On sogne voltî les djonnès biesses al sipeate. Elle est ritches e minrås, et
foirt åjheye a didjerer po les åmeas et åmayes ki vnèt d' esse sipanis. Ele les
fwait roemyî, pask' elle est picante. Li speate dene on bon poy åzès biesses.

Sinte Ermulene åreut stî evoyeye pa Sinte Wådrou a e l' Otriche po trover on
frumint ki n' edjaléve nén. Ele end åreut ramoenné a Sint-Houbert. Did la, les
Årdinwès s' årént adût a l' ahiver.



https://wa.wikipedia.org/wiki/Sint_Serwai_d%27_Tongue

Sint Serwai d' Tongue u sint Servå d' Tongue (latén Servatius; årmenyin
Շիրվանզեանզ = chirvantzeantz), c' est on sint fiesti el Walonreye, li 13 di may.
Pask’ i mora d’ five a Måstraik li 13 di may 383.

Il esteut årmenyin et skepyî a Paytagaran, e l' redjon d' Chirvan. On n' sait
nén si c' esteut s' vraiy no, u purade s' on l' loméve insi a cåze di s' payis
di stok.

On n' sait nén si c' esteut s' vraiy no, u purade s' on l' loméve insi a cåze di
s' payis di stok, li contrêye di Chirvan, e l' Årmeneye des vîs trevéns.

Sint Serwai fourit on grand pretcheû disconte di l' arianisse. Il a stî a
bråmint des raploûs disconte les aryins: e 344 e l’ Bulgareye, e 351 e
l’ Edjipe, e 352 a Rome, e 359 a Rimini. Vaila k’ on l’ a metou e prijhon shijh
moes po s’ foe.

I paretreut k’ il åreut passé a Sint-Servå-Lin, el Hesbaye. Ey eco dlé Nameur et
dire messe la ewou ki l’ viyaedje si lome asteure Sint-Serwai.

G. Sfasie, Les sints d' Årmeneye fiestis pamon nozôtes, Li Rantoele, Bontins
2010.



https://wa.wikipedia.org/wiki/Sint_Estiene_di_Muret

Sint Estiene (ou sint Stiene) di Muret (F. saint Etienne de Muret) a skepyî a
Thiers aviè 1048, et mori a Muret e 1124.

Sint Estiene esteut l' fi do viconte di Thiers en Auvergne. A 12 ans, il est
plaecî pa s' pere addé Milon, li doyén do tchapite di Paris et cwand ci-ci est
nomé eveke di Benevent (Calabe) en Itåleye, Etiene el shût avou s' pere po-z
aler e perlinaedje sol fosse di Sint Nicolai d' Bari (Itåleye).

Tins do voyaedje, i toume malåde a Benevent et î dmeure sacwantès anêyes. C' est
la k' a l' egzimpe di Milon et des prumîs ermites di Calabe, i dvént on djonne
ome di grand cour åyant on foirt ataetchmint po si rilidjon. Après on court
passaedje dins les milieus pus ritches del cour pontificåle et l' moirt di
Milon, e 1078, i rintere a Thiers, rinonce a tos ses béns et wangne les bwès d'
Muret addè Ambazac dou çk' i moenne ene veye di grande pôvristé dins l' solitude
des omes et l' prezince do Bon Diu.

Eviè 1075-1079, des ôtes ermites li ridjondèt et i lzî dene on rilidjeus et
tradicionel sicolaedje so les scrijhaedjes des Peres di l' Eglijhe, come Sint
Gustin, et so les Evandjîles. C' est la ossu k' i rescontere Lacerta on dissipe
di prumî ôre puski c' est lu ki va scrire l' istwere et fé continouwer l' ouve
da Sint Etiene di Muret et di ses dissipes. Après s' moirt; ces-ci, divnous
intrè tins benedictins, s' establixhèt a Grandmont hamtea del pårôtche di
Sint-Silvesse (e Limozin) ki l' no divénrè l' ci del congrégåcion.

Gråce a ene tere dinêye pal mere da Hinri II (ki dvénrè rwè d' Inglutere) ses
dissipes lyi bastixhèt ene eglijhe plaeceye dizo s' regue di veye, fondåcion
kinoxhowe après dizo l' no di l' ôre di Grandmont.



https://wa.wikipedia.org/wiki/Sindrome_des_polets_racoulots

Li sindrome des polets måcrexhants (e-n inglès Runting-Stunting Syndrome), c'
est on sindrome k' on rescontere dins les polets d' poytreye.

Li sindrome a stî discrît dispu les anêyes 1940, mins foirt kinoxhou dins les
poytreyes totavå l' Daegne dispu les anêyes 1970.

Al fén, li poytreye est foirt disrîlêye, avou, a 45-50 djoûs, des gros polets di
3 kilos et des racoulots di 1 kilo et dmey (normåldimint, dins les anêyes 2010,
tertos divrént aveur åtoû d' 2 kilos diviè 42 djoûs). Li tôs di rindmint d' l'
alimint, estô di 1,8 kilo d' amagnî po on kilo d' polet, rivént a des chifes di
2,1 a 2,2.

On a taper l' hate so les reyovirûsses. Mins gn a toplin ds ôtes microbes k' ont
stî trovés dins des sfwaits cas, inte di zels :

On ricmande les mwaissès rîles d' on boun aclevaedje des polets, metans : -
respecter les timperateures do bastimint cwand les moxhons sont co poyons. -
moenner l' ansene evoy lon del poytreye, ca les microbes del maladeye dimorèt
divons les polenes.



https://wa.wikipedia.org/wiki/Sicrijhaedjes

Li scrijhaedje si fwait avou des senes k' on lome des letes, ki rintrèt dins on
sistinme k' on lome èn alfabet. E l' alfabet latén, come dins des ôtes alfabets,
les letes polèt aveur des accints et des ôtès faflotreyes k' on lome
sincieuzmint les diyacritikes. On lome sicrijha on metou ashonnaedje di deus u
sacwantès letes, u ene lete avou ene metowe faflote.

Dins l' vî vî tins, on scrijheut so des meurs, u so des pires, so des papirusses
u so des plats oxheas come des spales. Dispu l' Moyinådje, on scrît so do papî.

Dins les sôres di scrijhaedjes, on fwait sovint l' adire inte li prôze et l'
powezeye. Do tins des vîs Greks, gn aveut kel powezeye k' esteut rwaiteye come
èn årt. Paski, minme les racontaedjes, il estént scrîts a môde d' arimea. C'
esteut les epopêyes. Ces vîs scrijhaedjes la estént sovint tchantés.

E payis walon, gn a yeu les paskeyes k' estént sovint fwaites po ene ocåzion u
l' ôte. Ele polnut raconter ene istwere (paskeye do sidje di Wîne), mins pus
sovint, c' esteut po-z ecinser on nobe u on sincieus ki vént d' "monter e
gråde".

Ls tecses di prôze ki sont loukîs come des belès letes sont aprume les romans et
les ptits romans. Mins gn a eto des scrijhaedjes especiås come les pinsêyes.

Mins li contrumasse del prôze ki s' sicrît totavå, c' est del prôze nén
racontrece.

Å djoû d' ouy, les scrijhaedjes sont eplaidîs dins des lives, so des gazetes, u
so des waibes Etrernete.



https://wa.wikipedia.org/wiki/Selande

Sealand (li payis del mer en inglès) est èn estat oto-proclamé, mins nén
ricnoxhou pa nolu; s' i l' sereut, ça sereut l' pus ptit payis, la k' i s' trove
so ene viye plate-fôme å lådje di l' Inglutere.

Li "principåté d' Selande" si vout on vraiy Estat, avou si govienmint et ses
lwès; i gn a minme yeu on côp d' Estat ey on "govienmint en egzil"; mins nol ôte
Estat nel ricnoxhe, nerén les organisses eternåcionås come l' union
eternåcionåle des posses, l' ICANN (pol daegntoele), les telefones, evnd. Po
scrire pa l' posse i fåt-st eployî ene adresse el Grande Burtaegne.

E 1967, cwand li Selande si rclama dislaxheye (li 2 d' setimbe), li platfôme
Rough-Tower (ene viye platfôme militåre del deujhinme guere daegnrece si trovéve
foû des aiwes teritoriåles del Grande Burtaegne, ki si stindént adon djusk' a 3
miles des coisses; dispoy adon les aiwes teritoriåles britanikes ont stî
stindowes disk' a 12 miles, çou ki fwait k' asteure li platfôme si trove sol
teritwere britanike.

Nerén c' est interessant d' noter ki djusse après l' askepiaedje del Selande, li
govienmint britanike fijha distrure totes les ôtes platfômes ki dmorént, po n'
nén dner des idêyes a ds ôtes; eto, li lwe maritime eternåcionåle asteure a-st
ene seccion po specificmint considerer ene nouve construccion artificiele e
plinne mer come estant on teritwere, po-z espaitchî l' askepiaedje di noûs
Estats e plinne mer.

Ça fwait ki, mågré k' nolu n' prind foirt å serieus li Principåté d' Selande,
sol plan djuridike i gn åreut motoit d' l' adire; et l' govienmint britanike
prefere fé shonnance di rén purade ki d' aler dislodjî les cis k' ocupèt ene
platfôme k' i rclame prôpieté del marine di guere britanike.

Li no d' Sealand fourit spårdou lon et lådje å cmince des anêyes 2000 cwand l'
eterprijhe HavenCo fourit askepieye, po mete des lodjoes d' siervices internet
sol platfôme, po propôzer des siervices foû des lwès britanikes ou etazunyinnes
sol copyright.



https://wa.wikipedia.org/wiki/Secale_cereale

Li swele (on dit eto: li waessén, li rgon, li grin, li blé), c' est ene dinrêye
d' ivier ou d' esté, ki vént bén dins les pôvès teres (såvlon et schayisse).

Li swele a on longou strin, ossu hôt k' ene djin, ene grande påte avou des
courts picas, et ene pitite fene simince, metowe so deus rindjeyes.

El fåt semer setch. On djheut : "Li swele ès seme dins l' poussire, eyet l' grin
dins les broûs".

Dinltins, on l' seméve voltî dins les sårts, et dins les pôves payis, come l'
Årdene. Dins l' Bon Payis (Fåmene, Condroz, Hesbaye), on ahivéve pus voltî do
frumint, ki rapoirtéve dipus.

A stî bråmint abandné paski li strin esteut trop grand, et k' ça flaxhive rade,
et kel grin djårnéve so pî.

El Walonreye, li swele a stî replaecî på swele-frumint diviè ls anêyes 1970. E
l' Almagne, on seme co voltî do rgon å djoû d' ouy.

Li swele esteut sovint emîlé, dj' ô bén, ataké pås dints d' leu (Claviceps
purpurea), on tchampion ki fjheut des noerès brokes so les påtes. Li pwin fwait
avou ces grins la poleut amoenner l' ergotisse, k' a touwé bråmint des djins el
Moyinådje.

Dins les bounès teres, on s' endè sieve come hayon dins les aireyes ås pastekes.



https://wa.wikipedia.org/wiki/Scrijheus_redjonalisses

On scrijheu redjonalisse, c' est on scrijheu d' romans ki plaece ses
persounaedjes dins on metou payis, sovint on viyaedje. Et ndè profiter po djåzer
del vicåreye dins les campagnes, foirt diferinne do vicaedje estandård k' on
trove dins les ôtes romans, ki s' pasnut å pus sovint dins l' monde des veyes.

Les scrijheus redjonalisses polnut scrire dins on lingaedje dilérin (come
Mistral u Ignazio Buttitta). Mins i polnut eto, po-z esse kinoxhous et vindous,
scrire dins on lingaedje oficir (Jean Gionno, Jean Mergeai).

E walon, bråmint des scrijheus d' romans sont des redjonalisses, veyanmint k' li
sinne si passe dins on metou viyaedje. A Nåwinne po Joseph Calozet, a Dorene po
Auguste Laloux, dins l' Condroz po Jean-Pierre Dumont, dins l' payis d'
Tchålerwè po Henri Van Cutsem.

Portant, dins le anêyes 2000, les noveas romans e walon ni sont pus si telmint
aloyîs a on metou viyaedje et s' pôrént passer e mwintès plaeces el Walonreye
(Lucyin Somme, Emile Gilliard). Sacwants scrijheus plaeçnut minme leus eros dins
des forveyous viyaedjes (Lorint Hendschel, Chantal Denis, Lucyin Mahin).

Sacwantès fôres ås lives del Walonreye (come li cene d' octôbe a Rdû) sont-st
ecorinnêyes so des scrijheus redjonalisses.



https://wa.wikipedia.org/wiki/Scrijhas_Feller

Li sistinme Feller  , c' est on sistinme di rashidaedje des diyalekes romans del
Walonreye, eplaidî pa si edvinteu, Jules Feller, dins l' Bultén di l' SLLW e
1900 (tome 41, prumire pårteye).

Pol walon, li sistinme Feller va esse accepté, mitchote a midjote, a fwait kel
20inme sieke tchereye. Mins tchaeke soce di scrijheus e walon va wårder des
ptitès piceures da sinne, pacô å rvier des mwaissès rîles da Jules Feller.

Divant l' succès do "Feller", les sistinmes d' ortografeye do walon di dvant
sont sovint lomés "sistinmes pre-Feller".

Todi pol walon, li sistinme Feller n' årè nou shuveu, come sistinme di
scrijhaedje des accints do walon.

Cwand l' ortografeye do rfondou walon va rexhe al dilongue des anêyes 1990, ele
serè contrêye pa bråmint des waloneus å no do "sistinme Feller", dabôrd ki ci n'
est nén l' minme såme.

Li sistinme Feller serè-st atåvlé po scrire eto li gåmès eyet li picård, mins
sins adiercî s' côp.

Divant d' atåvler si sistinme, Jules Feller va studyî les crawieustés des
sistinmes grafikes k' i gn aveut ddja dvant lu (sistinmes pre-Feller) :

Li sistinme Feller est lomé fonetico-analodjike, la k' il est mitan fonetike,
mitan copiant les rîles di scrijhaedje do francès. Il est fwait po des cåzeus
natifs do walon ki mwaistrixhèt bén leu-z accint coinrece et ki savèt ddja
scrire li francès.

Li sistinme di rashiaedje Feller si va spåde tot åd dilong do 20inme sieke, tot
cominçant pal payis d' Lidje, pol rashiaedje des ouves e walon coinreces eyet
pol diccionairaedje.

Mins nerén, viè l' fén do 20inme sieke i gn aveut co des oteurs ki n' eployèt
nén co l' sistinme Feller (ou avou sacwants candjmints, come l' eployaedje di
"xh", "à", "en" po "an", "aî", li pont sol roye, des noveles letes ås faflotes
come ôⁿ, îⁿ, ë, e̊).

Come li sistinme Feller n' est nén ene ortografeye do lingaedje walon, mins ene
manire di rashire les accints des pårlers coinreces, i va gn aveur, viè les
anêyes 1990, on movmint po mete so pî ene ortografeye pol walon (dj' ô bén, k'
on mot si scrijhaxhe del minme manire tot avå), çou ki dinrè l' ortografeye do
“rfondou walon”.

I serè eployî pa les Gåmets ki s' afiyront a l' SLLW (Albert Yande, metans. Eto
dins les motîs ki seront replaidî di cisse soce la (metans, li Motî d'
Tchespire).

Mins, å djoû d' ouy, mo des bouteus pol gåmès come Georges Themelin ou l' trope
di l' Academeye des patwès gåmès ni scrijhèt nén pår e sistinme Feller.



https://wa.wikipedia.org/wiki/Scrijha_tifinar

Li scrijha tifinar (ⵜⵉⴼⵉⵏⴰⵖⵜ, tifinaght, en amazir) , c' est en alfabet speciål
po scrire les lingaedjes amazir u berbere.

Ci scrijhaedje la a stî eployî pås Touwaregs dispoy pus d' 2.500 ans. Il est co
pratiké asteure e Tchad ey e Nidjer, la k' ene pitite gazete culturele est
eplaidêye mitan e francès, mitan e tifinar.

Divant l' 3inme sieke il esteut pus lådje sipårdou, ey eployî pa tos les
Berberes so tote l' Afrike bijhrece, disk' ås Iyes Canareyes.

Å Marok, il esta ricnoxhou come alfabet po raprinde l' amazir dins les scoles e
2002.

L' alfabet tifinagh fourit-st ecôdé dins unicôde å mitan d' l' anêye 2004, dins
l' espåce d' ecôdaedje U+2D30—U+2D7F.

Les prumirès modêyes do scrijhaedje, k' on lome sicrijhaedje libike, ont
aparexhou å 6inme sieke divant Djezus-Cri. Toplin des sincieus pinsèt ki les
tifinars ont, come tos les ôtes alfabets di ces payis la, leu sourdant dins l'
alfabet fenicyin; mins i n' sont nén tertos d' acoird. End a ki pinsèt ki les
tifinars pôrént aveur copyî l' alfabet des fenicyins eyet co èn ôte sicrijhaedje
diferin. Ou co des cis ki pinsèt ki ça pôreut esse ene edvincion pår berbere et
k' i n' årént prin des Fenicyins fok l' ôre alfabetike. Po les cis ki pinsèt ki
ça åreut stî rcopyî des Fenicyins, l' etimolodjeye di tifinagh (k' est on
pluriyal), ça sereut les (letes) fenicyinnes.

Li cogne coûtchantrece a stî eployeye åd dilong del Mîtrinne Mer a pårti del
Cabileye disk' å Marok eyet les Iyes Canareyes, dismetant kel cogne ponantrece a
stî eployeye dins l' Constantinwès, en Aurès, ey el Tunizeye.

I gn a kel cogne ponantrece k' a stî dichifrêye pol moumint, plamor k' i gn a
bråmint di tecses bilinwes punike-libike. On cnoxhe li valixhance di 22 senes so
24.

Les tifinar do Sara, eto lomés libico-berbere ou co vî touwareg sont l' etape
shuvante do scrijhaedje. I gn a sacwants senes di pus, etur zels on trait d'
astampé po noter ene voyale /a/ al fén des mots.

C' est li scrijhaedje eployî co asteure påzès Touwaregs. I gn a des diferinces
dins les valixhances des letes, ki corespondèt åzès diferinces fonetikes inte
les diferins diyalekes, eyet kékès variantes di cogne, mins nouv côps so dijh,
c' est l' minme sistinme eployî totavå, eyet les cis ki savèt lére etindèt
åjheymint les tecses sicrîts dins èn ôte pårler touwareg.

Al fén des anêyes 1960 l' Academeye Berbere va diswalper on scrijhaedje pol
lingaedje berbere, a pårti des tifinars touwaregs tot radjoutant sacwantès
letes. I fourît spårdous emey les vicantisses del tuzance berbere, å Marok eyet
l' Aldjereye, et co emey les abagués e l' Urope (copurade a Paris).

A pårti del modêye 4.10 d' Unicôde, les tifinars sont-st ecôdés dans l'
fortchete di U+2D30 a U+2D7F.

I gn a-st avou des grandès bates po saveur ké scrijhaedje eployî; d' on costé
les wårdiveus ki vlént eployî l' alfabet arabe, come on a todi fwait dispoy la
ddja sacwants siekes, eyet les modierniveus ki volént eployî èn alfabet latén
ene miete candjî, paski, sapinse zels, on n' pôreut viker l' modienté k' avou
cist alfabet la. Å Marok, l' IRCAM a tchoezi ene troejhinme voye, li cene
purmint amazire des (noû-)tifinars. L' alfabet tifinar eployî å Marok a stî
normålijhî, eyet les tifinars (ossu bén les cis d' l' IRCAM, ki les letes
touwaregues eyet les ôtes noû-tifinars) ecodés dins unicôde å mitan d' l' anêye
2004, dins l' espåce d' ecôdaedje U+2D30—U+2D7F. Çoula drova grand å lådje les
ouxhs del modiernité po ci vî scrijhaedje la.

E l' anêye di scoles 2004-2005, bråmint des scoles di l' Estat l' acsegnnut, et
gn a des lives po fé. Les djins n' ont waire trové a rdire. I pinsèt ki li
scrijha di l' amazir a todi stî insi, a môde d' on "scrijhaedje chinwès". Les
tchinnes di tévé do payis ont sovint mostré des rpoirtaedjes la k' les scolîs et
scolresses sicrijhnut eyet prononcî des mots en amazir.

Dispu 2010, bråmint des scoles do Marok ont ene plake d' intrêye e tifinar,
ostant ezès payis arabe-cåzants ki dins les contrêyes djåzant l' amazir. Toplin
des institucions nåcionåles, des emissions d' tévé, evnd. ont-st on sortite e
tifinar.

Les tifinars touwaregs sont eployîs co e Tchad ey e Nidjer, la k' ene pitite
gazete culturele est eplaidêye mitan e francès, mitan e tifinar. Mins, al
diferince di çou k' si fwait asteure å Marok, i n' a nén di scolaedje, eyet pô
d' djins el savèt scrire (sovint d' pus d' femes ki d' ômes, ki ces cis scrijhèt
pus voltî en arabe)



https://wa.wikipedia.org/wiki/Scrijha_%C3%A5

Li lete Å (lomêye A-bole), c' est ene lete di l' alfabet latén fwaite d' on on A
avou on ptit rond å dzeu, lomé accint-bole. Si côde unicôde est U+00E5 pol
pitite lete eyet U+00C5 pol grande lete.

Divant çoula, a Lidje, on eployive li lete Â (Cambresier, Forir). E 1898, Joseph
Kinable eployive co "Â".

E 1901, li lete Å est acceptêye pa J. Haust come sicrijha pol long A d' Lidje,
foirt ålwetrin. Mins, po Vervî, J. Feller eploye co on scrijha ki rshonne å "ó".
Portant, e 1947, J. Wisimus, dins s' motî, va prezinter l' accint d' Vervî avou
l' lete Å.

Tot al dilongue do 20inme sieke, gn ava todi pus di scrijheus do Payis d' Lidje
k' eployît l' lete Å, minme s' i vnént di viyaedjes la kel prononçaedje esteut
Â.

A dater di 1992, ele va esse acceptêye come betchfessî scrijha : li betchfessî
å. Adon, ele serè rconoxhowe eternåcionålmint come on sene ortografike do walon.

C' est L. Mahin k' atåvla l' alomåcion d' "A-bole" e walon, a cåze do minme
houcaedje e daenwès. El Basse Årdene ey e Coûtchant walon, on prononce
"A-boule".

Elle est co eployeye po noter des accints ås aschates walon-picård, come a
Courcele.

Dins si alfabet fonetike, Charles Bruneau l' eployive eto po sacwants accints di
des viyaedjes metous so Smwès.

Foû do walon, cisse lete la est eto eployeye e daenwès, suwedwès, norvedjin,
istro-roumin eyet tchamoro.



https://wa.wikipedia.org/wiki/Schoir%C3%A7aedje_des_tcheneas

Li schoirçaedje des tcheneas u pelaedje des tcheneas, c' esteut ene ovraedje k'
on fjheut troes cwate samwinnes å long, dispu l' fén do moes d' avri disk' e
moes d' may et li cminçmint do moes d' djun, divant li fnå. C' est a ç' moumint
la k' i gn a l' pus di seuve et k' li schoice si disclape li mî. Mins i fåt ene
djournêye k' i fwait bon vint. Cwand i bijhe, on leye des ptitès nuketes di
schoice après l' blanc bwès (on djheut k' les åbes avént des pûs).

On displakéve li schoice avou on peloe (u pela). E sacwantès plaeces, on n'
peléve ki so deus metes (a hôteur d' ome). I faleut cmincî pa rnetyî les doyes
do tchenea. Après, on-z abate les tcheneas, et peler l' deujhinme teu so ene
gade tote simpe (po n' nén trop si baxhî).  Udonbén djusse soyî l' tchenea a
deus metes, leyî vni l' houpî al tere, pu l' peler come çoula, pindou. 

Po les ptitès coxhes (les caybotes, les cleperes), on bouxheut dsu avou on mayet
po fé toumer les schoices. On s' meteut a l' ombrire po fé cist ovraedje la. On
meteut ces ptitès schoices la inte cwate pikets, po lzès loyî a boteas d' dijh
kilos. 

Årvierdimint, li djontî k' on-z amantchive po souwer li schoice esteut metou å
solea. On loméve çoula li souwinne. Ele dimorént la ene hapêye. Pu on lzès
loyives a botes di 25, 30 kilos, avou des håres di côrî.

On vindeut les schoices å martchand, po-z esse molowe dins des moléns ås
schoices. Po fé do tan.

Alez s' vey e splitchant motî po des linwincieusès racsegnes so les mots
"pelaedje", "schoirçaedje" et "tchenea".

On-z a pelé ås tcheneas tant k' on-z a eployî do tan po taener les peas. Et ki
l' mwin d' ouve po fé cist ovraedje la n' esteut nén trop tchire. Après l' guere
di 40, on n' a pus peler el Walonreye. Mins bén el Grande-Dutcheye. Å djoû d'
ouy, on fwait co do tan po taener l' cur ki sieve po les solés et les ôtès
ahesses ortopedikes. Li pelé tchenea esteut on foirt bon bwès d' tchåfaedje. I
s' vind foirt tchir el veye di Lussimbork. 

A Transene, on peléve les tcheneas k' estént so s' pårtaedje di virêye.  On-z
esteut payî do martchand, tot vindant les schoices. Mins e Lussimbork, les djins
d' Wårdin et avår la alént peler pol bwès so des côpes k' avént stî atchtêyes d'
on martchand. Li martchand aveut les schoices sins payî les peleus. Et les
schoirceus avént l' bwès. 



https://wa.wikipedia.org/wiki/Schaesseu

Des schaesses, c' est des grandès longuès pîces di bwès, avou on fortchon, on
strî u ene clawêye plakete po mete si pî après. On prind les bwès dizo s'
bresse, come des crosses, et roter avou. On saye insi d' esse pus hôt, po passer
l' aiwe, metans, u d' aler pus rade.

Li ci ki rote so des schaesses, di s' mestî si lome on schaesseu  u on schaessî.

Alez s' vey e splitchant motî po des linwincieusès racsegnes so les mots
"schaesse" "schaessî" et "schaesseu".

A Nameur, dispu l' 11inme sieke, on rote a schaesses. Dispu å moens li 16inme
sieke, gn a on spôrt "nåcionå" namurwès, ki s' djowe sol Plaece d' Åres, divant
les grands priyîs, et k' c' est deus ekipes di schaesseus ki lûtnut ene siconte
di l' ôte. C' est les bates di schaesseus d' Nameur.

Li 31 di may 1774, Miyin d' Otriche, li fré da l' Impreu Djôzef II, vént a
Nameur, et, por lu, on-z emantche ene grande bate di schaesseus. On-z a rashonné
on meye di schaesseus. I gn a deus camps : les "Mélans", k’ ont des schaesses
noeres èt djaenes et ki vnèt foû del viye veye (li cene di 1400), et les
Avresses, k’ ont des schaesses rodjes et blankes, et ki vnèt foû del novele veye
et des forbots.

Deus acteurs francès, Klairwal et d’Armand, ont stî asblawis del beaté del bate.
I decidnut tos les deus do scrire ene pîce di teyåte po rinde bon dvwer ås
schaesseus. Li cene da Klairwal serè djouwêye e teyâte di Nameur li 9 di djun.
Ladvins, gn a on boket d' cåzaedje e walon. 



https://wa.wikipedia.org/wiki/Sara_Co%C3%BBtchantrece

Li Sara coûtchantrece (on djheut, davance, li Rio de Oro; pol Marok, c' est l'
Sara marokin), c' est l' boket do Sara metou tot å Coûtchant. Il a stî colnijhî
pås Espagnols disk' e 1975.

Les peupes do Sara Coûtchantrece ricnoxhént li suzrinnté (el beyaa) des rwès do
Marok, dispu Hassan Prumî (diviè 1890-1910). Des ôtes tribus estént purade
riloyeyes a des suzrins metous el Moritanreye. Mins après, les loyéns ont stî
côpés do tins del colnijhance espagnole.

E 1975, li tribunå eternacionå del Håye ricnoxhe les årgumints istorikes do
Marok et del Moritanreye. Mins i rclame eto li droet des djins d' låvå di
decider di leu-z avni. Adon, e ratindant k' i djhénxhe cwè, i pårtixh li Sara
coûtchantrece e deus: les deus tîces bijhreces seront administrés på Marok et l'
tîce nonnrece pal Moritanreye.

Adon, les Espagnols ont rexhnut foû do teritwere e moes d' fevrî 1976, après li
“Vete Måtche”, on rotaedje di civils marokins disk' al frontire inte les deus
payis.

Li movmint "Polissario" (Frente por la liberacíon del Sahara y del Rio de Oro)
est stî askepyî adon, po-z espaitchî les Marokins et les Moritanyins di s' rinde
mwaisse do payis. Li Polissario edjîstrêye si cmandmint a Tindouf (Aldjereye),
pask' il est sotnou pås Aldjeryins.

Gn a yeu ene peclêye di sayes di l' ONU po racmoirder li Marok eyet l'
Polissario, mins les deus pårteyes candjnut d' idêye come di tchmijhe. Adon,
on-z a todi fwait berwete.

Li dierinne saye a stî enondêye pa ene rezolucion d' l' ONU do 30 d' avri 2007.
Elle est rashiowe so deus atåvlas riçus å Consey di Såvrité djusse divant, onk
do Marok et l' ôte do Polissario. Ele dimande ås deus margayeus di s' ashire a
ene tåve, et di djåzer cwè et kesse, direk inte di zels, mins avou les
Aldjeryins et les Moritanyins ki sont la come priyîs.



https://wa.wikipedia.org/wiki/S17

Ene båke so les bwès d' l' Årdene (Ène bauke su lès bwès d' l'Ârdene), c' est on
live a môde di live di scole, k' a rexhou e 3 tomes, li prumî e 1984, les 2inmes
et 3inme e 1993, sicrît pa Lucyin Mahin, et eplaidî ås edicions Scaillet, a
Montniye-Tiyoû.

Li mwaisse tecse est scrît tot notant li prononçaedje do walon a Transene, on
viyaedje del Basse Årdene.

Li sudjet d' tchaeke tchaptrê, udon shijhe, c' est on roufion, li ptit Firmin,
ki dmande a si nonnonke Colas les ca et les ma so des sacwès a vey avou les bwès
d' Årdene.

Adonpwis, gn a ene djivêye di målåjheys mots k' i gn aveut dins li lçon,
esplikés e francès, pacô avou ene pitite fråze. Eto, li live est rprin so l' l°
S17 dins l' djivêye des motîs. Tos les mots d' "Ene Båke" sont eto reployî dins
l' båze di dnêyes Rasgotaedje des Bassårdinreces.

Gn a eto ene cåkêye di portraits (mins co do tins do noer et blanc), sovint
saetchîs på scrijheu lu-minme. Gn a ossu des dessinaedjes da Bernard Lecomte,
Marie-Annick Hardy, et minme onk da Serge Duhaillon.



https://wa.wikipedia.org/wiki/S%C3%A5rtaedje

Li sårtaedje, c' est l' eployaedje d' on bwès, k' on-z a abatou les åbes, po
siervi di tere a coûtiver. Li bwès pout divni po todi ene erûle tere
(distrîxhnaedje), oudonbén esse semé djusse li prumire anêye, et les djniesses
côpêyes li deujhinme anêye, pu les åbes ridjeter (tecnike des pårts di virêye).

Li sårtaedje-distrîxhnaedje (sins leyî rcrexhe les åbes) a leyî toplin des nos
d' plaeces el Walonreye et ôte pårt e l' Urope coûtchantrece.

Les sårtåves bwès, ci n' est les hôtès futêyes. Les signeurs avént bén sogne di
s' les wårder come sourd di rivnous. Mins, çou k' on dit « bwès à sårter », c'
est putoit des taeyes avou des bou­xhons et des djniesses, k' on côpéve tos les
15-20 ans, po-z î mete on côp do swele, divant d' el leyî rdjeter 15-20 ans å
long.

L' idêye est di greyî les waezons et d' les stinde so tere, por zels lyi dner
leus maigues rezieves di fosfôre et d' potasse. Et do carbone po fé d' l'
oumire.

On djheut k' après on rpoizaedje di 15-20 ans, li tere resteut boune a on
semaedje di rgon.

Après ene côpe a blanc stok], on stramléve les spenes et les fenès coxhes ki
dmorént, po fwaire tiraedje. Pu, padzeu, les foyes et les yebes k' on-z aveut
leyî souwer.

Ene deujhime manire di sårter, c' est l' fornelaedje u broûli : fé ene rîlêye di
ptits forneas po broûler les waezons.

Tot come les fådes, i faleut tni l' mwin (et l' ouy) a ses forneas po-z ariver
a-z awè ene fene poûssîre k' on stramléve divant d' semer.

Li diferince etur les deus manires, c' est ki l' feu corant distrujheut tot çk'
esteut so tere. Dabôrd ki sårter å feu covrou sipårgnive les raecinêyes ki dvént
rdjeter po 15-20 ans. 



https://wa.wikipedia.org/wiki/Rwanda-Ouroundi

Li Rwanda-Ouroundi, c' esteut l' teritwere ki respond asteure å Rwanda et å
Bouroundi, di 1922 a 1962.

Les deus payis, des dislaxhîs rweyåmes fourît anecsés pås Almands avou des ôtes
estats del contrêye des Grandès Laetches al fén do 19inme sieke, kiminçmint do
20inme sieke. Mins gn aveut waire di colons ki s' î avént setlé.

Tins del guere di 14, les deus payis fourît evayis pa l' årmêye bedje do Congo
bedje (1916).

Al Påye di Versaye (1919), l' Afrike levantrece almande fourit dnêye ås Inglès
(Tanganica), såf les bokets å fén Coûtchant k' alît al Beldjike.

Li 1î d' nôvimbe 1922, ces teritweres la divnèt oficirmint «teritwere dizo
mambornance bedje do Rwanda-Ouroundi».

E 1924, li Societé des Nåcions sicrît les clawes do mandat bedje po «diswalper
ces teritweres la et les aprester a l' indepindance».

Sacwants politikîs, aprume les Inglès et les Almands ont rprotchî sovint ås
Bedjes d' aveur profité di ces teritwere la, come el fijhént e Congo bedje tot
lzî fjhant produre do cafè, sins tuzer å diswalpaedje do payis et des djins.

E moes d' nôvimbe 1953, el Minisse des Coloneyes a Brussele a dné l' ôre dè fé
po l' prumî côp des eleccions po lomer des conseyîs po les dzo-tchîfreyes.

Les adjints teritoriås bedjes divént dner ene foye di papî ey on croyon a
« tchaeke ome adule et binasné » por lu scrire dijh nos d' djins k' il åreut
tchoezi por yeusses divni conseyîs el plaece des Toutsis ki l' estént disk' a ç'
moumint la.

Ey on a rataké e moes d' djulete 1959 po lomer å sufraedje direk les dzo-tchîfs
ki, disk' a ç' djoû la, stént todi des Toutsi tchoezis eyet lomés på Mwami, li
rwè do payis.

Li 28 di djulete 1959, el mwami Moutara III do Rwanda tchait moirt après awè stî
å medcén bedje ki lyi dveut fé ene pikeure. Ey el brut court ki c' est on côp
des Bedjes ki lyi ont dné l' bouyon d' onze eures, sene ki l' Beldjike abandnéve
les Toutsis.

El djoû del Tossint e 1959, gn a yeu come on pogrom. El tchesse ås Toutsis a
cmincî. I gn a bråmint ki s' ont stî gårer dins les payis vijhéns, e l' Ouganda,
par egzimpe.

Djusse après, c' est l' côp d' estat d' Djitarama : les Houtou k' ont wangnî
erviersêynut l' institution rweyåle po proclamer l' Republike.

Moenneu moderé, on Houtou do sud do Rwanda, Grigwere Kayibanda est lomé prumî
Prezidint del Republike. Li Beldjike, k' est co l' pouxhance administrante disk'
å moes d' djulete 1962, date di l' indepindance, ni dit rén et leyî fé. 



https://wa.wikipedia.org/wiki/Rw%C3%A8-pexheu

Li vert-pexheu ou mårtén-pexheu ou rwè-pexheu ou pexhrea ou rapexheu , c' est èn
oujhea ås belès coleurs ki vike tot l' long des aiwes, et haper des pexhons tot
ploncant dvins.

Po pexhî, i s' mete so ene coxhe dizeu l’ ri, et plonkî dins l’ aiwe. I prind
voltî les graevîs.

I fwait s' ni e moes d' may. I trawe on grand longou boyea dvins on tera d' ene
erive. Tot å coron, a longueur d' on bon bresse, i fwait s' djîsse avou des
eriesses di pexhon.

Si vicaedje est discrît clapantmint pa Jean Lejeune dins «Avå trîxhes et bwès» .

Li fén del novele, c' est cwand l' Ambleve aveut dmoré edjalêye sacwants djoûs.
Crevant d' fwin, i dva dandjreus plonkî dins on trô dins l' glaece, so ene
colire di l' aiwe. Mins s' ni rtrova-t i nén l' trô, et mori dins l' aiwe.

Anatole Marchal a eto si modêye so l' istwere do vete-pexheu. Elle est racontêye
dins «Li dierinne shijhe» p. 150-152.

L' almand et l' neyerlandès l' lomnut «oujhea d' glaece», dandjreus pask' i l'
voeyèt dilé les edjalêyès aiwes, crevant d' fwin, et cwerant on trô dins l'
glaece (loukîz li spoûle da Djhan Ldjonne di Djoupeye ciddé ådzeu).



https://wa.wikipedia.org/wiki/Rouwale

Li mwaisse rowe di sacwants viyaedjes si loméve li "tchinrowe" (tchimin-rowe et
nén tchén-rowe), si ele esteut on cnoxhou tchmin, boutans, k' aléve so ene
grande veye. Asteure on-z eployreut purade "grand-rowe" on calcaedje do francès
"grand-rue".

Les lådjès rowes d' ene veye, sovint avou des åbes sol costé, si lomént
divinltins "strêye" (Feronstrêye a Lidje) mins asteure, purade "avnowe"
(noûmot).

Les mots "rowe" et "rouwale" rivnèt toplin dins les nos d' plaeces del
Walonreye.

Li mot n' esteut waire eployî dins les viyaedjes, la k' on djheut purade "voye
di..." avou l' viyaedje ou l' hamtea shuvant. Metans, po Transene : Voye di
Viyance, Voye di Smu, Voye di Stegne, Voye di Mirwå. Mins, li mot "voye" va eto
po des tchmins sins måjhone (todi a Transene : voye di Libin, voye di Lesse,
voye di Rdû, voye do molén.

Dispu les grands rebanaedjes di 1977, on-z a disbatijhî les "voye di..." avou l'
no d' on viyaedje del minme intité. Metans : on n' pleut nén aveur 2 "voye di
Viyance" dins l' comene di Libin : ene ås Libins minme, ey ene a Transene.

Gn a eto des ancyins d' voye k' ont stî rbatijhîs cwand on-z î a basti. Todi a
Transene : Li "voye di Smu" a divnou "Rue nouvelle", li voye di Mirwå "rue des
hêtres", li voye di Stegne "rue de la colline", li voye di Viyance "rue de la
chapelle". Mins gn a pont yeu di rlomaedje espontané e walon, a pårti des nos
francès oficires.

Li mot "rue" a eto stî dné a des nos d' plaeces ki n' avént nén c' no la. Metans
"al Vozale" a Durnale a vivnou "rue d' Al Vozale". A Fosse-li-Veye "al Vå" a
divnou "rue al val", riwalnijheye po les plakes e walon "reuwe A l' Vau".

Portant, di tenawete, on wåde l' emantchaedje walon. Metans a Welin : "Au boni"
(å bounî).



https://wa.wikipedia.org/wiki/Romans_e_walon

E 20inme sieke, end a nén co tant yeu, eneviè les eplaidaedjes di ramexhnêyes d'
arimeas.

Dilé les romans e walon, come live di prôze, gn a eto des otobiyografeyes e
walon, sicrîte, e pårteye, a môde di roman.

Les romans e walon ont stî å pus sovint eplaidîs come lives. Mins sacwants ont
djusse parexhou e fouyton dins des gazetes e walon. A dater di 1998, sacwants
romans e walon ont rexhou sol Daegntoele divant d' esse publiyîs so papî.

Dins Gabriyel eyet Gabriyel, les bates di dvizes des persounaedjes divnèt ene
vraiye assaye, avou citåcion des versets da Sint På.

Bråmint di ces scrijheus la fwaiynut pårteye di çou k' Lorint Hendschel loma li
"djermêye 48".

Li mwaisse persounaedje, c' est ene biesse. Metans, on live, dins "Cadet" da
Djhan Lejeune.

Les romans e walon sont sovint imprimés a conte d' oteur. Udonbén k' èn oteur ki
scrît bråmint fwait si prôpe pitite måjhon d' edicion. Emile Gilliard li lome
"Dire et scrire e walon"; dispu 2001, Chantal Denis et Lucien Somme fwaiynut ene
coleccion a zels deus. Nerén, les romans e walon ni s' vindèt nén foû di leu
coine (metans les romans namurwès a Nameur). Li vindaedje si fwait avou l'
aidance des soces di belès letes (ALWAC po "Mamjhele Chôze). Pacô, c' est ene
grande soce di belès letes ki s' ocupe d' eplaidî les romans, come li SLLW avou
les cis da Calozet. Udonbén "Micromania" po "Aline" ratourné pa Willy Bal. Adon,
i sont on pô dpus spårdous.

Des eplaideus a leu boûsses ont, pacô, rexhou des romans e walon: "Vos, mi, come
hasse et roy" a stî publiyî pa Dricot, pol martchî lidjwès. Li minme eplaideu
rimeta çoula e 2002, to fjhant moussî foû, après l' moirt do scrijheu, les deus
romans da Emile Sullon "L' ome ki n' dimandéve rén" eyet "Li famile Sinte". "Li
batreye des cwate vints", saetcheye a 400 egzimplaires, a vûdî did mon Weyrich
(å Tchestea), avou l' idêye kel live sereut léjhou so tote li Walonreye, poy ki
c' esteut l' prumî roman eplaidî e rfondou.



https://wa.wikipedia.org/wiki/Roemiant

Li roemiaedje ou rimawiaedje, c' est l' rimontaedje di l' amagnî del panse, po-z
esse rimawyî dins l' boke, et pu esse ravalé. L' amagnî ki rmonte et ridischinde
insi si lome li roeme.

Li rmawiaedje ni rote ki paski les roemiants ni maweynut nén l' amagnî.
Foiravant k' i n' ont nén l' tins, todi a l' awaite d' on magneu d' tchå k' elzè
vénreut scroter.

Li yebe, waire kibroyeye, arive dins l' panse. Les gros bokets dimornut å dzeu.
C' est zels ki vont stombyî des rcuveus d' messaedje do costé do trô d' arivêye
di l' avala (cardia), ki s' drove å moumint ki l' panse (et l' bounete) si
rastrindèt, et fé rmonter l' roeme.

Les gros bokets ni sårét passer el moliete (vraiy stoumak) a cåze do cint-fouyas
(li troejhinme potche del pansreye) ki fwait come ene passete.

Les roemiants roemeynut purade del nute. C' est por zels ene sôre di dmey
doirmaedje.

On roemiant ki n' roemeye pus, c' est k' il est malåde. Li roemiaedje est don on
fel sene di boune santé.

Les roemiants ni rnådèt nén come les ôtes biesses ås tetes, poy ki l' ovraedje a
l' evier do buzea d' avalaedje et normå por zels. Mins i polnut leyî rtchaire li
roeme dins sacwants maladeyes.



https://wa.wikipedia.org/wiki/Rlidjon_djwive

Li rlidjon djwive ou rlidjon israyelite ou djudayisse, c' est li pus viye des
rlidjons monoteyisses. Elle est co pratikêye ouy, totavå l' Daegne, foirt avant
e l' estat d' Israyel.

Les sints lives del rilidjon djwive (Tora) ont stî rprins des crustins (Vî
Testamint). Li Djneze et bråmint des ôtes bokets (istorikes et racontroûlreces)
si rtrovnut eto dins l' Alcoran.

Li mwaisse atuze teyolodjike, c' est li cene d'on Diu unike k' a fwait aloyance
avou Abråm et a transmetou si loe a Moyisse.

Gn årè on Messeye ki vénrè pus tård et mete so pîs li ringne del djustisse sul
Daegne. Mins ci-ci n' est nén Djezus-Cri, nén ddja waitî come on profete pa les
Djwifs.

Li live sacré est (rilomé Bibe pa les crustins) est espliké pal Mishnah eyet l'
Talmoud.

Les fiesses rilidjeuses eyet li semdi djwif (shabbat) sont des djoûs ki les
praticants sont-st oblidjîs d' si rpoizer.

I gn a normålmint troes dispinses å djoû (chahrit, minhat et arbit) k' on
adjoute a mousaf, les shabbats, djoûs di fiesse et les 1îs do moes liturdjike
et, totoute, neylah po li Yom Kipour.(a mî espliker)



https://wa.wikipedia.org/wiki/Riwaitant_(codjowaedjes)

El riwaitant u li rwaitante, ezès codjowaedjes do walon, c' est l' 3inme djin do
singulî.

Pol cawete des rwaitants di l' indicatif prezintrece, on-z a ritnou deus cawetes
di codjowaedje, ki rascovrèt les cénk mwaissès disfondowes k' i gn a el
Walonreye. Metans, pol viebe bouter:

ki rprezinte li pus lådje oyowe, modele finixhant e voyale (disfondowes: -èt,
-ant, -at).

ki rprezinte ene ôte codjowaedje, foirt tipike, et k' est eployî a Nameur et
Tchålerwè, modele avou on stitchî N divant ene finåle e voyale (disfondowes:
-nut, -nèt).

Li suddjonctif prezintrece si fwait tot radjoutant ene deujhinme cawete -xhe ås
cawetes di l' indicatif prezintrece. Les T d' croejhete et l' accint sol droete
tcheynut. On-z årè:

A noter eto ki, po les råles viebes k' i gn a avou troes bodjes (come vini), les
fômes avou -nut/-nuxhe eployèt li troejhinme bodje (eto eployeye po les troes
prumirès djins do suddjonctif): dji vén, nos vnans, i vnèt, i vegnnut; ki dji
vegne, ki nos vnanxhe, k' i vnexhe, k' i vegnnuxhe.



https://wa.wikipedia.org/wiki/Rilom%C3%A9s_romant%C3%AEs_e_walon

Les scrijheus d' romans e walon si polnut conter so les doets des deus mwins (V.
Georges). Paski on n' pout nén conter come romantîs tos les scrijheus e walon k'
on fwait del prôze.

Li prumî grand romantî e walon fourit, sins manke, Dieudonné Salme, ki cminça al
fén do 19inme sieke.

René Barmarin n' est nén foirt conoxhou, dandjreus pask' i n' a nén fwait on
live avou s' roman. C' est parey avou Jules Sottiaux.

Portant, ces troes scrijheus la n' ont nén stî ritnous dins l' grosse
antolodjeye da Piron.

Ça fwait ki ci serè l' Djôzef Calozet ki s' dinrè a cnoxhe come li prumî vraiy
sicrijheu d' romans e walon, avou "Li bracnî" (1920).

Après l' guere, so Tchålerwè, Henri Van Cutsem enonde on movmint ki Léon Mahy,
et des ôtes, alèt continouwer.

Mins li grand mwaisse del sôre, ci serè seur li Gusse Laloux, pask' i va
amoenner totès tecnikes foirt lon do simpe contaedje d' ene paskeye e prôze.

Bråmint des tecnikes da Laloux vont esse riprinjhe pa Lorint Hendschel, Chantal
Denis et Lucien Somme.

Mins, avou Lucyin Mahin eyet Djan-Pire Dumont, ces noveas romantîs la ont ça d'
bea : i fwaiynut passer leus spoûles dins on monde la k' on n' djåze nén walon
podbon. Et renairer insi li djinre d' on bea côp !



https://wa.wikipedia.org/wiki/Rifondou

Li rfondou walon, c' est on sistinme di scrijhaedje unifyî do walon, enondé pa
l' UCW eyet porshuvou et spårdou pa l' SNR Li Rantoele dins les anêyes 1990.

Li rfondou walon n' ehåye nén li prononçaedje do walon. Portant, a dater di
2009, on-z a eto atåvlé on "prononçaedje zero-cnoxheu".

Li mot "rfondou walon" (r'fondu walon) aparexhe pol prumî côp dins l' rivowe
"Singuliers" e 1993 dins èn årtike da Lucyin Mahin .

Li rfondou walon a stî enondé pa on papî da Jean Germain dins l' rvowe "Toudi"
ki date di 1989. I mostere kimint k' on pôreut prinde åjheymint ene pus lådje
oyowe po ene cwénzinne di mot (loukîz : Mapes ALW et rfondaedje). Il propôze
eto, al rissaetchete, li betchfessî ea.

L' idêye di rmete eshonne les mots des diferins accints do walon a tcheryî avou
l' adjinçnaedje do motî franwal "Walo +" (adjinçné pa Lorint Hendschel po l'
UCW, avou toplin des aidances). Li live rexhe e 1992 et pout esse riwaitî come
li mwaisse astoca des betchfessîs scrijhas "å" et "ô".

E 1993, li minme Lorint Hendschel eplaide on sillabusse : "Quelques propositions
sur l'établissement d'une langue wallonne écrite commune" ). I diswalpêye pår li
sistinme da Djan Djermwin avou les pus lådjes oyowes, mins boute des ôtès atuzes
come li cene des rîlêyes et des sorwalondes. I rfond eto les codjowaedjes, e-n
on sistinme ki poite co s' no ("Trokes da Hendschel").

E 1994, les mwaissès dnêyes sont diswalpêyes pa les rfondeus, inte di zels, les
prumîs "vraiys" betchfessîs scrijhas (k' i gn a nou sifwait scrijha e sistinme
Feller). Dj' ô bén : les betchfessîs ea et xh. Vénrè bénrade après li betchfessî
én. Gn ava eto : li prumire saye di motî walon-francès e rfondou (dins "Å
raploût-tot des walons et les prumirès rcwerances sol rifondaedje des
codjowaedjes et des betchetes et cawetes.

E moes d' måss 1995, l' UCW dimande a Lorint Hendschel di mete so pî on sincieus
raploû, a Mårcinele, po prezinter li rfondou. Les prumîs betchfessîs et sacwants
oyons (ey, cw, mw)

I n' dimorrè pus k' a spåde li novele ortografeye. Çou ki n' serè possibe ki pal
voye del Daegntoele, ca cåzu totes les soces pol walon vont rbouter l' atuze d'
on scrijhaedje ki n' riprezint pus l' accint di leu viyaedje.

Å e moes d' måss 1995, å raploû d' Mårcinele, gn a pont yeu d' vwès disconte di
l' idêye do rfondou walon. Mins dins les tournêyes d' esplicåcions da Lorint
Hendschel dins les diferinnès contrêyes, les scrijheus s' ont docô redivé
disconte tot candjmint a leus sistinmes ortografikes, rashious sol sistinme
Feller.

Li SLLW a metou des ahotes a tot çou ki s' rapoirtéve å rfondaedje, copurade
après li rlomé papî da Jean Lechanteur dins li rvowe "Wallonnes" e 1996. Dispu
don, et todi dpus disk' ås djoûs d' ouy (2010), tos les waloneus aloyîs al SLLW
sont clairmint espaitchîs di håbiter les rfondeus.

Li CLRE, après aveur diné on pris a on roman e rfondou (So l' Anuti, 1995),
ritourna cazake, et frinne des cwate pates et do muzea disconte do rfondou.

Do costé des soces di scrijheus, l' opôzucion å rfondou a divnou todi pus foite,
ostant après Lidje k' après Nameur et Tchålerwè. Li rfondou n' a parvinou a s'
afroyî on passaedje ki do costé del Basse Årdene.

C' est on miråke ki les Rantoelîs ont sorviké a totes les rascråwes, minme
ådvins di leu soce, et ki l' rifondou a stî spårdou pal Daegntoele. Gn a eto yeu
li voye des ratournaedjes éndjolikes k' a assaetchî des bouteus po li
rfondaedje.

E 2008, dins l' Libe Beldjike do 16 di djanvî, èn etnolodjisse, Francis Martens,
rimete cråndimint li rfondou a l' ABN. Mins dire k' i stofe dins ses bråyes.

E 2009, Jean-Marie Klinkenberg, dins èn årtike di "Télépro", dit k' i trove les
rfondeus coraedjeus.

Sacwantès sayes ont stî fwaites po n' passer ki pate a pates d' on walon
coinrece å walon pår rifondou. On-z a lomé ces scrijhaedjes la rifondants
walons. Insi, li roman Dji m' lome Meliye a stî scrît e "rfondant carolo".

On pôreut eto lomer "rfondant namurwès" li saye da Chantal Denis d' ehåyî
ortograficmint li walon d' après Nameur, çou k' (dins metans Kî çk' a touwé JFK
?).



https://wa.wikipedia.org/wiki/Rhazali

El Rhazali (di s' plin no, e piersan, ابو حامد محمد ابن محمد غزالی, Aboû Hâmid
Mohammad ben Mohammad Rhazâlî), c' esteut on rlomé soufi, ki provneut då Levant
di l' Iran d' asteure.

Il esteut aprume on professeur di teyolodjeye. Pu, i si rsaetcha dijh ans å long
po fé ene tuzinne. Il åreut viké a Damasse dins ene sicole alcoranike chafiyite.

La, i s'abéntixh k' i gn a des fås savants, djurisses et teyolodjins, ki n'
tuznut k' a leu gloriole. Gn a eto des filozofes ki, por lu, distournèt les
muzulmans di leus pratikes rilidjeuses. I voet eto des cis ki s' diynut soufis,
mins ki pratikèt li "disvoyî soufisse". Adon, i dfene si tuzinne, et s' rimete
a-z acsegnî ås djins, ey aprume a ses dicipes k' il acviernêye dins èn
ermitaedje. 

Por lu, li priyire cwirrece mistike et l' inspiråtion k' ele dene doet prumer so
les syinces rilidjeuses (teyolodjeye, droet et filozofeye). Po mostrer ki l'
teyolodjeye (ki n' est k' on tuzaedje, ene ouve di l' esprit) est moens
consecante ki li sprouve mistike (k' est ene esperyince di l' åme), i djha : "Li
Bon Diu ni si studeye nén; i s' gostêye".



https://wa.wikipedia.org/wiki/Rfondowes

Li rfondaedje do walon, c' est èn ovraedje tecnike sol coir do lingaedje walon
ki doet moenner a on cmon scrijhaedje.

Les bouteus so ces tecnikes la ont stî lomés les rfondeus; l' ortografeye walone
k' a shuvou, li rfondou walon.

Dins li rfondowe ortografeye, li lingaedje walon n' est pus rashiou tot notant
graficmint l' accint di tchaeke viyaedje, come e 20inme sieke, dins l' sistinme
Feller, k' a sourdou des idêyes del diyalectolodjeye.

Li soûmint del kimene ortografeye, ci serè purade li tcherpinte istorike des
mots. Insi, les mwaissès idêyes do rfondou ont-st aspité purade del novele coxhe
del linwince : li linwe-ehåyaedje.

A costé do mwaisse pordjet di rfondaedje UCW / Rantoele, li seu eployî asteure,
gn a yeu eto on pordjet diswalpé pa Johan Viroux, prezinté teyoricmint e 1994,
mins ki n' a pont yeu d' shûte. E 2006, Chantal Denis sicrijha on roman, Kî çk’
a touwé JFK ?, tot eployant çou k' ele lome ene saye d' ehåyî walon do Mitan,
foirdjî so les minmès atuzes ki li rfondou, mins fok pol Payis d' Nameur.

Dins on papî k' il aveut fwait po on raploû el Swisse, mon les Romantches, e
1988, Jean Germain aveut mostré ki gn aveut yeu, disk' adon, nole saye di
rfondaedje e walon. Et dire, tot tuzant tot hôt, ki c' esteut kécfeye a cåze do
sistinme Feller, k' avizéve esse ene unificåcion do scrijhaedje totavå. Docô
après, dins l' rivowe "Toudi", i mostréve kimint k' on pleut fé, tecnicmint, li
rfondaedje.

Pus tård, Jean-Luc Fauconnier aveut stî rcweri dins les vîs papîs, et discovri
k' i gn aveut ddja des djins k' avént SOHAITî on rfondou walon : Adelin
Grignard, Marcel Hicter, et l' fameux papî Baye di 1957, rapexhî pa Djan
Djermwin.

Djan-Luk Fåcnî a minme drovou les pådjes do Bourdon a Lorint Hendschel po-z
espliker l' traeyin.



https://wa.wikipedia.org/wiki/Rfondowe

Li rfondaedje do walon, c' est èn ovraedje tecnike sol coir do lingaedje walon
ki doet moenner a on cmon scrijhaedje.

Les bouteus so ces tecnikes la ont stî lomés les rfondeus; l' ortografeye walone
k' a shuvou, li rfondou walon.

Dins li rfondowe ortografeye, li lingaedje walon n' est pus rashiou tot notant
graficmint l' accint di tchaeke viyaedje, come e 20inme sieke, dins l' sistinme
Feller, k' a sourdou des idêyes del diyalectolodjeye.

Li soûmint del kimene ortografeye, ci serè purade li tcherpinte istorike des
mots. Insi, les mwaissès idêyes do rfondou ont-st aspité purade del novele coxhe
del linwince : li linwe-ehåyaedje.

A costé do mwaisse pordjet di rfondaedje UCW / Rantoele, li seu eployî asteure,
gn a yeu eto on pordjet diswalpé pa Johan Viroux, prezinté teyoricmint e 1994,
mins ki n' a pont yeu d' shûte. E 2006, Chantal Denis sicrijha on roman, Kî çk’
a touwé JFK ?, tot eployant çou k' ele lome ene saye d' ehåyî walon do Mitan,
foirdjî so les minmès atuzes ki li rfondou, mins fok pol Payis d' Nameur.

Dins on papî k' il aveut fwait po on raploû el Swisse, mon les Romantches, e
1988, Jean Germain aveut mostré ki gn aveut yeu, disk' adon, nole saye di
rfondaedje e walon. Et dire, tot tuzant tot hôt, ki c' esteut kécfeye a cåze do
sistinme Feller, k' avizéve esse ene unificåcion do scrijhaedje totavå. Docô
après, dins l' rivowe "Toudi", i mostréve kimint k' on pleut fé, tecnicmint, li
rfondaedje.

Pus tård, Jean-Luc Fauconnier aveut stî rcweri dins les vîs papîs, et discovri
k' i gn aveut ddja des djins k' avént SOHAITî on rfondou walon : Adelin
Grignard, Marcel Hicter, et l' fameux papî Baye di 1957, rapexhî pa Djan
Djermwin.

Djan-Luk Fåcnî a minme drovou les pådjes do Bourdon a Lorint Hendschel po-z
espliker l' traeyin.



https://wa.wikipedia.org/wiki/Rfondeus_do_walon

Les rfondeus do walon, c' est les djintis bouteus k' ont ovré å rfondaedje do
walon, po-z ariver å scrijhaedje lomé rifondou walon.

C' est l' Jean Germain k' a l' prumî tuzé praticmint å rfondaedje do walon. Mins
i n' a nén continouwé dins si idêye.

Les ôtes rifondeus ont werké soeye-t i dins li Tåvlotêye Rifondaedje del
Rantoele, soeye-t i dins l' Comission Normalizåcion di l' UCW, u dins les deus.

Les deus vayants k' ont cmincî a arbeter fer so li rfondaedje fourît Tiri Dumont
eyet Lorint Hendschel ki s' ont-st atôtchî pol prumî côp e moes d' avri 1992.

E moes d' djulete 1993, Lucyin Mahin si meta e rapoirt avou Lorint Hendschel.
Les troes "Vîs Rfondeus" s' alént rescontrer pol prumî côp å raploû di Rdû so l'
avni do walon e moes d' setimbe 1993.

E 1995, Stefane Quertinmont va copler l' troclete, pu e 1996, Djihan-Pire
Hiernaux.

Inte 1996 et 1998, Djihan-Françwès Brackman serè on moumint e rapoirt avou les
rfondeus, et-z atåvler sacwantès ahessåvès idêyes.

Dominique Heymans, Charles Josserand, Marcel Slangen eyet Pierre Otjacques ont
bouté on moumint avou les rfondeus, mins sins bråmint etervini tecnicmint.

E 1998, Johan Viroux prezinta di s' costé èn ôte pordjet di rfondaedje, li
"walon unifyî", foirt rashiou sol namurwès.

E 1999, Pablo Sarachaga s' a metou dins l' mouvmint avou l' tåvlotêye
rifondaedje del Rantoele.

Les pus djonnes des rfondeus, c' est Georges Sfasie k' a cmincî a studyî li
rfondaedje e 2004, eyet Jean Cayron k' a bouté so les ratournaedjes des
programes éndjolikes, dispu 2010.



https://wa.wikipedia.org/wiki/Rfondants_walons

Li rfondou walon, c' est on sistinme di scrijhaedje unifyî do walon, enondé pa
l' UCW eyet porshuvou et spårdou pa l' SNR Li Rantoele dins les anêyes 1990.

Li rfondou walon n' ehåye nén li prononçaedje do walon. Portant, a dater di
2009, on-z a eto atåvlé on "prononçaedje zero-cnoxheu".

Li mot "rfondou walon" (r'fondu walon) aparexhe pol prumî côp dins l' rivowe
"Singuliers" e 1993 dins èn årtike da Lucyin Mahin .

Li rfondou walon a stî enondé pa on papî da Jean Germain dins l' rvowe "Toudi"
ki date di 1989. I mostere kimint k' on pôreut prinde åjheymint ene pus lådje
oyowe po ene cwénzinne di mot (loukîz : Mapes ALW et rfondaedje). Il propôze
eto, al rissaetchete, li betchfessî ea.

L' idêye di rmete eshonne les mots des diferins accints do walon a tcheryî avou
l' adjinçnaedje do motî franwal "Walo +" (adjinçné pa Lorint Hendschel po l'
UCW, avou toplin des aidances). Li live rexhe e 1992 et pout esse riwaitî come
li mwaisse astoca des betchfessîs scrijhas "å" et "ô".

E 1993, li minme Lorint Hendschel eplaide on sillabusse : "Quelques propositions
sur l'établissement d'une langue wallonne écrite commune" ). I diswalpêye pår li
sistinme da Djan Djermwin avou les pus lådjes oyowes, mins boute des ôtès atuzes
come li cene des rîlêyes et des sorwalondes. I rfond eto les codjowaedjes, e-n
on sistinme ki poite co s' no ("Trokes da Hendschel").

E 1994, les mwaissès dnêyes sont diswalpêyes pa les rfondeus, inte di zels, les
prumîs "vraiys" betchfessîs scrijhas (k' i gn a nou sifwait scrijha e sistinme
Feller). Dj' ô bén : les betchfessîs ea et xh. Vénrè bénrade après li betchfessî
én. Gn ava eto : li prumire saye di motî walon-francès e rfondou (dins "Å
raploût-tot des walons et les prumirès rcwerances sol rifondaedje des
codjowaedjes et des betchetes et cawetes.

E moes d' måss 1995, l' UCW dimande a Lorint Hendschel di mete so pî on sincieus
raploû, a Mårcinele, po prezinter li rfondou. Les prumîs betchfessîs et sacwants
oyons (ey, cw, mw)

I n' dimorrè pus k' a spåde li novele ortografeye. Çou ki n' serè possibe ki pal
voye del Daegntoele, ca cåzu totes les soces pol walon vont rbouter l' atuze d'
on scrijhaedje ki n' riprezint pus l' accint di leu viyaedje.

Å e moes d' måss 1995, å raploû d' Mårcinele, gn a pont yeu d' vwès disconte di
l' idêye do rfondou walon. Mins dins les tournêyes d' esplicåcions da Lorint
Hendschel dins les diferinnès contrêyes, les scrijheus s' ont docô redivé
disconte tot candjmint a leus sistinmes ortografikes, rashious sol sistinme
Feller.

Li SLLW a metou des ahotes a tot çou ki s' rapoirtéve å rfondaedje, copurade
après li rlomé papî da Jean Lechanteur dins li rvowe "Wallonnes" e 1996. Dispu
don, et todi dpus disk' ås djoûs d' ouy (2010), tos les waloneus aloyîs al SLLW
sont clairmint espaitchîs di håbiter les rfondeus.

Li CLRE, après aveur diné on pris a on roman e rfondou (So l' Anuti, 1995),
ritourna cazake, et frinne des cwate pates et do muzea disconte do rfondou.

Do costé des soces di scrijheus, l' opôzucion å rfondou a divnou todi pus foite,
ostant après Lidje k' après Nameur et Tchålerwè. Li rfondou n' a parvinou a s'
afroyî on passaedje ki do costé del Basse Årdene.

C' est on miråke ki les Rantoelîs ont sorviké a totes les rascråwes, minme
ådvins di leu soce, et ki l' rifondou a stî spårdou pal Daegntoele. Gn a eto yeu
li voye des ratournaedjes éndjolikes k' a assaetchî des bouteus po li
rfondaedje.

E 2008, dins l' Libe Beldjike do 16 di djanvî, èn etnolodjisse, Francis Martens,
rimete cråndimint li rfondou a l' ABN. Mins dire k' i stofe dins ses bråyes.

E 2009, Jean-Marie Klinkenberg, dins èn årtike di "Télépro", dit k' i trove les
rfondeus coraedjeus.

Sacwantès sayes ont stî fwaites po n' passer ki pate a pates d' on walon
coinrece å walon pår rifondou. On-z a lomé ces scrijhaedjes la rifondants
walons. Insi, li roman Dji m' lome Meliye a stî scrît e "rfondant carolo".

On pôreut eto lomer "rfondant namurwès" li saye da Chantal Denis d' ehåyî
ortograficmint li walon d' après Nameur, çou k' (dins metans Kî çk' a touwé JFK
?).



https://wa.wikipedia.org/wiki/Rfondaejde_do_walon

Li rfondaedje do walon, c' est èn ovraedje tecnike sol coir do lingaedje walon
ki doet moenner a on cmon scrijhaedje.

Les bouteus so ces tecnikes la ont stî lomés les rfondeus; l' ortografeye walone
k' a shuvou, li rfondou walon.

Dins li rfondowe ortografeye, li lingaedje walon n' est pus rashiou tot notant
graficmint l' accint di tchaeke viyaedje, come e 20inme sieke, dins l' sistinme
Feller, k' a sourdou des idêyes del diyalectolodjeye.

Li soûmint del kimene ortografeye, ci serè purade li tcherpinte istorike des
mots. Insi, les mwaissès idêyes do rfondou ont-st aspité purade del novele coxhe
del linwince : li linwe-ehåyaedje.

A costé do mwaisse pordjet di rfondaedje UCW / Rantoele, li seu eployî asteure,
gn a yeu eto on pordjet diswalpé pa Johan Viroux, prezinté teyoricmint e 1994,
mins ki n' a pont yeu d' shûte. E 2006, Chantal Denis sicrijha on roman, Kî çk’
a touwé JFK ?, tot eployant çou k' ele lome ene saye d' ehåyî walon do Mitan,
foirdjî so les minmès atuzes ki li rfondou, mins fok pol Payis d' Nameur.

Dins on papî k' il aveut fwait po on raploû el Swisse, mon les Romantches, e
1988, Jean Germain aveut mostré ki gn aveut yeu, disk' adon, nole saye di
rfondaedje e walon. Et dire, tot tuzant tot hôt, ki c' esteut kécfeye a cåze do
sistinme Feller, k' avizéve esse ene unificåcion do scrijhaedje totavå. Docô
après, dins l' rivowe "Toudi", i mostréve kimint k' on pleut fé, tecnicmint, li
rfondaedje.

Pus tård, Jean-Luc Fauconnier aveut stî rcweri dins les vîs papîs, et discovri
k' i gn aveut ddja des djins k' avént SOHAITî on rfondou walon : Adelin
Grignard, Marcel Hicter, et l' fameux papî Baye di 1957, rapexhî pa Djan
Djermwin.

Djan-Luk Fåcnî a minme drovou les pådjes do Bourdon a Lorint Hendschel po-z
espliker l' traeyin.



https://wa.wikipedia.org/wiki/Rfondaedje_des_langues

Li rfondaedje d' ene langue (on dit eto: normålijhaedje u normålijhåcion), c'
est èn ovraedje tecnike so çou k' on lome li coir do lingaedje, dj' ô bén li
motlî eyet l' croejhete.

Li rfondaedje va moenner å pus sovint a ene ortografeye unifieye (on cmon
scrijhaedje). Li rfondou lingaedje si lome eto ene coyiné, do no d' ene ancyinne
langue del Grece, la k' les diferins pårlers s' avént acmaxhîs.

Ele si pout fé eto pal volté di sacwants bouteus po ç' lingaedje la, k' on lome
cobén les rfondeus. Les rfondeus, ça pout esse ene academeye, on linwincieus tot
seu, èn imprimeu, ene soce di disfinse do lingaedje.

On fwait l' diferince inte li rfondaedje, ki n' s' ocupe ki d' tecnike, et
l' linwe-ehåyaedje, ki fwait avancî li statut do lingaedje. C' est çou k' on
lome en inglès li status planning eneviè li rfondaedje lu-minme lomé corpus
planning.

Inte li rfondaedje et l' linwe-ehåyaedje, mins foirt consecant po les deus, gn a
li studiaedje, li rashonnaedje et l' askepiaedje et l' cossemaedje des noûmots.



https://wa.wikipedia.org/wiki/Rfondaedje

Li rfondaedje do walon, c' est èn ovraedje tecnike sol coir do lingaedje walon
ki doet moenner a on cmon scrijhaedje.

Les bouteus so ces tecnikes la ont stî lomés les rfondeus; l' ortografeye walone
k' a shuvou, li rfondou walon.

Dins li rfondowe ortografeye, li lingaedje walon n' est pus rashiou tot notant
graficmint l' accint di tchaeke viyaedje, come e 20inme sieke, dins l' sistinme
Feller, k' a sourdou des idêyes del diyalectolodjeye.

Li soûmint del kimene ortografeye, ci serè purade li tcherpinte istorike des
mots. Insi, les mwaissès idêyes do rfondou ont-st aspité purade del novele coxhe
del linwince : li linwe-ehåyaedje.

A costé do mwaisse pordjet di rfondaedje UCW / Rantoele, li seu eployî asteure,
gn a yeu eto on pordjet diswalpé pa Johan Viroux, prezinté teyoricmint e 1994,
mins ki n' a pont yeu d' shûte. E 2006, Chantal Denis sicrijha on roman, Kî çk’
a touwé JFK ?, tot eployant çou k' ele lome ene saye d' ehåyî walon do Mitan,
foirdjî so les minmès atuzes ki li rfondou, mins fok pol Payis d' Nameur.

Dins on papî k' il aveut fwait po on raploû el Swisse, mon les Romantches, e
1988, Jean Germain aveut mostré ki gn aveut yeu, disk' adon, nole saye di
rfondaedje e walon. Et dire, tot tuzant tot hôt, ki c' esteut kécfeye a cåze do
sistinme Feller, k' avizéve esse ene unificåcion do scrijhaedje totavå. Docô
après, dins l' rivowe "Toudi", i mostréve kimint k' on pleut fé, tecnicmint, li
rfondaedje.

Pus tård, Jean-Luc Fauconnier aveut stî rcweri dins les vîs papîs, et discovri
k' i gn aveut ddja des djins k' avént SOHAITî on rfondou walon : Adelin
Grignard, Marcel Hicter, et l' fameux papî Baye di 1957, rapexhî pa Djan
Djermwin.

Djan-Luk Fåcnî a minme drovou les pådjes do Bourdon a Lorint Hendschel po-z
espliker l' traeyin.



https://wa.wikipedia.org/wiki/Revolucion_tunizyinne

Li revintreye tunizyinne u revintreye ås djasmins, c' est ene revintreye do
peupe di Tunizeye k' a cmincî li 17 di decimbe 2010 a Sidi Bouzid, et tcheryî so
les prumîs moes d' 2011.

Li 14 di djanvî 2011, elle a parvinou a disdjoker Zine Aabidine Ben Ali, li
prezidint do payis dispu 1987. Pu a fote a l' ouxh les gros minisses do pårti
unike ki s' avént tchôkî todroet dins l' prumî govienmint provizwere (28 di
djanvî).

On djonnere, k' aveut on diplome d' univiersité, mins sins ovraedje, aveut
divnou martchotea po wangnî kékes liårds, Mohamed Bouazizi. Li police lyi hapa
si martchandijhe. Araedjî, i s' fjha måleur di s' coir tot s' metant l' feu a
lu-minme. C' esteut li 17 di decimbe 2010.

Les djonnes s' atôtchèt adon so les rantoeles di soçnaedje et avou les telefones
axhlåves, et roter so Tunisse.

Sacwants djoûs pus tård, Ben Ali et ses djins petént å diale eviè l' Arabeye
sewoudite.

Des ôtes payis arabes la k' i gn a des redjimes politike come li ci del
Tunizeye, vont kinoxhe eto des bardouxhas ou des påjhires metingues po dmander
dipus d' abondroets po les djins. Nén co on moes après l' Tunizeye, c' est l'
Edjipe ki fwait si prôpe revintreye. Pu, fén do moes d' fevrî, c' est l'
revintreye libyinne. Et tos les mouvmints des revintreyes arabes di 2011 ki s' a
spårdou come l' aloumire divins tot l' monde arabe, et minme ådfoû e Moyén
Levant.



https://wa.wikipedia.org/wiki/Revolucion_di_1830

Li revolucion bedje est lomêye eto, e walon, Revintreye di 1830 udonbén, e
19inme sieke, Revolucion d' l' an trinte.

C' est l' revintreye des provinces di Nonne do Rweyåme Uni des Bas Payis
disconte do rwè Wiyåme prumî d' Orandje. C' est l' dierinne di tote ene rîlêye
di revolucions k' ont cmincî e 1798.

Li revolucion di 1830 s' a fwait sol teritwere del Beldjike d' asteure ey ene
miete a Nonne des Bas Payis d' asteure (Venlô).

Ele s' a passé inte li 23 d' awousse (prumîs bardouxhas a Brussele) eyet l' 4 d'
octôbe 1830 (proclamåcion do dislaxhaedje). Mins les Holandès avént stepé tertos
evoye dispu li 27 di setimbe.

Les pus foirt disdus fourît a Brussele, a Lidje, a Lovén et Anverse. Pol
Walonreye li Flande ey eto li Grande Dutcheye, li revolucion bedje sene li
dfinaedje do "Redjime holandès". Ele va esse shuvowe pa l' askepiaedje do
Rweyåme di Beldjike.

C' est tins del Revolucion k' a stî scrîte et compôzêye "Li Braibançone". C' est
adon ossu kel cogne do drapea bedje a stî tchoezeye.

Les revinteus estént ostant des Flaminds ki des Walons. C' esteut tertos des
catolikes. Mins les råjhons estént foirt diferinnes d' ene trope a l' ôte :

Les djonnes bordjoes walons estént aprume mwais disconte di l' eployaedje do
holandès dins l' administråcion. Insi, a l' Univiersité d' Lidje, djusse
askepieye, on-z acsegnive e holandès; c' esteut des professeurs holandès. Çouci
aveut cmincî e 1815, cwand les tropes des tot noveas Bas Payis Unis k' alît
rescontrer Napoleyon a Waterlô. Les oficîs walons n' edurît nén di dveur diner
les ôres ås ôtes sôdårs walons e holandès.

Sacwants djonnes årtisses flaminds (Henri Conscience, Jan de Laet) si djhént
Flaminds, nén Holandès. I vont disfinde pus tård, li pordjet di rfondou flamind,
diferin do neyerlandès.

Mins les pus vîs bordjoes, Flaminds u Walons, francès-cåzants, bråmint edjîstrés
a Brussele et a Anverse, dimornut pårtizans da Wiyåme prumî, di sogne di piede
li comiece avou les colneyes holandesses di Djava, Soumatra et Souriname.

Les priyesses catolikes flaminds et walons estént måvlés siconte del lwè so l'
ewålisté des rlidjons, ca il avént sogne ki les protestants åyénxhe trop di
succès. I prindît escuze do hagnon 193 del mwaisse-lwè, ki djheut :

Gn aveut yeu ene peclêye di taeyes metowes pås Holandès, so les makêyes et l'
boure, sol molaedje des dinrêyes, evnd. Li pwin aveut rihåssî a 20 sôs e moes d'
may 1930.

Les pordjets economikes avént prodût des marchandeyes dipus k' endè faleut. On-z
aveut metou bråmint de ovrîs a l' ouxh. Insi les Atulîs Cherman a Tournai avént
metou foû posse 2000 djins. C' est parey a Covén, dins les fabrikes di stouves;
a Preyon dins les fondreyes. Li rapoirt Gendebien, prezinté å Rwè d' Holande li
31 d' awousse, vout ki 100.000 ovrîs alént bénrade esse bineus.

Li 25 d' awousse, on djouwéve ene operå å teyåte del Manoye "Li Moyale di
Portici". Ça cåze del revole des Napolitins disconte des Espagnols. Après, les
djins k' estént la alît distrure les locås del gazete "Li Nacionå" da
Libri-Bagnano. Adonpwis, bouter l' feu al måjhon do minisse del djustice, Van
Maanen.

Lovén s' a revinté li 27 d' awousse. On lomé de Neef î aveut amonté ene fele
milice bén ahessêye, et hiner les Holandès a l' ouxh. Ci serè li prumire
dislaxheye veye del Beldjike. Les Holandès sayront d' î rmoussî li 24 di
setimbe. Mins s' seront i rboutés.

Li prumî moirt fourit on napea d' Piereuse. Il aléve a li Çtadele po poirter ås
sôdårs des paroles di påye et lzî dire di n' nén tirer so leus frés bedjes. Mins
gn ourit ene sintinele kel acsujha a moirt.

Adon, les Lidjwès ont voré sol cazere des Tchåtroûs, et l' prinde a l' assôt.
Et-z î håyner li drapea lidjwès.

A ç' moumint la, li Çtadele a cmincî a tirer des côps d' canon sol veye, aprume
sol Fond des Tawes. Pu, ci fourit li grande batreye, li cene di Sinte-Wåbeu,
åtoû del Citadele. Les Lidjwès el wangnît. C' esteut l' 20 di setimbe.

Li prumî d' octôbe, gn ourit des côps d' fizik eviè l' grand Martchî. C' est l'
Gåre del Redjince ki vneut d' saetchî so les djins.

Li minme djoû al nute, les volontaire moussént dins l' veye pal Poite di Fier,
dismetant k' les sôdårs da van Geen si resserént dins les cazmakes do tchestea.
Mins i s' ont vitmint rindou. On ls a leyî ndaler inte deus riglêyes di djins.

Anverse n' a nén bodjî tot do moes d' awousse et setimbe. Mins e moes d' octôbe,
le sdjins cmincît a s' sorlever. Li 27 d' octôbe li djenerå holandès Chassé tént
todi li Çtadele, et bombårdêye-t i l' veye.



https://wa.wikipedia.org/wiki/Revolucion_braibonresse

Li revolucion bedje est lomêye eto, e walon, Revintreye di 1830 udonbén, e
19inme sieke, Revolucion d' l' an trinte.

C' est l' revintreye des provinces di Nonne do Rweyåme Uni des Bas Payis
disconte do rwè Wiyåme prumî d' Orandje. C' est l' dierinne di tote ene rîlêye
di revolucions k' ont cmincî e 1798.

Li revolucion di 1830 s' a fwait sol teritwere del Beldjike d' asteure ey ene
miete a Nonne des Bas Payis d' asteure (Venlô).

Ele s' a passé inte li 23 d' awousse (prumîs bardouxhas a Brussele) eyet l' 4 d'
octôbe 1830 (proclamåcion do dislaxhaedje). Mins les Holandès avént stepé tertos
evoye dispu li 27 di setimbe.

Les pus foirt disdus fourît a Brussele, a Lidje, a Lovén et Anverse. Pol
Walonreye li Flande ey eto li Grande Dutcheye, li revolucion bedje sene li
dfinaedje do "Redjime holandès". Ele va esse shuvowe pa l' askepiaedje do
Rweyåme di Beldjike.

C' est tins del Revolucion k' a stî scrîte et compôzêye "Li Braibançone". C' est
adon ossu kel cogne do drapea bedje a stî tchoezeye.

Les revinteus estént ostant des Flaminds ki des Walons. C' esteut tertos des
catolikes. Mins les råjhons estént foirt diferinnes d' ene trope a l' ôte :

Les djonnes bordjoes walons estént aprume mwais disconte di l' eployaedje do
holandès dins l' administråcion. Insi, a l' Univiersité d' Lidje, djusse
askepieye, on-z acsegnive e holandès; c' esteut des professeurs holandès. Çouci
aveut cmincî e 1815, cwand les tropes des tot noveas Bas Payis Unis k' alît
rescontrer Napoleyon a Waterlô. Les oficîs walons n' edurît nén di dveur diner
les ôres ås ôtes sôdårs walons e holandès.

Sacwants djonnes årtisses flaminds (Henri Conscience, Jan de Laet) si djhént
Flaminds, nén Holandès. I vont disfinde pus tård, li pordjet di rfondou flamind,
diferin do neyerlandès.

Mins les pus vîs bordjoes, Flaminds u Walons, francès-cåzants, bråmint edjîstrés
a Brussele et a Anverse, dimornut pårtizans da Wiyåme prumî, di sogne di piede
li comiece avou les colneyes holandesses di Djava, Soumatra et Souriname.

Les priyesses catolikes flaminds et walons estént måvlés siconte del lwè so l'
ewålisté des rlidjons, ca il avént sogne ki les protestants åyénxhe trop di
succès. I prindît escuze do hagnon 193 del mwaisse-lwè, ki djheut :

Gn aveut yeu ene peclêye di taeyes metowes pås Holandès, so les makêyes et l'
boure, sol molaedje des dinrêyes, evnd. Li pwin aveut rihåssî a 20 sôs e moes d'
may 1930.

Les pordjets economikes avént prodût des marchandeyes dipus k' endè faleut. On-z
aveut metou bråmint de ovrîs a l' ouxh. Insi les Atulîs Cherman a Tournai avént
metou foû posse 2000 djins. C' est parey a Covén, dins les fabrikes di stouves;
a Preyon dins les fondreyes. Li rapoirt Gendebien, prezinté å Rwè d' Holande li
31 d' awousse, vout ki 100.000 ovrîs alént bénrade esse bineus.

Li 25 d' awousse, on djouwéve ene operå å teyåte del Manoye "Li Moyale di
Portici". Ça cåze del revole des Napolitins disconte des Espagnols. Après, les
djins k' estént la alît distrure les locås del gazete "Li Nacionå" da
Libri-Bagnano. Adonpwis, bouter l' feu al måjhon do minisse del djustice, Van
Maanen.

Lovén s' a revinté li 27 d' awousse. On lomé de Neef î aveut amonté ene fele
milice bén ahessêye, et hiner les Holandès a l' ouxh. Ci serè li prumire
dislaxheye veye del Beldjike. Les Holandès sayront d' î rmoussî li 24 di
setimbe. Mins s' seront i rboutés.

Li prumî moirt fourit on napea d' Piereuse. Il aléve a li Çtadele po poirter ås
sôdårs des paroles di påye et lzî dire di n' nén tirer so leus frés bedjes. Mins
gn ourit ene sintinele kel acsujha a moirt.

Adon, les Lidjwès ont voré sol cazere des Tchåtroûs, et l' prinde a l' assôt.
Et-z î håyner li drapea lidjwès.

A ç' moumint la, li Çtadele a cmincî a tirer des côps d' canon sol veye, aprume
sol Fond des Tawes. Pu, ci fourit li grande batreye, li cene di Sinte-Wåbeu,
åtoû del Citadele. Les Lidjwès el wangnît. C' esteut l' 20 di setimbe.

Li prumî d' octôbe, gn ourit des côps d' fizik eviè l' grand Martchî. C' est l'
Gåre del Redjince ki vneut d' saetchî so les djins.

Li minme djoû al nute, les volontaire moussént dins l' veye pal Poite di Fier,
dismetant k' les sôdårs da van Geen si resserént dins les cazmakes do tchestea.
Mins i s' ont vitmint rindou. On ls a leyî ndaler inte deus riglêyes di djins.

Anverse n' a nén bodjî tot do moes d' awousse et setimbe. Mins e moes d' octôbe,
le sdjins cmincît a s' sorlever. Li 27 d' octôbe li djenerå holandès Chassé tént
todi li Çtadele, et bombårdêye-t i l' veye.



https://wa.wikipedia.org/wiki/Revintreyes_arabes_di_2011

Les revintreyes arabes di 2011, c' est des revintreyes ou des metingues di
rclamaedje repetitifs k' i gn a yeu dins cåzu tos les payis arabes e 2011. Elle
kimincît di l' ivier 2010-2011, mins on ls a loumé li prétins arabe. Portant,
elle estént co lon d' esse houte di l' esté.

Elle ont stî enondêyes pal revolucion tunizyinne. Dabôrd, al fén des féns (ou
purade å cmince do cmince), på broûlaedje di lu-minme da Mohamed Bouazizi.

Dré l' moes d' fevrî, sacwants politikîs des payis do Coûtchant dijhèt ddja ki
les revintreyes arabes di 2011 sont on mouvmint politike ossu impôrtant ki l'
toumaedje do meur di Berlin. Et kécfeye aveur les pinses di candjî leu politike
eneviè l' monde arabe.

Les payis k' ont potchî les prumîs, c' est les cis avou on mierpårti, moenné på
prezidint k' esteut la dispu des ans et des razans. Tos les opôzants,
islamisses, comunisses, liberalisses, et rafiants des abondroets del djin avént
stî reclôs (Tunizeye), schafyîs (Sireye, 1982) ou båynés.

Li famile et les soçons des moenneus do payis (rwès ou "prezidints a veye") si
codujhént sovint sins ratna dins l' societé. El Tunizeye, les bea-frés da Ben
Ali ont cayî des djins a l' ouxh di leu måjhone po l' aveur da zels. E Marok,
ene tante do rwè rexha avou on fizik do tribunå di Xhenifra et mancî ene
pårlêyresse ki disfondeut des djins ki l' avént ametou vaila po ene afwaire di
tchamps.

E Sireye, li veye di Hana fourit cåzu distrûte et 20000 djins macsådêyes e 1982
på redjime da Hafid El Assad. Li rsovnance di ces margougnaedjes la a stî bén
vicante tot åd dilong del revintreye siryinne po tchôkî les djins avå les voyes
po metinguer, cabén k' i s' fijhént dischinde come des robetes.

Li mwaisse manire di rclamer des djins, c' esteut di håyner des banires avou do
scrijhaedje, å pus sovint e l' arabe, mins padecô eto e l' inglès u e francès.

Les criyaedjes a môde di slogan estént apresté pa les moenneus, k' avént sovint
des hôt-pårleus.



https://wa.wikipedia.org/wiki/Revintreyes_arabes

Les revintreyes arabes di 2011, c' est des revintreyes ou des metingues di
rclamaedje repetitifs k' i gn a yeu dins cåzu tos les payis arabes e 2011. Elle
kimincît di l' ivier 2010-2011, mins on ls a loumé li prétins arabe. Portant,
elle estént co lon d' esse houte di l' esté.

Elle ont stî enondêyes pal revolucion tunizyinne. Dabôrd, al fén des féns (ou
purade å cmince do cmince), på broûlaedje di lu-minme da Mohamed Bouazizi.

Dré l' moes d' fevrî, sacwants politikîs des payis do Coûtchant dijhèt ddja ki
les revintreyes arabes di 2011 sont on mouvmint politike ossu impôrtant ki l'
toumaedje do meur di Berlin. Et kécfeye aveur les pinses di candjî leu politike
eneviè l' monde arabe.

Les payis k' ont potchî les prumîs, c' est les cis avou on mierpårti, moenné på
prezidint k' esteut la dispu des ans et des razans. Tos les opôzants,
islamisses, comunisses, liberalisses, et rafiants des abondroets del djin avént
stî reclôs (Tunizeye), schafyîs (Sireye, 1982) ou båynés.

Li famile et les soçons des moenneus do payis (rwès ou "prezidints a veye") si
codujhént sovint sins ratna dins l' societé. El Tunizeye, les bea-frés da Ben
Ali ont cayî des djins a l' ouxh di leu måjhone po l' aveur da zels. E Marok,
ene tante do rwè rexha avou on fizik do tribunå di Xhenifra et mancî ene
pårlêyresse ki disfondeut des djins ki l' avént ametou vaila po ene afwaire di
tchamps.

E Sireye, li veye di Hana fourit cåzu distrûte et 20000 djins macsådêyes e 1982
på redjime da Hafid El Assad. Li rsovnance di ces margougnaedjes la a stî bén
vicante tot åd dilong del revintreye siryinne po tchôkî les djins avå les voyes
po metinguer, cabén k' i s' fijhént dischinde come des robetes.

Li mwaisse manire di rclamer des djins, c' esteut di håyner des banires avou do
scrijhaedje, å pus sovint e l' arabe, mins padecô eto e l' inglès u e francès.

Les criyaedjes a môde di slogan estént apresté pa les moenneus, k' avént sovint
des hôt-pårleus.



https://wa.wikipedia.org/wiki/Revintreye_tunizyinne

Li revintreye tunizyinne u revintreye ås djasmins, c' est ene revintreye do
peupe di Tunizeye k' a cmincî li 17 di decimbe 2010 a Sidi Bouzid, et tcheryî so
les prumîs moes d' 2011.

Li 14 di djanvî 2011, elle a parvinou a disdjoker Zine Aabidine Ben Ali, li
prezidint do payis dispu 1987. Pu a fote a l' ouxh les gros minisses do pårti
unike ki s' avént tchôkî todroet dins l' prumî govienmint provizwere (28 di
djanvî).

On djonnere, k' aveut on diplome d' univiersité, mins sins ovraedje, aveut
divnou martchotea po wangnî kékes liårds, Mohamed Bouazizi. Li police lyi hapa
si martchandijhe. Araedjî, i s' fjha måleur di s' coir tot s' metant l' feu a
lu-minme. C' esteut li 17 di decimbe 2010.

Les djonnes s' atôtchèt adon so les rantoeles di soçnaedje et avou les telefones
axhlåves, et roter so Tunisse.

Sacwants djoûs pus tård, Ben Ali et ses djins petént å diale eviè l' Arabeye
sewoudite.

Des ôtes payis arabes la k' i gn a des redjimes politike come li ci del
Tunizeye, vont kinoxhe eto des bardouxhas ou des påjhires metingues po dmander
dipus d' abondroets po les djins. Nén co on moes après l' Tunizeye, c' est l'
Edjipe ki fwait si prôpe revintreye. Pu, fén do moes d' fevrî, c' est l'
revintreye libyinne. Et tos les mouvmints des revintreyes arabes di 2011 ki s' a
spårdou come l' aloumire divins tot l' monde arabe, et minme ådfoû e Moyén
Levant.



https://wa.wikipedia.org/wiki/Revintreye_di_1830

Li revolucion bedje est lomêye eto, e walon, Revintreye di 1830 udonbén, e
19inme sieke, Revolucion d' l' an trinte.

C' est l' revintreye des provinces di Nonne do Rweyåme Uni des Bas Payis
disconte do rwè Wiyåme prumî d' Orandje. C' est l' dierinne di tote ene rîlêye
di revolucions k' ont cmincî e 1798.

Li revolucion di 1830 s' a fwait sol teritwere del Beldjike d' asteure ey ene
miete a Nonne des Bas Payis d' asteure (Venlô).

Ele s' a passé inte li 23 d' awousse (prumîs bardouxhas a Brussele) eyet l' 4 d'
octôbe 1830 (proclamåcion do dislaxhaedje). Mins les Holandès avént stepé tertos
evoye dispu li 27 di setimbe.

Les pus foirt disdus fourît a Brussele, a Lidje, a Lovén et Anverse. Pol
Walonreye li Flande ey eto li Grande Dutcheye, li revolucion bedje sene li
dfinaedje do "Redjime holandès". Ele va esse shuvowe pa l' askepiaedje do
Rweyåme di Beldjike.

C' est tins del Revolucion k' a stî scrîte et compôzêye "Li Braibançone". C' est
adon ossu kel cogne do drapea bedje a stî tchoezeye.

Les revinteus estént ostant des Flaminds ki des Walons. C' esteut tertos des
catolikes. Mins les råjhons estént foirt diferinnes d' ene trope a l' ôte :

Les djonnes bordjoes walons estént aprume mwais disconte di l' eployaedje do
holandès dins l' administråcion. Insi, a l' Univiersité d' Lidje, djusse
askepieye, on-z acsegnive e holandès; c' esteut des professeurs holandès. Çouci
aveut cmincî e 1815, cwand les tropes des tot noveas Bas Payis Unis k' alît
rescontrer Napoleyon a Waterlô. Les oficîs walons n' edurît nén di dveur diner
les ôres ås ôtes sôdårs walons e holandès.

Sacwants djonnes årtisses flaminds (Henri Conscience, Jan de Laet) si djhént
Flaminds, nén Holandès. I vont disfinde pus tård, li pordjet di rfondou flamind,
diferin do neyerlandès.

Mins les pus vîs bordjoes, Flaminds u Walons, francès-cåzants, bråmint edjîstrés
a Brussele et a Anverse, dimornut pårtizans da Wiyåme prumî, di sogne di piede
li comiece avou les colneyes holandesses di Djava, Soumatra et Souriname.

Les priyesses catolikes flaminds et walons estént måvlés siconte del lwè so l'
ewålisté des rlidjons, ca il avént sogne ki les protestants åyénxhe trop di
succès. I prindît escuze do hagnon 193 del mwaisse-lwè, ki djheut :

Gn aveut yeu ene peclêye di taeyes metowes pås Holandès, so les makêyes et l'
boure, sol molaedje des dinrêyes, evnd. Li pwin aveut rihåssî a 20 sôs e moes d'
may 1930.

Les pordjets economikes avént prodût des marchandeyes dipus k' endè faleut. On-z
aveut metou bråmint de ovrîs a l' ouxh. Insi les Atulîs Cherman a Tournai avént
metou foû posse 2000 djins. C' est parey a Covén, dins les fabrikes di stouves;
a Preyon dins les fondreyes. Li rapoirt Gendebien, prezinté å Rwè d' Holande li
31 d' awousse, vout ki 100.000 ovrîs alént bénrade esse bineus.

Li 25 d' awousse, on djouwéve ene operå å teyåte del Manoye "Li Moyale di
Portici". Ça cåze del revole des Napolitins disconte des Espagnols. Après, les
djins k' estént la alît distrure les locås del gazete "Li Nacionå" da
Libri-Bagnano. Adonpwis, bouter l' feu al måjhon do minisse del djustice, Van
Maanen.

Lovén s' a revinté li 27 d' awousse. On lomé de Neef î aveut amonté ene fele
milice bén ahessêye, et hiner les Holandès a l' ouxh. Ci serè li prumire
dislaxheye veye del Beldjike. Les Holandès sayront d' î rmoussî li 24 di
setimbe. Mins s' seront i rboutés.

Li prumî moirt fourit on napea d' Piereuse. Il aléve a li Çtadele po poirter ås
sôdårs des paroles di påye et lzî dire di n' nén tirer so leus frés bedjes. Mins
gn ourit ene sintinele kel acsujha a moirt.

Adon, les Lidjwès ont voré sol cazere des Tchåtroûs, et l' prinde a l' assôt.
Et-z î håyner li drapea lidjwès.

A ç' moumint la, li Çtadele a cmincî a tirer des côps d' canon sol veye, aprume
sol Fond des Tawes. Pu, ci fourit li grande batreye, li cene di Sinte-Wåbeu,
åtoû del Citadele. Les Lidjwès el wangnît. C' esteut l' 20 di setimbe.

Li prumî d' octôbe, gn ourit des côps d' fizik eviè l' grand Martchî. C' est l'
Gåre del Redjince ki vneut d' saetchî so les djins.

Li minme djoû al nute, les volontaire moussént dins l' veye pal Poite di Fier,
dismetant k' les sôdårs da van Geen si resserént dins les cazmakes do tchestea.
Mins i s' ont vitmint rindou. On ls a leyî ndaler inte deus riglêyes di djins.

Anverse n' a nén bodjî tot do moes d' awousse et setimbe. Mins e moes d' octôbe,
le sdjins cmincît a s' sorlever. Li 27 d' octôbe li djenerå holandès Chassé tént
todi li Çtadele, et bombårdêye-t i l' veye.



https://wa.wikipedia.org/wiki/Revintreye_bedje

Li revolucion bedje est lomêye eto, e walon, Revintreye di 1830 udonbén, e
19inme sieke, Revolucion d' l' an trinte.

C' est l' revintreye des provinces di Nonne do Rweyåme Uni des Bas Payis
disconte do rwè Wiyåme prumî d' Orandje. C' est l' dierinne di tote ene rîlêye
di revolucions k' ont cmincî e 1798.

Li revolucion di 1830 s' a fwait sol teritwere del Beldjike d' asteure ey ene
miete a Nonne des Bas Payis d' asteure (Venlô).

Ele s' a passé inte li 23 d' awousse (prumîs bardouxhas a Brussele) eyet l' 4 d'
octôbe 1830 (proclamåcion do dislaxhaedje). Mins les Holandès avént stepé tertos
evoye dispu li 27 di setimbe.

Les pus foirt disdus fourît a Brussele, a Lidje, a Lovén et Anverse. Pol
Walonreye li Flande ey eto li Grande Dutcheye, li revolucion bedje sene li
dfinaedje do "Redjime holandès". Ele va esse shuvowe pa l' askepiaedje do
Rweyåme di Beldjike.

C' est tins del Revolucion k' a stî scrîte et compôzêye "Li Braibançone". C' est
adon ossu kel cogne do drapea bedje a stî tchoezeye.

Les revinteus estént ostant des Flaminds ki des Walons. C' esteut tertos des
catolikes. Mins les råjhons estént foirt diferinnes d' ene trope a l' ôte :

Les djonnes bordjoes walons estént aprume mwais disconte di l' eployaedje do
holandès dins l' administråcion. Insi, a l' Univiersité d' Lidje, djusse
askepieye, on-z acsegnive e holandès; c' esteut des professeurs holandès. Çouci
aveut cmincî e 1815, cwand les tropes des tot noveas Bas Payis Unis k' alît
rescontrer Napoleyon a Waterlô. Les oficîs walons n' edurît nén di dveur diner
les ôres ås ôtes sôdårs walons e holandès.

Sacwants djonnes årtisses flaminds (Henri Conscience, Jan de Laet) si djhént
Flaminds, nén Holandès. I vont disfinde pus tård, li pordjet di rfondou flamind,
diferin do neyerlandès.

Mins les pus vîs bordjoes, Flaminds u Walons, francès-cåzants, bråmint edjîstrés
a Brussele et a Anverse, dimornut pårtizans da Wiyåme prumî, di sogne di piede
li comiece avou les colneyes holandesses di Djava, Soumatra et Souriname.

Les priyesses catolikes flaminds et walons estént måvlés siconte del lwè so l'
ewålisté des rlidjons, ca il avént sogne ki les protestants åyénxhe trop di
succès. I prindît escuze do hagnon 193 del mwaisse-lwè, ki djheut :

Gn aveut yeu ene peclêye di taeyes metowes pås Holandès, so les makêyes et l'
boure, sol molaedje des dinrêyes, evnd. Li pwin aveut rihåssî a 20 sôs e moes d'
may 1930.

Les pordjets economikes avént prodût des marchandeyes dipus k' endè faleut. On-z
aveut metou bråmint de ovrîs a l' ouxh. Insi les Atulîs Cherman a Tournai avént
metou foû posse 2000 djins. C' est parey a Covén, dins les fabrikes di stouves;
a Preyon dins les fondreyes. Li rapoirt Gendebien, prezinté å Rwè d' Holande li
31 d' awousse, vout ki 100.000 ovrîs alént bénrade esse bineus.

Li 25 d' awousse, on djouwéve ene operå å teyåte del Manoye "Li Moyale di
Portici". Ça cåze del revole des Napolitins disconte des Espagnols. Après, les
djins k' estént la alît distrure les locås del gazete "Li Nacionå" da
Libri-Bagnano. Adonpwis, bouter l' feu al måjhon do minisse del djustice, Van
Maanen.

Lovén s' a revinté li 27 d' awousse. On lomé de Neef î aveut amonté ene fele
milice bén ahessêye, et hiner les Holandès a l' ouxh. Ci serè li prumire
dislaxheye veye del Beldjike. Les Holandès sayront d' î rmoussî li 24 di
setimbe. Mins s' seront i rboutés.

Li prumî moirt fourit on napea d' Piereuse. Il aléve a li Çtadele po poirter ås
sôdårs des paroles di påye et lzî dire di n' nén tirer so leus frés bedjes. Mins
gn ourit ene sintinele kel acsujha a moirt.

Adon, les Lidjwès ont voré sol cazere des Tchåtroûs, et l' prinde a l' assôt.
Et-z î håyner li drapea lidjwès.

A ç' moumint la, li Çtadele a cmincî a tirer des côps d' canon sol veye, aprume
sol Fond des Tawes. Pu, ci fourit li grande batreye, li cene di Sinte-Wåbeu,
åtoû del Citadele. Les Lidjwès el wangnît. C' esteut l' 20 di setimbe.

Li prumî d' octôbe, gn ourit des côps d' fizik eviè l' grand Martchî. C' est l'
Gåre del Redjince ki vneut d' saetchî so les djins.

Li minme djoû al nute, les volontaire moussént dins l' veye pal Poite di Fier,
dismetant k' les sôdårs da van Geen si resserént dins les cazmakes do tchestea.
Mins i s' ont vitmint rindou. On ls a leyî ndaler inte deus riglêyes di djins.

Anverse n' a nén bodjî tot do moes d' awousse et setimbe. Mins e moes d' octôbe,
le sdjins cmincît a s' sorlever. Li 27 d' octôbe li djenerå holandès Chassé tént
todi li Çtadele, et bombårdêye-t i l' veye.



https://wa.wikipedia.org/wiki/Respondeu_diyalectolodjike

Li diyalectolodjeye, c' est ene coxhe del linwince ki studeye les diferinces
inte les diyalekes d' ene plaece a l' ôte, k' i soeyénxhe u nén dins l' minme
lingaedje.

Les diyalectolodjisses vont trover des djins skepyîs dins l' payis, et ki djåzèt
coramint l' pårler. I les lomèt des "temoens". I lzî dmandèt di ratourner des
mots, sovint dins li spotchant lingaedje, eviè l' pårler do payis. Les
diyalectolodjisse ki cnoxhnut eto li mancî lingaedje polèt ovrer avou les
temoens a môde di responda.

Après, i dessinèt des mapes tot croylant les plaeces la k' i gn a li pus d'
adire inte deus pårlers vijhén. C' est les faxhenes d' izoglosses.

L' ovraedje tecnikes des diyalectolodjisses vént todi bén a pont po les
rfondeus. C' est zels, metans, ki mostrèt les limodjes d' on pårler k' on vout
rfonde.

Mins l' diyalectolodjeye sipåde ossu dins on lingaedje nén co ehåyî ki l' idêye
tote fwaite ki les pårlers sont foirt diferins inte n' on l' ôte. Ciste idêye la
divént on fel arayoe po li rfondaedje d' ene langue.

Po bén fé, li temoen diyalectolodjike, c' est ene djin k' a vnou å monde el
plaece ki li diyalectolodjisse situdeye. Et ki n' l' awè nén bråmint cwité. Et
ki c' est l' lingaedje di s' mame. Et ki cåze å pus sovint dins ç' lingaedje la
avou les djins k' i vike avou zels, ki divrént eto esse do minme payis.

Les diyalectolodjisses bastixhnut voltî des mapes la k' i rpoirtèt li spårdaedje
des diferins sinonimes, u les diferins prononçaedjes d' on mot.



https://wa.wikipedia.org/wiki/Remacle_Louis

Louis Remacle (e walon: li Louwis Rmåke) a skepyî li 30 di setimbe 1910 al
Gléjhe ey a morou li 10 di may 1997 a Vervî.

Come sicrijheu e walon, il a bråmint scrît des fels arimés, et, al fén di s'
veye des sovnances.

Come di djusse il est rprins dins l' grosse antolodjeye da Piron et dins l'
antolodjeye Gallimard des powetes do 20inme sieke.

Il eplaida: "Fråjhûlès tchansons e (1931), "Å tchestea d' poûssires (1946),
"Fagne" (1969), "Moite Fontinne" (1975).

Après s' moirt, on rashonna ses powinmes dins on lives Powinmes walons da Louwis
Rmåke, pu ses dierins scrijhaedjes di prôze e-n èn ôte live : Sovnances et ôtes
tecses da Louwis Rmåke (2011).

Mins Louwis Rmåke est purade conoxhou come onk des pus grands rcwereus sol
walon. Po cmincî, c' est lu k' enonda l' eplaidaedje di l' A.L.W., et fé
lu-minme les deus prumîs tomes.

Mins divant çoula, il aveut wangnî on pris a l' Academeye francesse di Beldjike
avou s' memwere : Le parler de la Gleize. Pus tård, il eplaida li Motlî del
Gléjhe.

Pus tård, i studia purade li croejhete (emantchince del fråze) et l' istwere do
lingaedje walon. Mins on lyi doet eto li motî del Gléjhe. Bråmint des ovraedjes
sincieus da Louwis Rmåke ont stî publiyîs foû payis, a Paris et a Djneve.

Di s' mestî, Louwis Rmåke esteut prof di diyalectolodjeye walone a l' Univ di
Lidje. Il aveut replaecî Jean Haust.



https://wa.wikipedia.org/wiki/Rel%C3%AEte_namurwesse

Li soce a skepyî e 1909 di cwate soçons, 17 à 20 ans vîs, di l' Atenêye di
Nameur : Télesphore Lambinon, Auguste Demil, Georges Pelouse et Lucien Maréchal.

Gn a ene peclêye di grands scrijheus ki fourît (u ki sont co) des Relîs
Namurwès, come Edmond Wartique, Jean Guillaume, Auguste Laloux, Emile Gilliard,
Georges Smal, Victor Georges, Joseph Selvais, Guy Brenner, Chantal Denis.

Li soce a come essegne ene passete det come sipot "Waire mins bon". Eto, elle a
todi cweri a eplaidî les meyeus scrijhaedjes e walon. Ele n' esteut nén
racrapotêye sol payis d' Nameur. Elle a yeu eto des mimbes do costés d'
Tchålerwè (Henry Petrez, Gabrielle Bernard, Willy Bal, Josée Mathot). Elle a-st
eplaidî des rlomés scrijheus lidjwès (Louis Remacle, Albert Maquet). Ey eto des
scrijheus del Bote di Djivet come Michel Dricot.

Les Relîs namurwès ont todi stî foirt wårdiveus. Diviè 1960, i n' volît nén
accepter li powezeye imådjrece di des scrijheus come Jean Guillaume, Georges
Smal eyet Emile Gilliard. Po les mwaisses des Relîs d' adon, i faleut ki les
tecses soeyénxhe reyalisses, et tolmonde elzès poleur comprinde d' on lan.

A pårti di 1995, il ont stî disconte li movmint di rfondaedje do walon, mågré ki
sacwants des rfondeus (Lorint Hendschel, Lucyin Mahin) estént camaerådes avou
leu soce, et scrijheus ezès Cayés Walons.



https://wa.wikipedia.org/wiki/Rel%C3%AEs

Li soce a skepyî e 1909 di cwate soçons, 17 à 20 ans vîs, di l' Atenêye di
Nameur : Télesphore Lambinon, Auguste Demil, Georges Pelouse et Lucien Maréchal.

Gn a ene peclêye di grands scrijheus ki fourît (u ki sont co) des Relîs
Namurwès, come Edmond Wartique, Jean Guillaume, Auguste Laloux, Emile Gilliard,
Georges Smal, Victor Georges, Joseph Selvais, Guy Brenner, Chantal Denis.

Li soce a come essegne ene passete det come sipot "Waire mins bon". Eto, elle a
todi cweri a eplaidî les meyeus scrijhaedjes e walon. Ele n' esteut nén
racrapotêye sol payis d' Nameur. Elle a yeu eto des mimbes do costés d'
Tchålerwè (Henry Petrez, Gabrielle Bernard, Willy Bal, Josée Mathot). Elle a-st
eplaidî des rlomés scrijheus lidjwès (Louis Remacle, Albert Maquet). Ey eto des
scrijheus del Bote di Djivet come Michel Dricot.

Les Relîs namurwès ont todi stî foirt wårdiveus. Diviè 1960, i n' volît nén
accepter li powezeye imådjrece di des scrijheus come Jean Guillaume, Georges
Smal eyet Emile Gilliard. Po les mwaisses des Relîs d' adon, i faleut ki les
tecses soeyénxhe reyalisses, et tolmonde elzès poleur comprinde d' on lan.

A pårti di 1995, il ont stî disconte li movmint di rfondaedje do walon, mågré ki
sacwants des rfondeus (Lorint Hendschel, Lucyin Mahin) estént camaerådes avou
leu soce, et scrijheus ezès Cayés Walons.



https://wa.wikipedia.org/wiki/Rel%C3%AE_Namurw%C3%A8s

Li soce a skepyî e 1909 di cwate soçons, 17 à 20 ans vîs, di l' Atenêye di
Nameur : Télesphore Lambinon, Auguste Demil, Georges Pelouse et Lucien Maréchal.

Gn a ene peclêye di grands scrijheus ki fourît (u ki sont co) des Relîs
Namurwès, come Edmond Wartique, Jean Guillaume, Auguste Laloux, Emile Gilliard,
Georges Smal, Victor Georges, Joseph Selvais, Guy Brenner, Chantal Denis.

Li soce a come essegne ene passete det come sipot "Waire mins bon". Eto, elle a
todi cweri a eplaidî les meyeus scrijhaedjes e walon. Ele n' esteut nén
racrapotêye sol payis d' Nameur. Elle a yeu eto des mimbes do costés d'
Tchålerwè (Henry Petrez, Gabrielle Bernard, Willy Bal, Josée Mathot). Elle a-st
eplaidî des rlomés scrijheus lidjwès (Louis Remacle, Albert Maquet). Ey eto des
scrijheus del Bote di Djivet come Michel Dricot.

Les Relîs namurwès ont todi stî foirt wårdiveus. Diviè 1960, i n' volît nén
accepter li powezeye imådjrece di des scrijheus come Jean Guillaume, Georges
Smal eyet Emile Gilliard. Po les mwaisses des Relîs d' adon, i faleut ki les
tecses soeyénxhe reyalisses, et tolmonde elzès poleur comprinde d' on lan.

A pårti di 1995, il ont stî disconte li movmint di rfondaedje do walon, mågré ki
sacwants des rfondeus (Lorint Hendschel, Lucyin Mahin) estént camaerådes avou
leu soce, et scrijheus ezès Cayés Walons.



https://wa.wikipedia.org/wiki/Redjon_Walone

Politicmint, elle est rprezintéye pa l' institucion politike k' a stî lomêye
oficirmint, on tins , Redjon walone po tot çou ki compete di l' economeye, et
totes sôres d' ôtès sacwès, apus ki l' acsegnmint eyet l' culteure, ki sont
moennés pal kiminålté Walonreye-Brussele (eyet l' kiminålté tîxhon-cåzante po
les comenes avou l' almand come lingaedje oficir).

El Beldjike redjonålijheye, li Walonreye respond al Flande eyet l' Redjon
Brusselwesse.

Li Walonreye a deus lingaedjes oficirs, li francès eyet l' almand, tchake dins
s' redjon, såf po çou k' est des institucions, insi metans l' almand est oficir
å Pårlumint walon, wice k' i gn a des såles po des ratourneus.

Linwincieuzmint, les lingaedjes cåzés el Walonreye sont les deus lingaedjes
oficirs, li francès (sol cåzu tot l' teritwere) eyet l' almand (sol teritwere
del Kiminålté tîxhon-cåzante); eyet les shijh lingaedjes do payis, li walon, k'
est ki rascovere li pus grand boket (li Walonreye walon-cåzante), li picård, li
tchampnwès, l' lorin, li lussimbordjwès eyet l' ripuwaryin.

Li Walonreye est a tchvå sol mîtrin cours di Mouze, et so Sambe (mins ki n' est
li vî vî coraedje di Mouze).

E 13inme sieke, li teritwere del Walonreye d' asteure esteut pårti inte li
Principåté d' Lidje, li Conteye di Nameur, li Dutcheye del Braibant, li Conteye
do Hinnot, li Dutcheye do Lussimbork, li Principåté di Ståvleu-Måmdey, li
Dutcheye do Limbork, li Conteye di Dålem.

E 2003, gn aveut 96 åcint des eterprijhes k' avént moens di 50 djins.
Ûtante-deus åcint avént moens di 10 djins. Gn aveut k' 680 societés k' eployént
dipus d' 200 djins, metowes purade so Lidje et sol Hinnot. Cwarante-nouv djins
so 100 estént eployîs (-eyes) dins des eterprijhes, 31 so 100 a l' Estat, et 20
so 100 estént a leu boûsse. Li Flande aveut, li minme anêye, bråmint moens di
djins a l' Estat (20 åcint).

Si on louke li porcintaedje des amonteu(se)s d' eterprijhes eneviè li totå des
bouteus dins les payis d' l' OCDE, on voet k' el Walorneye avou ses 3,6 djins so
100 k' ont amonté leu prôpe pordjet po wangnî leu crosse, est lon padrî des
payis come les Estats-Unis (10,5), l' Irlande (9,1), k' ele est å cou
d' l' Almagne (5,2) et des Bas-Payis (4,6), mins k' ele bate li France (3,2), li
Flande (2,6), li Rûsseye (2,5) eyet l' Djapon (1,8).

Li Walonreye a on pus gros porcintaedje di foû-posse kel Flande, mins elle a
moens di tchômeu k' Brussele, dispu 1993.

Li rivnou par djin e 2004 esteut di 12.357 uros (disconte di 14.026 € pol Flande
et 11.309 € po Brussele.

Bråmint des amagnîs et abwessons pår walons, c' est des cofrereyes k' endè
fwaiynut li rclame.



https://wa.wikipedia.org/wiki/Recl%C3%B4se_P%C3%A5ke

C' est l' dierin djoû po "fé ses påkes". Dj' ô bén, s' aler cfesser et aler al
comunion po les cis ki n' î vlént aler k' on côp l' an (li minimom po dmorer
crustin). Après çoula, les påkes sont clôses, serêyes, dabôrd. 

Li Serêye Påke est eto spotêye Påke des Mônîs u l' djoû des mônîs u dimegne des
monnîs. 

C' est a cåze di l' idêye ki les mônîs ni s' alént cfesser k' adon, pask' i
rmetént disk' al dierinne broke di dveur avouwer tos les hapaedjes di farene k'
il avént l' no di s' è rinde coupåbes.

"Blanke Påke" vént do latén "Dominica in albis", di cåze des blancs mousmints
des catrucimîs k' alént esse batijhîs ci dimegne la.  On dit cobén eto po l'
Serêye Påke Dimegne des catrucimîs.

Li messe e latén di ç' djoû la kimincive avou les mots "Quasi modo geniti
infantes" (come des efants djusse sikepyîs). Djustumint paski les grandès djins
ki s' fijhént batijhîs estént rmetous, po leus petchîs, come des novea-nés.

El Beldjike, e 1960, on aveut batijhî mwints catrucimîs, et des grands efants,
ci dimegne la. C' esteut tos des cis ki rivnént do Congo.



https://wa.wikipedia.org/wiki/Rasgoutadje

Li Båze di dnêyes di l' Årdene nonnrece u "Rasgoutadje des bassårdinrèces", c'
est ene båze di dnêyes rashonnêye pa Lucyin Mahin a cmincî di 1995, avou tos les
mots walons di l' Årdene nonnrece.

Elle est prezintêye come on motî walon francès. Mins ele pout eto siervi dins
des rcweraedjes francès walon.

Li fitchî a stî aprume eplaidî pa bokets tos les moes, di 1995 disk' e 1998,
dins ene foye toûnrece, a môde di gazete e walon lomêye "Li Rasgotaedje des
bassårdinreces" (Lu Rasgoutadje des basse-ârdinrèces).

Les mots î sont rfondous coinreçmint, tot relijhant les foninmes les pus tipikes
di ç' payis la.

Li båze di dnêyes est rprinjhe sol limero [S117] dins l' djivêye des motîs do
walon.

Eplaideye a môde di foyous toûnreces, a pô près tos les moes, di 1995 a 1997,
dizo les limeros 1 a 23 (a-z aveuri). Gn a veut dins tchaeke côp les mots
studyîs ci moes la, pu eto des tecses k' avént siervi å naxhaedje (da Gaston
Lucy, Charles Delaite, evnd.). Les tecses da Châle Delaite ont stî replaidîs
dins l' gazete "Singuliers" dins les anêyes 2010.



https://wa.wikipedia.org/wiki/Raparexhaedje_di_Notru-Dame

On raparexhaedje di l' Aviedje u ene aparucion del sinte Viedje, c' est ene
croeyance di sacwants catolikes come cwè l' Aviedje Mareye åreut raparexhou a
des djins (todi des efants (a-z aveuri)), aprume al fén do 19inme sieke,
kiminçmint do 20inme sieke.

El France, l' Aviedje a raparexhou a Lourdes, a ene biedjresse lomêye Bernadette
Soubiroux.

El Beldjike, on est ene miete sibarés ki l' Aviedje n' a nén aparexhou el
Flande. Est ç' a mete e rapoirt avou l' fwait ki, di ces trevéns la, l'
eståvlixhmint catolike esteut bråmint ås mwins des francès-cåzants ? Oubén est
ç' ki les gazetes francesses cåzént toplin do canonijhaedje da Bernadette
Soubirous ki va ariver oficirmint li 8 di decimbe 1933.

Ôte tchoi : kimint s' fwait i ki, ni a Baneu, ni a Biarin, l' Aviedje n' åye
djåzé e walon, dabôrd ki les djins des viyaedjes, adon, cåzént a 95 åcint e
walon. A Lourdes, elle åreut djåzé occitan. Mins el Walonreye, li walon esteut
loukî come eriré pa les cis k' avént stî e scole (dabôrd, les evekes et
cardinås). 

Sacwants catolikes ont-st eto doté des raparexhaedjes di Biarin et d' Baneu
paski les efants k' årént veyou l' Aviedje ni s' ont nén fwait curés u beguenes.
Les dierinnès paroles da Mariette Beco, li veyeuse di Baneu. « Dji n' esteu k'
on messaedjî tcherdjî di rmete on messaedje. On côp l' messaedje rimetou, li
messaedjî n' a pus nole impôrtance ». 



https://wa.wikipedia.org/wiki/Rantoele_Bel%C3%A8s_Letes

Li Rantoele gazete, c' est ene gazete e walon eplaideye dispu 1996 pal SNR "do
minme no". Ci fourit ene des prumirès gazetes di prôze nén racontrece e walon,
avou Li Chwès.

C' est l' Lorint Hendschel k' a yeu, e moes d' decimbe 1994, l' idêye di fé come
ene gazete po s' atôtchî inte des prumîs rfondeus et ôtes vayants bouteus pol
walon. Il a ç' côp la scrît ene dobe pådje, dissu cogne A3, a Lucyin Mahin, tot
l' lomant “Li Rantwèle” (li rfondowe d' adon pol mot rantoele). Li "rvowe" lete
kimince pa ene lete :

Adonpwis, gn a des noveles del tåvlotêye "Normålizåcion" di l' UCW, so les
noûmots eployîs pås scolîs del sicole di walon d' Nameur, so Emile Gilliard,
evnd.

Tos ces papîs la estént fwait a môde di responda. C' esteut onk des prumîs côps
ki des årtikes e walon estént fwaits come ça.

Adonpwîs, e moes d' djulete 1998, Stefane Quertinmont s' a-st anoncî po-z esse
mwaisse-sicrijheu del gazete. Mins, divant çoula, i va voleur mete so pîs ene
SNR po-z aspoyî pus stocaesmint li pordjet d' gazete. C' est adon ki l' soce "Li
Rantoele" a disclôs.

Li prumî vraiy limero rexhe e l' esté 1996. Ci serè ene gazete ki rexhe tos les
troes moes, et nén on moetî, come on-z aveut sayî aprume. Li no a ene miete
candjî, a cåze des halinaedje po rfonde çou ki va divni li betchfessî OE : c'
est “Li Ranteule”. L' adrovaedje est scrît pa Stefane Quertinmont dizo l' tite
“Li Rantoele : paski pocwè ?”, la k' il esplike les idêyes ki djårnèt dispu
ttaleure troes ans emey ene troclete di djonnes waloneus. Après, gn a des papîs
da Dominike Heymans so li rfondaedje, Lucyin Mahin pol coirnêye eternåcionåle,
Pierre Otjacques so les 100-z ans del binde d' imådjes, Louis Baijot so les
viyès tecnikes, Lorint Hendschel so les copiutreces, Pire Otdjåke, co on côp so
li spôrt, et l' Lucyin Mahin, so l' economeye. Come ene vraiye gazete, dabôrd,
et tote e walon.

Tote ? nén vormint; gn a ene volante foye å mitan k' esplike e francès çou k'
est li rvowe, et eto kimint lére les betchfessîs scrijhas, ca tote li rvowe est
scrîte e rfondou walon.

Di tot ç' tins la, l' eplaideu responsåve, c' est Pire Otdjåke, et l' meteu e
pådje, Tiri Dumont. L' abounmint costêye 200 FB po èn an.

A cmincî do lº 9 (ivier 1998); gn è va aveur deus pådjes di rawete, å mitan, li
Rantoele Belès letes. C' est des tecses literaires, ci côp cial, sicrîts e
rfondou u e Feller, et ki sont relîs pa Bernard Louis. Li coirnêye a stî
renondêye e l° 54 (esté 2010).

A pårti do lº 17 (bontins 2001), gn a eto cwate pådjes d' ene BD å mitan, li
fiesse do fleurtins, da Luc Bailly. L' uzance di cate pådje di binde d' imådjes
å mitan deure disk' å djoû d' ouy.

Foû des prumîs Rantoelîs, vola sacwants scrijheus k' on rtrove cobén dins l'
gazete: Emile Pècheur, Jean-Claude Somja (lº 5), Roger Viroux (lº 6), Yves
Paquet, Jean-Pierre Hiernaux (lº 7), Joseph Lahaye. André Gauditiaubois (lº 8),
Joël Thiry (lº 9); Johan Viroux (lº 9, 10 & 13), José Schoovaerts (lº 12), André
Lamborelle (lº 13 & 14), François Nyns (lº 15 & 16).

On trove sacwants noveas scrijheus : Roger Nicolas k' eplaide deus papîs e
tchampnwès (l° 17 & 18), Christine Tombeur (l° 17, 21), Jean-Pierre Dumont (l°
20, 21), Jean-François Brackman (l° 21), Pablo Saratxaga (l° 21).

Li Binde d' imådjes da Luc Bailly s' atcheve e lº 17, et c' est ene ôte BD, da
Maurice Moray, ratournêye e walon pa R. Viroux, k' atake so les 4 pådjes
divintrinnes e lº 18. C' est eto des limeros la k' gn a des bates di dvizes so
li rfondaedje (mins po s' endè houwer evoye). C' est eto di ces trevéns la kel
soce "Li Rantoele" si va schetler inte les Fellerisses et les rfondeus.

C' est ene pitite rîlêye di 3 limeros, ki rsont e papî ôrdinaire, avou l'
imådjete del Rantoele e grand sol coviete, avou, å dzo, cwate payizaedjes des
cwate coines del Walonreye. C' est l' prumî côp kel pris vént en uros. C' est
todi 8 uros po l' anêye.

Li rîlêye Schoovaerts est lomêye insi paski c' est l' Djozé Schoovaerts k' a
fwait les dessins pol coviete (avou, a tot côp bon, ene bele crapåde et on cok),
do l° 25 å l° 35. C' est lu eto ki s' a metou a l' epådjnaedje al plaece da Tiri
Dumont. Gn a sovint des ptits dessins ådvins, etchessîs dins l' tecse, come dins
li rvowe electronike Rabulets. Åresse, sacwants tecses sont rprins direk foû des
Rabulets. Gn a insi pacô des tecses literaires ki si vnèt herer å mitan del
prôze nén racontrece.

Les cwate pådjes d' å mitan, c' est ene novele binde d' imådjes da J.
Schoovaerts lu-minme, L' Avespré, mins ki si state å lº 32.

Sacwants noveas scrijheus : Georges Sfasie, Laurent Dabe, Jean-Marie Lecomte,
Joseph Baccus, Simon Stasse, Paul-Henri Thomsin, Guy Denis, Jean-Pol Grandmont,
André Demoulin.

A cmincî do lº 30, on cmince a vey des tecses riprins di l' eciclopedeye
Wikipedia, inte di zels, les corwaitaedjes des lives e walon ki vnèt d' rexhe.

A pårti do lº 32 l' tite del rivowe si va scrire come li cmon no e rfondou: “Li
Rantoele”, avou on betchfessî scrijha.

Sacwants noveas scrijheus : Maggy Marenne, Jean Goffart, Cécile Van Oorbeek,
Roland Georges.

Jean Goffart sicrirè, dins tchaeke limero, ene coirnêye so les spôrts, lomêye :
les tchafiaedjes da Ptit Louwis, sipoté "Sportman".

A pårti do l° 42 (esté 2007), les cwate pådjes do mitan estént e coleur. C'
esteut des bindes d' imådjes, avou les pinsêyes di filozofes come Descartes,
Lao-Tseu, Machiavel, Shakbar u Max Stirner. C' est totès creyåcions da José
Schoovaerts, kécfeye riprinjhes di ses årtchives di bédéyisse (Les frés
Moståde).

Sacwants noveas scrijheus : Yannick Bauthière, Jean Cayron, Georges Sfasie,
Jacques Desmet, Désiré Malet. Et on cwiteu, a pårti do l° 54 (esté 2010) :
Bernard Louis.

Li plan del gazete est a pô près todi l' minme. On-z atake voltî so èn årtike
eternåcionå (Amerike nonnrece, Monde arabe, Estats Unis). Adon-pwis, c' est sol
Beldjike, li Walonreye, l' economeye, li tourisse, li spôrt. Divant l' BD do
mitan, gn a sovint on papî so li rlidjon u l' filozofeye.

Après l' binde d' imådjes des pådjes do mitan, gn a èn årtike so les viyès
usteyes, u les vîs amuzmints. Adon-pwis, des pådjes sol lingaedje walon : novea
lives, noveles des tchanteus, des scrijheus, evnd.

So les pådjes divintrinnes del coviete, des anonces po les copinreyes, les
waibes e walon, evnd.

A comincî do l° 54 (esté 2010), li rawete "Belès Letes" rataca: 4 pådjes metowes
å mitan del gazete, divins li binde d' imådjes.

Gn a sovint ene esplikêye e francès po les lijheus saveur prononcî les
betchfessîs scrijhas tcheke a s' môde. Do l° 1 å limero 16, c' esteut metou come
pî-note. A cmincî do l° 28, c' esteut scrît so ene pådje divintrinne del
coviete. Vocial çou k' gn aveut sol l° 43 :



https://wa.wikipedia.org/wiki/Rantoele_(gazete)

Li Rantoele gazete, c' est ene gazete e walon eplaideye dispu 1996 pal SNR "do
minme no". Ci fourit ene des prumirès gazetes di prôze nén racontrece e walon,
avou Li Chwès.

C' est l' Lorint Hendschel k' a yeu, e moes d' decimbe 1994, l' idêye di fé come
ene gazete po s' atôtchî inte des prumîs rfondeus et ôtes vayants bouteus pol
walon. Il a ç' côp la scrît ene dobe pådje, dissu cogne A3, a Lucyin Mahin, tot
l' lomant “Li Rantwèle” (li rfondowe d' adon pol mot rantoele). Li "rvowe" lete
kimince pa ene lete :

Adonpwis, gn a des noveles del tåvlotêye "Normålizåcion" di l' UCW, so les
noûmots eployîs pås scolîs del sicole di walon d' Nameur, so Emile Gilliard,
evnd.

Tos ces papîs la estént fwait a môde di responda. C' esteut onk des prumîs côps
ki des årtikes e walon estént fwaits come ça.

Adonpwîs, e moes d' djulete 1998, Stefane Quertinmont s' a-st anoncî po-z esse
mwaisse-sicrijheu del gazete. Mins, divant çoula, i va voleur mete so pîs ene
SNR po-z aspoyî pus stocaesmint li pordjet d' gazete. C' est adon ki l' soce "Li
Rantoele" a disclôs.

Li prumî vraiy limero rexhe e l' esté 1996. Ci serè ene gazete ki rexhe tos les
troes moes, et nén on moetî, come on-z aveut sayî aprume. Li no a ene miete
candjî, a cåze des halinaedje po rfonde çou ki va divni li betchfessî OE : c'
est “Li Ranteule”. L' adrovaedje est scrît pa Stefane Quertinmont dizo l' tite
“Li Rantoele : paski pocwè ?”, la k' il esplike les idêyes ki djårnèt dispu
ttaleure troes ans emey ene troclete di djonnes waloneus. Après, gn a des papîs
da Dominike Heymans so li rfondaedje, Lucyin Mahin pol coirnêye eternåcionåle,
Pierre Otjacques so les 100-z ans del binde d' imådjes, Louis Baijot so les
viyès tecnikes, Lorint Hendschel so les copiutreces, Pire Otdjåke, co on côp so
li spôrt, et l' Lucyin Mahin, so l' economeye. Come ene vraiye gazete, dabôrd,
et tote e walon.

Tote ? nén vormint; gn a ene volante foye å mitan k' esplike e francès çou k'
est li rvowe, et eto kimint lére les betchfessîs scrijhas, ca tote li rvowe est
scrîte e rfondou walon.

Di tot ç' tins la, l' eplaideu responsåve, c' est Pire Otdjåke, et l' meteu e
pådje, Tiri Dumont. L' abounmint costêye 200 FB po èn an.

A cmincî do lº 9 (ivier 1998); gn è va aveur deus pådjes di rawete, å mitan, li
Rantoele Belès letes. C' est des tecses literaires, ci côp cial, sicrîts e
rfondou u e Feller, et ki sont relîs pa Bernard Louis. Li coirnêye a stî
renondêye e l° 54 (esté 2010).

A pårti do lº 17 (bontins 2001), gn a eto cwate pådjes d' ene BD å mitan, li
fiesse do fleurtins, da Luc Bailly. L' uzance di cate pådje di binde d' imådjes
å mitan deure disk' å djoû d' ouy.

Foû des prumîs Rantoelîs, vola sacwants scrijheus k' on rtrove cobén dins l'
gazete: Emile Pècheur, Jean-Claude Somja (lº 5), Roger Viroux (lº 6), Yves
Paquet, Jean-Pierre Hiernaux (lº 7), Joseph Lahaye. André Gauditiaubois (lº 8),
Joël Thiry (lº 9); Johan Viroux (lº 9, 10 & 13), José Schoovaerts (lº 12), André
Lamborelle (lº 13 & 14), François Nyns (lº 15 & 16).

On trove sacwants noveas scrijheus : Roger Nicolas k' eplaide deus papîs e
tchampnwès (l° 17 & 18), Christine Tombeur (l° 17, 21), Jean-Pierre Dumont (l°
20, 21), Jean-François Brackman (l° 21), Pablo Saratxaga (l° 21).

Li Binde d' imådjes da Luc Bailly s' atcheve e lº 17, et c' est ene ôte BD, da
Maurice Moray, ratournêye e walon pa R. Viroux, k' atake so les 4 pådjes
divintrinnes e lº 18. C' est eto des limeros la k' gn a des bates di dvizes so
li rfondaedje (mins po s' endè houwer evoye). C' est eto di ces trevéns la kel
soce "Li Rantoele" si va schetler inte les Fellerisses et les rfondeus.

C' est ene pitite rîlêye di 3 limeros, ki rsont e papî ôrdinaire, avou l'
imådjete del Rantoele e grand sol coviete, avou, å dzo, cwate payizaedjes des
cwate coines del Walonreye. C' est l' prumî côp kel pris vént en uros. C' est
todi 8 uros po l' anêye.

Li rîlêye Schoovaerts est lomêye insi paski c' est l' Djozé Schoovaerts k' a
fwait les dessins pol coviete (avou, a tot côp bon, ene bele crapåde et on cok),
do l° 25 å l° 35. C' est lu eto ki s' a metou a l' epådjnaedje al plaece da Tiri
Dumont. Gn a sovint des ptits dessins ådvins, etchessîs dins l' tecse, come dins
li rvowe electronike Rabulets. Åresse, sacwants tecses sont rprins direk foû des
Rabulets. Gn a insi pacô des tecses literaires ki si vnèt herer å mitan del
prôze nén racontrece.

Les cwate pådjes d' å mitan, c' est ene novele binde d' imådjes da J.
Schoovaerts lu-minme, L' Avespré, mins ki si state å lº 32.

Sacwants noveas scrijheus : Georges Sfasie, Laurent Dabe, Jean-Marie Lecomte,
Joseph Baccus, Simon Stasse, Paul-Henri Thomsin, Guy Denis, Jean-Pol Grandmont,
André Demoulin.

A cmincî do lº 30, on cmince a vey des tecses riprins di l' eciclopedeye
Wikipedia, inte di zels, les corwaitaedjes des lives e walon ki vnèt d' rexhe.

A pårti do lº 32 l' tite del rivowe si va scrire come li cmon no e rfondou: “Li
Rantoele”, avou on betchfessî scrijha.

Sacwants noveas scrijheus : Maggy Marenne, Jean Goffart, Cécile Van Oorbeek,
Roland Georges.

Jean Goffart sicrirè, dins tchaeke limero, ene coirnêye so les spôrts, lomêye :
les tchafiaedjes da Ptit Louwis, sipoté "Sportman".

A pårti do l° 42 (esté 2007), les cwate pådjes do mitan estént e coleur. C'
esteut des bindes d' imådjes, avou les pinsêyes di filozofes come Descartes,
Lao-Tseu, Machiavel, Shakbar u Max Stirner. C' est totès creyåcions da José
Schoovaerts, kécfeye riprinjhes di ses årtchives di bédéyisse (Les frés
Moståde).

Sacwants noveas scrijheus : Yannick Bauthière, Jean Cayron, Georges Sfasie,
Jacques Desmet, Désiré Malet. Et on cwiteu, a pårti do l° 54 (esté 2010) :
Bernard Louis.

Li plan del gazete est a pô près todi l' minme. On-z atake voltî so èn årtike
eternåcionå (Amerike nonnrece, Monde arabe, Estats Unis). Adon-pwis, c' est sol
Beldjike, li Walonreye, l' economeye, li tourisse, li spôrt. Divant l' BD do
mitan, gn a sovint on papî so li rlidjon u l' filozofeye.

Après l' binde d' imådjes des pådjes do mitan, gn a èn årtike so les viyès
usteyes, u les vîs amuzmints. Adon-pwis, des pådjes sol lingaedje walon : novea
lives, noveles des tchanteus, des scrijheus, evnd.

So les pådjes divintrinnes del coviete, des anonces po les copinreyes, les
waibes e walon, evnd.

A comincî do l° 54 (esté 2010), li rawete "Belès Letes" rataca: 4 pådjes metowes
å mitan del gazete, divins li binde d' imådjes.

Gn a sovint ene esplikêye e francès po les lijheus saveur prononcî les
betchfessîs scrijhas tcheke a s' môde. Do l° 1 å limero 16, c' esteut metou come
pî-note. A cmincî do l° 28, c' esteut scrît so ene pådje divintrinne del
coviete. Vocial çou k' gn aveut sol l° 43 :



https://wa.wikipedia.org/wiki/Rantoele-soce

Li Rantoele, c' est ene soce di waloneus, k' a skepyî e 1995, d' ene idêye da
Lorint Hendschel eyet Lucyin Mahin.

Elle a divnou bénrade (1996) ene SNR, tchôkêye pa Stefane Quertinmont (ki serè
l' prumî prezidint), avou eto Pire Otjacques (ki va divni cwårlî), et Tiri
Dumont. Dins ses statuts, gn a l' raprindaedje do walon pa les djonnes, et li
rfondaedje do coir do lingaedje.

C' est ene des prumirès soces ki va roter pår e walon, dins ses raploûs et dins
ses scrijhaedjes divintrins. C' est, avou, ene soce ki n' serè måy aloyeye a ene
coine del Walonreye. Gn årè des raploûs a Djilî, a Bietris, a Dåvdisse, å
Noû-Lovén, a Lidje, a Djiblou, evnd.

Sol pî sol tchamp, li soce va eplaidî ene gazete e walon do minme no, kel prumî
limero rexhe e l' esté 1996. Mins c' est purade sol Daegntoele k' ele va bouter.
Elle enonde totès sôres di waibes, aprume, li waibe do walon lingaedje (1996),
pu l' Aberteke (1997). Ele va ossu produre, di 1998 a 2000, èn årmonak walon.

E 1999, Yves Paquet divént prezidint, et enonder les soçnaedjes di Djiblou, la
k' on djåze pår e walon, so totes sôres di tinmes, avou des djins d' ådfoû del
soce.

E 2000, Pablo Sarachaga divént penleus, et onk des stoks del Tåvlotêye
Rifondaedje. Li soce si mete a fé toplin åtoû do ratournaedje e walon des
programes éndjolikes. Et mete en alaedje l' esplicant motî do walon, pu, e 2003,
l' eciclopedeye Wikipedia e walon.

E 2001, li soce enonde ene pitite colleccion d' lives, po-z eplaidî des
scrijhaedjes ki fwaiynut avancî l' walon.

E 2002, li Rantoele passe on laid cwårt d' eure, veyanmint k' ene pårteye des
soçons n' est pus po sotni li rfondou walon.

Li Rantoele a eto ovré so li scolaedje do walon, copuvite avou l' sicrijhaedje
rifondou, å Noû-Lovén (2001-2003) et a Bive (di 2003 a asteure).

Les fimes del tévé walon-cåzante (skepeye e dissu Youtube sont eto eplaidîs avou
l' imådjete del Rantoele dins l' djenerike.



https://wa.wikipedia.org/wiki/Ramexhn%C3%AAyes_di_noveles

Ene novele dins l' sinse di ptit roman, c' est ene sipoûle come on roman, mins
k' est pus coûte, å pus sovint, moens di 50 pådjes.

Les ptits romans sont sovint eplaidîs onk après l' ôte, dins on live k' on lome
ene ramexhnêye di noveles (on dit eto on rcoy di noveles).

A dater di 1996, gn a yeu des ptits romans k' ont eto stî eplaidîs so les fyis.
Li prumire fourit : "Li tiene al brijhe" da Jean-François Brackman k' a parexhou
sol Pådje do Lingaedje walon li prumire waibe e walon adjinçnêye da Lorint
Hendschel. Adonpwis, end ava sovint, so l' Aberteke da Lucyin Mahin.

Dins les ptitès prôzes, li ptit roman est diferin do racontaedje, ki n' fwait ki
do dire des sovnances do scrijheu, k' elzès ricnoxhe come teles, et del
racontroûle ki rapoite ene istwere ki s' raconte dispu des ans et des razans,
motoit ene miete ricandjeye.

E walon, onk des pus grands novelisses fourit, sins manke, Georges Alexis, k'
eplaida onze pitits lives avou tchaeke côp ene u deus noveles divins, di 1947 a
1958.

Les tinmes des ptits romans e walon sont les minmes ki les cis des romans e
walon.



https://wa.wikipedia.org/wiki/Ramdinne_(moes)

Li ramdinne ou ramada ou cwareme muzulman ou cwareme moslimî, c' est ene termene
di djune et d' rastinance po les muzulmans.

Li mot "ramdinne" shuvant l' prononçaedje d' Afrike bijhrece, a dné e francès li
cmon no «ramdam», ricalké e walon.

Les cénk priyires muzulmandes sont les minmes ki do restant d' l' anêye. Ki :
les djins vont leus pus bråmint al moskêye ki les ôtes moes.

Après l' cene di l' anuti, gn a ene shijhe di priyire (arabe tarâwiH). Li 27inme
djoû, c' est l' nute do messaedje. On preye tote li nute, et rpasser totes les
60 sourates di l' Alcoran.

Dispu l' fén do houcaedje al priyire des aireurs disk' å cmince do houcaedje al
priyire di l' anuti, les djins ni vont :

Adon, les ramdinnîs et ramdinnresses meskoyèt leu soumay. Aprume s' i vicnut
dins on payis nén muzulman, la k' i doevnut bouter ås minmès eures ki ls ôtes.

Ça fwait ki les accidints d' rôlaedje rhåssèt sovint tins do ramdinne, divins
les payis muzulmans. Et emey les tchåfeus moslimîs ki djunnut dins les payis nén
muzulmans.

Les vizites si fwaiynut ossu li djoû del fén do cwareme, k' on lome li ptite
fiesse ou fiesse do disdjunaedje.

Sacwants sinnes do roman «Vera» da Lucyin Mahin si passèt tins do cwareme
moslimî.



https://wa.wikipedia.org/wiki/Ramd%C3%A2n

Li ramdinne ou ramada ou cwareme muzulman ou cwareme moslimî, c' est ene termene
di djune et d' rastinance po les muzulmans.

Li mot "ramdinne" shuvant l' prononçaedje d' Afrike bijhrece, a dné e francès li
cmon no «ramdam», ricalké e walon.

Les cénk priyires muzulmandes sont les minmes ki do restant d' l' anêye. Ki :
les djins vont leus pus bråmint al moskêye ki les ôtes moes.

Après l' cene di l' anuti, gn a ene shijhe di priyire (arabe tarâwiH). Li 27inme
djoû, c' est l' nute do messaedje. On preye tote li nute, et rpasser totes les
60 sourates di l' Alcoran.

Dispu l' fén do houcaedje al priyire des aireurs disk' å cmince do houcaedje al
priyire di l' anuti, les djins ni vont :

Adon, les ramdinnîs et ramdinnresses meskoyèt leu soumay. Aprume s' i vicnut
dins on payis nén muzulman, la k' i doevnut bouter ås minmès eures ki ls ôtes.

Ça fwait ki les accidints d' rôlaedje rhåssèt sovint tins do ramdinne, divins
les payis muzulmans. Et emey les tchåfeus moslimîs ki djunnut dins les payis nén
muzulmans.

Les vizites si fwaiynut ossu li djoû del fén do cwareme, k' on lome li ptite
fiesse ou fiesse do disdjunaedje.

Sacwants sinnes do roman «Vera» da Lucyin Mahin si passèt tins do cwareme
moslimî.



https://wa.wikipedia.org/wiki/Ramadan

Li ramdinne ou ramada ou cwareme muzulman ou cwareme moslimî, c' est ene termene
di djune et d' rastinance po les muzulmans.

Li mot "ramdinne" shuvant l' prononçaedje d' Afrike bijhrece, a dné e francès li
cmon no «ramdam», ricalké e walon.

Les cénk priyires muzulmandes sont les minmes ki do restant d' l' anêye. Ki :
les djins vont leus pus bråmint al moskêye ki les ôtes moes.

Après l' cene di l' anuti, gn a ene shijhe di priyire (arabe tarâwiH). Li 27inme
djoû, c' est l' nute do messaedje. On preye tote li nute, et rpasser totes les
60 sourates di l' Alcoran.

Dispu l' fén do houcaedje al priyire des aireurs disk' å cmince do houcaedje al
priyire di l' anuti, les djins ni vont :

Adon, les ramdinnîs et ramdinnresses meskoyèt leu soumay. Aprume s' i vicnut
dins on payis nén muzulman, la k' i doevnut bouter ås minmès eures ki ls ôtes.

Ça fwait ki les accidints d' rôlaedje rhåssèt sovint tins do ramdinne, divins
les payis muzulmans. Et emey les tchåfeus moslimîs ki djunnut dins les payis nén
muzulmans.

Les vizites si fwaiynut ossu li djoû del fén do cwareme, k' on lome li ptite
fiesse ou fiesse do disdjunaedje.

Sacwants sinnes do roman «Vera» da Lucyin Mahin si passèt tins do cwareme
moslimî.



https://wa.wikipedia.org/wiki/Raliye_evi%C3%A8_Dakar

Li Ralî Dacår (u, tot biesmint, li Dacår), c' esteut on ralî d' otos et d' motos
d' coûsse k' a stî disputé di 1978 a 2007, et ki s' atchivéve cåzu todi a Dakar
e Senegal.

Å cminçmint, i cmincive a Paris, et s' lomer ralî Paris-Dacår pu cwand i n'
pårteut pus d' Paris, li Ralî eviè Dacår.

Il a stî aresté e 2008, a cåze di risses di terorisses el Moritanreye. Pu
ricmincî e 2009 e l' Amerike nonnrece.

A costé do spôrt, li ralî eviè Dacår rapoirtéve eto des liårds a totes sôres di
cwårtîs d' l' economeye. Dins les payis k' i trevåtchive (Espagne, Portugal,
Marok, Aldjereye, Libeye, Mali, Nidjer, Moritanreye, et co ds ôtes), et dins les
payis la k' on-z aprestéve des otos et motos.

Å cmince, gn aveut co pont d' GPS. Adon, les coreus si plént piede dins l'
dezert come po rire. E l' Årdjintene, on trevåtche des grands paxhis sins ene
seule djin. Si on s' piede, on pout tourner lontins sins ritrover s' voye.

Portant, li ralî passa pa des côps dins des payis k' i gn aveut co des gueres,
come li Sara coûtchantrece.



https://wa.wikipedia.org/wiki/Raecene_(verdeure)

Li raecene ou carote, c' est ene verdeure avou ene longue raecinêye, å pus
sovint rodje (mins end a eto des blankes), ki les djins vont magnî, et ene cawe,
foirt voltî dinêye ås robetes.

Li mot "raecene" (rècène, racène, ricène, rucène, r(u)cine…) esteut eployî, å
20inme sieke, so Lidje et l' Årdene, li mot "carote" après Nameur et Tchålerwè

Les payis ki dijhnut "raecene" po Daucus carota eployèt sovint èn ôte mot po l'
pårteye del plante ki mousse dins tere : raecinêye (cåzu tote l' Årdene),
raecinete (kékes ponts après Lidje et Wareme), rayire (après l' Viye Såm.

C' est ene plante k' on a cmincî a-z ahiver el Mîtrinne Ådje, el Walonreye,
todi. Divant k' i gn åye des crompires. C' esteut li mwaisse amagnî des ptitès
djins, veyanmint k' ele si pout wårder di l' ivier.

Dins les grands tchamps, on lzès seme purade a roye, come les petråles; adon, on
les treråye cwand ele sont trop spesses.

Dins les cortis, on lzès pout eto semer al volêye dins ene airêye (pårtchet). On
l' aclairixh cwand ele kimincèt a crexhe.

Foirt ritche e beta-carotinne, on prodût ki va dner del vitamene A. C' est po
çoula k' on dit k' c' est bon po les ouys. On sait bén ki les celures del
rixhene ont dandjî d' vitamene A po roter, si revoyî l' loumire å cervea.

C' est ene verdeure ki les ågnes magnèt voltî. Adon, les efants endè metént todi
dins leus solés pol fiesse del Sint-Nicolai.



https://wa.wikipedia.org/wiki/Rabour%C3%A9

Li tcherwaedje ou rabouraedje, c' est li rtournaedje del tere, so ene roye, po-z
î semer des grinnes.

Les pus simpes des tcherwaedjes s' ont fwait avou des eraires di bwès, pu d'
fier. I faleut bén tni l' pougnêye del cawe po fé del bele tcherowe. Cwand l'
schî schipéve foû, on fjheut on rnåd. S' i gn aveut bråmint di rnåd dins on
tcherwé, les djins riyént do tcherweu.

Après ont vnou li simpe tcherowes, ou simpe brabant. Li diferince avou l'
eraire, c' est l' rîsse ki rtoûne li tere d' on costé, dabôrd k' avou l' eraire,
ene ritoume des deus costés. Mins avou l' tcherowe, i faleut ataker å mitan u
azès deus costés do boket, çou ki fwait k' on-z aveut ene schavroûle di tchaeke
costé ey èn adosmint å mitan. L' anêye d' après, on-z aroyive contråve po
rlivler l' terén.

Avou les dobes brabants il a fwait pus åjhey tcherwer. On pleut ndaler todi do
minme costé et i n' faleut pus tni l' pougneye. I faleut co bén moenner li tchvå
(u les boûs) po-z aroyî, mins après, les biesses shuvént l' roye tote seules (i
n' les faleut pus moenner). Cwand on-z arivéve å dbout del roye, on rtournéve li
brabant po-z eraler avou l' roye astok, tot tcherwant do minme costé.

El Walonreye, on-a a co tcherwé atelaedje des boûs avou les boûs disk' eviè
1900, so l' Årdene, todi.

Dins sacwants payis, å Marok, metans, les ptits cinsîs eploynut tossu bén des
åmeas ou des vatches ki des boûs.

Dins les payis del Mîtrinne Mer, on tcherowe voltî avou des moulets. Dins
sacwantès coines, eto avou des chamos.



https://wa.wikipedia.org/wiki/R13

Li motî Yoran Embanner walon ki l' vraiy no, c' est Motî d' potche walon /
francès / Dico de poche français / wallon, c' est on dobe motî (walfran et
franwal) e rfondou walon k' a stî eplaidî e 2009 pa Yoran Embanner.

Il est rprins sol limero [R13] dins l' djivêye des motîs do walon. Et, come
franwal, dizo l' limero [FR13].

Il a yeu on fel côp di spale da Lucyin Mahin (atåvlaedje di mots corants et
rfondaedje) et Jean Cayron (sicrijhaedjes des mwaisses prononçaedjes e-n AFE),
avou ene pitite rawete da Pablo Sarachaga.

Li motî s' a vindou eto a des djonnes Walons k' ont d' l' agrès di raprinde li
walon, et k' ont discovrou li rfondou avou ç' live la.

Sacwants djivions do motî Embanner (portant des mots eployîs coramint e 21inme
sieke) n' avént co stî rprins dins nol ôte motî walon. Metans : "fitchî".

Sacwants mots walons (des corants et des pus råles ni sont nén divins l' Motî
Yoran Embanner. L' ovraedje ki s' porshût disk' enute sol Wiccionaire endè
markêye sacwants : li djivêye est cial.

Li rfondaedje di sacwants mots a polou candjî dispu l' rexhowe do motî Yoran
Embanner. Ene djivêye di sfwaits mots est eto håynêye sol Wiccionaire.



https://wa.wikipedia.org/wiki/R._Viroux

Di s' mestî, esteut prof di langues (a Tamene, Lovervå pu Fosse). I fjheut voltî
ratourner a ses scolîs on mot dins ene dijhinne di diferins lingaedjes.

Il a eto stî mayeur do Ban-Bwès et dire si siermint e walon (pu docô après e
francès, po shuve li lwè).

Come sicrijheu, il a purade fwait des arimeas, mins eto del prôze nén
racontrece, inte did zeles, del croejhete esplikêye e walon.

C' esteut l' enondeu (1963) del Soce "Les Walons Scrijheus d' après l' Ban-Bwès"
(WASAB), et del rivowe "Noveles" (1982)

Deus ramexhnêyes d' arimeas da sinne ont stî eplaidîs come limero especiås des
Cayés Walons : Li guere - Li famile (1991) eyet "Biessolodjeye" des powezeyes so
les biesses, k' a vudî e 1994.

I repetéve tofer kel walon, c' esteut ene vraiye langue, et mostrer, tot rmetant
l' walon ås ôtes lingaedjes, k' il esteut foirt ritche. I rabaxhive sovint li
lingaedje francès, po-z aler disconte des cis ki sont foirt rindous après l'
francofonreye. Eto, i s' fåt afranki do lingaedje francès, endaléve-t i, et s'
siervi do walon po totafwait.

Cwand il a stî å Consey a Fosse, on côp come mayeur (1989-1991), il a todi
prusté siermint e walon :

Il aveut metou dins s' testamint ki si messe d' etermint divreut esse pår e
walon. Çou ki fourit fwait, pa l' abé René Dardenne. Ci fourit l' prumire messe
d' etermint dijhowe rén k' e walon. Des bokets e walon ont stî léjhous tot
åddilon del messe : des cis da sinne ("Padrî l' pont", "I fåt semer"); onk da
Roger Tabareux, « li vî rôleu », léjhou på fi da Tabareux, et l' adiè a Rodjî,
ki Andrée Bacq aveut scrît esprès po ç' djoû la.

Il a bråmint bouté dins les scoles : adjinçner des programes, diner des cours
et-z emantchî des bates di recitaedjes.

Rodjî Viroux esteut cnoxhou long et lådje come on Don Kixhote do walon. Il a
sovint stî dins l' gazete, nén seulmint L' Avenir di Nameur, mins minme ene feye
dins li rlomêye rivowe francesse Paris-Match.



https://wa.wikipedia.org/wiki/R._Boxus

Robert Boxus a skepyî a Mouhå li 8 d' avri 1891. I baga a Viyé-l'-Bouyet e 1905,
a Nameur e 1908, pu a Brussele e 1939. I mora e 1961.

Come waloneu, il est cnoxhou, aprume, come diccionairî. Mins i scrijha eto des
arimés, des romans, des pîces di teyåte et des pîces pol radio.

I voet dins les livreyes di Hu les gazetes e walon "Li Clabot" eyet "Li ptit
Lidjwès" et lzî evoyî ses prumîs scrijhaedjes (avou l' accint d' Lidje) e 1904
(il aveut 13 ans).

Pu i scrît avou l' accint d' Nameur (1908-1914). C' est po ça k' i serè rprins
dins l' Antolodjeye des powetes walons namurwès.

El guere di 14, i s' ritrove prijhnî avou des Rûsses, et studyî les lingaedjes
slaves. I ratoûne des scrijheus do rûsse e francès, et do francès e rûsse.

Après, i boute pol walon a Nameur et a Hu. C' est lu k' ahive li Cavo hutwès. Et
scrire "Histoire de la littérature wallonne au pays de Huy".

Après l' guere di 40, i dvént prezidint di l' "Association des écrivains wallons
en Brabant". C' est lu ki va askepyî e 1954 li gazete des scrijheus e walon ey e
francès "Reflets de chez nous".

Si mwaisse ricweraedje so les yebes ås maladeyes si lome "La flore médicale
wallonne". Il a stî eplaidî a Hu e 1939.

Li rcweraedje so les biesses, c' est : Vocabulaire wallon namurois des noms
d'animaux (rahouca C23), eplaidî e 1938.



https://wa.wikipedia.org/wiki/R%C3%AEl%C3%AAye_franc%C3%A8s-walon

Ene rîlêye francès-walon, c' est ene djivêye de mots k' on pout trover åjheymint
e walon, a pårti des mots francès ki vlèt dire parey.

I fwait pus åjhey aprinde li walon po les cis (cenes) ki cnoxhèt ddja l'
francès, cwand i savèt les piceures des rîlêyes francès-walon. Nerén, ça pout
moenner a des forcoridjaedjes.

Sacwantès rîlêyes francès-walon ont stî eployeyes pås mwaisses di scole po-z
aprinde des rujhes ortografikes do francès (metaedje d' on tchapea, ortografeye
EN / AN) a des efants ki cnoxhént ddja l' walon.

Cisse rîlêye la a stî foirt eployeye des mwaisses di scole inte 1910 et 1980
po-z aprinde l' ortografeye e francès des mots ki s' î prononçnut avou l'
naziåle AN.

Les mots avou l' betchete francesse en- (enclos) sont rfondous avou l' betchete
walone erîlêye e-, et dabôrd, ni shuvèt nén l' rîlêye.

Les mots walons ki les sfwaits mots francès ont-st ene cawete -eau, si rtrovèt
åpus sovint rfondous avou l' cawete -ea, minme si ene pårteye des accints do
walon ont calké li cawete francesse.

Portant ene picêye di mots walons si rtrovèt tocosté avou l' cawete francesse
-eau calkêye setchmint. On les scrît å pus sovint disfaflotés.



https://wa.wikipedia.org/wiki/Professeur_Tit%C3%B4rv%C3%A5

Li Professeur Titôrvå (Profèsseûr Titorval), c' est on persounaedje di binde d'
imådjes askepyî po des bédés e walon pa José Schoovaerts, so ene dimande da Joël
Thiry.

Il est purade kinoxhou pal binde d' imådjes k' a parexhou dins l' Avni do
Lussimbork, pu come live eplaidî å Muzêye do pårlaedje e l' Årdene e 2011. Ci
fourit dandjreus li prumire binde d' imådjes creyeye pår e walon dins l'
Province do Lussimbork.

Les prumirès sayes del bédé ont parexhou aprume dins Singuliers (l° 1/2010) et
dins l' Rantoele-gazete (bontins 2010). Pu, a cmincî do 16 d' avri 2010, li
vinrdi dins l' Avni do Lussimbork.

Et, adonpwis, n' vola-t i nén ki l' djermale do Professeur si mete a berdeler
tot hôt, a môde di ptit fime d' imådjes so Youtube.

Pal voye di cwate dessins, il est d' kession di fé passer ene fråze ki fwait
rire et tuzer, sol modele do tchet da Philippe Geluck.

Li sinnario a stî atuzlé pa Joël Thiry, a pårti di sinnes k' il a viké dins si
scole di Måtche-el-Fåmene. Et tot la k' i gn av des fåves ki s' racontént.

Al fén di l' ovraedje-eshonne Schoovaerts-Thiry (2013), li persounaedje ravike
avou on rodje costume dins l' Rantoele-gazete (limeros d' 2013 eyet 2014) dizo
l' ribatijhaedje "Tolravi". Avou des tecses walons da Djozé Schoovaerts,
riscrîts e rfondou walon pa Lucyin Mahin.

Pu, avou on brune costume, divins l' binde d' imådjes Gama-coûte (2013). Pu s'
shûte, Gama-coûte 2 (2017).



https://wa.wikipedia.org/wiki/Powinmes_Martin_Lejeune_(live)

Les powinmes Martin Lejeune, c' est on live ki ramexhnêye tos les scrîts da
Martin Lejeune. Si vraiy tite (e francès), c' est Œuvres lyriques du poète
wallon Martin Lejeune.

Il a stî adjinçné pa Jules Feller ey a rexhou e 1923 amon Vaillant-Carmanne a
Lidje.

C' est cåzu tos powinmes, mins gn a eto sacwants tchansons ey ene prôze ou deus.

Mårtén l' Djonne note sipepieuzmint l' accint do payis d' Vervî. Çou ki rind
målåjhey li rfondaedje di sacwantès rimes come drole (drale) / macrale; ome
(ame) / blame.

Come les scrijheus lidjwès del fén do 19inme sieke, Mårtén L' Djonne eploye
voltî des noûmots, s' end a dandjî come sitoeler po ratourner li francè
parsemer.

Tourner les pådjes do live, c’ est come fouyter les pådjes di nos alboms di
fotos. Ou d’ passer so ene blanke toele nos hopeas d’ diyapos di nos superwites
ki doirmèt påjhûlmint dvins leus classeurs.

Et totes les imådjes da Martin Lejeune sont claires et netes, bin cådrêyes, sins
"flou artistique" ni "solarisation".

On comprind k’ Jules Feller åye potchî a djonds pîs so ene pareye ocåzion po
mete e valeur ses fameusès rîles d’ ortografeye. Adon, a toirtchî ene preface di
58 pådjes, rén k’ ça.

Adon k’ i nos djåze des rbouteus, des rcroeyous macreas, di Pire Andrî et d’
Belem, on n’ trouve nou scrijhaedje so Chapuis! Nén on mot ! (François Nyns) 



https://wa.wikipedia.org/wiki/Powezeye_e_walon

Li powezeye e walon, c' est del powezeye (nén djusse des scrijhaedjes a môde d'
arimeas) k' est scrîte e peur walon.

Li prumire wache del powezeye e walon va soude avou Tchåle Simonon diviè les
anêyes 1830. On les pout lomer les romantikes. Ele durrè on bon sieke. Onk di
ses mwaisses riprezintant, ci fourit Djôzef Mignolet.

Al fén do 19inme sieke, kimince do 20inme sieke, gn årè, avou, sacwants fjheus
d' epopêyes (Michel Renard, Louis Lagauche, Djôzef Mignolet) ki plèt esse waitîs
come les rprezintants del powezeye lirike e walon.

Li powezeye imådjrece va aspiter dins les anêyes 1950 avou l' djermêye 48 et les
grands nos seront Georges Smal, Jean Guillaume, Emile Lempereur, shuvous di
Lucyin Somme, René Clinias, Victor Georges et motoit Lisa Chastelet.

Gn ava, diviè les anêyes 1970, ene djermêye di powetes ermetikes, rashonnés åtoû
d' Albert Lovegnée eyet Eli Michel; on î pout radjouter Albert Maquet.

Les pus grands powetes del fén do 20inme sieke, kiminçint do 21inme sieke vinèt
des "Scrijheus do Cinte" : c' est des djins come David André, Dominique Heymans
et Christian Quinet. I polnut esse rindjîs a tchvå so les deus dierins movmints.



https://wa.wikipedia.org/wiki/Picoine

Li bicoine  (on dit eto : li cuzene  u l' olivî d' troufreye ), c' est ene
plante des fagnes et des troufires, avou ene pitite fene crawieuse tidje, come
ene rampe, ki crexhe dizeu les mosseas d’ fagne, ki dene des ptitès frambåjhes
k' on lome poes d’ fagne, poes d’ cok, poes d’ bourboe, poes d’ mossea, peme di
fagne, gurzale di fagne, gurzea d’ fagne  u olivete.

E moes d’ awousse, pol ritrover, i fåt greter dins les mosseas d’ fagne. On-z î
pout adon code li gurzale di fagne, k' est tapinêye blanc et rôze. 

C' est on poes bråmint pus ptit k' ene caclindje. I fåt do tins po nd aveur ene
djatlêye. Mins ça s' magne ttossu bén k' les ôtes frambåjhes. C' est po ça k'
elle est ahivêye dins les grands frexhs tchamps, livlés esprès, e l' Amerike
bijhrece.

Alez s' vey e splitchant motî po des linwincieusès racsegnes so les mots
"bicoine", "poes d' fagne", poes d' bourboe et "peme di fagne".

Cisse plante la ni s' trove ki dins les froeds et timperés payis del Dimeye Bole
bijhrece.

Elle est rprinjhe come yebe ås maladeyes dins l' live da Boxus so les plantes
come "rafroedixhante" et boune po lo scorbute.



https://wa.wikipedia.org/wiki/Philippe_Destatte

Philippe Destatte, c' est on bouteu pol Walonreye, istoryin di s' mestî, et k'
est mwaisse a l Institut Destrée.

E 1995, il eplaida on live so les 100 pus rlomés Walons do 20inme sieke, kel
tite e francès, c' est :Cent Wallons du siècle. Bråmint des portraits toirtchîs
dins ç' live la ont stî ratournés e walon dins l' gazete "Li Chwès" pa Charles
Massaux.

Mins li Flipe Destate va esse co pus cnoxhou cwand i va fé rexhe, avou l'
aidance da Paul Delforge et Micheline Libon, si "Encyclopédie du Mouvement
wallon", on gros spès ovraedje ki les troes tomes vont moussî foû e 2000 et
2001.

E 2006, il atåvele, avou l' Djåke Dressene del Bouxhire (Jacques Brassinne de la
Buissière) on pordjet po rdiscotaeyî l' Beldjike bråmint pus suteymint.

Li mwaisse idêye, c' est d' avou 4 Redjons federåles el plaece des 6 redjons et
Kiminåltés ki nos avans asteure. Ces cwate la serént, li Flande, li Walonreye,
Brussele, et li Redjon tîxhon-cåzante. Tchaeke Redjon åreut si mwaisse lwè, si
Govienmint eyet si Pårlumint (inte di zels, li Pårlumint walon). Po ç' prumî
pont chal, gn åreut nou grand candjmint. Tchaeke Pårlumint sereut tchoezi pa on
vôtaedje do peupe; come di djusse, li Govienmint sereut responsåve divant lu.

D' èn ôte costé, i gn åreut ene Coû des Contes po tchaeke Redjon, sol modele del
Coû federåle.

Po çou k' est des taeyes, rén a fé, i gn årè todi ! Mins les taeyes federåles,
ci serént rascodowes pa l' Estat federå, et les taeyes redjonåles, pa les
Redjons. Tantea ki tchaeke intité pôreut viker avou ses prôpes liårds.

Dins l' Pårlumint federå, gn åreut tofer deus tchambes. Li Tchambe des
Rprezintants ni candje nén des masses. Djusse k' i gn a pus ki cwate cekes
electorås : onk po tchaeke Redjon.

Po çou k' est do Senat, ça n' a pus rén a vey. Di 71 senateurs, on passe a 60,
ki vnèt tertos des Pårlumints redjonås, 15 di tchaeke. C' est çou k' on voet
dins les ôtes Estats federås, metans les Estats Unis u li Swisse. Paski tchaeke
redjon est pareye a l' ôte, minme si elle a moens di djins. Li Senat åreut l'
povwer di vôter les candjmints al mwaisse lwè federåle. I pôreut eto vôter des
lwès speciåles, et les lwès ki dispådnut les competinces des Redjons u do Federå
po les traités eternåcionås. Li Senat ni pôreut vôter ene lwè k' avou ene
madjorité dins tchaeke grope redjonå.



https://wa.wikipedia.org/wiki/Pexhrea

Li vert-pexheu ou mårtén-pexheu ou rwè-pexheu ou pexhrea ou rapexheu , c' est èn
oujhea ås belès coleurs ki vike tot l' long des aiwes, et haper des pexhons tot
ploncant dvins.

Po pexhî, i s' mete so ene coxhe dizeu l’ ri, et plonkî dins l’ aiwe. I prind
voltî les graevîs.

I fwait s' ni e moes d' may. I trawe on grand longou boyea dvins on tera d' ene
erive. Tot å coron, a longueur d' on bon bresse, i fwait s' djîsse avou des
eriesses di pexhon.

Si vicaedje est discrît clapantmint pa Jean Lejeune dins «Avå trîxhes et bwès» .

Li fén del novele, c' est cwand l' Ambleve aveut dmoré edjalêye sacwants djoûs.
Crevant d' fwin, i dva dandjreus plonkî dins on trô dins l' glaece, so ene
colire di l' aiwe. Mins s' ni rtrova-t i nén l' trô, et mori dins l' aiwe.

Anatole Marchal a eto si modêye so l' istwere do vete-pexheu. Elle est racontêye
dins «Li dierinne shijhe» p. 150-152.

L' almand et l' neyerlandès l' lomnut «oujhea d' glaece», dandjreus pask' i l'
voeyèt dilé les edjalêyès aiwes, crevant d' fwin, et cwerant on trô dins l'
glaece (loukîz li spoûle da Djhan Ldjonne di Djoupeye ciddé ådzeu).



https://wa.wikipedia.org/wiki/Peumoneye_inzotike

Li peumoneye inzotike des bedots, c' est ene peumoneye k' acsût les bedots et k'
i gn a sacwants cas, onk après l' ôte, a ene metowe såjhon.

On l' ritrove d' ene anêye a l' ôte, did la si no d' "inzotike". Elle djond les
agneas d' l' anêye, mins les antneas et les berbis fwaites polnut eto esse
rascråwés.

Les cåzes dinêyes li pus sovint sont des bactereyes di l' indje des Pasteureles,
aprume Pasteurella multocida eyet Pasteurella haemolytica. Mins i s' pôreut bén
ki des virûsses s' åyénxhe vinou stitchî ezès peumons divant les bactereyes.

Å discôpeçaedje, on-z a ene curêye k' est toplin d' emoradjeyes, po les
sorawiyantès fômes.

Po les bedots k' ont malårdé pus lontins (3 a 7 djoûs), on trovrè les peumons
avou do foetijhaedje, aprume so les pårtêyes vintrinnes do pegnon
diyafragmatike, do pegnon dé l' cour et do pegnon copetrin do peumon.

On médeye li må avou des antibiyotikes ki touwnut les pesteureles. Li pus
corant, c' est les tetraciclenes, aprume le longue-ovrantes.

Classicmint, gn a veut pont d' vaccins; sacwants årtisses pretchèt po l'
metafilacseye, dj' ô bén : médyî tote li biedjreye cwand les prumîs cas
aparexhnut. Mins ci n' esst nén foirt pratike. Et, teyoricmint, cwate cénk djoûs
après l' pikeure, gn a ddja pupont d' espaitchance.



https://wa.wikipedia.org/wiki/Pesse_des_oujheas_a_H5N1

Li minêye del pesse des oujheas å virûsse H5N1 a cmincî a Honk-Kong e 1997. Elle
a stî foirt ricrindowe, paski, pol prumî côp dins l' istwere del pesse des
poyes, les djins el polèt atraper.

Li minêye s' a spårdou pås voyaedjants oujheas, copurade les pareys ås canårds :
åwes, cégnes, evnd. I polnut wårder l' virûsse dins leus boyeas, et l' ristramer
dins les basses avou leus polenes. Ci côp la, gn a les oujheas d' cinse
(canårds, evnd.) ki vicnut dins les minmès aiwes ki hapèt l' rascråwant adjint,
et fé l' pesse clinike.

On-z a eto rcrindou ki les tchets et les tchetidîs polénxhe edjîstrer l' virûsse
(ey esse malåde, et sel passer a n' on l' ôte). Gn a yeu des tigues di moirts
avou l' virûsse dins l' coir e Taylande e 2005, et des tchets e l' Almagne e
2006. Mins on-z a co dandjî di pus di rcweraedjes po saveur li fén mot.

E 2005, on-z a bråmint djåzé del pesse des poyes å posse et dins les gazetes. Gn
a yeu pår ene hisse ki totes les djins touménxhe malådes. L' OMS leye-minme a
brutyî kel virûsse pôreut racandjî, et divni ene plåke po les djins
zeles-minmes. On s' rissovént, tot frumjhant, del gripe espagnole di 1918 k'
aveut fwait des miyons d' moirts.

E 2007, gn a yeu dipus di 20 moirts di djins e l' [Edjipe]] la kel maladeye a
divnou inzotike.



https://wa.wikipedia.org/wiki/Pesse_des_oujheas_%C3%A5_vir%C3%BBsse_H9N2

Li gripe des oujheas å virûsse H9N2, c' est ene nén trop griyeuse sôre di pesse
des poyes.

Li maladeye est inzotike e l' Azeye, li Moyén Levant et l' Afrike bijhrece
(Tunizeye).

Gn ava ene minêye el France e moes d' decimbe 2015. D' on pouyî d' campagne, ele
potcha dins les grands aclevaedjes.

Ele fourit ricnoxhowe e Marok e moes d' djanvî 2016, mins dandjreus k' elle
esteut ddja la dispu l' moes d' nôvimbe 2015.

Cwand ele passe pol prumî côp dins on payis, ele pout touwer 5 a 20 åcint des
polets d' poytreye. Les poyes ponresses ni crevèt nén tant sol côp (ele ni
ponnut pus tant), mins sovint, après côp, tot l' restant di leu vicåreye (56-60
samwinnes).

Li morance dipind eto des ôtes maladeyes k' acsurént l' tropea e minme tins
(micoplasses, brontchite å virûsse, colibacilôze). Et pår si l' pouytî a l'
boirgnasse idêye di piker tos les oujheas al colistene (pask' i croet ki c' est
do colibacile), et epestiferer insi tote li binde avou l' virûsse d' onk des
oujheas acsûts.

Ås poyes ponreces et meres ås poyons, li ponaedje baxhe di 20 a 80 åcint.
Bråmint do pounaedje di leusses tins del maladeye, ey tins do rifjhaedje.

Li pus tipike des damaedjes a l' otopseye, c' est l' efouwaedje del tchenåle a
l' air.

Cwand les oujheas ont sorviké on djoû u deus, al fotche des brontches ou dins l'
tchenåle leye-minme, on trove on stopa a môde di cilinde, onk a troes cm long,
k' a stofé l' poyon.

Dins les cas les pus awiyants, gn a des schome ki rexhe des narenes si on les
pice vigreuzmint. Li minme schome si pout rtrover dins l' boke eyet dins l'
djave. Li cåze, c' est d' l' udinme do peumon.

Gn a des vaccins disconte do H9N5. I sont a dner troes côps ås poyes ponreces
divant l' ponåjhe. Cwand l' maladeye est ås ouxhs d' ene contrêye, on pout eto
eplocter les ponantès poyes. Mins, si l' ponaedje baxhe dedja, c' est ki li
såvaedje virûsse est ddja la, et on n' sårè rastrinde li livea d' baxhaedje des
oûs (loukîz l'coûbe di ponaedje cial a costé).



https://wa.wikipedia.org/wiki/Paul_Coppe

Li motî biyobibiografike des scrijheus e walon di 1622 a 1950, ki l' tite, e
francès, c' est Dictionnaire bio-bibliographique des Littérateurs d'expression
wallonne, c' est on live sicrît pa Paul Coppe et Leyon Pirsoûle.

I fwait 411 pådjes, il a 1325 intrêyes, et cite 25.000 tites di scrijhaedjes e
walon ey eto picård di Walonreye. Çou ki ndè fwait li pus spès des sfwaits
ovraedjes.

Come si no l' dit bén, i rprind les scrijheus e walon di 1622 a 1950. I dene po
bråmint did zels leu date di skepiaedje. Seulmint, li date di moirt n' est nén
todi la, soeye-t i ki l' djin vikéve co e 1950, soeye-t i ki, åyant cwité le
monde des waloneus, n' aveut pus nole racsegne so s' vicaireye après.

Les scrijheus loukèt pus sovint les beas costés des scrijheus (Joseph Faucon,
Louis Lekeu), djusse å rvier di Maurice Piron ki, dins ses «Clairtés» a l' pene
hagnante pus sovint k' a s' toû.

Mins pacô, li motî biyobibiografike Coppe-Pirsoul mostere eto les flåwtés di
sacwants lives (loukîz l' årtike so Rita Lejeune).



https://wa.wikipedia.org/wiki/Patrice_Loumoumba

Patrice Lumumba (riwalnijhåve Patrice Loumoumba), c' esteut on politikî congolès
k' aveut di skepyî li 25 di djulete 1925. Il a morou assaziné li 17 di djanvî
1961.

C' esteut on politikî do tins do Congo bedje, ki dmandéve li dislaxhaedje do
payis. Il enonda l' Mouvmint Nåcionå Congolès, et dmander des vôtaedjes po les
Congolès decider d' leu avni.

A l' indepindance, i divna prumî minisse, mins come i mancive les interesses des
grandes eterprijhes coloniåles et k' i clintchive do costé d' l' URSS, li
govienmint bedje eyet les Estats-Unis l' ont fwait assaziner.

Patrice Lumumba vina-st å monde li 2 d' djulete 1925 a Onalua, el province do
Kasai.

E moes d' decimbe 1958, li moenneu pan-africanisse do Gana, Kwame Nkrumah,
fijha-st a Accra li Conferince des Peupes d' Afrike, eyet l' movmint d'
liberåcion congolès fourit rprezinté pa Lumumba. Rintré e s' payis i fjha-st on
metingue divant ene floxhe di djins a Léopoldville (asteure Kinshasa), et dins
s' discours riclamer l' dislaxhaedje do Congo. Après çoula i gn ourit des
disdûts, eyet l' govienmint coloniå bedje aresta Patrice Lumumba et bråmint d'
ses shuveus et ls amete di sedicion eyet les mete e prijhon.

Li pression populaire fijha k' i fourit liberé e 1960. Adon i voyaedja el
Beldjike, po negocyî l' dislaxhaedje do payis. Patrice Lumumba va dire "dins l'
tins, des arokes ont stî fwaites, mins asteure nos estans presses a-z ovrer
eshonne avou les pwissances k' ont stî chal po fé askepyî on pouxhant novea
blok. Si on fwait berwete, ça serè l' Occidint li fåte."

Des vôtaedjes sont fwaits, eyet Lumumba si rclame comunisse tins del campagne.
Li 23 d' djun 1960 on govienmint di cowalicion est fôrmé avou Joseph Kasavubu
come prezidint eyet Lumumba come prumî minisse. Ci govienmint va declarer l'
dislaxhaedhe do Congo kékes djoûs après, li 1î d' djulete.

Kasavubu, avou Moïse Tshombe (aspoyî pal Beldjike) volént federålijhî l' payis;
tot l' contråve di çou k' voleut Lumumba, la k' i pinséve ki seulmint on foirt
govienmint cintrå poléve si disfinde conte les interesses coloniås.

Li rwè Bådwin d' Beldjike aveut vnou lu-minme po proclamer l' dislaxhaedje; mins
cwand Patrice Lumumba prinda l' micro i va dinoncer, sins dmey-mots, li grande
rascråwe ki les 80 anêyes di colnijhaedje fourît po les Congolès:

Divant çou k' est èn evayixhaedje d' ene province do Congo pa l' ancyin
colnijheu, li govienmint congolès dimande a l' ONU d' intervini, po k' les
sôdårds bedjes s' end alexhe, eyet po-z ariver al påye. L' ONU evoyrè des
sôdårds po mintni l' påye, mins li Beldjike va rfuzer di rsaetchî ses sôdårds et
continouwer a sotni l' Katanga secessionisse.

Adon, Lumumba dimande l' aidance di l' Union Sovietike, eyet e setimbe 1960 des
aidants ey instructeurs sovietikes vont-st ariver. E moes d' awousse, Patrice
Lumumba va rapoûler a Kinshasa les mwaisses moenneus afrikins, et lzî dmander di
sotni l' govienmint congolès.

Li 14 di setimbe, nouv djoûs après l' dismetaedje da Lumumba, li coronel Joseph
Mobutu, li tchîf di l' årmêye, mins ossu èn adjint del CIA, prind l' controle di
Kinshasa, tape foû les sovietikes, et portchessîs les shuveus da Lumumba.

Il esteut po l' avançmint d' l' Afrike, dins èn esprit socialisse. C' ere les
minmès idêyes ki les cenes da Kwame Nkrumah et les ôtes "peres des
dislaxhaedjes" afrikins di 1960. Il esteut disconte do pårtixhaedje do Congo, et
aveut lûté conte do schetlaedje do Katanga pa Moïse Tshombe.



https://wa.wikipedia.org/wiki/Pass%C3%AAye_(vinte)

Ene håsse (on dit eto : ene passêye, ene vindicion u ene vinte), c' est ene
seyance publike, la k' on vind des sacwès, sovint dvant notåre, tot cminçant pa
on bas pris. C' est ene manire di vinde k' on rescontere totavå.

Dins ene ôte sôre di vinte publike, on mete a pris å dzeu del valeur del sacwè,
et on criyeu dischind a fwait, disk' a tant k' èn atchteu l' côpaxhe : c' est
les rabats u vinte olandesse.

Ene des håsse les pus corantes, c' est cwand ene sakî a morou, e k' on vind ses
béns po pårti l' eritance.

Gn a eto des håsses cwand on vindeu vout aveur li meyeu pris ki s' pout d' ene
sacwè d' valeur come les ouves d' årt. C' est des societés d' håsse ki s' end
ocupèt, come Sothby a Londe.

Les passêyes do djoû des åmes, c' est ene uzance del Walonreye la k' on vind
vinde des sacwès di s' corti po payî des messes po les moirts.

Dins ene håsse, li criyeu anonce li metaedje a pris. Po les sacwès d' valeur, ci
pris la a stî aviré pa on comissaire-préjheu.

Li ci ki vout atchter creye on pus hôt pris. On dit k' i dit dsu u k' i forbate
u sorbate.



https://wa.wikipedia.org/wiki/Paskeye_do_sidje_di_W%C3%AEne

Li Paskeye sol sidje et l' dissidjmint d' Wîne, ki l' vraiy tite, c' est
Paskeille sur le veritable détail du siege et dessiegement de la genereuse
Vienne, c' est ene paskeye sicrîte e walon pa on Walon d' après Lidje, ki n' l'
a nén siné, et ki raconte sipepieuzmint çou ki s' a la passé tins do deujhinme
sidje di Wîne pås Otomans. Elle a stî imprimêye a Wîne do cô après l' victwere,
dj' ô bén, el fén d' l' anêye 1683.

Li scrijheu esteut kécfeye on moenne ki sognive les coixhîs, et fé des convoyes
inte li tchamp d' batreye a l' abeye. Dandjreus k' il a morou a Wîne, sins måy
raler e Payis d' Lidje.

Li tecse est rindjî å l° 16 dins l' Invintåre Piron des pus vîs tecses e walon
dizo l' tite "Le siège de Vienne".

Li papiscrît esteut dins des vîs-papîs di l' abeye di Thorn e Limbork holandès.
Li dierinne abesse esteut l' feye di l' Elijheu d' Sake, Frederik-Ågusse III,
rwè del Pologne. C' esteut ossu l' prôpe sour do duk Albert-Cazimir di
Sake-Teschen, govierneu djenerå des Bas-Payis. Dandjreus k' ele li tneut di l'
eritaedje di s' pa, k' aveut djouwé on si grand role dins l' victwere a Wîne.

Il a stî ratchté pa on rcwereu d' vîs papîs d' Perwé, et rtrové mon on vî-warî
d' Brussele pa on mimbe del soce "Les Amis des Dialectes". Jean Haust li ratchta
avou ses cwårs, et l' eplaidî dins l' prumî limero del rivowe "Les dialectes
belgo-romans" e 1937.

Li tecse est rindjî å l° 16 dins l' Invintåre Piron des pus vîs tecses e walon
dizo l' tite "Le siège de Vienne".



https://wa.wikipedia.org/wiki/Paskeye_do_sidje_di_Viene

Li Paskeye sol sidje et l' dissidjmint d' Wîne, ki l' vraiy tite, c' est
Paskeille sur le veritable détail du siege et dessiegement de la genereuse
Vienne, c' est ene paskeye sicrîte e walon pa on Walon d' après Lidje, ki n' l'
a nén siné, et ki raconte sipepieuzmint çou ki s' a la passé tins do deujhinme
sidje di Wîne pås Otomans. Elle a stî imprimêye a Wîne do cô après l' victwere,
dj' ô bén, el fén d' l' anêye 1683.

Li scrijheu esteut kécfeye on moenne ki sognive les coixhîs, et fé des convoyes
inte li tchamp d' batreye a l' abeye. Dandjreus k' il a morou a Wîne, sins måy
raler e Payis d' Lidje.

Li tecse est rindjî å l° 16 dins l' Invintåre Piron des pus vîs tecses e walon
dizo l' tite "Le siège de Vienne".

Li papiscrît esteut dins des vîs-papîs di l' abeye di Thorn e Limbork holandès.
Li dierinne abesse esteut l' feye di l' Elijheu d' Sake, Frederik-Ågusse III,
rwè del Pologne. C' esteut ossu l' prôpe sour do duk Albert-Cazimir di
Sake-Teschen, govierneu djenerå des Bas-Payis. Dandjreus k' ele li tneut di l'
eritaedje di s' pa, k' aveut djouwé on si grand role dins l' victwere a Wîne.

Il a stî ratchté pa on rcwereu d' vîs papîs d' Perwé, et rtrové mon on vî-warî
d' Brussele pa on mimbe del soce "Les Amis des Dialectes". Jean Haust li ratchta
avou ses cwårs, et l' eplaidî dins l' prumî limero del rivowe "Les dialectes
belgo-romans" e 1937.

Li tecse est rindjî å l° 16 dins l' Invintåre Piron des pus vîs tecses e walon
dizo l' tite "Le siège de Vienne".



https://wa.wikipedia.org/wiki/Paskeye_del_bataye_di_Donm%C3%A5rt%C3%A9n

Li Paskeye del bataye di Donmårtén (e 1844, ortografeye li bataïe dè Dommartin),
c' est ene paskeye do 18inme sieke, ki djåze d' ene batreye del guere des Awans
et des Warous e 14inme sieke.

Elle a stî notêye a pårti des sovnances d' ene viye djin dins les ûtante ans, et
rprinjhe da François Bailleux et Joseph Dejardin come l° 30 dins leu "Choix de
chansons et poésies wallonnes (pays de Liège)".

Li tecse est rindjî å l° 369 dins l' Invintåre Piron des pus vîs tecses e walon.

(rimetowe e rfondou walon) <poem> O vinoz cial, vinoz schoûter Cisse rude bataye
ki s’ a passé Adlé les Rodjes Måyes, a Frenoe Inte Warouzîs et-z Awantès.

L' djoû Sint-Bietmé traze cint vint-cénk Djhan d' Wareme ki fourit wiyinme Mins
cavayî a tote provnance Roed sol djeret, sins atimprance, Lamkiné d' fier come
on tonea, S' firit acdure Dåve li morea.

Hinricoû et Bert di Trougnêye El shuvît a ene coûte hapêye. Tot d' on plin côp,
vla k' acorît Les fis do sére d' Eure-li-Romin, Les Surlet d' Lidje, Andrî d'
Mélin, Les Wonk, les Proute et les Depré, Fontinne, Fô, Wihogne et Fåstré,
Messére di Wé, W'yåme di Rûsson, Tchåvåd d' Vivgni, Bert di Clairmont, Li
måhutin Anoul di Djhé, Boûtår si fré, Wåtî d' Borset, Clairmont et l' vî Wåkir
d' Awan, Deus vîs aveûles tot halcotant.

Les Warouzîs s’ avént rindjî Après awè bråmint poujhî. A leu tiesse, on voeyeut
Hermåle Adon vnént les séres di Moumåle, Warfuzêye, Djåspård Vinåmont Les
Tchantmiele, et Djulénmont Linåd Desserve, Tchabot, Damré, Wårou, Cwereur et les
Depré Et disk’ å måhaitî Servå K’ esteut vnou po ctchessî ses mås.

Djan d’ Wareme, sins pus les loukî, Si rtourna, tot hossant les spales, Et s’
dåre divins les Wårouzîs Cwerant patocosté Hermåle. Ses ouys blawtént come l’
aloumire. Ses côps petént come li tonire. I l’ aporçût, et vore sor lu. Hermåle,
do côp, si recrestêye. Mins si tchvå, ki n’ è poleut pus, Tome moirt å mitan del
trûlêye. Li pôve Hermåle, tot crevinté, Si rsaetche, a mwetêye sipaté. Arnol di
Djhé, di s’ cråwe di fier, El ribouxhe djus, et l’ towe roed moirt. Tchantmiele
a håsse del rivindjî. Afonce dissu, et sins lugnî, D’ on côp, l’ adierceye et l’
sitåre, Adlé s’ canaye di fré Boutård.



https://wa.wikipedia.org/wiki/Pask%C3%AAye_do_sidje_di_W%C3%AEne

Li Paskeye sol sidje et l' dissidjmint d' Wîne, ki l' vraiy tite, c' est
Paskeille sur le veritable détail du siege et dessiegement de la genereuse
Vienne, c' est ene paskeye sicrîte e walon pa on Walon d' après Lidje, ki n' l'
a nén siné, et ki raconte sipepieuzmint çou ki s' a la passé tins do deujhinme
sidje di Wîne pås Otomans. Elle a stî imprimêye a Wîne do cô après l' victwere,
dj' ô bén, el fén d' l' anêye 1683.

Li scrijheu esteut kécfeye on moenne ki sognive les coixhîs, et fé des convoyes
inte li tchamp d' batreye a l' abeye. Dandjreus k' il a morou a Wîne, sins måy
raler e Payis d' Lidje.

Li tecse est rindjî å l° 16 dins l' Invintåre Piron des pus vîs tecses e walon
dizo l' tite "Le siège de Vienne".

Li papiscrît esteut dins des vîs-papîs di l' abeye di Thorn e Limbork holandès.
Li dierinne abesse esteut l' feye di l' Elijheu d' Sake, Frederik-Ågusse III,
rwè del Pologne. C' esteut ossu l' prôpe sour do duk Albert-Cazimir di
Sake-Teschen, govierneu djenerå des Bas-Payis. Dandjreus k' ele li tneut di l'
eritaedje di s' pa, k' aveut djouwé on si grand role dins l' victwere a Wîne.

Il a stî ratchté pa on rcwereu d' vîs papîs d' Perwé, et rtrové mon on vî-warî
d' Brussele pa on mimbe del soce "Les Amis des Dialectes". Jean Haust li ratchta
avou ses cwårs, et l' eplaidî dins l' prumî limero del rivowe "Les dialectes
belgo-romans" e 1937.

Li tecse est rindjî å l° 16 dins l' Invintåre Piron des pus vîs tecses e walon
dizo l' tite "Le siège de Vienne".



https://wa.wikipedia.org/wiki/P._Sarachaga

Pablo Sarachaga (on scrît cobén Saratxaga, a môde basse), c' est on rcwereu sol
walon, k' a skepyî e 1971 e Tchili, et k' a vnou el Walonreye e 1981. E 1998, il
atôtcha Lorint Hendschel po fé des ratournaedjes do sistinme d' operance Linux e
walon. Did la, il a moussî dins les rfondeus.

Dispu 1989, il est waiburlin tecnike di l' Aberteke, et des ôtès waibes do
dominne "walon.org".

E 2002, i fourit eto les cåzes del ricnoxhance do walon pa l' ISO, dizo l'
essegne "wa".

E 2000, il aveut enondé l' idêye d' èn esplicant motî do walon. Il a coplé
tecnicmint Lucyin Mahin k' a metou l' pordjet en alaedje.

E 2003, i ratourna tot seu l' eterface Wikipedia, po poleur diswalper ene
eciclopedeye e walon. Pu ratourner e walon ene banslêye di hagnons k' i gn aveut
so ls ôtes Wikipedia.

E 2003, il a eto apontyî on programe po l' codjowaedje des viebes e walon. Did
la, trover l' atuze des troes bodjes ki poite si no.

Il a divnou penleu del Rantoele e 2000, et onk des pî-stoks del tåvlotêye
rifondaedje del Rantoele. C' est lu k' a astaplé li prumî fond di dnêyes po fé
ene ricoridjrece e walon. Et copler Francis Baudoux e 2005, po basti ene
ricoridjrece k' on pout eto eployî so les sistinmes d' operance Microsoft.

A pårti des anêyes 2010, I va bråmint rarindjî lo DTW, po ndè fé on fond di
dnêyes mo pouxhant.

Mågré k' i n' åye djamåy sicrît des ouves di Belès Letes, il est onk des cis k'
ont l' pus scrît e walon.

Ses scrijhaedjes, c' est aprume les ratournaedjes sol Wikipedia walon et po fé
sacwants pådjes po l' Aberteke.

Mins c' est ossu tote les bates di dvizes, so des sudjets ordinaire et des
sacwès d' linwince, so les djåspinreyes éndjolikes, foiravant Berdelaedjes.



https://wa.wikipedia.org/wiki/P._Marchot

Il a cmincî pa on memwere di studiant sol pårler walon do Bork. Ey eplaidî si e
1890 on livret, Le patois de Saint-Hubert.

Il aveut rescontré Gusse Vierset a Sint-Houbert, et ratourné e borkin ene pîce
di teyåte "Ene dimande a mariaedje" (O-n dumant a maryâtch).

Adonpwis, i ca studyî sacwants oyons tipikes do walon dins tote li Mîtrinne
Årdene, di Sint-Houbert a Palijhoû et Bietris. Et fé parexhe Les patois du
Luxembourg central.

E 1892, il eplaide on studia fonolodjike do walon do Bork, sol tite Phonologie
détaillé d’un patois wallon ; contribution à l’étude du wallon moderne.

E 1894, on rtrove Paul Marchot a l' univ di Fribork, el Swisse, ki studeye les
motlîs des vîs tecses e réto-roman. Il es rlomé po s' corwaitaedje : Les gloses
de Cassel le plus ancien texte reto-roman (eplaidî e 1895 dins Collectanae
Friburgensia).

E 1896, avou l' papî "Sur le dialecte de l'Eulalie : les principaux traits
morphologiques du wallon pré-littéraire ou préhistorique (500-800)", ki parexhe
dins li Zeitschrift für romanische Philologie (XX, p. 510-514), i mostere, pol
prumî côp, kel cantilinne da Sinte Ulaleye est scrît e vî picård (k' on lome co
picard-wallon), et nén e vî francès.

E 1911, i prezinte ene teze a l' Univ di Bonn : Die Mundart von
Gueuzaine-Weismes (phonetish behandelt) (li pårler di Gueuzinne-Waime, corwaitî
foneticmint).

Après, i serè purade rindou après l' etimolodjeye des nos d' plaeces. Et scrire
ses tuzêyes filolodjikes dins des rvowes di linwincieus. C' est lu k' a l' prumî
espliké li disterminant des nos d' viyaedjes come Xhenmåle et Flemåle.

Sacwants papîs scrîts pa Paul Marchot, et eplaidîs dins Zeitschrift für
romanische Philologie (aberwetåves po les institucions abounêyes)



https://wa.wikipedia.org/wiki/P._Faulx

Pierre Faulx (riwalnijhåve Pire Få), c' est on scrijheu e walon k' a skepyî å
Rou-dlé-Tchålerwè li 26 d' octôbe 1922 ey a morou li 24 d' avri 1998.

I pout esse waitî come li pus grand fjheu di spots, di djhêyes et d' kitoirdowès
pinsêyes e walon. C' est lu ki va batijhî ci sôre di court cotuzaedje la, ki,
par après on lomrè, tot biesmint come lu, "pinsêye".

Pierre Faulx eplaida ses prumîs rimas dins des rvowes e walon "L' agaesse", "El
Tchariguete" ossu timpe k' e 1942. Adonpwis, i scrijha des pîces di teyåte. Mins
c' est på publiaedje di ses pinsêyes k' i va esse kinoxhou long et lådje. Il a
cmincî a les scrire ses pinsêyes å cminçmint des anêyes 1970.

Gn ourit cénk mwaisses lives : Pensées wallonnes (1972); "Pinsêyes walones:
deujhinme bouket" (1976); "Diccionaire do ptit Roucha" (1982), "Sapinse a mi"
(1986); "Poeve et sé did ci" (1989). On ramexhnaedje di ses meyeus bokets fourit
replaidî på Bourdon e 1998, sol tite "A r'vwer, toudis".

Come di djusse, Pierre Faulx est rprins dins l' grosse Antolodjeye da Piron et
dins Antolodjeye "Scrire".

I moussa a l' ALWAC tot djonne et i dvénrè minme li peneu. Onk de prumîs peneus
d' ene soce di scrijheus ki fjheut si rapoirt di tos ls ans e walon, dedja e
1967

Les "Pinsêyes" da Pire Få ont stî rprinjhes dins bråmint des rvowes e walon : Li
Chwès, les Cayés Walons, Intrez don.

Li stîle di pinsêyes da Pire Få a dné des idêyes a des ôtes sicrijheus come
Nicolas Ghislain, Romain Bellaert, Achille Goethals et aprume Robert Arcq



https://wa.wikipedia.org/wiki/P._Depas

Paul Depas a skepyî a Wernant diviè 1903. Il a morou a Hu diviè l' 15 di måss
1998.

C' esteut on scrijheu d' operetes e walon (ey e francès), et ndè scrire lu-minme
li muzike. Il a toirtchî 97 akes d' operete e francès, et 71 e walon. Il a eto
monté troes rvuwes ki fourît djouwêyes å "Trocadero d' Lidje".

Ene di ses pus rlomêyès pîces, ci fourit "Si prumî bal". C' est dandjreus li
prumire pîce e walon k' i scrijha. Li prumire operete e francès si loméve "Le
vieux mendiant" (li vî bribeu).

Il fjheut imprimer lu-minme ses pîces so des ptits livrets. I s' ocupéve
lu-minme di vinde les abondroets pol djouwaedje so sinne. Adon, i coreut d' on
viyaejde a l' ôte po-z aidî les comedyins et les mwaisses del djowe.

Il aveut rescontré Lambert Lemaire après l' guere di 40. C' est lu ki rmeteut
ses pîces e walon. Cwand Lemaire est moirt, i s' a metou a scrire e walon.

E 1976, il amonte on comitî di walon e scole a Hu, ki va fé des bates di
djhaedjes di bokets e walon dipus d' 30 ans å long.

Si mwaisse pasmint d' tins, c' esteut l' muzike. On vout k' il åye abocté
lu-minme si prumî violon a ût ans. I djouwéve eto do piyano, del trompete et do
sacso.



https://wa.wikipedia.org/wiki/P._Coppe

Li motî biyobibiografike des scrijheus e walon di 1622 a 1950, ki l' tite, e
francès, c' est Dictionnaire bio-bibliographique des Littérateurs d'expression
wallonne, c' est on live sicrît pa Paul Coppe et Leyon Pirsoûle.

I fwait 411 pådjes, il a 1325 intrêyes, et cite 25.000 tites di scrijhaedjes e
walon ey eto picård di Walonreye. Çou ki ndè fwait li pus spès des sfwaits
ovraedjes.

Come si no l' dit bén, i rprind les scrijheus e walon di 1622 a 1950. I dene po
bråmint did zels leu date di skepiaedje. Seulmint, li date di moirt n' est nén
todi la, soeye-t i ki l' djin vikéve co e 1950, soeye-t i ki, åyant cwité le
monde des waloneus, n' aveut pus nole racsegne so s' vicaireye après.

Les scrijheus loukèt pus sovint les beas costés des scrijheus (Joseph Faucon,
Louis Lekeu), djusse å rvier di Maurice Piron ki, dins ses «Clairtés» a l' pene
hagnante pus sovint k' a s' toû.

Mins pacô, li motî biyobibiografike Coppe-Pirsoul mostere eto les flåwtés di
sacwants lives (loukîz l' årtike so Rita Lejeune).



https://wa.wikipedia.org/wiki/P._Aubry

Philippe Aubry (u Jean-Philippe Aubry) a skepyî li 5 di måss 1740 et mori li 29
di måss 1829.

Il a scrît al mwin e 1792 "Observations sur le patois du duché de Bouillon", li
prumî motî walon pol Basse Årdene. Cist ovraedje la a stî replaidî e 1878 divins
li Revue des Langues Romanes, 2inme rîlêye, tome 6 , pp 64-69, dizo l'
tite :"Dictionnaire du patois du Duché de Bouillon". Ci motî la est rprins sol
limero [S101] dins l' Djivêye des motîs do walon.

Di s' mestî, il esteut curé a Belvå-dlé-Bouyon. Dizo l' Ancyin Redjime, il
esteut cler al Coû Sovrinne di Bouyon. Do tins des Francès, i fourit on curé
djureu. Adon, i dvént mimbe del Soce d' Agricoûteure do dipårtumint des Årdenes.

Å Concordat, on saya del tchessî evoye del pårotche di Belvå, mins il î sepa
wårder s' plaece.

I va studyî bråmint les idêyes des filozofes, ey eto l' agricoûteure, li
forestreye eyet l' medcene. Il a stî onk des prumîs a mete les plokes ås efants.
I scrijheut sovint a l' abé Grégoire.



https://wa.wikipedia.org/wiki/Oxh_del_sipale

L' oxhea del sipale, k' on dit eto l' omoplate, c' est on plat oxhea plaké so li
dzeu do dos, et ki s' adjond a l' tiesse di oxhea do bresse, tot fôrmant li
djonteure del sipale.

C' est la eto k' il est sotnou pal clavete ås djins, mins nén dins les biesses
ås tetes ås cwate pates.

Sol difoûtrin costé, gn a ene cresse ki court tot do long do grand costé, e
mintan di l' oxhea, li cresse di l' omoplate. Si role est d' rafoirci l' oxhea,
a môde d' on bwès so tchant e mnujhreye, ki sereut clawé long e mitan d' ene
plake.

Sol dibout di cisse cresse la, addé l' djonteure, gn a on rafoircixhaedje po-z
ateler sacwants musses, l' acramion.

Ås tchets, gn a minme ene sititche so l'acromion, li paracromion, ki permete ås
inspecteurs des tchås di ricnoxhe ene carcasse presse po-z esse cûte po do
lapén.

Li dispalaedje, c'est l' displaçaedje di l' oxhea del sipale d' avou les coisses
do dos.

L' oxhea del sipale, avou les tchås k' i gn a åtoû et li dzeu del pate di dvant
va fé on djambon di sipale (kitaeyaedje do pourcea).

L' oxhea del sipale, so s' plat costé, a siervou come sopoirt di scrijhaedje.
Les pus viyès modêyes di l' Alcoran ont stî scrîte so des spales di chamos.



https://wa.wikipedia.org/wiki/Ovrin

Les bedots u ovrins u motons, c' est on no po djåzer d' ene aclevåve biesse, on
roemiant k' on lome sincieuzmint Ovis aries.

Dns l' lingaedje corant, l' indje "Ovis aries" a on diferin no, sorlon si ådje
eyet si seke :

Les bedots sont-st aclevés dins des bedjreyes. Li ci et l' cene ki les moennèt
paxhe sont lomés bierdjî et biedjresse.

Normåldimint, li berbis va a berå (on dit eto : k' ele basnêye, k' ele berote)
on côp l' an, å moumint k' les djoûs kiminçnut a discrexhe. Come les vatches, l'
esminçaedje ni deure ki deus sgondes.

Li berbis va cink moes. Ele bedlêye onk, deus u disk' a troes cwate agneas, a l'
assulon des raeces. I vont teter troes cwate moes. Come ele n' a k' deus tetes,
i fåt nouri les troejhinmes agneas al botaye.

Asteure, c' est purade des ptits avlevaedjes, bråmint come pasmint d' tins. E
2007, gn aveut 50.000 berbis, et 5600 acleveus. Ça fwait des tropeas di moens ki
10 berbis pa berdjî.

Li bedot s' acleve dins bråmint des payis, des froeds payis Iyes Ferowé disk' å
setch payis (Afrike bijhrece). I vike eto voltî dins les montinnes.

Les Djwifs ont ene dujhance di touwer on bedot a Påke. L' uzance a stî rprinjhe
pa les crustins (a Påke eto) et pa les Muzulmans fiesse do bedot.

Li tchå d' moton a dipus d' saweur. Mins kécfeye k' i gn ene miete di cråxhe di
trop po les diabetikes.

C' est avou on bedot k' on-z a adiercî l' prumî clonaedje di grossès biesses. Li
clonêye bedêye fourit lomêye "Dolly".



https://wa.wikipedia.org/wiki/Ovis_aries

Les bedots u ovrins u motons, c' est on no po djåzer d' ene aclevåve biesse, on
roemiant k' on lome sincieuzmint Ovis aries.

Dns l' lingaedje corant, l' indje "Ovis aries" a on diferin no, sorlon si ådje
eyet si seke :

Les bedots sont-st aclevés dins des bedjreyes. Li ci et l' cene ki les moennèt
paxhe sont lomés bierdjî et biedjresse.

Normåldimint, li berbis va a berå (on dit eto : k' ele basnêye, k' ele berote)
on côp l' an, å moumint k' les djoûs kiminçnut a discrexhe. Come les vatches, l'
esminçaedje ni deure ki deus sgondes.

Li berbis va cink moes. Ele bedlêye onk, deus u disk' a troes cwate agneas, a l'
assulon des raeces. I vont teter troes cwate moes. Come ele n' a k' deus tetes,
i fåt nouri les troejhinmes agneas al botaye.

Asteure, c' est purade des ptits avlevaedjes, bråmint come pasmint d' tins. E
2007, gn aveut 50.000 berbis, et 5600 acleveus. Ça fwait des tropeas di moens ki
10 berbis pa berdjî.

Li bedot s' acleve dins bråmint des payis, des froeds payis Iyes Ferowé disk' å
setch payis (Afrike bijhrece). I vike eto voltî dins les montinnes.

Les Djwifs ont ene dujhance di touwer on bedot a Påke. L' uzance a stî rprinjhe
pa les crustins (a Påke eto) et pa les Muzulmans fiesse do bedot.

Li tchå d' moton a dipus d' saweur. Mins kécfeye k' i gn ene miete di cråxhe di
trop po les diabetikes.

C' est avou on bedot k' on-z a adiercî l' prumî clonaedje di grossès biesses. Li
clonêye bedêye fourit lomêye "Dolly".



https://wa.wikipedia.org/wiki/Ouves_des_Apoisses

L' Ouve des Apoisses (on dit eto : les Ouves des Apoisses ou les Akes des
Apôtes), c' est on live sacré des crustins, sicrît pa sint Luk, et ki raconte li
cminçmint di l' eglijhe el Palestene, pu ådfoû, bråmint a cåze da sint På.

Li tecse a stî ratourné e walon e 2004 pa Djhan-Mareye Lecomte. Li tecse est
scrît tot notant l' accint di Brå-dlé-Lierneu. Li tecse fourit rmetou pår e
rfondou e 2012.

Li ratourneu, Jean-Marie Lecomte, s' a eto eredjistré, ki lét si scrijhaedje.
Les fitchîs odio ont stî metous sol l' Aberteke e 2012; li prumî tchaptrê est
eto sol tévé walon-cåzante (Youtube) a môde di videyo.

Li ramassaedje di sint Stiene, ki va esse djudjî, et po s' disfinde, fé on
racourti di tot l' Vî Testamint. Sint Stiene serè touwé a côps d' pires. C' est
la ki sint På va intrer el sinne.

Après çoula, c' est purade li veye da sint På k' est racontêye. Si cviersaedje
sol voye di Damasse est bén repetêye ene troejhinne di côps. C' est lu ki l'
ridit lu-minme tchaeke côp k' il est dvant on tribunå.



https://wa.wikipedia.org/wiki/Ouve_des_Ap%C3%B4sses

L' Ouve des Apoisses (on dit eto : les Ouves des Apoisses ou les Akes des
Apôtes), c' est on live sacré des crustins, sicrît pa sint Luk, et ki raconte li
cminçmint di l' eglijhe el Palestene, pu ådfoû, bråmint a cåze da sint På.

Li tecse a stî ratourné e walon e 2004 pa Djhan-Mareye Lecomte. Li tecse est
scrît tot notant l' accint di Brå-dlé-Lierneu. Li tecse fourit rmetou pår e
rfondou e 2012.

Li ratourneu, Jean-Marie Lecomte, s' a eto eredjistré, ki lét si scrijhaedje.
Les fitchîs odio ont stî metous sol l' Aberteke e 2012; li prumî tchaptrê est
eto sol tévé walon-cåzante (Youtube) a môde di videyo.

Li ramassaedje di sint Stiene, ki va esse djudjî, et po s' disfinde, fé on
racourti di tot l' Vî Testamint. Sint Stiene serè touwé a côps d' pires. C' est
la ki sint På va intrer el sinne.

Après çoula, c' est purade li veye da sint På k' est racontêye. Si cviersaedje
sol voye di Damasse est bén repetêye ene troejhinne di côps. C' est lu ki l'
ridit lu-minme tchaeke côp k' il est dvant on tribunå.



https://wa.wikipedia.org/wiki/Ougo_Tchavesse

Hugo Rafael Chávez Frías (prononcî e walon Ougo Tchavesse) a vnou å monde li 28
di djulete 1954 a Sabaneta, estat di Barinas, ey a morou li 5 di måss 2013).

C' esteut li prezidint do Venezwela eyet l' moenneu del revolucion bolivaryinne.

Ses parints, Hugo de los Reyes Chávez eyet Elena Frías estént ambedeus mwaisses
di scole, mins il a bråmint viké avou s' grand-mame. Di ptit i voleut esse
djouweu d' båze-bale, et c' est po çoula k' i moussa a l' academeye militåre,
mins låvå i prinda gosse al cårire militåre. Il a eto stî maryî deus côps et a
cwate efants.

E 1982, i va fonder clandestinmint avou ds ôtes camaerådes li Movmint Bolivaryin
Revolucionåre-200 (MBR-200), on movmint di hintche eyet patriyotike. Ci movmint
saya e 1992 di fé tchair li govienmint k' aveut saetchî å fizik so les djins; i
n' reyussixha nén, mins çoula li dna ene foirt grande populartisté amon les
djins, eyet divni l' 53inme prezidint do payis tot wangnant les vôtaedjes do 6
di decimbe 1998, eyet enonder insi l' revolucion bolivaryinne.

Al fén des anêyes 1980, li prezidint venezwelyin d' adon, Carlos Andrés Pérez,
mete en alaedje on paket d' mezeures neyoliberåles oblidjî på Fonds Manoyrece
Eternåcionå (FMI).

Li consecwince di çoula ci fourit des rhôssaedjes di tos les pris et ene grande
målåjhisté d' viker, k' ont-st arivé l' 27 di fevrî 1989 a ene revole populaire
a Caracas, kinoxhowe come li Caracazo. C' est adon ki l' prezidint Carlos Andrés
Pérez dene l' ôre a l' årmêye di reprimer di totes foices les revoles, et i gn
ourit des meyes di moirts (on esteme a 3.000 moirts, mins on n' a nén l' nombe
egzak, la k' les cadåves ont stî eterés dans des comonès fosses). Cist ôre la di
saetchî å fizik so les djins a leyî on foirt måva gosse dins l' årmêye.

C' est dzo ciste airance sociåle la ki, li 4 di fevrî 1992, on groupe di sôdårds
do MBR-200, emey zels Hugo Chávez, fijha on côp d' Estat siconte di Carlos
Andrés Pérez.

Li côp n' a nén reyussi, et adon Chávez dimande po cåzer al televuzion po
dmander a ses camaerådes di dpoizer les åres, po n' nén k' i gn åye pus di
moirts po rén. C' est adon k' i fjha on ptit cåzaedje d' ene céncwintinne di
segondes ki divna-st istorike; paski po cmincî i prinda l' etire responsåvisté
di çou ki c' esteut passé, çou k' esteut on candjmint avou l' dujhance
tradicionele dins l' politike venezwelyinne ki nolu n' ricnoxheut si
responsåvisté. Et poy, i djha eto ki les såmes k' il avént, i n' avént nén polou
î ariver, « pol moumint » (por ahora).

I gn ourit co ene deujhinme saye di fé toumer Carlos Andrés Pérez, li 27 di
nôvimbe del minme anêye, mins çoula eto fjha berwete. Emey les dimandes di cisse
deujhinme saye i gn aveut l' dimamnde di liberer Chávez.

E 1994, li noû prezidint Rafael Caldera, k' aveut stî vôté pask' il aveut sintou
les candjmints et promete di liberer les cis k' s' avént revolé e 1992, tina s'
promesse e cloya l' porcès siconte di Chávez et des ôtes.

On côp libe, Hugo Chávez kiminça a mete so pî on movmint politke po fé ene
novele consitutcion, li Movmint Cénkinme Republike (MVR, çou k' e castiyan si
prononce parey ki MBR). I prinda les voyes do payis ey aler tot avå cåzer avou
les djins, po vey çou k' i vlént ey espliker si idêye di houkî ene Assimblêye
Nåcionåle Constitouwante po rbasti on novea cåde politike et sociå pol payis,
tot s' aspoyant so les idêyes do ero d' l' indepindince, Simón Bolívar.

Åzès eleccions prezidincieles di 1998 il est candidat pol MVR, eyet avou l'
aspoyaedje di bråmint ds ôtes pårtis d' hintche (å Venezwela sacwants pårtis
polèt aveur on minme candidat); eyet li 6 di decimbe 1998 vo l' la ki wangne lon
pa dvant les candidats des deus pårtis tradicionels COPEI eyet AD ki s' avént
pårtaedjî l' pouvwer les 40 anêyes di dvant. Ci fourit l' comince di çou k' on
lomreut li Revolucion bolivaryinne.

Come el aveut prometou, i fjha-st on decret po mete so pî on referendom eyet
dmander åzès djins s' il estént d' acoird di riscrire li constitucion. Come li
response fourit pôzitive, on vôta adon po tchoezi des rprezintants po ene
Assimblêye Nåcionåle Constitouwante, eyet co èn ôte referendom po saveur si les
djins acceptèt ou nén l' nouve constitucion, ki fourit-st insi asprovêye li 16
di setimbe 1999.



https://wa.wikipedia.org/wiki/Ougniye_(%C3%85jhea)

El grande façade rectingulaire di brike est trawêye di troes rindjeyes di
finiesses di diferinnès grandeurs et di deus ouxhs.

Dispû, i gn' a branmint k'a kandjî, mins, si vos vnèz d' Tchèslèt, vos vèyèz
todi dsus vosse drwète l' tot grand pârc dès Contes d' Oultremont. Londjèz sès
meûrs èt vos alèz fé l' discoviète di c'ki dimère dès ancyinnès fwatches d'
Aujau. Arivé dsus l' place dèl comune, vos vèyèz ène bèle grande uxh di pîre
avou, sus li dzeû, "Gavre 1722" tayî au cizia. C'èst co l' intrêye di ck' èstéve
l' fèyodal tchèstia, avou sès toûs èt sès dondjons, rayèles èt pont à rilèver,
dès Princes di Gavre. Leû saurcô si trovéve l' lon do tchimin d' l' Èglîje d'
Aujau batîye è 1732. D'l' ôte costé, on avéve trawé ène grote, l' minme (!) ki
l' cine di Lourdes, po l' Sinte Marîye d' Oignies. Po ènn d' aler au hamia do
'Faubourg", i vos faut passer pa pa-dvant lès pompes à euwe do vilâdje. Montèz
ène gripète, à l' copète, è plin bwès, on fouyéve èt rissatchî dès tchaurlêyes
di plastikès dièles à ène cinkantinne di mètes dèl cinse dèl Bèle Motte. Vos vla
a l' cimintiére èwou dwamenut 4085 soûdârds françès di 1914. On n' a polu
rilomer ki di 1200 d' cès brâves djins vinus sayî d' èspêtchî lès Almands d' s'
instaler amon nos autes. On ridischind à l' place d' Aujau po passer oute di
c'k' èstéve li tchèstia èt dès sicoles k' on stî batîye dsus sès rwines. Au
mitan d' vèts pachis, l' Bièsme sautèle di 7 à 8 mètes èt tchêre dins ène cuvèle
d' ène dijinne di diamète. C' n' èst nén l' "Chute do Niagara", c' èst " l'
Batte ". On continuwe pus bas èt ariver à Menonry po londjî lès meurs dèl
Glacerîye èt dèl fabrike di "Produits Chimiques". Lès deus usines, asteure è
rwines, avîne sitî batîyes dsus lès têres dès mwinnes di l' Abîye. Nos vola
arivés au Prieuré k' on vos è cauze pus bas.

Li Bième Dins ène charte di 1226, l' richot ki va s' taper dins l' Sambe, èst
lomé Bevena. Po lès Romins ça a stî Bebrona (richot dès castôrs : bièsses k'
èlèvenut dès barâdjes à côps d' dints èt d' keuwe). Asteure, li Bième, ki soûrd
à Orèt, passe pa... Bièsme èt vinu fé toûner ène machine dins l' Pârc do Conte
d' Oultremont à Préle.. D'l' èstacion d' alimintâdje d' Aujau èle coûre viè l'
bate. Là, avant d' plonker pus bas, on brès s' diridjéve po s' vûdî dins lès
basse di "l' Ètang", passî pa pa-dvant l' Èglîje k' è là audjourdu èt fé toûner
l' rouwe d' on molin d' l' abîye. Après awè ridé pa padzos, èle rivnéve au djoû
èteure l' Glacerîye èt lès "Prodwîts Chimike". L' ôte brès, pus stokasse, après
awè tchèyu d' sèt à ût mètes à l' bate, aléve euwer lès pachis d' Aujau èt d'
Menonry, l' têre dèl "Couturèle", s' faufiler dsos l' grande voye èt fé l'
frontîre inte lès wêbes do tchèrbonâdje d' Labîye-Aujau èt l' Glacerîye avant di
s' plonker è Sambe inte lès quais d' kèdje èt diskèdje dès deus usines. S'
coûsse fiève dins lès vint kulomètes.

L' Sambe Do tins d' Djulius Cèsâr, on conèxhéve dèdjà l' Sambra. Au VIIime sièke
on l' l' ome Zambre, è 840 ça divint Sameza po divnu Sambre è 1093. Dins s' lîve
"Maubeuge et sont Canton", Z Pièrard dit : " L' Sambe ni cole nén todi à l'
minme vitèsse. Èle soûrd à Landrecies à 135 mètes po ariver à 128 mètes à
Maubeuge. C'èst ptète po çoula ki lès Cèltes l' arîne lomêye "samhac" (paujêre)
"bera" (cole). Di Sam-hac-bera on aréve fait Samera èt po fini Sambe. Do tins d'
nos ratayons sès costés èstîne tot bwèsés èt, avou dès fwâtès plouves, sès
richots lî amwinrnîne branmint d' euwâdjes. Èle si coloutéve adon dins dès
laudjès valêyes, s' lét èstéve à l' astchéyance fait d' rotches, di têre odobén
d' dièle avou tèvôzé dès profonds traus. Tot ça lî donéve on wachotant corant
bèrolant à dès diférintès vitèsses èt profondeus. Mins ça n'a nén èspêtchi lès
Romins d' awè dèdja ène flote di batias dsus Sambe. L' "Classis Sambrica" avéve
si principau kwartî à Maubeuge. Bén shûr i gn'avéve wêre di ponts èt on avéve
sovént pîds po passer d' ène rîve à l' ôte, lès batias èstîne bén fwârt plats èt
cauzu ki dès radôs. i gn' avéve pont d' rûje avou ça, nén dandjî do trafik dsus
l' eûwe, lès tchaurs èstîne dès pus stokasses èt po lès lètes do timps on avéve
lès djins ki faléve po râde coru di "vila" à "vila". Au XVIime sièke, l'
seigneûr di Faurcène èstéve li maîsse dèl rivîre dispû l' bûse do vivî do covint
Sint Francwès à l' limite di l' hamia d' Pîrontchamp djusk'au Culot d' Tèrgnêe.
I s' î féyéve payî ène tacse pa tos lès batias ki montîne. Il lès fiéve
"fourloker" (visiter) au vî tchèstia. I profitéve ètou di tot lès cayèts,
ranchisses, ârbes, bidons di totes lès cougnes (èt di c'ki lès noyîs avîne dsus
zèls) ramwinrnés dsus sès têres pa lès grandès euwes.

Lès oridjines d' Aujau Aujau rimonte à fwârt lontimps. L' tèritwêre èstéve, dins
lès anêyes 958-960, do bayâdje di Gngnape, pa Herebrand, Conte di Barbençon, .
Aizeau èst lomé dins lès papîs è 1020 èt Aiseau è 1306. L' roman mot "Aize",
"Aice" (è bas-ltén Aizium) voléve dîre cinse, mètêrîye o maujone èt, pa
sitindâdje, vilâdje. Dès djins î vikîne dèdja do timps dès Romins. On î a trové
lès rèsses d' ène vila do prumî sièke avou dès ardwèsses (imbrex, come î
dijîne), dès pots, dès manôyes, on tchaufâdje central (l' hypocauste : sistème
di sitûves po chandi lès tchambes èt lès places po s' î bagnî), evd.. On a minme
ritrové leû cimintîre. Avou lès fouyes di 1875 èt 1878, on a trifouyî dins l'
"Tombe do Tchèf" (on "tumulus" : tiène amoncèlé po z-î mète on "grand" mwârt).
On "diverticulum" (chavêye è cou d' satch) mwinrnéve auzès "Fwadjes". C'èst d'
vêla k'au XIXime sièke on a rissatchî lès tones èt lès tones di crayats, k'on a
lomé d' "sarazins", ki datenut k' do timps dès Romins o minme do Wôt Moyin-Âdje.
On î fabrikéve do fièr.

AKE DI FONDMINT DO PRIYEURE Baudouin, tchivalî d' Loupougne, èt s' feume Ode,
fondenut èt dotenut l' priyeuré d' Sint Nicolas d' Aujau, dès règulîs chanwinnes
k' èstîne do diocèsse di Lîdje, audjoûrdu d' Nameur, l'an 1192, avou l'
asprouvâdje do Prèvot do chapite di Fosse. Au nom dèl Sinte èt in inpaurtyâbe
Trinité, Mi, Henri, pa l' mèsèricorde di Diè, Prèvot d' l' Èglîje di Fosse èt
dwèyin, come tot l' colêdje dèl minme èglîje, fèyant conèche ostant aus djins
vêci k'auzès djins à vnu, ki Baudouin, Tchivalî d' Loupougne (Loupon), èt s'
binamêye feume Ode, avou l' asprouvâdje dès parints èt amis ki duvîne dîre oyi,
ont, po l' salut d' leû âme, ripwarté dsus l' auté d' l' èglîje Sint Fouyin d'
Fosse, à l' uzâdje dès fréres au sièrvice do Seigneûr dins l' èglîje Sint
Nicolas à Oignies, èt ça, avou come tèmwins lès nôbes èt lès clérs ki sont lomés
pa dzo, l' Seigneûr Albèrt, èvèke di Lîdje, asprovant ètou l' bistoke èt l'
confirmant : l' dème dèl ville lomêye Au Roû, l' têre lomêye "lès Bouteûres", l'
dîme do for à Oignies èt l' drwèt d' acwêri lès têres d' autoû, dès bonîs dèl
têre djondant l' èglîje Sint Nicolas èt co l' drwèt d' patronâdje dins l' èglîje
di Mougnelêye. Avou èto l' condition k' lès Fréres po todi au sièrvice do
Seigneûr dins l' èglîje Sint Nicolas à Oignies, aront ètîr èt sins arnauje, l'
dème k'on a dit èt tot c'k'on l'zeu co poréve doner. On radjoute ki, tos lz ans
au comincmint do Carinme, l' èglîje di Sint Nicolas va payî à l' èglîje di Fosse
on dènî d' aur dèl valeûr di 12 denîs dèl manoye publike, èt ki, l' èglîje di
Fosse doneréve à l' lomêye èglîje d' Oignies, po l' payemint fait, patronâdje èt
disfinse. Il èst èto dècidé ki lès Fréres di l' èglîje di Sint Nicolas s' vont
chwèzi on Prieûr k'a dèl dignité èt ki l' lomêye èglîje di Fosse va dîre sins
résèrve oyi po tot Prieûr o Prélat lomé èt trové digne. L' Prieûr va ètabli ètou
l' prête di l' èglîje di Mougnelêye; l' èglije di Fosse è fèra l' présintâdje à
l' archidiake. Po fini, l' Prieûr riçuvra dins l' lomêye èglîje, avou l' akwârd
di sès fréres, lès fréres ki lî chèneront digne èt i n' ara mauy à lès prèsinter
k'aus fréres di vêci. D'on ôte costé, po k'tos cès ponts fuchenuce bén rilés èt
ki tègnenuche bon, nos lès aspouyons do saû d' l' otorité d' Sint Fouyin,
martîr, èt do nosse avou l' disfinse d' wazu è nd' aler conte lès rwèts dèl
lomêye èglîje èt di ck'on dit dins c' n'ake ci.

Sont lès tèmwins d' l' afêre : Henri, Prèvot d' l' èglîje di Fosse Maisse
Anselme, Dwèyin Maîsse Robert, Prèvot d' l' èglîje St Pîre di Nameur Maîsse
Bèrnard, Bauduin Fabèr, artizan Baudouin do Martchi Fouyin Djan d' Aujau Henri
d' Marbé

Po c' ki èst dès tchivalîs tèmwins d' l' afêre Manasses di Prêles Wauthier d'
Marbé Djâke di Sombrèfe Sigèr di Ham, Djan, s'fi Djan d' Auvlèt, Filipe di
Tamène (Thamine)



https://wa.wikipedia.org/wiki/Ortografeye_di_dvant_Feller

Li sistinme Feller  , c' est on sistinme di rashidaedje des diyalekes romans del
Walonreye, eplaidî pa si edvinteu, Jules Feller, dins l' Bultén di l' SLLW e
1900 (tome 41, prumire pårteye).

Pol walon, li sistinme Feller va esse accepté, mitchote a midjote, a fwait kel
20inme sieke tchereye. Mins tchaeke soce di scrijheus e walon va wårder des
ptitès piceures da sinne, pacô å rvier des mwaissès rîles da Jules Feller.

Divant l' succès do "Feller", les sistinmes d' ortografeye do walon di dvant
sont sovint lomés "sistinmes pre-Feller".

Todi pol walon, li sistinme Feller n' årè nou shuveu, come sistinme di
scrijhaedje des accints do walon.

Cwand l' ortografeye do rfondou walon va rexhe al dilongue des anêyes 1990, ele
serè contrêye pa bråmint des waloneus å no do "sistinme Feller", dabôrd ki ci n'
est nén l' minme såme.

Li sistinme Feller serè-st atåvlé po scrire eto li gåmès eyet li picård, mins
sins adiercî s' côp.

Divant d' atåvler si sistinme, Jules Feller va studyî les crawieustés des
sistinmes grafikes k' i gn aveut ddja dvant lu (sistinmes pre-Feller) :

Li sistinme Feller est lomé fonetico-analodjike, la k' il est mitan fonetike,
mitan copiant les rîles di scrijhaedje do francès. Il est fwait po des cåzeus
natifs do walon ki mwaistrixhèt bén leu-z accint coinrece et ki savèt ddja
scrire li francès.

Li sistinme di rashiaedje Feller si va spåde tot åd dilong do 20inme sieke, tot
cominçant pal payis d' Lidje, pol rashiaedje des ouves e walon coinreces eyet
pol diccionairaedje.

Mins nerén, viè l' fén do 20inme sieke i gn aveut co des oteurs ki n' eployèt
nén co l' sistinme Feller (ou avou sacwants candjmints, come l' eployaedje di
"xh", "à", "en" po "an", "aî", li pont sol roye, des noveles letes ås faflotes
come ôⁿ, îⁿ, ë, e̊).

Come li sistinme Feller n' est nén ene ortografeye do lingaedje walon, mins ene
manire di rashire les accints des pårlers coinreces, i va gn aveur, viè les
anêyes 1990, on movmint po mete so pî ene ortografeye pol walon (dj' ô bén, k'
on mot si scrijhaxhe del minme manire tot avå), çou ki dinrè l' ortografeye do
“rfondou walon”.

I serè eployî pa les Gåmets ki s' afiyront a l' SLLW (Albert Yande, metans. Eto
dins les motîs ki seront replaidî di cisse soce la (metans, li Motî d'
Tchespire).

Mins, å djoû d' ouy, mo des bouteus pol gåmès come Georges Themelin ou l' trope
di l' Academeye des patwès gåmès ni scrijhèt nén pår e sistinme Feller.



https://wa.wikipedia.org/wiki/Oronde_di_vite

L' oronde des finiesses u oronde des vites u oronde des veyes u pitite oronde u
terinea , c' est ene oronde (voyaedjant oujhea) foirt rilomêye el Walonreye, ca
ele rivént e moes d' avri, avou l' bontins.

Tote l' Urope, et l' Azeye, disk' å Djapon. End a eto e l' Afrike bijhrece. Ele
passe l' ivier e l' Afrike nonnrece.

Si coleur saetche sol bleu, dabôrd ki l' oronde des ståves est pår noere. Mins
si crope, ses rnos eyet s' face d' on peur blanc.

Ele vike e colneyes, toprès des djins. Ele basti s' ni so les meurs difoûtrins
des måjhones, dizo l' pene do toet.

Po basti s' ni, l' oronde va cweri on fén briyak sol boird des aiwes, k' ele
maxhe avou del raetchote di s' betch. Ele maçnêye li ni disk' å dzeu, avou
djusse on ptit trô d' rexhowe å dzeu. Ådvins, ele l' a rascovrou di finès waides
et d' plomes.

Les orondes cwitèt les payis d' acouvaedje e moes d' setimbe octôbe, anonçant l'
mwaijhe såjhon. Eme si rashonnut sovint so les fis electrikes divant d' voler
evoye eviè l' Afrike nonnrece. 



https://wa.wikipedia.org/wiki/Oronde_di_veye

L' oronde des finiesses u oronde des vites u oronde des veyes u pitite oronde u
terinea , c' est ene oronde (voyaedjant oujhea) foirt rilomêye el Walonreye, ca
ele rivént e moes d' avri, avou l' bontins.

Tote l' Urope, et l' Azeye, disk' å Djapon. End a eto e l' Afrike bijhrece. Ele
passe l' ivier e l' Afrike nonnrece.

Si coleur saetche sol bleu, dabôrd ki l' oronde des ståves est pår noere. Mins
si crope, ses rnos eyet s' face d' on peur blanc.

Ele vike e colneyes, toprès des djins. Ele basti s' ni so les meurs difoûtrins
des måjhones, dizo l' pene do toet.

Po basti s' ni, l' oronde va cweri on fén briyak sol boird des aiwes, k' ele
maxhe avou del raetchote di s' betch. Ele maçnêye li ni disk' å dzeu, avou
djusse on ptit trô d' rexhowe å dzeu. Ådvins, ele l' a rascovrou di finès waides
et d' plomes.

Les orondes cwitèt les payis d' acouvaedje e moes d' setimbe octôbe, anonçant l'
mwaijhe såjhon. Eme si rashonnut sovint so les fis electrikes divant d' voler
evoye eviè l' Afrike nonnrece. 



https://wa.wikipedia.org/wiki/Oronde_des_st%C3%A5ves

L' oronde des finiesses u oronde des vites u oronde des veyes u pitite oronde u
terinea , c' est ene oronde (voyaedjant oujhea) foirt rilomêye el Walonreye, ca
ele rivént e moes d' avri, avou l' bontins.

Tote l' Urope, et l' Azeye, disk' å Djapon. End a eto e l' Afrike bijhrece. Ele
passe l' ivier e l' Afrike nonnrece.

Si coleur saetche sol bleu, dabôrd ki l' oronde des ståves est pår noere. Mins
si crope, ses rnos eyet s' face d' on peur blanc.

Ele vike e colneyes, toprès des djins. Ele basti s' ni so les meurs difoûtrins
des måjhones, dizo l' pene do toet.

Po basti s' ni, l' oronde va cweri on fén briyak sol boird des aiwes, k' ele
maxhe avou del raetchote di s' betch. Ele maçnêye li ni disk' å dzeu, avou
djusse on ptit trô d' rexhowe å dzeu. Ådvins, ele l' a rascovrou di finès waides
et d' plomes.

Les orondes cwitèt les payis d' acouvaedje e moes d' setimbe octôbe, anonçant l'
mwaijhe såjhon. Eme si rashonnut sovint so les fis electrikes divant d' voler
evoye eviè l' Afrike nonnrece. 



https://wa.wikipedia.org/wiki/Oronde_des_fniesses

L' oronde des finiesses u oronde des vites u oronde des veyes u pitite oronde u
terinea , c' est ene oronde (voyaedjant oujhea) foirt rilomêye el Walonreye, ca
ele rivént e moes d' avri, avou l' bontins.

Tote l' Urope, et l' Azeye, disk' å Djapon. End a eto e l' Afrike bijhrece. Ele
passe l' ivier e l' Afrike nonnrece.

Si coleur saetche sol bleu, dabôrd ki l' oronde des ståves est pår noere. Mins
si crope, ses rnos eyet s' face d' on peur blanc.

Ele vike e colneyes, toprès des djins. Ele basti s' ni so les meurs difoûtrins
des måjhones, dizo l' pene do toet.

Po basti s' ni, l' oronde va cweri on fén briyak sol boird des aiwes, k' ele
maxhe avou del raetchote di s' betch. Ele maçnêye li ni disk' å dzeu, avou
djusse on ptit trô d' rexhowe å dzeu. Ådvins, ele l' a rascovrou di finès waides
et d' plomes.

Les orondes cwitèt les payis d' acouvaedje e moes d' setimbe octôbe, anonçant l'
mwaijhe såjhon. Eme si rashonnut sovint so les fis electrikes divant d' voler
evoye eviè l' Afrike nonnrece. 



https://wa.wikipedia.org/wiki/Oronde_des_finiesses

L' oronde des finiesses u oronde des vites u oronde des veyes u pitite oronde u
terinea , c' est ene oronde (voyaedjant oujhea) foirt rilomêye el Walonreye, ca
ele rivént e moes d' avri, avou l' bontins.

Tote l' Urope, et l' Azeye, disk' å Djapon. End a eto e l' Afrike bijhrece. Ele
passe l' ivier e l' Afrike nonnrece.

Si coleur saetche sol bleu, dabôrd ki l' oronde des ståves est pår noere. Mins
si crope, ses rnos eyet s' face d' on peur blanc.

Ele vike e colneyes, toprès des djins. Ele basti s' ni so les meurs difoûtrins
des måjhones, dizo l' pene do toet.

Po basti s' ni, l' oronde va cweri on fén briyak sol boird des aiwes, k' ele
maxhe avou del raetchote di s' betch. Ele maçnêye li ni disk' å dzeu, avou
djusse on ptit trô d' rexhowe å dzeu. Ådvins, ele l' a rascovrou di finès waides
et d' plomes.

Les orondes cwitèt les payis d' acouvaedje e moes d' setimbe octôbe, anonçant l'
mwaijhe såjhon. Eme si rashonnut sovint so les fis electrikes divant d' voler
evoye eviè l' Afrike nonnrece. 



https://wa.wikipedia.org/wiki/Ordinateur

Ene copiutrece (on dit eto : èn ordinateur; dins l' lingaedje corant : ene
éndjole), c' est ene machene k' overe so d' l' infôrmåcion (ça pout esse po des
cårculaedjes, so des tecses, des imådjes ou do son, ou co d' ôtes).

Sovint ene copiutrece a-st ene taprece ey ene waitroûle po l' eployaedje, mins
ça pout eto esse etirmint otomatijhî sins nole intervincion di djins, ou co esse
manaedjeye då lon, åd triviè d' ene rantoele infôrmatike.

Ene copiutrece rote avou des programes infôrmatikes. Zels-minme divèt esse
edjårbés po responde å sistinme d' etcherpetaedje del deure plake (li cour del
machine) et k' on lome sistinme d' operance.

Po fé bråmint des ovraedjes , ene copiutrece a dandjî d' ôtès machines ki sont
raloyeyes après. Tot ç' sint-fruskin la si lome l' éndjolreye.

Les copiutreces ont-st ataké diviè les anêyes 1960. Mins, adon, c' esteut des
vraiys meubes, foirt mastokes. Et ele ni savént cåzu rén fé. Et s' aroker tofer.
Et coster tchir et vilin.

Dispu les anêyes 1980, gn a vnou sol martchî des bråmint pus ptitès copiutreces,
ki les djins ont cmincî a-z atchter por zels mete e leu måjhone : c' est les
copiutreces di måjhone.

Adon, on les a raloyî al Daegntoele avou des modems adjondous ås fyis do
telefone. C' est ciste avancêye la k' a permetou li tele-ovraedje. A pårti di
1996, gn a yeu des waibes e walon.

A dater des anêyes 2000, minme les ptits "grete-papî" s' ont eto polou atchter
des copiutreces axhlåves k' i plèt prinde dizo l' bresse po nd aler bouter avou,
u rivni ovrer el måjhone, dins èn areyoplane, a l' otel, evnd. Pu vna l'
djermêye des sûtifones, e minme tins ki les éndjolete.



https://wa.wikipedia.org/wiki/Orande_des_finiesses

L' oronde des finiesses u oronde des vites u oronde des veyes u pitite oronde u
terinea , c' est ene oronde (voyaedjant oujhea) foirt rilomêye el Walonreye, ca
ele rivént e moes d' avri, avou l' bontins.

Tote l' Urope, et l' Azeye, disk' å Djapon. End a eto e l' Afrike bijhrece. Ele
passe l' ivier e l' Afrike nonnrece.

Si coleur saetche sol bleu, dabôrd ki l' oronde des ståves est pår noere. Mins
si crope, ses rnos eyet s' face d' on peur blanc.

Ele vike e colneyes, toprès des djins. Ele basti s' ni so les meurs difoûtrins
des måjhones, dizo l' pene do toet.

Po basti s' ni, l' oronde va cweri on fén briyak sol boird des aiwes, k' ele
maxhe avou del raetchote di s' betch. Ele maçnêye li ni disk' å dzeu, avou
djusse on ptit trô d' rexhowe å dzeu. Ådvins, ele l' a rascovrou di finès waides
et d' plomes.

Les orondes cwitèt les payis d' acouvaedje e moes d' setimbe octôbe, anonçant l'
mwaijhe såjhon. Eme si rashonnut sovint so les fis electrikes divant d' voler
evoye eviè l' Afrike nonnrece. 



https://wa.wikipedia.org/wiki/Oper%C3%A5s

Ene operå (u èn operå), c' est ene pîce di teyåte ki les tecses sont tchantés,
sovint avou èn orkesse padrî.

Les pus rlomêyès operås estént djouwêyes en itålyin, k' on vleut k' i gn åye ki
cisse langue la ki convnaxhe po ça. Li mitan di totes les operås sont scrîtes
dins ç' lingaedje la.

E 18inme et 19inme siekes, tos les grands muzicyins classikes ont scrîts eto de
operås.

E walon, l' operå fourit ene des prumirès ouves literaires k' ont-st enondé li
linwe-ehåyaedje. Dj' ô bén ki les 4 operås do "teyåte lidjwès" da Simon de
Harlez et ses soçons fourît radmint loukeyes come on patrimoenne nåcionå el
Principåté d' Lidje. On lzès djouwéve a tot côp bon cwand gn è vneut on tchîf d'
estat e vizite oficire, do tins do Vî Redjime.

C' est eto li replaidaedje di ce operås la pa François Bailleux e 1854 ki va
escourci li movmint di disfindaedje do walon, eyet li skepiaedje del SLLW e
1856.

Gn ourit des scrijheus d' operås e walon disk' å 20inme sieke, come Djôzef
Dwizink.



https://wa.wikipedia.org/wiki/Opensuse

SuSE (prononçaedje : /su:zə/, "souzai" e walon) est ene mwaisse distribucion
Linux ki vént d' Almagne et k' est eplaideye pal societé amerikinne Novell mins
todi disvelopêye en Almagne. SuSE est onk des mimbes ahiveus do Desktop Linux
Consortium.

Les limeros des modêyes d' openSUSE shût l' eplaidaedje del modêye eterprijhe di
Novell (SUSE Linux Enterprise Desktop). C' est paski openSUSE est l' båze del
modêye eterprijhe. Insi, sol tins des 18 a 24 moes di martchî di SUSE Linux
Enterprise Server 10, les modêyes publikès d' openSUSE ont stî les modêyes 10.0,
10.1, 10.2 et 10.3. Li modêye 11.0 a rexhou l' 19 di djun 2008.

Dispoy setimbe 2007, openSUSE est ratourné e walon. Li ratournaedje n' est nén
co pår fini mins ça rshonne dedja a on vraiy sistinme d' operance ki djåze
walon. Les modêyes e walon sont les 10.3 eyet 11.0.

Ene vicante plake po-z astaler Open SuSe a stî ofreye ås abounés del
Rantoele-gazete, avou l' limero 53.

openSUSE est disponibe avou les eterfaces grafikes Gnome, KDE (3.x et 4.x) eyet
XFCE. Gnome eyet KDE sont ratournés e walon.



https://wa.wikipedia.org/wiki/Ofinsive_da_Von_Rouchtete

L' Ofinsive da Von Rundstedt (e walon, on prononce sovint Ofinsife da Van
Rouchtète; u dire tot biesmint: l' Ofinsive), ci fourit l' dierin atacaedje des
Almands el guere 1940-1945 k' a cmincî li nute do 15 å 16 di decimbe 1944 et
esse fwaite li 27 di djanvî 1945. Les årmêyes almandes avént ene dijhinne di
batayons, avou toplin des tanks, mins les sôdårds, c' esteut bråmint des mo
djonnès djins, nén co scolés pol guere.

L' atacaedje si dveut fé roedebale, po profiter do mwais tins k' espaitchive ås
areyoplanes amerikins di bombarder les tanks. I faleut sayî di prinde Brussele
et Anverse divant 10 djoûs.

Li 15 di decimbe, li front esteut cåzu sol frontire inte l’ Almagne et l’
Grande-Dutcheye (a Nonne). A Bijhe, les Aloyîs avént ddja passé l’ frontire inte
l’ Almagne eyet l’ Beldjike, houte des Redîmés Payis. So les cénk prumîs djoûs
d' l’ Ofinsive, les Almands alént rprinde tote li pårtêye bijhrece del
Grande-Dutcheye, et del Province do Lussimbork. Les djins djhént : "Les tropes
amerikinnes sont-st al diloujhe. Les Almands ont moussî dvins come divins ene
live di boure."

Li 17 di decimbe, li Brigåde Peiper abroke el Beldjike. A 7 eures å matén, i
prindèt l' depot d' essince a Bolindje, et s' rischaper ene miete. A 12 e 30,
Peiper apice, a Bawgné (hamtea d' Bévurcé) on cint d' piyotes amerikins del
285inme divizion d' årtilreye, ki vént do dischinde so Sint-Vi. I les rashonnèt
so ene waide. A on metou moumint, gn a èn oficî SS ki tire so on docteur k'
esteut padvant, et so s' vijhén. Après, tos les Almands, sins ôre, saetchnut so
les prijhnîs, et les touwèt come des biesses. Mins gn a des cis ki schapèt, et
minme ratraper leu divizion.

Peiper amoussa e Ståvleu li 18 di decimbe mins les Amerikins (30inme divizion)
k' î estént ni les leyît nén fé. Adon, li gros del Brigåde Peiper a continouwé
s' voye viè Troes-Ponts, la k' i dvént passer l' Ambleve. Mins les Amerikins,
tot "avançant do cou", avént fwait potchî l' pont. Peiper porshuva s' voye sol
droete erive di l' Ambleve, eviè l' Gléjhe , pu Stoumont. Co on côp, les
Amerikins (82inme divizion para) avént fwait sôtler l' pont.

C' est åtoû d' Bastogne k' i n a yeu les pus grossès batreyes et distrujhaedjes.

Li 21 di decimbe, li 101inme divizion d' paratchutisses avént esseré Bastogne.
Il ont dmandé å djenerå amerikin McAuliffe di s' rinde. Mins ci-cial a respondou
Nuts (des djaeyes), dj' ô bén : alez s' vos fé cori araedjî !

Gn aveut ene contrêye k' on-z a lomé l' triyingue del moirt : inte Holindje,
Lutrubwès et Viyé-l'-Boune-Aiwe : on djoû c' esteut rprind des Amerikins, li
londmwin des Almands, disk' å 5 di djanvî.

Li 24 di decimbe, l' ofinsive n' aveut nén co passé Mouze. Li tins s' a schåyî,
et les avions amerikins ont polou fé des ricnoxhances et les årmêyes rataker. Li
4inme divizion d' tanks da Patton, k' esteut dé Måtlindje, a monté so Bastogne.

Ezès plaeces la k' on s' bateut, tos les civils dimorént dins des cåves. Les
Almands adviertixhént cwand gn aléve aveur do disdut, ki les djins endalénxhe
pus lon. Les oficîs almands estént sovint foirt comifåt avou les civils. Onk a
vnou dmander ene schoupe po-z eterer des moirts, et l' a vnou rapoirter. Li nute
di Noyé, les hôts mwaisses-sôdårds k' estént a Bastogne dinént des påstedjreyes
ås efants k' els awaitént. Årvierdimint, les sôdårds amerikins ont sovint leyî
des mwais sovnis. A Engrè, il ont spiyî tote li scole. Il estént bråmint moens
diciplinés k' les Almands.

Nerén, les Almands estént foirt waeraxhes a des plaeces k' i gn a come a
Noveye-dilé-Bastogne, la k' gn a yeu ût civils di fuziyîs.

Bråmint des djonneas di 16 a 25 ans d' l' Årdene ki s' catchént del Werbestele
ont stepé evoye, et sayî d' passer Mouze après Lidje, Hu, Dinant u Djivet.

Emile Pècheur, L’ ofinsive Von Rouchtete a Sint-Houbert, Li Rantoele ivier
2013-2014



https://wa.wikipedia.org/wiki/Ofinsive_da_Van_Rouchtete

L' Ofinsive da Von Rundstedt (e walon, on prononce sovint Ofinsife da Van
Rouchtète; u dire tot biesmint: l' Ofinsive), ci fourit l' dierin atacaedje des
Almands el guere 1940-1945 k' a cmincî li nute do 15 å 16 di decimbe 1944 et
esse fwaite li 27 di djanvî 1945. Les årmêyes almandes avént ene dijhinne di
batayons, avou toplin des tanks, mins les sôdårds, c' esteut bråmint des mo
djonnès djins, nén co scolés pol guere.

L' atacaedje si dveut fé roedebale, po profiter do mwais tins k' espaitchive ås
areyoplanes amerikins di bombarder les tanks. I faleut sayî di prinde Brussele
et Anverse divant 10 djoûs.

Li 15 di decimbe, li front esteut cåzu sol frontire inte l’ Almagne et l’
Grande-Dutcheye (a Nonne). A Bijhe, les Aloyîs avént ddja passé l’ frontire inte
l’ Almagne eyet l’ Beldjike, houte des Redîmés Payis. So les cénk prumîs djoûs
d' l’ Ofinsive, les Almands alént rprinde tote li pårtêye bijhrece del
Grande-Dutcheye, et del Province do Lussimbork. Les djins djhént : "Les tropes
amerikinnes sont-st al diloujhe. Les Almands ont moussî dvins come divins ene
live di boure."

Li 17 di decimbe, li Brigåde Peiper abroke el Beldjike. A 7 eures å matén, i
prindèt l' depot d' essince a Bolindje, et s' rischaper ene miete. A 12 e 30,
Peiper apice, a Bawgné (hamtea d' Bévurcé) on cint d' piyotes amerikins del
285inme divizion d' årtilreye, ki vént do dischinde so Sint-Vi. I les rashonnèt
so ene waide. A on metou moumint, gn a èn oficî SS ki tire so on docteur k'
esteut padvant, et so s' vijhén. Après, tos les Almands, sins ôre, saetchnut so
les prijhnîs, et les touwèt come des biesses. Mins gn a des cis ki schapèt, et
minme ratraper leu divizion.

Peiper amoussa e Ståvleu li 18 di decimbe mins les Amerikins (30inme divizion)
k' î estént ni les leyît nén fé. Adon, li gros del Brigåde Peiper a continouwé
s' voye viè Troes-Ponts, la k' i dvént passer l' Ambleve. Mins les Amerikins,
tot "avançant do cou", avént fwait potchî l' pont. Peiper porshuva s' voye sol
droete erive di l' Ambleve, eviè l' Gléjhe , pu Stoumont. Co on côp, les
Amerikins (82inme divizion para) avént fwait sôtler l' pont.

C' est åtoû d' Bastogne k' i n a yeu les pus grossès batreyes et distrujhaedjes.

Li 21 di decimbe, li 101inme divizion d' paratchutisses avént esseré Bastogne.
Il ont dmandé å djenerå amerikin McAuliffe di s' rinde. Mins ci-cial a respondou
Nuts (des djaeyes), dj' ô bén : alez s' vos fé cori araedjî !

Gn aveut ene contrêye k' on-z a lomé l' triyingue del moirt : inte Holindje,
Lutrubwès et Viyé-l'-Boune-Aiwe : on djoû c' esteut rprind des Amerikins, li
londmwin des Almands, disk' å 5 di djanvî.

Li 24 di decimbe, l' ofinsive n' aveut nén co passé Mouze. Li tins s' a schåyî,
et les avions amerikins ont polou fé des ricnoxhances et les årmêyes rataker. Li
4inme divizion d' tanks da Patton, k' esteut dé Måtlindje, a monté so Bastogne.

Ezès plaeces la k' on s' bateut, tos les civils dimorént dins des cåves. Les
Almands adviertixhént cwand gn aléve aveur do disdut, ki les djins endalénxhe
pus lon. Les oficîs almands estént sovint foirt comifåt avou les civils. Onk a
vnou dmander ene schoupe po-z eterer des moirts, et l' a vnou rapoirter. Li nute
di Noyé, les hôts mwaisses-sôdårds k' estént a Bastogne dinént des påstedjreyes
ås efants k' els awaitént. Årvierdimint, les sôdårds amerikins ont sovint leyî
des mwais sovnis. A Engrè, il ont spiyî tote li scole. Il estént bråmint moens
diciplinés k' les Almands.

Nerén, les Almands estént foirt waeraxhes a des plaeces k' i gn a come a
Noveye-dilé-Bastogne, la k' gn a yeu ût civils di fuziyîs.

Bråmint des djonneas di 16 a 25 ans d' l' Årdene ki s' catchént del Werbestele
ont stepé evoye, et sayî d' passer Mouze après Lidje, Hu, Dinant u Djivet.

Emile Pècheur, L’ ofinsive Von Rouchtete a Sint-Houbert, Li Rantoele ivier
2013-2014



https://wa.wikipedia.org/wiki/Ofinsive_Von_Rouchtete

L' Ofinsive da Von Rundstedt (e walon, on prononce sovint Ofinsife da Van
Rouchtète; u dire tot biesmint: l' Ofinsive), ci fourit l' dierin atacaedje des
Almands el guere 1940-1945 k' a cmincî li nute do 15 å 16 di decimbe 1944 et
esse fwaite li 27 di djanvî 1945. Les årmêyes almandes avént ene dijhinne di
batayons, avou toplin des tanks, mins les sôdårds, c' esteut bråmint des mo
djonnès djins, nén co scolés pol guere.

L' atacaedje si dveut fé roedebale, po profiter do mwais tins k' espaitchive ås
areyoplanes amerikins di bombarder les tanks. I faleut sayî di prinde Brussele
et Anverse divant 10 djoûs.

Li 15 di decimbe, li front esteut cåzu sol frontire inte l’ Almagne et l’
Grande-Dutcheye (a Nonne). A Bijhe, les Aloyîs avént ddja passé l’ frontire inte
l’ Almagne eyet l’ Beldjike, houte des Redîmés Payis. So les cénk prumîs djoûs
d' l’ Ofinsive, les Almands alént rprinde tote li pårtêye bijhrece del
Grande-Dutcheye, et del Province do Lussimbork. Les djins djhént : "Les tropes
amerikinnes sont-st al diloujhe. Les Almands ont moussî dvins come divins ene
live di boure."

Li 17 di decimbe, li Brigåde Peiper abroke el Beldjike. A 7 eures å matén, i
prindèt l' depot d' essince a Bolindje, et s' rischaper ene miete. A 12 e 30,
Peiper apice, a Bawgné (hamtea d' Bévurcé) on cint d' piyotes amerikins del
285inme divizion d' årtilreye, ki vént do dischinde so Sint-Vi. I les rashonnèt
so ene waide. A on metou moumint, gn a èn oficî SS ki tire so on docteur k'
esteut padvant, et so s' vijhén. Après, tos les Almands, sins ôre, saetchnut so
les prijhnîs, et les touwèt come des biesses. Mins gn a des cis ki schapèt, et
minme ratraper leu divizion.

Peiper amoussa e Ståvleu li 18 di decimbe mins les Amerikins (30inme divizion)
k' î estént ni les leyît nén fé. Adon, li gros del Brigåde Peiper a continouwé
s' voye viè Troes-Ponts, la k' i dvént passer l' Ambleve. Mins les Amerikins,
tot "avançant do cou", avént fwait potchî l' pont. Peiper porshuva s' voye sol
droete erive di l' Ambleve, eviè l' Gléjhe , pu Stoumont. Co on côp, les
Amerikins (82inme divizion para) avént fwait sôtler l' pont.

C' est åtoû d' Bastogne k' i n a yeu les pus grossès batreyes et distrujhaedjes.

Li 21 di decimbe, li 101inme divizion d' paratchutisses avént esseré Bastogne.
Il ont dmandé å djenerå amerikin McAuliffe di s' rinde. Mins ci-cial a respondou
Nuts (des djaeyes), dj' ô bén : alez s' vos fé cori araedjî !

Gn aveut ene contrêye k' on-z a lomé l' triyingue del moirt : inte Holindje,
Lutrubwès et Viyé-l'-Boune-Aiwe : on djoû c' esteut rprind des Amerikins, li
londmwin des Almands, disk' å 5 di djanvî.

Li 24 di decimbe, l' ofinsive n' aveut nén co passé Mouze. Li tins s' a schåyî,
et les avions amerikins ont polou fé des ricnoxhances et les årmêyes rataker. Li
4inme divizion d' tanks da Patton, k' esteut dé Måtlindje, a monté so Bastogne.

Ezès plaeces la k' on s' bateut, tos les civils dimorént dins des cåves. Les
Almands adviertixhént cwand gn aléve aveur do disdut, ki les djins endalénxhe
pus lon. Les oficîs almands estént sovint foirt comifåt avou les civils. Onk a
vnou dmander ene schoupe po-z eterer des moirts, et l' a vnou rapoirter. Li nute
di Noyé, les hôts mwaisses-sôdårds k' estént a Bastogne dinént des påstedjreyes
ås efants k' els awaitént. Årvierdimint, les sôdårds amerikins ont sovint leyî
des mwais sovnis. A Engrè, il ont spiyî tote li scole. Il estént bråmint moens
diciplinés k' les Almands.

Nerén, les Almands estént foirt waeraxhes a des plaeces k' i gn a come a
Noveye-dilé-Bastogne, la k' gn a yeu ût civils di fuziyîs.

Bråmint des djonneas di 16 a 25 ans d' l' Årdene ki s' catchént del Werbestele
ont stepé evoye, et sayî d' passer Mouze après Lidje, Hu, Dinant u Djivet.

Emile Pècheur, L’ ofinsive Von Rouchtete a Sint-Houbert, Li Rantoele ivier
2013-2014



https://wa.wikipedia.org/wiki/Ofinsive

L' Ofinsive da Von Rundstedt (e walon, on prononce sovint Ofinsife da Van
Rouchtète; u dire tot biesmint: l' Ofinsive), ci fourit l' dierin atacaedje des
Almands el guere 1940-1945 k' a cmincî li nute do 15 å 16 di decimbe 1944 et
esse fwaite li 27 di djanvî 1945. Les årmêyes almandes avént ene dijhinne di
batayons, avou toplin des tanks, mins les sôdårds, c' esteut bråmint des mo
djonnès djins, nén co scolés pol guere.

L' atacaedje si dveut fé roedebale, po profiter do mwais tins k' espaitchive ås
areyoplanes amerikins di bombarder les tanks. I faleut sayî di prinde Brussele
et Anverse divant 10 djoûs.

Li 15 di decimbe, li front esteut cåzu sol frontire inte l’ Almagne et l’
Grande-Dutcheye (a Nonne). A Bijhe, les Aloyîs avént ddja passé l’ frontire inte
l’ Almagne eyet l’ Beldjike, houte des Redîmés Payis. So les cénk prumîs djoûs
d' l’ Ofinsive, les Almands alént rprinde tote li pårtêye bijhrece del
Grande-Dutcheye, et del Province do Lussimbork. Les djins djhént : "Les tropes
amerikinnes sont-st al diloujhe. Les Almands ont moussî dvins come divins ene
live di boure."

Li 17 di decimbe, li Brigåde Peiper abroke el Beldjike. A 7 eures å matén, i
prindèt l' depot d' essince a Bolindje, et s' rischaper ene miete. A 12 e 30,
Peiper apice, a Bawgné (hamtea d' Bévurcé) on cint d' piyotes amerikins del
285inme divizion d' årtilreye, ki vént do dischinde so Sint-Vi. I les rashonnèt
so ene waide. A on metou moumint, gn a èn oficî SS ki tire so on docteur k'
esteut padvant, et so s' vijhén. Après, tos les Almands, sins ôre, saetchnut so
les prijhnîs, et les touwèt come des biesses. Mins gn a des cis ki schapèt, et
minme ratraper leu divizion.

Peiper amoussa e Ståvleu li 18 di decimbe mins les Amerikins (30inme divizion)
k' î estént ni les leyît nén fé. Adon, li gros del Brigåde Peiper a continouwé
s' voye viè Troes-Ponts, la k' i dvént passer l' Ambleve. Mins les Amerikins,
tot "avançant do cou", avént fwait potchî l' pont. Peiper porshuva s' voye sol
droete erive di l' Ambleve, eviè l' Gléjhe , pu Stoumont. Co on côp, les
Amerikins (82inme divizion para) avént fwait sôtler l' pont.

C' est åtoû d' Bastogne k' i n a yeu les pus grossès batreyes et distrujhaedjes.

Li 21 di decimbe, li 101inme divizion d' paratchutisses avént esseré Bastogne.
Il ont dmandé å djenerå amerikin McAuliffe di s' rinde. Mins ci-cial a respondou
Nuts (des djaeyes), dj' ô bén : alez s' vos fé cori araedjî !

Gn aveut ene contrêye k' on-z a lomé l' triyingue del moirt : inte Holindje,
Lutrubwès et Viyé-l'-Boune-Aiwe : on djoû c' esteut rprind des Amerikins, li
londmwin des Almands, disk' å 5 di djanvî.

Li 24 di decimbe, l' ofinsive n' aveut nén co passé Mouze. Li tins s' a schåyî,
et les avions amerikins ont polou fé des ricnoxhances et les årmêyes rataker. Li
4inme divizion d' tanks da Patton, k' esteut dé Måtlindje, a monté so Bastogne.

Ezès plaeces la k' on s' bateut, tos les civils dimorént dins des cåves. Les
Almands adviertixhént cwand gn aléve aveur do disdut, ki les djins endalénxhe
pus lon. Les oficîs almands estént sovint foirt comifåt avou les civils. Onk a
vnou dmander ene schoupe po-z eterer des moirts, et l' a vnou rapoirter. Li nute
di Noyé, les hôts mwaisses-sôdårds k' estént a Bastogne dinént des påstedjreyes
ås efants k' els awaitént. Årvierdimint, les sôdårds amerikins ont sovint leyî
des mwais sovnis. A Engrè, il ont spiyî tote li scole. Il estént bråmint moens
diciplinés k' les Almands.

Nerén, les Almands estént foirt waeraxhes a des plaeces k' i gn a come a
Noveye-dilé-Bastogne, la k' gn a yeu ût civils di fuziyîs.

Bråmint des djonneas di 16 a 25 ans d' l' Årdene ki s' catchént del Werbestele
ont stepé evoye, et sayî d' passer Mouze après Lidje, Hu, Dinant u Djivet.

Emile Pècheur, L’ ofinsive Von Rouchtete a Sint-Houbert, Li Rantoele ivier
2013-2014



https://wa.wikipedia.org/wiki/O2

Li Motî d' Cerfontinne, ki s' no e francès, c' est Contribution au dictionnaire
du parler de Cerfontaine, c' est on motî walon francès ramexhné pa Arthur Balle
a pårti di l' accint d' Cerfontinne.

I fourit eplaidî e 1963 a l' Imprimreye Georges Michiels a Lidje, come l° 11 del
rîlêye des Mémoires de la Commission Royale de Toponymie et de Dialectologie
(section wallonne). C' est Élisée Legros ki rcoridja l' papîscrît då Tur Balle.

Li motî da Artur Balle a siervou d' soûmint po Maurice Vray riscrire li franwal
di Cerfontinne.

C' esteut on simpe papîscrît, atchevé e 1949 a troes egzimplaires. End aveut dné
onk a l' Univ di Lidje.

L' adrovaedje rimerceye les aidants (M & Mme Auguste Bernard Balle, Octave
Momigny, Éphrem Deloge, Octave et Arthur Dercq et Narcisse Cuvelier). Tot fjhant
s' bouye, li rcwereu a waitî les motîs da Haust, da Pirsoul, da Deprêtre et
Nopère.

C' esteut onk des prumîs motîs eployîs po rashonné les dnêyes do Diccionaire di
Tot l' Walon.

Dins les djivions, a costé des cmons nos, gn a eto des nos d' plaeces di
Cerfontinne.



https://wa.wikipedia.org/wiki/O._Colson

Oscar Colson a vnou å monde a Votem li 10 di may 1866. Il a morou a Berlin li 14
di nôvimbe 1933.

C' esteut on bouteu pol walon k' amonta, avou Djôr Wiyame et Colas Defrexheus li
rvuwe Wallonia (1892). Mins c' est lu k' end esteut li doetoe.

Di s' mestî, il a cmincî mwaisse di scole. Pu fé do gaztî, pu ovrer come
fonccionaire.

I rashonna li motlî di sacwants mots do seke, dins on live lomé honteuzmint
(pudicmint) "Chez les Wallons de Belgique", ey eplaidî a Paris (amon l' editeu
H. Welter) e 1902. Ci live la est rindjî come limero G105 dins l' djivêye des
motîs walons.

I fourit on grand disfindeu d' l' otonomeye del Walonreye. I rprezinta Lidje a
l’ Assimblêye walonne dispu si askepiaedje e 1912.

E 1918, tins d' l' ocupåcion almande, i dvénrè directeur di l' acsegnmint
primaire et des Beas Årts a l' administråcion walone di Nameur. Mins cisse
tchedje la lyi a stî dnêye pås Almands dins l' cåde di leu politike di
schåyaedje administratif Flande-Walonreye.

Al liberåcion, tertos tape li hate so les fonccionaires di l' administråcion d'
Nameur. Colson (ey eto des ôtes walonisses come Arille Carlier, Frans Foulon,
Henry Henquinez) est porshuvou e-n on procès d' assijhes po "fijhaedje avou ls
Almands". Come il a stepé evoye foû d' Beldjike, il est codåné pa costumance a
20 ans di foircis travos.

Diviè 1921, il evoye on live "privé" a sacwants soçons, ki l' tite, c' est
"L'unionisme wallon pendant l'occupation allemande en belgique - 1917-1918",
eplaidî a Bårçulone (a l' Imprenta catalana, Cambo & co). Il î mostere ki,
wårder les administråcions ås mwins des Walons tins del guere, c' esteut lweyå
et nén ene traitrijhe, come les tribunås et toplin des efoufeyès djins el
pinsént.

Jean-Pierre Hiernaux, "Taper l' hate so Colson ?", Li Rantoele l° 70, esté 2014.

(fr) Live ki Colson î esplike si ovraedje tins del guere di 14 (avou comintåres
e walon da Jean-Pierre Hiernaux)



https://wa.wikipedia.org/wiki/Noy%C3%A9s_walons

Les noyés walons, c' est emey les pus vîs tecses e peur walon (et nén e vî
scrijha). I fourît scrîts pa des djins ki n' ont nén metou leu no, aprume dins
l' payis d' Lidje, Vervî et l' Hôte Årdene. Avou les rlidjeuses di l' abeye di
Måtche-les-Dames (zeles k' estént di stok do payis d' Lidje), les heyes ont
moussî eto å Payis d' Nameur. Avå l' Walonreye on nd a rtrové les tecses po 46
diferins.

Årvier di çou k' on-z a croeyou aprume, les noyés walons sont purade des
tchansons do 18inme sieke ki di dvant.

Les vîs noyés walons sont diferins des tchansons d' heye k' on djheut tot
tournant les viyaedjes inte Noyé et les Rwès.

E walon, ele fourît lomêyes "Copene so l' fiesse do Noyé". C' esteut l' prumî
côpk' on moussive foû on ptit live avou l' minme no, eplaidî a Lidje pa C.
Humblet e 1862.

E l' Årmonak walon po l' an bizak 1888, po l' djoû d' 5 di djanvî, il est scrît:
"Les enfants vont héï." Adon, on voet ki c' est l' mot "heye" k' est eployî po
l' uzance del fiesse des Rwès. Les motîs dinront l' minme sinse å mot "heye",
defini come li tchant minme k' on tchante po-z aler heyî.

Pus tård, e 1902, l' institut Sint-Rmåke di Ståvleu rexha on live: "Resploes di
Noyé", et totavå ç' live la, les heyes sont lomêyes "resploes".

D' après «Les Noëls wallons», bråmint des heyes ont stî scrîtes på curés et ôtès
djins d' eglijhe, et c' est po ça k' sacwantès heyes ont des bokets e francès.
Mins Delbouille dit ki ça s' pout ki les bokets e francès åyexhe sitou radjoutés
pus tård. Tolminme, on voet ki l' walon des heyes est ene miete francijhî, la k'
les scrijheus avént sogne di nén dire des biestreyes teyolodjikes.

Toltins, ons eploye li ratourneure: "on sauveur [nos] est né" et "naissance",
çou k' n' est waire walon. Ons a balziné d' eployî "vini å monde", po n' nén fé
pinser a ene djin ki vént å monde sins awè egzisté divant. Po les crustins, c'
est l' Pere k' a fwait skepyî li Fi foû d' lu-minme dins l' eternité. Adon, ons
a prins on mot francès.

Li mot "skepyî" n' esteut nén co eployî a Lidje, et s' il l' åreut stî, il åreut
fwait l' minme aroke ki "vini å monde". Di ç' timp la, on n' dispårtive nén les
idêyes di "vini al veye" et "vini å monde", come el fwait l' filozofeye d'
asteure.

On trove sovint des indicatifs passé compôzé avou l' viebe «esse» (çou k' est
foû-rîle e walon) :

C' est li stoele ki cdût les perlins disk' a Betleyem la k' l' efant Djezu vént
do vni å monde.

Insi, les noyé walons nos racsegnèt eto so çou k' on magnive tot shijhant les
matenes: "del blanke et del noere tripe, des boûketes, des coisses, des spices
et do souke di pot.

Cisse tchandele la, on l' wådrê come ene erlike po spårgnî les manaedjes di bén
des mizeres.

Il ont stî ramexhnés, aprume, pa Auguste Doutrepont. I nd a fwait on live e
1909.

Maurice Delbouille les a ristudyî pår, et ndè rtrover des noveas. I nd a rexhou
on live e 1938 (Les Noëls wallons).

Ene sibarante sacwè, po les waloneus, c' est l' cåzaedje e francès des andjes et
d' l' Aviedje.

Sacwants eredjistrumints des Noyés walon ont stî fwait emey tchapele, dispu l'
fén do 20inme sieke.



https://wa.wikipedia.org/wiki/Novele_(roman)

Ene novele dins l' sinse di ptit roman, c' est ene sipoûle come on roman, mins
k' est pus coûte, å pus sovint, moens di 50 pådjes.

Les ptits romans sont sovint eplaidîs onk après l' ôte, dins on live k' on lome
ene ramexhnêye di noveles (on dit eto on rcoy di noveles).

A dater di 1996, gn a yeu des ptits romans k' ont eto stî eplaidîs so les fyis.
Li prumire fourit : "Li tiene al brijhe" da Jean-François Brackman k' a parexhou
sol Pådje do Lingaedje walon li prumire waibe e walon adjinçnêye da Lorint
Hendschel. Adonpwis, end ava sovint, so l' Aberteke da Lucyin Mahin.

Dins les ptitès prôzes, li ptit roman est diferin do racontaedje, ki n' fwait ki
do dire des sovnances do scrijheu, k' elzès ricnoxhe come teles, et del
racontroûle ki rapoite ene istwere ki s' raconte dispu des ans et des razans,
motoit ene miete ricandjeye.

E walon, onk des pus grands novelisses fourit, sins manke, Georges Alexis, k'
eplaida onze pitits lives avou tchaeke côp ene u deus noveles divins, di 1947 a
1958.

Les tinmes des ptits romans e walon sont les minmes ki les cis des romans e
walon.



https://wa.wikipedia.org/wiki/Nourixhon

Tini di biesses a nourixhon, c' est les mete a èn ôte cinsî k' elzès va nouri,
et les wangnes seront pårteyes. C' esteut on vî sistinme di regulåcion do nombe
di biesses d' après les capacités d' tchaeke acleveu.

Les biesses k' on prind, c' est å pus sovint des vatches, u des spanis veas. Li
ci ki les prind, c' est k' il a do four u des tchamps d' trop; ubén des efants
ki plèt aler wårder les vatches dins des cmons.

Alez s' vey e splitchant motî po des linwincieusès racsegnes so les mots
"nourixhon", "mire" "waide", "four" et "trecins".

Li mot est rprins dins l' Motî do Coûtchant walon, çou ki vout dire ki ç'
contrat la esteut co pratiké å cminçmint do 20inme sieke.

Li mot "a mire" est ramexhné pa Aubry (fén do 18inme sieke) dins s' motlî, et pa
Gaston Lucy (kiminçmint do 20inme sieke) dins l' sinne.

E Marok, li contrat k' on lome ras el mal (tcheté) rishonne å metaedje a
trecins. Onk k' a des cwårs (li "tcheté-cwårs") atchete ene vatche (li "tcheté
tcheté") a on pôve cinsî, ki l' irè fé paxhe dins des cmons, u so ses
djouxhires. Li vatche dimane da l' atchteu, et les veas sont pårtis e deus. Li
tneu del vatche el pout mode et aveur li laecea.

E Rwanda, divant l' candjmint d' redjime e 1962, les vatches estént dås gros
mwaisses Toutsis, et i les metént a waide a des pus pôves toutsis, et padecô a
des Houtous. Li sistinme a stî bén espliké pa Lucyin Mahin dins Li batreye des
cwate vints.



https://wa.wikipedia.org/wiki/Nicotiana_tabacum

Li toubak, c' est ene plante k' on ahive po ses foyes, po fé do toubak a foumer.

Les grinnes di toubak sont des foirt pititès grinnes. Ele estént semêyes dins
des coûtches. Ces coûtches la estént fwaites po k' on poye mete des cwåreas dsu,
po cwand i ploût ou k' i gruzele. Come di djusse, cwand gn a do solea, on les
rsaetche les cwareas, po-z enairi. Mins après 15 dj. troes samwinnes, vos
atrapez ddja des plantes come des ptitès salådes.

Faleut on tchamp ki soeye bén rabouré, bén îrpé, bén netyî ossu. Ki ça soeye
plat ou non, ça n’ a pont d’ impôrtance. Mins il inmént cwanlminme bén d’ awè
des tchamps cwårés ou rectingulaires, paski les accizyins vnént conter les
toubaks dins l’ tchamp. S’ i gn aveut des tchamps avou des paltonaedjes (des
royes ki vont e rastrindant), ça fjheut des rujhes por zels conter les plantes.

Li prumire tchôze k’ i faleut fé cwand on-z aveut bén travayî l’ tchamp, avou
ene harke (on grand rustea k’ on direut), el faleut lugnî (fé des royons). Les
dints del harke estént metowe tos les 40 ou 50 cm, ça dipindeut di vosse
plantaedje.

Si vs plantîz a 40, so èn ectåre, vos è plîz mete 40.000. Si vs plantîz a 60, ci
n’ esteut pus k’ 30.000. 

So Smwès, les hangårs a souwer estént dilé les tchamps. Mins so les Hôteurs,
c’ esteut les tcheris ordinaires, k’ on aveut metou des grandès pietches sol
longueur, espacêyes d’ 1m.20, po-z î pinde les boudriyôs.

Les boudriyôs, c’ est des ptits bwès, di sapén bén sovint, avou des godjons des
deus costés po piker les toubaks dissu. A môde discalêye : onk d’ on costé, pu
onk di l’ôte, on pô pus lon. Di façon a poleur ataetchî les toubaks après et les
mete e setchixhoe.



https://wa.wikipedia.org/wiki/Napol%C3%A9on_Bonaparte

Napoleyon Bonapåre, come prononcî e walon, di s' vraiy no "Napoleone
Buonaparte", rifrancijhî "Napoléon Bonaparte" (on djheut, el fén do 19inme sieke
li vî Napoleyon, po fé l' diferince avou Napoleyon III), ci fourit li prumî
impreur di France.

Il a skepyî li 15 d' awousse 1769 a Ajaccio, el Côsse, ey a morou li 5 di may
1821 a l' Iye Sinte-Elinne.

E 1802, i s' racmoidrè avou l' Påpe, et siner l' Concordat. Et shuvanmint, mete
ene ahote al margaye inte les curés djureus eyet ls ôtes.

I va amonter l' Grande Årmêye, et s' aler bate dins tote l' Urope, disconte des
Holandès, des Inglès, des Otrichyins, des Rûsses, des Prûsyins, des Espagnols.
Il aveut dins l' epinse d' elzî apoirter l' liberté siconte des rwès l' elzès
spotchént. Mins gn aveut k' lu ki tuzéve insi. C' est çk' on veya bén al guere
d' Espagne, la k' c' est l' peupe ki lûta conte les Francès, e-n ene sôre di
gueriya.

Dins bråmint des batreyes, gn aveut des Walons des deus costés : des cis avou ls
Otrichyins, come li conte di Latour, et des ôtes, egadjîs volontaires, avou
Napoleyon. Inte di zels, Tchårlî Djambe-di-bwès.

Po-z ecwårler ses tropes, i va vinde li Louwiziane ås Amerikins. Ci fourit l'
pus grand martchî d' atchtaedje di teres di tos les tins.

Å cmince, i wangna mwintès batreyes. Mins li djoû k' i vla ataker les Rûsses
dins leu payis, e plin ivier, tot lyi tourna l' cou. Et ci fourity l' Berezina
(1812). I fourit plouzé, ey evoyî a l' Iye d' Ele (1814). Adon, li Walonreye va
esse metowe avou l' Rweyåme Uni des Bas Payis.

Mins Napoleyon parvénrè a steper evoye, ey a ratropler ene novele årmêye e 1815.
Les Aloyîs (Otrichyins, Prûsyins, Inglès) si rapoûlnut co on côp. Gn a ene prumî
dispoûslêye Li mwaisse batreye si fjha a Waterlô. Et Napoleyon ramassa ene
dôpinne.

I vola k' les Holandès djåzénxhe francès. C' est kécfeye po s' rivindjî d' çoula
ki Wiyåme d' Orandje vola k' les Bedjes cåzénxhe holandès, tins k' i fourit
mwaisse el Beldjike.



https://wa.wikipedia.org/wiki/Nameur_minme

Li veye di Nameur, (on dit eto Nameur li Bele u Nameur li Glote paski les
Namurwès magnnut voltî ene sacwè d' bon), c' est ene ancyinne comene del
Waloneye, ki s' a rebané avou 25 viyaedjes po fé l' grand Nameur.

Ça a stî l' mwaisse veye di l' arondixhmint do minme no (kel limerotaedje
diyalectolodjike poite l' essegne [Na]), et del Province di Nameur.

Nameur est au mitan d'on sinclinal qu'on lome li sinclinal di Nameur. On pout
vôy des plis et des des fayes å pid del Citadel.

Cwand on-z a fwait les grands travos e 1992, on-z a metou a djoû des restants d'
èn ome, k' åreut la viké divié 50 divant Djezus-Cri. Jean Plumier, l'
årkeyolodjisse responsåve l' a lomé Li pus vî des Namurwès. Et s' soçon
Djan-Mareye Antoenne, ki fwait des fougnaedjes sol Citadele, a rtrové les
restants d' ene feme et i l' a lomé Li Feme del Citadele. On-z î a rtrové eto
des pîces di manoye do tins des Gålwès.

Do tins des Romins, gn a yeu ene voye k' a passé etur Mouze et l' rotche. Et
padzo l' rowe Notru-Dame, gn a co des bokets di l' ancyinne voye rominne. Dins
les soûmints, on-z a rtrové les arotchmints del voye.

Do cénkinme sieke, gn aveut ddja l' no d' Nameur so ene pîce di manoye. Do tins
des Merovindjins, sol Grognon, gn aveut des omes di mestî k' î boutént. On-z a
rtrové des brotches (fûles) et des ôtes clicoteas.

Li vî Nameur est sipoté li respe pask'il est come dins on respe etur Mouze et
Sambe.



https://wa.wikipedia.org/wiki/NWASAB

Les Noveles des Walons Scrijheus d' après l' Ban-Bwès (Novèles dès Walons
Scrîjeûs d'après l' BanBwès), c' est ene gazete e walon k' a parexhou di 1982 a
2005, et ki rexheut tos les troes moes.

Li mwaisse-eplaideu, å cmince, c' esteut Maurice Chapelle, pu ci fourit Georges
Michel. Mins, po dire li veur, disk' e 2005, li gazete esteut bråmint fwaite pa
Rodjî Viroux.

Dins li rvowe "Noveles", gn a des scrijhaedjes classikes del soce des Walons
Scrijheus d' après l' Ban-Bwès. C' est bråmint des arimeas. Mins c' est eto li
prumire rivowe k' eplaida toplin di prôze nén racontrece :

Les Noveles des Walons Scrijheus d' après l' Ban-Bwès sont scrîtes pår e walon.
A cmincî do l° 16 (mins ddja motoit dvant), gn a des reclames e walon.

Politicmint, les Noveles eplaidént sovint des tecses ki rclamént l' unité del
Beldjike. Eto, il estént purade camaerådes avou les Flaminds, min sovint
disconte des Francès.

Li rvowe des "Noveles" a dné l' ocåzion a Rodjî Viroux di fé cnoxhe sacwants
noûmots k' il aveut foirdjî u eployî pol prumî côp e scrît walon. E vci sacwnats
ki vont dmorer bén vicants e rfondou walon.



https://wa.wikipedia.org/wiki/NDE

Ene esperyince di cåzu-moraedje ou apriyesse del cåzu-moirt, c' est çou k' ene
djin a viké a on moumint k' elle esteut clinicmint moite, dj' ô bén ki s' cour
et s' cervea, come mostrés pa l' ECG et l' EEG s’ avént aresté. Mins k’ ont
après çoula “raviké”. Divant, on dit k' il esteut cåzu moirt

Li cåze del cåzu-moirt pout esse ene maladeye, èn accidint, èn electrocutaedje,
on neyaedje.

Les cwereus ki studièt l’ fenominne avirèt k’ i gn a a pô près 60.000 di sfwaits
cas k’ ont stou rascoyîs divins l’ monde disk’ asteure. Des djins bén comifåt,
di tos les payis, di totes les culteures, di totes les rlidjons.

Les specialisses volèt k’ end åye minme avou a totes les epokes, çou k’ il ont
rtrové avou ls istoryins dins des cronikes do tins passé.

So on boket d' sigonde, ele pout rvey tote si vicåreye lyi rpasser dvant ses
ouys.

Ele pout vey di tos les costés e minme tins, a 360 digrés, å triviè del matire. 

Sins rin decider leye-minme, ele si sint voyaedjî roetabale come dins on
«tunel». Al fén fond do tunel, elle aporçût ene pitite loumrote ki blawtêye por
lu come po l’ houkî. 

Les sincieus esplicnut ene pårteye des sintåcions di l' après-moirt clinike på
stombiaedje do cervea cwand on lyi rsaetche si ocsidjinne. Mins bråmint des
dnêyes ni serént nén esplicåves medicålmint.

Racontaedje romantrece del cåzu-moirt d' on persounaedje do roman Vera (so l'
Aberteke)



https://wa.wikipedia.org/wiki/N._Pietkin

Nicolas Pietkin a skepyî e 1849 ey a morou e 1921. C' esteut on scrijheu et on
studieu do walon. C' est lu k' a-st enondé li disfindaedje do walon (et do
francès) el Walonreye Prûsyinne, siconte do Kulturkampf.

E 1898, il enonde les Måmdiyins a askepyî li Club Walon. Si no d' pene å Club,
c' esteut Fré Antoenne (Fré Antône), mins i sinéve å pus sovint ses scrîts "Club
Walon" u n' nén siner do tot, di cåze del hagnûlisté do govienmint prûsyin
siconte del tuzance walone.

Insi, i va scrire des viyès tchansons foclorikes bråmint e walon ("Ronde del
Sint-Djhan", "Li ptite mazete"). Mågré k' i n' mete nén s' no, c' est bråmint li
k' a adjinçné in live di tchansons siné Olivier Lebierre «Li lire måmdiyinne»",
eplaideyes e 1901. Eto des tchansons ene miete politikes. Li pus cnoxhowe est
kécfeye : "C' est des canayes, fré Hinri". C' est eto lu l' oteur avou Guillaume
Boket di "Todi walon", l' ime del Walonreye prûsyinne.

Aveut-st apontyî on sistinne d' ôrtografeye do walon måmdiyin (Système d'
orthographe pour le wallon malmédien (1899).

E 1904, Pietkin sicrît on live e francès : La germanisation de la Walonnie
prussienne. Avou ç' live la, on pout dire k' il a fwait del sociolinwince divant
l' lete.

On lyi a fwait on monumint a Zôrbrôte, e 1926. Mins ci-cial fourit avaedjî e
1940 pås Nazis, pu rbasti e 1957.

Dispu 2000, li biblioteke do Club walon d' Måmdey poite si no. Gn a eto ene rowe
a s' no a Zôrbrôte et a Lidje.

Cwand a yeu stî lomé priyesse e 1875, Cola Pietkin va bouter foû payis, po s'
houwer erî del politike oficire. Il ala ezès Bas-Payis.



https://wa.wikipedia.org/wiki/Mot%C3%AEs_walons

Li pus ahessante sôre di motîs walons, c' est les motîs walon-francès. Avou tos
les motlîs, il ont stî rashonnés pås rfondeus en ene djivêye limerotêye sorlon
k' les mots provnèt di tote li Walonreye linwistike, ubén des cwate coines do
Payis.

Gn a eto kékes motîs walon-almand (inte di zels, li motî d' Doncô), et des
motlîs walon-inglès (inte di zels, li croejhete do Ptit Gueg).

Les motîs francès-walon, c' est l' deujhinme sôre di motîs, ki vnèt sovint après
les diccionaires francès-walons.

Les motîs etimolodjikes sont pus råles, mins li prumî d' tos les motîs do walon,
c' esteut on parey, dj' ô bén, li ci da Grandgagnage. Sins esse pår walon, li
"Motî etimolodjike da Von Wartburg" pout esse riwaitî come li pus complet des
diccionaires etimolodjikes do walon.

Gn a eto, e walon, sacwants motîs antroponimikes. Mins totes les dnêyes ont stî
rashonnêyes dins l' "Motî des nos d' famile del Walonreye" da Jules Herbillon et
Jean Germain.

Estô, les motîs toponimikes ni sont nén foirt complets. Les pus clapants, c'
est, surmint, les cis da Herbillon, da Haust et da Carnoy.

Li prumî, et l' seu esplicant motî do walon a cmincî e 2000, ey esse eplaidî so
les fyis pa Lucyin Mahin et Pablo Sarachaga.

Gn a yeu eto sacwants ôtes motîs so les fyis, inte di zels, li ci da Cornu et l'
ci da Jean-Pol Grandmont. Et, foiravant, li Wiccionaire walon.

On cas a pårt, nén rindjåve dins les categoreyes di dvant, c' est l' Motî des
scrijheus e walon (1622-1950) da Paul Coppé et Léon Pirsoul.



https://wa.wikipedia.org/wiki/Mot%C3%AE_etimolodjike_von_Wartburg

Li Motî etimolodjike von Wartburg, e l' almand Französisches Etymologisches
Wörterbuch, pus cnoxhou dizo l' acourtixha F.E.W., c' est on motî etimolodjike
ki corwaite tos les sourdants des mots do francès et des ôtes pitits lingaedjes
do payis galo-roman.

C' est on nouzome ovraedje enondé pa Walther von Wartburg et porshû po ses
shuvants.

Li FEW, c' est 25 gros spès volumes, k' ont cmincî a rexhe e 1922, et k' ont stî
eplaidîs a Bonn, a Leipzig, a Båle, et co ôte pårt.

C' est ene ouve etcherpintêye eshonne pa tos linwincieus ki s' î cnoxhèt. Pol
walon, l' ovraedje a stî bråmint fwait u rcoridjeye pa Jean Haust, Elisée
Legros, Jules Herbillon et Louis Remacle. Tos les conte-rindous ont stî edjivlés
pa Reine Mantou, dizo l' tite Index des comptes rendus du F.E.W., eplaidî dins
l' Bulletin de Commission royale de Toponymie & Dialectologie e 1969 (p.
165-169).

Gn a vormint bråmint dpus d' racsegnes sol walon ki so les ôtes lingaedjes
diléreces di Beldjike, France et Swisse.

Des motîs walon francès foirt sipepieus dinèt li pådje do FEW la ki l'
etimolodjeye des mots walons est a trover. Metans li Motî d' Bastogne u li
replaidaedje pa J. Lechanteur do Motî da Villers. Eto, å pus sovint, l' ALW.



https://wa.wikipedia.org/wiki/Mot%C3%AE_d%27_Cerfontinne

Li Motî d' Cerfontinne, ki s' no e francès, c' est Contribution au dictionnaire
du parler de Cerfontaine, c' est on motî walon francès ramexhné pa Arthur Balle
a pårti di l' accint d' Cerfontinne.

I fourit eplaidî e 1963 a l' Imprimreye Georges Michiels a Lidje, come l° 11 del
rîlêye des Mémoires de la Commission Royale de Toponymie et de Dialectologie
(section wallonne). C' est Élisée Legros ki rcoridja l' papîscrît då Tur Balle.

Li motî da Artur Balle a siervou d' soûmint po Maurice Vray riscrire li franwal
di Cerfontinne.

C' esteut on simpe papîscrît, atchevé e 1949 a troes egzimplaires. End aveut dné
onk a l' Univ di Lidje.

L' adrovaedje rimerceye les aidants (M & Mme Auguste Bernard Balle, Octave
Momigny, Éphrem Deloge, Octave et Arthur Dercq et Narcisse Cuvelier). Tot fjhant
s' bouye, li rcwereu a waitî les motîs da Haust, da Pirsoul, da Deprêtre et
Nopère.

C' esteut onk des prumîs motîs eployîs po rashonné les dnêyes do Diccionaire di
Tot l' Walon.

Dins les djivions, a costé des cmons nos, gn a eto des nos d' plaeces di
Cerfontinne.



https://wa.wikipedia.org/wiki/Mot%C3%AE_biyobibiografike_des_scrijheus_e_walon

Li motî biyobibiografike des scrijheus e walon di 1622 a 1950, ki l' tite, e
francès, c' est Dictionnaire bio-bibliographique des Littérateurs d'expression
wallonne, c' est on live sicrît pa Paul Coppe et Leyon Pirsoûle.

I fwait 411 pådjes, il a 1325 intrêyes, et cite 25.000 tites di scrijhaedjes e
walon ey eto picård di Walonreye. Çou ki ndè fwait li pus spès des sfwaits
ovraedjes.

Come si no l' dit bén, i rprind les scrijheus e walon di 1622 a 1950. I dene po
bråmint did zels leu date di skepiaedje. Seulmint, li date di moirt n' est nén
todi la, soeye-t i ki l' djin vikéve co e 1950, soeye-t i ki, åyant cwité le
monde des waloneus, n' aveut pus nole racsegne so s' vicaireye après.

Les scrijheus loukèt pus sovint les beas costés des scrijheus (Joseph Faucon,
Louis Lekeu), djusse å rvier di Maurice Piron ki, dins ses «Clairtés» a l' pene
hagnante pus sovint k' a s' toû.

Mins pacô, li motî biyobibiografike Coppe-Pirsoul mostere eto les flåwtés di
sacwants lives (loukîz l' årtike so Rita Lejeune).



https://wa.wikipedia.org/wiki/Mot%C3%AE_Embanner_walon

Li motî Yoran Embanner walon ki l' vraiy no, c' est Motî d' potche walon /
francès / Dico de poche français / wallon, c' est on dobe motî (walfran et
franwal) e rfondou walon k' a stî eplaidî e 2009 pa Yoran Embanner.

Il est rprins sol limero [R13] dins l' djivêye des motîs do walon. Et, come
franwal, dizo l' limero [FR13].

Il a yeu on fel côp di spale da Lucyin Mahin (atåvlaedje di mots corants et
rfondaedje) et Jean Cayron (sicrijhaedjes des mwaisses prononçaedjes e-n AFE),
avou ene pitite rawete da Pablo Sarachaga.

Li motî s' a vindou eto a des djonnes Walons k' ont d' l' agrès di raprinde li
walon, et k' ont discovrou li rfondou avou ç' live la.

Sacwants djivions do motî Embanner (portant des mots eployîs coramint e 21inme
sieke) n' avént co stî rprins dins nol ôte motî walon. Metans : "fitchî".

Sacwants mots walons (des corants et des pus råles ni sont nén divins l' Motî
Yoran Embanner. L' ovraedje ki s' porshût disk' enute sol Wiccionaire endè
markêye sacwants : li djivêye est cial.

Li rfondaedje di sacwants mots a polou candjî dispu l' rexhowe do motî Yoran
Embanner. Ene djivêye di sfwaits mots est eto håynêye sol Wiccionaire.



https://wa.wikipedia.org/wiki/Miyin_eyet_Morice_(live_d%27_im%C3%A5djes)

Miyin eyet Morice set kéntes des arnagats (Miyin èyèt Môrice, sèt' quétes
dès-ârnagats), e-n almand Max und Moritz, Eine Bubengeschichte in sieben
Streichen, c' est on live d' imådjes sicrît pa Willhelm Busch. Ki dessina eto
les imådjes.

Li mwaisse tite, c' est Max und Moritz, Eine Bubengeschichte in sieben
Streichen. Li live fourit-st eplaidî pol prumî côp e 1865.

Il est waitî come onk des ovraedjes k' anonce les binde d' imådjes. Copurade ki
l' Amerikin Rudolf Dircks les a seurmint prins come sourdant di si ouve "the
Katzenjammer Kids", ki les prumirès plantches parexhît dins li New York Journal
e 1897.

Li live a stî ratourné e walon pol prumî côp pa Jean Levaux, et rexhe e livret e
1889, dizo l' tite : «Vicåreye di Simon et Linåd metowe e lidjwès».

E 21e sieke, gn è rava ene rîlêye di ratournaedjes, li prumî pa Jean-Luc
Fauconnier (avou l' accint d' Tcheslet) sol tite "Miyin eyet Morice, set kéntes
des arnagats" (Miyin èyèt Môrice, sèt quétes dès-arnagats), ey eplaidî e 2011 ås
eplaidreyes Titenfaß (ISBN 978-3-937467-99-3). Adon-pwis, å minme eplaideu, a
rexhou ene ôte modêye, mins avou l' accint d' Nametche, di Bernard Louis.

Les arimés da Jean-Luc Fauconnier, c' est do setpîtaedje, estô do ûtpîtaedje do
mwaisse live. Li ratourneu trove çoula pus vicant, mî assoçnåve a l' arnåjhté
des deus ptits ravacholes di Miyin et Morice.

Die, anstatt durch weise Lehren Sich zum Guten zu bekehren, Oftmals noch darüber
lachten Und sich heimlich lustig machten. (Purade ki d' bén shuve les lçons Po
divni des bråves gårçons Zels, tofer, il è riyént Afrontés, i s' è moként)

Miyin et Morice end ont ås poyes del veve Boltë. I vont-st emantchî deus coides
après cwate bokets d' pwin, k' i croejhlèt. Li cok, ki s' rafeye del ripaxhe,
houke les poyes k' avorèt radmint, et s' vornut so l' amagnî. Cwè s' va-t i bén
passer ?

Kaum hat dies der Hahn gesehen, Fängt er auch schon an zu krähen: Kikeriki!
Kikikerikih!! - Tak tak tak! - da kommen sie. Li cok, e veyant çoula S' mete a
tchanter sins ratna Coutcoulou… coutcouloudjoû ! Cotcotcodåk, et bondjoû !

Po n' nén piede ses poyes et s' cok k' ont stî stronnés, li veve Boltë decide di
lzès rosti sol feu e l' aisse. C' esteut sins conter so l' emantchaedje des
tchminêyes did dinltins, k' on pleut vey l' aisse did sol toet. Les ptits
sacadjales ni mancront seur nén di griper sol toet. Et tins ki l' veve Boltë est
el cåve po-z aler cweri des surcroûte…



https://wa.wikipedia.org/wiki/Min%C3%AAye_del_pesse_des_oujheas_%C3%A5_vir%C3%BBsse_H5N1

Li minêye del pesse des oujheas å virûsse H5N1 a cmincî a Honk-Kong e 1997. Elle
a stî foirt ricrindowe, paski, pol prumî côp dins l' istwere del pesse des
poyes, les djins el polèt atraper.

Li minêye s' a spårdou pås voyaedjants oujheas, copurade les pareys ås canårds :
åwes, cégnes, evnd. I polnut wårder l' virûsse dins leus boyeas, et l' ristramer
dins les basses avou leus polenes. Ci côp la, gn a les oujheas d' cinse
(canårds, evnd.) ki vicnut dins les minmès aiwes ki hapèt l' rascråwant adjint,
et fé l' pesse clinike.

On-z a eto rcrindou ki les tchets et les tchetidîs polénxhe edjîstrer l' virûsse
(ey esse malåde, et sel passer a n' on l' ôte). Gn a yeu des tigues di moirts
avou l' virûsse dins l' coir e Taylande e 2005, et des tchets e l' Almagne e
2006. Mins on-z a co dandjî di pus di rcweraedjes po saveur li fén mot.

E 2005, on-z a bråmint djåzé del pesse des poyes å posse et dins les gazetes. Gn
a yeu pår ene hisse ki totes les djins touménxhe malådes. L' OMS leye-minme a
brutyî kel virûsse pôreut racandjî, et divni ene plåke po les djins
zeles-minmes. On s' rissovént, tot frumjhant, del gripe espagnole di 1918 k'
aveut fwait des miyons d' moirts.

E 2007, gn a yeu dipus di 20 moirts di djins e l' [Edjipe]] la kel maladeye a
divnou inzotike.



https://wa.wikipedia.org/wiki/Michel_de_Grandmont

Michel de Grandmont (on dit eto de Grammont) a skepyî a Paris e 1645. Il a
disparexhou dins l' mer å nôr-ess des iyes Carayibes, e moes d' avri 1686. Il a
pratiké l' mestî d' corsaire, et pu d' flibustî di 1670 a 1686. Il naivyive sol
batea “le Hardi”.

Michel de Grandmont esteut l' fi d' on djintiome "officier des Gardes". A l'
ådje di catoize ans, i towe e duwel èn oficî, k' esteut l' galant di s' sour.
Adon, il est aresté, et codåné. Po s' poenne, il est oblidjî di s' egadjî dins
li scole des mousses. Adonpwis, il interrè å "Royal Régiment des Vaisseaux".

I s' fwait bénrade rimarker, pask' il est coraedjeus et k' il a on timperamint
di tchîf. Dabôrd, i va passer raddimint å posse di comandant d' on batea egadjî
conte li flote des Espagnols. I naivyive adon å lådje des iyes del Tortuwe et d'
Sint-Domingue.

Cwand l' France mousse e guere avou les Bas Payis e 1678, il atake l' iye
holandesse di Curaçao, et prinde li comandmint del flote des corsaires do Rwè d'
France ki naivyént di ç' costé la del Daegne.

E moes d' djun 1678, il egadje shijh bateas d' guere et 700 omes conte les
colneyes espagnoles do Venezuela, et intrer dvins les teres disk' a l' veye di
Trujillo.

Nén contin d' ça, i fwait èn ôte atake di nute dins l' pôrt Venezuelyin di La
Guaira, et prinde li pôrt. Mins il est ene miete trop seur di lu, et c' est avou
bråmint des rujhes k' i schape a des grossès foices espagnoles k' avént vnou å
scours del veye.

E 1679, c' est les veyes di Toulha å Braezi, Puerto Cabello et Vera Cruz å
Mecsike ki toumèt, ene après l' ôte. Tandis k' e 1680, c' est å toû di Cumana di
tchaire dins ses mwins.

E moes d' may 1683, avou l' flibustî holandès Laurens de Graaf, i rprind Vera
Cruz. I piyèt l' veye et fé 4000 prîjhnîs k' i discandjèt conte ene rançon.

E 1685, les deus omes rinovlèt leus atakes abeye dins l' veye mecsikinne di
Campeche.

Tot ça lyi a valou d' esse lomé lieutnant do sud di l' iye di Sint-Domingue pa
li rwè d' France. Mins il n' a djamåy ocupé ci posse la pask' il a fwait on
dierin voyaedje el mer divant l' arivêye di s' brevet et disparexhe e moes d'
avri 1685.



https://wa.wikipedia.org/wiki/Michel_Franc%C3%A5rd

Michel Francard (riwalnijhåve Mitchî Francård) a skepyî a Bastogne eli 17 di
måss 1952.

Il est prof d' univ di s' mestî, et pa ses rcwerances sol rissinta des
lingaedjes diléreces emey les djonnes (1988-1991), l' enondeu del sociolinwince
do walon. Foû do walon, il a studyî, avou, li francès del Walonreye.

Di 2004 a 2009, il a monté e gråde, et divni vice-recteur di l' Univ do
Noû-Lovén, et dveur leyî ouve å dfwaite di si ovraedje direk pol walon.

Il a metou so pås so fotches li Muzêye do Pårlaedje e Payis d' Bastogne (1982),
et-z î eplaidî ene peclêye di lives e walon, avou come cougnet : l' antolodjeye
Scrijheus d' Årdene (2002).

Priyî pa Lucien Mahin a on raploû so l' avni do walon a Rdû, e 1993, Michel
Francard si oize dimander : "Fåt i sacrifyî les vîs cåzeus d' walon so l' åté do
rfondaedje ?" Pu-z î raler : "Les vîs cåzeus, a Bastogne, c' est 9 djins." Il
aveut respondou al kesse sins l' dire platezak.

A cåze di ciste avuzion la, Michel Francård fourit rbouté pa l' SLLW, cwand on
dmanda po k' il î moussaxhe.

Å cmince (1984), Michel Francard ni djåzéve nén walon, emacralé pa l' idêye
diyalectolodjike k' i dveut pårler avou l' accint d' on seul viyaedje. Mins,
pitchote a midjote, i s' î a metou, copurade a cåze di ses rescontes avou des
Rantoelîs. Al shijhe k' il a dit årvey ås waloneus (2004), come bouteu direk
emey zels, c' esta lu ki cåza e walon, et èn ôte fé on spitch e francès.

Michel Francard a sovint fwait vni des studiants romanisses do Noû-Lovén po
rescontrer des walon-cåzants, å cmince e payis d' Bastogne, pus al Soce des
Rcåzeus d' Bietris.



https://wa.wikipedia.org/wiki/Metou_%C3%A5_monde

L' acoûtchmint u payelé, c' est, po ene comere ki ratind po dabôrd, cwand ele
fwait si efant. Po l' efant, c' est li skepiaedje u vnowe å monde u nexhance.

L' acoûtchmint kimince pa des poûssants mås. On dit : "ele kimince ses mås",
pu : "elle est dins les mås". I rprindèt totes les eures. Li payelé, adon, si
frè après les 6 eures (po ene ki s' acoûtche pol prumî côp).

Les poûssants mås, c' est des mås d' vinte (on dit eto: colikes ou trintchêyes)
ki vegnnut do strindaedje del matrice del comere ki ratind po dabôrd, djusse
divant s' payelé.

Gn a les ptits mås et les grands mås. Cwand elle les a, on dit kel comere est
dins ses mås.

Les ptits mås comnçnut sacwants eures divant. Li payelinne sint l' efant ki
rmowe, ki ça lyi saetche dins les rins. Les ptits mås ricminçnut totes les
eures.

Les grands mås arivnut deus a shijh eures après. C' est pus londjin cwand c' est
pol prumî efant. On dit ki l' comere est dvins ses mås. Li poûssaedje est
bråmint pus erîlé. I rvént totes les troes munutes. Adon, li paylé ni va nén
tårdjî.

I n' fåt nén k' ele poûsse cwand gn a nén co do passaedje assez.. Mins cwand li
tiesse di l' efant est dins l' passaedje, li saedje-dame dit al payelinne di
respirer on grand côp, pu d' bouter.

Mins, dispu les anêyes 1970, ele pout fé ene pikeure dins trô des cronzoxhs po
n' rén sinte.

Des côps k' i gn a, li passaedje a deur a s' fé, mågré des foirts poûssants må.
Dinltins, sacwants acoûtcheuses dimandént a l' ome di coûtchî avou s' feme po
insi alårdji l' passaedje.

Cwand l' coirdea est åtoû do hatrea, i fåt k' ça våye rade, ôtmint, l' efant
pout stronner.

Cwand l' passaedje est trop stroet, i fåt prinde l' efant avou l' pice-tiesse.
Adon, li mere est dschirêye.

Gn è pout aveur ene emoradjeye. Et l' payelinne si forsonner. Li diferince inte
li sonk do coirdea (normå) et l' ci d' on sonnaedje, c' est ki ci-cial si va
agloumyî.

Adonpwis, dins l' istwere, ça a stî des saedje-dames k' ont-st aidî les femes a
s' acoûtchî.

Après, des medcéns ki vnént el måjhone, sovint des parints del comere (dujhance
el Walonreye).

Après, a cmincî des anêyes 1960 el Walonreye, cåzu tos les acoûtchmints s' ont
fwait dins les maternités.

Les prumîs djoûs après l' acoûtchmint, li payelinne n' aléve nén a messe. Après
8 joûs, on djheut k' ele si rlevéve di s' payelé, ou k' ele si ramessive.



https://wa.wikipedia.org/wiki/Medicago_sativa

Li luzere ou l' advalfa , c' est ene ridjetante plante, del famile des clåves,
ki vént so les teres castinnixheuses, avou des belès bleuwès fleurs.

Alez s' vey e splitchant motî po des linwincieusès racsegnes so les mots
"luzere" et "advalfa".

El Fåmene, on l' fåtchive deus côps. Li prumire côpe di djun esteut po vinde. On
fåtchive, et leyî souwer djusse on djoû. Après, on fjheut des djaveas, et lzès
dressî e båsheles. Si on l' leye dipus d' on djoû po fener, elle est trop setche
po loyî, et les foyes toumèt. Ci comiece la s' a fwait disk' e 1945.

Dins l' payis d' Welin, on l' moennéve al gåre a Pondrome, et la gn aveut des
martchands ki l' atchtént.

El Tchampagne, co asteure (2004), li luzere est semêye a martchî inte les cinsîs
et ene oujhene. On fwait troes fåtches. L' oujhene prind l' vete luzere.

El Wisconsene, dins l' payis di Sturgeon Bay, les Walons ebagués li lomèt four
di may, u advalfa. Endè rsaetchèt cwate côpes par an.

Dins les pus tchôds payis, on pout l' fåtchî disk' a ene nouvinne di côps par
anêye, come dins l' payis d' Marakech e Marok, et dins les owazisses do Sara.

C' est onk des fôraedjes avou li pus hôte tineur e blandoû. Les deujhinme et
troejhinme côpe sont pus tinres et, dabôrd, co pus ritches e proteyenes: di 16 a
18 åcint do souwé fôraedje. Les oujhenes maxhèt les cwålités, cwand i fjhèt des
pules di luzere.

Ça fwait ki l' luzere est foirt ricmandêye po les vaetches a laecea, aprume les
grandes dineuses. Copurade pask' el luzere est eto ritche e tchåsse, ene sacwè
ki passe dins l' laecea.

Les luzeres sont ritches, avou, e carotinne, li produt ki va dner del vitamene A
dins l' coir. Eto, si on ndè dene ås poyes, on årè des pus djaenes oûs.

Djusse après semaedje, on pout kécfeye mete ene ecråxhe avou d' l' azote. Mins
après, tins d' l' ivier inte deus campagnes, on n' pout pus mete ki des ecråxhes
P-K (fosfate et potasse). Ôtmint, on va aidî les fenaesses crexhe pus
vigreuzmint kel luzere, et l' sitofer.

Come les ôtès trefes, li luzere fwait leye-minme si nitrodjinne avou des
microbes ki sont agritchtés a ses raecinêyes.



https://wa.wikipedia.org/wiki/Mayoresse

On mayeur (on dit pus rålmint mwaire) ou borguimwaisse; ene mayoresse ou (pus
rålmint) ene borguimwaistresse, c' est l' tchîf (tchîftinne) d' ene comene.

Divant çoula, li mayeur esteut tchoezi dins èn acoird inte les pårtis k' alént
fôrmer ene mådjorité. I s' poleut k' on ptit pårti "boutche-trô", ki fjheut
balance inte deus grands pårtis dimande d' aveur li mayeur. Li mayeur poleut don
esse ene sakî ki n' aveut waire yeu d' vwès ås vôtaedjes.

Pacô, li rwè a rfuzé di lomer on mayeur po des råjhons politikes. Ça a stî l'
cas inte Yopôl II ey on mayeur socialisse d' El Lovire.

Dins les comenes flamindes avou ele mådjorité francès-cåzante, li lomåcion d' on
mayeur a kécfeye sitou ahotêye å livea del province.

Ça pout esse eto l' cas si l' ci ki va-z esse mayeur rifuze di fé s' siermint
dins l' lingaedje oficir del redjon. Metans, on mayeur walon ki vôreut fé s'
siermint e walon. Rodjî Viroux a fwait on côp insi. Po poleur esse lomé, il a
dvou ridire li siermint e francès après. Gn a yeu l' minme cas dins les payis ki
djåznut ripouwaryin.



https://wa.wikipedia.org/wiki/Mawomet

Mawoumet (sicrît eto Mahomet, arabe ممحمد rortografyî e l' alfabet latén
Mohammed, Mohamed, Muhammad), c' est l' mwaisse profete di l' Islam.

Dins l' djivêye Michael Hart des rlomêyès djins di l' Istwere, ene sincieuse
ricwerance so les grands persounaedjes k' ont l' pus candjî l' vicåreye di tos
les djoûs des cis k' ont vnou après zels, Mawoumet est metou prumî, divant Isaac
Newton eyet Djezus-Cri.

Politicmint, Mawoumet a askepyî èn estat a Medene, après k' il åye sitî tchessî
del Meke e 622 (li date ki dvénrè l' anêye 1 do calindrî moslimî).

Po les muzulmans, Mawoumet est seulmint li messaedjî del parole do Bon Diu , ki
lyi a stî dictêye di l' andje Gabriyele et k' il a fwait rashir so des spales di
chamo, e-n arabe, a fwait ki l' messaedje adschindeut. On côp fini, tos ces
scrijhaedjes la ont divnou l' Alcoran.

Paski Mawoumet est li seu askepieu di rlidjon k' åye defini pår les croeyances
eyet les pratikes del novele rilidjon di s' vicant, et k' åye kimincî a l'
sipåde tot metant so pî ene tcherpinte politike et militaire po.

Cisse tcherpinte politike la si va stinde pår avou ses shuveus al tiesse di l'
estat moslimî k' on loma les califes  Aboubaker Seddiq, Omar Ben Xhettab, Otman.
Did la, li concwesse arabe ki va askepyî èn impire ki va des Pirenêyes disk' a
l' Inde. Li pus grande pårteye di cist impire la a continouwz a djåzer arabe
disk' ås djoûs d' ouy.

Po les muzulmans, Mawoumet, c' est on persounaedje sacwè, k' on n' pout nén ddja
fé s' portrait. C' est parey po les crustins avou Djezus-Cri.

Dins les pays do Coûtchant, on s' a sovint fotou do persounaedje di Mawoumet.
Metans dins l' pîce di teyåte da Voltaire "Mahomet". Loukîz eto les sinses do
mot "mawoumet" come kimon no e walon.

Mins, dispu les anêyes 1990, ci cdujhance la est foirt riskeuse. On-z a veyou
les rujhes ki Selman Rushdie ava avou si live "Les versets do Diale". E 2005, gn
ourit l' afwaire des caricateures daenwesses di Mawoumet. Pu, e 2015, li
macsådaedje å Tchårlî-samwinne, la k' tote l' ekipe d' ene gazete po-s'-fote
fourit touwêye cåze k' il avént eplaidî et replaidî ces caricateures la.



https://wa.wikipedia.org/wiki/Mathieu_Schoevaerdts

Mathieu Schoevaerdts (ou co Schoevaerts), c' esteut on pondeu k' a vnou å monde
à Brussele li 14 di nôvimbe 1664 (ni ranxhîz nén dins lès lives : i n’ sont nén
à djoû) po mori après 1723 (k’ il est adon co assèz vicant po fé on procès).

S’ popa, Godefroid, esteut imprimeu dins l’ minme veye et s’ mononke François
èto.

Godefroid scrijha dins l’ prumire gazete k’ a rexhou e francès e çk’ aléve divni
l’ Beldjike, « Le courier véritable des Pays-Bas ou Relationsd fidelles
extraittes de diverses lettres et advis ». C' esteut li 29 d' awousse 1649. Il î
riscrijha totes les samwinnes disk’ è 1791).

Onk di sès ratatyons, Djåcob a stî, lu, li 11 di fevrî 1421, li prumî des
mayeurs di Brussele a esse lomé foû des Nåcions (11 diles, ene miete come des
sindicats d' asteure, po tchaeke mestî).

Mathieu a aprins s’ mestî amon Adrien Boudewijns k’ il î a intré e s’-n atulî li
25 di djun 1682 po passer mwaisse pondeu li 28 di setimbe 1690. Et divni dweyin
dèl djile (mestî) e 1694.

Mathieu a eto stî Scabin « advitam » à Creyhem, signeurrîye di Walcoû ki
rilevéve d’ Anderlek.

On trove di ses ouves dins bråmint dès muzêyes : Muzêye rweyål a Brussele,
Muzêye do Louve a Paris (k' il avént stî scrotés a Tournai do tins d' l'
alxhaedje), li Muzêye nåcionå d' Londe, les Ofices e l’ Itåleye, et ôte pårt
come e l' Rûsseye. Sacwants graveures sont-st al Bibioteke Rweyåle. A Anvers, si
"Vuwe dèl veye" si pout vir dins l' såle XII do Muzêye del Marene. 



https://wa.wikipedia.org/wiki/Mat%C3%AE_Schoovaerds

Mathieu Schoevaerdts (ou co Schoevaerts), c' esteut on pondeu k' a vnou å monde
à Brussele li 14 di nôvimbe 1664 (ni ranxhîz nén dins lès lives : i n’ sont nén
à djoû) po mori après 1723 (k’ il est adon co assèz vicant po fé on procès).

S’ popa, Godefroid, esteut imprimeu dins l’ minme veye et s’ mononke François
èto.

Godefroid scrijha dins l’ prumire gazete k’ a rexhou e francès e çk’ aléve divni
l’ Beldjike, « Le courier véritable des Pays-Bas ou Relationsd fidelles
extraittes de diverses lettres et advis ». C' esteut li 29 d' awousse 1649. Il î
riscrijha totes les samwinnes disk’ è 1791).

Onk di sès ratatyons, Djåcob a stî, lu, li 11 di fevrî 1421, li prumî des
mayeurs di Brussele a esse lomé foû des Nåcions (11 diles, ene miete come des
sindicats d' asteure, po tchaeke mestî).

Mathieu a aprins s’ mestî amon Adrien Boudewijns k’ il î a intré e s’-n atulî li
25 di djun 1682 po passer mwaisse pondeu li 28 di setimbe 1690. Et divni dweyin
dèl djile (mestî) e 1694.

Mathieu a eto stî Scabin « advitam » à Creyhem, signeurrîye di Walcoû ki
rilevéve d’ Anderlek.

On trove di ses ouves dins bråmint dès muzêyes : Muzêye rweyål a Brussele,
Muzêye do Louve a Paris (k' il avént stî scrotés a Tournai do tins d' l'
alxhaedje), li Muzêye nåcionå d' Londe, les Ofices e l’ Itåleye, et ôte pårt
come e l' Rûsseye. Sacwants graveures sont-st al Bibioteke Rweyåle. A Anvers, si
"Vuwe dèl veye" si pout vir dins l' såle XII do Muzêye del Marene. 



https://wa.wikipedia.org/wiki/Mary%C3%AE

Li mariaedje, c' est èn assoçnaedje di deus grandès djins, classicmint èn ome et
ene comere, ricnoxhou pal societé (estat u rlidjon u ambedeus). Ces deus djins
la si metnut d' acoird po dmorer eshonne, et, å pus sovint, fé des efants et ls
aclever.

Li vicaedje eshonne d' èn ome et d' ene kimere, come ome et feme, sins esse
maryî si lome l' aclapaedje.

Li mariaedje, c' est eto li djoû ki cist assoçnaedje la cmince. Po çoula, les
cis ki s' vont maryî on motoit dedja fiesti des acoirdances. On les a dvou eto
abaner. Li djoû do mariaedje, å pus sovint, gn årè ene noice.

Des djins maryîs divèt aveur totes leus rlåcions sessuweles onk avou l' ôte. Si
l' feme va avou èn ôte ome (u des ôtes omes), on dit k' l' ome est wiyinme (u
coirnåd).

Li mariaedje rilidjeus esteut li seul k' egzistéve dizo l' ancyin redjime. Ci n'
est k' avou l' redjime francès ki l' mariaedje civil kimince, et avou lu li
divoice. Mins on n' a des statistikes pol divoice el Beldjike ki dispu 1866.

E Marok, li novele lwè sol famile et l' mariaedje di 2002 a candjî pår les
obligåcions des maryîs, et a foirt rastrindou li nombe di mariaedjes.

Cwand i n' l' est nén, e sacwants payis do Moyén Levant, çoula pout moenner a on
moude d' oneur.



https://wa.wikipedia.org/wiki/Maissin

Maissin (e walon come e francès), c' est èn ancyin ptit ban del Walonreye,
rabané avou Palijhoû.

Eglijhe dinêye a l' abeye di Sint-Houbert e 815, pu ki passe a l' abeye di Prûm
e 1083 come discandje avou Tchvigni. Adonpwis, ele rivént a l' abeye di Ståvleu.

On cåze d' måjhon rominne (Mansio Meatus) al plaece lomêye "Ramê", dizo l'
viyaedje, dilé l' voye di Pwès. Gn åreut eto ene cimintire rominnes avou on
tomboe do costé d' l' Almwinne.

E XIII° s., Maissin ere el Dutcheye do Lussimbork. E 1334, i rivna al måjhon du
Viyance, et-z î dmorer.

On vout k' i gn aveut on viyaedje, disparexhou diviè 1678, e-z alant so Our,
ådzeu do ban d' Fouyi, et lomé "Bûtea" (Butê, F. Buteaux). 

Li semdi 22 d' awousse 1914, Maissin a veu li prumî rescontraedje etur les
Burtons do 11° C.A. francès et li XVIII° coir almand di Hesse. Il a falou l'
arivêye do XVIII° Coir di rzieve po vni a bout des Francès.

Metou inte Viyance et Maissin, il a stî basti do tins des Årtchidiks Albert et
Zabele. C' est par la kel viye voye di Lidje a Sdan passéve.

Li çmintîre Pierre Massé rashonne dispu 1932 tos les sôdårds moirts di Maissin,
mins ossu les cis di Poitchrece et di Bive.

Li comene di Trévoux el Burtaegne a-st ofrou li calvaire burton k' est a l'
intrêye del cimintire. Tos les ans, å moes d' awousse-setimbe, on côp a Maissin,
on côp a Anloe, Almands et Francès vnèt rinde bon dvwer a leus moirts.

Ricwerances so les nos d' plaeces di Maissin : Marie-Thérèse Braun, Toponymie de
la commune de Maissin, Memwere ULg, 1956.

C' est l' prumî viyaedje la k' les rwaitants di l' indicatif erirece si fjhèt
avou -at (a Transene, c' est -èt).

Li mot "ome" a come disfondowe oume (la eto, c' est l' prumî viyaedje, e vnant
d' Viyance u d' Transene, k' on rescontere ci prononçaedje la). Did la li
spotaedje des djins, pa riscôpaedje, lès-oumes => les "Zoums".



https://wa.wikipedia.org/wiki/Maison_du_peuple

Ene Måjhon do Peupe (e lidjwès Mohone dè peûpe), c' est on bastimint la k' les
ptitès djins si polént rashonner.

Li prumire måjhon do peupe el Walonreye a stî amontêye a Djolimont e 1872.
Adonpwis, divins bråmint des comenes del provinces di Lidje et do Hinnot. Aprume
dins les viyaedjes et veyes la k' i gn av' des houyires des pirires u des ôtès
cårires, des ovroes et des oujhenes di totes les sôres.

Emile Vandervelde a recoraedjî li rdiswalpaedje après l' guere di 14. Tins del
guere, n aveut pupont d' martchandeyes, les måjhons do peupe s' ont retroclé.
Après l' guere, l' assoçnaedje des coperatives a dmoré dizo l' no di "Union
coopérative", la ki totes les ptites coperatives ont-st apoirté leus avwers.

On magnive meyeu tins al Måjhon do peupe; ça fwait k' les catolikes ont-st
amonté des coperatives catolikes, come l' "L'économie Populaire", le
"Bien-être". Les cåbarets si lomît "Cekes catolikes".

On n' poleut nén vinde del gote dins les måjhons do peupe (lwè Vandervelde). Li
cårbartî si loméve "limonådî". On fjheut cinema, n aveut des bibiotekes, des
scoles, envd.

Les dierinnès måjhons do peupe ont toumé djus dins les anêyes 1980, di cåze do
candjmint do vicaedje (grands botikes, vweteures, totès amuzmints).

Ene pårteye do traeyin culturel des måjhon do peupe serè rprins pa les Aisses
del Tuzance.



https://wa.wikipedia.org/wiki/Mahin_Lucyin

Lucien Mahin (ki s' no est pus sovint scrît Lucyin; di s' prumî no d' pene
Louline Voye, li halene evoye), c' est on scrijheu e walon et on rcwereu sol
walon k' a skepyî a Viyance li 31 di decimbe 1953. C' est eto on bouteu pol
walon, ey on fel eplaideu sol Daegntoele di waibes e walon.

Come sicrijheu, il est pus cnoxhou come romantî. Mins sacwants corwaiteus come
Maurice Georges li ritnént aprume come on powete, diski dins les anêyes 2000.

Come ricwereu, il a stî aprume diccionairî, mins do cô après rifondeu. Il a eto
fwait des rcwerances sol croejhete.

Il a stî rprins dins les antolodjeyes "Limes" (1992), "Paroles d' oïl", "Scrire"
(1992) eyet "Scrijheus d' Årdene" (2002).

Di s' mestî, il esteut årtisse (po les biesses). Si a-t i bouté tote si veye e
Marok. Aprume al sicole veterinaire di Rabat come acsegnant et rcwereu.
Adon-pwis, come årtisse a s' boûsse dins les Douccala.

E 1981, i cmince a-z eplaidî dins l' coirnêye "Cwand dji n' sai rén, dji m' tai"
di l' Avenir du Luxembourg, des scrijhaedjes ricoridjîs d' avance pa Lucyin
Léonard, ki lyi aprind, insi, a rashir l' accint d' Transene sorlon l' sistinme
Feller.

Docô, il enonde on live di scole, "Ene båke so les bwès d' l' Årdene", ki va
rexhe e 1984 (prumî tome) ey e 1993 (deujhinme et troejhinme tomes). Po li
strimaedje do prumî tome, i preye a Rdû Raymond Mouzon eyet Omer Marchal. Pol
rexhowe des deus ôtes, E 1993, il adjinçnêye, todi a Rdû, on raploû so l' avni
do walon, avou come pretcheu des rlomés waloneus come Lorint Hendschel, Lucyin
Somme, Emile Pècheur, Michel Francard et Noël Anselot. C' est a dater d' adon k'
i va bouter avou Lorint Hendschel et Tiri Dumont sol rifondaedje do walon.

Inte les deus vudaedjes des "Båkes", il aveut scrît on prumî ptit roman, Li
ptite comere avou l' blanke camizole, ki serè eplaidî a l' SLLW e 1989.

E 1994, i rashonne a Transene ene ritrovinne di rcåzeus d' walon. Dipus d' 60
djins seront berwetés pa des djonnes guides inte troes asyinnes : ene so les
viyès usteyes (moennêye pa Arthur Schmitz et Johan Viroux), ene so des sacwès d'
actouwalité (li bardouxha å Rwanda, espliké pa Omer Marchal et les cåzaedjes
moennés pa Lorint Hendschel) et l' troejhinme sol diyalectolodjeye la k' gn
aveut eto Marcel Slangen. Li rtrovinne a stî rapoirtêye å posse (Pierrot Dufaux,
900.000 Walons), ey al tévé (Jany Paquay, Wallons-nous).

C' est so ces etrevéns la (1993-1995) k' i scrît, e francès, ene rîlêye di 16
tecses so les noûmots et l' rifondaedje do walon: "Waldim" (po walon did
dimwin).

E 1995, i rabindele les waloneus co ene feye a Transene et ça va esse l'
askepiaedje del "Soce des Rcåzeus d' Walon, ki serè moennêye pa Pierre
Otjacques, Yves Gourdin et Louis Baijot et ki va eplaidî li Coutcouloudjoû. Ele
vike co å djoû d' ouy.

Todi e 1995, i cmince pa studyî les mots di l' Årdene nonnrece, et rashonner li
Båze di dnêyes di l' Årdene nonnrece, k' i n' a måy sitî tote fwaite.

E 1996, i rashonne å Noû Lovén sacwants waloneus ki voeynut di l' avni pol
walon : gn aveut la a costé d' Michel Francard : Dominique Heymans, Tiri Dumont,
Joseph Lahaye, Charles Massaux eyet Lorint Hendschel. Li soce "Li Rantoele" va
bénrade askepyî.

Li minme anêye, i adjinçnêye on ptit motî et l' cossemer a môde di sillabusse :
"Les 3000 mots walons ki vnèt l' pus a pont e 1998". Et todi dins les
rfondaedjes, ataker ene saye di franwal (lete B). C' est so ç' sillabusse la k'
il eplaide pol prumî côp li rîle di disfaflotaedje des longuès voyales "î", "û"
eyet "oû" divant des doûcès cossounes. I porshût tot boutant sol DTW, eyet fé
tote li lete Z.

E 1999, il adjinçnêye, avou 22 ôtes vayants scrijheus, on gros spès live e
francès sol walon, Qué walon po dmwin ?.

A pårti di 2000, so ene idêye da Pablo Sarachaga, i cmince a bouter so èn
esplicant motî do walon, et n' pus låtchî cisse bouye la disk' å djoû d' ouy.
Les dnêyes seront-st eplaideyes aprume so l' Aberteke.

C' est ciste anêye la ossu k' i dene ene conferince e walon å Noû Lovén po waitî
kimint çk' on vike après 10 ans di rfondaedje. Li tite, c' est : Rifonde nosse
walon: dijh ans d' boutaedje dissu (1991-2000).

E 2009, i rapice si saye di 3000 mots k' a moussî foû e 1998, et l' diner a
Yannick Bauthière ki boute avou Djan Cayron so on motî walfran & franwal di deus
côps 4000 mots. Et rapontyî tos les fouyous avou les vraiyès rfondowes. Il endè
rexhrè li Motî Yoran Embanner walon ki vudrè po les fiesses del Walonreye 2009.

E 2003, il atake les scoles di Bive, po des grandès djins, walon-cåzants,
aprinde a lére li rfondou avou leu accint.

E 2004, i fwait rexhe li prumî roman eplaidî e rfondou walon, Li batreye des
cwate vints. Li minme anêye, l' esplicant motî di i serè rcopyî, pitchote a
midjote, sol wikipedia e walon et recråxhî drola, disk' ås djoûs d' ouy. Loukîz
a : Esplicant motî.

E 2005, l' esplicant motî va esse metou so Wikipedia, et coplé a ene
eciclopedeye do walon; Lucyin Mahin divént onk des manaedjeu di cist ovraedje di
nûtons la. Et rprinde eto l' acviernance del Rantoele-gazete.

E 2006, il vude ene ramexhnêye di noveles, Eviè Nonne. Po li strimaedje, il mete
so pî, a Bive, ene fiesse la k' on va prezinter troes lives e walon : Eviè Nonne
(noveles), So l' anuti (roman) eyet El fi do schayteu (sovnances).

E 2007, i dene deus conferinces e francès, ene so les mots walons ki provnèt do
gayel ey ene so l' istwere et l' avni do lingaedje walon.

E 2008, il eplaide so "Youtube" des ptitès videyos e walon, et porshuve disk' å
djoû d' ouy. C' est l' tchinne di tévé walon-cåzante.

E 2009, il escoursixh, coplé pa ene pougneye di Wikipedyisses anonimes, li
Wiccionaire walon. Come d' efet, li waibes "Wiktionary" lyi shonne li meyeuse
plaecepo po publiyî, co bråmint pus spepieuzmint, li diccionairaedje e walon.

Li minme anêye, i copele l' UTAN (Univiersité des troes côps vint di Nameur)
po-z amonter on cåbaret walon a Bive. End årè co onk e 2010.

E 2012, i s' rashît sol rantoele di soçnaedje "Facebook" po copiner sol pådje
"Condroz et walon", enondêye pa Jean-Pierre Dumont. I cmince a-z eplaidî todi
dpus d' mots walon sol Wiccionaire inglès (waitîz si pådje d' uzeu, ciddé).

E 2014, il askepeye ene novele copinreye a Libin. Li moenneu del trope serè
Jacques Dupuis, ki porshût les raploûs tos les moes.

Ses prumîs scrijhaedjes (1981-1984), come di djusse, mostrèt l' airance des
ptits viyaedjes di l' Årdene. Dins "li ptite comere avou l' blanke camizole",
on-z a minme l' eplaeçmint del sinne: Ricogne, Glaireuse, Atrivå. C' est l'
prumire termene des scrijhaedjes da Louline Voye.

E 1992, cwand i ratake a scrire des belès letes après ene setche termene
(1984-1991), i s' rind vite conte k' i n' a pus waire d' ahé po poujhî ses
sudjets dins l' "vî payis", ca asteure, il est fén enaiwé dins l' monde des
ptits cinsîs (les "fellah") do Marok. C' est adon k' i va rexhe des powinmes ki
provnèt do vicaedje d' avårla. Et les romans et noveles foû payis.

Il a scrît sacwants erîlés powinmes, come des rondeas, des xhilteas, des
triyolet, des haycous.

I s' a-st afranki foirt yeure do rimaedje, et s' mete e-n afwaire sol tipetape
do boket. Dispu les anêyes 2000, ses arimés sont purade del powezeye al libe.
Mins l' inspiråcion shonne bråmint pus flåwe dispu 2005.

Il a pacô ramexhné sacwants d' ses arimeas, mins todi a môde di sillabusses, måy
eplaidîs.

Il a afeye ratourné des scrijheus di des ôtes lingaedjes, come Omar Xhayam et
Nazik al-Mala'ika.

Troes d' ses powinmes ont stî corwaitîs pa Elodie Mertz, ene situdiante e romane
a l' UCL (2011).

Dins l' antolodjeye "Scrijheus d' Årdene", et eto bråmint dins Singuliers, il
est aprume eplaidî come fijheu d' arimés, et foirt préjhî pa René Georges.

Diviè 1999, i scrijha èn arimé årmonak dins on rfondant do Coûtchant walon, dizo
l' no d' pene di «Djina d' l' Årdjetea» / «Djina Spirito». Ces scrîts, parexous
dins l' Rantoele Belès Letes fourît préjhîs pa Willy Bal. I fourît eto corwaitîs
diyalectolodjicmint pa Marie-Guy Boutier.

I dmeure Årdinwès po plaecî les spoûles k' scrît dins les anêyes 1980 (Li ptite
comere..., C' est todi l' aiwe ki doime ki neye, pititès prôzes parexhowes dins
les Cayés walons).

Mins nerén, dispu li mitan des anêyes 1990, i candje pår di decor. Ses paskêyes
vont s' passer e Rwanda (Li batreye des cwate vints), å Marok ey e l' Aldjereye
(Eviè Nonne), et minme el Crimêye (Vera). Dins Tchicago-el-Walonreye, c' est
mitan mitan (el Walonreye, po des djins vinous d' ôte pårt).

Ses persounaedjes vont sovint mori al fén del paskeye ("Li ptite comere", "C'
est todi l' aiwe ki doime ki neye", "Li batreye des cwate vints",
"Tchicago-el-Walonreye"). Dins "Vera", gn a pont d' moirts å coron, mins ci n'
est nén vormint po dire ene fén djoyeuse.

Il a cmincî ciste ovraedje la tot rascodant les mots k' il eployive dins les
tecses d' "Ene båke so les bwès d' l' Årdene". Et ndè fé des djivêyes après
tchaeke tchaptrê. Teyoricmint, i n' diveut-st eployî ki les mots cnoxhous après
Transene. Mins on rtrove dedja dins les djivêyes des "Båkes" des mots ramexhnés
di håre et d' hote. Ey eto des noûmots.

Avou li «Båze di dnêyes di l' Årdene nonnrece», k' i lome "Rasgoutadje des
bassårdinreces", i stind ses rcwerances so tote l' Årdene nonnrece, li stindêye
"naturele" pol walon d' Transene.

A pårti di 1997, totes ses bouyes di diccionairaedjes si stindront a tote li
Walonreye linwistike.

I fwait cnoxhance del prumire ekipe di rfondeus, aprume Lorint Hendschel eyet
Tiri Dumont e 1993. L' idêye lyi shonne si clapante k' i va passer les troes
cwårts di s' tins po li rfondaedje do walon. Il est l' mwaisse pilé del
Tåvlotêye rifondaedje del Rantoele.

I va ataker a-z eplaidî des tecses dås ôtes sicrijheus so l' Aberteke a pårti di
1997. Li lisse est nouzome.

Cwand i rprind li mwaisse sicrijhaedje del Rantoele-gazete, e 2005, i va eto
publiyî sacwants scrijheus d' prôze nén racontrece (Yannick Bauthière, José
Schoovaerts, Emile Pècheur, Jean Goffart, André Gauditiaubois, Jules Boulard,
Georges Sfasie, Jean Cayron, François Nyns et mo des ôtes), et minme di
couyonådes (da Christine Tombeur pu Christian Thirion). C' est la k' i ratoûne
eto e walon des tecses ponous e francès pol Rantoele-gazete (metans da André
Demoulin, Martial Ledecq,…).

C' est lu ki va aprester et bråmint ecwårler li live da Lorint Hendschel "So l'
anuti" (2006). Dins l' minme pitite coleccion Belès Letes del Rantoele, i va
arindjî e-n on rfondant walon carolo li roman da Jean Goffart, Dji m' lome
Meliye.

E 2013, c' est l' toû di On Sånî a pårt da Jacques Desmet, k' i rpasse li
riscrijhaedje e rfondou da Pablo Sarachaga, pol rimete a Djan Cayron, li dierin
adjinçneu do pordjet.



https://wa.wikipedia.org/wiki/M._Slangen

Marcel Slangen a skepyî diviè 1940. C' est on scrijheu et on bouteu pol walon, a
Lidje. Il a acvierné lontins li CRIWE.

I cmince pa-z eplaidî, e 1995, ene ramexhnêye di spots et ratourneures e walon
(Guide des expressions en wallon liégeois).

E 1999, i moussa foû, todi scrît d' lu, ene ramexhnêye d' arimeas foû-naturels
(et plaijhants) so les biesses, "Droles di biesses".

Il a metou so pîs li rvowe Djåzans walon e 1993, et nd esse li mwaisse-sicrijheu
disk' å djoû d' ouy. Insi, i fourit onk des prumîs scrijheus di prôze nén
racontrece. I fjheut des papîs so les lingaedjes dilérins, li teyåte e walon, li
politike di disfindaedje do walon el Walonreye, la k' il esteut foirt seur po
les cis del RTBF / Vivacité.

Il a lontins tnou ene coirnêye "So les Toeles", dins l' Walo + gazete, la k' i
corwaitive des fimes lanawaire rexhous el Walonreye.

Marcel Slangen a stî onk des enondeus di l' idêye do rfondaedje do walon. Dins
l' papî "Une langue pour la Wallonie ?" (raploû UCW di 1990), i dene cénk
mwaissès idêyes k' on stî shuvowes dispu don.

Il a dné tenawete l' ocåzion di djåzer do rfondou dins l' gazete "Djåzans
walon", mågré li hagnûlté di sacwants waloneus lidjwès disconte li pordjet. Mins
i n' a måy eployî lu-minme l' ortografeye rifondowe.

Droldimint, dins on papî dins "Djåzans walon", e moes d' decimbe 2007, i sotna
l' atake da På-Hinri Thomsin disconte do rfondou.



https://wa.wikipedia.org/wiki/M._Lejeune

Martin Lejeune (e walon, on l' lomrè Mårtén Ledjunne u Mårtén L' Djonne), c'
esteut on scrijheu e walon k' a skepyî e 1859 et mori foirt djonne (a 43 ans) d'
ene laide peumoneye e 1902.

Mårtén L' Djonne a stî pacô djudjî come li pus grand scrijheu lirike e walon
dispu Colas Defrexheu.

Martin Lejeune ni doet nén esse kimaxhî avou Jean Lejeune di Djoupeye, k' esteut
ene miete pus djonne, mins k' a cmincî a ramexhner des motlîs tecnikes a pô près
dins les minmès anêyes.

Il a cmincî a scrire des arimeas e 1896, eplaidîs dins l' Annuaire du Caveau
verviétois. Il evoyive ene sacwè tchaeke côp ås bates di l' SLLW. So les 6 ans
(1896-1902), end a evoyî 38. Ci serè lu k' årè scrît l' pus et k' årè rascodou
li pus di prumîs pris di tote l' istwere des concours SLLW. On-z a conté ki ses
ovraedjes eplaidîs dins l' Bultén del Soce (belès letes et diccionairaedje)
faiynut 667 pådjes.

Mårtén l' Djonne serè ritnou el literateure walone purade po ses arimeas
lirikes. Sovint, i sont scrîts a môde di bate di dvize inte deus cåzeus. C' est
ç' boket la di si ouve k' a stî ramexhnêye en on gros live, eplaidî e 1923 pa
Jules Feller: Œuvres lyriques du poète wallon Martin Lejeune.

Jules Feller a eto conté long et lådje li vicåreye da Martin Lejeune dins l'
adrovaedje do live Œuvres lyriques.

Il a mostré comint k' Mårtén l' Djonne boutéve: i scrijheut tos les mots walons
k' il oyeut dire di ses malådes, dins l' payis d' Dizon, mins eto des djins k' i
rescontréve tins d' ses condjîs a Solire, a Meu, a Erezêye.

Il a eto bråmint lî des antolodjeyes di fjheus d' arimeas, e francès et en
itålyin, po studyî leus tinmes. (C' est Jules feller ki lyi aveut consyî).

Il a tchanté li tinrûlisté d' on pere, l' amour simpe, li compassion po les
pôves. I vos toitche on clapant tåvlea d' ene pormoennåde di des hanteus, do
prumî pas d' èn efant, del prumire djournêye di scole. I vos discrît come on
pondeu on bribeu, onk ki nolu ni rwaite, on djouweu d' ôre, li vî hierdî et l'
taeyeu d' legnes. I vos emantche des sinnes ki vikèt so les greves, so les
ramtaedjes et les margayes di cåbaret. I vos sait eto cåzer del nateure, do rew
ki court so les doyes des ôneas, des froedeures, des magriyetes, di Mouze a
Lidje, evnd.



https://wa.wikipedia.org/wiki/M%C3%A5_d%27_araedje

Li må d' araedje (on dit eto: li raedje u l' araedje), c' est on må ki s' prind,
ki pout ataker totes les biesses a tchôd sonk, et les djins avou, ki l' cåze
c' est on virûsse ki distrût li cervea.

Li vatche k' a l' må d' araedje boerlêye tofer, et gleter, et cabalancî do drî.
Cwand on lyi mostere on tchén, ele bôre dissu. Padecôps ele presse. Après on
djoû u deus, ele tome djus, sins s' poleur rilever. Ele creve divant 6 djoûs, a
pårti do prumî sene. 

Cwand èn araedjî tchén atake on tropea d' berbis, i ndè va dandjreus hagnî dipus
d' ene. Dabôrd, les senes clinikes vont aparexhe so sacwantès biesses. Gn årè do
tchôcaedje å meur, on drole di rwaita, do toumaedje djus. Tot veyant on tchén,
ele pout l' ataker, et dmorer stampêye djusse divant lu. Mins cisse kidujhance
la egzistêye ossu bén avou des berbis nén malådes. 

Èn araedjî tchén serè prezinté aprume a l' årtisse pask' i n' sait pus avaler.
Mins c' et todi foirt riskeus d' aler rwaitî dins s' boke, ca, a ç' moumint la,
li gletaedje pout dedja esse rascråwant po les djins.

El Walonreye, on-z a gåzé les terêyes di rnåds e 1968. On waitive di trover tos
les trôs d' rexhowe, pwis on les ristopéve, soeye-t i avou ene grosse pire,
soeye-t i avou del tere et des waezons. Après ça, on stritchive li gåz på dierin
trô po-z esse seur di stofer tot çki vikéve didins. Mins on touwéve dipus d'
taessons ki di rnåds, ca les rnåds avént skifté evoye.

E Rwanda, on schavéve des grandès fosses, et-z î tchessî les tchéns k' î
crevént. 

El Walonreye, divinltins, on fjheut parey et tchessî les tchéns dins des
fondreyes, come li fondreye ås tchéns di Nîme, k' end a wårdé l' no.

Sint Houbert, ki s' coir a stî amoenné å Bork, e 874, on-z a volou k' i médyîxhe
li må d' araedje. Eto, des pelrins di l' Urope etire fijhént li perlinaedje a
Sint Houbert d' Årdene.

Li minêye di må d' araedje k' a cmincî diviè 1965 el Walonreye esteut apoirtêye
pa les rnåds, et aveut pårti d' Pologne.

ene araedje, c' est eto on disdut avou ttafwait cou dzeu cou dzo, avou bråmint
do brut. Kéne araedje al såle, cwand ont cmincî a s' margayî.

L'adjectivire k' araedje a radmint volou dire "bråmint". Elle a stî télmint
eployeye k' ele s' a etroclé, et divni l' adviebe carape, pu si parint
carapmint.



https://wa.wikipedia.org/wiki/Lutreye

On lutî, ene lutresse, c' est ene djin ki fwait ou rfé des instrumints d' muzike
ås coides piceyes ou frotêyes.

Pol coir di l' instrumint, on s' pout siervi di sacwants åbes : poerî, pronnî
(biyokî), do cerijhî, do såvaedje cerijhî (såvaedje tchersî, grintchî), do
gaeyî, di oyåbe, copurade l' oyåbe plaene. Et aprume ene sôre di bwès k' on lome
li crolé bwès d' cok.

Po l' tåve d' årmoneye, on prind todi on bwès k' a do colifon (hårpixh) : do
sapén do Nôr ou do cede do Liban.

Pol wårnixhaedje di l' instrumint - çou k' on lome li marketreye - : do cerijhî,
do djaeyî, do påkî, ey eto des bwès d' foû-payis : palissande (ki crexhe å
Braezi) ou di l' ebinne (ki vént d' Afrike).

On s' sieve di cole d' oxhea et nén di cole di mnujhreye. Metans, del cole di
pea d’ robete. L’ advintaedje di cisse cole la, c’ est k’ ele ridvént deure come
do bwès. Dabôrd ki les blankès coles di mnujhî, ele dimornut ene miete
moflasses. Adon, les vibråcions ni pasnut nén come dins do bwès.



https://wa.wikipedia.org/wiki/Louis_Loiseau

Louis Loiseau (riwalnijhåve Louwis Loujhea) a skepyî a Mougnlêye li 3 d' may e
1858, ey a morou a Icsele li 23 d' avri e 1923.

C' esteut-st on scrijheu d' tchanson et arimés e walon. Il uzéve pacô do no d'
pene "Jean Flâneur". Inte soçons, il esteut spoté "Gros Moxhon".

Si pus rlomêye tchansou, riprinjhe dins les plakes disk' å djoû d' ouy, c' est,
sins manke "Li cariyon d' Sint-Åbwin. Il a osso scrit Li vix clotchi d'Saint
Djean mettue à musique pa F. Lhoneut.

Il esplaida deus ramexhnêye d' arimés : "Fåves et tchansons walones" (1892), et
"Echos du terroir" (1897).

E 1942, Robert Boxus ripubliya eshonne li shôtlêye d' arimeas Fleurs di Mouze k'
avént stî eplaidîs dins l' gazete "L' Arsouye" après l' guere di 14, et scrîts e
1913 & 1914.

Loiseau scrît dins ene ortografeye di dvant l' sistinme Feller. Mins cisse-ciale
est padecô pus près do rfondou ki l' Feller:

C' est kécfeye li lijhaedje di Louwis Loujhea dins si mwaisse ortografeye (k' i
n' vola nén k' on candje dins l' Antolodjeye des powetes walons namurwès, k' a
moenné Jean-Pierre Hiernaux a-z atåvler les betchfessîs oi et oe diviè 1987.



https://wa.wikipedia.org/wiki/Livea_sociolinwistike_d%27_on_mot

Li livea sociolinwistike d' on mot u livea sociolodjike u livea sociolodjike pus
biesmint livea d' eployaedje, c' est ene dinêye sociolinwistike ki va avou l'
eployaedje di ci mot la.

Li livea pout candjî avou les coines del Walonreye. Metans, ti-minme / t'-minme
est pus måhonteus so Tchålerwè ki so l' Roman Payis. Li mot "båjhî" est
måhonteus so l' Årdene (sinse di "cougnî"), mins est nôbe a Lidje (sinse di
"diner on betch"). Li ratourneure "viye gueuye" est camaerådrece a Lidje, et
traitante ôte pårt. Dire "magnî" po ene djin est måhonteus dins l' Coûtchant
walon (on dit "mindjî"), et normå ôte pårt.

On mot pout esse plaijhant po ene djin, radoûcixhant po ene ôte et måhonteus po
ene ôte "nateure" "nate".

Sacwants mots (gueuye, panse, crever, evnd.) polèt esse normås po djåzer des
biesses, et måhonteus tot cåzant d' ene djin.

Li livea pout eto candjî dins l' istwere. On mot come "vé" pout aveur sitî
måhonteus divinltins, mins asteure, il est eployî come intrêye d' årtike so
ciste eciclopedeye. Dins l' ratourneure "gueuye di mvé", i n' a pupont d'
rapoirt avou l' måhonteus sinse. Sifwaitmint, el Basse Årdene, "coye" dins l'
sinse di fåve, kénte, a divnou normå. "couyon", po cåzer do djeu d' cwåte est
normå totavå.

"berdelanmint" respond a "familier" e francès; "familiar" e-n inglès, cwand on
n' pout nén dire "camaeradreçmint".



https://wa.wikipedia.org/wiki/Live_Jespers_so_les_nos_d%27_plaece_del_Walonreye_et_d%27_Brussele

Li Live da Jespers so les nos d' plaeces del Walonreye et d' Brussele, ki l'
tite e francès, c' est Dictionnaire des noms de lieux en Wallonie et à
Bruxelles, c' est on live avou tos les nos d' plaeces del Walonreye (et d'
Brussele, bén esplikés. Il a stî adjinçné pa Jean-Jacques Jespers, ey eplaidî e
2005.

Il est eployî come sourdant so l' eciclopedeye Wikipedia et sol Wiccionaire dizo
l' rahouca TG4

Li live est dandjreus bråmint rashiou sol Live Carnoy so les viyaedjes, les
hamteas et les aiwes del Beldjike. Mins gn a eto toplin des intrêyes ki n' sont
nén dins l' Carnoy (metans «Botrange» («Bôdrindje»).

Gn a l' etimolodjeye des viyaedjes, des hamteas, des aiwes, et di sacwants nos
d' pus ptitès plaeces.

Gn a eto les racsegnes administratives et on racourti di l' istwere di tchaeke
ancyin ptit ban del Walonreye.

Jespers dene sovint on clair racourti di l' etimolodjeye, rashî so l' Carnoy, li
Herbillon et ds ôtes sourdants, mins tot decidant cwand les ôtes sont so
dotance, et dner sacwants etimolodjeyes possibes. Loukîz a "Pondrome", metans.



https://wa.wikipedia.org/wiki/Li_tchant_di_m%27_tere_(epop%C3%AAye)

Li tchant di m' tere (Li Tchant di m'tére), c' est ene epopêye sicrîte pa Djôzef
Mignolet.

Ele conte l' istwere di Lidje inte li moirt de Flipe III d' Bourgogne (15 di
djun 1467) disk' å branscataedje del veye pa s' fi Tchåle di Bourgogne e 1468
(après l' atake des shî cints Frantchimontwès).

Li mwaisse persounaedje, c' est Tchantchès, ki rprezinte on Lidjwès do peupe, on
cou-d'-rivaedje (les cis ki viként sol boird do mouze).

Les arimés sont sovint des zandrins, mins avou pacô, ine di zels, des volêyes di
pus courts vers.

Lomé "Côps d' vint", i cmince al moirt di Flipe di Borgogne a Brudje. Li pårti
do borguimwaisse Håze di Her va bouter l' feu ås ritchès dmorances des sotnant
do prince-eveke. Ci pårti la fijheut l' djeu da Louwis XI, e margaye avou s'
cuzén borguignon.

Côp d' tonire I. Coronmint di Tchåle di Borgogne a Brudje. C' est ç' djoû la k'
il aprind ki les Lidjwès, stombyîs pa Louwis XI di France, avént stî branscater
Hu, po swè-dijhant ramoenner li Prince eveke Louwis d' Bourbon a Lidje.



https://wa.wikipedia.org/wiki/Li_dierin_des_cat%C3%AEs_(roman)

Li dierin des catîs (Li dêrin dès catîs), c' est on roman sicrît pa Lucien Somme
ey eplaidî e 2003 dins l' coleccion d' romans Somme-Denis.

Les catîs, c’ esteut les pôves di Nameur k’ alént al Catreye, dj’ o bén l’
Ospice Sint Djîle, ki c’ est asteure li pårlumint walon. Li mwaisse
persounaedje, Monsieu Gadot, î a dvou moussî pask’ i n’ pleut pus viker tot seu.
Il a-st adon louwé s’ måjhone po on ptit pris a s’ fi Djhan. Pocwé l’ louwer?
Pask’ il a ene feye, Catrene, k’ a peté å diale e l’ Amerike li londmwin ki s’
mame a morou, la ddja ene sinte hapêye.

Avou les noveles del tévé, on voet bén k’ on-z est podbon e 2001, ca on cåze des
bombårdumints amerikins so l’ Afganistan (p. 43).

Li sinne si passe podbon a Nameur, a l’ ospice k’ a stî fwait å tchestea d’
Åscampe po lodjî les menirs ki s’ avént discwårlé. Toenne Gadot, lu, dmoréve a
Florefe. Cwand i prind l’ busse u l’ trin, i va vey des sacwès dins l’ payis d’
Nameur; a Dinant, metans. Cwand s’ vijhene si fwait operer, ele mousse a l’
ospitå a Boudje, ki c’ est la ki Monsieu Gadot si rtrove eto al fén do live.

Tot l’ live, Monsieu Gadot s’ agrance di rvey si feye k’ a stepé evoye. Come
dins Ch@rlote.com, el ritrovrè å coron do live, po adjinçner ene bele fén. Fåt
dire kel Lucyin Somme, c’ est on grand rafiyant des happy-end.

C' est po çoula kel Toenne Gadot, ki n' esteut k' èn ovrî, si prind pol dierin
des catîs, dabôrd kel Mwaisse Pirmé, c' est on "monsieu" do tchestea d' Ascampe.
Did la li tite do live.

Toenne, al bibioteke, lét des lives e francès, et l' tite dimeure francès :
Paupérisme et bienfaisance à Namur au 19e siècle.



https://wa.wikipedia.org/wiki/Li_batreye_des_cwate_vints

Li batreye des cwate vints, c' est on roman e walon da Lucyin Mahin, parexhou e
2004. Ça a stî l' prumî roman eplaidî e rfondou walon.

Stefane Evrard est gaztî di s' mestî. I rprind li tchmin do Rwanda e 1994 po
ndaler bouter po rén po-z amonter ene radio ki va sayî di racmoide les Houtous
et les Toutsis après l' peupe-sipata di 1994.

Po dire li vraiy, nosse soçon, divant d' endaler, sait ddja bén k' il est
seropozitif. I ndè va mågré tot, pask' i vout siervi a ene sacwè po les
dierinnès anêyes ki lyi dmorèt a viker.

Stefane Evrard est eto on waloneu. Cwand i va dveur rivni el Walonreye, pask' il
est trop malåde, i nos scrirè si testamint, et nos dire tot çou k' i s' rafiyive
di fé pol walon rviker, et l' Walonreye resse vigreuse assez.

Li spoûle kimince e moes d' nôvimbe 1994, e Rwanda. C' est djusse après li
peupe-sipata ki s' a passé inte li moes d' avri et li moes d' djulete. Li
mwaisse-persounaedje est lavola, come volontaire po ene S.N.R., po-z enonder ene
radio, Radio-Catioucha (Radio-Aronde). C' est on pordjet k' a stî amonté podbon
e 1994, dizo ç' no la. Li pordjet a stî metou so pî, come dit dins l' live, po
fé l' contråve d' ene ôte radio, Radio Mille Collines, k' aveut-st enondé li
spataedje des Toutsis. Li spiker bedje k' a bouté a cisse laide keure la, lomé
dins l' live Djôr Rodje-Djoû, a egzisté podbon. I s' loméve Serge Riuggu.

E dierin tchaptrê (el Walonreye, li 28 d' awousse 2000), Stefane Evrard cåze di
si ovraedje come waloneu. Il esplike k' il a bouté pol rifondaedje do walon avou
ene pitite trope di djins, mins ki leu-z ovraedje n' a nén stî prijhî pås ôtes
waloneu. C' est des sawès ki s' ont passé podbon inte 1993 et 2000. Pol
Walonreye, on djåze eto di totes ene rîlêye d' eterprijhes k' ont stî rprinjhes
pa des etrindjirs di ces trevéns la, mins pacô après li date k' on dit (BBL, les
fåzes a tchôd d' Cockerill). Pol Rwanda, on dene des vraiys djudjmints do
tribunå penål pol Rwanda, d' Arousha, come li ci da Serge Riuggu (12 ans d'
gayole).

Li batreye des cwate vints, c' est ene rapoitroûle do payis d' Djivet,
ramexhnêye pa A. Vauchelet. Ele a ddja siervou a basti ene novele da
Jean-François Brackman, li "Tiene al Brijhe". Cial, les cwate vints rprezintèt
cwate des voyes politikes ki les Rwandès polént prinde, sorlon les poûssances di
Bijhe et d' Nonne.

Li mwaisse idêye, c' est ki les candjmints apoirtés ås societés afrikinnes ås
dislaxhaedjes ont tot disbrôlé l' adjinçmint des peupes d' avårla inte di zels,
et k' c' est la les cåzes di tos les bardôxhas k' i gn a dispu 1960, et ki n'
sont nén presses di s' djoker. Ca les modeles k' on-z a metou al plaece sont pår
diferins des ancyins etcherpetaedjes et rapoirts inte les djins. Dins l' live,
c' est l' tuzêye da Djervais Boussoumé, li vî tchîf toutsi. I dismonte tchaeke
côp les råjhonmints da Stephane Evrard, ki croet ki tot s' pout arindjî

Li prumî roman scrît e rfondou walon fourit So l' Anuti da Lorint Hendschel. Gn
a on deujhinme roman e rfondou da Lucyin Mahin ki parexhe so les fyis e foyton
dispu setimbe 2004, et ki s' lome Vera.



https://wa.wikipedia.org/wiki/Li_Djeneze

Li Djneze (do grek: Γένεσις, li cmince, l' oridjene; ratournaedje di l' ebreu
בראשׁית, bereshit) est li prumî live del Tora eyet del pårteye del Bibe ki les
crustins lomèt l' Vî Testamint.

Ele rasconter l' istwere do peupe ebreu dispoy l' askepiaedje do monde disk' a
l' arivêye des Ebreus e l' Edjipe.

El live kimince avou l' fijhaedje del Daegne på Bon Diè, li fijhaedje do prumî
ome, Adan, e djårdén d' Eden, eyet li dischovraedje på Bon Diè ki l' ome èn pout
nén esse binåjhe tot seu. Do côp, el bon Diè fwait l' prumire feme, Eve, por lu,
foû d' èn oxhea saetchî do coir d' Adan.

Pus lon i rasconte l' istwere des prumîs valets da Adan ey Eve: Cayin ey Abel,
et cmint k' i vont peupler l' Daegne.

Eyet les grossès aiwes evoyeyes sol Daegne po pûni les djins et disfacer
l' petchî et cmint ki Noyé schape ene cope di tchaekene des biesses ki vikèt,
avou eto si feme et ses troes valets: Sem, Xham et Djafet.

Après cwè, c' est l' istweres des påtriyåtches et des måtriyåtches : Abraham et
Sara, Izayak et Rébeca eyet Djåcob, Rachel et Leya.



https://wa.wikipedia.org/wiki/Li_Bro%C3%BBli_d%27_Peche

Li Broûli d' Peche (F. Brûly de Pesche) c' est èn ancyin ptit ban del Walonreye,
rebané avou Couvén.

I fåt bén fé l' diferince inte li ptit viyadje do Broûli-d'-Peche, ki s' trove å
mitan des bwès, etur Couvén et Cou-des-Sårts, eyet Li Broûli, ki s' trove djusse
al frontire francesse sol voye Couvén-Rocroe.

Broûli, paski c' esteut on sårtaedje å mitan d' ene foirt grande sitindowe di
bwès. 50 ha ont stî pårtis e lots di 2 a 5 ha, çou k' a amoenné des novelès
djins å hamtea des Parsounîs.

Li 17 d' avri 1941, li gazete almande “Illustrierter Beobachter” a dné ene
imådje do viyaedje avou scrît dzo: Li plaece istorike del victwere dins l'
Ouwess!. L' årtike dijheut: C' est di ç' viyaedje la, dins l' Årdene, k' ont stî
lancîs, moennés på Führer lu-minme, les plans des operåcions k' ont stî les pus
feles di l' istwere almande !

Tins del campagne di France, å moes d' may, Adolf Hitler, ki vleut shure di tot
près l' avance di ses tropes dins l' France, s' aveut fwait basti on bunker å
Broûli-d'-Peche. Il î a vnou passer kékes djoûs. Ça pout parete drole di vey èn
ome come li Führer si displaecî insi. C' est moens sibarant, cwand on sait li
rprotche k' a stî fwait a l' Estat-Madjor almand d' aveur dimoré bén trop lon
erî des batreyes al prumire guere. Ça åreut stî onk des motifs k' åreut fwait
piede li batreye del Marne ås Almands e setimbe 1914. Hitler aveut rtinou l'
luçon.



https://wa.wikipedia.org/wiki/Levant_walon

Li walon do Payis d' Lidje u walon do Levant, u Ess-walon, el diyalectolodjeye
walone, c' est l' accint walon djåzé so ene sitindêye ki va a pô près come li
province di Lidje, mins ki rprind eto sacwants viyaedjes del Bijhe del Province
do Lussimbork, åtoû del Viye Såm.

C' est onk des cwate mwaisses accints do walon avou l' walon do Coûtchant, li
walon do Mitan, et l' ci del Basse Årdene.

Li walon do levant est sovint aroyî come li stindêye k' on-z î eployive li mot
noret e 20inme sieke.

L' accint do payis d' Lidje est l' ci k' a yeu l' pus d' pwès cwand on-z a
apontyî les sistinmes d' ortografeye do walon.

Li motlî do payis d' Lidje est onk des mî raspepyîs, metans dins li motî
walon-francès da Jean Haust, k' a sovint siervou come sistinme di rfondaedje po
tos les scrijheus di ces payis la.

E 20inme sieke, gn a yeu foirt waire di tecses sicrîts dins cisse sitindêye la,
et ki notèt l' accint di leu pårler, apus ki pol Payis d' Måmdey.

Les scrijhaedjes do payis d' Lidje sont-st eto dins les pus vîs. Bråmint des
paskeyes sont scrîtes avou des accints did la (nén todi li ci di Lidje minme).
Les Noyés walons eto.

Å 20inme sieke, li fjhaedje di pîces di teyåte e walon î a stî l' pus florixhant
di tote li Walonreye. Les belès letes les pus må rprezintêyes avou l' accint
lidjwès, c' est co les romans.

Å cmince do 21inme sieke, gn a cmincî on movmint di scrijhaedje di prôze nén
racontrece avou l' accint d' Lidje, purade åtoû des rivowes Nosse lingaedje eyet
Djåzans walon.

C' est eto avou des accints do Payis d' Lidje k' i gn a yeu les prumîs
rmetaedjes e walon des Evandjîles.



https://wa.wikipedia.org/wiki/Leuc%C3%B4ze_des_vatches

Li leucôze inzotike des bovrins, c' est ene maladeye des bovrins avou des
crexhioûles a totes les glandes al linfe et dins les ôtes texhous avou des
blankès globures.

Li maladeye est cåzêye pa on virûsse, li virûsse del leucôze inzotike des
bovrins.

Li leucôze e inzotike ås vatches a stî discrîte pol prumî côp dins les anêyes
1860. 

Elle esteut aprume sipårdowe dins les contrêyes di l' Ess di l' Almagne d' adon
(li Prûsse levantrece, li Pomeraneye, li Meclenbork, [li [Brandenbork]] et l'
Sake (c' est po çoula k' on l' loméve, e-n almand, “ostelbische Krankheit”,
maladeye å Levant di l' Ele).

Al fén del deujhinme guere daegnerece, les cinsîs d' avår la, ki n' vlént nén
dmorer dizo l' mambornance des Rûsses (askepiaedje di l' Almagne di l' Es)
afoujhît viè l' Almagne di l' Ouwess avou leus biesses, ey amoenner li rascråwe
e Chlechvik-Osteyn ey el Basse Sake.

Dispu l' tins, li maladeye s' aveut eto ståré, avou l' martchandaedje des bounès
vatches di ces payis la (come li raece “Ostene”), dins les ôtes payis del Mer
baltike, Daenmåtche, Suwede eyet Finlande. 

C' est dandjreus pal minme voye (l' apoirtaedje di vatches a laecea po-z amidrer
les cenes do payis) ki l' leucôze si stitcha ezès Stats Unis, pu, did la, totavå
les Amerikes (Canada, Amerike nonnrece, et kécfeye ossu rivni e l' Urope).

Lacobén k' on n' l' a måy conoxhou el Walonreye, wice k' i gn a nén tant d'
vatches laeçreces ki ça.

Li må passe d' ene rascråwêye vatche a ses veas pal voye do laecea. Mins li tins
d' covaedje del maladeye est foirt long (di 9 moes a 9 ans). Ça fwait ki, å pus
sovint, c' est des vatches di 5 a 8 ans ki vont esse malådes clinicmint.

So 300 cas studyîs al sicole veterinaire di Hanôve, n aveut 2 åcint di biesses
di 2 ans, 8 % di 3 ans, 11 % di 4 ans, 24 % di 5 ans, 21 % di 6 ans, 11 % di 7
ans, 12 % di 8 ans, 7 % di 9 ans, 4 % di 10 ans et pus vî. 

Gn a k' on torea d' acsût po 150 vatches dins les statistikes, tot biesmint
paski les måyes sont touwés po leu tchå estant co djonne. Les gayets ni sont pus
waire wårdés po siervi les vatches laeçreces dispu l' diswalpaedje di l'
esminçaedje artificiel.

Totes les biesses avou des senes ricnoxhåves clinicmint vont crever, après on
tins ki dipind del fôme clinike. Ça pout aler foirt rade, moirt subite u må ki
deure on djoû u deus (maladeye awiyante k' atake ki cour u ki råye li misse). Po
l' acsujhaedje des glandes did dizo l' pea, li maladeye pout durer sacwants moes
dispu k' on-z a veyou li prumire crexhioûle.

Li pus åjheymint ricnoxhåve, come di djusse, c' est les crexhoûles di dzo l'
pea : babetchreces, sipalreces, coxhreces, dirîtetreces.



https://wa.wikipedia.org/wiki/Lete_%C3%85

Li lete Å (lomêye A-bole), c' est ene lete di l' alfabet latén fwaite d' on on A
avou on ptit rond å dzeu, lomé accint-bole. Si côde unicôde est U+00E5 pol
pitite lete eyet U+00C5 pol grande lete.

Divant çoula, a Lidje, on eployive li lete Â (Cambresier, Forir). E 1898, Joseph
Kinable eployive co "Â".

E 1901, li lete Å est acceptêye pa J. Haust come sicrijha pol long A d' Lidje,
foirt ålwetrin. Mins, po Vervî, J. Feller eploye co on scrijha ki rshonne å "ó".
Portant, e 1947, J. Wisimus, dins s' motî, va prezinter l' accint d' Vervî avou
l' lete Å.

Tot al dilongue do 20inme sieke, gn ava todi pus di scrijheus do Payis d' Lidje
k' eployît l' lete Å, minme s' i vnént di viyaedjes la kel prononçaedje esteut
Â.

A dater di 1992, ele va esse acceptêye come betchfessî scrijha : li betchfessî
å. Adon, ele serè rconoxhowe eternåcionålmint come on sene ortografike do walon.

C' est L. Mahin k' atåvla l' alomåcion d' "A-bole" e walon, a cåze do minme
houcaedje e daenwès. El Basse Årdene ey e Coûtchant walon, on prononce
"A-boule".

Elle est co eployeye po noter des accints ås aschates walon-picård, come a
Courcele.

Dins si alfabet fonetike, Charles Bruneau l' eployive eto po sacwants accints di
des viyaedjes metous so Smwès.

Foû do walon, cisse lete la est eto eployeye e daenwès, suwedwès, norvedjin,
istro-roumin eyet tchamoro.



https://wa.wikipedia.org/wiki/Lesse_(aiwe)

L' Aiwe-di-Lesse si pormoenne e l' Årdene tot rascodant les surès aiwes k' ont
arozé les teréns å schayisse.

Pu, ele disvale sol Fåmene, eyu çk' ele rascontere les pires castinnes, pus
doûces, k' elle a hagnî å lon des ans et des siekes. Ele mousse e tere å Trô d'
Belvå, tot s' distournant di s' vî vî lét, k' on lome li Schavêye. Ele va cåvler
les grotes di Han et rexhe på Trô d' Han.

Ele rifrè parey on pô pus lon, a Rotchfoirt, pu co a toplin d' ôtès plaeces,
come li Trô d' Tchaleu, li Trô des Nûtons et co l' Trô do Frontå a Furfô.
Bråmint di ces trôs la sont des sites arkeyolodjikes impôrtants.

Tot tournicant, vo l' la-st evoye so Mouze a Ansreme åd triviè d' ene vå di
blankès rotches. Dins les pus beles, on n' pout nén passer a costé des Aweyes di
Tchaleu (Chaleux), sins vs les mostrer.

L' Aiwe di Lesse passe pa Ôtchamp, Anloe, Viyance (droete erive), Maissin
(gåtche erive), Transene (droete erive), Lesse (la k' ele riçût Our), Dåvdisse
(elle î rçût l' Almaxhe), Almå, Tchanlî, Stegne, Belvå. Tot ç' payis la si lome
li Hôte-Lesse.

Après aveur rexhou d' tere a Han-so-Lesse, ele ripasse pa Epråve (l' Aiwe di
Lome s' î vént maxhî), Lessive, Viyé-so-Lesse (Wimbe î agolene), Ciergnon,
Wanlin, Liswer (Hour), Houyet, Furfô, Hu-ls-Ôneas, Cele-dilé-Dinant et Ansreme.



https://wa.wikipedia.org/wiki/Les_djo%C3%BBs_racourtixhnut_(roman)

Les djoûs racourtixhnut (Lès djoûs racoûtichenut), c' est on roman e walon da
Emile Gilliard, parexhou e 2002.

C' est on live a môde di djournå del dierinne beguene d' on forveyou viyaedje k'
on lome Goyet ki doet esse nén lon d' Moustî.

Gn aveut ddja yeu on djournå intime d' ene djin di scrît e walon, c' esteut li
ci da Anne Frank, mins c' esteut-st on ratournaedje.

Li covint d' Goyet, dins l' viyaedje di Rodjimont, sol Basse-Sambe. L' anêye
k' on va clôre li covint, dj' ô bén e 1990.

Po dire li vraiy, Goyet, c' est on hamtea lon erî d' tot, dilé l' Betch ås
Rotches, etur Moustî, Spî et Djmepe.

Rodjimont, lu, c' est on forveyou viyaedje ki des ôtes sipoûles då Mile Djiyåd
s' î pasnut ddja.

Les coines k' on ndè djåze dins l' live egzistêynut podbon å Vî Moustî: li Trî
al Mote, li Kasmak, les Coûteures, Ordén, li Bwès des Teroles, li Tchestea des
Dames.

Cial, nos avans motoit bén l' prumî roman teyolodjike måy sicrît e walon, minme
ki l' teyolodjeye n' est nén l' seû tinme do live.



https://wa.wikipedia.org/wiki/Les_Rel%C3%AEs_Namurw%C3%A8s

Li soce a skepyî e 1909 di cwate soçons, 17 à 20 ans vîs, di l' Atenêye di
Nameur : Télesphore Lambinon, Auguste Demil, Georges Pelouse et Lucien Maréchal.

Gn a ene peclêye di grands scrijheus ki fourît (u ki sont co) des Relîs
Namurwès, come Edmond Wartique, Jean Guillaume, Auguste Laloux, Emile Gilliard,
Georges Smal, Victor Georges, Joseph Selvais, Guy Brenner, Chantal Denis.

Li soce a come essegne ene passete det come sipot "Waire mins bon". Eto, elle a
todi cweri a eplaidî les meyeus scrijhaedjes e walon. Ele n' esteut nén
racrapotêye sol payis d' Nameur. Elle a yeu eto des mimbes do costés d'
Tchålerwè (Henry Petrez, Gabrielle Bernard, Willy Bal, Josée Mathot). Elle a-st
eplaidî des rlomés scrijheus lidjwès (Louis Remacle, Albert Maquet). Ey eto des
scrijheus del Bote di Djivet come Michel Dricot.

Les Relîs namurwès ont todi stî foirt wårdiveus. Diviè 1960, i n' volît nén
accepter li powezeye imådjrece di des scrijheus come Jean Guillaume, Georges
Smal eyet Emile Gilliard. Po les mwaisses des Relîs d' adon, i faleut ki les
tecses soeyénxhe reyalisses, et tolmonde elzès poleur comprinde d' on lan.

A pårti di 1995, il ont stî disconte li movmint di rfondaedje do walon, mågré ki
sacwants des rfondeus (Lorint Hendschel, Lucyin Mahin) estént camaerådes avou
leu soce, et scrijheus ezès Cayés Walons.



https://wa.wikipedia.org/wiki/Les_Cay%C3%A9s_walons

Les Cayés Walons (kel tite a todi stî scrît e francès : Les Cahiers Wallons, ki
nos scrirans cobén CW), c' est ene rivuwe di belès letes pår e walon k' a cmincî
e 1937, askepeye pa Eugène Gillain.

Ahotêye pal guere 1940-1945, elle a ricmincî e 1947, rimetowe en erote pås Relîs
Namurwès, adon ki Joseph Calozet esteut prezidint eyet Paul Maréchal, penleu.

Elle a tcheryî disk' å djoû d' ouy, tot-z eplaidant, tos les moes, des arimés et
del prôze al leccion, bråmint do Payis d' Nameur, mins eto di des ôtès coines
del Walonreye.

Les covietes des limeros des troes prumirès anêyes (1937, 1938, 1939) ont stî
dessinêyes på spiroutî Joseph Gillain (Jigé), çou k' endè fwait des pîces di
colleccion.

Dispu li cminçmint, gn a yeu del riclame po les lives e walon, mins cisse-ciale
s' a todi fwait e francès.

Les CW ni shuvént waire li scrijhaedje Feller, disk' ås anêyes 1970. A pårti d'
adon, il ont eployî on rcandja do scrijhaedje Feller, apontyî pa Jean Guillaume
et Lucien Léonard, k' eploye des viyès dobès letes come au, en eyet aî, wårdêyes
del viye ortografeye namurwesse da Léopold Godenne, ey eto li pont sol roye
(n.n, n.m).

Tot on tins, l' essegne des CW, c' esteut ene passete, la k' on va scramer les
tecses, po n' leyî coler k' les meyeus. Did la li spot essegnrece del rivowe :
"Waire mins bon". 

Les CW ont pacô publiyî des sacwès e francès a vey avu l' walon, come les Propos
d'un archiviste sur la littérature dialectale à Namur, udonbén Wallonie,
connais-toi toi-même.

Dispu les anêyes 2000, gn a eto di tenawete des scrijhaedjes ki polèt esse
riwaitîs come del proze nén racontrece, come l' istwere do lingaedje walon pa
Chantal Denis u les studias des viyès dujhances del Hôte Hesbaye da Paul Gilles.

Foirt diyalectolodjikes dins leu tuza, les Cayés Walons sicrijhnut di ké
viyaedje ki li scrijheu est, et li tecse eplaidî divreut scrire l' accint mostré
dins l' ALW po ç' viyaedje la. Eto, li rvuwe n' a måy rén publiyî e rfondou
walon. Sacwants scrijheus k' ont passé e rfondou, come Lucyin Mahin et Lorint
Hendschel, n' ont pus stî eplaidîs dins li rvowe après 1998.

Portant, les scrijhaedjes da Chantal Denis et Lucien Somme a pårti des anêyes
2000, ni sont pus scrît dins on walon coinrece (li ci d' Florefe po les prumîs
tecses da L. Somme), mins e "rfondou namurwès".

Ene ricwirrece po trover tos les tecses des Cayés walons, pa oteur, ou pa anêye
a stî metowe e-n alaedje pa Georges Puissant et raponteye e 2014.



https://wa.wikipedia.org/wiki/Les_Cahiers_wallons

Les Cayés Walons (kel tite a todi stî scrît e francès : Les Cahiers Wallons, ki
nos scrirans cobén CW), c' est ene rivuwe di belès letes pår e walon k' a cmincî
e 1937, askepeye pa Eugène Gillain.

Ahotêye pal guere 1940-1945, elle a ricmincî e 1947, rimetowe en erote pås Relîs
Namurwès, adon ki Joseph Calozet esteut prezidint eyet Paul Maréchal, penleu.

Elle a tcheryî disk' å djoû d' ouy, tot-z eplaidant, tos les moes, des arimés et
del prôze al leccion, bråmint do Payis d' Nameur, mins eto di des ôtès coines
del Walonreye.

Les covietes des limeros des troes prumirès anêyes (1937, 1938, 1939) ont stî
dessinêyes på spiroutî Joseph Gillain (Jigé), çou k' endè fwait des pîces di
colleccion.

Dispu li cminçmint, gn a yeu del riclame po les lives e walon, mins cisse-ciale
s' a todi fwait e francès.

Les CW ni shuvént waire li scrijhaedje Feller, disk' ås anêyes 1970. A pårti d'
adon, il ont eployî on rcandja do scrijhaedje Feller, apontyî pa Jean Guillaume
et Lucien Léonard, k' eploye des viyès dobès letes come au, en eyet aî, wårdêyes
del viye ortografeye namurwesse da Léopold Godenne, ey eto li pont sol roye
(n.n, n.m).

Tot on tins, l' essegne des CW, c' esteut ene passete, la k' on va scramer les
tecses, po n' leyî coler k' les meyeus. Did la li spot essegnrece del rivowe :
"Waire mins bon". 

Les CW ont pacô publiyî des sacwès e francès a vey avu l' walon, come les Propos
d'un archiviste sur la littérature dialectale à Namur, udonbén Wallonie,
connais-toi toi-même.

Dispu les anêyes 2000, gn a eto di tenawete des scrijhaedjes ki polèt esse
riwaitîs come del proze nén racontrece, come l' istwere do lingaedje walon pa
Chantal Denis u les studias des viyès dujhances del Hôte Hesbaye da Paul Gilles.

Foirt diyalectolodjikes dins leu tuza, les Cayés Walons sicrijhnut di ké
viyaedje ki li scrijheu est, et li tecse eplaidî divreut scrire l' accint mostré
dins l' ALW po ç' viyaedje la. Eto, li rvuwe n' a måy rén publiyî e rfondou
walon. Sacwants scrijheus k' ont passé e rfondou, come Lucyin Mahin et Lorint
Hendschel, n' ont pus stî eplaidîs dins li rvowe après 1998.

Portant, les scrijhaedjes da Chantal Denis et Lucien Somme a pårti des anêyes
2000, ni sont pus scrît dins on walon coinrece (li ci d' Florefe po les prumîs
tecses da L. Somme), mins e "rfondou namurwès".

Ene ricwirrece po trover tos les tecses des Cayés walons, pa oteur, ou pa anêye
a stî metowe e-n alaedje pa Georges Puissant et raponteye e 2014.



https://wa.wikipedia.org/wiki/Le_voyage_en_O%C3%AFlie

Voyaedje ezès payis d' oyi, ki s' tite e francès, c' est : "Le voyage en Oïlie",
c' est on live avou des tecses di 15 escrijheus diferins, tchaeke dins on
lingaedje d' oyi coinrece.

Il a stî adjinçné pa Roland Thibeau, ey a vudî e 2015 dins l' coleccion
Micromania.

Deus scolîs d' romanes, Pålene et Djonatan, sont ki fwaiynut des rcweraedjes e
l' bibioteke di Mont. Tot lijhant li floriconte di Djîle di Chin, i discovernut
on mot madjike ki Djîle dit a l' oraye do dragon, po k' ci-ci acceptêye di mori
(les deus bateus sont djus, moirt escrans).

Mins totshûte après, les deus djonneas toumèt dins ene astårdjeye. Pu s'
dispierter tot åyant rçû come li Sint Spér : l' ådjeu d' djåzer totes les
langues.

C' est çou k' i fjhèt, tot åd dilong d' l' anêye 2015. Po rtchaire e hapåd, a
Mont, li djoû do novelan 2016. Et fé leu rapoirt, come Mont fwait l' sinne di
mwaisse veye del tuzance (veye capitåle culturele) k' elle a stî tote ciste
anêye la. Mins ont i trové l' mot madjike, al fén des féns ?

A costé di l' uzaedje come ouve di Belès Letes, li live dene eto des racsegnes
eciclopedikes, ki pôrént vni bén a pont sol Wikipedia. Metans :

On påte di Mont (e Hinnot bedje), e l’ bibioteke (…). Come di djusse, c’ est
Roland Thibaud k’ enonde cisse paskeye la, e picård do payis. Deujhinme
eståcion : Tournai, ey ene viye feme did la, Madame Cucu, ki les moenne eviè l’
muzé, tot djåzant l’ tournizyin come Annie Rak. Co ene pixheye pus lon, e L’
Lovire, c’ est Djåclene Boitte ki lzî evoye on vî leu (li vraiye biesse k’ a dné
s’ no al veye) po lzî mostrer les fosses å tcherbon et les djîles ki s’ aprestèt
pol cwarmea.

Pu prinde li trin po Lidje, et dmander cwè al posteure da Djôr Simnon. Ci-ci,
avou s’ pitite air di deus airs, evoye Pålene deus siekes e-n erî, do tins del
binamêye revolucion, la k’ on distrujha l’ catedråle Sint-Lambiet. Tant k’ a
Djonatan, i l’ wåde pol fé rmoussî dins s’ roman, li pindou d’ Sint-Foyin.
Kimint vnèt i foû d’ ces aviretes la ? C’ est l’ Djåke Warnî ki vos l’ dirè.

Raler sol trén disca Nameur. Nameur avou toplin des misteres : les Molons, les
Alfers, on boyea ki passe dizo Mouze, di Djambe a Bomel. A n’ nén croere, dowô ?
Fåt dire ki nosse Djowele Spierkel n’ est nén a l’ après d’ ene.

Adon-pwis, vont rôbaler l’ Lorinne foû, di Nanci a Vierton, al cache d’ on vî
cofret d’ bwès avou on pårtchumin ddins, ki cwand on l’ drove et l’ lére, on
mourt sol côp. Do moens, si on saizit bén l’ fén mot do gåmès da Djan-Luk
Djofroe.

Ont i rovyî ene sacwè e Hinnot ? Vo lzès la ki recournut a Courcele. Et la,
rescontrer ene djupsyinne astronote. Oyida. Li mådjinåcion då Louwis Mårcele n’
a pont d’ rastrinda.

Et c’ est li rtoû el province do Lussimbork, on djoû d’ tchesse a Suni. Mins
Suni, asteure, c’ est province di Nameur. Est ç’ a cåze di ces ecramireyes
administratives la ? Ci côp ci, Pålene et Djonatan ni savnut peter on fayé mot
d’ tchampnwès. Motoit djusse paski l’ tecse då Rodjî Nicolas est sins diyaloke.
Li sakêye pitite fråze ki Pålene dit est scrîte e-n on grandiveus francès.

Asteure, nos voyaedjeus rcwereus alèt viziter l’ Borgogne. Pu fé on toû el
Grande Burtaegne (politike, mins el Normandeye linwistike) tot shuvant on dragon
so l’ iye di Djeri.

Pu c’ est l’ ertoû a Mont, li djoû do novelan 2016. Et fé leu rapoirt. Mins l’
mot madjike, al fén des féns, est ç’ « fåt k’ ti moures » ou « fåt fé l’
amour » ? 



https://wa.wikipedia.org/wiki/Langue_walone

Li walon, c' est on lingaedje roman cåzé so on boket del Beldjike (li "Beldjike
walon-cåzante" ou Walonreye walon-cåzante), ki rprezinte a pô près 70 åcint del
Walonreye politike, ey en on ptit boket bijhrece do dipårtumint francès des
Årdenes, k' on lome cobén li Walonreye di France u "bote di Djivet".

Li seule kiminålté walon-cåzante ki s' a mintnou foû payis disk' å cmince do
21inme sieke, c' est les Walons del Wisconsene, k' ebaguît låvå sol difén do
19inme sieke.

Li walon est est mimbe del famile des lingaedjes d' oyi. Eto, i rsaetche bråmint
des ôtes lingaedjes romans, come li roumin et l' roumantche, ossu bén pol motî
kel croejhete.

Li walon a skepyî diviè l' 11inme sieke, pa les contaks todi pus shuvous des
djins ki dmorént so totes les teres romandes del nouve principåté d' Lidje.
Cisse-ciale aveut divnou on dislaxhî payis a dater do 6 di djanvî 980, del volté
da Notdjî kel sitinda ene miete di tos les costés.

Li walon a cmincî a esse ehåyî el prumire mitan do 19inme sieke, bråmint avou
les scrijhaedjes da Charles Simonon. Il a cmincî adon a-z esse ricnoxhou come on
vraiy lingaedje, et nén on patwès, di cåze di l' ovraedje del "Societé d'
Langues" di Lidje (li SLLW).

Målureuzmint, el Beldjike francès-cåzante, li walon a stî margougnî pa ene
politike linwistike contråve, copurade el prumire mitan do 20inme sieke. Çou k'
a fwait baxhî li nombe di cåzeu(se)s di 90 åcint del djin (diviè 1900) a 20-30
åcint (diviè 1950). Portant, so ç' tins la, les scrijheus e walon fijhént todi
del pus fele ovraedje ... por zels lére inte di zels !

El fén do 20inme sieke, on comprind ki l' walon est on mancî lingaedje; adon, n
a yeu sacwants flåwès sayes po mete e alaedje ene novele politike linwistike, ci
côp cial po l fé rviker.

Ci n' est k' a dater di 1992 k' on-z a ataké li rfondaedje do walon, ki moenna
al prumire kimene ortografeye, li rfondou walon.

Å cmince do 21inme sieke, n a pus cåzu nole djin di moens di 50 ans ki såye co
djåzer coramint e walon. On nel pout pus cåzumint ôre divizer dvant les djins ki
dins les pîces di teyåte e walon. Portant, sacwants djonnes ratakèt a l'
aprinde, aprume pal Daegntoele.

Li walon, c' est l' seu lingaedje ki les Walons ont måy askepyî, et n'
askepeyront måy. Ou: "li seule langue ki nos avans fwait, et ki ns a fwait té k'
nos estans (Roger Viroux).

Come di djusse, li walon årè toplin des mots ki vnèt do latén (a pô près 90
åcint).

Gn a eto bråmint des mots ki s' ont stitchî el langue walone do 5inme å 10inme
sieke, et ki dvegnnut do tîxhon, et pus stroetmint, do vî lussimbordjwès. Emey
tos les lingaedjes romans, c' est l' walon k' a l' pus di mots di stok
djermanike.

Gn a eto, asteure, ene cåkêye di calcaedjes do francès, k' ont moussî timpesse e
walon a dater do redjime francès (1795). A pårt li francès, gn a eto l' almand
modiene k' a dné des mots å walon. Ey ossu, avou les ocupåcions, li handele, les
gueres et les voyaedjes : l' espagnol, li lussimbordjwès, li flamind et l'
holandès, l' inglès, evnd.

Come les ôtes lingaedjes d' oyi, li walon aparexhe el Hôte Moyinådje, inte les
anêyes 700 et des eyet les anêyes 1100 et des.

Sapinse a Louwis Rmåke, li walon «esteut pår lu-minme, podbon, dedja aviè 1200
ou å cmince do 13inme sieke». Mins nerén, les djins di ces trevéns la lomént leu
lingaedje «li roman». C' est dviè li cminçmint do 16inme sieke kel mot «walon»
aparexhe po lomer nosse lingaedje:

Diviè 1550, on n' eploye ddja pus l' mot “roman”. Insi dins les vîs papîs del
djustice di Nameur e 1564, on trove: “I djha co ki ç' vindeu cial di Élessene
djåzéve on walon tirant so l' flamind k' on coprindeut co assez åjheymint.”

Disk' eviè 1600, les scrijheus di nosse payis eployèt des scrijhas ki polèt
rprezinter ossu bén les prononçaedjes walons ki les prononçaedjes francès.
C' est çou k' on loma li scrîta. Les tecses sicrîts e scrîta sont pas des côps
pus walons eyet pa des côps pus francès.

Li walon n' a stî rwaitî ki come on lingaedje (al boune, on "patwès") ki dins li
deujhinme mitan do 19inme sieke, la k' les prumîs studias d' filolodjeye walone
sont fwaits, pa des Walons et eto pa des Almands.

Nerén, li walon a stî li prumî lingaedje do peupe walon, eployî dins tos les
tchamps del vicåreye, disk å cminçmint des anêyes 1900 èt des. Dispu don, li
francès del Walonreye s' a spårdou, et l' walon a stî metou evoye.

Sapinse a on rcwera di sociolinwince fwait pa Lorint Hendschel diviè 1998, gn
åreut co 30 a 40 å cint des djins po dire k' i djåzèt bén l' walon. Li
porcintaedje pout monter a 70 a 80 å cint dins les djins did pus di 60 ans, et
dischinde a 10 å cint dins les djonnes di 20 a 30 ans.

Li doirmante kinoxhance do walon est beacôp pus spårdowe: i gn a di 36 a 50 å
cint di djins ki djhèt k' i compurdèt li walon, minme ezès coûtches del djint
eyou çki l' ovrante kinoxhante est l' pus basse.

Li movmint culturel walon d' enute, c' est aprume dipus di 200 soces di teyåte e
walon, rashonnêyes dins l' "Union culturelle wallonne" (UCW). On-z î trove eto
des soces di scrijheus, les comités do walon e scole, evnd.

Dins les grossès soces pol walon, i fåt ossu conter avou li "Société de langue
et de Littérature wallonne", metowe so pî e 1856, et ki s' bouye, c' est di mete
e valeur li literateure walone eyet ecoraedjî li studiaedje del langue.

Emey les soces di Belès Letes, les pus vayantes sont, sins manke, les Relîs
Namurwès, l' ALWAC eyet Li Walone.

Deus soces eplaidnut del prôze nén racontrece dins les gazetes do minme no : Li
Chwès eyet Djåzans walon.

Li soce Li Rantoele est l' cene ki rwaite li pus li walon avopu l' idêye k' i
pôreut ridivni on lingaedje d' atôtchance el Walonreye et rviker dins des noveas
uzaedjes e 21inme sieke.

Dispu 1100, on scrît des nos e walons (les nos d' viyaedjes, di djins et des
cmons nos), dins çou k' on lome li scrîta (scripta).

Tolminme, li scrîta mostere l' arivêye, a on metou moumint di des sons tipicmint
walons come l' ixh-låte.

Charles-Nicolas Simonon atåvele e 1845 on sistinme avou deus noveas senes
ortogrfikes, onk pol son yod eyet li N wachlete espagnol pol son gn.

H. Forir, dins s' motî ki rexhe e 1866, eploye on sistinme pår fonetike, avou,
metans, on dobe N al fén des mots come "ziblene" (ziblènn).

Les ôtes sicrijheus, ki shuvnut C. Grandgagnage, eploynut des sistinmes
analodjikes do francès. Dabôrd, cåze del parintêye do walon et do francès, i
sont-st ossu ene miete etimolodjikes. On-z î trove co "oi" (po wè) eyet "en" (po
in) come å sieke di dvant, mins pus li "xh".

Å 20inme sieke, on eploye todi dpus li sistinme Feller, atåvlé e 1900, et sotnou
pa l' SLLW.

On s' rind conte kel sistinme Feller n' est k' on rashiaedje des accints do
walon, et nén ene vraiye ortografeye (on seul sicrijha po on mot).

Li rfondou walon, k' a stî enondé al fén do 20inme sieke, kimince a si spåde,
pitchote a midjote, copurade sol Daegntoele.

Tins del 2inme mitan do 18inme sieke, a Lidje, do tins da Simon de Harlez, les
Belès Letes estént purade e walon. Cisse termene la, di 1750 a 1780, pout esse
riwaiteye come l' ådje d' ôr do walon. C' est adon k' on scrît, et djouwer les
cwate operås do teyåte lidjwès.

Li vierna a rtourné e 1779 avou l' askepiaedje del societé d' emulåcion. C' est
adon kel francès a cmincî a spotchî foirt li walon. E 1792, metans, l' årmonak
lidjwès del livreye Lemarié est anoncî e walon. E 1797 (an VIII), c' est e
francès.



https://wa.wikipedia.org/wiki/Lafor%C3%AAt-dl%C3%A9-Vresse

La Foret (dins les fråzes, on dit purade al Foret; on dit eto :
Laforet-so-Smwès, F. Laforêt, Laforêt-sur-Semoy dins les lives di France), c'
est on ptit viaedje del Walonreye, metou so ene hôteur à 1 km a hintche di
Smwès, rebané avou Vresse, el province di Nameur.

Gn a èn ôte viyaedje ki s' lome "Foret" el Walonreye : Foret-dlé-Tchôfontinne,
et onk dilé Brussele.

Du costé du l'Eglîje, Laforêt, jusqu al rèvolucion, è dèpandu du Suny, Méziéres
et Reims. Du costé du civil, Laforêt è sté, ou XII° s. dustatchî du domin.ne
franc du Suny pouz èsse ratatchî à Orcimont. An 1780, èn ancyin officîr francès,
sècrètêre du bayadje du Djavingue(Biarin) è vnu dner kékes luçons al Forêt et î
instaler ène èspéce du colèje.La justice du viadje lî avot ofru ène place ou
lieu-dit:" Le Jardinet" pouz î mète in pansionat ( 9 mai 1792), mês la
révolucion è vnu fwêre capoter l'antreprije ku Cazé avot cminci. Lu båtimint est
toudi là asteure, dzeus l' batch, al coupète dou viadje.On l' loume: "Lu
Tchèstê".

C'est ène lèdjîre pasrèle du clôyes k'on montot dinlins pou passer l' fûr d'ène
rive à l'ôte. Asteure, ile nu siève ku pôu les tourisses. Les clôyes sont des
assambladjes du deus montants du solides bwès ruloyîs yink à l'ôte pas des
boûrsons, coume ène chåle. Atère les boursons, onz è fèssi (F.entrelacer) des
fwârts bastons d' côrîs. En clôye dot fwêre in bon mète et dmi su yink. On pôze
alors dins l'êwe des hôtes gades k' on rloye yène à l' ôte pa deus piêtches pou
pôzer les cloyes dussus, et vla la pasrèle fwête. Gn è pus k' a l'amarer avu des
fils tindus su les rives, pou l' apêtchî du nn'aler, s' i vint des grosses êwes.
In côp les vacances oûtes, on dusmonte la pasrèle pou la rmonter l'èsté ki vint.



https://wa.wikipedia.org/wiki/Lacia

Li laecea , c' est on blanc likide ki rexhe des tetes des biesses ås tetes. Ele
nourixhèt leus djonnes avou, tote ene termene. Après, on dit kel djonne est
spani.

Li laecea est ritche e proteyenes (3,5 åcint), e cråxhes (3,5 åcint) ey e
calciom; les soukes, c' est l' lactôze. Les cråxhes do laecea sont del sôre
bôrêye. Tertos eshonne, li laecea a 125 gr di setch prodût å lite.

Li laecea n' est nén on dismantchî maxhaedje. Si on l' leye rashire sacwants
eures, li crinme rimonte ådzeu. On l' pout rsaetchî evoye (ça s' lome "cramer l'
laecea"). Çou ki dmeure si lome do scramé laecea.

Li laecea d' vache (et des ôtes modåvès frumeles), c' est on clapant aboere po
les efants et les refoircis gaméns et gamenes ki sont al crexhinne. Po les
grandès djins, on vout kel laecea espaitche l' atinrixhaedje des oxheas, mins gn
a d' l' adire so ç' pont la.

Dispu l' aclevaedje des vatches, ey eto des gades, berbis, tchameles, renesses,
evnd., les djins ont-st aprins a mode ces frumeles la, et a boere leu laecea
estant efant u grande djin.

Avou l' laecea des modåvès biesses, on-z a cmincî a fabriker des makêyes do
prins laecea, pus totès sôres di froumaedjes.

A pårti del deujhinme mitan do 19inme sieke, li laecea a cmincî a-z esse traité
industrielmint.

Li relijhaedje di vatches laeçreces a stî bråmint pus rade dins l' deujhinme
mitan do 20inme sieke, po-z ariver ås Hostenes ki dnèt dipus d' 10.000 lites so
300 djoûs d' modaedje.

Termetant, a pårti des anêyes 1950, l' industreye laeçrece la a fwait ene
nouzome reclame po fé boere do laecea ås djins e l' Urope ey ås Estats-Unis.
Dins ces payis la, on-z î alowe ene contrumasse di laecea et prodûts laeçreces.

Avou l' mondialijhaedje, on vout fé boere et magnî des prodûts ki vnèt do laecea
eto ås djins d' Azeye et d' Afrike, a môde des dujhances coûtchantreces d' ouy.
Portant, bråmint des peupes d' Afrike, inte di zels, tos les peupes bantous, n'
aderèt nén l' laecea, biyolodjicmint.



https://wa.wikipedia.org/wiki/Lacha

Li laecea , c' est on blanc likide ki rexhe des tetes des biesses ås tetes. Ele
nourixhèt leus djonnes avou, tote ene termene. Après, on dit kel djonne est
spani.

Li laecea est ritche e proteyenes (3,5 åcint), e cråxhes (3,5 åcint) ey e
calciom; les soukes, c' est l' lactôze. Les cråxhes do laecea sont del sôre
bôrêye. Tertos eshonne, li laecea a 125 gr di setch prodût å lite.

Li laecea n' est nén on dismantchî maxhaedje. Si on l' leye rashire sacwants
eures, li crinme rimonte ådzeu. On l' pout rsaetchî evoye (ça s' lome "cramer l'
laecea"). Çou ki dmeure si lome do scramé laecea.

Li laecea d' vache (et des ôtes modåvès frumeles), c' est on clapant aboere po
les efants et les refoircis gaméns et gamenes ki sont al crexhinne. Po les
grandès djins, on vout kel laecea espaitche l' atinrixhaedje des oxheas, mins gn
a d' l' adire so ç' pont la.

Dispu l' aclevaedje des vatches, ey eto des gades, berbis, tchameles, renesses,
evnd., les djins ont-st aprins a mode ces frumeles la, et a boere leu laecea
estant efant u grande djin.

Avou l' laecea des modåvès biesses, on-z a cmincî a fabriker des makêyes do
prins laecea, pus totès sôres di froumaedjes.

A pårti del deujhinme mitan do 19inme sieke, li laecea a cmincî a-z esse traité
industrielmint.

Li relijhaedje di vatches laeçreces a stî bråmint pus rade dins l' deujhinme
mitan do 20inme sieke, po-z ariver ås Hostenes ki dnèt dipus d' 10.000 lites so
300 djoûs d' modaedje.

Termetant, a pårti des anêyes 1950, l' industreye laeçrece la a fwait ene
nouzome reclame po fé boere do laecea ås djins e l' Urope ey ås Estats-Unis.
Dins ces payis la, on-z î alowe ene contrumasse di laecea et prodûts laeçreces.

Avou l' mondialijhaedje, on vout fé boere et magnî des prodûts ki vnèt do laecea
eto ås djins d' Azeye et d' Afrike, a môde des dujhances coûtchantreces d' ouy.
Portant, bråmint des peupes d' Afrike, inte di zels, tos les peupes bantous, n'
aderèt nén l' laecea, biyolodjicmint.



https://wa.wikipedia.org/wiki/La_Wallonie_et_ses_langues

Li live Francård sol walon et l' picård, ki l' tite e francès, c' est «Wallon,
picard, gaumais, champenois. Les langues régionales de Wallonie», c' est on live
sol walon (et sol picård, li gåmès et l' tchampnwès) sicrît pa Michel Francard
et k' a rexhou e 2013 di l' eplaideu De Boeck.

Dins les conferinces k' ont shuvou l' rexhowe do live, il est sovint lomé «La
Wallonie et ses langues».

Li contnou est foirt lådje, po cmincî sol l' Walonreye, adon-pwis sol walon
lu-minme.

Li live est on raspexhixhaedje di «Langues d' oïl en Wallonie». Mins on fel
raspexhixhaedje : li prumî, c' estot 49 pådjes, et ci-ci, fwait 215 pådje.  Gn a
po-z insi dire ki l' concluzion k’ est foirt li minme dins les deus lives. Tot
l’ restant a stî rfondou .

Li rfondou est prezinté come ene des deus voyes di rvicaedje do walon, avou ses
advintaedje et ses dzadvintaedjes eneviè l' ôte voye, li cene del
diyalectolodjeye.

On tecse di Lafontinne, poujhî so «l' Abertele» est mostré e rfondou eyet e
scrijhaedje Feller sorlon l' accint d' Lidje, Nameur et Tchålerwè.



https://wa.wikipedia.org/wiki/La_Marmite

Li Mårmite (ki si scrijheut Li Marmite), c' est l' prumire gazete e walon di tos
les tins. Elle a stî askepieye pa èn imprimeu d' Nameur, Yopôl Godenne. Ele
rexheut tos les dimegnes. Elle a vudî 22 ans å long, et esse saetcheye disk' a
15.000 egzimplåres.

E 1883, Yopôl Godene vineut di s' mete a s' boûsse come imprimeu a Nameur. Il
eplaidive ene pitite gazete ki s' loméve La Réclame. Il ourit l' apinse di mete
sacwantès fåves, inte di zeles les cenes da Auguste Vierset. Come ça plaijheut
bén azès djins, Godenne decida d' enonder ene gazete pår e walon. Li prumî
limero a moussî foû li 25 di måss 1883. Li deujhinme limero fourit saetchî a
5.000 egzimplåres, les deus d' après a 8.000, pu l' cénkinme et les shuvants a
15.000.

Li gazete n' esteut nén seulmint vindowe a Nameur, mins eto a Brussele, dins
totes les coines del Walonreye, pår a Paris et a Londe.

Pus tård, i va aveur on fel côp di spale da A. Gilles (sipoté Djan d' Nameur),
J. Désirant (Bibi, Don José), Albert Robert (Berthalor), Louis Loiseau, Z. Hénin
(Zéforisse di Bovegne), C. Petit (Titep), J. Petit, Léon Pirsoul, Louis
Toussaint, Xavier Bodart.

Di 1883 a 1894, li gazete fourit moennêye pa Yopôl Godene. Di 1895 a 1897, c'
est Louis Loiseau ki prinda l' vierna. Di 1898 a 1900, c' est l' soce Nameur po
tot ki va manaedjî l' gazete. Après 1900, li gazete a stî rprinjhe pa ene
societé ki rhouca Godenne po nd esse li directeur.

Yopôl Godenne diswalpa ene ôrtografeye da sinne. C' esteut on sistinme assez
dilé l' francès. Li son wè, foirt corant e namurwès (et rprezintant les scrijhas
wè et oe), est todi scrît oè. Ci sistinme la va esse shuvou pa tos les scrijheus
namurwès, disk' eviè 1905-1910.

On pout dire ki c' est onk des prumîs egzimpes di linwe-ehåyaedje et do
rfondaedje do walon. Metans, ça n' a nén stî l' cas dins l' payis d' Tchålerwè
so les minmes trevéns, tchaeke sicrijheu wårdant ses ptitès idêyes.

I gn a dvou aveur do tinkia inte les ancyins del Mårmite (foirdivant Louis
Loiseau et Léon Pirsoul) et les cossemeus do sistinme Feller dins l' payis
d' Nameur, dj' ô bén les frés På et Lucyin Maréchal.

Les waloneus ki s' ont rapoûlé åtoû del Societé d' Langue ont rprotché al
Mårmite di esse trop pôve e belès letes sicrîtes al leccion. Gn a nou scrijheu
del Mårmite k' a stî rprind dins l' antolodjeye da Piron.



https://wa.wikipedia.org/wiki/L._Renard

Louis Renard a vnou å monde a Tîhondje, li 17 do moes d’ måss meye ût cint
cwatru-vint cwate. Il î dveut mori cwatru-vint–z ans pus tård (e 1964).

Riprins dins l' Pordjet d' antolodjeye des scrijheus e walon do Payis d' Hu d
Djhan-Pire Dumont.

I n' si fåt nén brouyî inte Louis Renard et Michel Renard, èn ôte rilomé
scrijheu e walon, do Payis d' Nivele, lu.

Come di djusse, i cminça come aprindisse, come mandaye, a aidî les maçons. I
djheut k’ il aveut poirté des meyes d’ oujheas so si spale.

Mins al nute et li dimegne, i studyive et aler al « Sicole industriyele » di Hu
et il a–st avou s’ diplome di capacité. Si bén k’ e 1912, la k’ il aveut vint–ût
ans, i s’ a metou a s’ conte come eterprindeu–maçon.

Des ans pus tård, c’ esteut l’ guere di catoize. Louwis fourit artiyeu a foirt
d’ Evgnêye (c’ est on des foirts di Lidje). Li guere atake li cwate, li dijh il
est acsû par des bokets d’ obus. Il ala-st a l’ ospitå d’ Lidje. Ene feye
riweri, on l’ emoenna e l’ Almagne, wice ki dmora cénk anêyes prijhnî. C’ est la
ki s’ meta a scrire des powinmes. Come bén des ôtes (Françwès Warnotte, metans,
il aveut l’ må do payis et motoit li tins do tuzer et do scrire.



https://wa.wikipedia.org/wiki/L._Remacle

Louis Remacle (e walon: li Louwis Rmåke) a skepyî li 30 di setimbe 1910 al
Gléjhe ey a morou li 10 di may 1997 a Vervî.

Come sicrijheu e walon, il a bråmint scrît des fels arimés, et, al fén di s'
veye des sovnances.

Come di djusse il est rprins dins l' grosse antolodjeye da Piron et dins l'
antolodjeye Gallimard des powetes do 20inme sieke.

Il eplaida: "Fråjhûlès tchansons e (1931), "Å tchestea d' poûssires (1946),
"Fagne" (1969), "Moite Fontinne" (1975).

Après s' moirt, on rashonna ses powinmes dins on lives Powinmes walons da Louwis
Rmåke, pu ses dierins scrijhaedjes di prôze e-n èn ôte live : Sovnances et ôtes
tecses da Louwis Rmåke (2011).

Mins Louwis Rmåke est purade conoxhou come onk des pus grands rcwereus sol
walon. Po cmincî, c' est lu k' enonda l' eplaidaedje di l' A.L.W., et fé
lu-minme les deus prumîs tomes.

Mins divant çoula, il aveut wangnî on pris a l' Academeye francesse di Beldjike
avou s' memwere : Le parler de la Gleize. Pus tård, il eplaida li Motlî del
Gléjhe.

Pus tård, i studia purade li croejhete (emantchince del fråze) et l' istwere do
lingaedje walon. Mins on lyi doet eto li motî del Gléjhe. Bråmint des ovraedjes
sincieus da Louwis Rmåke ont stî publiyîs foû payis, a Paris et a Djneve.

Di s' mestî, Louwis Rmåke esteut prof di diyalectolodjeye walone a l' Univ di
Lidje. Il aveut replaecî Jean Haust.



https://wa.wikipedia.org/wiki/L._Loiseau

Louis Loiseau (riwalnijhåve Louwis Loujhea) a skepyî a Mougnlêye li 3 d' may e
1858, ey a morou a Icsele li 23 d' avri e 1923.

C' esteut-st on scrijheu d' tchanson et arimés e walon. Il uzéve pacô do no d'
pene "Jean Flâneur". Inte soçons, il esteut spoté "Gros Moxhon".

Si pus rlomêye tchansou, riprinjhe dins les plakes disk' å djoû d' ouy, c' est,
sins manke "Li cariyon d' Sint-Åbwin. Il a osso scrit Li vix clotchi d'Saint
Djean mettue à musique pa F. Lhoneut.

Il esplaida deus ramexhnêye d' arimés : "Fåves et tchansons walones" (1892), et
"Echos du terroir" (1897).

E 1942, Robert Boxus ripubliya eshonne li shôtlêye d' arimeas Fleurs di Mouze k'
avént stî eplaidîs dins l' gazete "L' Arsouye" après l' guere di 14, et scrîts e
1913 & 1914.

Loiseau scrît dins ene ortografeye di dvant l' sistinme Feller. Mins cisse-ciale
est padecô pus près do rfondou ki l' Feller:

C' est kécfeye li lijhaedje di Louwis Loujhea dins si mwaisse ortografeye (k' i
n' vola nén k' on candje dins l' Antolodjeye des powetes walons namurwès, k' a
moenné Jean-Pierre Hiernaux a-z atåvler les betchfessîs oi et oe diviè 1987.



https://wa.wikipedia.org/wiki/L._Lagauche

I screye dispu estant tot djonne (16 ans): ene tchanson: “Les Flaminds”. Docô, i
dvént redjixheu d' ene dramatike, et-z askepyî, e 1897, ene soce di scrijheus:
“Les djonnes oteurs walons”. I tchante å Cåbaret walon (1895-1900), pus a ds
ôtes cåbarets disk' e 1925. Ses scrijhaedjes, c' est des sacwès po rire, et po
vanter l' Walonreye. Insi, i riscrît tote l' istwere do payis d' Lidje, a môde
del “Légende des siècles” da Victor Hugo, eplaideye dins l' ramexhnêye “So
m' tere, prumî live” (1921).

Il a l' boune aweure di rashonner ses scrijhaedjes, tchaeke côp k' end a assez
po fé on live, et sins leyî ouve, céncwante ans å long. “Å hazår del pene”
(ouves 1897-1907); “Amon nozôtes” (tchansons tchoezeyes 1908-1912); “Mayon”
(powinme e nouf tchants, 1909); “Li ptit hierdî” (powinme e cénk tchants 1926);
“So m' tere: les belès eures” (1928); “So les ailes del tchanson” (1932);
“Tchantchès, istwere d' on Lidjwès” (1935); “Prindoz vosse bordon: tåvleas,
contes et noveles e proze” (1937); “L' inmant” (powinmes) (1947). Riprin dins
l' grosse antolodjeye da Piron.



https://wa.wikipedia.org/wiki/L%27_an%C3%AAye_des_cwate_soleas_(roman)

L' anêye des cwate soleas (L'anéye dès quate solias), c' est on roman da Lucyin
Somme, eplaidî e 2007 dins l' coleccion Somme Denis di romans e walon.

C' est on roman classike, avou ene sipoûle ki rote cronolodjicmint a pårti del
pådje 20. Et ki s' disrôle, pitchote a midjote, po-z ariver a ene fén a môde di
pont di dmande al pådje 98. Mins on-z advene ki ci serè ene plaijhante fén.

Djan (c' est sovint li ptit no des mwaisses persounaedjes då Lucyin Somme), c'
est on scolî d' reto a Djiblou. Li djoû del rintrêye, i tchait båbe a båbe avou
ene novele sicolresse, èn an ådzo d' lu, ki s' lome Sabine.

Mins on-z aprind bénrade ki cisse djonnete la, foirt coixhe å cminçmint, c' est
èn "efant d' djudje". Et on va spåde li brut totavå k' elle a l' sida.

Li roman s' passe "l' anêye des cwate soleas", çou ki corespond a l' anêye 2003.
On l' voet bén avou l' vicaedje des djins. Les telefones axhlåves (k' on lome
cial "telefone di potche", "pitit telefone", "djé") xhiltêynut tocosté. Li pa da
Sabine a ene copiutrece poirtåve. Les djonnes do sgondaire boevnut do coca.

Gn a djusse on passaedje k' est dispwairyî. Li pa da Djan cåze des iviers di s'
djonne tins, divant l' guere di 40. Çou ki n' va waire avou l' ådje da Djan. 

Li sudjet cåzant, c' est l' Djan, l' ero. C' est don on live fwait al prumire
djin. Portant, tenawete, li persounaedje di dit "dji", c' est èn ôte :



https://wa.wikipedia.org/wiki/Klaip%C4%97da

Klaipėda (de: Memelburg, pl: Kłajpeda) est ene veye di 194.200 dmorants eyet l'
mwaisse poirt sol Mer Baltike del Litwaneye. Klaipeda est li troejhinme veye do
payis après Vilnius eyet Kaunas. Viye veye hanseyatike, elle a lontins stî
cnoxhowe di s' no en almand, Memel; ey esse disputêye inte li royåme di
Litwaneye eyet les tchvalîs Teutonikes. Li Påye do lak Melno va ficser l'
frontire inte li dutcheye di Prûsse eyet l' Litwaneye; Klaipeda va dmorer el
Prûsse disk' al disfwaite almande del prumire guere daegnrece.

Klaipeda si trove a 120 km di Kalinigrad et a 290 km di Vilnius, la ki l' aiwe
di Niemen s' egoline dins l' Mer Baltike. Nén lon d' la, sol boird del Baltike,
si trovèt les ståcions balneyaires di Neringa eyet Palanga, ki les Litwanyins î
vont voltî. Klaipeda est loyî pa feri avou l' Suwede, li Daenmåtche eyet l'
Almagne.

Li plaece est cnoxhowe come peuplêye pa des tribus del Baltike ossu timpe ki les
prumîs siekes di noste ere. So ene longowe termene di tins li veye apårtineut al
Prûsse Levantrece, eyet esse lomêye Memelburg ou Memel, do nom almand di l' aiwe
di Niemen.

Li poirt sol Mer Baltike fourit fondé e 1252 påzès Tchvalîs Teutonikes, eyet
lomé e latén Castrum Memele. E 1254, Memelburg riçuva les droets del veye di
Lübeck. Li redjon fourit cristianijheye påzès Tchvalîs Teutonikes.

E 1422, li Påye do lak Melno ficsa l' frontire inte li Prûsse eyet l' Litwaneye;
Memelburg esteut do costé del Prûsse, eyet l' frontire dimora-st insi disk' e
1919. Ci fourit ene des frontires e l' Urope ki dmana l' pus d' tins sins
candjî; on ndè cåze dins l' prumî vers do vî imne nåcionå almand Das Lied der
Deutschen, ki cåze del sitindêye des tîxhon-cåzants: Von der Maas bis an die
Memel (di Mouze disk' a l' aiwa di Miemen).

A pårti d' 1474 Memel fourit goviernêye pal Lwè Culm ki s' aplica åzès veyes so
tere prûssyinne. E 1525 li veye di Memel, dizo l' moennance da Albert di Prûsse
(Albrecht von Brandenburg-Ansbach-Prussia), adopta l' Luteranisse. Ci fourit l'
comince d' ene longowe termene di prosperité pol veye eyet l' poirt, la kel
Dutcheye di Prûsse esteut on fî del Pologne et pus tård on boket del Kiminålté
Pologne-Litwaneye. Li veye frontire sierveut d' poirt pol vijhene Litwaneye,
profitant di s' sitouwåcion so l' aiwe di Niemen Les tins d' prosperité ont fini
cwand, inte 1629 eyet 1635 Memel fourit atakêye, edomadjeye eyet ocupêye pal
Suwede. Ele fourit rcostrûte sacwants côps, eyet 75 ans pus tård bråmint des
dmorants del veye morént del pesse. Avou l' ahivaedje di l' estat almand unifyî,
e 1871, Memel divan l' veye li pus å Nôrouwess di l' Almagne.

E 1919, Klaipeda fourit metowe dizo l' protectorat des payis d' l' Intente.
Après l' Påye di Versailles li teritwere åtoû d' Memel a stî rsaetchî foû d' l'
Almagne eyet divni ene intité otonome, dizo ocupåcion pa l' årmêye francesse.
Mins, cwand l' årmêye litwanyinne, kimandêye på Colonel Budrys ataca e 1923 les
tropes francesses ont cwité l' veye, ki fourit anecsêye al Litwaneye. Pus tård,
ele rivénrè dizo l' mambornance di l' Almagne cwand ele est anecsêye li 22 d'
måss 1939, après les anecsions pa l' Almagne di l' Otriche, des Sudetes, eyet
del Boheme et Moraveya.

Tins del deujhinme guere daegnrece, bråmint des dmorants ont fû cåze des
batreyes, copurade al fén di 1944 eyet e 1945. Li veye fourit capturêye pal
Rodje Årmêye e djanvî 1945 eyet metowe avou l' Republike Sovietike di Litwaneye.
Bråmint des dmorants almands fourît evoyîs el Sibereye, eyet ls ôtes tchessîs e
l' Almagne.



https://wa.wikipedia.org/wiki/Kimin%C3%A5lt%C3%A9_francesse

Li Federåcion Walonreye-Brussele (F.W.B.) (k' on lomeve divant kiminålté
francesse di Beldjike )

C' est ene institucion ki s' ocupe del culteure, di l' acsegnmint et co sacwants
ôtes pititès sacwès (odiovizuwel, spôrts) so èn aroyaedje ki rascovere li pus
grande pårteye del Walonreye (apus kel kiminålté tîxhon-cåzante), et Brussele.
Mins a Brussele, n a eto, sol minme sitindêye, li cminålté flaminde. 

Li cminålté francesse a sovint stî moennêye pa des Brusselwès. Çou ki fwait ki
sacwants interesses des Walons, inte di zels, li diswalpaedje do lingaedje
walon, ont stî metous sol costé. Metans dins les cwårs dinés å CLRE po schaper
les ptits lingaedjes del Walonreye, la kel walon riprezinte a pô près 75 åcint
des ki-pôrént-esse djåzeus.

Sacwants waloneus ey eto des dislaxhiveus ont dmandé dispu bele ådje li
raloyaedje del kiminålté francesse al Redjon walone, come li cminålté flaminde
s' aveut tot timpe raloyî al redjon flaminde po fé l' Flande.

E 2008, pol prumî côp, li prezidint del Redjon walone et del kiminålté
francesse, c' est l' minme djin : Rudy Demotte.

Po des linwincieusès racsegnes sol mot "kiminålté u cominålté / cminålté", alez
s' vey e splitchant motî.

Li CWB est onk des mimbes del francofonreye. Çou k' est co on côp drole, ca l'
Beldjike tote etire, leye eto, est on mimbe di cisse soce la. Ça fwait k' po les
minmes administrés, gn a deus minisses ki s' paynut l' voyaedje po-z aler ås
mwaisses raploûs del Francofonreye.



https://wa.wikipedia.org/wiki/Kimin%C3%A5lt%C3%A9_franc%C3%A8s-c%C3%A5zante

Li Federåcion Walonreye-Brussele (F.W.B.) (k' on lomeve divant kiminålté
francesse di Beldjike )

C' est ene institucion ki s' ocupe del culteure, di l' acsegnmint et co sacwants
ôtes pititès sacwès (odiovizuwel, spôrts) so èn aroyaedje ki rascovere li pus
grande pårteye del Walonreye (apus kel kiminålté tîxhon-cåzante), et Brussele.
Mins a Brussele, n a eto, sol minme sitindêye, li cminålté flaminde. 

Li cminålté francesse a sovint stî moennêye pa des Brusselwès. Çou ki fwait ki
sacwants interesses des Walons, inte di zels, li diswalpaedje do lingaedje
walon, ont stî metous sol costé. Metans dins les cwårs dinés å CLRE po schaper
les ptits lingaedjes del Walonreye, la kel walon riprezinte a pô près 75 åcint
des ki-pôrént-esse djåzeus.

Sacwants waloneus ey eto des dislaxhiveus ont dmandé dispu bele ådje li
raloyaedje del kiminålté francesse al Redjon walone, come li cminålté flaminde
s' aveut tot timpe raloyî al redjon flaminde po fé l' Flande.

E 2008, pol prumî côp, li prezidint del Redjon walone et del kiminålté
francesse, c' est l' minme djin : Rudy Demotte.

Po des linwincieusès racsegnes sol mot "kiminålté u cominålté / cminålté", alez
s' vey e splitchant motî.

Li CWB est onk des mimbes del francofonreye. Çou k' est co on côp drole, ca l'
Beldjike tote etire, leye eto, est on mimbe di cisse soce la. Ça fwait k' po les
minmes administrés, gn a deus minisses ki s' paynut l' voyaedje po-z aler ås
mwaisses raploûs del Francofonreye.



https://wa.wikipedia.org/wiki/Kik-bocsigne_djapon%C3%A8s

Li Kick-boxing djaponès (riwalonijhî e kik-bocsigne djaponès), c' est on spôrt
di toursiyaedje la k' on pout eployî ses pîs et ses pougns.

Po des cis k' i gn a, li mot "kick-boxing" åreut stî edvinté, å Djapon, dins les
anêyes 1950 par des karatékas k' avént mezåjhe di lûter avou tos leus mimbes.

Ci sereut li birman Maung Gyi, on kick-bocseu ki l' åreut edvinté. Maung Gyi
veut stî scolé e l' Birmaneye dilé des esperts do bando. Il aveut eto stî
aprindisse dilé li tchampion do karaté, Gogen Yamaguchi, lomé "Li tchèt". E
1958, Maug Gyi ala lûter å Djapon, tot candjant s' no a tchaeke côp eyet fé
cnoxhe li bocse birmåne oudonbén lethwei a l’ ocåzion des tournwès d'
kik-bocsigne djaponès.

Po des ôtes, li kik-bocsigne djaponès åreut stî edventé, après les djeus
olimpikes di 1964, pa l' adjinçneu d' lûtes Osamu Noguchi, po lomer ene modêye
djaponesse do Muay thai.

Celui-ci e voyage d’stude dins les pays do sud-est asiåcike s’inspira di ça qu’i
voyait sur les rignes taylandès. Peu di temps après, grâce a l’enthousiasme di
Kenji Kurosaki adepte di Kyokushinkai (forme di Karaté autorisant les contacts)
naissait li Kick-boxing djaponès (ene bocse wice li reglumint permettait di
frapper a côps d' pî, di pogn, di djno eyet di keute, agréminté di certaines
tapaedje djus di Judo). Noguchi cherche on no américain po cette nouvelle
discipline facile a retenir eyet puis ça fut li succès imédiat do Kick-boxing.
Après aveur créé s' propre style di toursiaedje, Kenji Kurosaki mit e place on
énorme camp d’entraînemint, e 1969, li Méjiro-Gym di Tokyo. ça dernier diviendre
li pioner do Kick-boxing des anêyes 1970. I eut po élèves des pråciquants
renomés come Akio Fujihira, Toshio Tabata, Yoshiji Soéno, li Francès Patrick
Brizon, li Hollandès Jan Plas (rlomé entraîneu hollandès) eyet li brillant
Toshio Fujiwara (légende do Kick-boxing djaponès, avou 129 victoires). Durant
les premires anêyes, les kick-bocseus djaponès venaient directemint do
Kyokushinkai.

L' forme di Kick-boxing l' mî médiåcike do monde est celle pråciquée a
l’occasion do rlomé tournoi do "K1" ki réunit les meilleurs combattants dezès
planète. Vochal Kazuyoshi Ishii, fondateu d'on style di karaté ki inventí li. E
particulier, ces règles d' kick-boxing appelées "K1 rules" oudobén "oriental
rules" ont stî édictées å Japon par des karatekas.



https://wa.wikipedia.org/wiki/Kick-boxing_djapon%C3%A8s

Li Kick-boxing djaponès (riwalonijhî e kik-bocsigne djaponès), c' est on spôrt
di toursiyaedje la k' on pout eployî ses pîs et ses pougns.

Po des cis k' i gn a, li mot "kick-boxing" åreut stî edvinté, å Djapon, dins les
anêyes 1950 par des karatékas k' avént mezåjhe di lûter avou tos leus mimbes.

Ci sereut li birman Maung Gyi, on kick-bocseu ki l' åreut edvinté. Maung Gyi
veut stî scolé e l' Birmaneye dilé des esperts do bando. Il aveut eto stî
aprindisse dilé li tchampion do karaté, Gogen Yamaguchi, lomé "Li tchèt". E
1958, Maug Gyi ala lûter å Djapon, tot candjant s' no a tchaeke côp eyet fé
cnoxhe li bocse birmåne oudonbén lethwei a l’ ocåzion des tournwès d'
kik-bocsigne djaponès.

Po des ôtes, li kik-bocsigne djaponès åreut stî edventé, après les djeus
olimpikes di 1964, pa l' adjinçneu d' lûtes Osamu Noguchi, po lomer ene modêye
djaponesse do Muay thai.

Celui-ci e voyage d’stude dins les pays do sud-est asiåcike s’inspira di ça qu’i
voyait sur les rignes taylandès. Peu di temps après, grâce a l’enthousiasme di
Kenji Kurosaki adepte di Kyokushinkai (forme di Karaté autorisant les contacts)
naissait li Kick-boxing djaponès (ene bocse wice li reglumint permettait di
frapper a côps d' pî, di pogn, di djno eyet di keute, agréminté di certaines
tapaedje djus di Judo). Noguchi cherche on no américain po cette nouvelle
discipline facile a retenir eyet puis ça fut li succès imédiat do Kick-boxing.
Après aveur créé s' propre style di toursiaedje, Kenji Kurosaki mit e place on
énorme camp d’entraînemint, e 1969, li Méjiro-Gym di Tokyo. ça dernier diviendre
li pioner do Kick-boxing des anêyes 1970. I eut po élèves des pråciquants
renomés come Akio Fujihira, Toshio Tabata, Yoshiji Soéno, li Francès Patrick
Brizon, li Hollandès Jan Plas (rlomé entraîneu hollandès) eyet li brillant
Toshio Fujiwara (légende do Kick-boxing djaponès, avou 129 victoires). Durant
les premires anêyes, les kick-bocseus djaponès venaient directemint do
Kyokushinkai.

L' forme di Kick-boxing l' mî médiåcike do monde est celle pråciquée a
l’occasion do rlomé tournoi do "K1" ki réunit les meilleurs combattants dezès
planète. Vochal Kazuyoshi Ishii, fondateu d'on style di karaté ki inventí li. E
particulier, ces règles d' kick-boxing appelées "K1 rules" oudobén "oriental
rules" ont stî édictées å Japon par des karatekas.



https://wa.wikipedia.org/wiki/Ki_vloz_vs

"Que-vlo-ve?", c' est ene novele ki Guillaume Apollinaire ki s' passe dins l'
payis di Ståvleu.

Ele fourit-st eplaideye e 1910 dins ene ramexhnêye di noveles, L'Hérésiarque et
Cie a l' editeu "Stock".

Li mwaisse persounaedje, k' a dné s' no å roman, poite li såvaedje no
"Kë-vloz-vs", paski i dmande tofer ås djins ki l' arinnèt "kë vloz vs?" (ki vloz
vs ? Cwè vloz ? , cwè çki vos vloz ?). C' est on rôlî, ki dvreut vni do payis d'
Waime (si Apolinaire note bén on son ë cwand i scrît "Que", et nén on son u come
a Ståvleu minme, mins k' åreut dné on scrijha "Quu" nén foirt ahessant e
francès.)

Li tite del novele a siervou a lomer ene rivowe ki studeye les scrijhaedjes d'
Apollinaire.

Apollinaire si rashid, come di djusse, so l' accint des djins k' il a-st oyou
djåzer. Il a yeu eto dzo les ouys les gazetes e walon ki rexhént di ces trevéns
la, et k' arivént seur a Ståvleu : Li ptit Lidjwès, Li Clabot, Li Spritche. 
Dabôrd, il eploye ene ortografeye di dvant l' sistinme Feller. Les sons dj et
tch sont rindous pa J et CH, metans : La Chanchesse, c' est la "Tchantchesse".



https://wa.wikipedia.org/wiki/K%C3%A9_walon_po_dmwin_(live)

Ké walon po dmwin ? (Qué walon po dmwin), c' est on live sol walon acvierné pa
Lucyin Mahin et k' a stî eplaidî ås Edicions "Quorum" a Djerpene e 1999. Si l'
tite do live est e walon, gn a on sortite e francès : Eradication et renaissance
de la langue wallonne.

Li live est scrît e francès, mins sovint avou on rascourti des tchaptrês e
walon.

Gn a 23 djins u soces k' ont scrît dins l' live. Sacwants scrijheus estént del
Rantoele, mins n aveut ossu bråmint des ôtes.

On-z a préjhî l' live paski c' esteut l' prumî côp k' on scrijheut d' on plin
côp so tos les costés do boutaedje pol walon. On-z a rilevé eto les loyéns k' on
leyive adviner inte li diswalpaedje u l' leyaedje-djus d' ene langue "nåcionåle"
eyet l' economeye et minme li skepiance dins on metou payis. Dins les scrijheus,
n aveut nou linwincieus, çou ki fwait kel tecse esteut bråmint pus "pratike", et
poleut esse léjhou pa bråmint des djins, nén scolés so les langues.

Des ôtes critikes ont codjåzé l' live, a cåze di sacwants tchaptrês ki n' avént
nén stî cinsurés (dabôrd, k' estént ene miete hagnants). Mins ci costé la di
"revintaedje" a stî bén veyou di des waloneus k' i gn a (metans, li gazete e
walon Intrez don).

Li live a permetou di fé cnoxhe les idêyes des rfondeus so l' linwe-ehåyaedje do
walon, et pus stroetmint, li rfondou walon. Sacwants waloneus ont-st adon bouté
avou l' "Rantoele".

Po les gazetes e francès del Walonreye, li live a eto fwait ki, dispu don, les
gaztîs n' ont pus waire discåzé l' walon, tot djhant ki ci n' esteut nén ene
langue, mins on "patwès".



https://wa.wikipedia.org/wiki/K%C3%A9_walon_po_dmwin_%3F_%28live%29

Ké walon po dmwin ? (Qué walon po dmwin), c' est on live sol walon acvierné pa
Lucyin Mahin et k' a stî eplaidî ås Edicions "Quorum" a Djerpene e 1999. Si l'
tite do live est e walon, gn a on sortite e francès : Eradication et renaissance
de la langue wallonne.

Li live est scrît e francès, mins sovint avou on rascourti des tchaptrês e
walon.

Gn a 23 djins u soces k' ont scrît dins l' live. Sacwants scrijheus estént del
Rantoele, mins n aveut ossu bråmint des ôtes.

On-z a préjhî l' live paski c' esteut l' prumî côp k' on scrijheut d' on plin
côp so tos les costés do boutaedje pol walon. On-z a rilevé eto les loyéns k' on
leyive adviner inte li diswalpaedje u l' leyaedje-djus d' ene langue "nåcionåle"
eyet l' economeye et minme li skepiance dins on metou payis. Dins les scrijheus,
n aveut nou linwincieus, çou ki fwait kel tecse esteut bråmint pus "pratike", et
poleut esse léjhou pa bråmint des djins, nén scolés so les langues.

Des ôtes critikes ont codjåzé l' live, a cåze di sacwants tchaptrês ki n' avént
nén stî cinsurés (dabôrd, k' estént ene miete hagnants). Mins ci costé la di
"revintaedje" a stî bén veyou di des waloneus k' i gn a (metans, li gazete e
walon Intrez don).

Li live a permetou di fé cnoxhe les idêyes des rfondeus so l' linwe-ehåyaedje do
walon, et pus stroetmint, li rfondou walon. Sacwants waloneus ont-st adon bouté
avou l' "Rantoele".

Po les gazetes e francès del Walonreye, li live a eto fwait ki, dispu don, les
gaztîs n' ont pus waire discåzé l' walon, tot djhant ki ci n' esteut nén ene
langue, mins on "patwès".



https://wa.wikipedia.org/wiki/K%C3%A9_walon_po_dmwin_

Ké walon po dmwin ? (Qué walon po dmwin), c' est on live sol walon acvierné pa
Lucyin Mahin et k' a stî eplaidî ås Edicions "Quorum" a Djerpene e 1999. Si l'
tite do live est e walon, gn a on sortite e francès : Eradication et renaissance
de la langue wallonne.

Li live est scrît e francès, mins sovint avou on rascourti des tchaptrês e
walon.

Gn a 23 djins u soces k' ont scrît dins l' live. Sacwants scrijheus estént del
Rantoele, mins n aveut ossu bråmint des ôtes.

On-z a préjhî l' live paski c' esteut l' prumî côp k' on scrijheut d' on plin
côp so tos les costés do boutaedje pol walon. On-z a rilevé eto les loyéns k' on
leyive adviner inte li diswalpaedje u l' leyaedje-djus d' ene langue "nåcionåle"
eyet l' economeye et minme li skepiance dins on metou payis. Dins les scrijheus,
n aveut nou linwincieus, çou ki fwait kel tecse esteut bråmint pus "pratike", et
poleut esse léjhou pa bråmint des djins, nén scolés so les langues.

Des ôtes critikes ont codjåzé l' live, a cåze di sacwants tchaptrês ki n' avént
nén stî cinsurés (dabôrd, k' estént ene miete hagnants). Mins ci costé la di
"revintaedje" a stî bén veyou di des waloneus k' i gn a (metans, li gazete e
walon Intrez don).

Li live a permetou di fé cnoxhe les idêyes des rfondeus so l' linwe-ehåyaedje do
walon, et pus stroetmint, li rfondou walon. Sacwants waloneus ont-st adon bouté
avou l' "Rantoele".

Po les gazetes e francès del Walonreye, li live a eto fwait ki, dispu don, les
gaztîs n' ont pus waire discåzé l' walon, tot djhant ki ci n' esteut nén ene
langue, mins on "patwès".



https://wa.wikipedia.org/wiki/Jules_Bastin

I cminça si veye d’ ovraedje come professeur. Ci n’ est k’ diviè 30 ans k’ il
aprinda l’ muzike et do côp rascode des pris : prumî pris d’ tchant å
conservatwere di Brussele (1958), prumî pris d’ operå (1959). Adon-pwis, foû
payis : prumî pris al Håye (1962) ey a Munik (1963).

A cmincî d’ adon, i va tourner come tchanteu d’ operå dins tos les payis (Paris,
Djineve, Madrid, Bårçulone, Misterdam, Berlin, Londe, Gurnåde, Milan, Tchicago,
Noû-York, Toronto, Wîne, San Francisco, Sidney, Melboûne, evnd.).

Il a stî egadjî pa Herbert von Karajan å fiestival di Zalbork e 1976, 1977, 1978
et 1979. E 1989, i fjha ene « tournêye Berlioz » totavå l’ Daegne.

Il a stî lontins djuri pol concours Rinne Elizabete. Il eredjistra dipus d’ 60
plakes 33 toûs pu stroetès plakes.

E 1996, il eredjistra eto ene sitroete plake avou des tchansons e walon (vîs
Noyés, tchansons da Laure Gastes, Emile Wiket, Camille Gaspard, Marcel Hicter,
Henri Bragard, Jean-Théodore Chapelier, et Nicolas Defrecheux).



https://wa.wikipedia.org/wiki/Joseph_Gillain

Jijé, di s' vraiy no Joseph Gillain, esteut on rlomé spiroutî walon. I vna-st å
monde li 13 di djanvî 1914 a Djedene, et mori l' 19 di djun 1980 a Versailles el
France.

Ses parints, Eugène Gillain eyet Marie Doffagne, ont-st avou 7 ôtes efants,
Marie (1909), Paul (1911), Henri (1913), Joseph (1914), Albert (1916), Louise
(1918), Thérèse (1920) et Monique (1923).

Jijé fourit on soûmint del gazete Spirou, k' il î animéve les istweres di Jean
Valhardi, Spirou et Fantasio, Blondin et Cirage (k' ont stî ahivés dins l'
presse crustinne) et co Jerry Spring. Poy i moussa-st el gazete Pilote, wice k'
i va rprinde li dessinaedje di Tanguy et Laverdure des mwins da Uderzo et so des
sinnårios da Jean-Michel Charlier.

E 2004, on Muzêye Jijé a-st askepyî, ki prezinte si ouve, eyet l' cene di
bråmint d' ôtes k' on bouté avou lu a l' ådje d' ôr del binde d' imådjes bedje.

C' esteut çou k' on lome des bwès. I boutéve so les dessins di s' fré (come po
les Cayés Walons) u so des cis des ôtes (come po les “Contes d' aprandjire” da
Paul Moureau.

Joseph Gillain a-st enimådjî les 30 prumîs limeros des Cayés Walons (e 1937 pu
di 1940 a 1943), et des lives di des scrijheus des Relîs Namurwès k' ont rexhou
adon. Metans :



https://wa.wikipedia.org/wiki/Joseph_Duysenx

C' esteut on scrijheu d' tchanson et d' operås e walon. Il askepia 1181 ouves,
aprume e walon, mins eto e francès a môde di Lidje: des tchansons, des operås,
des pîces di teyåtes (sovint en onk u deus akes, avou des tchansons).

"Cuzén Bebert" (1911) fourit li prumire operete e walon ki s' passe en èn ovroe
d' modisse, çou ki mostere ki les waloneus cmincèt tot doûçmint a s' ocuper des
målåjhminces des ptitès djins. Après, Djôzef Dwissin si loméve lu-minme
«l' oteur di “Cuzén Bebert”».

Après l' guere di 1914-1918, il a stî onk des stamons do Cåbaret Lidjwès. Si
operete "Li mårlî" (1924) a stî cmandêye på Teyåte Cominå Walon, ca "li Ptit
Dwissin", vikéve, après 1925, do mestî d' oteur copôzeu e walon (motoit li seu
cas dins l' istwere). Eto, i vindeut lu-minme ses abondroets et les ptits
livrets di ses pîces, avou tot on sisteme di vindince.

Ene ramexhnêye di ses tchansons a stî replaideye pal S.L.L.W. e 2000. Ene
cassete di "Cuzén Bebert" a rexhou dins les anêyes 1990, et ene plake lazer di
"Amours di Prince" dins les anêyes 2000.

A rilever, eto, kel Djôzef Dwissin a seu dner l' gosse do walon a s' fi,
Françwès, et a s' pitit-fi Marc. C' est l' seu cas di famile avou des scrijheus
e walon so troes djermêyes di djins.



https://wa.wikipedia.org/wiki/Jig%C3%A9

Jijé, di s' vraiy no Joseph Gillain, esteut on rlomé spiroutî walon. I vna-st å
monde li 13 di djanvî 1914 a Djedene, et mori l' 19 di djun 1980 a Versailles el
France.

Ses parints, Eugène Gillain eyet Marie Doffagne, ont-st avou 7 ôtes efants,
Marie (1909), Paul (1911), Henri (1913), Joseph (1914), Albert (1916), Louise
(1918), Thérèse (1920) et Monique (1923).

Jijé fourit on soûmint del gazete Spirou, k' il î animéve les istweres di Jean
Valhardi, Spirou et Fantasio, Blondin et Cirage (k' ont stî ahivés dins l'
presse crustinne) et co Jerry Spring. Poy i moussa-st el gazete Pilote, wice k'
i va rprinde li dessinaedje di Tanguy et Laverdure des mwins da Uderzo et so des
sinnårios da Jean-Michel Charlier.

E 2004, on Muzêye Jijé a-st askepyî, ki prezinte si ouve, eyet l' cene di
bråmint d' ôtes k' on bouté avou lu a l' ådje d' ôr del binde d' imådjes bedje.

C' esteut çou k' on lome des bwès. I boutéve so les dessins di s' fré (come po
les Cayés Walons) u so des cis des ôtes (come po les “Contes d' aprandjire” da
Paul Moureau.

Joseph Gillain a-st enimådjî les 30 prumîs limeros des Cayés Walons (e 1937 pu
di 1940 a 1943), et des lives di des scrijheus des Relîs Namurwès k' ont rexhou
adon. Metans :



https://wa.wikipedia.org/wiki/Jean_Philippe_Legrand

Jean-Philippe Legrand (e walon, Djan-Flipe) a vnou å monde e 1976. I dmeure a
Ståvleu

Il a bouté eto avou André Lamborelle, come prezinteu del bate Mamjhele
lingaedje.

Come pasmint d' tins (foû do walon), i djowe del muzike et saveur les viyès
danses. Il a ddja stî scoleu al Fiesse ås danses d' Andanças, e Portugal.

Il a rtrové les creyåcions di s' grand-pere, et ovrer avou Marie-Thérèse Gaspard
(1927-2000), si grand-mere, et Françwès Duysinx.

Il boute co å djoû d' ouy so on live avou ces scrijhaedjes la, avou totes sôres
d' esplicåcions so l' walon d' Wene, li viyaedje di l' oteur.

Il a viké sacwants ans e Portugal, et låvå, aparfondi si idintité walone.
Sapinse lu, cwand on-z est a l' etrindjir, on parpinse çou k' on est
dvintrinnmint. Et ridiscovri ses raecinêyes.

Il est ene miete dismefiyant eneviè li rfondou, ca i vout aprume mwaitri li
walon d' après Ståvleu. La k' il a co l' ocåzion di l' ôre dilé des temoens des
viyaedjes avår la, loyîs a s' famile.



https://wa.wikipedia.org/wiki/Jean-Philippe_Aubry

Philippe Aubry (u Jean-Philippe Aubry) a skepyî li 5 di måss 1740 et mori li 29
di måss 1829.

Il a scrît al mwin e 1792 "Observations sur le patois du duché de Bouillon", li
prumî motî walon pol Basse Årdene. Cist ovraedje la a stî replaidî e 1878 divins
li Revue des Langues Romanes, 2inme rîlêye, tome 6 , pp 64-69, dizo l'
tite :"Dictionnaire du patois du Duché de Bouillon". Ci motî la est rprins sol
limero [S101] dins l' Djivêye des motîs do walon.

Di s' mestî, il esteut curé a Belvå-dlé-Bouyon. Dizo l' Ancyin Redjime, il
esteut cler al Coû Sovrinne di Bouyon. Do tins des Francès, i fourit on curé
djureu. Adon, i dvént mimbe del Soce d' Agricoûteure do dipårtumint des Årdenes.

Å Concordat, on saya del tchessî evoye del pårotche di Belvå, mins il î sepa
wårder s' plaece.

I va studyî bråmint les idêyes des filozofes, ey eto l' agricoûteure, li
forestreye eyet l' medcene. Il a stî onk des prumîs a mete les plokes ås efants.
I scrijheut sovint a l' abé Grégoire.



https://wa.wikipedia.org/wiki/Jean-Louis_Rode

Jean-Louis Rode (1897-1980), pus sovint lomé Djihan, c' esteut on scrijheu d'
arimeas et d' pîces di teyåte e walon.

I skepia li 11 d' avri 1897 a Hesta, dins ene famile di shijh efants. I n' fijha
ses scoles ki disj' a doze ans, la k' i cminça tot djonne a-z ovrer dins l'
minme mestî ki s' pa, ki fjheu des moulaedjes di såvlon.

E 1914, tins del prumire guere daegnrece, adon k' i n' aveut k' 17 ans; i s'
egadja come volontaire a l' årmêye, po disfinde li payis; i fjha tote li guere
eyet rçuva bråmint des medayes. I fourit dismobilijhî li 20 d' awousse 1919.

I cminça pa scrire bråmont des pîces di teyåte, ene dijhinne inte 1924 et 1928,
avou cénk k' ont stî eplaideyes, li restant si pierda dins ene incindeye. Ces
cénk pîces la ont stî djouwêyes bråmint des côps.

E 1929 i s' djoke di scrire e walon, ”po råjhons d' mestî” et n' riprindra ki
nouv ans après si pinsion, e 1966, po on concours metou so pîs på Royå Cavå
Lidjwès, soce k' il end esteut mimbe dispoy des razans. I wangna l' prumî pris.

Il esteut mimbe do Rweyål Cåvea Lidjwès, des soces La Wallonne, Auteurs Wallons
eyet Dicipes da Jules Claskin.

On relijhaedjes dis ses ouves fourit eplaidî pol «wallonne» e 1977, po les
ûtante ans d' l' oteur. Il est eto rprin dins l' antolodjeye Scrire.

eto, ene rivowe e 3 akes ey on prologue: ”Kéla-Fêra-Hesta” (djeu d' mot: kéle
afwaire a Hesta)



https://wa.wikipedia.org/wiki/Jean-Charles_Houzeau_de_Lehaie

Jean-Charles Houzeau de Lehaie (di s' plin no, Jean-Charles Hippolyte, Joseph
Houzeau de Lehaie) a vnou å monde a Avrè e 1820 (do trevén holandès). Il a morou
li 12 di djulete 1888 a Brussele.

Si biyografeye e walon a stî enondêye pa Jean-Pol Grandmont dins l' Rantoele l°
41 (2007).

Li Walonreye a yeu èn ôte efant dins l' monde di l' astronomeye : Georges
Lemaître.

Adonpwis, i dvént gaztî et intere come volontaire a l' Observatwere Rweyål di
Beldjike. Il î boute avou Adolphe Quételet disk' e 1848.

Cwand i leye ouve avou si ovraedje a l' Observatwere, i cwite li Beljike po l'
Grande Burtaegne. I voyaedje åd triviè d' sacwants payis d' Urope. I s' arestêye
a Paris dou çk' i dmeure ene cénkinne d' anêyes a travayî avou Abbadie.

E 1854, on l' rahouke el Beldjike po-z ovrer å Ministere del Guere. Il î faît
des rilevés topografikes do payis.

E 1856, il est lomé mimbe del section "syinces, fizike et matematikes" di l'
Academeye rweyåle di Beldjike. C' est ciste anêye la k' il eplaide si live
Histoire du sol de l' Europe.

E 1857, bén seur disbeli pa one nominåcion ki lyi shonne indjusse, il s'
ebarkêye pol Novele Orleyan.

Arivé sol tere amerikinne, i tchoezit l' rude vicaedje di piyonî et d' esploreu
etot dmorant èn astronome, on meterolodjisse et on zolodjisse plin d' alant.

Termetant, i boute eto come egadjî gaztî. E 1861, a poenne arivé, il est onk des
prumîs blancs a disfinde les droets des noers (lontins dvant Joseph Anciaux). Il
s' ritrove melé did près al guere di Secession. Pus tård, i dvént directeur del
prumire gazete sicrîte po les noers dizo l' tite e deus lingaedjes "New Orleans
Tribune - La Tribune de la Nouvelle-Orléans".

Ladvins, i scrît des clapants årtikes po l' abolixhaedje di l' esclavaedje. Mins
si manire d' ovrer et ses prijhes di pôzicion po les "Unionisses" l' oblidge a
moussî foû des Estats Unis po s' mete a l' abouche å Mecsike. Mins il î arive å
moumint di l' Espedicion do Mecsike. Adon, i doet rebizer evoye.

E 1868, i wangne li Djamayike et î lowe one pitite cinse dins ene cominålté
noere, nén lon erî d' Kingston. C' est did la k' i moenne sacwants sincieusès
spedicions so l' iye.

E 1876, Yopôl II lyi ofrixh li posse di deujhinme directeur di l' Observatwere
rweyål di Beldjike. I vout bén, et rintrer å payis et-z ataker a modiernijhî l'
Observatwere. Po cmincî, el va fé baguer di Sint-Djosse eviè Uke (1890).

E 1882, i va-st enonder les espedicions bedjes po corwaitî l' eclipe di Venusse.
I va lu-minme a San Antonio, e Tecsasse, et-z evoyî des pareys a lu a Sint-Djåke
e Tchili.

E 1883, i fwait on dierin voyaedje eviè l' Panama eyet l' Perou po-z atchever si
"Atlasse des Stoeles".

Il a dmoré a San Antonio en XVIth Range East (e Tecsassse), al Novele Orleyan
(el Louwiziane), a Matamoros (e Mecsike), a Filadelfeye (el Pensilvaneye) ey e
Ross View et Gordon Town (el Djamayike).



https://wa.wikipedia.org/wiki/Jean-Charles_Beno%C3%AEt

Jean-Charles Benoît (e walon : Djihan-Tchåle Benoet, Djan-Châle Bènwèt) a skepyî
li 12 di setimbe 1707, et mori li 12 di djanvî 1784.

Il est cnoxhou aprume po ene tchanson so les houzårs, k' est onk des prumîs
scrijhaedjes di belès letes do Payis d' Nameur. Mins on nd a rtrové des ôtes,
remantcheyes di sovnances des djins pa Jérôme Pimpurniaux e 1837 :

Li sordjant Benwet est rprins dins l' antolodjeye des powetes namurwès et dins
l' grosse antolodjeye da Piron.

Li boket "Les houzårs" a stî studyî dins l' memwere di licince da Suzanne Simon
(UCL, 1967). C' est ç' modêye la k' est publiyeye dins l' cours di Literateure
da Willy Bal (UCL, Leuven, 1974).

Jérôme Pimpurniaux cåze di s' vicåreye dins l' 15inme di ses Légendes Namuroises
(1837). Benoît sôrtixheut d’ ene pôve coulote, paret i. Mins, e 1754, il a
moussî dins l' bordjoezreye namurwesse. Dandjreus est ç' d’ adon k’ il a divnou
sordjant d' veye, ca faleut esse on bordjoes po bouter dins l’ administråcion
del veye.

I n’ aveut pont fwait di scoles mins il aveut bråmint d' l’idêye et del babeye
po-z adjinçner des comikes et hagnantès tchansons. I lzès scrijheut todi padzo
èn ôrmea. I les djheut a on poirteu ås saetchs k' elzès riscrijheut. Adon, ci-ci
endaléve avou ene tåve et s’ astamper so s' pirlodje a totes les coines des
rowes. I rapoûléve les djins et lzî tchanter li dierinne ouve då Sordjant. 

I s' sieve eto do Nén Durant Indicatif Erirece (tenawete avou ene cawete di
codjowaedje -i (Dji trovi, dji fi), tenawete avou -a (i m' hertcha)

Insi, tot djouwant avou troes tins (li passé compôzé, l' imparfait et l' passé
simpe), i rind s' racontaedje bråmint pus vicant, avou des sons pus varyîs. 



https://wa.wikipedia.org/wiki/J._Vrindts

Il a stî mimbe del Rweyåle Academeye di Langue et Literateure francesse di
Beldjike (mins djusse do 9 di måss å 16 di nôvimbe 1940).

A scrît bråmint des powezeyes e walon, ramexhnêyes dins "Les Boukets tot fwaits"
(1893), "Påjhûles rimeas" (1897), "Lingaedje et acsegnance des fleurs et des
plantes walons" (1898), "Vî Lidje" (1901), "Viyès airs et noveas resploes"
(tchansons, 1907), "Racontroûles et råtchåds" (1920).

A scrît eto on roman "Li pope d' Anverse" (1896), et 23 pîces di teyåte, ki les
pus djowêyes ont stî: "On djudi d' fiesse" (1887), "Madame Nonård" (1900), "L'
eritaedje" (1900), "Li siermint da Gretri" (1908 & 1928); "Li vî mestré" (sins
date).

Il a eto scrît del prôze nén racontrece : Lingaedje et acsegnances des fleurs et
des plantes.

Come fijheu d' årmonaks, il esteut dins les askepieus di l' årmonak des cwate
Matî (1894). Et l' aplaidî lu tot seu di 1906 a 1910.

Li Djôzef Vrindts esteut todi moussî come èn årtisse avou on flo ås racawetes,
si cawe d' oronde eyet si tchapea d' batlî. Eto, a divnou ene vicante paskeye di
l' istwere des vîs coulots d' Lidje: Sint-Foyin et Djudla Mouze.

Vrindts va divnou on modele des belès letes e walon. Djôr Simenon dirè, metans:
"Leyîz mu aprinde li mouwant lingaedje da Defrecheux et da Vrindts.

Les soces di belès letes lidjwesses, li Caveau Liégeois eyet La Wallonne, ki
skepièt e 1872 et 1892, endè vont fé leu mastoke. Li prumire va drovi on
souscrijhaedje publike po lyi fé fé ene posteure, ki serè metowe a l' aite di
Robiemont, la k' ele va siervi d' radjoû a mwints Lidjwès. (Mins li posteure a
stî hapêye e 1993).

L' anêye 1995 fourit rclamêye "anêye Vrindts", et les minmès soces di belès
letes vont vudî on ptit live avou tos scrijhaedjes so Djudla, k' i lomît
Floriliège.



https://wa.wikipedia.org/wiki/J._Schovaerts

José Schoovaerts (e walon, Djozé, so les fyis, Djozéwal), c' est on waloneu k' a
vnou å monde li 15 di djulete 1936 a Åjhô.

Dispu diviè 2000, il a scrît des tecses so totes sôres di sudjets e walon. Des
ratournaedjes di Belès letes, u di pinsêyes di des scrijhaedjes di filozofes,
ucobén des paskeyes erotikes, evnd.

Ses tecses e walon ont stî eplaidîs dins l' Rantoele gazete u co Coutcouloudjoû.
Mins l' Djozé Schoovaerts s' a purade publiyî so cogne infôrmatike, sol
Daegntoele, pal voye di s' gazete éndjolike Rabulets, et des waibes ki vont
avou.

Il a ratourné e walon et mete dizo l' cogne di bindes d' imådjes des
scrijhaedjes di filozofes et powetes etrindjirs come Nietzsche ("Insi djåzéve
Zaratoustra"), Machiavel ("Li Prince"), Stirner, Lao-Tseu, Shakbar, Descartes.

Di s' mestî, il esteut dessineu et spiroutî, aprume di caricateures. Eto, i
gåyote todi les pådjes di ses Rabulets avou des dessins et des bindes d'
imådjes. Il a stî eto gaztî et livrî.



https://wa.wikipedia.org/wiki/J._Pirot

Jules-Joseph Pirot, ki s' no d' pene, c' esteut Porti, on ricmaxhaedje des letes
di s' no , c' est on scrijheu e walon. I skepia a Djeve e 1877 et mora a
Esterhazy (Canada) (ki s' loméve, di ç' tins la, Kaposvar) e 1955. Il est eteré
dilé l' eglijhe ki les maçons d' Djeve avént basti e 1907. 

Il a scrît tot djonne, cwand il esteut co å Ptit Seminaire di Florefe, ene
pitite novele : "N' avoz nén veyou nos pourceas ?"

Divant d' endaler å Canada, i fwait parexhe on live di sovnances, mins k' i
rarindje a môde literaire. Si tite, c' est Les fåves da nosse viye mere. C' est
aprume des racontroûles di doûcès croeyances do vî tins.

Il est onk des råles escrijheus e walon k' åye sicrît sol payis la k' il aveut
abagué : li Sascatchewane e miercorin do Canada.

Ses scrijhaedjes e walon ki s' passèt e Canada ont stî rashonnés dins on live
Contes d' å lon et did près eplaidî e 1950.

I raconte des sacwès ki s' ont passé podbon ey eto des floricontes des djins did
låvå, inte di zels, li ci di l' Aiwe Qu'Appelle.

E Canada, Pirot aprinda sacwants lingaedjes etrindjirs, emey zels, li hongrwès,
pask' il a stî curé lontins a Esterhazy la k' gn aveut des cåkêyes di Hongrwès.
Il a minme sicrît on catrecime e hongue.

Lucien Léonard a-st eplaidî on live sor lu "Un littérateur wallon du Canada,
l'abbé J.-J. Pirot" (sins leu, sins date, diviè 1967).

"On monde sins frontires" da Gilbert Renson ki raconte, a môde di novele, li
vicåreye da Porti, dins "les cayés walons, 2007 (6), p. 179-183.



https://wa.wikipedia.org/wiki/J._Morayns

Jacques Morayns, c' est l' no d' pene da Adolphe Gonda, k' a skepyî ås Cahotes,
a Horion-Hozémont, li 3 d' måss 1914. C' esteut on scrijheu d' arimeas et d'
prôze-powezeye e walon. Il a eto scrît sawantès pîces di teyåte.

Il a eto fwait, avou Jules Lempereur, on motî walon francès, on franwal, ene
croejhete et on live di codjowaedjes di l' accint lidjwès.

Morayns fijheut ossu bén avou les soces di Lidjes ki les cenes di Nameur (Relîs
Namurwès), ki d' Tchålerwè ALWAC.

Il a rascodou toplin des pris ås bates di scrijhaedje des oteurs walons et do
Cavea Lidjwès.

Ses pîces di teyåte ont stî sovint djouwêyes å Triyanon. End a k' on stî
redjårbêyes pol radio.

Il est rprins dins l' Antolodjeye "Fleurs diyalectåles" (1975) et dins l'
Antolodjeye Scrire.

E 1980 «La Wallonne» eplaida-st ene ramexhnêye di sacwants di ses scrijhaedjes
dizo l' tite “Clignetes ås stoeles”.

Di s' mestî, il esteut scrijheu e francès. Il a fwait dipus d' deus cints romans
dins l' lingaedje da Voltaire.



https://wa.wikipedia.org/wiki/J._Mignolet

C' est lu l' prumî k' a eplaidî on live e walon après l' prumire guere
daegnrece : "Fleurs di brouwires" (1919). C' est tos arimeas.

Il a eto ratourné les Evandjîle da sint Mår (1934) et sint Luk (1937) et rascode
li prumire imprimateure po on scrijhaedje e walon. End a rexhou on tot ptit
live, "Li boune novele" (1940).

Li Djôzef Mignolet a stî bråmint marké påzès scrijheus francès, di Charles de
Vigny a Jean Rostand.

Si powezeye est zuvionêye di romantisse, la k' les djins waitèt todi d' ariver a
èn ideyål, ki ça soeye dins leus sintimints, dins leu rlidjon, u dins l' amour
del patreye. 

Djôzef Mignolet passéve si veye påjhirmint come rintî a Lidje, disk' e 1935.
Adon, i fwait do politikî, dins l' pårti "Rex", et passe pårlumintî e 1936.

Eto, i va fé avou ls Almands tins del guere di 40. E 1946, i serè codåné po
çoula, et on lyi rsaetchrè ses droets civikes.

Mignolet esteut camaeråde avou Maurice Piron. Il estént foirt grandiveus eneviè
les ptits scrijheus e walon. 

Si a-t i stî haeyi pås waloneus après l' guere. Li Pris del Veye di Lidje a
metou dins ses statuts di dveur prezinter on "certificat de bonne vie et
moeurs", paret i po-z espaitchî Djôzef Mignolet del rascode.



https://wa.wikipedia.org/wiki/J._Guillaume

Il aveut skepyî e 1918 a Fosse. Il a morou e 2001. On l' lome å pus sovint: "li
pere Guillaume".

Dins l' civil, il esteut djezwite, et professeur d' univiersité, a Lovén, pu a
Nameur.

Come sicrijheu, a-st eplaidî: des ramexhnêyes di rimeas: «Disk' å solea» (1947),
"Gregnes d' awousse" (1949), «Årzeye» (1951). Ces bokets la eyet des noveas
fourît rashonnés divins «Œuvres Poétique Wallonnes» (1989). On dierin
rascodaedje, «Padrî les hourêyes» a stî rpubliyî après s' moirt (2001 & 2012),
et tos ses scrijhaedjes, k' i lét lu-minme, ont stî metous so troes plakes lazer
(2003).

Li Djan Guillaume a pår candjî l' livea estetike del powezeye walone, tot
bastixhant ses powinmes so des imådjes, nén so des accions, avou on stîle foirt
ramassé: nén on mot d' trop. Å cmince, ci fourit ene pitite revolucion, et cwand
il a prezinté ses prumîs bokets azès Relîs Namurwès, i s' a fwait rwaitî
d' cresse.

Mins bénrade, ene trope di pus djonnes fijheus d' rimeas d' après Nameur
(Georges Smal, Victor Georges, Emile Gilliard, Lucien Somme) si vont fé
ecoraedjî et rcoridjî på Djan Guillaume.

Come ricwereu sol walon, Djan Guillaume a studyî et-z eplaidî les ouves da
Michel Renard, Georges Willame eyet Franz Dewandelaer, troes scrijheus d' après
Nivele.

Foû do walon, esteut eto on fén corwaiteu di des powezeyes e francès, inte di
zeles, les cenes da Nerval eyet Van Lerberghe.

tot seu dins l' oto di s' pa, k' i fjheut ene froedeure di tchén, Djan, 10 ans,
voet passer on mo ptit etermint, dins on ptit hamtea, å mitan des tchamps

Li powezeye da Jean Guillaume est dandjreus li cene k' est li dpus addé les
ptitès djins, tot s' siervant li dpus d' leu cauzaedje. 

Mins pacô, li scrijheu rishonne a on terorisse, distrujheu pol seu plaijhi d'
distrure…

Dins l' responda a Pierrot Dufaux (plake 1 des eredjistrumints d' ses ouves), i
ricnoxhe k' i n' såreut cåzer walon divant les djins k' i n' kinoxhe nén (pår el
radio). Dins s' tiesse, li walon est assoçné a on monde k' a disparexhou. C' est
dansdreus ciste idêye la k' i mostere, dins «Padrî les hourêyes» divins ces vers
ci (p. 20) :



https://wa.wikipedia.org/wiki/J._Goffart

Jean Goffart a skepyî a Djilî li 28 di decimbe 1953. I scrît e walon dispu 1981.

Di s' pasmint d' tins, i ramexhnêye des plakes di tchansons e walon. Il a ddja
come 4000 tites.

Il a-st eplaidî deus u troes powezeyes dins l' Bourdon. Mins s' cwera-t i
timpesse après des novelès voyes po « fé do walon », inte di zeles, les
dijhaedjes di powinmes so on fond d' muzike, les tchansons, li binde d' imådjes,
li radio.

Ses scrijhaedjes ont stî eplaidîs dins toplin di ptitès gazetes, come « Belgique
n° 1 » (Les avinteures da Meliye Lès-aventures da Mèlîye). C' est ç' no la ki va
rivni dins s' prumî roman scrît e rfondant carolo : Dji m' lome Meliye (2008).

Il a todi sôrtou des lives avou bråmint des imådjes, k' ont stî fwaits å pus
sovint pa Jacques Raes : "Les avinteures des droles di zebes" (1983), "On cokea
å solea" (1989), "Les avinteures da Ray Hure" (2000). Apus k' po « Nadilesse »
la k' c' est Michel Bagerius ki fourit l' prumî dessineu.

"Nadilesse", c' est ene rîlêye di 8 romans, escrîts e francès, mins avou les
dijhaedjes e walon. I fourît eplaidîs dins "La Nouvelle Gazette", a môde di
fouyton. Il ont stî cmincîs e 1994.

E 1999, i prodût ene plake lazer avou ene peclêye di grands nos do walon come
Claudine Mahy, Jany Paquay, Marc Keizer, Dino Forlane, li Ceke di teyåte e Walon
del Ronsåt, Pascal Heringer, Ghislain Nicolas et les Pinsamis, eyet co ds ôtes.
C' est lu k' end a scrît tos les tecses.

Djhan Goffart a stî onk des prumîs scrijheus e walon coinrece a ricnoxhe li role
ki li rfondou pôreut aveur dins li rvicaedje do walon.

E 2006, i cmince ene rîlêye di scrijhaedjes so les spôrts pol Rantoele gazete,
tot-z askepiant on novea persounaedje, li Ptit Louwis.

Djhan Goffart esteut mimbe di l' ALWAC (et rprins dins l' antolodjeye « Po les
dijh ans do ptit »). Il a eto stî mimbe del Rantoele, et scrire on boket do live
« Ké walon po dmwin ? ».

E 2016, il produjha ene sitroete plake avou des tecses powetikes, ey ene muzike
di fond, «Raecene».

Dispu 2004, il a rprins ene emission e walon al radio so Radio Quartz di
Sombrefe. C' est l' prumire emission e walon evoyeye so les fyis, et aschoûtåve
pattavå l' daegn.



https://wa.wikipedia.org/wiki/J._Gillain

Jijé, di s' vraiy no Joseph Gillain, esteut on rlomé spiroutî walon. I vna-st å
monde li 13 di djanvî 1914 a Djedene, et mori l' 19 di djun 1980 a Versailles el
France.

Ses parints, Eugène Gillain eyet Marie Doffagne, ont-st avou 7 ôtes efants,
Marie (1909), Paul (1911), Henri (1913), Joseph (1914), Albert (1916), Louise
(1918), Thérèse (1920) et Monique (1923).

Jijé fourit on soûmint del gazete Spirou, k' il î animéve les istweres di Jean
Valhardi, Spirou et Fantasio, Blondin et Cirage (k' ont stî ahivés dins l'
presse crustinne) et co Jerry Spring. Poy i moussa-st el gazete Pilote, wice k'
i va rprinde li dessinaedje di Tanguy et Laverdure des mwins da Uderzo et so des
sinnårios da Jean-Michel Charlier.

E 2004, on Muzêye Jijé a-st askepyî, ki prezinte si ouve, eyet l' cene di
bråmint d' ôtes k' on bouté avou lu a l' ådje d' ôr del binde d' imådjes bedje.

C' esteut çou k' on lome des bwès. I boutéve so les dessins di s' fré (come po
les Cayés Walons) u so des cis des ôtes (come po les “Contes d' aprandjire” da
Paul Moureau.

Joseph Gillain a-st enimådjî les 30 prumîs limeros des Cayés Walons (e 1937 pu
di 1940 a 1943), et des lives di des scrijheus des Relîs Namurwès k' ont rexhou
adon. Metans :



https://wa.wikipedia.org/wiki/J._Feller

Jules Feller fourit onk des prumî a bén vey kel walon, ci n' est nén fok li
lidjwès, et l' ricnoxhe come ene langue.

Il adjinçna, diviè 1900, li sistinme di scrijhaedje ki poite si no (sistinme
Feller), on maxhaedje di rîles fonetikes et di scrijhas analodjikes do francès,
mins avou bråmint d' aloyance divintrinne (årvier di sacwants ôtes sistinmes di
dvant). I serè-st eplaidî sol tite di Essai d' orthographe wallonne e Tome 41,
prumî live do B.S.L.L.W. (1901), pu diswalpé dizo l' tite Règles d' orthographe
wallonne e tome 41 deujhinme live (1902). I serè co on côp replaidî e moes d'
awousse 1905.

Li sistinme Feller va fini pa esse accepté pa tos les scrijheus do Payis Walon,
di cåze del reclame fwaite pal S.L.L.W..

Il aveut cmincî, avou Jean Haust, li Dictionnaire général de la langue wallonne.

I rashonna tos ses årtikes di linwince dins on live Notes de philologie
wallonne, eplaidî e 1912.

Jules Feller fourit li mambor da Martin Lejeune, et-z eplaidî ses ouves en on
spès live e 1923. Dins l' biyografeye do scrijheu, on pout lére ene pårteye di
ses idêyes so l' avançmint des belès letes e walon, a pårti d' l' ovraedje des
diccionairîs.



https://wa.wikipedia.org/wiki/J._Duysenx

C' esteut on scrijheu d' tchanson et d' operås e walon. Il askepia 1181 ouves,
aprume e walon, mins eto e francès a môde di Lidje: des tchansons, des operås,
des pîces di teyåtes (sovint en onk u deus akes, avou des tchansons).

"Cuzén Bebert" (1911) fourit li prumire operete e walon ki s' passe en èn ovroe
d' modisse, çou ki mostere ki les waloneus cmincèt tot doûçmint a s' ocuper des
målåjhminces des ptitès djins. Après, Djôzef Dwissin si loméve lu-minme
«l' oteur di “Cuzén Bebert”».

Après l' guere di 1914-1918, il a stî onk des stamons do Cåbaret Lidjwès. Si
operete "Li mårlî" (1924) a stî cmandêye på Teyåte Cominå Walon, ca "li Ptit
Dwissin", vikéve, après 1925, do mestî d' oteur copôzeu e walon (motoit li seu
cas dins l' istwere). Eto, i vindeut lu-minme ses abondroets et les ptits
livrets di ses pîces, avou tot on sisteme di vindince.

Ene ramexhnêye di ses tchansons a stî replaideye pal S.L.L.W. e 2000. Ene
cassete di "Cuzén Bebert" a rexhou dins les anêyes 1990, et ene plake lazer di
"Amours di Prince" dins les anêyes 2000.

A rilever, eto, kel Djôzef Dwissin a seu dner l' gosse do walon a s' fi,
Françwès, et a s' pitit-fi Marc. C' est l' seu cas di famile avou des scrijheus
e walon so troes djermêyes di djins.



https://wa.wikipedia.org/wiki/J._Dufrane

Joseph Dufrane a skepyî a Framriye li 23 d' decimbe 1833 ey a morou a Mont li 16
di decimbe 1906. C' esteut on scrijheu e picård borin.

Di s' mestî, il esteut dins l' houyreye, et divni l' directeur d' on gros
tcherbonaedje do Cinte.

Il a eto scrît des tchansons, li pus cnoxhowe, c' est "Èç n' est nén co
Framriye" (èn c' est nî co Framrîe).

Il a redjårbé troes pîces da Molière e walo-picård: Le cocu imaginaire, le
médecin malgré lui eyet le misantrope.

I pout esse riwaitî come l' enondeu des scrijhaedjes e borin. Il aveut cmincî pa
eplaidî troes ans en erote l' "Årmonak borin" (1880 a 1992).

Di 1885 a 1888, ses scrijhaedjes seront publiyîs dins ene gazete avanciveuse :
li Tambour-battant.

Si fi a rashonné totes ses ouves dins troes gros lives, eplaidîs e 1908 :
"Oeuvres de Joseph Dufrane". I cmince ddja a-z î eployî les rîles do tot djonne
sistinme Feller.

Po dire li veur, Djôzef Dufrane èn pout nén esse rindjî emey les scrijheus e
walon, ca l' diyaleke di Framreye est metou e mitan do Borinaedje, la k' on
djåze picård.



https://wa.wikipedia.org/wiki/J._Bertrand

Jacques Bertrand (e walon classike, on prononçreut : Djåke Bietrand), c' esteut
on scrijheu d' tchansons k' a skepyî li 18 di nôvimbe 1817 ey a morou li 30 di
djulete 1884.

I tchantéve voltî li payis d' Tchålerwè. Åresse, c' est l' prumî k' a-st eplaidî
des scrijhaedjes e walon dins cisse coine la del Walonreye.

I dmeure conoxhou long et lådje pa ene tchanson e francès "Pays de Charleroi" k'
a divnou li "tchanson nåcionåle" carolo. Mins il a scrît purade e walon. Inte di
des ôtès tchansons : Lolote.

Dispu 1984, li befrwè d' Tchålerwè soune totes les eures "Pays de Charleroi"; å
cwårt après l' eure; c'est "Racoulotans nos" ; al dimeye eure : "Sintoz come èm
cour bate", eyet å cwårt po l' eure: "El cwénzinne å Mambor".

I fourit fotografyî pa Prosper Bévierre diviè 1867. Ci portrait la divint foirt
rilomé. On ndè fjha ene plake havtêye so s' måjhon d' nexhance e 1924.

Si veye est ses tchansons ont stî studieyes pa Jules Lemoine, adon-pwis pa Jules
Vandereuse.

Des tchanteus come Bob Dechamps tchantént voltî les tchansons d' Jacques
Bertrand.



https://wa.wikipedia.org/wiki/J._Beaucarne

Julos Beaucarne (on djheut purade Djulosse) a skepyî a Brussele, li 27 di djun
1936. Il esteut des Scåsenes. C' est on scrijheu-tchanteu-compôzeu di tchansons
e walon, ey eto e francès.

Il a cmincî a tchanter e walon diviè 1970, des rprinjhes di des tchanteus
classikes come "Les sinistrés" (Jean Baguet) u "Lolote" (Jacques Bertrand).

Mins c' est purade l' arindjmint di "Li ptite gayole", ene tchanson populaire,
kel va fé cnoxhe long et lådje come disfindeu do walon. C' est l' tchanson e
walon k' a stî l' pus schoûtêye å monde.

Tot doûçmint, i s' va mete a redjårber des scrijhaedjes di des ôtes tchanteus,
inte di zels, Georges Brassens ("Merci bråmint de côps, Flamind", so
L'Auvergnat). Et fé des tecses k' i dit dvant ses tchansons, la k' i vout spåde
on messaedje umanisse. Djulosse esteut vormint èn ideyalisse.

Èn ôte di ces tecses la (Nous sommes 600 millions de francophones dans le monde)
est scrît e francès mins å coron, gn a l' fameuse fråze e walon

Avou l' arivêye des stroetès plakes, i va rfé ene ramexhnêye di ses ancyins
bokets brint e walon, mins sacwants e francès, dizo l' tite Li ptite gayole
(1997). "Li ptite gayole". Li prumire tchanson k' a dné l' tite del plake, "Li
ptite gayole", c' est ene viye tchanson k' il aveut rprins, et k' a divnou l'
essegne des tchansons e walon da Djulosse.

E 2000, i rexhe si prumire plake pår e walon, "Co ene rawete", la k' i gn a, ç'
côp ci, des tchansons rén k' da sinne (Les leus ont des tiesses di bedot), todi
a costé di redjårbaedjes di tchansons des ôtes (Les catedråles, Anne Sylvestre)
et di rassonraedje di viyès tchansons (Co ene rawete).

Mågré k' il a stî lontins, dins les anêyes 1970 li grand ambassadeur do
lingaedje walon, Julos Beaucarne nel saveut djåzer coranmint.



https://wa.wikipedia.org/wiki/J.M._Pierret

Jean-Marie Pierret est on rcwereu e diyalectolodjeye, prof d' univ (a l' UCL)
dins les romanes di s' mestî.

Il a cmincî ses rcwerances avou pa ene grosse teze so l' adjinçmint d' ene
måjhon e l' Årdene, kel tite, c' est: Etude dialectologique et ethnographique
sur la commune de Longlier; la maison rurale (Motlî Pierret so les måjhons a
Longuiè, riprins sol limero [S105] dins l' djivêye des motîs do walon).

Il a stî li mambor des rcweraedjes da Raymond Mouzon po-z emantchî on "Motî do
Tchestea". Si boute-t i asteure po mete tos les ramexhnés foyous so papî.

Il a acvierné ene sinteze so les scrîts sourdants del diyalectolodjeye do walon.
I prezinta l' ovraedje avou Jean Germain dins on papî lomé Introduction
bibliographique à la dialectologie wallonne, eplaidé e 1981 dins l' live
Dialectologie en Wallonie siné pa Michel Francard, Jean Germain, Luc Isaac eyet
Jean-Marie Pierret. (ISBN 2-87077-057-X).

I scrît voltî des spepieus corwaitaedjes di lives sol walon dins li rvuwe
«Walonnes».



https://wa.wikipedia.org/wiki/J.J._Dehin

Jean-Joseph Dehin a skepyî a Lidje e 1809, et-z î dhoter e 1871. C’ esteut onk
des prumîs scrijheus e walon.

I scrijha des ouves di totes les tires, come des tchansons, cråmignons, paskeyes
et des sinnetes.

I n' les rashonna nén, apus k' ene ramexhnêye d' arimeas, "Tchå et panåjhe", k'
a moussî foû e 1850. C' est ci live la ki fjha si rlomêyen, avou on monoloke
"Apolodjeye et critike di sacwants monumints d' Lidje", sicrît e 1852.

I scrijha co po l' Årmonak da Matî Laensberg di 1851 a 1854. Et-z aidî Françwès
Bailleux ratourner des fåves da Lafontinne.

I fourit dins les askepieus del SLLW e 1956, mins s’ endè rsaetcha bénrade, e
moes d' octôbe 1857, dandjreus pask’ i trovéve li soce ene miete grandiveuse por
lu. 

Ci fourit onk des meyeus fjheus d’ paskeyes di s’ tins. Dieudonné Salme djåze di
lu dins Li houlot. 

Di s' mestî, il esteut tchôdronî, pu ôrfeve. C' est tot-z espôzant ses ouves k'
il aveut rescontré Berandjî, et fé camaeråde avou lu. Dehin si loma dayeur li
«Berandjî d' Lidje».



https://wa.wikipedia.org/wiki/Istwere_do_rfondou_walon

Li rfondou walon, c' est on sistinme di scrijhaedje unifyî do walon, enondé pa
l' UCW eyet porshuvou et spårdou pa l' SNR Li Rantoele dins les anêyes 1990.

Li rfondou walon n' ehåye nén li prononçaedje do walon. Portant, a dater di
2009, on-z a eto atåvlé on "prononçaedje zero-cnoxheu".

Li mot "rfondou walon" (r'fondu walon) aparexhe pol prumî côp dins l' rivowe
"Singuliers" e 1993 dins èn årtike da Lucyin Mahin .

Li rfondou walon a stî enondé pa on papî da Jean Germain dins l' rvowe "Toudi"
ki date di 1989. I mostere kimint k' on pôreut prinde åjheymint ene pus lådje
oyowe po ene cwénzinne di mot (loukîz : Mapes ALW et rfondaedje). Il propôze
eto, al rissaetchete, li betchfessî ea.

L' idêye di rmete eshonne les mots des diferins accints do walon a tcheryî avou
l' adjinçnaedje do motî franwal "Walo +" (adjinçné pa Lorint Hendschel po l'
UCW, avou toplin des aidances). Li live rexhe e 1992 et pout esse riwaitî come
li mwaisse astoca des betchfessîs scrijhas "å" et "ô".

E 1993, li minme Lorint Hendschel eplaide on sillabusse : "Quelques propositions
sur l'établissement d'une langue wallonne écrite commune" ). I diswalpêye pår li
sistinme da Djan Djermwin avou les pus lådjes oyowes, mins boute des ôtès atuzes
come li cene des rîlêyes et des sorwalondes. I rfond eto les codjowaedjes, e-n
on sistinme ki poite co s' no ("Trokes da Hendschel").

E 1994, les mwaissès dnêyes sont diswalpêyes pa les rfondeus, inte di zels, les
prumîs "vraiys" betchfessîs scrijhas (k' i gn a nou sifwait scrijha e sistinme
Feller). Dj' ô bén : les betchfessîs ea et xh. Vénrè bénrade après li betchfessî
én. Gn ava eto : li prumire saye di motî walon-francès e rfondou (dins "Å
raploût-tot des walons et les prumirès rcwerances sol rifondaedje des
codjowaedjes et des betchetes et cawetes.

E moes d' måss 1995, l' UCW dimande a Lorint Hendschel di mete so pî on sincieus
raploû, a Mårcinele, po prezinter li rfondou. Les prumîs betchfessîs et sacwants
oyons (ey, cw, mw)

I n' dimorrè pus k' a spåde li novele ortografeye. Çou ki n' serè possibe ki pal
voye del Daegntoele, ca cåzu totes les soces pol walon vont rbouter l' atuze d'
on scrijhaedje ki n' riprezint pus l' accint di leu viyaedje.

Å e moes d' måss 1995, å raploû d' Mårcinele, gn a pont yeu d' vwès disconte di
l' idêye do rfondou walon. Mins dins les tournêyes d' esplicåcions da Lorint
Hendschel dins les diferinnès contrêyes, les scrijheus s' ont docô redivé
disconte tot candjmint a leus sistinmes ortografikes, rashious sol sistinme
Feller.

Li SLLW a metou des ahotes a tot çou ki s' rapoirtéve å rfondaedje, copurade
après li rlomé papî da Jean Lechanteur dins li rvowe "Wallonnes" e 1996. Dispu
don, et todi dpus disk' ås djoûs d' ouy (2010), tos les waloneus aloyîs al SLLW
sont clairmint espaitchîs di håbiter les rfondeus.

Li CLRE, après aveur diné on pris a on roman e rfondou (So l' Anuti, 1995),
ritourna cazake, et frinne des cwate pates et do muzea disconte do rfondou.

Do costé des soces di scrijheus, l' opôzucion å rfondou a divnou todi pus foite,
ostant après Lidje k' après Nameur et Tchålerwè. Li rfondou n' a parvinou a s'
afroyî on passaedje ki do costé del Basse Årdene.

C' est on miråke ki les Rantoelîs ont sorviké a totes les rascråwes, minme
ådvins di leu soce, et ki l' rifondou a stî spårdou pal Daegntoele. Gn a eto yeu
li voye des ratournaedjes éndjolikes k' a assaetchî des bouteus po li
rfondaedje.

E 2008, dins l' Libe Beldjike do 16 di djanvî, èn etnolodjisse, Francis Martens,
rimete cråndimint li rfondou a l' ABN. Mins dire k' i stofe dins ses bråyes.

E 2009, Jean-Marie Klinkenberg, dins èn årtike di "Télépro", dit k' i trove les
rfondeus coraedjeus.

Sacwantès sayes ont stî fwaites po n' passer ki pate a pates d' on walon
coinrece å walon pår rifondou. On-z a lomé ces scrijhaedjes la rifondants
walons. Insi, li roman Dji m' lome Meliye a stî scrît e "rfondant carolo".

On pôreut eto lomer "rfondant namurwès" li saye da Chantal Denis d' ehåyî
ortograficmint li walon d' après Nameur, çou k' (dins metans Kî çk' a touwé JFK
?).



https://wa.wikipedia.org/wiki/Istwere_do_rfondou

Li rfondou walon, c' est on sistinme di scrijhaedje unifyî do walon, enondé pa
l' UCW eyet porshuvou et spårdou pa l' SNR Li Rantoele dins les anêyes 1990.

Li rfondou walon n' ehåye nén li prononçaedje do walon. Portant, a dater di
2009, on-z a eto atåvlé on "prononçaedje zero-cnoxheu".

Li mot "rfondou walon" (r'fondu walon) aparexhe pol prumî côp dins l' rivowe
"Singuliers" e 1993 dins èn årtike da Lucyin Mahin .

Li rfondou walon a stî enondé pa on papî da Jean Germain dins l' rvowe "Toudi"
ki date di 1989. I mostere kimint k' on pôreut prinde åjheymint ene pus lådje
oyowe po ene cwénzinne di mot (loukîz : Mapes ALW et rfondaedje). Il propôze
eto, al rissaetchete, li betchfessî ea.

L' idêye di rmete eshonne les mots des diferins accints do walon a tcheryî avou
l' adjinçnaedje do motî franwal "Walo +" (adjinçné pa Lorint Hendschel po l'
UCW, avou toplin des aidances). Li live rexhe e 1992 et pout esse riwaitî come
li mwaisse astoca des betchfessîs scrijhas "å" et "ô".

E 1993, li minme Lorint Hendschel eplaide on sillabusse : "Quelques propositions
sur l'établissement d'une langue wallonne écrite commune" ). I diswalpêye pår li
sistinme da Djan Djermwin avou les pus lådjes oyowes, mins boute des ôtès atuzes
come li cene des rîlêyes et des sorwalondes. I rfond eto les codjowaedjes, e-n
on sistinme ki poite co s' no ("Trokes da Hendschel").

E 1994, les mwaissès dnêyes sont diswalpêyes pa les rfondeus, inte di zels, les
prumîs "vraiys" betchfessîs scrijhas (k' i gn a nou sifwait scrijha e sistinme
Feller). Dj' ô bén : les betchfessîs ea et xh. Vénrè bénrade après li betchfessî
én. Gn ava eto : li prumire saye di motî walon-francès e rfondou (dins "Å
raploût-tot des walons et les prumirès rcwerances sol rifondaedje des
codjowaedjes et des betchetes et cawetes.

E moes d' måss 1995, l' UCW dimande a Lorint Hendschel di mete so pî on sincieus
raploû, a Mårcinele, po prezinter li rfondou. Les prumîs betchfessîs et sacwants
oyons (ey, cw, mw)

I n' dimorrè pus k' a spåde li novele ortografeye. Çou ki n' serè possibe ki pal
voye del Daegntoele, ca cåzu totes les soces pol walon vont rbouter l' atuze d'
on scrijhaedje ki n' riprezint pus l' accint di leu viyaedje.

Å e moes d' måss 1995, å raploû d' Mårcinele, gn a pont yeu d' vwès disconte di
l' idêye do rfondou walon. Mins dins les tournêyes d' esplicåcions da Lorint
Hendschel dins les diferinnès contrêyes, les scrijheus s' ont docô redivé
disconte tot candjmint a leus sistinmes ortografikes, rashious sol sistinme
Feller.

Li SLLW a metou des ahotes a tot çou ki s' rapoirtéve å rfondaedje, copurade
après li rlomé papî da Jean Lechanteur dins li rvowe "Wallonnes" e 1996. Dispu
don, et todi dpus disk' ås djoûs d' ouy (2010), tos les waloneus aloyîs al SLLW
sont clairmint espaitchîs di håbiter les rfondeus.

Li CLRE, après aveur diné on pris a on roman e rfondou (So l' Anuti, 1995),
ritourna cazake, et frinne des cwate pates et do muzea disconte do rfondou.

Do costé des soces di scrijheus, l' opôzucion å rfondou a divnou todi pus foite,
ostant après Lidje k' après Nameur et Tchålerwè. Li rfondou n' a parvinou a s'
afroyî on passaedje ki do costé del Basse Årdene.

C' est on miråke ki les Rantoelîs ont sorviké a totes les rascråwes, minme
ådvins di leu soce, et ki l' rifondou a stî spårdou pal Daegntoele. Gn a eto yeu
li voye des ratournaedjes éndjolikes k' a assaetchî des bouteus po li
rfondaedje.

E 2008, dins l' Libe Beldjike do 16 di djanvî, èn etnolodjisse, Francis Martens,
rimete cråndimint li rfondou a l' ABN. Mins dire k' i stofe dins ses bråyes.

E 2009, Jean-Marie Klinkenberg, dins èn årtike di "Télépro", dit k' i trove les
rfondeus coraedjeus.

Sacwantès sayes ont stî fwaites po n' passer ki pate a pates d' on walon
coinrece å walon pår rifondou. On-z a lomé ces scrijhaedjes la rifondants
walons. Insi, li roman Dji m' lome Meliye a stî scrît e "rfondant carolo".

On pôreut eto lomer "rfondant namurwès" li saye da Chantal Denis d' ehåyî
ortograficmint li walon d' après Nameur, çou k' (dins metans Kî çk' a touwé JFK
?).



https://wa.wikipedia.org/wiki/Irlope

Li lursete (u: li daru, u: li mazowår, u: l' irlope), c' est ene biesse ki n'
egzistêye nén, mins k' on fwait acroere k' elle egzistêye a des djins d' doûce
croeyance, a des etrindjirs u a des efants.

Les mots "lursete" et "irlope" sont dandjreus fwaits a pårti des nos walons do
lurson (lurson + linete = lursete; irson ki galope = irlope.

Les cis k' î croeyèt si dmandnut inte di zels si c' est ene biesse avou des
plomes u des pwels, u des crins u des soyes. Est ç' kele rishonne a èn oujhea,
come ene coirnaye, u esse del coleur des pierots u des agaesses. Ubén a-t ele li
cogne d' ene coloûte u d' ene rinne.

Les lursetes sont bén cnoxhowes el Hesbaye ey å Condroz; li mazowår, c' est l'
biesse do Bork, l' irlope egzistêye (po rire) so Smwès; li daru, on l' tchesse
dins l' Tchestrolès ey el Gåme.

Li mot "daru" est spårdou totavå l' France eyet l' Swisse, pus sovint so l'
alomåcion : dahu. On vout k' ça soeye purade ene biesse di montinne, a môde di
boctin. Mins, el Hôte-Viene (France), metans, on dit k' i gn a des darus des
plins a costé des darus des tienes.

Li minme fåve d' ene biesse ås plomes et ås pwels est racontêye dins bråmint des
payis. Les mots po lomer li forveyowe biesse sont sovint on spotchî aplacaedje
di deus nos d' biesses. Metans : jackalope, ci sereut on jackrabbit (live) et
ene antilope. Noste irlope pôreut esse insi on irson-antilope. Ubén, on
irson-linote, et nosse lursete, dabôrd, on lurson-linete (poy k' on n' sait nén
si l' biesse a des ploumes u des pwels).

Li fåve est a mete dins l' categoreye "couyonådes" dins li rindjmint da Aarne et
Thompson.

Alez s' vey e splitchant motî po des linwincieusès racsegnes so les mots
lurcete, mazowår, daru, irlope.

(vîs cayés da G. Lucy; la kel fåve n' a nén stî fineye. Mins on-z advene ki c'
est l' rexhowe avou les strons å fond do saetch.)



https://wa.wikipedia.org/wiki/Ion_Creang%C4%83

C' esteut on linwincieus do roumin k' a skepyî e 1837, e l’ Moldaveye rouminne,
dins on viyaedje lomé «Humuleşti».

E 1859 i s’ a maryî avou l’ feye d’ on doyén, sins vormint vey li båshele trop
voltî, et s’ fé diyåcrer. Poy k’ il a yeu bråmint des rujhes avou s’ bea-pere k’
el zingléve, i s’ a plindou al årtchuveke, ki n’ elyi a nén dné råjhon. Co pé, e
1872, l’ årtchuveke a disdiyacré nost ome. Li hate pocwè on l’ a fotou al ouxh,
c’ est k’ il aléve å teyåte, il tchessive voltî ås coirnayes avou s’ fizik, i s’
copéve les tchveas, adon ki l’ årtchuveke esteut purade wårdiveus.

On sieke après k’ il a morou, il a stî fwait mimbe di l’ academeye di Bucaresse
après l’ moirt ; li sinode di l’ Eglijhe ortodosse rouminne aveut do må a co
poirter l’ disdiyacraedje di l’ ome so ses spales ; adon i l’ ont rmetou e rang
des diyåkes après l’ moirt, zels eto. 

Cwand li scrijheu a skepyî, i gn aveut nén co des nos d’ famile e ç’ payis la.
Al sicole on lyi a metou come no d’ famile Ştefǎnescu, d’ après l’ pitit no di
s’ pa Ştefan. Mins ça n’ a nén ahåyî å scrijheu, et il a prins come no d’ famile
li spot di s’ grand-pere do costé di s’ mame : Creangǎ = « coxhe ». Si spot da
lu, c’ esteut Popa Smântânǎ = « Curé Crinme ». 

Il a stî onk des cias k’ a saetchî les letes eslåves foû do lingaedje roumin, et
scrire li roumin avou les letes latenes. Il a eto rexhou l’ prumî live di scole
po les efants e roumin.

L’ ome a stî croejhetlî, il a-st aidî les scolêyès djins a passer d’ on sistinme
di scrijhaedje a èn ôte.

Mins, foiravant, come diccionairî, i pinséve k’ i faleut å lingaedje roumin d’
mete eshonne tos les mots d’ totes les plaeces la k’ on cåzéve roumin. Les cias
k’ on vnou après lu ont yeu ptchî d’ taper evoye tos les mots trop coinreces, et
lzè rplaecî avou des mots francès, et s’ disroumanijhî l’ roumin.

Il a scrît bråmint des fåves, mins s’ mwaisse live, c’ est «Amintiri din
copilǎrie», « Rimimbrances di djonnesse », k’ a rexhou e 1892. Il a stî ratourné
e walon pa Djôr Sfasie e 2014. 



https://wa.wikipedia.org/wiki/Intr%C3%A5yaedje

Li treråyaedje ou intråyaedje (on dit eto : aclairixhaedje, asclairixhaedje,
raclairixhaedje, rasclairixhaedje, distoclaedje, distroclaedje, ploctaedje,
dispårtixhaedje) d' on semé, c' est l' råyaedje di sacwants djetes po k' les cis
ki dmornut crexhexhe mî.

C' est ene operåcion corante po les betråles, les raecenes, les agnons semés a
roye.

On treråye cwand les betråles ont cwate doets (5 cm). Mins s' i gn a bråmint des
crouwås, i fåt asclairi pus yeure. Plamor ki les betråles vont crexhe pus hôte,
pu, on côp distrokêyes, vont motoit flaxhî.

Li treråyaedje si fjheut sovint e famile. Li pa (lomé "plaeceu") va passer l'
razete po leyî des trokes di deus troes plantes. Après, li mame et les efants, a
djno, vont discopler, po ndè leyî k' ene.

C' esteut l' ovraedje li pus veyou-evi pa bråmint des efants des campagnes,
soeye-t i dins les payis avou des betråles å souke (Hesbaye, Roman Payis),
soeye-t i ôte pårt po les betråles-fôraedje (Condroz, Årdene, Fagne, Fåmene,
Payis d' Heve).

Les betråles råyeyes på treråyeu ou pås discopleus si lomnut des treråyes. On
les pout rprinde po rplanter s' i gn a des mankes.

I fåt fé on prumî aclairixhaedje ås sapinires après 25 ans.(a-z aveuri) Les
asclairis n' ont pont d' valeur. Pu on deujhinme après 30-35 ans. On lzès pout
vinde ou fé do bwès d' tchåfaedje.



https://wa.wikipedia.org/wiki/Imprimeu

L' imprimreye, c' est l' tecnike li rprodujhaedje di lives d' ene manire
mecanike.

Divant Gutenberk, gn aveut ddja di l’ imprimaedje pa blok di letes, totsu bén el
Chine k’ e l’ Urope. Gutenberg va diswalper cwate ponts do sistinme d’
imprimaedje, po l’ rinde capåbe di produre des contrumasses di lives so waire di
tins, et avou on bon rzultat.

Dispu l’ 15inme sieke, les Coreyins avént ddja on sistinme d’ imprimaedje avou
des caracteres di fier. L' imprimreye a stî bråmint amidrêye pa Johannes
Gutenberg (on dit sovint k' c' est lu k' l' a-st edvinté). Li prumî live foirt
rilomé imprimé avou les usteyes da Gutenberg, ci fourit li Bibe da Gutenberg.

Gutenberk amidra tchaeke di ces cwate ponts la, po-z aveur on rade produjhaedje
di bråmint des lives di boune tinowe. 

Ci n' est ki dins les anêyes 1990 ki les imprimeuses éndjolikes vont divni les
seules eployeyes tatavå l' Daegne.

E 13inme sieke, les Chinwès estént bråmint pus avancîs ki les Uropeyins. L'
Urope ni va divni li cinte do diswalpaedje del djin k' a pårti do 16inme sieke,
et i shonne ki c' est gråce å spårdaedjes des lives ki n' esta possibe k' avou
des toplin des imprimreyes tocosté. 

Sacwants lingaedjes ont polou esse rifondous avou l' arivêye di l' imprimreye.
Dins ç' tchena la, on mete sovint l' almand, pal voye di l' eplaidaedje del Bibe
dins çou ki s' va lomer hôt almand.

Sifwaitmint, on vout k' l' inglès åye sitî ehåyî pa èn imprimeu d' Londe lomé
Claxton.



https://wa.wikipedia.org/wiki/Imprimaedje

L' imprimreye, c' est l' tecnike li rprodujhaedje di lives d' ene manire
mecanike.

Divant Gutenberk, gn aveut ddja di l’ imprimaedje pa blok di letes, totsu bén el
Chine k’ e l’ Urope. Gutenberg va diswalper cwate ponts do sistinme d’
imprimaedje, po l’ rinde capåbe di produre des contrumasses di lives so waire di
tins, et avou on bon rzultat.

Dispu l’ 15inme sieke, les Coreyins avént ddja on sistinme d’ imprimaedje avou
des caracteres di fier. L' imprimreye a stî bråmint amidrêye pa Johannes
Gutenberg (on dit sovint k' c' est lu k' l' a-st edvinté). Li prumî live foirt
rilomé imprimé avou les usteyes da Gutenberg, ci fourit li Bibe da Gutenberg.

Gutenberk amidra tchaeke di ces cwate ponts la, po-z aveur on rade produjhaedje
di bråmint des lives di boune tinowe. 

Ci n' est ki dins les anêyes 1990 ki les imprimeuses éndjolikes vont divni les
seules eployeyes tatavå l' Daegne.

E 13inme sieke, les Chinwès estént bråmint pus avancîs ki les Uropeyins. L'
Urope ni va divni li cinte do diswalpaedje del djin k' a pårti do 16inme sieke,
et i shonne ki c' est gråce å spårdaedjes des lives ki n' esta possibe k' avou
des toplin des imprimreyes tocosté. 

Sacwants lingaedjes ont polou esse rifondous avou l' arivêye di l' imprimreye.
Dins ç' tchena la, on mete sovint l' almand, pal voye di l' eplaidaedje del Bibe
dins çou ki s' va lomer hôt almand.

Sifwaitmint, on vout k' l' inglès åye sitî ehåyî pa èn imprimeu d' Londe lomé
Claxton.



https://wa.wikipedia.org/wiki/Impreu_%C3%85gusse

L' Impreur Ågusse (Caius Octavius, poy Caius Julius Caesar Octavianus Augustus,
poy Imperator Caesar Divis Filius Augustus), esteut d' aprume lomé Octåve poy
Octåvyin, i vna-st å monde e 63 dvant Dj-C. eyet mori e 14 après Dj-C., ci
fourit li prumî impreur romin.

C' esteut li ptit-neveu da Djule Cezår, ki l' va adopter. Après l' moudraedje da
Cezår, Ågusse moenne li payis avou Mår Antoenne eyet Lépide, ki fjhèt a zels
troes li deujhinme Triyumvirat.

Après aveur wangnî siconte di Mår Antoenne al batreye d' Actium e 31 divant
Dj-C., i prinda tot l' povwer eyet divni li prumî impreur romin e 27 divant
Dj-C. cwand l' Senat romin li dene li tite d' Ågusse (Augustus).

Ci tite la est ene miete a pårt. D' après l' uzance rominne, c' est on no metou
ki s' vént radjouter å no d' on djenerå k' a stî wangneu ey agrandi l' teritwere
di Rome, et sovint ci no metou la est basti sol no do peupe k' a stî vincou.
Insi par egzmpe På-Emile riçujha l' no di Macedonicus après k' il ourit concwis
li Macedwene. Mins, adon k' ces nos metous la estént purmint layikes, li mot
Augustus n' esteut normålmint eployî k' po les dius. Çoula vout dire li ci
k' acrexhe. Avou ç' tite la on djheut do côp k' Octåve esteut l' ci k' acrexheut
sins djoke l' agger publicus.



https://wa.wikipedia.org/wiki/Impire_Romin_Djermanike

Li Sint Impire Romin Djermanike (ou Sint Impire Romin ou co djusse Sint Impire),
c' esteut-st èn eshonna politike di sacwants payis del mîtrinne Urope, k' a
cmincî el Moyinådje et k' a duré disk' e 1806, et ki tos les bokets del futeure
Walonreye (åré Tournai) estént dvins.

Mågré s' no l' Sint Impire ni fourit måy peurmint tîxhon. Gn aveut, dispoy li
cminçmint, des Walons, et des ôtes peupes avou des lingaedjes laténs u slåves.
Gn aveut ene foite idêye rilidjeuse (did la l' addjectif di "sint") ki
rashonnéve les diferins payis mimbes. Foû di ç' costé rlidjeus la, l' Impire
ravizéve ene miete çou k' est l' Union Uropeyinne d' asteure. C' esteut li rwè
d' Almagne k' aveut l' tite d' Impreur.

Tos les Estats d' l' Impire estént rprezintés å pårlumint. Li tchedje d'
Impreur, ni passéve nén di pere a valet, mins tchaeke Impreur esteut tchoezi pa
les "Grands Elijheus" (al comince c' esteut les tchîfs des cénk pus consecantès
tribus tîxhones: les Francs, les Sacsons, les Bavarwès, les Souwåbes et les
Turindjîs). L' Impreur ni poleut måy decider des lwès lu-minme. C' esteut li
pårlumint d' l' Impire, wice ki tos les Payis d' l' Impire avént des sidjes, kel
fijheut.

Les Payis d' Impire, c' esteut tos les dislaxhîs payis ki n' avént å dzeu
d' zels nole ôte otorité, åré l' Impreur lu-minme: ladvins, gn aveut des
Dutcheyes (come li Dutcheye do Lussimbork), des conteyes (li Conteye di Lô), des
principåtés (Principåté d' Chimai), pa des côps minme des rweyåmes (li Prûsse),
des teritweres d' eglijhe goviernés pa on Prince-Eveke (li Principåté d' Lidje),
des teres di tchevalîs d' Impire, et les frankès veyes.



https://wa.wikipedia.org/wiki/Ibn_Khaldoun

Ben Xhaldoun (en arabe ابن خلدون, Ibn Khaldun), kel no etir, c' est Abderahman
Ibn Mohammed Ibn Khaldun, c' esteut on scrijheu en arabe. Et on filozofe et èn
istoryin. Il est eto rwaitî come li pere del sociolodjeye.

Il a vou å monde li 27 di may 1332 a Tunisse; il a dhoté li 19 di måss 1406 å
Caire.

Si mwaisse live si lome "Al Mouqaddima" (li prezintaedje, li dvant-z-ouve). C'
est ene divize so l' istwere di tos les peupes del Daegne et des des
civilizåcions, toirtcheye come divant-z-ouve d' on pus spès live so l' istwere
des Arabes, mins k' i n' a måy sicrît. Ciste estude la va esse riwaiteye come li
prumî mwaisse ovraedje di sociolodjeye.

C' est onk des prumîs a-z aveur cotuzé les rapoirts inte li rlidjon et l' estat.
I s' dimande si, ezès payis ki n' shuvèt nén li lwè del rilidjon muzulmande, gn
a moens di djustice ki dins les payis muzulmans, la kel droet est saetchî tot
droet foû di l' Alcoran. Et responde ki nonna, tot tuzant al Chine et a l' Inde.



https://wa.wikipedia.org/wiki/Hugo_Chavez

Hugo Rafael Chávez Frías (prononcî e walon Ougo Tchavesse) a vnou å monde li 28
di djulete 1954 a Sabaneta, estat di Barinas, ey a morou li 5 di måss 2013).

C' esteut li prezidint do Venezwela eyet l' moenneu del revolucion bolivaryinne.

Ses parints, Hugo de los Reyes Chávez eyet Elena Frías estént ambedeus mwaisses
di scole, mins il a bråmint viké avou s' grand-mame. Di ptit i voleut esse
djouweu d' båze-bale, et c' est po çoula k' i moussa a l' academeye militåre,
mins låvå i prinda gosse al cårire militåre. Il a eto stî maryî deus côps et a
cwate efants.

E 1982, i va fonder clandestinmint avou ds ôtes camaerådes li Movmint Bolivaryin
Revolucionåre-200 (MBR-200), on movmint di hintche eyet patriyotike. Ci movmint
saya e 1992 di fé tchair li govienmint k' aveut saetchî å fizik so les djins; i
n' reyussixha nén, mins çoula li dna ene foirt grande populartisté amon les
djins, eyet divni l' 53inme prezidint do payis tot wangnant les vôtaedjes do 6
di decimbe 1998, eyet enonder insi l' revolucion bolivaryinne.

Al fén des anêyes 1980, li prezidint venezwelyin d' adon, Carlos Andrés Pérez,
mete en alaedje on paket d' mezeures neyoliberåles oblidjî på Fonds Manoyrece
Eternåcionå (FMI).

Li consecwince di çoula ci fourit des rhôssaedjes di tos les pris et ene grande
målåjhisté d' viker, k' ont-st arivé l' 27 di fevrî 1989 a ene revole populaire
a Caracas, kinoxhowe come li Caracazo. C' est adon ki l' prezidint Carlos Andrés
Pérez dene l' ôre a l' årmêye di reprimer di totes foices les revoles, et i gn
ourit des meyes di moirts (on esteme a 3.000 moirts, mins on n' a nén l' nombe
egzak, la k' les cadåves ont stî eterés dans des comonès fosses). Cist ôre la di
saetchî å fizik so les djins a leyî on foirt måva gosse dins l' årmêye.

C' est dzo ciste airance sociåle la ki, li 4 di fevrî 1992, on groupe di sôdårds
do MBR-200, emey zels Hugo Chávez, fijha on côp d' Estat siconte di Carlos
Andrés Pérez.

Li côp n' a nén reyussi, et adon Chávez dimande po cåzer al televuzion po
dmander a ses camaerådes di dpoizer les åres, po n' nén k' i gn åye pus di
moirts po rén. C' est adon k' i fjha on ptit cåzaedje d' ene céncwintinne di
segondes ki divna-st istorike; paski po cmincî i prinda l' etire responsåvisté
di çou ki c' esteut passé, çou k' esteut on candjmint avou l' dujhance
tradicionele dins l' politike venezwelyinne ki nolu n' ricnoxheut si
responsåvisté. Et poy, i djha eto ki les såmes k' il avént, i n' avént nén polou
î ariver, « pol moumint » (por ahora).

I gn ourit co ene deujhinme saye di fé toumer Carlos Andrés Pérez, li 27 di
nôvimbe del minme anêye, mins çoula eto fjha berwete. Emey les dimandes di cisse
deujhinme saye i gn aveut l' dimamnde di liberer Chávez.

E 1994, li noû prezidint Rafael Caldera, k' aveut stî vôté pask' il aveut sintou
les candjmints et promete di liberer les cis k' s' avént revolé e 1992, tina s'
promesse e cloya l' porcès siconte di Chávez et des ôtes.

On côp libe, Hugo Chávez kiminça a mete so pî on movmint politke po fé ene
novele consitutcion, li Movmint Cénkinme Republike (MVR, çou k' e castiyan si
prononce parey ki MBR). I prinda les voyes do payis ey aler tot avå cåzer avou
les djins, po vey çou k' i vlént ey espliker si idêye di houkî ene Assimblêye
Nåcionåle Constitouwante po rbasti on novea cåde politike et sociå pol payis,
tot s' aspoyant so les idêyes do ero d' l' indepindince, Simón Bolívar.

Åzès eleccions prezidincieles di 1998 il est candidat pol MVR, eyet avou l'
aspoyaedje di bråmint ds ôtes pårtis d' hintche (å Venezwela sacwants pårtis
polèt aveur on minme candidat); eyet li 6 di decimbe 1998 vo l' la ki wangne lon
pa dvant les candidats des deus pårtis tradicionels COPEI eyet AD ki s' avént
pårtaedjî l' pouvwer les 40 anêyes di dvant. Ci fourit l' comince di çou k' on
lomreut li Revolucion bolivaryinne.

Come el aveut prometou, i fjha-st on decret po mete so pî on referendom eyet
dmander åzès djins s' il estént d' acoird di riscrire li constitucion. Come li
response fourit pôzitive, on vôta adon po tchoezi des rprezintants po ene
Assimblêye Nåcionåle Constitouwante, eyet co èn ôte referendom po saveur si les
djins acceptèt ou nén l' nouve constitucion, ki fourit-st insi asprovêye li 16
di setimbe 1999.



https://wa.wikipedia.org/wiki/Houlo

1. pitit crestea des deus costés d' ene voye, d' ene aiwe. F. talus. >> fé les
pôs dins les hourêyes: tuzer ene sacwè ki n’ si pout. F. bâtir des châteaux en
Espagne. >> hourêye di nive: consire.

2. troclêye di sacwants bouxhons. ene hourêye di côrîs°. On dit eto : toupet,
sitoclêye; loukîz a : bohêye. F. bouquet.

Etimolodjeye : cawete -êye (çou k' i gn a sol "heure") u pårticipe erîrece prins
come no d' on forveyou viebe "hourer", mete a môde di heure.

| hourlea [o.n.] hourêye (talus). On-z aveut avadjî l' hourlea po poleur aler a
nosse tchamp. (H. Forir) est boirdé pa cwate gros hourleas: li Porea, l' Horzea,
li Fayijhea et Tchantî (Louis Grandmont). F. talus. >> Inte les hourleas: no d'
ene plaece di Mårcin. >> e Gros Hourlea (so plaece: ouria): no d' ene plaece di
Céle.

| houreus, houreuse [addj., purade padvant] ki fwait houri (dressî les poys, di
peu, di froed). Les swerêyes estént bråmint pus houreuses (Guillaume Smal).
Loukîz a: friskete. F. frais, rafraîchi.

3. pitite faxhene fwaite avou li dbout des coxhes, copurade les rames di beyôle.
On dit eto : veloûte. F. fagotin.



https://wa.wikipedia.org/wiki/Horl%C3%A9

1. pitit crestea des deus costés d' ene voye, d' ene aiwe. F. talus. >> fé les
pôs dins les hourêyes: tuzer ene sacwè ki n’ si pout. F. bâtir des châteaux en
Espagne. >> hourêye di nive: consire.

2. troclêye di sacwants bouxhons. ene hourêye di côrîs°. On dit eto : toupet,
sitoclêye; loukîz a : bohêye. F. bouquet.

Etimolodjeye : cawete -êye (çou k' i gn a sol "heure") u pårticipe erîrece prins
come no d' on forveyou viebe "hourer", mete a môde di heure.

| hourlea [o.n.] hourêye (talus). On-z aveut avadjî l' hourlea po poleur aler a
nosse tchamp. (H. Forir) est boirdé pa cwate gros hourleas: li Porea, l' Horzea,
li Fayijhea et Tchantî (Louis Grandmont). F. talus. >> Inte les hourleas: no d'
ene plaece di Mårcin. >> e Gros Hourlea (so plaece: ouria): no d' ene plaece di
Céle.

| houreus, houreuse [addj., purade padvant] ki fwait houri (dressî les poys, di
peu, di froed). Les swerêyes estént bråmint pus houreuses (Guillaume Smal).
Loukîz a: friskete. F. frais, rafraîchi.

3. pitite faxhene fwaite avou li dbout des coxhes, copurade les rames di beyôle.
On dit eto : veloûte. F. fagotin.



https://wa.wikipedia.org/wiki/Henri_Petrez

Henri Pétrez, on scrijheu e walon, sipoté el Baron d' Fleuru a skepyî e 1886 et
mori e 1967.

Il a moussî dessineu dins ene casrolreye a l' ådje di 13 ans. I va aprinde a
scrire e walon avou Jean Wijns et rexhe docô des pîces di teyåte eyet des
tchansons. Li prumire did zeles, "On concours di galants", fourit ene operete,
djouwêye e 1909. I moussa-st a l' A.L.W.A.C. e 1908 et ås Relîs Namurwès e 1920.
Il a bråmint eplaidî dins l' Bourdon. E 1948, i vude on limero des Cahiers
Wallons rén k' por lu, avou deus ramexhnêyes di powinmes "L' an cwarante" eyet
"Fleurs et fruts". On rmete ça e 1953 et c' est "Moman" ene longue powezeye po
s' mame.

Mins Hinri Pétrez, c' est aprume les "Fåves do Baron d' Fleuru", des fåves ki li
prumire volêye mousse foû e 1928, li deujhinme e 1933, li troejhinme e 1950, li
cwatrinme e 1956 eyet li cénkinme e 1999, après si moirt. C' est des fåves å pus
sovint a môde da Lafontinne avou des biesses, mins måy ricopieyes so Lafontinne.
Li deujhinme eyet l' cénkinme volêye sont wårnis di beas dessins e coleur da
Elizabeth Ivanovsky.

Si a-t i scrît troes lives di prôze: "Fleuru dins m' vicåreye", publiyî e 1960,
eyet "Tambu Tambe, blanc negue" et "Mi testamint di scrijheu", les deus
dierinnes nén eplaideyes. A stî relî come mimbe del S.L.L.W. e 1932 et a
rascodou li pris do govienmint po "Fleuru dins m' vicåreye" e 1962.



https://wa.wikipedia.org/wiki/Havr%C3%A9

Avrè (fr: Havré, vaila on prononce Âvrè), c' est èn ancyin ptit ban del
Walonreye, e payis picård, rebané avou Mont.

Å 12inme sieke, li signeurreye d' Avré a stî dnêye pa l' conte do Hinnot å
tchesturlin d' Mont a tite ereditaire po les tnants di cisse tchedje la.

Après l' prumire brantche des Avrè, li signeurreye a passé successivmint ås
Ingui (Enghien), ås Harcourt, ås Dunois, ås Longueville et po fini ås Croy ki l'
ténront disk' al fén do vî redjime.

Ça a stî ene pitite comene ritche do 19inme sieke disk' ås anêyes 1950, avou ses
bwès, si rafinreye di sé, si taenreye, si fabrike di toubak, si fabrike di noere
poure po les cartoutches, si verreye, ses cårires di fosfate mins ossu et
surtout ses tcherbonaedjes ki dnént di l' ovraedje a pus di 1000 djins, omes et
femes.

E 1960, cwand l' dierin tcherbonaedje a tapé l' ouxh sol beur, li viyaedje s'
a-st edoirmou po divni on viyaedje dortwer po les djins ki vont ovrer a
Brussele, a Mont et a Tchålerwè.



https://wa.wikipedia.org/wiki/Haust

Jean Haust (10 di fevrî 1868 - 24 di nôvimbe 1946) fourit-st onk des pus grands
rcwereus sol walon k' i gn euxhe avou. I pout esse riwaitî come li pere des
studiaedjes modienes sol walon, poy k' i scrijha 297 papîs u lives sincieus so
ci lingaedje la.

I skepia a Vervî, la k' il a-st oyou l' walon sol rowe, des gaméns di si ådje,
ca ses parints nel djåzént nén.

Tot rcwerant après les mots walons, les cis des scrijhaedjes et les cis des
cåzeus, il asprouve, a tot côp bon, di trover leu-z etimolodjeye, on mestî k' el
va fé préjhî long et lådje come on fén cnoxheu del diyalectolodjeye del Bijhe do
dominne galo-roman.

Tantea k' on lyi ofrixh li tcheyire di diyalectolodjeye romane (askepieye por
lu) a l' univiersité d' Lidje (1921-1938), ki va siervi d' modele po les ôtès
univiersités.

Portant, end a des cis, come Robert Grafé k' ont rilevé sacwants flotches dins
les etimolodjeyes da Haust. Il aveut sovint ptchî di vey on sourdant tîxhon k'
on sourdant latén.

A bråmint fwait po mete so pîs li soce "les Amis de nos dialectes", po sayî di
rashonner tos des waloneus ki boutént tchaeke di s' costé; mins ki dmorént a
Brusselle: M. Moreau , M. Marchal eyet J.A Dupont et Jules Herbillon. I fourit
eto on fel poûssant po l' askepiaedje del rivowe "les dialectes belgo-romans"
kel prumî limero, ci fourit e prumî troemoes 1937.

Deus grandès cwålités uminnes da Djan Haust: èn nén todi dire åmen ås cis k' ont
scrît ene sacwè divant lu, et tni do cas des cåzeu(se)s ki lyi evoyént des
racsegnes so l' walon d' ene sadju ­­— ses temons —, et todi citer leu no. Sins
rovyî l' leyî padrî lu ene peclêye di shuveus(es) k' alént continouwer s' bouye.

Li flåwisté di l' ouve da Haust, k' aléve esse li cene di tos les waloneus å
20inme sieke, ça a stî di n' nén s' ocuper do tot do fé rcåzer et raprinde li
walon, et di nel nén rwaitî come on lingaedje (i n' eploye dins ses scrîts fok
les mots patois et dialecte).



https://wa.wikipedia.org/wiki/Harpe_%C3%A5s_toutches

Li harpe ås toutches ou violon ås toutches, c' est èn instrumint d' muzike
suwedwès ås coides frotêyes, lomé låvå « nyckelharpa ».

Ele sont frotêyes avou èn airçon, come on djowe so on violon. Mins li
tcherpintaedje di l' harpe å toutches el fwait rshonner pus a ene vierlete k' a
on violon.

Les ptitès pîces di bwès, les toutches, fwaiynut come les doets so les coides d’
on violon. Cwand on mete si doet so ene toutche, ele vént sol coide et l’ fé pus
coûte.

Adon, on va dveur fé les schinons (les arondis costés del caisse). C’ est des
finès plantches d’ a pô près 2 milimetes, fwaites avou do crolé bwès d' cok.

Après l’ caisse, gn a l’ tåve, ki doet esse bén bén plate. Pol loyî å schinon,
on mete on sconte-schinon. Po bén plaker les deus eshonne, sacwants lutîs come
Willy Marchal picèt les deus plantches avou des picetes al bouwêye, eyet bråyler
les picetes avou des elastikes ki les bierdjîs metnut po scawer les bedots.

Dizo les mwaissès coides, gn a shijh « coides simpatikes ». Si on fwait on son
del minme waxhlire ki tchaeke di zeles, ele si metnut a djouwer totès seules. C’
est l’ atuze del resdondixhance acoustike.

Li son est pus gråve ki l’ violon. I saetche so èn alto. Et a des moumints k’ i
gn a, a cåze di ces coides la ki resdondixhnut, c’ est cåzu ene violoncele. 

On l' pout tni avou ene aurtale, a môde di guitåre. Oudon-bén so ses djnos, come
ene vierlete.



https://wa.wikipedia.org/wiki/H._Petrez

Henri Pétrez, on scrijheu e walon, sipoté el Baron d' Fleuru a skepyî e 1886 et
mori e 1967.

Il a moussî dessineu dins ene casrolreye a l' ådje di 13 ans. I va aprinde a
scrire e walon avou Jean Wijns et rexhe docô des pîces di teyåte eyet des
tchansons. Li prumire did zeles, "On concours di galants", fourit ene operete,
djouwêye e 1909. I moussa-st a l' A.L.W.A.C. e 1908 et ås Relîs Namurwès e 1920.
Il a bråmint eplaidî dins l' Bourdon. E 1948, i vude on limero des Cahiers
Wallons rén k' por lu, avou deus ramexhnêyes di powinmes "L' an cwarante" eyet
"Fleurs et fruts". On rmete ça e 1953 et c' est "Moman" ene longue powezeye po
s' mame.

Mins Hinri Pétrez, c' est aprume les "Fåves do Baron d' Fleuru", des fåves ki li
prumire volêye mousse foû e 1928, li deujhinme e 1933, li troejhinme e 1950, li
cwatrinme e 1956 eyet li cénkinme e 1999, après si moirt. C' est des fåves å pus
sovint a môde da Lafontinne avou des biesses, mins måy ricopieyes so Lafontinne.
Li deujhinme eyet l' cénkinme volêye sont wårnis di beas dessins e coleur da
Elizabeth Ivanovsky.

Si a-t i scrît troes lives di prôze: "Fleuru dins m' vicåreye", publiyî e 1960,
eyet "Tambu Tambe, blanc negue" et "Mi testamint di scrijheu", les deus
dierinnes nén eplaideyes. A stî relî come mimbe del S.L.L.W. e 1932 et a
rascodou li pris do govienmint po "Fleuru dins m' vicåreye" e 1962.



https://wa.wikipedia.org/wiki/H._Bragard

Henri Bragard a skepyî li 27 di djanvî 1877, ey a morou come prijhnî des nazis e
l' Almagne li 5 di måss 1944.

Henri Bragard, c' est l' neveu da Nicolas Pietkin, et l' continouweu d' ses
idêyes. C' esteut on scrijheu do payis d' Måmdey, et on bateu pol dislaxhaedje
del Walonreye Prûsyinne, et après 1919, siconte do raloyaedje des Redîmés Payis
a l' Almagne da Hitler.

I mousse å Club walon e 1898 (dizo l' no d' pene di Fré Matî), et do côp endè
divni prezidint (1899). I va adon scrire dins l' "Årmonak del Samwinne", et dins
"Lu vî sprâwe", k' il eplaide lu-minme di 1927 a 1931.

Dedja tot djonne, il aveut scrît ene epopêye “Djerome Savonarole” (1900), mins
bråmint avou s' mononke. Çou k' on-z a purade ritnou d' lu, come mwaisses
sicrijhaedjes, c' est des nozés ptits arimeas, ki si rsintèt des tchansons
almandes. C' est po ces arimeas la, eplaidîs après s' moirt, kel Hinri Bragard a
stî relî dins grosse antolodjeye da Piron.

Pask' i s' a eto bråmint batou pol Walonreye et prinde pårt å Mouvmint walon, il
est eto metou dins l' Eciclopedeye do Movmint walon.

Les scrijhaedjes da Hinri Bragard estént stramés håre et hote. I n' avént måy
sitî ramexhnés, disk' e 2008. C' est adon ki l' SLLW va vudî "L'oeuvre poétique
wallonne de Henri Bragard". Li live atake pa ene biyografeye foirt sipepieuse,
et on corwaitaedje di ses arimeas sicrîts pa Renée Sedyn.

Il est ramassé li 2 d' djun 1943 pås Nazis et fwait prijhnî e l' Almagne å camp
di Sachsenhausen-Orianbourg. I n' î pasrè nén l'anêye, foirt halotche k' il est
des crokes k' il a yeu al guere di 14.



https://wa.wikipedia.org/wiki/H%C3%B4t-Fayi

Hôt-Fayi (fr: Haut-Fays) est èn ancyin ptit ban del Walonreye, rebané avou
Dåvdisse.

On n' conoxhe pont d' documints divant li XI° s., adon ki Olfait payive des
démes a Ståvleu. Vineut-i do pagus di Welin u d' Graide, al donåcion di 746? I
n' a waire dimoré a Ståvleu, po rivni bén vite ås signeurs di Sclassin.

I fåt ratinde li guere di Cint Ans po k' on cåze di Hôt-Fayi, pol piyaedje di
1635 et l' pesse di 1636.

Li 7 di måss 1791, i gn a-st ene escarmoutche eter les Otrichyins et les
Patriyotes, tins d' messe. Èn obus sclate sol soû d' l' eglijhe et les
Patriyotes si rtirèt so Bive. Dedja piyîs on cop dvant, li viyaedje va co l'
esse après et les djins ni toutchront rén come damaedje. Dizo les francès,
Hôt-Fayi a erité d' Djerene, k' aveut stî discandjî avou Snaye (Wancene), conte
do molén d' Tanton.

Les tchesturlins, zels, ont migré å Mont, dlé Djimbe et z-î basti ene grosse
cinse todi en activité. Dins on meur do manwar, si trove ene grande pire datêye
di 1593, ås åres des Lardinois de Ville, k' estént e pårteye signeurs di
Sclassin et k' ont co ene ôte cinse a Masbourg.

Comint trove-t on on "Mont" ås boirds del Rancene? On raconte k' al pesse di
1636, des djins ki dmorént å Mont dlé Djedene ont abandoné leus måjhons po s'
vini astaler dlé Djimbe e wårdant todi l' no d' leu-z ancyin hamtea.



https://wa.wikipedia.org/wiki/H%C3%A5rk%C3%AA

On hårkea (on dit eto : gorea, lamea, coube), c' est on travayî bwès, on bon
mete long, k' on poite so les spales, dizo l' hanete, et k' gn a deus saeyeas u
deus djusses ki pindèt après, so les deus costés do poirteu (del poirteuse).

Li poirtaedje di saeyeas pindant padvant et padrî l' poirteu(se) si fwait avou
ene coube (bråmint pus longue ki l' hårkea).

On l' eployive po nd aler moenner l' laecea al laitreye, u po aler cweru ene
voye d' aiwe (deus saeyeas d' aiwe) al fontinne.

Li hårkea esteut bén cnoxhou divinltins, come mwaisse sistinme di poirtaedje po
les vindeuses di lacea.

Il a disparexhou cand on-z a yeu ptchî les ptitès tcheretes et les djusses ki
cloyént, po poiter l' laecea al laitreye (di 1930 a 1950).

Å 20inme sieke, li mot «hårkea» (hårkê, hârkê) esteut eployî so tot l' payis d'
Lidje, avou Hu et les viyaedjes djondant del province di Nameur.

Li mot «gorea» esteut d' uzaedje sol walon do Mitan (goria) ey el Basse Årdene ,
(gorê).

A pårti d' Åjhô viè l' walon do Coûtchant, c' esteut l' mot «coube» k' esteut l'
pus cnoxhou.

Louwis Rmåke, k' a studyî les lomaedjes e walon, li houke «porte-seaux». C' est
ç' mot la k' i gn a dins l' l' Motî d' Cînè et l' ci d' Bastogne.

Les botikîs k' el divént cmander ås comis-voyaedjeus ki cåzént francès, djåzént
sovint di "palange", mins ci mot la s' rapoite a ene longue pîce di bwès k' on
poite di padvant a padrî, so ene sipale.

Jean Wisimus, dins l' motî d' Vervî, ratoûne "hårkê" pa "gorges". C' est ç' mot
å singulî (gorge) ki Simon Stasse riprind dins s' motî, avou «joug».

Philippe Maudoux, dins ene des dierinnès rexhowes di Walo + gazete, li loma
«jouguet».

Li mot a stî cnoxhou lon et lådje a cåze d' een tchansou da Georges Ista, so ene
muzike da Pierre an Damme.



https://wa.wikipedia.org/wiki/H%C3%A2rk%C3%AA

On hårkea (on dit eto : gorea, lamea, coube), c' est on travayî bwès, on bon
mete long, k' on poite so les spales, dizo l' hanete, et k' gn a deus saeyeas u
deus djusses ki pindèt après, so les deus costés do poirteu (del poirteuse).

Li poirtaedje di saeyeas pindant padvant et padrî l' poirteu(se) si fwait avou
ene coube (bråmint pus longue ki l' hårkea).

On l' eployive po nd aler moenner l' laecea al laitreye, u po aler cweru ene
voye d' aiwe (deus saeyeas d' aiwe) al fontinne.

Li hårkea esteut bén cnoxhou divinltins, come mwaisse sistinme di poirtaedje po
les vindeuses di lacea.

Il a disparexhou cand on-z a yeu ptchî les ptitès tcheretes et les djusses ki
cloyént, po poiter l' laecea al laitreye (di 1930 a 1950).

Å 20inme sieke, li mot «hårkea» (hårkê, hârkê) esteut eployî so tot l' payis d'
Lidje, avou Hu et les viyaedjes djondant del province di Nameur.

Li mot «gorea» esteut d' uzaedje sol walon do Mitan (goria) ey el Basse Årdene ,
(gorê).

A pårti d' Åjhô viè l' walon do Coûtchant, c' esteut l' mot «coube» k' esteut l'
pus cnoxhou.

Louwis Rmåke, k' a studyî les lomaedjes e walon, li houke «porte-seaux». C' est
ç' mot la k' i gn a dins l' l' Motî d' Cînè et l' ci d' Bastogne.

Les botikîs k' el divént cmander ås comis-voyaedjeus ki cåzént francès, djåzént
sovint di "palange", mins ci mot la s' rapoite a ene longue pîce di bwès k' on
poite di padvant a padrî, so ene sipale.

Jean Wisimus, dins l' motî d' Vervî, ratoûne "hårkê" pa "gorges". C' est ç' mot
å singulî (gorge) ki Simon Stasse riprind dins s' motî, avou «joug».

Philippe Maudoux, dins ene des dierinnès rexhowes di Walo + gazete, li loma
«jouguet».

Li mot a stî cnoxhou lon et lådje a cåze d' een tchansou da Georges Ista, so ene
muzike da Pierre an Damme.



https://wa.wikipedia.org/wiki/Guy_Brenner

Guy Brener a skepyî a Moustî li 17 d' avri 1934. Il a morou li 28 di setimbe
2010 a Nameur.

Il aveut cnoxhou, estant djonne, li fjheuse d' arimeas Gabrielle Bernard, et il
a sovint atôtchî Emile Gilliard, deus ôtes rilomés scrijheus e walon ki provnèt
d' Moustî. Mins il a purade sitî scolé ås Relîs Namurwès, divant d' divni
lu-minme on scoleus al sicole di walon d' Nameur.

Il a scrît des noveles et del powezeye dins les Cayés Walons. I fourit onk des
prumîs a djåzé des novelès tecnolodjeyes dins ses spoûles ("Pus vî, pus biesse",
1998). Il a yeu l' Pris del Marlagne e 1998 avou ene paskeye lomêye "Ene drole
di veye".

Il a eto scrît ene pîce di teyåte "Adofe rote todi". Il est eto redjixheu et
essinneu del dramatike "Les soçons d' Loyî".

Li stîle da Guy Brener est foirt peur, avou on ritche motlî. Pol
linwe-ehåyaedje, l' ome est ene miete puriveus, et-z vleur espaitchî kel walon
poye calker eto des noûmots d' l' inglès (come copiutrece). Il s' a eto rclamé
disconte do rfondaedje.

Il scrît ossu e francès (des noveles et des xhinaedjes d' Arthur Masson). C' est
eto on pondeu ki dessine des coleurs a l' aiwe et des acrilikes.



https://wa.wikipedia.org/wiki/Gurn%C3%A5de_(payis)

Gurnåde, sipotêye « l’ Iye ås spéces », c' est ene pitite iye ki s’ trove dins
l’ Mer des Carayibes

Cwand les Uropeyins l’ ont discovrou, elle esteut peuplêye d’ Indyins carayibes,
ki magnént del tchå uminne.

Les Inglès et les Francès s' ont khagnté lontins po-z awè l' mwaistrijhe di
Gurnåde. Ele si dislaxha li 7 di fevrî 1974, mins dmorer dins l' Comenwel. Mins
l' prumî govienmint divna raddimint spotchant po les djins. Did la, li côp d'
estat da Morice Bishop, on moenneu enondiveus, ki va ahiver on govienmint
comunisse, et rcweri l'aidance di Fidel Castro. Ci-ci lzî bastixha èn
areyodrome,

Mins tot ç’ traeyin la, ça n’ plaijheut nén ås estats vijhéns (Barbåde,
Sint-Dominke, Trinité-et-Tobago, et foiravant ås Estats Unis (moenné pa Donald
Reagan). Il avént ene hisse di tot çou k’ esteut comunisse, et croere ki les
Carayibes alént divni on soûmint po les comunisses moussî dins leu payis.

Gn ava des kihagntaedjes ådvins do govienmint comunisse, inte pro-sovietikes et
pro-cubins. L' årmêye, prosovietike, disdjoca (et assaziner) li prezidint Bishop
li 19 d' octôbe 1983.

Li 25 d' octôbe, les sôdårs amerikins, avou des cis di kékes pitits payis do
cotoû (Barbåde, Djamayike) ont-st abroké so l’ iye. Il avént yeu l' acoird, siné
a Wachintone, des ptits payis vijhéns, mins nén l’ assintimint d’ l’ ONU.

Gn a waire yeu d’ batreye, ca l’ armêye did la n’ esteut nén ekipêye. Tant k' ås
Estats Unis, c' esteut li pus grand rashonnaedje di tropes dispu l' guere do
Viet-Nam.



https://wa.wikipedia.org/wiki/Guere_di_Libeye

Li guere del Libeye c' est ene guere moennêye pa l' OTAN siconte do govienmint
del Libeye; elle a-st ataké e e moes d' måss et djoker li 31 d' octôbe 2011
(ahote des bombårdumints d' l' OTAN). Å cmince, li 15 di fevrî 2011, gn ourit-st
ene revintreye dins l' ess do payis, el veye di Belrazi.

Si les revintreyes di Tunizeye, d' Edjipe, di Sireye avént stî enondêye på peupe
tot etir, li cas del Libeye n' est nén si clair. Sacwants medias nén aloyîs ås
payis do Coûtchant (come Telesur) dijhît, dispu li cmince, ki l' guere di Libeye
aveut stî escourceye a pårti d' Urope et d' Amerike po fé mwin basse sol petrole
libyin. Did la, l' OTAN k' acourt diré des prumirès samwinnes.

Les revinteus fourît sotnous docô pa les payis d' l' OTAN, inte di zels li
Tourkeye. Aprume li France et li Rweyåme Uni ki ricnoxhît tot å cmince li Consey
Nåcionå di Transicion. I dmandît a Moaùùar Qaddafi]] di cwiter. Il ahessît les
revinteus avou toplin des åres d' atake, et bombarder totes les plaeces tinowes
pa les lweyålisses. L' Itåleye a stî pus precocioneuse, et si rsaetchî des
bateus di l' OTAN.

Les lweyålisses ont stî sotnous pal Serbeye (militairmint), pal Rûsseye
(militairmint et diplomaticmint), l' Union afrikinne, aprume li Nonne-Afrike
(diplomaticmint), ki cwera après ene rexhowe a môde d' årmistice. Eto de
sacwants payis d' Amerike nonnrece come li Venezwela.

Les payis arabes ont dmoré lontins neutes. Apus ki l' Qatar k' a aidî les
revinteus a vinde leu petrole, et kécfeye minme evoyî des sôdårs. L' Aldjereye a
purade sitî do costé d' Qaddafi, et evoyî des camionetes di tcheriaedje di
tropes et motoit des combatants do Polisario (edjîstrés a Tindouf).

Après les atakes do govienmint disconte les revinteus, les tribus do Levant si
metît avou zels dabôrd ki bråmint des cenes do Coûtchant eyet del Nonne do payis
dimorént fideles å moenneu do payis, Mouammar Kadhafi.

Bén abeye, li France, li Rweyåme Uni eyet ls Estats Unis s' ont stitchî dins l'
afwaire, si metant do costé des revinteus, avou aidance economike, lodjistike,
des åres et minme des bombårdumints eyet pus tård atakes avou des mwaisses
sôdårds conseyîs.

Les shijh prumîs moes, li situwåcion a dmoré a pô près stantcheye, avou les
revinteus do "Consey Nåcionå di Transicion" ki controlèt kékès veyes a l' ess,
eyet des plaeces prijhes et pierdowes et co rprijhes sol front.

Al fén d' awousse 2011, on candjmint impôrtant a stî l' prijhe, li 21, del
capitåle, Tripoli, påzès revinteus, avou l' pårticipåcion di foices sipeciåles
di l' OTAN. Nerén, les lweyålisses libyins continouwént a controler ene grande
sitindêye do payis avou des bombårdumints et des cbates tos les djoûs.

Li prijhe di Sirte, li dierin teritwere tinou pa les lweyalisses, s' a fwait e
moes d' octôbe. Les revinteus î ont dischindou waeraxhmint Mouammar Kaddafi.

Les medias, copurade les cis des payis ki pårticipèt al guere, etur zels li
tchinne Al Djazira do Katar, fijhèt-st activmint del propagande di guere; alant
disk' a mostrer des fåssès imådjes (li BBC mostra des metingues dins èn ôte
payis et les fé passer po des metingues el Libeye; Al Djazira mostra des fåsses
imådjes del prijhe di Tripoli, ene miete divant del vreye prijhe).

Les medias djåzèt-st eto di guere civile, mins ci lomaedje la n' pout nén esse
serieuzmint eployî do moumint ki l' lûte n' est nén seulmint etur des faccions
d' on minme payis, et c' est dispoy li cmince ki ds ôtès payis ont etervinou.



https://wa.wikipedia.org/wiki/Guere_di_14

Li guere di 1914-1918 (on dit eto li prumire guere daegnrece, u li guere di 14,
u li grande guere), c' est ene teribe guere k' a-st ataké e 1914 cwand
l' Otriche a dclåré guere al Serbeye.

El Walonreye, elle a cmincî e 1914 et esse fineye a l' årmistice li 11 di
nôvimbe 1918.

Tins del guere di 1914-1918, tote li Beldjike a stî ocupêye pås sôdårds almands,
apus k' li ptit boket padrî l' Izer. Li rwè Albert prumî a dmoré tote li guere
avou les sôdårds å front.

Les prijhnîs bedjes estént reclôs dins des camps e l' Almagne ou ezès Bas Payis.

Gn aveut des Walons des deus costés, ca les cis d' Waime et d' Måmdey estént
prûsyins.

On lomé Günther Princip assazene l' årtchiduk et l' årtchidutchesse d' Otriche a
Sarayevo. Çoula va ehinonder li Prumire guere daegnrece.

Li Kaizer Wiyåme II aveut siné li Påye ås vint-cwate hagnons la k' i s' egadjive
a n' nén evayi l' Beldjike. Mins i dirè après ci n' est k' on boket d' papî po-z
esprinde li feu.

Ele s' ont fwait sorlon tos dmey-cekes paraleles. Les prumirès batreyes fourît
do costé d' Lidje (batreye do Réze, dilé Hesta), siconte di l' årmêye bedje.

Après, les batreyes ont stî el Nonne del Beldjike, inte les Almands et les
Francès, come les batreyes di Maissin. Mins eto pus a Bijhe, come a Tchålerwè ki
les Alamnds î arivèt l' 21 d' awousse. Mins i sont rboutés pa les Francès. I
prindront l' veye li londmwin 22 d' awousse. 

Li moes d' awousse 1914 a stî dins li Lussimbork bedje, di Vierton a Vierzeye
(Djedene), li teyåte des prumîs apougnaedjes eter les deus årmêyes francesses et
almandes.

Li ptite coine di Beldjike metowe padrî l' Izer schapa a l' ocupåcion pask' on
l' meteut dzo aiwe tot drovant les vaenes estô d' les clôre cwand l' marêye
montéve, et cwand ele dischindeut, clôre les vaenes el plaece d' elzès drovi.

Li Holande aveut dmoré neute; tot åd dilong del frontire avou l' Olande, les
Almands avént metou ene cloteure electrike. Les djonnes ki vlént rdjonde les
lignes bedjes divént passer par la. Mins come l' Olande esteut neut, ele ni
poleut nén leyî passer les combatants, ça fwait ki les cis k' avént reyussi a
passer et k' estént codous e l' Olande plént-z î esse ritnous dins des camps.

On a bråmint eployî les gåz di guere, des deus costés. Insi li 19 di decimbe ,
so les trintchêyes a Ablincoû, les Francès atacnut les Almands ås gåz deus eures
å long. 

On prumî aresté a rexhou li 15 d' octôbe 1916 (po l' acsegnmint), ki revoyive
les administråcions walones a Nameur.  Les ôtes ministeres vont shuve. Li decret
do 21 di måss 1917 dessene les limodjes des deus intités. Li Flande est tote
seule, avou Brussele come mwaisse veye. Li Walonreye est tote seule, avou
radjoutaedje del Walonreye di France eyet di sacwants viyaedjes après Avene.

E moes d' djun 1917, les fonccionaires walons sont priyîs di raler a Nameur po
fé leu-z ovraedje. Mins, tchôkîs pa ene assimblêye di pårlumintîs d' Brussele
(avou foirt waire di Walons dvins), i fwaiynut tertos greve, oudon-bén
dmissioner . Li Walonreye va dmorer adon cwate a cénk moes sins siervice
publik : tribunås, sicoles, comenes vont clôre ene après l' ôte. Les traitmints
des ptits fonccionaires ni sont pus payîs. Ni les subzides ås orfulinats, evnd. 

Des ôtès djins ont accepté di fé tourner l' Walonreye e 1917 et 1918, e boutant
dins les ministeres di Nameur. Mins ces-la (inte di zels des waloneus come Oscar
Colson et Arille Carlier) seront reclôs (s' i n' avént nén stepé evoye foû
payis) et djudjîs come traites e 1919.

Sacwants politikîs si rapoûlît å Håve et-z î amonter on govienmint bedje
foû-payis.

El guere di 14, l' Itåleye esteut avou les Aloyîs. Ele fourit atakêye pa l'
Otriche. Les sôdårds itålyins, disbåtchîs, corît evoye a Caporetto, po si rployî
so l' Aiwe di Piyåve. La, refoircis pås tropes franco-inglesses, il ont parvinou
a arester les Otrichyins. E moes d’ djanvî, les aloyîs sont mwaisses del bataye
del Piyåve et s’ vont i cmincî a rmonter a l’ assôt. 

Les tropes itålyinnes si vont rtrover el Tchampagne, pu e l' Årdene. E 1918, li
rwè d' Itåleye vént inspecter ses sôdårds a Libin (li voye fwaite esprès si va
lomer "voye des Itålyins").



https://wa.wikipedia.org/wiki/Guere_%C3%A5s_petrodol%C3%A5rs

L' atuze di guere ås petrodolårs est rashiowe so l' idêye ki tote li politike
difoûtrinne des Estats Unis dispu les anêyes 1970, al boune, est acviernêye pal
såme di wårder li dolår amerikin come mwaisse manoye pol comiece eternåcionå. Et
copurade sol martchî del petrole, la kel dolår si lome petrodolår.

So li cmince des anêyes 1970, les Estats Unis imprimént et dispinsént bråmint
dpus d’ dolår ki l’ ôr k' il avént po les waeranti.

Kékès anêyes pus tård, li France aveut dmandé li rpayaedje avou d’ l' ôr do
moncea d' dolårs k' elle aveut so les bresses. Les U.S. ont rfuzé, ca i n’ avént
pus assez d’ ôr po covri leu manoye. C’ est po ça ki les U.S. ont fwait martchî
avou les payis d' l' OPEP ki s’ egadjént a vinde leu produccion d' petrole e
dolårs U.S.. A pårti d’ adon, tos les payis k’ atchtént do petrole divént aveur
des dolars US. Udonbén nd atchter contes des béns ou des siervices. Adon, les
U.S. n’ avént k’ a imprimer. Les U.S. mintnént insi årtificielmint li valeur
comerciåle de leus dolårs et s' fournixhént cåzu gratwitmint e petrole pal djeu
del plantche ås biyets. 

Ki l' guere d' Irak soeye ene guere ås petrodolårs est mostré pa les deus
etrevéns shuvants :

E Venezuwela, li prezidint Hugo Tchavez a ossu cmincî a vinde si petrole conte
des ôtes manoyes.

E 2008, l' Iran a drovou si prôpe boûsse å petrole la k' ele vind si petrole e-n
uros, dolårs amerikins et Yen djaponès.

Bråmint voeynut ki les margayes des Estats Unis avou l' Iran ni sont adierceyes
ki po l' espaitchî di fé payî s' petrole avou des ôtès manoyes ki les US$.



https://wa.wikipedia.org/wiki/Grigwere_Chapuis

Grégoire-Joseph Chapuis, e walon "Grigwere", a vnou å monde a Vervî li 11 d'
avri 1761; il a morou a Lidje, condåné a-z aveur li tiesse djus, li 2 d' djanvî
1794.

Tot djonne, i vout shuve les grandès idêyes del Revintreye francesse. Après li
ricnoxhance del republike a Lidje (17 di fevrî 1793, i divna oficî di l' Estat
Civil a Vervî. C' est la k' il ecoraedja li mariaedje civil, ki l' prumî si fjha
li 22 d' fevrî 1793. Et mete so pî li "tchambe des vayants" (chambre des zélés),
ene sôre di scole po les ovrîs.

Di s' mestî, il esteut docteur, et c' est lu ki fjha li prumire cezaryinne dins
çou k' aléve divni l' Walonreye et l' Beldjike.

A cåze di s' disfinse des abondroets del djin, i divna cohigne cohagne avou l'
Prince Eveke di Lidje, di Meyon. Ci-ci aveut corou evoye après l' Binamêye
Revolucion (1789). Il aveut stî rmetou so trône on prumî côp e moes d' fevrî
1791, mins dva rcwiter après l' batreye di Djmape (1792). Portant i parvina a
rivni on deujhinme côp avou ls Otrichyins e moes d' måss 1793.

C' est di ces trevéns la k' on-z ameta Grigwere Chapuis d' aveur trayi li
Principåté d' Lidje po l' France revintresse. Après on swè-dijhant procès, i
fourit condåné a moirt.

Dispu 1880, il a s' monumint a Vervî. Chapuis divna adon on modele po les
liberås.

Françwès Nyns a rilevé ki, dins les scrijhaedjes da Martin Lejeune, on medcén
come Chapuis et do minme payis, on n' trove nén ene roye so nosse Grigwere. A
moens ki, inte les lenes do powinme "on doû", p. 173 des "Œuvres lyriques". 

Daniel Droixhe aveut ddja bén mostré ki les scrijheus e walon del fén do 19inme
sieke estént foirt wårdiveus, disconte di totes les idêyes socialisses. 



https://wa.wikipedia.org/wiki/Gretry

André Ernest Modeste Grétry (e walon : Andrî Gretri, Modèsse Grètri) a skepyî a
Lidje li 8 di fevrî 1741, d' on pere k' esteut muzicyin, et mori a l' Ermitaedje
di Montmorency, el France, li 24 di setimbe 1813.

Eto, si prumire nåcionålité esteut lidjwesse. Après, il ebaga el France e 1767,
ovrer låvå, et prinde li nåcionålité francesse.

C' esteut on compôzeu d' muzike. Il a stî purade rilomé pa ses operas comikes
(Zémire et Azor, 1771 ; Richard Cœur de Lion, 1784).

Si tåye ki provneut d' Bolan, esteut on violoneu, et stombyî ses efants et
ptits-efants a l' esse eto.

Li ptit Andrî kimince a scrire des sinfoneyes, et les dner a schoûter a Simon de
Harlez.

A 18 ans, e 1759, i va a Rome po co studyî l' muzike, avou l' idêye di rivni a
Lidje et awè ene tote grande plaece come muzicyin.

E 1767, i dmeure 6 moes a Djneve, la k' i scrît a Voltaire. Pu il ebague a
Paris, po-z î viker pôvriteuzmint, å cmince, todi. Mins dedja e 1768, il est
aplodi po ene operå "Le Huron", atuzlé shuvant "L'Ingénu" da Voltaire.

Joseph Schetter sicrijha e 1975 èn operå comike so s' vicåreye (Gretri). I
fourit creyé a l' operå d' Lidje li 6 d' octôbe 2013.



https://wa.wikipedia.org/wiki/Grands_feus

Li grand feu, c' est on feu ki les djins do viyaedje fijhént li prumî dimegne do
cwareme, et ki shuveut l' schiråde, u ptit feu. Mins asteure, i s' fwait tot do
long do cwareme. Si on waite totes les uzances el Walonreye et ôte pårt sol
Daegn, nos fåt lomer ç' grand feu la li grand feu ås brandons, po fé
l' diferince avou l' feu sint Djhan, ki s' aloume li 24 di djun, et l' grand feu
sint Mårtén ki s' aloume li 11 di nôvimbe.

Li feu si fjheut todi al minme plaece, sovint so ene cresse do viyaedje, po
k' on l' voeye did lon. C' esteut dandjreus la k' gn aveut on nîme do tins des
Ancyins Bedjes.

A l' anuti, li feu esteut aloumé på mwaisse djonne ome, udonbén på dierin maryî
d' l' anêye, uco l' mayeur, ubén on priyî d' oneur.

Ôte pårt, avou les cindes do grand feu, on fjheut ene passêye. Les djins k' end
atchtént les stårént so les tchamps po tchessî les rats et les soris, et aveur
des bounès dinrêyes.

A Nameur, on saye di fé set feus k' on pout vey e minme tins. Adon, on serè å
rcoe des macrales et des grimancyins èn an å long.

Eto les Namurwès aloumèt set grands feus so les hôteurs: onk a Boudje, onk a
Bossîmé (hamtea d' Loyi), troes a Erpint, onk a Wépion et onk a Nameur, sol
Citadele. 

Li grand feu, come bråmint des viyès uzances, aveut cåzu disparexhou dins les
viyaedjes del Walonreye dins ls anêyes 1970. Li pratike a rprins dins les anêyes
1990, avou sacwants candjmints:

Li feu sint Djhan u feu del Sint-Djhan, u fouwåd del Sint-Djhan, u feu sint Pire
s' aloume al Sint-Djhan (24 di djun), u al Sint-Pire (29 di djun), dj' ô bén: å
cminçmint d' l' esté, cwand les dinrêyes påtént.

C' esteut co foirt pratiké e payis picård disk' al guere di 1914-1918. Les
inketes A.L.W. (1935-1955) end ont co rtrové sovnance a Bieclé, Pipé, Mont,
Måjhire (Minziére), Tulin, Framriye, Watripont, El Pitit Linse, Timbour, Pêk,
Molebåy, Kin, Antweon, Bådoû, Roucou, Arvin, Landeuse, Wiyire, Wame, Ramgneye et
å Pasturaedje. Eto el Picårdeye di France, a Tourco et Ask. Les efants
tchantént:

Li feu sint Djhan s' fijheut eto lanawaire ås aschates walon-picård, metans a
Måtche-dilé-Scåssene, et a Lsene. Ôte pårt el Walonreye, ça s' pratikéve dins
les anêyes 1800 et des: on nd a co des rmimbrance a Séntru, a Longveye, a
Ocgniye, a Andene, a Få, a Yinene, a Liesse, a Ougrêye (diviè 1870) et a Imbour.

Les feus sint Djhan sont eto foirt pratikés e l' Espagne, ki ça toume avou li
cminçmint des grandès vacances. El Catalogne, gn a 120.000 familes k' atchtèt
des petårds po leus efants. E sacwantès plaeces, on låtche des toreas avå
l' viyaedje et on lzès touwe. Gn a eto des cortedjes avou des adjeyants.

Li grand feu sint Mårtén u ewoeye del Sint-Mårtén, u li feu do sint Mårtén u li
grand fouwåd sint Mårtén, c' est on grand feu k' on-z aloume a l' intrêye di
l' ivier, al Sint-Mårtén (11 di nôvimbe), aprume dins l' payis d' Måmdey, po-z
aveur bråmint des poeres et des pemes. Les efants tchantént:

Les dierins viyaedjes a-z aveur sovnance di ciste uzance la, å 19inme sieke: a
Kmexhe, a Djalhé, a Bernister, a Faimonveye, a Ocgniye, a Djåçlete.

A Måmdey, les ewoeyes del Sint-Mårtén si fwaiynut co asteure, li 10 di nôvimbe
al nute. Ey eto a Xhofrai, mins a ene ôte date.

Li grand feu Sint-Mårtén rishonne eto ås coujhnêyes di canadas ki les djins
fjhént dins les tchamps après l' cwénze d' octôbe, cwand il alént ås vatches a
rlame.



https://wa.wikipedia.org/wiki/Grands_botikes

On grand botike (on dit eto: on sårma u supermartchî), c' est ene plaece la k'
on vind totès sôres di martchandijhes, k' on prind lu-minme so les axhletes, et
mete en ene pitite tcherete k' on boute disk' al caisse, po lzès payî aidants
sol mwin et mete totes ces comissions dins des saetchots d' plastike.

Dins les martchandeyes speciåles k' on trove dins les grands botikes, gn a les
prodûts biyo eyet les prodûts do comiece å droet pris.

Ont cmincî dins les anêyes 1960 dins les grandès veyes (Lidje, Nameur,
Tchålerwè, Mont.

Dins les anêyes 70, end a yeu eto dins les ptitès veyes (Djiblou, Måmdey,
Måtche, El Lovire, Libråmont).

Gn a nén k' les ahesseus k' ont des rprotches a fé ås grands botikes. Gn a eto
les eployîs. Po rastrinde les costindjes, les boss des grands botikes sont todi
pus pice-crosse avou les eployîs. Asteure, po bråmint des måkes, il ont ptchî do
leyî a leu boûsse les manaedjeus di tchaeke botike. C' est çou k' on lome li
frankijhaedje.

Di cåze di l' afrankixhaedje di l' economeye å cminçmint des anêyes 1990, dins
mwints payis do Tîce-Monde gn a vnou s' astaler mo des tchinnes di sårmas d'
Urope et d' Amerike.

C' est l' Amerike Nonnrece k' a stî l' prumire del binde. So dijh ans
(1990-2000), gn a yeu ostant d' noveas grands botike e Braezi ki so 50 ans ås
Estats-Unis. E 1990, les Braezilîs atchtént 30 åcint di leu-z amagnî dins les
sårmas; e 2000, c' esteut 75 åcint.



https://wa.wikipedia.org/wiki/Grande_Boursegne

Li Grande Boursegne, c' est on ptit viyaedje del Walonreye, rebané avou Djedene,
a 1 km del Pitite Boursegne.

"Burs", e shuvant Foerstemann, sereut ene plante k' on lome "Borse" e hôt almand
(Bursa, ledum palustre), ki crexhe dilé les rixheas. Èn ôte tuzaedje vôreut ki
ça vénreut di "Burc, Borc", ki sreut on radicå amoennant "Borsus" et "Bourcy",
vinant do tixhon "Berk", beyôle.

Dins les fagnes del Croes-Schaye (fagne di l' Abîme, Marotele, valêye di l'
Ours, on rascontere li Myrica Gale, ki Gaston Lucy loméve li "myrthe des
marais", ene plante aromatike k' on meteut dins les årmås a lindje on pô crowes,
po-z espaitchî l' lindje di prinde on gosse di tchamossî. Gn a-t i on rapoirt di
onk a l' ôte, et avu Boursegne? Pocwè nén?

Les deus Boursegnes, li Ptite et l' Grande, ont shû a pô près l' minme tchimin,
a pårt ki l' Grande esteut putoit rataetcheye a l' Abeye di Wåssårt et al
Conteye di Nameur, avou des acwintances avou Poilvache. Li Grande Boursegne a
oyou a sofri e 1640 des tropes francesses ki vnént fé l' sidje di Tchårlumont
(Djivet).

Al guere di 1914, po on uhlan touwé al frontire, les Almands ont broûlé 72
måjhons. I n' dimoréve ki l' eglijhe et 18 måjhons. Va co bén k' les djins avént
saiwé e bwès.

E 1944, en alant so Vierzeye, i gn a plin di parachutaedjes d' åres pol Makis et
les prumîs paras bedjes sol sol nåcionå, djusse divant l' liberåcion.

Li site del Croes-Schaye fwait pårteye del viye comene del Grande Boursegne. C'
est ene sitroete binde di teres k' el riloye avou l' viyaedje e passant eter
Riene etVierzeye et k' on lome: "Les longs boyeas".



https://wa.wikipedia.org/wiki/Gr%C3%A5-Fayi

Grå-Fayi (so plaece Grau-Fayi, fr: Gros-Fays), c' est èn ancyinne comene del
Walonreye, rebané avou Bive (et k' aveut ddja stî rebanêye avou Wajî li 26 di
djulete 1964, divant les grands rebanaedjes di 1977).

Li no d' Grå-Fayi èn vout nén dire "gros", come li scrijhaedje francès l' metou
a nonsyince, mins "grå", ki vénreut di "graevleus", paski les hesses ont ene
graevleuse schoice. Vîs scrijhas: Graveloitfait (1226); Grauelor Fahi (1234);
Graveloi-Fahi; Graufays, Groffays; Gros-Fays (Gérard, 1932 -Canton de Gedinne)

Grå-Fayi si rataetchive dinltins a l' eglijhe di Wajî. I n' a divnou pårotche k'
e 1586, avou Coirnîmont et Tchîplane (tchapele a Sint Donat, li Sint ki schape
del tonoere). Li patron d' l' eglijhe est Sint Pire, dicåçté après l' 29 di
djun.

Grå-Fayi apårtina ås signeurs Yvette du Bohan (1225); Jacques d'Orchimont
(1234); fourit hôte forestreye del Dutcheye di Bouyon ki si stindeut djusk' a
Sdan; eto ås signeurs Gilles, signeur d' Idje; Tchåle di Berlaymont, signeur di
Biarin (1575); Jean de la Mark, signeur di Botôssåt; de Louvrex et de Lamock
(1780) k' a fwait båti li molén d' Mitådje, so Wajî.



https://wa.wikipedia.org/wiki/Govienmint_walon

Politicmint, elle est rprezintéye pa l' institucion politike k' a stî lomêye
oficirmint, on tins , Redjon walone po tot çou ki compete di l' economeye, et
totes sôres d' ôtès sacwès, apus ki l' acsegnmint eyet l' culteure, ki sont
moennés pal kiminålté Walonreye-Brussele (eyet l' kiminålté tîxhon-cåzante po
les comenes avou l' almand come lingaedje oficir).

El Beldjike redjonålijheye, li Walonreye respond al Flande eyet l' Redjon
Brusselwesse.

Li Walonreye a deus lingaedjes oficirs, li francès eyet l' almand, tchake dins
s' redjon, såf po çou k' est des institucions, insi metans l' almand est oficir
å Pårlumint walon, wice k' i gn a des såles po des ratourneus.

Linwincieuzmint, les lingaedjes cåzés el Walonreye sont les deus lingaedjes
oficirs, li francès (sol cåzu tot l' teritwere) eyet l' almand (sol teritwere
del Kiminålté tîxhon-cåzante); eyet les shijh lingaedjes do payis, li walon, k'
est ki rascovere li pus grand boket (li Walonreye walon-cåzante), li picård, li
tchampnwès, l' lorin, li lussimbordjwès eyet l' ripuwaryin.

Li Walonreye est a tchvå sol mîtrin cours di Mouze, et so Sambe (mins ki n' est
li vî vî coraedje di Mouze).

E 13inme sieke, li teritwere del Walonreye d' asteure esteut pårti inte li
Principåté d' Lidje, li Conteye di Nameur, li Dutcheye del Braibant, li Conteye
do Hinnot, li Dutcheye do Lussimbork, li Principåté di Ståvleu-Måmdey, li
Dutcheye do Limbork, li Conteye di Dålem.

E 2003, gn aveut 96 åcint des eterprijhes k' avént moens di 50 djins.
Ûtante-deus åcint avént moens di 10 djins. Gn aveut k' 680 societés k' eployént
dipus d' 200 djins, metowes purade so Lidje et sol Hinnot. Cwarante-nouv djins
so 100 estént eployîs (-eyes) dins des eterprijhes, 31 so 100 a l' Estat, et 20
so 100 estént a leu boûsse. Li Flande aveut, li minme anêye, bråmint moens di
djins a l' Estat (20 åcint).

Si on louke li porcintaedje des amonteu(se)s d' eterprijhes eneviè li totå des
bouteus dins les payis d' l' OCDE, on voet k' el Walorneye avou ses 3,6 djins so
100 k' ont amonté leu prôpe pordjet po wangnî leu crosse, est lon padrî des
payis come les Estats-Unis (10,5), l' Irlande (9,1), k' ele est å cou
d' l' Almagne (5,2) et des Bas-Payis (4,6), mins k' ele bate li France (3,2), li
Flande (2,6), li Rûsseye (2,5) eyet l' Djapon (1,8).

Li Walonreye a on pus gros porcintaedje di foû-posse kel Flande, mins elle a
moens di tchômeu k' Brussele, dispu 1993.

Li rivnou par djin e 2004 esteut di 12.357 uros (disconte di 14.026 € pol Flande
et 11.309 € po Brussele.

Bråmint des amagnîs et abwessons pår walons, c' est des cofrereyes k' endè
fwaiynut li rclame.



https://wa.wikipedia.org/wiki/Goliate_(roman)

Goliate, c' est on roman sicrît pa Robert Boxus tot notant l’ accint d’ après
Hu.

C' est des oujheas ki djåzèt, çou k' endè fwait onk des råles romans d' cåzantès
biesses e walon.

Tchipene et Tchipåd, deus moxhons d' toet sont disbåtchîs, ca i n' savèt nén
wårder leu niyêye. Soeye-t i k' el ni berôle, soeye-t i des biesses lezî vnèt
haper leus djonnes. I vont trover Goliate, on gros såverdea plin d' sepiance, k'
a s' ni sol clotchî di l' eglijhe Sint-Mingô. Mins divant d' î aler, Tchipene
vout kinoxhe cisse "djin" la, et dmander a Tchipåd.

- Ki c' est èn oujhea ki lireut minme divins les gros lives. K' il est télmint
vî k' i gn a nou Schitåd-e-Mouze a dire si ådje. K' i vike come on tchåtrou
dvins on n' sait ddja bén ké trô å djusse, cial a Hu. Il est rlomé po sepe li
passé, li tins d' asteure et co çou k' pout advini. On respond ossu k' i tént
des rmédes po tos les mås et les meyeusès piceures po dismacraler.

- Po n' nén tourner åtoû, dji n' inme nén k' on vegne herer s' narene divins mes
potêyes.

- Feme, marmoya Tchipåd, on s' segnreut bén des pîs et des mwins d' ôre vos
macåds ! 



https://wa.wikipedia.org/wiki/Gazete_%22Singul%C3%AEs%22

Singulis, ki s' no e francès, c' est Singuliers, c' est ene rivuwe di belès
letes del Province do Lussimbork.

Ele fourit metowe en alaedje e 1993 pa Michel Francard, Raymond Mouzon et
Christian Robinet, po-z eplaidî des tecses di belès letes e walon ey e gåmès, di
scrijheus del Province do Lussimbork. Gn aveut eto en coirnêye di noveles, e
francès, des boutaedjes pol walon avårla.

Les askepieus rmetént inla eshonne deus rvowes k' egzistént ddja: Le Luxembourg
dialectal (sicrijhaedjes e walon, eplaidî å Tchestea) eyet "Ké Noveles ?"
(noveles e francès do Muzêye del Parole å Payis d' Bastogne).

Elle a stî lontins adjinçnêye pa Michel Francard. Dispoy 2005, li mwaisse
redacteur, c' est Pierre Otjacques.

Gn a yeu lontins ene coirnêye di prezintaedje des waloneus del province, sicrîte
e francès pa Christian Robinet (1994-2004). Cisse-ciale a stî replaeceye pa ene
rîlêye di tecses e walon so les vîs mestîs.

E francès eto, gn a yeu ene coine "Situdias". Ladvins, on-z a djåzé do
linwe-ehåyaedje do walon tot dnant l' pene a des avanciveus (Lorint Hendschel,
Lucyin Mahin) et a des wårdiveus (Van Crombrugge, Albert Maquet,

Bråmint des scrijhaedjes (et des scrijheus) di Singulîs ont stî rprins dins l'
antolodjeye Scrijheus d' Årdene.



https://wa.wikipedia.org/wiki/Gayelike_esc%C3%B4ss%C3%A8s

L' escôswès ou gayelike escôswès (Gàidhlig ou Gàidhlig Albanach en escôswès) est
onk des lingaedjes del brantche goydelike des lingaedjes gayels k' est co djåzé
enute. Li brantche goydelike (Nôr) conte li gayelike d' Escosse et d' Irlande
eyt l' ci del Iye di Man; eneviè li brantche britonike ki conte li walès,
cornike eyet burton.

L' escôswès ravize foirt l' irlandès, mins a sacwantès diferinces imôrtantes. Li
pus veyåve c' est dins l' sicrijhaedje, wice ki l' accint, ou fada, est scrît
come on accint dischindant en escôswès, enevié on accint montant en irlandès.
Des mots k' i gn a ont-st on «a» en irlandès mins on «u» en escôswès, metans
cead/ceud (cint). Çoula est li rzultat des rfômes eyet standårdijhaedje del
ortografeye k' ont stî fwaites en Irlande på govienmint irlandès. L' escôswès,
lu, continowe d' eployî l' ortografeye tradicionele do gayelike. Les gayelikes
d' Irlande, d' Escôsse et d' l' Iye di Man sont tos troes des dschindants do vî
irlandès.

Li viye langue, cåzu fotowe e 2001, riwangne des cåzeus, pal voye des scoles po
ls efants. Gn a la des scolîs et scolresses ki les parints vnèt di tos les payis
(loukîz so l' imådje cial djondant).

Gn a eto des scoles po les grandès djins, mins end a waire ki divnèt des djåzeus
corants.

Gn a sacwants posses d' ovraedje la k' on preye les dmandeus d' ovraedje di
cnoxhe cisse langue la. 



https://wa.wikipedia.org/wiki/Gabriyel_et_Gabriyel_(roman)

Gabriyel eyet Gabriyel, c' est on roman e walon sicrît pa Djôr Sfasie et Nicolas
Staelens et k' a rexhou e 2012. D' on costé, c' est l' pus long roman k' a måy
sitî eplaidî e walon; d' on ôte costé, c' est on roman d' amour et on roman
teyolodjike.

Li dzo-tite, c' est: De eerste LGBT roman in het Waals. Li prumî roman LGBT e
walon.

Gabriyel Delwaeye, di Lavervå va rescontrer on djoû Gabriyel Maier, di Valeni,
el Roumaneye. Il avént ût nouv ans. C' esteut tins d' ene operåcion viyaedjes
roumins (e 1991).

Les deus råpéns si scriront des letes e francès (ratournêyes e walon ezès
pî-notes), cåzu tos les ans a Påke et Novelan. Pu des emiles di 1999 a 2000 (il
avént don 18 ans). Après, i n' s' ont pus scrît.

I rtoumèt onk so l' ôte e-n rotaedje a Brussele e 2006. I s' sintnut assaetchî
onk pa l' ôte. Gabriyel Delwaeye a ddja des hantreyes omosecsuweles. Gabriyel
Maier, k' a håbité les pårtis del foite droete roumins, est teyoricmint
disconte. Disk' a tant k' i discovere si clintcha...

Asteure, li novele cope ni vout nén viker raplakêy, mins s' maryî. Li mariaedje
gaiy est lweyå el Beldjike dispu 2006; gn a don nole rujhe po al comene. Mins
come Gabriyel Maier est foirt catolike, i vout eto on mariaedje e l' eglijhe.
Mins kimint fé çoula el Beldjike ?

Les deus djonnes djins vont tourner mon les curés avanciveus catolikes, pu les
protestants, pårotche pa pårotche. Pu al fén des féns, fé leu mariaedje
rilidjeus e-n ene eglijhe e l' Suwede.

Gn a eto ene deujhinme siploûle d' amour, ki c' est inte Maricica Maier ey on
valet d' Lonzene.

Li tecse n' a nén stî rlît pås ôtes Rantoelîs divant d’ rexhe so papî. Çou k'
endè fwait li prumire grosse ouve di Belès Letes pa des scrijheus k' ont raprins
l' walon aprume pal voye do rfondou.

Po çk' est rekis pa li lwè, gn a do neyerlandès dins les prumirès pådjes, pår
sol coviete difoûtrinne, ca l' ISBN a stî yeu a Misterdame, avou lingaedje =
walon.

Li roman fwait 232 pådjes. Gn a èn esplicant motlî å coron avou 373 djivions,
riprins dins l' djivêye des motîs do walon sol limero [R16]. Mins bråmint des
mots nén classikes eployîs dins l' live n' î sont nén.

N a ene erî-ouve, 4 pådjes d' esplikêyes del sôre di rfondaedje eployî cial
(sorrifondowes), et cmint k' on pôreut co aler pus lon. Ces tecnikes la n' ont
nén passé al passete del tåvlotêye rifondaedje del Rantoele, et sont vormint ene
saye do scrijheu e walon.

Li cou-coviete, c' est on tecse d' agritche, la k' on dit platezak ki les deus
Gabriyel sont des gaiys et k' i s' volnut maryî.

Les sinnes si pasnut el Roumaneye (Transilvaneye), el Almagne, el e Beldjike
(Walonreye, Brussele, Redîmés Payis eyet l' coisse bedje), ey e Suwede.

Gabriyel Delwaeye va rescontrer on prumî côp Gabriyel Maier el Roumaneye, li 21
d' awousse 1992. I s' vont scrire a tos les djamas disk' a l' arivêye des
emiles, e 1999. I s' vont rtrover a Brussele li 16 di setimbe 2006. I s'
mareyront a l' comene, a Brussele, li 14 di djun 2006, ey a l' eglijhe, e l'
Suwede, li 22 d' djun 2006.

Les Maier, c' est des waeraxhes nåcionalisses roumins. Tolminme, paret k' leus
ratayons ont ebagué foû do Benelusse. Avou Gabriyel, Maricica et s' fi Pôl, «l'
anweye erva après mer», ki c'est: li famile rivént å payis des ratayons.

Les cis k' ont d' l' agrès po les langues vieront eto les persounaedjes djåzer
hongue, roumin, almand, francès, lussimbordjwès, ripuwaryin, brusselåre,
suwedwès, castiyan, tchitcholyin, latén, mins todi avou l' ratournaedje e walon
a môde di pî-note. Gn a eto des mots e vî inglès, inglès, grek, guze, amharike,
arabe, berbere.

Bråmint des sayes di noveas rfondaedjes sont des sorrifondowes. Dj' ô bén : ki
n' aspitèt nén d' ene des tecnikes classikes do rfondou (pus lådje oyowes,
betchfessîs scrijhas, sorwalondes, rîle des rîlêyes). Li tecnike eployeye est l'
cene do rmetaedjes ås ôtes lingaedjes romans (åré do francès). Çou ki fwait
piede, pacô, des mwaissès piceures del fonolodjeye walone (metans l' betchfessî
ai pol foninme /ɛ/ come dins "tcheyou" (sicrît "tchaiyou").

I sont sovint bastis avou l' cawete -resse. Sacwants sont pår des noûmots do
walon. Des ôtes, minme s' i n' si rtovèt motoit nén ezès motîs sont "otomatikes"
veyanmint les rîles d' aparintaedje.

Al difén do roman, i gn a on forveyou live: Fåves et paskeyes po les glawenes et
les råpéns.

Li strimaedje do live s' a fwait li 24 di måss 2012 al måjhon "Airdiè", rowe
Foû-Tchestea, a Lidje.



https://wa.wikipedia.org/wiki/GNU-Linux

Linux est on sistinme d' operance (ou mwaisse programe, li ci ki fwait tourner
tos les ôtes) edvinté pa Linus Torvalds aidî di cints eyet di cints di
programeus tot avå li daegn. Linux fwait tot çou ki vos poloz ratinde d' on
sistinme d' operance (come Windows, OS/2, Mac OS, Unix...) eyet co did pus :
Linux est (pus) stocaesse, il est bråmint meyeu martchî (vos l' poloz minme avu
po rén) eyet, so tot, c' est on "libe programe".

I gn a bråmint des sins å mot Linux. Å cominçmint i gn aveut les libès usteyes
GNU : totes des comandes do djinre Unix, l' aspougneu d' tecse Emacs eyet l'
copileu G GCC. Ces programes sont eployîs so des naweas propiyetaires. On
studiant finlandès, Linux Torvalds, a yeu l' idêye d' ahiver a pårti d' rén on
nawea ki rshonnéve a Unix. Après sacwants moes eyet bråmint des sayes, i rexhe
ene prumire modêye di s' sistinme d' operance Linux (comaxhaedje di Linus et d'
Unix). Ådjourdu on eploye li mot Linux po dire diferinnès sacwès :

Cwè ç' ki çoula vout dire? On côp ki vos l' avoz, vos estoz libe del copyî
ostant ki vos voloz, del sipåde (po rén ou tot vos fjhant payî pol siervice).
Mins, come vos avoz yeu li côde sourdant (li tecse do programe), vos estoz
oblidjî del diner eto, et di passer les minmes droets ki les cis ki vos avoz.
Nos estans libes tertos do studyî li côde ki fwait tourner Linux, del candjî, di
nivter dvins, del ramidrer ou del abandner dins on ridant. Li minme rîle våt po
tos les programes sipårdous dizo li GNU Public License (GPL), come Linux.

Avou des libes programes, vos avoz li liberté di ratourner tot e vosse
lingaedje: dressêyes, messaedjes d' aroke, documintåcion, aidance, håynaedje des
dates eyet des eures... Avou sacwants bokets di sacwants programes dizo Windows,
c' est possibe eto, mins nén si åjheymint eyet nén si sovint ki dizo Linux, ca
beacôp des programes sont csemés avou les fitchîs messaedje a pårt. Tot l' minme
kî pout drovi ces fitchîs la, les lére eyet les mete dins en ôte lingaedje. Avou
des programes ki n' sont nén libes, nén moyén del fé vos minme, eyet les vindeus
nel front por vos ki si vosse lingaedje est rindåve assez a leus ouys...

Linux est bon po les "ptitès" culteures do monde etir: avou Linux, nos avans li
liberté do fé djåzer nos éndjoles dins nos lingaedjes sins dvou aler pîler (po
rén) a l' ouxh des grands vindeus eyet sins ki ça costêye en uro.



https://wa.wikipedia.org/wiki/G._Smal

Georges Smal a skepyî li 8 di djanvî 1928 ey a ndalé e 1988. C' esteut on fjheu
d' arimeas e walon, mimbe des Relîs Namurwès.

Il est rprins dins l' grosse antolodjeye da Piron, dins l' antolodjeye Fleurs
diyalectåles et dins "Scrire".

A pårti di 1999, ene bate di dijhaedjes di rimeas e walon a Nameur a stî lomêye
"Grand Pris Georges Smal".

A vudi troes ramexhnêyes di powezeyes: “Vint d' schoice” (Vint d' chwache)
(1953), “Al taxhlete” (Al tachlète) (1956) eyet “Cayôs d' aiwe” (Cayôs d' êwe)
(1992). Après s' moirt a co rexhou “Ene voye d' aiwe” (One vôye d' êwe) (1992).

Si ritche motlî, eyet ene cogne di powezeye azès finès imådjes fijhèt di Smal
onk des pus grands fjheus d' arimeas del deujhinme mitan do 20inme sieke. Po
toirtchî cisse powezeye imådjrece la, il aveut shuvou Jean Guillaume, mins a s'
toû, il a mostré des pus djonnes ki lu, come Lucyin Somme, René Clinias u Emile
Gilliard.

Nerén, å Relîs, i n' esteut nén veyou voltî pa Lucien Maréchal, ki vleut ki les
arimeas e walon soeyénxhe comprindous åjheymint di tertos.

Çou k' a fwait li pus verziner Smal, c' est les candjmints d' après l' guere di
1940-1945, avou li skepiaedje di deus societés: li cene des ptits viyaedjes ki
dmoréve avou ses viyès uzances, eyet li cene modiene, ki bodjive al cwatrinme
vitesse.

Veyou avou l' ouy do rfondaedje do walon, il est a rlever ki Djôr Smal si sieve
cobén di noûmots pa stindaedje di sinse, ey eto d' eprontaedjes di croejhete foû
payis.



https://wa.wikipedia.org/wiki/G._Brenner

Guy Brener a skepyî a Moustî li 17 d' avri 1934. Il a morou li 28 di setimbe
2010 a Nameur.

Il aveut cnoxhou, estant djonne, li fjheuse d' arimeas Gabrielle Bernard, et il
a sovint atôtchî Emile Gilliard, deus ôtes rilomés scrijheus e walon ki provnèt
d' Moustî. Mins il a purade sitî scolé ås Relîs Namurwès, divant d' divni
lu-minme on scoleus al sicole di walon d' Nameur.

Il a scrît des noveles et del powezeye dins les Cayés Walons. I fourit onk des
prumîs a djåzé des novelès tecnolodjeyes dins ses spoûles ("Pus vî, pus biesse",
1998). Il a yeu l' Pris del Marlagne e 1998 avou ene paskeye lomêye "Ene drole
di veye".

Il a eto scrît ene pîce di teyåte "Adofe rote todi". Il est eto redjixheu et
essinneu del dramatike "Les soçons d' Loyî".

Li stîle da Guy Brener est foirt peur, avou on ritche motlî. Pol
linwe-ehåyaedje, l' ome est ene miete puriveus, et-z vleur espaitchî kel walon
poye calker eto des noûmots d' l' inglès (come copiutrece). Il s' a eto rclamé
disconte do rfondaedje.

Il scrît ossu e francès (des noveles et des xhinaedjes d' Arthur Masson). C' est
eto on pondeu ki dessine des coleurs a l' aiwe et des acrilikes.



https://wa.wikipedia.org/wiki/G._Brener

Guy Brener a skepyî a Moustî li 17 d' avri 1934. Il a morou li 28 di setimbe
2010 a Nameur.

Il aveut cnoxhou, estant djonne, li fjheuse d' arimeas Gabrielle Bernard, et il
a sovint atôtchî Emile Gilliard, deus ôtes rilomés scrijheus e walon ki provnèt
d' Moustî. Mins il a purade sitî scolé ås Relîs Namurwès, divant d' divni
lu-minme on scoleus al sicole di walon d' Nameur.

Il a scrît des noveles et del powezeye dins les Cayés Walons. I fourit onk des
prumîs a djåzé des novelès tecnolodjeyes dins ses spoûles ("Pus vî, pus biesse",
1998). Il a yeu l' Pris del Marlagne e 1998 avou ene paskeye lomêye "Ene drole
di veye".

Il a eto scrît ene pîce di teyåte "Adofe rote todi". Il est eto redjixheu et
essinneu del dramatike "Les soçons d' Loyî".

Li stîle da Guy Brener est foirt peur, avou on ritche motlî. Pol
linwe-ehåyaedje, l' ome est ene miete puriveus, et-z vleur espaitchî kel walon
poye calker eto des noûmots d' l' inglès (come copiutrece). Il s' a eto rclamé
disconte do rfondaedje.

Il scrît ossu e francès (des noveles et des xhinaedjes d' Arthur Masson). C' est
eto on pondeu ki dessine des coleurs a l' aiwe et des acrilikes.



https://wa.wikipedia.org/wiki/G._Bernard

Gabrielle Bernard, a vnou-st å monde e 1893 a Moustî-so-Sambe, wice k' ele mora
eto e 1963; ci fourit ene powetresse e walon ey e francès.

Elle est rprinjhe dins l' antolodjeye da Piron et dins l' antolodjeye des
powetes namurwès.

Ele pierda s' monkeur tins del prumire guere daegnrece eyet «fjha di s' solitude
li trame d' ene divintrinne vicåreye ki s' ritchesse dins pluzieurès ramexhnêyes
d' arimeas francès» (inte di zels «En attendant la caravelle», 1936).

Ele fourit inflouwincêye pa F.-José Maugis ki «lyi fjha vey voltî l' monde mitan
campagne mitan industriyel la k' ele î vikéve», et compôzer cwate ramexhnêyes e
walon ki cåznut do payis d' houyires dins l' payis d' Sambe.

Jean Guillaume tot come Jean Louvet (di Moustî lu avou) ont dit bén do bén di l'
ouve da Gabrielle.

Feye d' onk k' a stî å bougnou del fosse, ele si revinte conte les poennes des
ptitès djins, come ene vraiye schoirceye evike (E. Gilliard). Ele rishonne la a
Franz Dewandelaer, k' elle a cnoxhou, et lyi scrire.

Dins “L' ebolmint” (L’èboul'mint), ele louke, onk après l' ôte deus mondes ki n'
si rescontrèt nén : les campagnes eyet les bouteus dins les houyires.

Ele discrît on ralaedje-plin dins ene houyire. Tot veyant ene taeye må
stançnêye, li porion dene l' abranle, mins trop tård:

Al surface, å minme moumint, c' est l' påjhûlisté, li coeyisté. Gn a on tchertî
ki cmande a si tchvå, des efants ki disflortèt des magriyetes.



https://wa.wikipedia.org/wiki/G._Appolinaire

Guillaume Apollinaire, c' est l' no d' pene d' on scrijheu e francès ki s'
loméve podbon Wilhelm Albert Vladimir Apollinaris de Kostrowitzky (u
Kostrowicki). Il a skepyî a Rome li 26 d' awousse 1880, et a morou a Paris li 9
di nôvimbe 1918. Il a scrît des studias sol pinteure cubisse (les Peintres
cubistes, 1913), et sol powezeye (l'Esprit nouveau et les poètes, 1917). Eto ene
pîce di teyåte po rire, mins nåcionalisse (les Mamelles de Tirésias, 1917). Mins
il est aprume conoxhou come powete (Alcools, 1913; Calligrammes, 1918). Dedja a
19 ans, il aveut cmincî pa scrire des acrostitches a ene pitite djonnete di
Ståvleu. Et mete bråmint des cåzaedjes e walon dins ene novele : Que-vlo-ve?.

Si mame vént cobén ås bagns di Spå, et po-z î djouwer å cazino. Por leye esse
trankile, elle evoye, e 1899, ses deus fis respirer li boune air di l' Årdene a
Ståvleu. C' est la k' el Wiyåme î resconterrè si prumî amour, Maria Dubois. So
les cwate moes ki li ci ki s' aléve lomer Guillaume Apollinaire dimana-st e
Ståvleu, il aprinda do walon assez po scrire èn acrostitche avou l' accint di
Ståvleu. On pout dire ki c' est li seul grand scrijheu nén Walon a aveur sicrît
e walon.

E 1911 i rdjond li groupe di Puteaux, on movmint del pinteure cubisse. Eyet li 7
di setimbe del minme anêye, il est aresté eyet ametou d' aveur sicroté li tåvlea
del Mona Lisa, mins i fourit distcherdjî pus tård.

I mora del gripe espagnole e 1918, ey esse eteré å çmintire do Pere Lachaise a
Paris.

Les sovnances di Ståvleu, di l' Ambleve, et del Fagne aparexhèt eto dins des
ôtes sicrijhaedjes da Wiyåme Apollinaire. Insi, dins Le poète assassiné, les nos
d' persounaedjes sont walons (Viersélin Tigobote). Les cåzaedjes si fjhèt
kécfeye e walon:

Dins Que vlov, ene novele, li mwaisse persounaedje si lome a pårti d' ene fråze
walone, ki l' ome dijheut tofer Cwè vloz vs ? (so plaece: ku vloz vs ?), et esse
sipoté Li bea valet (e walon dins l' tecse).

Tos les rapoirts inte Apollinaire eyet l' walon et l' Walonreye fourît corwaitîs
pa François Duysinx. E 1999, po les cint-z ans di l' anêye k' Apollinaire aveut
vnou dmorer a Ståvleu, i vuda ene plake lazer odio avou ses trovas, Apollinaire
chante Stavelot.

Apollinaire sicrît come les rvowes e walon k' il a dzo les ouys: Li Clabot, Li
ptit Lidjwès.

On s' a dmandé lontins kimint k' on gand fjheu d' arimeas come n' aveut seu
respecter li doze-pîtaedje. Si on l' rimete e walon "normå", les vers ni sont
nén tertos bons:

L' esplikêye est ki, a môde francesse, Apollinaire conte eto des pîs des
halcrosses E, come c' esteut motoit l' alaedje amon les cpôtieus d' penes di ç'
tins la.

Dins èn arimea e francès, lomé Marie, i rcåze di Mareye Dubois, et des maclotes,
ene viye danse del Walonreye.



https://wa.wikipedia.org/wiki/Franwal_Denis

Li Franwal di Nameur (Dictionnaire français-wallon d' après Nameur èt avaurla),
ou Franwal da Denis , c' est on motî francès walon ki dene les disfondowes pol
"Nameur et avår la" d' ene grande djivêye di mots francès d' asteure. Il eploye
li sistinme Feller a môde des Relîs Namurwès.

Il a stî adjinçné pa Chantal Denis, avou l' aidance da Lucyin Somme, ey eplaidî
e 2001.

N a po bråmint des mots avou des egzimpes d' eployaedjes dins des fråzes di
rlomés scrijheus do Payis d' Nameur del deujhinme mitan do 20inme sieke (Emile
Gilliard, Andrée Bacq, Alexandre Bodart).

Metans pol mot problinme, n' a kel Franwal di Nameur k' atåvele des
ratournaedjes ôte ki "problinme".

Li Franwal di Nameur va rapexhî des vîs mots dins l' Motî da Pirsoul ki ni
Léonard ni Somme n' avént rprins. Metans : cloke-pôrte, dîyrîye.

On trove des ratournaedjes e francès ki n' sont padecô nén dins les ALW, portant
li pus spepieus ovraedje di translataedje francès walon. Metans : «camoussåd» po
«placard»



https://wa.wikipedia.org/wiki/Franc%C3%A8s_d%27_Walonreye

Li francès d' Walonreye est mo ahessant po les linwincieus, come Louis Remacle,
ki studièt l' croejhete walone.

On gros motî des mots a pårt do francès d' Walonreye a rexhou e 2010 dizo l'
tite "Dictionnaire des belgicismes".

Les mots ki sont corants e francès d' Walonreye et nén e francès standård si
lomnut les beldjicisses.

Sacwants beldjicisses ont stî acceptés pa l' academeye francesse, et sont lomés
beldjicisses a môde di djin (belgicismes de bon aloy).

Li francès d' Walonreye eploye sacwants mots do francès d' Brussele, ki des cis
k' i gn a ont passé e walon.

Li francès d' Walonreye a askepyî des noûmots nén a pårti do walon, nerén do
francès standård: guindaille, cokotteur, sillabusse, sacoche.

Il a eto fwait des noûmots a pårti del cawete inglesse -ing : zoning, living,
training.

Sacwants noûmots ont polou esse askepyîs flotchreçmint a pårti do walon, et
spårdous on moumint e francès del Walonreye, come "abannet".

André Goosse, Le français de Wallonie, divins : La Wallonie, le Pays et les
Hommes, La Renaissance du Livre, sins leu, 1978, t. 4, 172-181.



https://wa.wikipedia.org/wiki/Fran%C3%A7w%C3%A8s_Bailleux

François Bailleux (e walon, Tchantchès Bayeu), c' esteut on scrijheu e walon,
mimbe askepieu del SLLW, et si scretaire del prumire seyance disk' a s' moirt.

Il a ratourné toplin des fåves da Lafontinne e walon. Il a scrît ossu sacwants
tchansons e walon.

Il a fwait des rcwerances so l' ortografeye do walon, so l' diccionairaedje,
mins co purade so l' eplaidaedje des vîs tecses e walon, inte di zels, les cis
do teyåte lidjwès.

Sins neglidjî ses prôpès afwaires, Bailleux ovra d' pîs et d' mwins ostant pol
Societé k' po nosse vî lingaedje lu-minme. Tet rcwerant les regues ki li
shonnént les meyeus po scrire li walon d' adroet, i trova co l' tins d' ataker
on diccionaire walon, di mete e nosse lingaedje ine boune pårt des belès fåves
da La Fontaine et di scrire kékès tchansons.

Ons etind co tchanter "Vinez, Mareye", k' est come on nozé bouket d' fleurs, et
vos n' dirîz måy ki c'est l' minme pene k' a scrît "Li maladeye da Madame
Beldjike, wice ki Bailleux prind plaijhi a disbiyî ses innmis politikes et a lzî
dire leu conte avou les pus coixhantès lawes do walon, k' end a portant des
metchantes. 



https://wa.wikipedia.org/wiki/Foetite_grangreneuse

Li foetite distrujhante u foetite grangreneuse, c' est ene maladeye des berbis
k' avind l' foete ki dvént tot carmoujhî.

Li cåze, c' est li djouwaedje-eshonne di Clostridium novyi, ene bactereye, et
del dewe do foete (Fasciola hepatica).

Li foetite grangreneuse intere dins l' categoreye des tocsemeyes des boyeas
(eterotocsemeyes).

Li minme maladeye si rescontere eto so les bovrins et les pourceas, mins dins
des ôtes condicions d' aparexhance (nén dandjî del dewe do foete).

Come les ôtes eterotocsemeyes, li biesse creve d' on plin côp (moirt subite),
copurade les agneas.

Dins les berbis eploctêyes siconte di Clostridium novyi, li maladeye pout durer
sacwants eures, disk' a sacwants djoûs. Sol fén, li biesse si va coûtchî so s'
pwetrene, et crever insi. C' est foirt råle dins les maladeyes des biesses, ki
s' coûtchnut purade so leu flanc po mori.

Li foete est carmoujhi pår, avou des ponts d' grangrin plicplok totavå l'
organe. L' amer est plinne a stritche.

Gn a des grossès crexhioûles so l' foete (glandes linfatikes waire veyåve
normåldimint).



https://wa.wikipedia.org/wiki/Flipe_Destate

Philippe Destatte, c' est on bouteu pol Walonreye, istoryin di s' mestî, et k'
est mwaisse a l Institut Destrée.

E 1995, il eplaida on live so les 100 pus rlomés Walons do 20inme sieke, kel
tite e francès, c' est :Cent Wallons du siècle. Bråmint des portraits toirtchîs
dins ç' live la ont stî ratournés e walon dins l' gazete "Li Chwès" pa Charles
Massaux.

Mins li Flipe Destate va esse co pus cnoxhou cwand i va fé rexhe, avou l'
aidance da Paul Delforge et Micheline Libon, si "Encyclopédie du Mouvement
wallon", on gros spès ovraedje ki les troes tomes vont moussî foû e 2000 et
2001.

E 2006, il atåvele, avou l' Djåke Dressene del Bouxhire (Jacques Brassinne de la
Buissière) on pordjet po rdiscotaeyî l' Beldjike bråmint pus suteymint.

Li mwaisse idêye, c' est d' avou 4 Redjons federåles el plaece des 6 redjons et
Kiminåltés ki nos avans asteure. Ces cwate la serént, li Flande, li Walonreye,
Brussele, et li Redjon tîxhon-cåzante. Tchaeke Redjon åreut si mwaisse lwè, si
Govienmint eyet si Pårlumint (inte di zels, li Pårlumint walon). Po ç' prumî
pont chal, gn åreut nou grand candjmint. Tchaeke Pårlumint sereut tchoezi pa on
vôtaedje do peupe; come di djusse, li Govienmint sereut responsåve divant lu.

D' èn ôte costé, i gn åreut ene Coû des Contes po tchaeke Redjon, sol modele del
Coû federåle.

Po çou k' est des taeyes, rén a fé, i gn årè todi ! Mins les taeyes federåles,
ci serént rascodowes pa l' Estat federå, et les taeyes redjonåles, pa les
Redjons. Tantea ki tchaeke intité pôreut viker avou ses prôpes liårds.

Dins l' Pårlumint federå, gn åreut tofer deus tchambes. Li Tchambe des
Rprezintants ni candje nén des masses. Djusse k' i gn a pus ki cwate cekes
electorås : onk po tchaeke Redjon.

Po çou k' est do Senat, ça n' a pus rén a vey. Di 71 senateurs, on passe a 60,
ki vnèt tertos des Pårlumints redjonås, 15 di tchaeke. C' est çou k' on voet
dins les ôtes Estats federås, metans les Estats Unis u li Swisse. Paski tchaeke
redjon est pareye a l' ôte, minme si elle a moens di djins. Li Senat åreut l'
povwer di vôter les candjmints al mwaisse lwè federåle. I pôreut eto vôter des
lwès speciåles, et les lwès ki dispådnut les competinces des Redjons u do Federå
po les traités eternåcionås. Li Senat ni pôreut vôter ene lwè k' avou ene
madjorité dins tchaeke grope redjonå.



https://wa.wikipedia.org/wiki/Five_del_v%C3%A5_do_Rift

Li Five del Vå do Rift (en inglès Rift Valley fever, c' est ene maladeye des
bedots et des gades, mins ki les djins polèt atraper.

Elle a stî ricnoxhowe pol prumî côp e 1930 e Kenia, dins l' Vå do Rift, did la,
ès no.

Li må provoke do fordjetaedje ås berbis ey ås gades, et do crevaedje des djonnes
agneas et des gadots.

Po passer d' ene biesse a l' ôte, li virûsse a dandjî d' on picron, ki pout esse
di mwintès nindjes, come les Culex, Aedes, Anopheles, Mansonia et
Eritmapodiotes.

Dins les payis la k' elle a stî trovêye aprume (Kenia, Soudan, Nonne-Afrike), li
maladeye est inzotike. Ele rivént après sacwnatès anêyes, cwand gn a on grans
mopliyaedje des cuzéns a cåze di grossès aiwes, metans.

Dispu sacwants anêyes, li maladeye si spåde foû di si coine. Elle acsujha l'
Edjipe e 1977, pu l' Moritaneye eyet l' Senegal e 1987. Eviè Bijhe, ele avinda e
l' Arabeye Sawoudite ey å Yemen e 2000.

Dins ces noveas payis la, li ùmaladeye est epizotike. Ele pout fé fordjeter
disk' a 100 % des berbis et des gades. Adonpwis, gn è va aveur moens di
fordjetaedje, mins des agneas crevés, disk' a 95 åcint des agneas djusse
sikepyîs.



https://wa.wikipedia.org/wiki/Fiesse_di_Sint-Nicolai

Li Sint-Nicolai, c' est ene fiesse des efants el Beldjike (Walonreye & Flande),
el Lorinne, el Holande, e l' Almagne. Ele si passe li 6 di decimbe, li djoû k'
on dit ki l' vraiy sint Nicolai a morou.

Li persounaedje da Sint-Nicolai est djouwé pa èn ome avou ene blanke båbe et on
rodje mantea. I vént so èn ågne, avou on bassa plin d' bistokes.

Il est acpagnté di Hanscroufe (ou Pere Fwetård), ki va scoryî les efants ki n'
ont nén stî saedjes.

Il apoite des djouwets et des gueuzreyes ås efants (leu sint-Nicolai) k' il a
tcherdjî so s' bådet.

I passe pal fouwire, et lzès mete å pî do feu e l' aisse. La, les efants ont
metou leus solés, et des raecenes por lu dner a si ågne.

Les ebagants holandès evoye e l' Amerike rivolît fiesti l' Sint-Nicolai après
kékès anêyes passêyes låvå. Mins i n' savént pus l' date. Ça fwait k' il ont
askepyî li persounaedje do Pere Noyé k' il ont fwait vni so Tere li 25 di
decimbe. Lu, i tchedje ses bistocaedjes so des renes.



https://wa.wikipedia.org/wiki/Fiesse_del_porotche

Ene dicåce (on dit eto fiesse del pårotche), c' est ene fiesse k' i gn aveut
dins on viyaedje, et k' esteut sovint metowe li dimegne après l' fiesse do sint
ki l' eglijhe do viyaedje lyi est dicåçtêye.

Dins tchaeke viyaedje, n aveut ene grande dicåce u grande fiesse (sovint ezès
moes d' octôbe et nôvimbe) ey ene pitite dicåce u ptite fiesse (sovint ezès moes
d' avri et d' may). Ût djoûs (pacô cwénze djoûs) après l' grande dicåce, gn
aveut les rlaxhådes.

Al dicåce, gn a des barakes ki vnént e viyaedje. Les efants et les grandès djins
î alént fé on toû a pårti do semdi, li dimegne, et l' londi, dinltins. Gn aveut
sovint on tire-pupes, on tchvå d' bwès, on tirlibibi. Après gn a yeu des
oto-scoters.

Des barakes k' i gn a, c' esteut po vinde des soukes. Ene des sôres si loméve
les "boleas" (des toirdous soukes fwaits avou del låme).

Gn aveut ossu des djeus po wangnî ene sacwè : li djeu d' pexhe, li tirlibibi.
Pacô, des djins k' i gn a (boss d' on cåbaret, captinne del djonnesse)
adjinçnént ene traireye.

Li dimegne, on fjheut sovint des dorêyes. Tos les parints ki dmorént dins des
ôtes viyaedjes estént priyîs a mareder (on djheut eto boere li cafe). Al nute,
on danséve.

Li londi, on djheut l' messe des trepassés. Di l' après-nonne, li djonnesse
tournéve li viyaedje, dizo l' moennance do mwaisse djonne ome ou bragård. A
tchaeke måjhon k' i gn aveut des cmeres, il intrént, et boere ene pitite gote,
et magnî on boket d' dorêye. Li londi al nute, gn è raveut co bal.

C' esteut eto l' londi k' on fjheut l' djeu d' l' åwe, k' a stî disfindou après
1920.

A des plaeces k' i gn a (come Côrbion), on rdansive co l' mierkidi, inte djonnes
do viyaedje (ça fjheut 5 djoûs d' dansaedjes).

Li dimegne d' après, on rmeteut ça : c' est çk' on loméve les rlaxhådes, u les
rleyes.

Tins del guere 1940-1945, gn a pont yeu d' dicåces. Elle ont ricmincî e 1945. On
danséve dins des gregnes, la k' i gn aveut pont d' cafès. Udonbén, on meteut des
soyoeres divant l' café, et on danséve divant l' ouxh. C' esteut des djins do
viyaedje ki djouwént bal (avou des årmonicas). Les danseus payént al danse (c'
est come ça k' les muzicyins estént payîs. On dneut 5 sôs del danse. Après, gn a
yeu des cwåtes : ene cwåte, c'esteut po 4 danses.

A ç' moumint la, gn a yeu des plantchîs. Adonpwis gn a yeu des guinguetes. Å
cmince, elle estént rondes, pu divni rectangulaires. On-z a priyî ene binde di
tchanteu. Li bal kimincive a 7 eures, et esse fwait a meynute. On payive l'
intrêye, et vs mete on catchet sol mwin. Après meynute, on moussive po rén.

A pårti des anêyes 1990, les guinguetes ont disparexhou, paski tchaeke viyaedje
a yeu ene såle cominåle. S' end aveut pont, les comenes atchtèt sovint des
tchapistreas et les amonter pol dicåce. Les bals sont moennés pa des
diss-djokès. Gn a des foitès loumires. Les bals kiminçnut a 11 eures, et
atchever a 5 eures å matén.

E Payis d' Lidje, les dicåces si lomèt "fiesse del pårotche". E payis d' Nameur
ey el province do Lussimbork, on dit "dicåce" (so plaece dicauce), come e Hinnot
(la k' on prononce ducace, et sovint scrire ducasse). Li pus cnoxhowe est l'
cene di Mont.

Les dicåces egzistèt el Flande, e l' Olande, el Grande-Dutcheye do Lussimbork,
ey el Walonreye. End a eto el Picårdeye, el Tchampagne, el Lorinne, ey e l'
Almagne.



https://wa.wikipedia.org/wiki/Fiesse_Sint-Nicolai

Li Sint-Nicolai, c' est ene fiesse des efants el Beldjike (Walonreye & Flande),
el Lorinne, el Holande, e l' Almagne. Ele si passe li 6 di decimbe, li djoû k'
on dit ki l' vraiy sint Nicolai a morou.

Li persounaedje da Sint-Nicolai est djouwé pa èn ome avou ene blanke båbe et on
rodje mantea. I vént so èn ågne, avou on bassa plin d' bistokes.

Il est acpagnté di Hanscroufe (ou Pere Fwetård), ki va scoryî les efants ki n'
ont nén stî saedjes.

Il apoite des djouwets et des gueuzreyes ås efants (leu sint-Nicolai) k' il a
tcherdjî so s' bådet.

I passe pal fouwire, et lzès mete å pî do feu e l' aisse. La, les efants ont
metou leus solés, et des raecenes por lu dner a si ågne.

Les ebagants holandès evoye e l' Amerike rivolît fiesti l' Sint-Nicolai après
kékès anêyes passêyes låvå. Mins i n' savént pus l' date. Ça fwait k' il ont
askepyî li persounaedje do Pere Noyé k' il ont fwait vni so Tere li 25 di
decimbe. Lu, i tchedje ses bistocaedjes so des renes.



https://wa.wikipedia.org/wiki/Faw_di_Verzi

Li faw di Verzi, (on dit eto få d' Verzi, crawieuse få, u toirtchåde hesse), e
francès faux de Verzy, u hêtre tortillard, c' est ene dizo-sôre di faw, tot
crawieus foirt bas, ki n' vént ki dins sacwantès coines di France, d' Almagne et
di Scandinaveye.

Li faw di Verzi, c' est ene hesse, nén dpus d' deus troes metes hôte, ascwateye
come ene covresse, avou les brantches ki pindèt ttåtoû, e rond, disk' a tere, et
les foyes si serêyes k' on n' såreut vey houte. Tré kel pî u k' ene brantche a
on pô crexhou, li crawieuse få fwait keude so keude dins tos les sinses. C' est
po ça ki nost åbe ni vént nén bén hôt, mins k' i crexhe purade come on parasol u
on paraplouve.

A Verzy, gn aveut la, e 6inme sieke, dins ç' grand bwès la do dominne del
“Comandreye do Timpe”, on moustî dicåcî a Sint Båle (on forveyou sint ?), k'
aveut stî askepyî e 664 pa Sint Nivard. On vout ki les moennes, so leu passadje,
plantént todi des hesses. Li toirtchaedje do faw di Verzy, ça åreut stî ene
rascråwe evoyeye po pûni les djins d' Verzy. Totes des crawieusès hesses ki
crexhnut el minme plaece, come di djusse, ça a fwait rsoude les viyès croeyances
et les fåves do vî vî tins.

Pår divant dvant l' askepiaedje do moustî Sint-Båle e 664, gn åreut ddja yeu
drola, do tins des Celes, on nîme dicåcî a Baal, onk des diès celes. Pu vî k'
ça, on-z î a eto rtrové ene hatche preyistorike. El Moyinådje, li (doûce)
croeyance vleut ki les fås d' Verzi estént ene rascråwe k' åreut stî avoyeye pa
Båle, li diè cele del tonoere, po pûni les djins d' Verzi.

Des ôtes pretindèt vey on sene a vey avou l' sacraedje des Rwès d' France. Adon,
ça s' fijheut a Rinse. Et li djoû di dvant l' sacraedje, les rwès vnént priyî
dins ces bwès la.

Kécfeye ki ç' sereut ene mutåcion k' åreut askepyî cisse sorsôre di faw la. A l'
univiersité d' Montpellier, li mådjuster Bernard Thiebaut a fwait des
rcweraedjes sol faw di Verzy. Il a trové des diferinces dins les djinnes di l'
åbe. Les grinnes k' il a rsemé et k' ont bén vlou djermer ont dné des hesses
normåles, des crawieuses et des mitan mitan. Ça shonnreut shuve les lwès da
Mendel. Eto, li faw sereut ene eterozigote. C' est po ça k' ele dimorreut råle
(come li bleuwe coleur dins les vatches Bleu Blanc).



https://wa.wikipedia.org/wiki/Faflote

On sene diyacritike (on dit eto ene faflote ou èn accint), c' est on sene ki s'
mete å pus sovint å dzeu, å dzo ou åd triviè d' ene lete po ndè fé ene lete
diferinne (ou on prononçaedje diferin).

C' est eployî aprume avou l' alfabet latén, k' a 26 letes di båze å pus sovint,
mins pus d' ene trintinne tot contant sacwantès letes speciåles et loyeures di
sacwants lingaedjes. Mins nerén, les diyacritikes permetèt d' aveur ene tchuze
bén pus grande, di pus d' ene cintinne di caracteres.

Dins l' alfabet arabe, les troes coûtès voyales et l' soucoun sont tertos metous
a môde di faflote, simpe ou dobe. Li sene di rdoblaedje di cossoune (chedda)
sifwaitmint. Cisse faflotreye la ni s' sicrît nén dins les lives et les gazetes,
çou ki rind l' lijhaedje ça pus målåjhey.

C' est parey po les alfabets d' l' Inde (devanagari,...), et l' ebreu k' eployèt
sifwaitmint des diyacritikes po mårker les voyales.

Les sillabaires djaponès eployèt des diyacritikes po fé l' diferince inte les
vuzlêye et divuzlêyès cossounes. Tant k' ås caracteres aboridjinnes canadyins,
il eployèt eto des diyacritikes dins sacwants lingaedjes.



https://wa.wikipedia.org/wiki/FR13

Li motî Yoran Embanner walon ki l' vraiy no, c' est Motî d' potche walon /
francès / Dico de poche français / wallon, c' est on dobe motî (walfran et
franwal) e rfondou walon k' a stî eplaidî e 2009 pa Yoran Embanner.

Il est rprins sol limero [R13] dins l' djivêye des motîs do walon. Et, come
franwal, dizo l' limero [FR13].

Il a yeu on fel côp di spale da Lucyin Mahin (atåvlaedje di mots corants et
rfondaedje) et Jean Cayron (sicrijhaedjes des mwaisses prononçaedjes e-n AFE),
avou ene pitite rawete da Pablo Sarachaga.

Li motî s' a vindou eto a des djonnes Walons k' ont d' l' agrès di raprinde li
walon, et k' ont discovrou li rfondou avou ç' live la.

Sacwants djivions do motî Embanner (portant des mots eployîs coramint e 21inme
sieke) n' avént co stî rprins dins nol ôte motî walon. Metans : "fitchî".

Sacwants mots walons (des corants et des pus råles ni sont nén divins l' Motî
Yoran Embanner. L' ovraedje ki s' porshût disk' enute sol Wiccionaire endè
markêye sacwants : li djivêye est cial.

Li rfondaedje di sacwants mots a polou candjî dispu l' rexhowe do motî Yoran
Embanner. Ene djivêye di sfwaits mots est eto håynêye sol Wiccionaire.



https://wa.wikipedia.org/wiki/FARC

Les Foices Årmêyes Revintreces del Colombeye, mî cnoxhowes sol sigue F.A.R.C.
(Fuerzas Armadas Revolucionarias de Colombia), c' est ene årmêye revintrece ki
lûte disconte do govienmint del Colombeye, dispu 1964.

Elle est rwaiteye pås govienmints come ene soce terorisse. Zels, i s'
definixhnut come on movmint revolucionaire comunisse, marcsisse-leninisse. I
dijhnut k' i vlèt fok diminouwer les diferinces di ritchesse dins l' payis.

Po s' ecwårler, i fjhèt payî les industreyes et culteures (etur leyes li cene
del coca) dins les redjons k' i controlèt. Et apicî des ostaedjes.

Les FARC apiçnut sovint des ostaedjes, et les rinde si on lzî paye ene rançon. I
dennut 8 moes al famile po vierser les çanses. Ôtmint, les ostaedjes sont-st
ahessîs. Et s' fåt i co payî 20 miyons d' pezosses (a pô près 9.000 dolårs) po
raveur li coir. E 2006, les FARC årént touwé insi 45 djins .

Des ôtes ostaedjes, come Ingrid Betancourt ont stî scrotés a cåze di råjhons
politikes. End a 58 di sfwaits, ki les FARC volèt discandjî avou 500 revinteus,
prijhnîs do govienmint.



https://wa.wikipedia.org/wiki/F._Duysinx

François Duysinx (e walon, Françwès Dwizink), sipoté Tchantchès (1914-2004),
c' esteut l' fi da Joseph Duysenx.

I n' a waire sicrît e walon, et c' esteut purade des ratournaedjes di scrijheus
greks et laténs. Metans, Anacreyon u Ovide.

Mins si a-t i bouté timpesse pol walon, come djouweu d' role dins les teyåtes.
Il a askepyî li Cåbaret da Tchantchès, ene shijhe di sketchs et d' tchansons ki
s' passe tos ls ans å Triyanon.

C' esteut eto on fén cnoxheu da Guillaume Apollinaire, et s' rashonna-t i ses
studes so ci ome la, èn ene plake lazer prodûte e 1998.

Il a eto studyî les scrijhaedjes da Camille Gaspard, a pårti des papîscrîts di
si ptit-fi, Jean-Philippe Legrand. I nd ont rexhou on motlî dizo l' tite : Le
wallon d'un Wihot. Termes nouveau ou sens complémentaires des mots du
dictionnaire liégeois de Haust employés à Wanne [Ve 44]). Cist ovraedje la a
parexhou dins Dialectes de Wallonie, 29-30 (2001-2002), 49-63. Il est rprins sol
limero [E169] dins l' Djivêye des motîs do walon.

Di s' mestî, il esteut prof di muzike, çou k' el fijha dmorer 24 ans å long
tchîf d' orkesse al Pitite Sinfoneye di Ståvleu. Il a eto bråmint compôzé d'
muzike. Il esteut ossu tchîf d' orkesse.



https://wa.wikipedia.org/wiki/F._Barry

C' esteut on scrijheu e walon. Ey on bouteu pol walon. Ey on nouzome eplaideu di
lives et d' gazetes e walon.

Avou ses memweres di 2000 pådjes Istwere d' on scrijheu e walon, a môde di
djournå, i pout esse riwaitî come li pus grand scrijheu di prôze nén racontrece
do 20inme sieke.

I vént å monde a Watinmé (Reve), dins ene famile di 12 efants. Si pa esteut
maçon, mins i tnént eto cåbaret, on cafè avou on bolwer djondant.

A l' ådje di 6 ans, e 1905, i bagnut so Tchålerwè. C' est la k' i va viker li
guere di 14 k' i raconte dins ses memweres. 

Al fén del guere, i va bouter come tipografe dins ene imprimreye a
Montniye-Nouveye. Pu s' mete a s' boûsse dins ç' mestî la, k' i n' cwitrè pus, e
1919.

Dins ene gazete sportive ki vude diviè 1925, si ovrî Georges Fay fijheut parexhe
des biyets e walon. C' est dandjreus la ki ses acoirdances avou l' lingaedje da
Djåke Bietrand atake.

Ele si vont diswalper avou Maurice Lixon (1902-1984) ki lyi fwait imprimer ene
ramexhnêye d' arimés, «Bric-brok» (1930). E 1933, il amontèt eshonne ene gazete
pår e walon, Ele chariguète ki vudrè disk' al guere di 40.

Mins il est d' brogne avou s' cuzén financî tant k' å manaedjmint di l'
imprimreye, ki c' est lu k' a monté, mins ki c' est s' cuzén k' a ratchté. I
parvént adon a fé imprimer l' Bourdon pa les Imprimreye Scaillet ki dvèt eto
vinde li gazete. 

Si prumire ouve, ci fourit ene pîce di teyåte e-n èn ake, Pèchî, creyeye a môde
d' operete (avou des tchants). Si no d' pene po ça, c' est «Cuzén d' Watinmé»

Pu rashonner ses sovnances di pexheu, dins Al pûjète (500 egzimplaires, 1943),
shuvou di Au rcwès des rwines (1944).

Il a scrît des romans «Leyon Cranasse, tchampete pa amour» (1944), shuvou di
«Sonk walon» (1945), avou les minmes persounaedjes.

Mins il est pus cnoxhou come askepieu do Bourdon e 1949 (il esteut mwaisse
imprimeu di s' mestî). Il aveut ddja eplaidî l' Chariguete di 1938 a 1940.

Po les 10 ans do Bourdon, i va eplaidî ene sipepieuse antolodjeye, «270
sicrijheus e walon do Payis Noer», si tchîf d' ouve come eplaideu. 

Les dierinnès anêyes di s' veye, il a tnou on djournå da sinne e walon, di dpus
d' 2000 pådjes.

Li walon da Felicyin Barry est foirt rifrancijhî. A cåze di ça, Hinri Van Cutsem
lyi rfuze èn adrovaedje po «Al poujhete» (1942).

Mins si manke di vizêye literaire lyi a permetou di djåzer did tot, fotbal,
velodrome, et tot çou ki s' a passé dins l' cotoû di Tchålerwè après l' guere di
1940-1945, çou ki les ôtes sicrijheus ni fwaiynut waire.

Pus vî k' çoula, c' est onk des råles sicrijheus e walon ki raconte li vicaedje
el Walonreye tins del guere di 14, sins clintchî dins l' tchåvinisse di rvindje,
come ci fourit l' cas po mo bråmint des scrijheus di l' après-guere di 14. 



https://wa.wikipedia.org/wiki/F%C3%A5tchaedje

Ene fåtcheuse, c' est ene machine po fåtchî (on dit eto : soyî) å four u ås
dinrêyes, al fenåjhe u a l' awousse. Divant çoula, on soyive al mwin, avou des
fåjheles, pu al seye, pu al få.

Li prumire fåtcheuse, ç' a stî l' raezete k' on loméve eto machine a fåtchî u,
pus tård, pitite machine. Dins les plaeces les pus målåjheyes, ezès prés, par
egzimpe, on fåtchive co al mwin disk' aviè 1960.

Po des dinrêyes, les fåtcheuses ont stî aeplaeceyes pa les loyeuses ki fåtchént
et mete e djåbes. Pu pa les mexhneuses-bateuses, ki batèt l' grin do côp k' il
est fåtchî.

Po les fours, les raezete fourit replaeceye pal båre côpeuse u båre fåtcheuse
agritcheye å tracteur. Pu pa les rotatives. Cwand on-z a ataker avou les silos,
li fåtchaedje esteut fwait pa l' essileuse, ki broyive li waide do côp après.

Ene raezete esteut saetcheye pa onk u deus tchvås. Dabôrd, divant d' fåtchî al
raezete, i faleut fé les voyes al få.

Si l' tins esteut å setch, i gn av' wai d' problinmes. Mins cwand l' tins esteut
al plouve et k' i gn av' des formoujhes, la tere plakéve inter les dints et pu
on bôréve tos les dijh, cwinze metes !

Po les beas foures di trimblene, on meteut l' tonea padri l' båre del raezete po
fé des djougås k' on loyive unikmint al tiesse.

On-z a vindou on pô des raezetes avou on moteur ogziliaire Bemard (A.E.B.I.) et
des ôtes avou deus lames. Vola ene rîlêye di markes di raezetes ki s' ont trové
sol martchî : Mac Cormick, Deering, Osborne, Skurup, Knotec, Puzenat, Lanz,
Hagedorn, Båtz, Aktiv, Fahr, Fella, Dolle, Massey Harris, Albion, Triumph,
Hercules Viking, Ideal New. .

Les båres fåtcheuses u båres côpeuses, c' est des båres avou des lames ås dints,
come sol raezete, minqs k' on-z atele so on tracteur.

Les båres fåtcheuses corantes el Walonreye estént : Busatis, Mortl, J.F., Stokey
et Schmit, Mac Cormick, Rasspe, Kuhn, Fella, Bamfords, Vicon, New Holland,
Welger, Zweegers.

Li revolucion dins les fåtcheuses, ç' a î bén seur les "rotatives" ås tabeurs ou
ås assîtes.

Cisse machine la, rén n' l' arestêye: ni formoujhes, ni pires, ni l' flaxhî,
rén!

Les rotatifes orantes el Walonreye estént : Kuhn, Busatis, P.Z., Claas, Vico n,
Fahr, Båtz, Krone, Niemeyer, Nicolas, Mac Cormick, Kemper.



https://wa.wikipedia.org/wiki/F%C3%A5cn%C3%AE

Li fåkinreye u wôtoûsreye, c' est l' aclevaedje des fåcons, po poleur tchessî
avou.

Les cis k' aclevnut des fåcons sont lomés des wôtoursîs u fåcnîs (wôtoûsresses,
fåkinresses).

Li mot wôteu est li rfondowe do vî vî mot houteux, ki respond å francès
(v)autour; les mots wôturrî et wôturreye, c' est des noûmots fwaits sol prumî,
ki respondèt å francès autoursier.

Li wôturreye a leyî å moens on no d' plaece el Walonreye : li ni do vôteu a
Årveye.

Li wôturreye est on foirt vî spôrt, dedja pratiké pås Kirkizes 1500 ans divant
Djezus-Cri. Les Romins et les Greks nel pratiként nén. Les Gålwès el kinoxhént
des Djermwins, mins sins bråmint l' pratiker, nerén.

E l' Urope, li wôtoûsreye a stî foirt al môde après les croejhådes, la k' les
nôbes uropeyins l' avént-st aprins des Arabes.

C' est l' Impreu Fredrik II d' Hohenstaufen ki meta so papî les cnoxhances des
Arabes sol fåkinreye, en on live e latén : "De arte venandi cum avibus".

Li fåconreye a passé d' môde a pårti do 17inme sieke, cwand on s' sierva todi
dpus des fiziks po-z aler al tchesse

L' apiçaedje des fåcons (djonnes di fåcon perlin) si fwait al fén du moes d'
djulete (å Marok). Cwand on voet on ni d' fåcons, i s' fåt mete a l' awaite, et
ça po veye k' i gn a on ptit moxhet dins l' ni ki sait voler et tchessî. C' est
ci-la k' on dvreut apicî.



https://wa.wikipedia.org/wiki/Evi%C3%A8_Nonne

Eviè Nonne, c' est l' tite d' ene ramexhnêye di noveles da Lucyin Mahin,
eplaideyes på Muzêye do Pårlaedje e l' Årdene, e 2006.

Li tite ni vout nén dire cial "aviè nonne", dins l' sinse di "sol côp d' midi, a
l'eure del marinde", mins "tot ndalant eviè l' Sud". Paski nouv des dijh noveles
si pasnut foû del Walonreye.

Elle essinnèt tertotes des persounaedjes marokins u aldjeryins, mins, tenawete,
gn a des Walons ki si vnèt stitchî dins les spoûles.

Li live est enimådjî pa des foirt nozêyès pondeures da Marie-Louise Mertz, k' a
ddja bråmint bouté eshonne avou çou ki s' loméve co Musée de la parole au Pays
de Bastogne.

Totes les noveles sont ratournêyes e francès vizon vizu pa ene ekipe di
tradujheus, ki c' est : René Georges, Jeanne-Marie Francis, Emile Pècheur, Willy
Leroy, Olivier Esnault, André Demoulin, Jean-Pol Grandmont et Maddy Dorchymont

Al fén do live, gn a on motlî de cmons nos, pu onk des nos prôpes, avou les nos
etrindjirs. Gn a co sacwantès pådjes di croejhete.

Les scrijhaedjes e walon ont stî rispepyîs del ricoridjrece e rfondou UNIX/Linux
adjinçnêye pa Pablo Saratxaga, et del ricoridjrece Microsoft-amiståve, amontêye
a pårti del prumire pa Francis Baudoux.



https://wa.wikipedia.org/wiki/Eveke

On veke ou eveke, c' est l' mwaisse di l' Eglijhe so plaece, ki sieve
cisse-ciale so l' no da Djezus. Gn a k' les Eglijhes di shuvion apostolike k'
ont des vekes, ey adon, on n' elzè trove nén dvins les protestants.

L' Eglijhe so plaece est asteure on stitche u diyoceze, et, e Beldjike, po l'
Eglijhe rominne-catolike, ça respond a pô près a ene province.

E des Eglijhes ki gn a, on n' espaitche nén les cmaires po ç' posse la, mins i
gn a eto des vecresses.

Cwand i n' sieve nén a on ofice, li veke si mousse avou ene grande violete cote,
ou ene violete tchimijhe. Cwand i sieve a on ofice, i s' mousse come on
priyesse, åré k' i prind eto ene mite ey ene crosse. Divins les luteryins et
sacwants inglikins, li veke poite ene tchape minme cwand i dit messe. Divins les
bizantins, li veke prind ene corone d' impreur estô del mite, ey ene tunike d'
impreur estô del tchazube.

L' eveke, ses deus “mwins” sont les priyesses et les diyåkes. Il est ådzeu des
pitits ôres.

El Walonreye, les teres do prince-eveke di Lidje estént pacô lomêye avou on
diterminant "l'-Veke" (Payis d' Lidje et d' Nameur : Waeret-l'-Veke,
Viyé-l'-Veke)) ou "l'-Eveke" (Hinnot) (Waeret-l'-Veke, Fontinne-l'-Eveke,
Melin-l'-Eveke, Viyé-l'-Veke)



https://wa.wikipedia.org/wiki/Eug%C3%A8ne_Gillain

A-st enondé les Cayés Walons e 1938. Il esteut adon vice-prezidint des Relîs
namurwès.

Il a scrît des prôzes e walon. Eto on monoloke et deus troes sketchs, dins l'
dierin d' ses lives.

Sacwants d' ses tecses ont stî rashonnés dins l' live "Å coulot do feu" (1927).
Pus tård, e 1932, i va scrire on live di sovnances : "Sovnances d' on vî gamén".
Pu, ci serè des prôzes do minme tonea, dins l' live do minme no «Do minme tonea»
(1951). Et i dmorrè minme on ptit fond et ç' serè «Li fond do tonea».

Eugène Gillain est l' pa da Joseph Gillain, li spiroutî mî cnoxhou dizo l' no d'
Jigé et k' a enimådjî bråmint des lives e walon.

Djinne Djilin n' escrijheut nén e sistinme Feller, mågré k' i scrît diski dins
les anêyes 1940, et k' il est l' vice-prezidint d' ene soce k' a-st accepté l'
idêye do Feller dispu les frés Maréchal dins les anêyes 1910. I fåt ratinde 1987
po ki l' dierinne di ses ramexhnêyes soeye replaideye e 1987 dins Les Cayés
walons (djanvî et fevrî) po lére di l' Eugène Gillain e Feller.

Eugène Gillain lét bråmint des ôtes lives e walon (do Mitan) et i cåze (todi e
bén) des ôtes oteurs dins ses prôzes. On î rescontere, metans Edmond Etienne,
Edmond Wartique, Anatole Marchal, evnd.



https://wa.wikipedia.org/wiki/Eug%C3%A8ne_Dethier

Eugène Dethier a skepyî diviè 1918. C' est li fjheu do Motî del Hesbaye, k' il
eplaide e 1994.

Dins ses 13 pådjes d' adrovaedje e francès, Eugène Dethier codjåze felmint li
motî da Haust (trop vîs mots), li Franwal da Haust (trop di mots, des trop vîs
et des calcaedjes di francès k' i n' ricnoxhe nén come pårmint walons), les
djins do walon e scole, les emissions e walon, les scrijheus d' arimeas, les
djuris des pris. I discåze eto les bouteus pol walon, k' i lome démaguogues
rétrogrades. I n' vout nén ki, dins l' walon do teyåte, les vîs et les noveas
mots si rtrovexhe dins l' motî do teyåte :

Eugène Dethier eploye li mot patwès a tot côp bon. Dethier n' acceptêye nén les
noûmots, minme les cis moussîs e walon dispu 1900 come mådjiner, pask' il
egzistèt e francès dispu 1297 (dabôrd, il årént dvou passer bråmint pus timpe,
sapinse a lu). I vout kel walon fouxhe pôve, pask' i n' a pont d' mot corant po
ratourner l' francès "fleuve" et "légume" Mins gn a aiwe, mouze (k' i n kinoxhe
nén); verdeure (k' i trove ki n' rascouve nén les minmès sacwès), djote et
djotreye (k' i n' kinoxhe nén), l' eploye li calcaedje legume k' avou anoymint.



https://wa.wikipedia.org/wiki/Estazunyin

Les Estats?Unis d' Amerike (en inglès : United States of America), c' est on
payis do nôr di l' Amerike. Li mwaisse veye est Washington. Les Estats Unis sont
pårtis e 50 estats.

Les dmorants sont purade lomés Estazunyins. Mins dins l' lingaedje corant, on
eploye bråmint li mot Amerikins, u, po lzès rabaxhî Amerloches.

Les Estats Unis ont stî askepyîs bråmint pa des abagants uropeyins, copurade les
Inglès. Il ont spotchî les peupes Indyins k' î viként, pacô a môde di
peupe-sipata.

Les Estats Unis ont divnou ene colneye inglesse. Adonpwis, i s' ont revinté
siconte les mwaisses inglès, avou l' aidance des Francès, k' ocupént des grandès
stindêyes å Sud-Ouwess (Acadeye).

Po-z ecwårler ses gueres, Napoleyon vinda l' Acadeye ås Estat Unis. Ci fourit l'
pus grand vindaedje di teres ki s' a måy passé.

Li guere di secession fourit ene guere civile inte les estats d' Bijhe, k'
estént sconte do sclavaedjisse et les estats d' Nonne k' estént po. C' est les
Nortisses k' ont wangnî.

Diviè l' difén do 19inme sieke, des tropes di Walons î alît eshonne, ey basti
låvå ene kiminålté ki wårda lontins l' cåzaedje walon, les Walons del
Wisconsene.

Les Estats-Unis ont vnou dner on fel côp di spale ås Aloyîs siconte des Almands
al guere 1914-1918 ey al guere 1940-1945.

Après l' guere di 1940, il ont volou tchessî les comunisses totavå. Ça a dné li
guere di Corêye, li guere do Viet-Nam. Et si rwaitî avou l' URSS come des tchéns
d' casson: c'est çou k' on-z a lomé li froede guere.

Après l' tcheyaedje do meur di Berlin, les Estats Unis s' ont rtrové tot seus
mwaisses so Daegn. Il ont cmincî a si cdure come si c' esteut leu-z impire
totavå (guere do Koweyt, guere d' Afganistan, guere d' Irak, evnd.). I vlént ki
tot çoula soeye bonzè bén po drener les terorisses k' els avént vnou ataker li
11 di setimbe 2001.



https://wa.wikipedia.org/wiki/Estats_Unis_d%27_Amerike

Les Estats?Unis d' Amerike (en inglès : United States of America), c' est on
payis do nôr di l' Amerike. Li mwaisse veye est Washington. Les Estats Unis sont
pårtis e 50 estats.

Les dmorants sont purade lomés Estazunyins. Mins dins l' lingaedje corant, on
eploye bråmint li mot Amerikins, u, po lzès rabaxhî Amerloches.

Les Estats Unis ont stî askepyîs bråmint pa des abagants uropeyins, copurade les
Inglès. Il ont spotchî les peupes Indyins k' î viként, pacô a môde di
peupe-sipata.

Les Estats Unis ont divnou ene colneye inglesse. Adonpwis, i s' ont revinté
siconte les mwaisses inglès, avou l' aidance des Francès, k' ocupént des grandès
stindêyes å Sud-Ouwess (Acadeye).

Po-z ecwårler ses gueres, Napoleyon vinda l' Acadeye ås Estat Unis. Ci fourit l'
pus grand vindaedje di teres ki s' a måy passé.

Li guere di secession fourit ene guere civile inte les estats d' Bijhe, k'
estént sconte do sclavaedjisse et les estats d' Nonne k' estént po. C' est les
Nortisses k' ont wangnî.

Diviè l' difén do 19inme sieke, des tropes di Walons î alît eshonne, ey basti
låvå ene kiminålté ki wårda lontins l' cåzaedje walon, les Walons del
Wisconsene.

Les Estats-Unis ont vnou dner on fel côp di spale ås Aloyîs siconte des Almands
al guere 1914-1918 ey al guere 1940-1945.

Après l' guere di 1940, il ont volou tchessî les comunisses totavå. Ça a dné li
guere di Corêye, li guere do Viet-Nam. Et si rwaitî avou l' URSS come des tchéns
d' casson: c'est çou k' on-z a lomé li froede guere.

Après l' tcheyaedje do meur di Berlin, les Estats Unis s' ont rtrové tot seus
mwaisses so Daegn. Il ont cmincî a si cdure come si c' esteut leu-z impire
totavå (guere do Koweyt, guere d' Afganistan, guere d' Irak, evnd.). I vlént ki
tot çoula soeye bonzè bén po drener les terorisses k' els avént vnou ataker li
11 di setimbe 2001.



https://wa.wikipedia.org/wiki/Ene_b%C3%A5ke%E2%80%A6

Ene båke so les bwès d' l' Årdene (Ène bauke su lès bwès d' l'Ârdene), c' est on
live a môde di live di scole, k' a rexhou e 3 tomes, li prumî e 1984, les 2inmes
et 3inme e 1993, sicrît pa Lucyin Mahin, et eplaidî ås edicions Scaillet, a
Montniye-Tiyoû.

Li mwaisse tecse est scrît tot notant li prononçaedje do walon a Transene, on
viyaedje del Basse Årdene.

Li sudjet d' tchaeke tchaptrê, udon shijhe, c' est on roufion, li ptit Firmin,
ki dmande a si nonnonke Colas les ca et les ma so des sacwès a vey avou les bwès
d' Årdene.

Adonpwis, gn a ene djivêye di målåjheys mots k' i gn aveut dins li lçon,
esplikés e francès, pacô avou ene pitite fråze. Eto, li live est rprin so l' l°
S17 dins l' djivêye des motîs. Tos les mots d' "Ene Båke" sont eto reployî dins
l' båze di dnêyes Rasgotaedje des Bassårdinreces.

Gn a eto ene cåkêye di portraits (mins co do tins do noer et blanc), sovint
saetchîs på scrijheu lu-minme. Gn a ossu des dessinaedjes da Bernard Lecomte,
Marie-Annick Hardy, et minme onk da Serge Duhaillon.



https://wa.wikipedia.org/wiki/Ene_b%C3%A5ke

Ene båke so les bwès d' l' Årdene (Ène bauke su lès bwès d' l'Ârdene), c' est on
live a môde di live di scole, k' a rexhou e 3 tomes, li prumî e 1984, les 2inmes
et 3inme e 1993, sicrît pa Lucyin Mahin, et eplaidî ås edicions Scaillet, a
Montniye-Tiyoû.

Li mwaisse tecse est scrît tot notant li prononçaedje do walon a Transene, on
viyaedje del Basse Årdene.

Li sudjet d' tchaeke tchaptrê, udon shijhe, c' est on roufion, li ptit Firmin,
ki dmande a si nonnonke Colas les ca et les ma so des sacwès a vey avou les bwès
d' Årdene.

Adonpwis, gn a ene djivêye di målåjheys mots k' i gn aveut dins li lçon,
esplikés e francès, pacô avou ene pitite fråze. Eto, li live est rprin so l' l°
S17 dins l' djivêye des motîs. Tos les mots d' "Ene Båke" sont eto reployî dins
l' båze di dnêyes Rasgotaedje des Bassårdinreces.

Gn a eto ene cåkêye di portraits (mins co do tins do noer et blanc), sovint
saetchîs på scrijheu lu-minme. Gn a ossu des dessinaedjes da Bernard Lecomte,
Marie-Annick Hardy, et minme onk da Serge Duhaillon.



https://wa.wikipedia.org/wiki/Ene_B%C3%A5ke

Ene båke so les bwès d' l' Årdene (Ène bauke su lès bwès d' l'Ârdene), c' est on
live a môde di live di scole, k' a rexhou e 3 tomes, li prumî e 1984, les 2inmes
et 3inme e 1993, sicrît pa Lucyin Mahin, et eplaidî ås edicions Scaillet, a
Montniye-Tiyoû.

Li mwaisse tecse est scrît tot notant li prononçaedje do walon a Transene, on
viyaedje del Basse Årdene.

Li sudjet d' tchaeke tchaptrê, udon shijhe, c' est on roufion, li ptit Firmin,
ki dmande a si nonnonke Colas les ca et les ma so des sacwès a vey avou les bwès
d' Årdene.

Adonpwis, gn a ene djivêye di målåjheys mots k' i gn aveut dins li lçon,
esplikés e francès, pacô avou ene pitite fråze. Eto, li live est rprin so l' l°
S17 dins l' djivêye des motîs. Tos les mots d' "Ene Båke" sont eto reployî dins
l' båze di dnêyes Rasgotaedje des Bassårdinreces.

Gn a eto ene cåkêye di portraits (mins co do tins do noer et blanc), sovint
saetchîs på scrijheu lu-minme. Gn a ossu des dessinaedjes da Bernard Lecomte,
Marie-Annick Hardy, et minme onk da Serge Duhaillon.



https://wa.wikipedia.org/wiki/Emile_Vandervelde

Émile Vandervelde (Ixelles 25 di djanvî 1866 - Ixelles 27 di decimbe 1938), c'
esteut on politikî socialisse bedje, mwints côps pårlumintî, minisse, eyet
cnoxhou pol “lwè Vandervelde” fwaite po lûter siconte del sôlrêye.

I vna-st å monde a Izele (Ixelle), adon on bork nén lon erî d' Brussele, wice ki
s' pa esteut djudje di påye, li 25 di djanvî 1866. Il a stî aclevé amon les
bordjoes, mins çoula n' l' espaitcha nén d' lére les tuzaedjes da Proudhon,
Benoît Malon et co da Charles Fourier. Adon, il a bén veyou k' i gn a veut nén
k' lu ki boléve divant l' indjustice et l' mizere ki l' industrialijhaedje
capitalisse del fén do dijh-nouvinme sieke aveut-st amoenné.

I studia bråmint. Si dvént i docteur e droet, docteur e syinces sociåles et co
docteur en economeye politike. Come djonne avocåt, i studia co, po s' plaijhi,
li fiziolodjeye, l' imbriolodjeye eyet co l' sikiatreye.

E 1894, adon k' il est 21 ans vî, i va dner cours di sociolodjeye economike a l'
Institut des Hôtès Studes del nouve univiersité d' Brussele.

Ses scrijhaedjes d' adon sayént d' raloyî l' biyolodjeye avou l' sociolodjeye.
Avou on rlomé botanisse, il eplaidront ambedeus on studiaedje lomé “Parasitisme
organique et parasitisme social” eyet èn ôte live avou l' tite “L'évolution
regressive en biologie et en sociologie”.

I scrijha eto po les egadjeyès gazetes Germinal, Mouvement social eyet Revue
Rouge.

I mousrè å Pårti Ovrî Bedje (POB) ossu rade ki ci-ci s' a metou so pî, e 1884.
Nosse Mimile aveut adon 19 ans ey esteut ddja soçon del ligue ovrire d' Izele,
la k' i vna-st å monde. Li prumî programe do POB a stî scrît å congrès d'
Cargnon e 1893. Emile Vandervelde fourit po bråmint dins ç' tecse la, eyet c'
est lu ki scrijha li Tchåte di Cargnon.

Emile Vandervelde fourit prezidint do POB inte 1933 et 1938; dj' ô bén, dispoy
ki l' fonccion di prezidint a stî metowe so pî, et disk' a s' moirt.

E 1894 i dvénrè pårlumintî (po Tchålerwè), avou 26 ôtes socialisses, ki c'
esteut les 27 prumîs socialisses a moussî e pårlumint bedje, sacwants so des
lisses socialisses, sacwants so des cartels avou des liberås progressisses.

Cwand l' deujhinme eternåcionåle fourit metowe so pî å congrès d' Paris, e 1900,
c' est lu ki fourit prezidint do scretariat permanint, disk' e 1918; et poy co e
1929.

E 1916 i dvént mimbe do Consey des minisses (el serè co e 1935 eyet 1936), poy
minisse di l' Intindance di 1917 a 1918.

I dvént minisse del Djustice di 1918 a 1921, eyet candjî l' redjime des
prijhons. Di 1925 a 1927, i va esse nomé åzès Afwaires Etrindjires.

Après l' prumire guere daegnrece, Émile Vandervelde disfinda, avou Van den
Heuvel et Heymanss, les interesses del Beldjike al Påye di Versailles inte l'
Almagne et les Aloyîs. C' est bråmint a cåze di lu kel Beldjike rascode li
teritwere neute di Moresnet, eyet des Redîmés Payis, k' estént disk' adon dizo
l' mambornance del Prûsse.

Ene miete pus tård, Émile Vandervelde serè co l' riprezintant del Beldjike al
Påye di Locarno.

C' est co lu k' a tant fwait kel Beldjike rascoya l' mambornance sol
Ruanda-Urundi, deus ptits payis d' Afrike k' estént des colneyes almandes.



https://wa.wikipedia.org/wiki/Emile-Joseph_Piret

Emile-Joseph Piret a skepyî e 1885, et mori e 1959. C' esteut on scrijheu e
walon ki provneut d' Frantchîmont.

Il a cmincî a scrire e 1920 et a ramexhner des mots walons, copurade k' il a stî
temon po l’ ALW. Inte 1955 et 1957, il a fwait do diccionairî. Il a insi
rashonné 2500 mots, des nos d’ plaeces eto, arindjîs pa coron, avou ene
croejhete.

Il a eto stî ås Relîs Namurwès (il a yeu l’ cocåde). Si fourit i eplaidî dins
les Cayés Walons eyet l’ Bourdon.

Si prumî live rexha e 1953. C' esteut "A l' åvrûle des gaeyîs", (A l' auvrêre
des gayîs), avou 88 arimés, sovint avou ene luçon al fén.

Ci côp la, il a vudî les Extraits bibliques, des relîs bokets foû del Bibe,
redjårbés a môde di paskeye ki s' pasrént e payis walon. I vudît on prumî côp e
1960, et fourît replaidîs e 1979, todi pås Cayés Walons.

Di s' mestî, il a stî mwaisse di scole a Hodrémont pu a Rômedene (1923-1952), la
k’ il a yeu Yvon Laurent come sicolî. El guere di 1914-1918, il esteut a prijhnî
dins on camp e l’ Holande.



https://wa.wikipedia.org/wiki/El_Djazira

Al Djazira (الجزيرة en arabe, çou ki vout dire l' iye, sovint scrît d' après li
transliteraedje inglès: Al Jazeera), c’ est ene tchinne di televuzion
arabe-cåzante ki evoye 24 eures so 24 pa tévéspoutnik a pårti do Qatar.

Li tchinne a cmincî a-z evoyî e 1996. E moes d’ avri di ciste anêye la, li
siervice daegnrece en arabe del BBC a cloyou après deus ans d' operance. C'
esteut a cåze del cinseure do govienmint di l' Arabeye Sawoudite. Adon, gn a yeu
bråmint des ancyins eployîs del BBC ki s' ont stî regadjî a Al Djazira.

Al Djazira esteut loukeye come li pus franke eyet li pus obdjective des
televuzions e lingaedje arabe. C' est seur li tchenå li pus rwaitî å
Moyén-Levant. Låvå, gn a bråmint des djins k’ ont les pinses ki c’ est on sourd
d' informåcions pus fiyåve ki les tévés di leus govienmints, ou les cenes des
payis etrindjirs.

Li tchinne a divnou cnoxhowe lon et lådje tins del guere inte les Estats-Unis
eyet l' Afganistan e 2001, la ki c' esteut l' seule tchinne di televuzion k'
esteut so plaece e l' Afganistan et poleur evoyî des imådjes des bombårdumints.

Les rapoirteus d’ Al Djazira estént sovint francs come des tigneus. Çou ki n’
plaijhive nén a tertos. Eto, gn a cobén des margayes avou les Estats-Unis k'
ametèt Al Djazira di sotni l' terorisse. Il ont minme bombårdé les buros del
tchinne a Kaboul e 2001 ey eto li 8 d' avri 2003 a Bagdet, tins d' l' abrocaedje
des Estats-Unis e l' Irak.

Li 23 setimbe 2003 c' est li govienmint provizwere irakyin, ki meta des xhames
el voye d' Al Djazira eyet d' ene ôte tchinne arabe (Al Arabiya). I n' inmént
nén l' manire k' elle avént di rapoirter les activités del rezistance. Mins
nerén, elle avént yeu eto des rujhes avou l' govienmint irakyin di dvant, k'
aveut tchessî sacwants di ses rapoirteus evoye. Elle est ossu discåzêye pa
sacwants pask' elle eploye li no "Israyel" eyet fwait des respondas di
personålités israyelyinnes, ene sacwè « ki n’ si fwait nén », sapinse mwints
payis arabes.

A pårti d' 2004, les Estats-Unis ont divnou todi pus atacants siconte Al
Djazira, et l’ amete d' esse do costé del rezistance irakyinne. E l’ Irak, les
gaztîs d' Al Djazira sont sovint metous al cadje sins råjhon. I sont minme
bôreatés, påzès foices d' ocupåcion.

Nerén, pol prumî djoû do procès da Saddam Hosseyn, li prumî d’ djulete 2004,
c’ est Al Djazira k’ a-st evoyî li prumire les fotos.

Li 1î d' fevrî 2006, gn a yeu èn acoird di siné avou l' tchinne latin-amerikinne
Telesur, pol discandje di noveles, di rapoirtaedjes eyet d' apriyesse.



https://wa.wikipedia.org/wiki/El_Cok_d%27_Awousse_(gazete)

El Cok d' Awousse (L' Coq d'awous´), c' est ene gazete e walon do Payis d'
Tchålerwè, enondêye pa Adelin Grignard eyet Jules Sottiaux et scrire e sistinme
Feller. Li mwaisse sicrijheu, c' esteut Jules Cambier (1867-1947).

Li gazete a skepyî ene miete po-z eterlûter avou l' Crikion, et fé mî ki cisse
gazete la. Did la si no.

C' esteut ene vraiye gazete, di ût pådjes, sortitrêye "foye di l' Ouwess Walon
s' mostrant totes les samwinnes (fouye di l'Ouwest walon s'moustrant toutes lès
samwènes). Li dvize del gazete "Tchaeke samwinne po l' ovrî, scrijhans ene
dimeye pådje" (chaque samwène pou l'ouvrî, scrîjons ène dèmi pâdje).

A dater di 1906, li "Cok d' Awousse" a cmincî a-z eplaidî des djivêye di vîs
mots walons. Cist ovraedje la a stî rprins pa Arile Carlier e 1907.

Insi, di 1905 a 1910, gn è vudeut, e Payis d' Tchålerwè, troes gazetes
samwinnreces e walon : "El Tonea d' Tchålerwè, "El Cok d' Awousse" eyet l'
"Crikion".

Po des linwincieusès racsegnes sol mot "cok d' awousse", alez s' vey e
splitchant motî.

Come les deus enondeus et l' mwaisse sicrijheu estént tertos des professeurs å
Coledje Sacré-Keur (djezwite), li gazete aveut ene lene editoriåle catolike. Ele
disfindeut eto li politike coloniåle bedje å Congo. Il estent eto rindou après
l' patreye et li Rweyåté.

End aveut bråmint ki n' sinént nén d' elu vraiy no, mins avou on no d' pene. Ça
fwait k' on n" sait bén sovint nén kî k' c' esteut. On-z a cwand minme ritrové :



https://wa.wikipedia.org/wiki/El-Djazira

Al Djazira (الجزيرة en arabe, çou ki vout dire l' iye, sovint scrît d' après li
transliteraedje inglès: Al Jazeera), c’ est ene tchinne di televuzion
arabe-cåzante ki evoye 24 eures so 24 pa tévéspoutnik a pårti do Qatar.

Li tchinne a cmincî a-z evoyî e 1996. E moes d’ avri di ciste anêye la, li
siervice daegnrece en arabe del BBC a cloyou après deus ans d' operance. C'
esteut a cåze del cinseure do govienmint di l' Arabeye Sawoudite. Adon, gn a yeu
bråmint des ancyins eployîs del BBC ki s' ont stî regadjî a Al Djazira.

Al Djazira esteut loukeye come li pus franke eyet li pus obdjective des
televuzions e lingaedje arabe. C' est seur li tchenå li pus rwaitî å
Moyén-Levant. Låvå, gn a bråmint des djins k’ ont les pinses ki c’ est on sourd
d' informåcions pus fiyåve ki les tévés di leus govienmints, ou les cenes des
payis etrindjirs.

Li tchinne a divnou cnoxhowe lon et lådje tins del guere inte les Estats-Unis
eyet l' Afganistan e 2001, la ki c' esteut l' seule tchinne di televuzion k'
esteut so plaece e l' Afganistan et poleur evoyî des imådjes des bombårdumints.

Les rapoirteus d’ Al Djazira estént sovint francs come des tigneus. Çou ki n’
plaijhive nén a tertos. Eto, gn a cobén des margayes avou les Estats-Unis k'
ametèt Al Djazira di sotni l' terorisse. Il ont minme bombårdé les buros del
tchinne a Kaboul e 2001 ey eto li 8 d' avri 2003 a Bagdet, tins d' l' abrocaedje
des Estats-Unis e l' Irak.

Li 23 setimbe 2003 c' est li govienmint provizwere irakyin, ki meta des xhames
el voye d' Al Djazira eyet d' ene ôte tchinne arabe (Al Arabiya). I n' inmént
nén l' manire k' elle avént di rapoirter les activités del rezistance. Mins
nerén, elle avént yeu eto des rujhes avou l' govienmint irakyin di dvant, k'
aveut tchessî sacwants di ses rapoirteus evoye. Elle est ossu discåzêye pa
sacwants pask' elle eploye li no "Israyel" eyet fwait des respondas di
personålités israyelyinnes, ene sacwè « ki n’ si fwait nén », sapinse mwints
payis arabes.

A pårti d' 2004, les Estats-Unis ont divnou todi pus atacants siconte Al
Djazira, et l’ amete d' esse do costé del rezistance irakyinne. E l’ Irak, les
gaztîs d' Al Djazira sont sovint metous al cadje sins råjhon. I sont minme
bôreatés, påzès foices d' ocupåcion.

Nerén, pol prumî djoû do procès da Saddam Hosseyn, li prumî d’ djulete 2004,
c’ est Al Djazira k’ a-st evoyî li prumire les fotos.

Li 1î d' fevrî 2006, gn a yeu èn acoird di siné avou l' tchinne latin-amerikinne
Telesur, pol discandje di noveles, di rapoirtaedjes eyet d' apriyesse.



https://wa.wikipedia.org/wiki/Egloumea

Ene få, c' est ene usteye avou on mantche et ene lame, po fåtchî (on dit eto
"soyî") å four u ås dinrêyes.

L' eployaedje del få a shuvou l' ci del seye. Le pus viye usteye po fåtchî, c'
esteut l' seye. Les fåtcheus al seye estént eto lomés les crouwådeus.

Il a stî shuvou do ci del raezete. Mins minme a ç' moumint la, gn aveut co
dandjî del få po fé les voyes (lårdjeur tot åtoû do tchamp, po li tchvå et l'
coir del machine passer).

On bon fâtcheu al få pleut fâtchî disk’ a trinte åres so on djoû, c’ esteut on
djournå.

Cwand on fåtchive, on rawijhive li lame tos les cwårts d' eure, tot passant ene
pire a rawijhî dsu. Cisse pire a få la esteut pindowe al cingue do fåtcheu, dins
on coirnî u on buhet. Ladvins, gn av' di l' aiwe avou do vinaigue.

Al nute, li fåtcheu rbateut s' få so èn egloumea. Po-z ataker, i prindeut les
batmints (li mårtea avou ene pene et l' eglumea). I plantéve l' egloumea el
daegne, et s' ashire, les djambes eschåyeyes. Adon, trimper li pene do mårtea
dins ene cassete d' aiwe. Et, tot tnant li spès boird del få avou l' hintche
mwin, taper sol taeyant avou l' pene do mårtea, tinou del droete mwin. Et
avancî, tot doûçmint, do talon disk' al betchete del lame.



https://wa.wikipedia.org/wiki/Efant_Djezus

Si skepiaedje sieve di prumire anêye å calindrî grigoryin, eployî pa toplin des
payis sol Daegne.

Les crustins l' lomnut «Djezus-Cri» ou «li Crisse». Cwand on djåze du lu come
efant, on dit cobén: l' «Efant Djezus», u (po djåzer ås efants) li «Ptit
Djezus».

Li no d' Djezus est on ptit no ebreu, ישוע (yeshoua, çou ki vout dire li
schapaedje). Li mot crisse k' î est aclapé dins Djezus-Cri, i vént do grek
Χριστός (xhristos, li ci k' a stî ondou).

Po les crustins (k' ont shuvou li rlidjon k' il aveut-st enondé), c' est l'
Messî (u Messeye) ratindou dins l' rilidjon djwive.

Dispu l' acceptance do mistere del Trinité diviè 400, c' est Diu l' Fi, li fi da
Diu l' Pere, divnou èn ome på shofla do Sint-Esprit dins l' vinte di l' Aviedje.
Eto, on mete padecô ene grande lete ås pronos kel riprezintèt. On l' lome eto
«Bon Diu».

Djezus åreut cmincî a pretchî e 30 et åreut morou e 33, crucifyî pås Romins.
Mins il åreut raviké li 3inme djoû, et monter å cir 40 djoûs pus tård.

Les prumîs shuveus da Djezus, k' on lome les apoisses, u les dicipes, end aveut
doze. Inte di zels sint Pire ki va divnou leu moenneu, Djuda, kel va trayi, sint
Djhan l' evandjilî, et les troes ôtes evandjilîs, sint Matî, sint Luk et sint
Mår. Ossu : Sint Djåke li grand ki s' tombe åreut stî rtrovêye a
Sint-Djåke-el-Galice.

Li skepiaedje da Djezus-Cri (a Betleyem) est fiesti a Noyé. Å Rwès, on fiestixh
li vizite di troes rwès, ki l' årént vnou vey påpåd. Li Tchandleuse rimimbere si
prezintaedje å timpe, a 40 djoûs.

Si moirt (a Djeruzalem) est rmimbrêye tins del Peneuse Samwinne. Si ravicaedje
est fiesti a Påke et si montaedje å cir, a l' Acinsion).

Si veye est racontêye dins les Evandjîles. Si vnowe å monde esteut djouwêye p
des vraiys persounaedjes dins les djowes do Noyé, ki les dierins, ça a stî e
Vervî al fén do 19inme sieke. Si moirt et s' ravicaedje sont djouwés dins les
djowes del passion, ki s' fwaiynut so e 2004.

Po les muzulmans (kel lomèt Sidna Aysa), c' est onk des mwaisses profetes k' on
vnou divant Mawoumet, avou Abråm et David.

Po les djwifs, c' est on simpe pretcheu k' a critiké les grands mwaisses di leu
rlidjon, et k' a stî ramassé et crucifyî pås Romins.

Dins on live so les grands persounaedjes k' ont l' pus candjî l' vicåreye di tos
les djoûs des cis k' ont vnou après zels (Michel Hart, The 100, a ranking of the
most influential persons in history) eplaidî e 1978, Djezus-Cri est metou
troejhinme (dirî Mawoumet eyet Isaac Newton).

Portant, les djins k' ont yeu ene sacwè d' candjeye dins leus veye a cåze di lu,
end a kécfeye dipus ki po les deus ôtes. Mins i fåt vey ki li rlidjon crustinne
n' a nén stî askepieye pa Djezus-Cri tot seu, mins eto pa Sint På.

Djezus djåzéve l' arameyin et l' ebreu. Sint På eployive purade li grek, on
lingaedje ricnoxhou adon come fwait po djåzer di filozofeye et di rlidjon.



https://wa.wikipedia.org/wiki/Ecl%C3%B4se_P%C3%A5ke

C' est l' dierin djoû po "fé ses påkes". Dj' ô bén, s' aler cfesser et aler al
comunion po les cis ki n' î vlént aler k' on côp l' an (li minimom po dmorer
crustin). Après çoula, les påkes sont clôses, serêyes, dabôrd. 

Li Serêye Påke est eto spotêye Påke des Mônîs u l' djoû des mônîs u dimegne des
monnîs. 

C' est a cåze di l' idêye ki les mônîs ni s' alént cfesser k' adon, pask' i
rmetént disk' al dierinne broke di dveur avouwer tos les hapaedjes di farene k'
il avént l' no di s' è rinde coupåbes.

"Blanke Påke" vént do latén "Dominica in albis", di cåze des blancs mousmints
des catrucimîs k' alént esse batijhîs ci dimegne la.  On dit cobén eto po l'
Serêye Påke Dimegne des catrucimîs.

Li messe e latén di ç' djoû la kimincive avou les mots "Quasi modo geniti
infantes" (come des efants djusse sikepyîs). Djustumint paski les grandès djins
ki s' fijhént batijhîs estént rmetous, po leus petchîs, come des novea-nés.

El Beldjike, e 1960, on aveut batijhî mwints catrucimîs, et des grands efants,
ci dimegne la. C' esteut tos des cis ki rivnént do Congo.



https://wa.wikipedia.org/wiki/Eciclopedike

Li no bén do grek enkuklios paideia (εγκύκλιος παιδεία, en on ceke
d' instruccion), k' esteut l' no d' ene educåcion comprindant totes les syinces.
Li mot divna e latén encyclopaedia.

I gn a-st ossu des eciclopedeys ki rascrovrèt totès sôres di sudjets avou on
pont d' vuwe culturel ou nåcionå dné, come li Grande Eciclopedeye Sovietike; ou
co des eciclopedeyes ki rascovrèt on movmint politike ou sociå dné, come
l' Eciclopedeye do Movmint walon.

Des ovraedjes eciclopedikes ont stî fwait åd dilong d' ene boune pårteye di
l' istwere uminne, mins l' mot eciclopedeye ni cmince a-z esse eployî ki viè
l' 16inme sieke.

Bråmint di scrijheus di l' Antikitié (come Aristote) ont sayî di scrire ene
ramexhnêye del sepiance di leu tins. Mins c' est John Harris k' est veyou come
li prumî a-z aveur askepyî li sôre d' eciclopedeyes k' on cnoxhe enute, e-z
eplaidant e 1704 si Lexicon technicum (motî tecnike). Li bén cnoxhowe
Encyclopaedia Britannica ourit on cmince bén modesse; di 1768 a 1771 troes
volumes ont stî eplaidîs.

Mins l' viye eciclopedeye li pus cnoxhowe est sins manke L'Enciclopédie ou
dictionnaire raisonné des sciences, des arts et des métiers (L' Eciclopedeye ou
diccionaire råjhné des syinces, des årts et des mestîs) eplaideye pa Jean
Baptiste le Rond d'Alembert eyet Denis Diderot et fineye e 1772 (28 volumes,
71.818 årtikes, 2.885 imådjes).

Les eciclopedeyes, pa leu structeure di mots et referinces croejhlêyes, convnèt
foirt bén å cviersaedje di leu contnou del cogne di live papî viè ene cogne so
copiutrece.

D' aprume, paski c' est bén pus åjhey a naivyî et trover çou k' on cwirt, mins
eto pask' on pout insi adjonde des sons, des videyos et d' ôtes contnous
multimedias ki n' polèt nén esse eployîs so papî.

Totes les grandes eciclopedeyes ont candjî viè l' cogne éndjolike viè l' fén do
20inme sieke. Les hårdêyes inte les mots et årtikes k' ont-st a vey l' onk
l' ôte sont eto on grand advantaedje.

Cist årtike cial est èn årtike di Wikipedia, k' est leye-minme ene eciclopedeye.



https://wa.wikipedia.org/wiki/Ebola

Li five Ebola ou, courtinnmint, l' Ebola, c' est ene maladeye d' Afrike avou del
five et des sonnaedjes.

Covaedje : Li covaedje del maladeye deure 21 djoûs. So ç' tins la, li malåde n'
est nén rascråwant.

Morance : dins les prumirès minêyes Congo-Kinchassa, gn aveut disk' a 90 åcint
des malådes ki morént. E l' grande pihindje di 2014, c' esteut purade on malåde
so deus, et minme onk so troes cwand on-z a cmincî a fé toplin des analisses. 
Ci clintcha la sereut loyî a on radoûcixhaedje del rascråwansté do virûsse. 

Wårdoe do virûsse : c' est sacwants tchawe-soris d' Afrike ki wårdèt l' virûsse,
et ndè esse malåde eto. Come on-z a dibwejhlé timpesse dins les payis acsûts,
les tchawe-soris ont raprepyî des veyes. Li virûsse passe ås djins pa
raprotchmint avou ces biesses la.

Passaedje di djin a djin : totes les oumeurs d' ene djin polèt contni l'
virûsse : xhlé, souweur, distcheyaedjes, låmes, spieme ou sûna mozetrece. L' air
shoflé ni conténreut pont d' rascråwant adjint. Dins sacwants culteures d'
Afrike coûtchantrece, les djins lavnut les moirts, et s' rilavnut avou l' aiwe
di lavaedje, çou ki racrexhe les risses di spårdaedje del maladeye.

Après l' covaedje, li five monte, et n' nén rtchaire nén avou les antibiyotikes.
Et divni griyeuse li 4inme djoû.

Ci n' est k' avou l' minêye di 2014, k' a rascråwé des meyes di djins, ki les
sincieus ont cmincî a cweri èn eplocta.

Cisse pihindje la a aprume racsût li Liberia, li Siera Leyone eyet l'
Guinêye-Conacri. Des cas rascråwés vola ont stî sognîs dins des ospitås e l'
Espagne ey ezès Stats Unis. Lavola, il ont fwait atraper l' maladeye a des
infirmires et aides sognantes.



https://wa.wikipedia.org/wiki/EMI

Ene esperyince di cåzu-moraedje ou apriyesse del cåzu-moirt, c' est çou k' ene
djin a viké a on moumint k' elle esteut clinicmint moite, dj' ô bén ki s' cour
et s' cervea, come mostrés pa l' ECG et l' EEG s’ avént aresté. Mins k’ ont
après çoula “raviké”. Divant, on dit k' il esteut cåzu moirt

Li cåze del cåzu-moirt pout esse ene maladeye, èn accidint, èn electrocutaedje,
on neyaedje.

Les cwereus ki studièt l’ fenominne avirèt k’ i gn a a pô près 60.000 di sfwaits
cas k’ ont stou rascoyîs divins l’ monde disk’ asteure. Des djins bén comifåt,
di tos les payis, di totes les culteures, di totes les rlidjons.

Les specialisses volèt k’ end åye minme avou a totes les epokes, çou k’ il ont
rtrové avou ls istoryins dins des cronikes do tins passé.

So on boket d' sigonde, ele pout rvey tote si vicåreye lyi rpasser dvant ses
ouys.

Ele pout vey di tos les costés e minme tins, a 360 digrés, å triviè del matire. 

Sins rin decider leye-minme, ele si sint voyaedjî roetabale come dins on
«tunel». Al fén fond do tunel, elle aporçût ene pitite loumrote ki blawtêye por
lu come po l’ houkî. 

Les sincieus esplicnut ene pårteye des sintåcions di l' après-moirt clinike på
stombiaedje do cervea cwand on lyi rsaetche si ocsidjinne. Mins bråmint des
dnêyes ni serént nén esplicåves medicålmint.

Racontaedje romantrece del cåzu-moirt d' on persounaedje do roman Vera (so l'
Aberteke)



https://wa.wikipedia.org/wiki/EMDVR

Et mi, dji vs ratindeu (Et mi, dji v' ratindeûve !), c' est on roman da Chantal
Denis ki s' passe el Moyinådje.

Il a stî eplaidî dins l' coleccion Somme Denis di romans e walon e 2005. Li
minme anêye, il a rascodou l' Pris del Veye di Lidje.

Li live conte 198 pådjes, çou k' endè fwait ene des pus longuès ouves di prôze
racontrece djourmåy sicrîtes e walon.

Li voyaedje di Damyin po rtrover ses parints (il a a pô près 20 ans) si passe e
1331. Damyin va rôler tot l' Conteye di Nameur et l' Nonne del Dutcheye di
Braibant. Ene pitite eure, l' ero serè el Principåté d' Lidje, sol droete erive
di Mouze, dilé Dinant, mins i s' endè frè raddimint rtchessî.

Come todi, li scrijheuse est foirt precåcioneuse di n' nén eployî des noûmots,
aprume pol motlî especiål del Moyinådje :

Insi li son én est noté a tot côp bon. Veyou eneviè li betchfessî én, on pout
vey :

Pol DIE (imparfait) singulî, li scrijheuse eploye troes diferinnès cawetes di
codjowaedje, come c' est corant e roman payis :

Droldimint assez po on roman, on trove deus pî-notes el pådje 6 ey el pådje 107
(la k' on dvize, di l' etimolodjeye di Sombrefe). Les pî-notes sont-st e
francès.



https://wa.wikipedia.org/wiki/E213

Li motî del Hesbaye (Dictionnaire wallon de Liège et de Hesbaye), c' est on motî
do walon k' a stî eplaidî pa Eugène Dethier e 1994.

Li pårteye walon-francès est rprinjhe sol limero [E213] dins l' djivêye des
motîs do walon.

Li franwal est rahoukî sol limero [FE213], aprume po l' boutaedje e Wiccionaire.

Les fråzes da Dehier sont des fråzes rilevêyes di lu, et nén des redjårbaedjes
di des fråzes d' on motî eplaidî dvant, come gn a bråmint a cmincî do Motî da
Forir eviè l' Motî da Haust, pu l' Motî d' Bastogne et l' Motî da Stasse.

Les fråzes da Dethier mostrèt kécfeye des uzaedjes ki n'estént nén clairs, et
vnèt bén a pont po les ovreus so l' esplicant motî.

Metans : si houwer : dins les fråzes k' avént stî dnêyes foû do motî del
Hesbaye, ""si houwer" est todi avou li dvancete "di".

I saye sovint d' fé des raprotchmints avou des mots d' l' almand, k' il a-st
aprin estant prijhnî tins del guere di 1940-1945. Il a eto èn aidant e l'
Almagne, Amian Werner di Grevenbroich.

L' adrovaedje di 13 pådje esplike li manire k' Eugène Dethier a bouté, tot
rcwerant des "vraiys" respondeus. Eto, c' est on motî k' apoite télcô des mots
nén rilevés pa Haust, come hertchinne.

Mins, dins l' Gn a eto bråmint des sacwè ki n' sievnut nén l' ovraedje ni li
scrijheu, et k' ont stî rilevés pa Marcel Slangen dins on corwaitaedje publiyî
dins Djåzans walon.



https://wa.wikipedia.org/wiki/E1

Li motî Haust, ki s' no, e francès, c' est "Dictionnaire liégeois", c' est l'
pus rlomé diccionaire walon francès k' a måy sitî eplaidî.

I prezinte les mots avou l' accint d' Lidje, mins dene les "disfondowes" po tot
l' Payis d' Lidje. Davance, Haust aveut lu-minme aroyî l' walon do Levant so li
stindêye la kel mot "noret" esteut eployî e 20inme sieke. Mins i n' si rastént
nén di dner eto les disfondowes di Hu, di Nameur et do Tchestea, cwand ele
mostrèt les candjmints d' on minme mot dins tos les accints do walon.

I rprind eto les mots do motî da Cambresier, da Forir, da Grandgagnage, et da
Remacle, cwand i n' a seu rtrover des sfwaits mots la dins ses inketes et ses
rcweraedjes di vîs papîscrîts. Et l' bén dire tot metant les referinces do mot
dins ces pus vîs motîs lidjwès la.

Dins s' mwaisse motî, Djihan Haust racsegne sovint l' etimolodjeye des målåjheys
mots. I dene ossu bråmint des côps les sfwaits mots e l' ancyin francès.

Robert Grafé a dit do motî da Haust ki ci sereut seurmint onk des råles lives k'
i prindreut avou lu s' i dveut aler passer l' restant d' ses djoûs so ene iye
sins djins. Ça vout tot dire.

Li motî da Haust a stî prind come mwaisse astoca po scrire les motîs da Limpreur
et Morayns del Hesbaye, et da Stasse.



https://wa.wikipedia.org/wiki/E._Lempereur

Émile Lempereur (ki s' direut purade Mile Limpreur e walon) a skepyî li 16 d'
octôbe 1909 et mori li 10 d' awousse 2009. C' est on scrijheu e walon, on
rcwereu, et on bouteu pol walon.

Riprins dins l' Antolodjeye Fleurs Diyalectåles eyet dins l' pitite et l' grosse
antolodjeye da Piron, ey eto dins "Scrire".

Si spitch "Du renouvellement des sources d' inspiration dans la poésie wallonne"
prezinté å 11inme raploû di Literateure et d' Teyåte e walon (Tchålerwè, 1933) a
stombyî tos les scrijheus e walon, nén foû k' dins les tinmes mins eto dins li
rcweraedje di beas mots et d' emantchaedjes di fråzes pus walons. Il a scrît eto
e francès des ôtes papîs so les belès letes e walon : "Regards sur la jeune
littérature wallonne " (1937); "Les lettres dialectales en Hainaut, essai et
documents" (1963), "Le théâtre dialectal en Wallonie au XXe siècle" (1979).

Lu-minme a-st eplaidî des ramexhnêyes d' arimeas : "Åtoû d' mi" (1933), "Spites
d' åmes, Vizaedjes 1934 "(Spites d' âmes, Visâdjes 1934) (1935).

Des powinmes nén eplaidîs (sicrîts inte 1935 et 1940) ont stî rashonnés e 2012
dizo l' tite : «Spites di m' cour»; pu co ene ôte fournêye divins «Dji vôreu
tchanter Tcheslet», todi e 2012.

Ses powezeyes, ki dinnut des imådjes purade ki raconter ene sacwè, polnut esse
riwaiteyes come li prumire levêye di scrijhaedjes del djermêye 48.

Pus tård, i vudrè des lives di prôze, a cmincî pa ene novele "Discôpé dins on
cour" (Discôpé dins in coeûr) (1938, replaidî e 2006). Il aveut ddja scrît ene
ôte sipoûle e 1934, aveut stî scrîte "Do tcherbon dins les flates" (Dou tchèrbon
dins lès flates), la k' i conte a môde di ptit roman sicolodjike si apriyesse
come mwaisse di scole progressisse ("anartchisse") dins on viyaedje di cinsîs.
Mins ci-lale ni serè eplaideye k' e 1999.

Come Ben Genaux, èn ôte mwaisse di scole, i discrît ses scolîs dins "Tiesses
pelêyes" (Tièsses pèléyes) (1977).

Si dierin live, «Miytaedje» (Mîy'tâdje), ci rest des powinmes, mins avou kékes
bokets di prôze-powezeye, et on ptit racontaedje po fini : dj' ô bén : des
kistrûlêyès mietes di ses scrîts.

Il aveut rashonné des mots d' Nålene dins l' motî d' Nålene, eplaidî e 2000
(rahouca O103 dins l' djivêye des motîs do walon).

On lyi doet on catalogue des ouves e walon et picård, et sol foclore di
Walonreye, lomé li Cataloke Limpreur



https://wa.wikipedia.org/wiki/E._Gilliard

Émile Gilliard (e walon, on prononçreut purade Mile Jiyârd u Mimile Djiyåd), c'
est on scrijheu et on rcwereu sol walon k' a skepyî a Malonne li 12 d' avri
1928.

Il est rprins dins l' grosse antolodjeye da Piron, antolodjeye Fleurs
diyalectåles et dins l' Antolodjeye Scrire.

Di s' mestî, il a stî mwintès anêyes bibiotekî a Mont. Asteure, i s' a rtiré a
Lidje.

I cmince foirt matén a-z eplaidî des ramexhnêyes di powinmes, inte di zeles:
"Chimagrawes" (1955), «Påters po tote ene sôre di djins» (1959), «Veas d' måss»
(1961), «Roukes di tere» (1966), «Li dierinne såjhon» (1976); «Silicose valley»
(1989) «Vicaedje» (1992).

Ci n' est k' so l' tård k' i s' asprouve al prôze, dins ene airance classike so
l' vicaedje dins les ptits viyaedjes walons «Rodjimont, paskeyes di todi»
(1992).

Todi avou des ptits romans, dins «On vî fizik eruni» (1997), i passe foû payis
(e Tchekeye) u dins on monde des grandès veyes sins no. Po dire li veur, Mile
Gilliard aveut ddja fwait ene saye di rmete e walon ene sipoûle ki s' passe foû
d' Walonreye (dins l' Nonne di France), cwand i scrijha «So les tienes», on
ratournaedje di «Collines» da Jean Gionno.

Sifwaitmint dins «Del Ruwane å Bwès Djilet» (2000), «Des djins a pårt» (2001)
eyet «Les djoûs racourtixhnut» (2002).

Come ricwereu, Emile Gilliard a vudî, en on live sol codjowaedje di 5000 viebes
e walon do Mitan: «Conjugaison et lexique de 5000 verbes wallons» (2000). Mins
li tchîf d' ouve di ses rcwerances, ci fourit li gros spès motî walon-francès ki
vuda e 2008.

A rascodou deus côps li Pris del Cominålté Walonreye-Brussele : e 1995 po si
ramexhnêye di noveles "On vî fizik eruni" ey e 2007 po s' motî walon-francès.

Li lingaedje da Émile Gilliard est foirt ritche et, sapinse Tiri Dumont, i
screye e lidjwès avou l' accint d' Moustî, inte Nameur e Tchålerwè.

Émile Gilliard est on scrijheu ttossu bén di proze ki di powezeye, k' a stî
primé sacwants côps. Dispu lontins Relî Namurwès eyet mimbe del Societé d' Lidje
(S.L.L.W.), k' il î a stî prezidint eviè 1996.

Li ratournaedje di Collines da Giono replaideye ricoridjeye e 2004, fourit ene
di ses prumirès mwaissès ouves. C' esteut l' prumî côp k' on veyeut on
tchîf-d'-ouve des belès letes eternåcionåles rimetou e walon. Copurade rilevåve,
dabôrd ki li sinne si passe dins ene airance ki n' est nén li cene d' on ptit
viyaedje del Walonreye (c' est l' campagne do Nonne del France).

Mins, après çoula, i n' a pus waire cwité les boirds del Basse Sambe, ey edvinté
li forveyou viyaedje di Rodjimont po-z î plaecî toplin di ses romans et noveles
(Les djoûs racourtixhnut, On vî fizik eruni, Ene schandeye po les cis do Rabot
(novele), li Trô Fô Djåke, Noste Arcadeye da nozôtes (prôze-powezeye), So les
trîs des Goletes.



https://wa.wikipedia.org/wiki/Doze_omes_(noveles)

Doze omes, c' est ene ramexhnêye di 12 noveles sicrîtes pa Joël Thiry et k' a
vudî dins l' coleccion Paroles do teroe do Muzêye do pårlaedje e l' Årdene e
2011.

Po-z enimådjî l' live, n a les fotos di doze omes ki pôrént rshonner ås doze del
ramexhnêye. Elle ont stî prinjhes pa Christian Antoine, fotografe di s' mestî.

« Doze femes » ki rexha e 2008, c’ esteut doze peneusès istweres di doze
comeres.

C' est l' limero 1, et l' ome da Victwere. Dins “Doze femes”, on aveut veyou
Victwere malårder ca elle aveut les pinses ki si ome end aléve vey ene ôte.

Come d' efet, Colas aveut stî picî d' on diale di l' après-nonne et taper ses
ouys so Claire, ene pratike del banke la k'il overe. Li manaedje Colas-Victwere
ténrè-t i bon ? (Les deus noveles tcherièt e minme tins).

Li l° 2, et l' pere da Miyinne. Dins “Doze femes”, Miyinne s' aveut fwait pité
d' ene cavale k' elle aveut stî après s' polin. Ele vola-st aler e perlinaedje a
Biarin, et la, s' fé gorder d' ene oto.

Li l° 3, et l' bon-pa da Sara. Dins “Doze femes”, Djane, li mame da Sara si
vleut maryî a Brussele. Macsime ni vleut nén. Ele peté å diale. Et a s' toû,
vint ans pus tård, disfinde a s' prôpe feye di prinde èn Arabe. Sara rivént so
l' aite et î rescontere si mononke Houbert.

Li novele di “Doze ome” si passe djusse divant : c' est l' etermint da Adele, la
k' on voet Victor ki tuze. Si feme aveut tnou troes magazins tote seule, cwand
lu aveut fwait del neurasteneye. Mins totes ces les fiyoûs et fiyoûles ki
fwaiynut åtoû d' lu, c' est pår k' il ont l' sinta des brokes. I n' sondjèt k' a
l' eritance ? Nén l' mame da Aline, da, leye... Mins come li vî mononke-tåye a
l' air di bén s' etinde avou si ptite-neveuse...

Li l° 5, et l' ci k' åreut bén vlou cortizer avou Valintene. Dins “Doze femes”,
Valintene esteut trop libe po s' maryî, sapinse a leye. Et toumer so on laid
hasse ki l' margougna dispu l' djoû des noices. Et leye s' aler taper dins l'
Aiwe d' Oûte. Et dmorer achurnåve.

Simon raconte ses sintimints pol crapåde, dispu k' il aveut rescontré pol prumî
côp. Et si haeyime po l' ome k' elle aveut maryî... k' i vind a l' Årmêye
blantche, come recsisse. Et rascode li comere, et l' moenner amon s' matante a
Oufalijhe.

Li l° 6, c' est l' pa da Louwisse. Après l' guere di 40, Hinri rvént d' Almagne,
la k' il esteut prijhnî. Mins i potcha so ene mene k' aveut dmoré di l' Ofinsive
da von Rouchtete. Tins ki s' feme Luciye poite li doû, la Louwisse k' est
ôtrumint. Adon, si mame lyi aprestêye on buvaedje di rowe, por leye piede l'
efant.

Li novele di “Doze omes” si passe å mitan del cene di Doze femes. C' est l'
dierinne djournêye da Hinri, li londmwin k' il a rintré d' Almagne, et potchî
sol mene. Il aveut atelé li tchvå å clitchet, et-z aler abate ås balivos po rfé
leu måjhon. Et, e fén mitan do bwès, toumer so s' feye ki fricote avou s' galant
dins on bouxhnisse... Cwè fé ?

Li l° 9, l' ancyin galant da Leya Dins “Doze femes”, cisse-ciale li ratindeut al
fontinne. Tot passant dlé leye, i l' placa inla : “Ça fwait cénk munutes ki dji
vos voe a n' rén fé, vos, poureye nawe ! Vos n' estoz nén ene feme por mi !”

Li l° 10, li fré da Lora. Dins “Doze femes”, on raconte li spoûle da Lora disk'
a ses 14 ans, dins on manaedje ki l' mame voet s' cwatrinme efant (leye, Lora)
evi, pask' elle est arnåjhe ki l' diale. Et on manaedje ki l' ome ridogue li
feme. On djoû, Lora vola disfinde si mame, et s' fé taper å meur pa s' pa, ene
sôlêye.

Li l° 11, k' est l' fi da Meliye. Dins “Doze femes”, Meliye aveut stî grosse
sins esse marieye. C' est s' mame k' aveut stî tchoezi on pere po les papîs et
rtoumer, sins l' sepe, sol vraiy popa, çou ki nouk n' a måy sepou.

Pu evoyî s' fi å Congo, po k' les courtizeus ni s' veyénxhe pus. Mins la ki,
lavola, el meskene Françwès – Kélélé k' on l' lome - boute eto tot tchantant
tote li djournêye. Françwès l' a måva ! Et come i s' a metou a boere ... Adon,
cisse novele cial shût li cene di “Doze femes”). Mins ele kimince pa on
flachbak.

Les noveles si passèt inte 1932 (cwand Simon rescontere Valintene pol prumî côp)
et 2010 (cwand Klaus, k' a léjhou “Doze femes” atchtêye a ene livreye di Måtche,
sicrît å Muzêye del Parole po dire ki c' est lu l' oficî almand del sipoûle da
Juliye.

Onze di zeles si pasnut e l' Årdene a costé di Måtche-el-Fåmene. Les viyaedjes
k' on ndè cåze (Tchantrele, Bwès-Sint-Mårtén, Belaiwe-e-l'-Årdene), c' est tos
forveyous payis.

Mins end a ene (Françwès) ki s' passe cåzu tote e Congo bedje. Mins les sovnis
da Hinri el ramoennèt e l' Almagne do tins k' il î esteut prijhnî. Gn a eto les
esplikêyes da Hassan so s' viyaedje dins les Jbala e Marok (dins “Macsime”).

N a-st eto on voyaedje linwistike a fé avou l' live, la k' on-z î eploye dins
les cåzaedjes des djins u ôte pårt, nén seulmint li walon, mins eto l' francès
(cåzaedje da Aline ki n' a k' dijh ans), li latén (messe d' etermint da Victor),
l' almand (tchanson muznêye pa Hinri) et l' arabe marokin (spots esplikés pa
Hassan, l' ome da Sara, dins “Macsime”), li kiswahili dins “Françwès”.

Des ptitès fråzes sins viebe, tot rcôpant des k' årént polou esse pus grandes,
dinnut del ledjirté å scrijhaedje :

Li codjowant infinitif sieve, avou, a-z enairî les fråzes, poy k' il espaitche
li shuvaedje del minme cawete di codjowaedje.

On motlî foirt ritche, di mots cnoxhous, et des ôtes dandjreus ramexhnés sol
payis d' Måtche-el-Fåmene et del Rotche, la k' gn a co pont yeu d' diccionaire
walon. Des cis eto calkés do francès ou foirdjîs come noûmots (djåzofone).

L' acoirdaedje des pårticipes erireces est målåjhey e scrît walon, aprume dispu
ki les scrijheus e walon ont stî catrucimés so les uzaedjes do francès tins d'
leus scolaedjes et n' ont pus assez li "sinta dvintrin" del croejhete del
langue.



https://wa.wikipedia.org/wiki/Doze_femes_(noveles)

Doze femes, c' est on live da Joël Thiry k' a vudî e 2008. Il a stî eplaidî å
Muzêye do Pårlaedje e l' Årdene.

C' est doze pititès noveles, mins tot l' contråve di des cenes a l' aiwe di
rôze. Vaici, on direut minme : end a nén ene ki s' atcheve avou ene plaijhante
fén.

Li coviete do live, c' est eto on portrait di ci fotografe la ki xhene li tåvlea
del dierinne cene da Linåd da Vinci. Avou li scrijheu å mitan, el plaece di
Djezus-Cri, et les dozes femes dins l' minme posteure ki les doze apoisses sol
pondeure e kession.

Les istweres si pasnut dins on viyaedje do payis d' Måtche-el-Fåmene. C' est
Tchantrele, Il a on hamtea : Molén-Sint-Mårtén, et ene pitite gåre
Riyon-e-l'-Årdene. Gn a eto l’ hamtea « des Fagnes ». C' est tos forveyous
viyaedjes, kécfeye rashious so des vraiys nos d’ plaeces. Gn a djusse Baconfwè
(la k’ gn a on docteur) k’ est vraiy.

C' est sovint åtoû del guere di 40. Victwere s' a fwait mesbridjî d' on tchvå e
1936, et va e perlinaedje a Biarin e 1941. Emma a cnoxhou si ome e 1942, et l'
vént rtrover diviè 1948. Louwisse si pa potche so ene mene e 1946. Sara cwite
Tchantrele po s'maryî sins l' consintmint d' ses parints e 1951. Mins si feye ni
rvént so l' aite do viyaedje k' eviè 1985. Po « Adline », on date les troes
bokets di s’ vicåreye k’ on raconte : 1939, 1952, 1964.

Li cotoû sociolodjike di totes les noveles est l’ minme : l’ Årdene wårdiveuse
del mitan do 20inme sieke, foû straegne avou l’ moråle, ki sacwants comeres
sayèt di s’ è dislaxhî. Sovint tot l’ payant foirt tchir !

Ene Årdene foirt catolike eto, pa côps a môde di rlidjon-penitince. Insi
Victwere est seure ki c’ est a cåze d’ ene fåte k’ elle a stî pitêye pa ene
cavale. Ele a prometou l’ voye a Notru-Dame di Biarin po ça. On aprind ki les
pretchmints di l’ Eglijhe d’ adon, c’ est k’ el guere di 40 a-st arivé po puni
les petchîs des djins.

Mins c’ est pattavå l’ Urope insi. Metans el Bavire, Emma l’ Almande, k’ a yeu
èn efant avou on prijhnî, si fwait evoyî des påters di pourcea, et spiyî ses
cwåreas.

Li fén s' atcheve cobén pa on pont di dmande. On n' sait nén si Louwisse piedrè
si efant : l' aiwe ki l' fordjetante plante (dandjreus del rowe) a dmoré dvins a
stî metowe dins l' sope, mins li schayteu a tapé l' bohêye evoye kécfeye divant
k' ele ni l' epweznêye… Emma l’ Tîxhone erva e s' payis, mins on n' sait nén si
l' pa di si efant, Arice, s’ muchyî ene samwinne å lon po nel nén rescontrer, u
ôte tchoi… Ki va-t i ariver a Lora, cwand s’ pa sôlêye « li ståre sol pavé come
ene vôte ki s’ displake do plafond » ?

Mins pacô, gn a sacwants francijhas d’ croejhete. Copurade, on trove cåzu
toltins les pårticipes erireces eployîs avou l' viebe "aveur" ki s' acoirdèt
avou l' droet coplemint metou padvant (dabôrd k' i n' divrént nén bodjî).

Li betchfessî å est sovint « â », mins pacô « au » (ortografyî « ô ») : Mautche,
pacô les deus : rawaurdè & rawârder (rawårder, p. 67). Mins mohone (måjhone), a
môde di Lidje

Les viebes del prumire, deujhinme troke di viebes e walon|deujhinme]] et
troejhinme troke di viebes e walon|troejhinme]] sôres ont leus infinitifs avou
l’ cawete -è (rawârdè, kimincè, râbyè).

Li spotchåve voyale est « i ». Mins ele si candje e "o" divant on L. (dj' olî a
dit...)



https://wa.wikipedia.org/wiki/Doze_femes_%28noveles%29

Doze femes, c' est on live da Joël Thiry k' a vudî e 2008. Il a stî eplaidî å
Muzêye do Pårlaedje e l' Årdene.

C' est doze pititès noveles, mins tot l' contråve di des cenes a l' aiwe di
rôze. Vaici, on direut minme : end a nén ene ki s' atcheve avou ene plaijhante
fén.

Li coviete do live, c' est eto on portrait di ci fotografe la ki xhene li tåvlea
del dierinne cene da Linåd da Vinci. Avou li scrijheu å mitan, el plaece di
Djezus-Cri, et les dozes femes dins l' minme posteure ki les doze apoisses sol
pondeure e kession.

Les istweres si pasnut dins on viyaedje do payis d' Måtche-el-Fåmene. C' est
Tchantrele, Il a on hamtea : Molén-Sint-Mårtén, et ene pitite gåre
Riyon-e-l'-Årdene. Gn a eto l’ hamtea « des Fagnes ». C' est tos forveyous
viyaedjes, kécfeye rashious so des vraiys nos d’ plaeces. Gn a djusse Baconfwè
(la k’ gn a on docteur) k’ est vraiy.

C' est sovint åtoû del guere di 40. Victwere s' a fwait mesbridjî d' on tchvå e
1936, et va e perlinaedje a Biarin e 1941. Emma a cnoxhou si ome e 1942, et l'
vént rtrover diviè 1948. Louwisse si pa potche so ene mene e 1946. Sara cwite
Tchantrele po s'maryî sins l' consintmint d' ses parints e 1951. Mins si feye ni
rvént so l' aite do viyaedje k' eviè 1985. Po « Adline », on date les troes
bokets di s’ vicåreye k’ on raconte : 1939, 1952, 1964.

Li cotoû sociolodjike di totes les noveles est l’ minme : l’ Årdene wårdiveuse
del mitan do 20inme sieke, foû straegne avou l’ moråle, ki sacwants comeres
sayèt di s’ è dislaxhî. Sovint tot l’ payant foirt tchir !

Ene Årdene foirt catolike eto, pa côps a môde di rlidjon-penitince. Insi
Victwere est seure ki c’ est a cåze d’ ene fåte k’ elle a stî pitêye pa ene
cavale. Ele a prometou l’ voye a Notru-Dame di Biarin po ça. On aprind ki les
pretchmints di l’ Eglijhe d’ adon, c’ est k’ el guere di 40 a-st arivé po puni
les petchîs des djins.

Mins c’ est pattavå l’ Urope insi. Metans el Bavire, Emma l’ Almande, k’ a yeu
èn efant avou on prijhnî, si fwait evoyî des påters di pourcea, et spiyî ses
cwåreas.

Li fén s' atcheve cobén pa on pont di dmande. On n' sait nén si Louwisse piedrè
si efant : l' aiwe ki l' fordjetante plante (dandjreus del rowe) a dmoré dvins a
stî metowe dins l' sope, mins li schayteu a tapé l' bohêye evoye kécfeye divant
k' ele ni l' epweznêye… Emma l’ Tîxhone erva e s' payis, mins on n' sait nén si
l' pa di si efant, Arice, s’ muchyî ene samwinne å lon po nel nén rescontrer, u
ôte tchoi… Ki va-t i ariver a Lora, cwand s’ pa sôlêye « li ståre sol pavé come
ene vôte ki s’ displake do plafond » ?

Mins pacô, gn a sacwants francijhas d’ croejhete. Copurade, on trove cåzu
toltins les pårticipes erireces eployîs avou l' viebe "aveur" ki s' acoirdèt
avou l' droet coplemint metou padvant (dabôrd k' i n' divrént nén bodjî).

Li betchfessî å est sovint « â », mins pacô « au » (ortografyî « ô ») : Mautche,
pacô les deus : rawaurdè & rawârder (rawårder, p. 67). Mins mohone (måjhone), a
môde di Lidje

Les viebes del prumire, deujhinme troke di viebes e walon|deujhinme]] et
troejhinme troke di viebes e walon|troejhinme]] sôres ont leus infinitifs avou
l’ cawete -è (rawârdè, kimincè, râbyè).

Li spotchåve voyale est « i ». Mins ele si candje e "o" divant on L. (dj' olî a
dit...)



https://wa.wikipedia.org/wiki/Do_vete,_do_noer_(arimeas)

Do vete, do noer (« Do vète, do nwâr »), c’ est ene ramexhnêye d' arimés sicrîts
pa Gabrielle Bernard ey eplaidîs des Cayés walons e 1941.

C’ est l’ troejhinme live del sicrijheuse après « Boles di savon » yet « C’
esteut ayir ».

Li scrijheuse aveut les pinses di fé des powinmes so les houyeus. Tot cminçant
avou des xhilteas, ele toirtcha deus classikes di si ouve « Li hertcheu » eyet
« Ebolmint ».

Mins, come ele li raconte (e francès) dins l’ adviertance do live, li cogne do
xhiltea ni convneut nén po djåzer del rascråwêye vicåreye des houyeus. Adon, ele
passa al powezeye libe.

On-z a rprotchî a Gabrielle Bernard di mete bråmint dpus d’ noer ki d’ vete dins
ses rimeas. Ele a respondou k’ ele djåzéve des houyires do tins passé, et-z
acertiner ki l’ vicaedje låvå esteut ossu pôvriteus ki çou k’ ele voleut bén
dire.

C’ est seur bråmint di cåze di ci live la ki Gabrielle Bernard fourit lomêye pa
si fivî Emile Gilliard li « schoirceye-evike ».



https://wa.wikipedia.org/wiki/Do%C3%BBce_cossoune

Ene vuzlêye cossoune ou doûce cossoune (on pôreut dire eto : sounante cossoune
ou mole cossoune) (e francès : consonne sonore ou voisée; e-n inglès voiced
consonant; e neyerlandès : zachte medeklinker, gestemde medeklinker,
stemhebbende medeklinker; ezès romans lingaedjes : sonora...), c' est ene
cossoune ki s' prononce tot fjhant aler les coides del vwès.

Asteme, l' atuze inglesse di "soft consonant", li ratournaedje mot po mot di
"doûce cossoune", vout dire ôte tchoi.

Li passaedje do prononçaedje /d/ => /t/ dins on mot come /gade/ si lome :
adurixhmint ou divuzlaedje des doûcès cossounes å coron. C' est ene piceure di
tote li Walonreye, apus k' après l' payis tchampnwès, so Smwès.

Mins cist atåvla la del grosse croejehte da Hendschel n' a nén stî ritnou e
rfondou walon après 2000. Come po les sustantifs a cloyowe sillabe å coron, li
scrijhaedje del cossoune ni candje nén.

E rfondou walon, on-z a profité di cist otomatisse la po disfafloter ces voyales
la metowe e-n ene sifwaite plaece.



https://wa.wikipedia.org/wiki/Djwifs

Li rlidjon djwive ou rlidjon israyelite ou djudayisse, c' est li pus viye des
rlidjons monoteyisses. Elle est co pratikêye ouy, totavå l' Daegne, foirt avant
e l' estat d' Israyel.

Les sints lives del rilidjon djwive (Tora) ont stî rprins des crustins (Vî
Testamint). Li Djneze et bråmint des ôtes bokets (istorikes et racontroûlreces)
si rtrovnut eto dins l' Alcoran.

Li mwaisse atuze teyolodjike, c' est li cene d'on Diu unike k' a fwait aloyance
avou Abråm et a transmetou si loe a Moyisse.

Gn årè on Messeye ki vénrè pus tård et mete so pîs li ringne del djustisse sul
Daegne. Mins ci-ci n' est nén Djezus-Cri, nén ddja waitî come on profete pa les
Djwifs.

Li live sacré est (rilomé Bibe pa les crustins) est espliké pal Mishnah eyet l'
Talmoud.

Les fiesses rilidjeuses eyet li semdi djwif (shabbat) sont des djoûs ki les
praticants sont-st oblidjîs d' si rpoizer.

I gn a normålmint troes dispinses å djoû (chahrit, minhat et arbit) k' on
adjoute a mousaf, les shabbats, djoûs di fiesse et les 1îs do moes liturdjike
et, totoute, neylah po li Yom Kipour.(a mî espliker)



https://wa.wikipedia.org/wiki/Djozewal

José Schoovaerts (e walon, Djozé, so les fyis, Djozéwal), c' est on waloneu k' a
vnou å monde li 15 di djulete 1936 a Åjhô.

Dispu diviè 2000, il a scrît des tecses so totes sôres di sudjets e walon. Des
ratournaedjes di Belès letes, u di pinsêyes di des scrijhaedjes di filozofes,
ucobén des paskeyes erotikes, evnd.

Ses tecses e walon ont stî eplaidîs dins l' Rantoele gazete u co Coutcouloudjoû.
Mins l' Djozé Schoovaerts s' a purade publiyî so cogne infôrmatike, sol
Daegntoele, pal voye di s' gazete éndjolike Rabulets, et des waibes ki vont
avou.

Il a ratourné e walon et mete dizo l' cogne di bindes d' imådjes des
scrijhaedjes di filozofes et powetes etrindjirs come Nietzsche ("Insi djåzéve
Zaratoustra"), Machiavel ("Li Prince"), Stirner, Lao-Tseu, Shakbar, Descartes.

Di s' mestî, il esteut dessineu et spiroutî, aprume di caricateures. Eto, i
gåyote todi les pådjes di ses Rabulets avou des dessins et des bindes d'
imådjes. Il a stî eto gaztî et livrî.



https://wa.wikipedia.org/wiki/Djneze

Li Djneze (do grek: Γένεσις, li cmince, l' oridjene; ratournaedje di l' ebreu
בראשׁית, bereshit) est li prumî live del Tora eyet del pårteye del Bibe ki les
crustins lomèt l' Vî Testamint.

Ele rasconter l' istwere do peupe ebreu dispoy l' askepiaedje do monde disk' a
l' arivêye des Ebreus e l' Edjipe.

El live kimince avou l' fijhaedje del Daegne på Bon Diè, li fijhaedje do prumî
ome, Adan, e djårdén d' Eden, eyet li dischovraedje på Bon Diè ki l' ome èn pout
nén esse binåjhe tot seu. Do côp, el bon Diè fwait l' prumire feme, Eve, por lu,
foû d' èn oxhea saetchî do coir d' Adan.

Pus lon i rasconte l' istwere des prumîs valets da Adan ey Eve: Cayin ey Abel,
et cmint k' i vont peupler l' Daegne.

Eyet les grossès aiwes evoyeyes sol Daegne po pûni les djins et disfacer
l' petchî et cmint ki Noyé schape ene cope di tchaekene des biesses ki vikèt,
avou eto si feme et ses troes valets: Sem, Xham et Djafet.

Après cwè, c' est l' istweres des påtriyåtches et des måtriyåtches : Abraham et
Sara, Izayak et Rébeca eyet Djåcob, Rachel et Leya.



https://wa.wikipedia.org/wiki/Djiblou_(veye)

Djiblou, c' est ene veye del Waloneye, e F. Gembloux, e flamind Gembloers, k' a
divnou li cinte d' ene intité.

E 1964, divant les grands rebanaedjes Djiblou s' aveut ddja rabindlé avou les
ancyins ptits bans di d' Ernadje, Grand-Mayni, Lonzêye et Såvnire.

Djiblou esteut dal Dutcheye do Braibant. Mins l' veye esteut moennêye pås
Abés-Contes k' estént d’ on côp les curés et les tchesturlins.

Gn ava des djins d' Djiblou po-z ebaguer eviè l' Wisconsene sol difén do 19inme
sieke.

Gn a yeu la li Batreye di Djiblou, li prumire batreye di tanks inte les Almands
et les Francès al guere 1940-1945. Dins les sôdårds di l' årmêye francesse k' î
ont leyî les hozetes, gn aveut dipus d' 40 Marokins.

Miråke di Djiblou : li 8 di måss 1653, cwand on bodja on bondiu viè on pus clair
åté, gn ourit ene chîlêye di sonk ki rexha di s' costé. L' anonce do miråke si
spårda dins tote l' Urope. Gn ava ene flouxhe di perlins po fé l' voye å vî Bon
Diu d' Djiblou. Les djins metént voltî des hådes après l' vî bondiu, did la l'
ratourneure "rishonner å vî bondiu d' Djiblou". Ci devocion la s' a bråmint
pierdou e 21inme sieke

Inte 1998 eyet 2002, Djiblou fourit l' plaece des "Soçnaedjes del Rantoele",
fwaits pår e walon, avou des politikîs u des sincieus.

Il est mostré dins l' live Et mi, dji vs ratindeu da Chantal Denis, ki l'
adrovaedje est scrît på scabin del Culteure di Djiblou.



https://wa.wikipedia.org/wiki/Djedene_(viyaedje)

Djedene (F. Gedinne) c' est èn ancyin ptit ban del Walonreye, divnou intité do
minme no.

Djedene pôreut vni di Gel, on radicå celtike u djermanike. On-z a rtrové å
lieu-dit “Gwodo”, des tombes belgo-djerminnes. Li no del plaece freut co bén
sondjî a Wotan u Gwodan, diu djermanike.

Li prumire mincion d' Djedene si rescontere dins les scrîts "Miracula S.
Gengulfi", sicrîts e 1017 u 1028, pa Gozon, on moenne et abé di Florene.
Godfroid d' Orcîmont esteut signeur ereditåre di Djedene et possedéve a l'
eglijhe les rlikes di Sint Djangou (patron d' Florene).

Lu curé d' adon, Reinold, aveut yeu ene brete avou Godfroid. Po s' rivindjî, li
curé a poirté les rlikes a Vilé-l'-Gambon, pwis a Florene, al dimande d' Arnoul
di Rumigny, signeur di Florene.

E 1514, les årmêyes di Hinri IV ont vnou sacadjî l' payis. Rabutin note: une
église aussi que ces Ardennois avaient fortifiée appelée fort de Jedinnes fut
trouvée ouverte et abandonnée, laquelle fut sappée et abattue. (Juin 1554)

E 1914, i gn a-st ene bataye sol front Patiniye, Gribele, li Gåre, å matén do 23
d' awousse et ki s' a-st achevé al nute, al Pitite Louwate et Hodrémont. A
Djedene, 5 civils touwés et 17 måjhons greyeyes.

E 1944, Djedene a stî liberé pås Amerikins, aspalés pås paratchutisses bedjes
låtchîs al Grande Boursegne. Tins del guere, les aviateurs aloyîs abatous e
payis ocupé, passént pa Djedene et les Vîs-Moléns pou rwangnî l' Inglutere.



https://wa.wikipedia.org/wiki/Djan_Coxhe

C' esteut on linwincieus do roumin k' a skepyî e 1837, e l’ Moldaveye rouminne,
dins on viyaedje lomé «Humuleşti».

E 1859 i s’ a maryî avou l’ feye d’ on doyén, sins vormint vey li båshele trop
voltî, et s’ fé diyåcrer. Poy k’ il a yeu bråmint des rujhes avou s’ bea-pere k’
el zingléve, i s’ a plindou al årtchuveke, ki n’ elyi a nén dné råjhon. Co pé, e
1872, l’ årtchuveke a disdiyacré nost ome. Li hate pocwè on l’ a fotou al ouxh,
c’ est k’ il aléve å teyåte, il tchessive voltî ås coirnayes avou s’ fizik, i s’
copéve les tchveas, adon ki l’ årtchuveke esteut purade wårdiveus.

On sieke après k’ il a morou, il a stî fwait mimbe di l’ academeye di Bucaresse
après l’ moirt ; li sinode di l’ Eglijhe ortodosse rouminne aveut do må a co
poirter l’ disdiyacraedje di l’ ome so ses spales ; adon i l’ ont rmetou e rang
des diyåkes après l’ moirt, zels eto. 

Cwand li scrijheu a skepyî, i gn aveut nén co des nos d’ famile e ç’ payis la.
Al sicole on lyi a metou come no d’ famile Ştefǎnescu, d’ après l’ pitit no di
s’ pa Ştefan. Mins ça n’ a nén ahåyî å scrijheu, et il a prins come no d’ famile
li spot di s’ grand-pere do costé di s’ mame : Creangǎ = « coxhe ». Si spot da
lu, c’ esteut Popa Smântânǎ = « Curé Crinme ». 

Il a stî onk des cias k’ a saetchî les letes eslåves foû do lingaedje roumin, et
scrire li roumin avou les letes latenes. Il a eto rexhou l’ prumî live di scole
po les efants e roumin.

L’ ome a stî croejhetlî, il a-st aidî les scolêyès djins a passer d’ on sistinme
di scrijhaedje a èn ôte.

Mins, foiravant, come diccionairî, i pinséve k’ i faleut å lingaedje roumin d’
mete eshonne tos les mots d’ totes les plaeces la k’ on cåzéve roumin. Les cias
k’ on vnou après lu ont yeu ptchî d’ taper evoye tos les mots trop coinreces, et
lzè rplaecî avou des mots francès, et s’ disroumanijhî l’ roumin.

Il a scrît bråmint des fåves, mins s’ mwaisse live, c’ est «Amintiri din
copilǎrie», « Rimimbrances di djonnesse », k’ a rexhou e 1892. Il a stî ratourné
e walon pa Djôr Sfasie e 2014. 



https://wa.wikipedia.org/wiki/Djan-Flipe_Legrand

Jean-Philippe Legrand (e walon, Djan-Flipe) a vnou å monde e 1976. I dmeure a
Ståvleu

Il a bouté eto avou André Lamborelle, come prezinteu del bate Mamjhele
lingaedje.

Come pasmint d' tins (foû do walon), i djowe del muzike et saveur les viyès
danses. Il a ddja stî scoleu al Fiesse ås danses d' Andanças, e Portugal.

Il a rtrové les creyåcions di s' grand-pere, et ovrer avou Marie-Thérèse Gaspard
(1927-2000), si grand-mere, et Françwès Duysinx.

Il boute co å djoû d' ouy so on live avou ces scrijhaedjes la, avou totes sôres
d' esplicåcions so l' walon d' Wene, li viyaedje di l' oteur.

Il a viké sacwants ans e Portugal, et låvå, aparfondi si idintité walone.
Sapinse lu, cwand on-z est a l' etrindjir, on parpinse çou k' on est
dvintrinnmint. Et ridiscovri ses raecinêyes.

Il est ene miete dismefiyant eneviè li rfondou, ca i vout aprume mwaitri li
walon d' après Ståvleu. La k' il a co l' ocåzion di l' ôre dilé des temoens des
viyaedjes avår la, loyîs a s' famile.



https://wa.wikipedia.org/wiki/DjO

Les djeus olimpikes (on dit eto les DjO, les djiyôs), c' est ene bate esportive
eternåcionåle k' i gn a tos les cwatre ans, dispu 1896. Il ont stî tuzés sol
piceure des vîs djeus des Greks, ki si tnént a Olimpeye.

L' enondeu des djeus olimpikes modienes fourit Pierre di Coubertin. Si mwaisse
divize esteut : "Li tot ci n' est nén d' wangnî, mins di s' bate po." Ci-ci
pinséve ki les djeus alént resserer l' etinte etur les nåcions et askepyî ene
påye ki durreut disk' a todi.

A dater di 1924, on-z a adinçné des djeus olimpikes d' esté et des djeus
olimpikes d' ivier.

E 1896, a Atene, les Greks avént stî mwais ki ça soeye les Almands k' åyénxhe li
pus di medayes d' ôr. Ety braire "Indjustice, indjustice !"

A Sint-Louwis e 1908, dins l' maraton, l' Amerikin Fred Lorz, a des ecoidleures.
Adon, i s' arestêye, mousse dins ene oto ki l' moenne lon pa dvant. Ça lyi va
mî, i s' rimete a cori et intere å stade divant tertos. Cwand l' vraiy wangneus
arive, on discalifeye Lorz et on pôk après, on discalifeye ossu li prumî k'
arive pask' on lyi a fwait deus côps des pikeures d' on miligrame di sulfate di
stricnene et boere do cognak.

A Londe, e 1908, les biestreyes arivèt dins l' ciclisse. Li Francès Schilles a
wangnî li coûsse di vitesse mins come les deus omes ont fwait trop lontins do
sorplaece, les oficirs royèt d' on côp d' croyon si performance do påmaresse des
djeus. Motif : il a metou trop lontins po fé les deus toûs d' pisse.

A Stocom, l' Amerikin Indyin Thorpe est l' grand mwaisse do pintatlon et do
decatlon. Mins on-z a stî rcweri k' il aveut djouwé å baskete po des sôs, et ki
di ç' fwait la, i n' esteut pus amateur mins professionel. Il a stî discalifyî
et dveur rinde ses medayes.

A Anverse, gn årè ene brete inte les Bedjes et les Tchecoslovakes tins do match
di fotbale. Les Bedjes moennèt di 2 a 0 cwand Coppée, on djouweus bedje, est
coixhî et doet sôrti. L' årbite fote li coixheus tcheke a l' ouxh. Nén contins,
les Tchekes cwitèt l' terin.

A Paris, li herleme arive dins li match di rugbi etur les Estazunyins et les
Francès ki sont batous di 17 a 3. Nén contins, les rwaitants intrèt sol terén,
kischirèt les drapeas amerikins et atakèt les djouweus. Ces-ci si dixhombrèt di
rintrer ås vestiaires et constater k' on lzî a hapé leus boûsses.

A Misterdam, li baron d' Coubertin, dins si spitch, continowe di dire k' i n'
vout pont d' comeres dins les djeus et ki c' est conte si volté k' on les î a
fwait intrer.

A Los Angeles, les margayes ont-st ataké cwand des coreus come Nurmi et
Ladoumegue ont stî rfuzés pask' ils avént corou po des sôs.

A Berlin, li scandale arive cwand Hitler cwite li tribune po n' nén serer l'
mwin da Jesse Owens, on noer amerikin, k' a wangnî li 100 m., li sôt e longueur
eyet li 200 m..

Mågré k' on vleut ki ç' soeye les djeus del påye ritrovowe, après l' guere di
40, on n' aveut priyî ni les Almands ni les Djaponès.

Po-z ahonti les mwaisses des djeus k' avént discwålifyî Nurmi dispoy vint ans po
aveur sitî payî po cori, c' est lu k' on-z a fwait intrer avou l' blame
olimpike. Il est rçû pa des vivås tocosté.

Martin Luther King et Robert Kennedy avént stî assazinés on pôk divant. Po
dnoncî les indjustices eviè les noers amerikins, les deus coreus noers, Smith et
Carlos, k’ ont wangnî, montèt sol podiom po rçure leu medaye avou on noer want,
des noerès tchåsses et on noer noret d’ tiesse. Et, cwand on djowe l’ ime
amerikin, i stindèt leu bresse et l’ pougn avou l’ noer want, tot baxhant l’
tiesse po n’ nén rwaitî li drapea ki monte å mastea.

A Munixh e 1972, les basketeus amerikins, batous pås Rûsses pa 51 a 50, ni
passèt nén al ceremoneye di cloyaedje.

Les djeus olimpikes d' esté di 1976 (a Monreyal) sont boycotés pa dijh-ût payis
d' Afrike : Edjipe, Gana, Kenia, Nidjeria, Soudan, Libeye, Ouganda, Tchad, evnd.
Ces payis la n' vlèt nén rescontrer li Nouve Zelande k' a stî djouwer å rugbi
e-n Afrike do Sud dou çki l' Aparteid est mwaisse.

Des grands payis ont boycoté les djeus d' Moscou paski l' URSS a moussî e l'
Afganistan. Les USA et l' Almagne di l' Ouwess n' î ont nin stî. Çou k' a fwait
araedjî les atletes di leu payis ki s' ont etrinné cwatre ans å long po rén. 



https://wa.wikipedia.org/wiki/Dj._Schoovaerts

José Schoovaerts (e walon, Djozé, so les fyis, Djozéwal), c' est on waloneu k' a
vnou å monde li 15 di djulete 1936 a Åjhô.

Dispu diviè 2000, il a scrît des tecses so totes sôres di sudjets e walon. Des
ratournaedjes di Belès letes, u di pinsêyes di des scrijhaedjes di filozofes,
ucobén des paskeyes erotikes, evnd.

Ses tecses e walon ont stî eplaidîs dins l' Rantoele gazete u co Coutcouloudjoû.
Mins l' Djozé Schoovaerts s' a purade publiyî so cogne infôrmatike, sol
Daegntoele, pal voye di s' gazete éndjolike Rabulets, et des waibes ki vont
avou.

Il a ratourné e walon et mete dizo l' cogne di bindes d' imådjes des
scrijhaedjes di filozofes et powetes etrindjirs come Nietzsche ("Insi djåzéve
Zaratoustra"), Machiavel ("Li Prince"), Stirner, Lao-Tseu, Shakbar, Descartes.

Di s' mestî, il esteut dessineu et spiroutî, aprume di caricateures. Eto, i
gåyote todi les pådjes di ses Rabulets avou des dessins et des bindes d'
imådjes. Il a stî eto gaztî et livrî.



https://wa.wikipedia.org/wiki/Diyalectolodjisse

Li diyalectolodjeye, c' est ene coxhe del linwince ki studeye les diferinces
inte les diyalekes d' ene plaece a l' ôte, k' i soeyénxhe u nén dins l' minme
lingaedje.

Les diyalectolodjisses vont trover des djins skepyîs dins l' payis, et ki djåzèt
coramint l' pårler. I les lomèt des "temoens". I lzî dmandèt di ratourner des
mots, sovint dins li spotchant lingaedje, eviè l' pårler do payis. Les
diyalectolodjisse ki cnoxhnut eto li mancî lingaedje polèt ovrer avou les
temoens a môde di responda.

Après, i dessinèt des mapes tot croylant les plaeces la k' i gn a li pus d'
adire inte deus pårlers vijhén. C' est les faxhenes d' izoglosses.

L' ovraedje tecnikes des diyalectolodjisses vént todi bén a pont po les
rfondeus. C' est zels, metans, ki mostrèt les limodjes d' on pårler k' on vout
rfonde.

Mins l' diyalectolodjeye sipåde ossu dins on lingaedje nén co ehåyî ki l' idêye
tote fwaite ki les pårlers sont foirt diferins inte n' on l' ôte. Ciste idêye la
divént on fel arayoe po li rfondaedje d' ene langue.

Po bén fé, li temoen diyalectolodjike, c' est ene djin k' a vnou å monde el
plaece ki li diyalectolodjisse situdeye. Et ki n' l' awè nén bråmint cwité. Et
ki c' est l' lingaedje di s' mame. Et ki cåze å pus sovint dins ç' lingaedje la
avou les djins k' i vike avou zels, ki divrént eto esse do minme payis.

Les diyalectolodjisses bastixhnut voltî des mapes la k' i rpoirtèt li spårdaedje
des diferins sinonimes, u les diferins prononçaedjes d' on mot.



https://wa.wikipedia.org/wiki/Divant_Feller

Li sistinme Feller  , c' est on sistinme di rashidaedje des diyalekes romans del
Walonreye, eplaidî pa si edvinteu, Jules Feller, dins l' Bultén di l' SLLW e
1900 (tome 41, prumire pårteye).

Pol walon, li sistinme Feller va esse accepté, mitchote a midjote, a fwait kel
20inme sieke tchereye. Mins tchaeke soce di scrijheus e walon va wårder des
ptitès piceures da sinne, pacô å rvier des mwaissès rîles da Jules Feller.

Divant l' succès do "Feller", les sistinmes d' ortografeye do walon di dvant
sont sovint lomés "sistinmes pre-Feller".

Todi pol walon, li sistinme Feller n' årè nou shuveu, come sistinme di
scrijhaedje des accints do walon.

Cwand l' ortografeye do rfondou walon va rexhe al dilongue des anêyes 1990, ele
serè contrêye pa bråmint des waloneus å no do "sistinme Feller", dabôrd ki ci n'
est nén l' minme såme.

Li sistinme Feller serè-st atåvlé po scrire eto li gåmès eyet li picård, mins
sins adiercî s' côp.

Divant d' atåvler si sistinme, Jules Feller va studyî les crawieustés des
sistinmes grafikes k' i gn aveut ddja dvant lu (sistinmes pre-Feller) :

Li sistinme Feller est lomé fonetico-analodjike, la k' il est mitan fonetike,
mitan copiant les rîles di scrijhaedje do francès. Il est fwait po des cåzeus
natifs do walon ki mwaistrixhèt bén leu-z accint coinrece et ki savèt ddja
scrire li francès.

Li sistinme di rashiaedje Feller si va spåde tot åd dilong do 20inme sieke, tot
cominçant pal payis d' Lidje, pol rashiaedje des ouves e walon coinreces eyet
pol diccionairaedje.

Mins nerén, viè l' fén do 20inme sieke i gn aveut co des oteurs ki n' eployèt
nén co l' sistinme Feller (ou avou sacwants candjmints, come l' eployaedje di
"xh", "à", "en" po "an", "aî", li pont sol roye, des noveles letes ås faflotes
come ôⁿ, îⁿ, ë, e̊).

Come li sistinme Feller n' est nén ene ortografeye do lingaedje walon, mins ene
manire di rashire les accints des pårlers coinreces, i va gn aveur, viè les
anêyes 1990, on movmint po mete so pî ene ortografeye pol walon (dj' ô bén, k'
on mot si scrijhaxhe del minme manire tot avå), çou ki dinrè l' ortografeye do
“rfondou walon”.

I serè eployî pa les Gåmets ki s' afiyront a l' SLLW (Albert Yande, metans. Eto
dins les motîs ki seront replaidî di cisse soce la (metans, li Motî d'
Tchespire).

Mins, å djoû d' ouy, mo des bouteus pol gåmès come Georges Themelin ou l' trope
di l' Academeye des patwès gåmès ni scrijhèt nén pår e sistinme Feller.



https://wa.wikipedia.org/wiki/Divancetire

Ene divancete u prepôzucion, c' est ene sôre di ptit mot, ki s' mete pa dvant on
no, on prono, et minme èn adviebe u on viebe a l' infinitif, u eto divant ene
troclete di mots, et ki mostrèt li sôre di coplemint k' c' est.

Les dvancetes fwaites di l' etroclaedje di deus u sacwants mots, copurade si ç'
n' est nén des ôtès dvancetes u des årtikes, sont lomêyes divancetires.

Loukîz eto : rîle do mierpî. Sacwantès dvancetes prindèt on R coron divant on
prono u èn adviebe mierpî (a ene sillabe).

Dins des lingaedjes k' i gn a, i s' pout ki ç' role di grammaire la soeye fwait
avou des mots (ou des stitchetes) ki s' polèt mete pa drî; ça fwait ki l' mot
"divancete" (ou "prepozicion") ni convént nén totafwait. Po l' esperanto, Bertil
Wennergren a-st atåvlé l' lomaedje "rolmontrilo" (mostreu d' role) ossu bén po
les mots (divancetes) ki les stitchetes di minme classe grammaticåle (come li
cawete "-n" di l' esperanto), eyet "rolvorteto" (ptitit mot role) po les
dvancetes.

li dvancete divant mostere ki çou ki shût a-st on role di coplemint, eyet eto li
rlåcion dins l' espåce inte li coplemint eyet l' viebe (li dvancete "divant"
prezinte li response al kesse "wice?" pa rapoirt a l' accion "elle esteut").

Dins sacwants lingaedjes (almand, arabe), les mots metous dirî ene divancete
prindnut ene diclinåjhon speciåle, ki n' est nén l' cene do sudjet ni do droet
coplemint. E l' almand, c' est l' minme kel cene do nén droet coplemint, et on
l' lome li datif. E l' arabe li dvancete si lome harf ej-jar (lete di
saetchaedje), li coplemint metou padrî, lomé el-mejrour (li saetchî) prind ene
diclinåjhon speciåle (avou l' voyale i).



https://wa.wikipedia.org/wiki/Distroclaedje_des_dob%C3%A8s_cossounes_%C3%A5_coron

Li disploctaedje des trokes di cossounes å coron, c' est cwand gn a ene u deus
tcheyantès cossounes, dj' ô bén : ene cossoune etimolodjike ki n' si rtrove nén
å coron d' on mot. C' est ene aplicåcion del rîle des troes cossounes.

Li fonolodjeye walone ni vout nén k' i gn åye ene dobe cossoune å coron des
mots.

S' i gn a deus cossounes divant l' bodje di codjowaedje (tchicter, shofler,
wårder, adiersî, li viebe ni pout esse codjowé rîlêymint e l' indicatif et
suddjonctif prezintreces et cmandeu singulîs (on-z åreut deus cossounes å
coron). C' est eto l' cas avou les dmeye cossoune "y" tcheryî.

Li candjmint do statut do walon al fén do 20inme sieke, et l' askepiance di
gazetes etires di prôze nén racontrece a fwait aspiter e walon ene peclêye di
calcaedjes do francès, inte di zels, sacwants mots avou ene dobe cossoune å
coron.

Dins l' djåzé walon, les trokes di cossounes å coron si wådnut pus åjheymint
dispu l' 20inme sieke, veyanmint ki les Walons s' ont adû a lzès prononcî e
francès.



https://wa.wikipedia.org/wiki/Disploctaedje_des_trokes_di_cossounes_%C3%A5_coron

Li disploctaedje des trokes di cossounes å coron, c' est cwand gn a ene u deus
tcheyantès cossounes, dj' ô bén : ene cossoune etimolodjike ki n' si rtrove nén
å coron d' on mot. C' est ene aplicåcion del rîle des troes cossounes.

Li fonolodjeye walone ni vout nén k' i gn åye ene dobe cossoune å coron des
mots.

S' i gn a deus cossounes divant l' bodje di codjowaedje (tchicter, shofler,
wårder, adiersî, li viebe ni pout esse codjowé rîlêymint e l' indicatif et
suddjonctif prezintreces et cmandeu singulîs (on-z åreut deus cossounes å
coron). C' est eto l' cas avou les dmeye cossoune "y" tcheryî.

Li candjmint do statut do walon al fén do 20inme sieke, et l' askepiance di
gazetes etires di prôze nén racontrece a fwait aspiter e walon ene peclêye di
calcaedjes do francès, inte di zels, sacwants mots avou ene dobe cossoune å
coron.

Dins l' djåzé walon, les trokes di cossounes å coron si wådnut pus åjheymint
dispu l' 20inme sieke, veyanmint ki les Walons s' ont adû a lzès prononcî e
francès.



https://wa.wikipedia.org/wiki/Disfafloter

Li disfaflotaedje, c' est li rsaetchaedje des faflotes foû des letes. C' est ene
des mwaissès atuzes diswalpêyes e rfondou walon.

Li disfaflotaedje respond a ene volté d' aveur ene ortografeye pus addé l' cene
des lingaedjes vijhéns, francès, l' espagnol u l' catalan, metans, la k' gn a ki
10 a 15 åcint des mots k' ont-st ene faflote so ene des letes.

On n' a nén l' epinse d' avni å faflotaedje cåzu a zero des lingaedjes come l'
inglès u l' neyerlandès. Mins on n' vôreut nén ariver come li trouk sicrît en
alfabet latén, avou 60 åcint d' faflotés mots.

E walon, avou l' sistinme Feller, gn a disk' a 40 åcint des mots k' ont-st ene
faflote .

Gn a, come di djusse, ene såme economike å disfaflotaedje. Les faflotêyès letes
sont pus målåjheyes (et londjinnes) a taper. Gn a dipus d' flotches divins les
tecses. Les letes avou des diyacritikes èn pasnut nén todi bén åd triviè di
sistinmes informatikes diferins, come les emilreyes u les waibe-pådjes.

Les deus atuzes (economike et idintitaire) sont ene disconte di l' ôte, aprume
dins li rfondaedje di sacwants calcaedjes do francès :

C' est la k' les rfondeus sayèt wårder l' moustî å mitan do viyaedje. Loukîz
cial.



https://wa.wikipedia.org/wiki/Disfaflot%C3%A9

Li disfaflotaedje, c' est li rsaetchaedje des faflotes foû des letes. C' est ene
des mwaissès atuzes diswalpêyes e rfondou walon.

Li disfaflotaedje respond a ene volté d' aveur ene ortografeye pus addé l' cene
des lingaedjes vijhéns, francès, l' espagnol u l' catalan, metans, la k' gn a ki
10 a 15 åcint des mots k' ont-st ene faflote so ene des letes.

On n' a nén l' epinse d' avni å faflotaedje cåzu a zero des lingaedjes come l'
inglès u l' neyerlandès. Mins on n' vôreut nén ariver come li trouk sicrît en
alfabet latén, avou 60 åcint d' faflotés mots.

E walon, avou l' sistinme Feller, gn a disk' a 40 åcint des mots k' ont-st ene
faflote .

Gn a, come di djusse, ene såme economike å disfaflotaedje. Les faflotêyès letes
sont pus målåjheyes (et londjinnes) a taper. Gn a dipus d' flotches divins les
tecses. Les letes avou des diyacritikes èn pasnut nén todi bén åd triviè di
sistinmes informatikes diferins, come les emilreyes u les waibe-pådjes.

Les deus atuzes (economike et idintitaire) sont ene disconte di l' ôte, aprume
dins li rfondaedje di sacwants calcaedjes do francès :

C' est la k' les rfondeus sayèt wårder l' moustî å mitan do viyaedje. Loukîz
cial.



https://wa.wikipedia.org/wiki/Dipsacus_sylvestris

Li tcherdon d' bwès ou fontinne di moxhon (ou «fontinne ås moxhons»), c' est on
fås tcherdon, ki vént dins les bwès.

No d' l' indje e sincieus latén : Dipsacus fullonum (davance Dipsacus
sylvestris)

Les foyes miroetreces do tcherdon d' bwès sont sôdêyes a leu dzo, et adon fômnut
on ptit batchrê ki pout wårder l' rozêye, ey eto l' plouve. Ås grossès walêyes
de esté, elle è pout rastini on lite.

Gn a don bråmint des moxhons ki s' î vegnnut abuvrer, foiravant å waernu. C' est
po ça ki l' no del plante, e grek, vout dire «li dissoelante».

Å waeyén-tins, ses meye di grinne assaetchèt les ptits oujheas, ca gn a 22 åcint
d' ôle divins. 

Li prumire anêye, gn è vént k' les foyes. Ene rôzete di longowes foyes avou des
picas sol côton (mîtrinne nierveure).

Cwand l' plante va souwer a l' erî-såjhon, ces setchès tijhes la fwaiynut do
brut ki pout rshonner å xhuflaedje di sacwants moxhons.

Li tcherdon d' bwès vént purade so l' årzeye, dins les bwès, les trîs et les
hourleas (des voyes, des aiwes, des tchmins d' fier).



https://wa.wikipedia.org/wiki/Diclar%C3%A5cion_univiersele_des_droets_des_djins

Li diclaråcion univiersele des droets del djin , c' est on tecse di rclamaedje
k' a stî accepté di l' Assimblêye djeneråle di l' ONU li 10 di decimbe 1948, pal
voye do decidaedje (rezolucion) 217 A (III).

Ele esplike les pondants et les djondants des abondroets des djins, ki dvrént
valeur po tos tchamps payis.

Pitchote a midjote, il a stî accepté dins bråmint des payis, et î divni sourdant
po les lwès nåcionåles. Portant, sacwants payis s' ont ene miete houwé evoye del
diclaråcion, tot djhant k' ele ni rprezinte k' ene avuzion des abondroets des
djins dins l' Monde coûtchantrece. Metans, les payis di l' OCI, k' ont riscrît
on tecse rashiou so l' islam e 1990.

Ces deus modêyes la sont rsintowes pa bråmint des waloneus come rifrancijheyes
pår. Avou toplin des calcaedjes do francès. Minme li mot «djin», est replaecî på
mot «ome», çou ki wait dire, tot baltant, ki les femes n' ont nou droet ladvins.

Il a stî rashiou e rfondou walon pa Lorint Hendschel eyet Pablo Sarachaga et
eplaidî so l' Aberteke.



https://wa.wikipedia.org/wiki/Diccionaire_franc%C3%A8s-walon

Bråmint des diccionairîs ont yeu l' idêye di fé on franwal a pårti des foyoûs d'
on walfran. Mins sacwants n' l' ont måy sepou tcheryî (J. Wisimus, L. Léonard,
M. Francard). Ca c' est pår èn ôte ovraedje, li diccionairaedje francès-walon.
Plamour ki, cwand on a tot metou eshonne les foyoûs årvier do walfran, gn è
dmeure toplin des "trôs". Ki, po n' nén fé måparexhe l' ovraedje, i fåt rimpli
avou des noûmots. Spepieuzmint, les diyalectolodjisses ni plèt mete la ki les
calcaedjes do francès k' il oyèt mon les "temoens". Çou ki dene, pa des côps,
des biesses ratournaedjes, come end a mwints dins l' franwal da Haust. Ou fé do
tradujhaedje mot po mot des ratourneures do walfran, come e franwal di Nivele.

Li seule k' a passé houte di ces eguegnes la, c' est l' Chantal Denis, dins l'
Franwal di Nameur, k' a sayî å pus sovint di fé des perifråzes, po totès sôres
di sitouwåcions d' eployaedje do mot. Mins on n' les sait trover tertotes.

I sont rahoukîs cial dins l' Wikipedia walon, et copurade dins l' Wiccionaire,
shuvant on sistinme di letes :



https://wa.wikipedia.org/wiki/Diccionairaedje

On motî (on dit eto : on live di mot u on diccionaire), c' est on live wice ki
les mots d' on lingaedje sont metous onk dirî l' ôte, sorlon l' ôre alfabetike
di ç' langue la.

Les intrêyes d' on motî sont des mots, des trokes di mots valant on seul mot,
aplakés u nén, et les mots d' etroclaedje. Tchaeke intrêye est lomêye djivion.

Gn a des esplicants motîs, la k' les mots sont shuvous di leu-z esplikêye, et
des ratournants motîs la k' les mots sont ratournés eviè èn ôte lingaedje.

Les lingaedjes k' eployèt des caracteres chinwès ont eto des motîs d'
caracteres, wice ki les caracteres sont spepyîs (clé, nombe di traits, manire
delzès scrire, sinses, prononçaedjes,...).

E l' arabe, les motîs ni sont nén erîlés pa ôre alfabetike des mots mins sorlon
les bodjes (sovint ås troes letes). Tote li parintêye avou "betchetes" et
"cawetes" si rtove dins l' minme hagnon.

Alez s' vey e splitchant motî po des linwincieusès racsegnes so les mots "motî",
"live di mots" et "diccionairî".



https://wa.wikipedia.org/wiki/Dic%C3%A5sse

Ene dicåce (on dit eto fiesse del pårotche), c' est ene fiesse k' i gn aveut
dins on viyaedje, et k' esteut sovint metowe li dimegne après l' fiesse do sint
ki l' eglijhe do viyaedje lyi est dicåçtêye.

Dins tchaeke viyaedje, n aveut ene grande dicåce u grande fiesse (sovint ezès
moes d' octôbe et nôvimbe) ey ene pitite dicåce u ptite fiesse (sovint ezès moes
d' avri et d' may). Ût djoûs (pacô cwénze djoûs) après l' grande dicåce, gn
aveut les rlaxhådes.

Al dicåce, gn a des barakes ki vnént e viyaedje. Les efants et les grandès djins
î alént fé on toû a pårti do semdi, li dimegne, et l' londi, dinltins. Gn aveut
sovint on tire-pupes, on tchvå d' bwès, on tirlibibi. Après gn a yeu des
oto-scoters.

Des barakes k' i gn a, c' esteut po vinde des soukes. Ene des sôres si loméve
les "boleas" (des toirdous soukes fwaits avou del låme).

Gn aveut ossu des djeus po wangnî ene sacwè : li djeu d' pexhe, li tirlibibi.
Pacô, des djins k' i gn a (boss d' on cåbaret, captinne del djonnesse)
adjinçnént ene traireye.

Li dimegne, on fjheut sovint des dorêyes. Tos les parints ki dmorént dins des
ôtes viyaedjes estént priyîs a mareder (on djheut eto boere li cafe). Al nute,
on danséve.

Li londi, on djheut l' messe des trepassés. Di l' après-nonne, li djonnesse
tournéve li viyaedje, dizo l' moennance do mwaisse djonne ome ou bragård. A
tchaeke måjhon k' i gn aveut des cmeres, il intrént, et boere ene pitite gote,
et magnî on boket d' dorêye. Li londi al nute, gn è raveut co bal.

C' esteut eto l' londi k' on fjheut l' djeu d' l' åwe, k' a stî disfindou après
1920.

A des plaeces k' i gn a (come Côrbion), on rdansive co l' mierkidi, inte djonnes
do viyaedje (ça fjheut 5 djoûs d' dansaedjes).

Li dimegne d' après, on rmeteut ça : c' est çk' on loméve les rlaxhådes, u les
rleyes.

Tins del guere 1940-1945, gn a pont yeu d' dicåces. Elle ont ricmincî e 1945. On
danséve dins des gregnes, la k' i gn aveut pont d' cafès. Udonbén, on meteut des
soyoeres divant l' café, et on danséve divant l' ouxh. C' esteut des djins do
viyaedje ki djouwént bal (avou des årmonicas). Les danseus payént al danse (c'
est come ça k' les muzicyins estént payîs. On dneut 5 sôs del danse. Après, gn a
yeu des cwåtes : ene cwåte, c'esteut po 4 danses.

A ç' moumint la, gn a yeu des plantchîs. Adonpwis gn a yeu des guinguetes. Å
cmince, elle estént rondes, pu divni rectangulaires. On-z a priyî ene binde di
tchanteu. Li bal kimincive a 7 eures, et esse fwait a meynute. On payive l'
intrêye, et vs mete on catchet sol mwin. Après meynute, on moussive po rén.

A pårti des anêyes 1990, les guinguetes ont disparexhou, paski tchaeke viyaedje
a yeu ene såle cominåle. S' end aveut pont, les comenes atchtèt sovint des
tchapistreas et les amonter pol dicåce. Les bals sont moennés pa des
diss-djokès. Gn a des foitès loumires. Les bals kiminçnut a 11 eures, et
atchever a 5 eures å matén.

E Payis d' Lidje, les dicåces si lomèt "fiesse del pårotche". E payis d' Nameur
ey el province do Lussimbork, on dit "dicåce" (so plaece dicauce), come e Hinnot
(la k' on prononce ducace, et sovint scrire ducasse). Li pus cnoxhowe est l'
cene di Mont.

Les dicåces egzistèt el Flande, e l' Olande, el Grande-Dutcheye do Lussimbork,
ey el Walonreye. End a eto el Picårdeye, el Tchampagne, el Lorinne, ey e l'
Almagne.



https://wa.wikipedia.org/wiki/Dialectolodjeye

Li diyalectolodjeye, c' est ene coxhe del linwince ki studeye les diferinces
inte les diyalekes d' ene plaece a l' ôte, k' i soeyénxhe u nén dins l' minme
lingaedje.

Les diyalectolodjisses vont trover des djins skepyîs dins l' payis, et ki djåzèt
coramint l' pårler. I les lomèt des "temoens". I lzî dmandèt di ratourner des
mots, sovint dins li spotchant lingaedje, eviè l' pårler do payis. Les
diyalectolodjisse ki cnoxhnut eto li mancî lingaedje polèt ovrer avou les
temoens a môde di responda.

Après, i dessinèt des mapes tot croylant les plaeces la k' i gn a li pus d'
adire inte deus pårlers vijhén. C' est les faxhenes d' izoglosses.

L' ovraedje tecnikes des diyalectolodjisses vént todi bén a pont po les
rfondeus. C' est zels, metans, ki mostrèt les limodjes d' on pårler k' on vout
rfonde.

Mins l' diyalectolodjeye sipåde ossu dins on lingaedje nén co ehåyî ki l' idêye
tote fwaite ki les pårlers sont foirt diferins inte n' on l' ôte. Ciste idêye la
divént on fel arayoe po li rfondaedje d' ene langue.

Po bén fé, li temoen diyalectolodjike, c' est ene djin k' a vnou å monde el
plaece ki li diyalectolodjisse situdeye. Et ki n' l' awè nén bråmint cwité. Et
ki c' est l' lingaedje di s' mame. Et ki cåze å pus sovint dins ç' lingaedje la
avou les djins k' i vike avou zels, ki divrént eto esse do minme payis.

Les diyalectolodjisses bastixhnut voltî des mapes la k' i rpoirtèt li spårdaedje
des diferins sinonimes, u les diferins prononçaedjes d' on mot.



https://wa.wikipedia.org/wiki/Deus_cossounes_%C3%A5_coron

Li disploctaedje des trokes di cossounes å coron, c' est cwand gn a ene u deus
tcheyantès cossounes, dj' ô bén : ene cossoune etimolodjike ki n' si rtrove nén
å coron d' on mot. C' est ene aplicåcion del rîle des troes cossounes.

Li fonolodjeye walone ni vout nén k' i gn åye ene dobe cossoune å coron des
mots.

S' i gn a deus cossounes divant l' bodje di codjowaedje (tchicter, shofler,
wårder, adiersî, li viebe ni pout esse codjowé rîlêymint e l' indicatif et
suddjonctif prezintreces et cmandeu singulîs (on-z åreut deus cossounes å
coron). C' est eto l' cas avou les dmeye cossoune "y" tcheryî.

Li candjmint do statut do walon al fén do 20inme sieke, et l' askepiance di
gazetes etires di prôze nén racontrece a fwait aspiter e walon ene peclêye di
calcaedjes do francès, inte di zels, sacwants mots avou ene dobe cossoune å
coron.

Dins l' djåzé walon, les trokes di cossounes å coron si wådnut pus åjheymint
dispu l' 20inme sieke, veyanmint ki les Walons s' ont adû a lzès prononcî e
francès.



https://wa.wikipedia.org/wiki/Deujhinme_Guere_daegnrece

Li guere di 1940-1945, k' on lome eto li guere di cwarante, u li deujhinme guere
daegnrece, c' est ene guere k' a cmincî li 1î d' setimbe 1939 cwand l' Almagne a
abroké sol Pologne.

El Beldjike kiminça adon çou k' on loma "li drole di guere" : on ratindeut k'
les Almands arivénxhe, avou l' idêye k' on lzî fotreut ene rude petêye, copurade
avou les fôrts do payis d' Lidje. "Ében-Emael : imprenable !" ("Ebem-Emål,
impossibe del prinde !"), end alént i les oficîs.

El Walonreye, elle a cmincî li 10 di may 1940, on vinrdi d' Pintcosse. C' est l'
kiminçmint del campagne des 18 djoûs, ki s' atcheva, dabôrd, li 28 di may.

Li dierin ratacaedje des Almands Ofinsive da Von Rundstedt, fourit laide pol
Walonreye.

Li guere di 40 fourit tote fwaite li 9 di may 1945, cwand l' Almagne sina si
rindaedje (mins ezès payis occidintås on fiestixh purade li 8 di may, la ki l'
rindaedje a stî siné avou ls aloyîs).

Dins ses cåzes, et dins ses bateus, li guere di 1940-1945 est raloyeye al guere
1914-1918. Inte les deus, c' est çou k' on lome l' Eter-deus-gueres.

Gn ourit 70.000 Bedjes prijhnîs d' guere, et ladvins, 67.500 Walons. Les Almands
avént-st enondé ene politike raecisse, tot fjhant bebele ås Flaminds k' avént on
lingaedje pus addé l' almand.

Bråmint des omes divént aler ovrer dins les oujhenes e l' Almagne, ça s' loméve
li Werbestele.

Li 18 di may 1940, les payis redîmés sont anecsés pa l' Almagne. Les djonnes d'
avår la, inte di zels les djins di l' ancyinne Walonreye prûsyinne divèt moussî
dins l' årmêye almande.



https://wa.wikipedia.org/wiki/Dermanyssus_gallinae

Li rodje pû des poyes ou pus biesmint rodje pû, rodje piou, c' est èn acåre
formagnant ki vént piker les poyes del nute, et les dsonner.

Årvier des vraiys pû, li rodje pû des poyes pout, po on moumint, viker so totès
sôres di biesses, et minme so les djins.

Dins les poytreyes industriyeles, c' est aprume ene pesse po les poyes ponresses
dins des cadjes (pask' i gn a tos des camoussåds inte les fiers po les pûs s' î
edjîstrer).

L' oû disclôt après 2 a 3 djoûs po divni halene, pu ninfe N1 e 24 eures, pu
ninfe N2 e 2 djoûs, pu biesse fwaite. Li tournante di mopliyaedje prind 8 djoûs
a 28° mins 30 djoûs a 7°C.

Les rodjes pûs rindèt les poyes sins rasta, ca ça lzî schôpeye ki l' diale. Ça
s' voet purade al nute.

Les rodjes pûs polèt forsonner les poyes, ki ndè crevèt. Cwand gn a a make, tot
cwerant des craeyes po s' î rmete do djoû, i plèt moussî divins l' betch et
stofer l' oujhea tot ristopant li tchenåle a l' air. 

On conte ki cisse rascråwe la costêye tchaeke anêye 130 miyons d' uros dins l'
Union uropeyinne. 

On l' trove dins les ptits poyîs, copurade la k' i n' î fwait nén foirt prôpe,
et s' il î fwait tchôd. Cwand ene djin s' ashît vola, ele pout esse epestiferêye
des rodjes pûs, ki cwerèt todi des craeye ou des plaeces sins loumire po s'
mete. On lzès rtrovrèt voltî dins les tchveas et dins l' båbe. Ou dizo l'
elaskite do scançon u les corietes do sotént-goidje.

Dins les poytreyes, c' est les poyes ponresses ezès cadjes ki sont l' pus sovint
rascråwêyes

Li frumele pout viker 6 a 9 moes sins amagnî. Pout viker disca 45° et sorvike a
l' edjalaedje disk' a -20°.

Trover les etroclas avou des adules, des ninfes, et des oûs so les djokes ou
dins les setchès polenes. Mete ene foite lampe di tiesse po les vey rimouwer.

Gn a ki focsim ki pout esse eployî tins do ponaedje. Les ôtes siconte-inseke
pôront siervi tins do vude inte deus ståvlêyes.

Li prodût do comiece do focsim est maxhî avou on frexhixhant prodût (pol fé
amoussî dins les craeyes). Il est stritchî al dôze di on lite dins 250 lites po
10000 poyes.

Gn a eto des prodûts avou del tere di diyatomêyes, di l' årzeye micronizêye et
des mierzôles siconte-inseke. Les crustås d' silice del schafote des diyatomêyes
s' aplake sol pea do pû et so les djonteures des pates. I va tant riper avou ki
l' pea si va trawer et l' formagnant si dzaiwer. I dvénrè tot roed des pates.
Tot letchant les micropiretes, i va tant fé k' ele lyi vont screper les boyeas.
Tantea ki l' pû va crever.



https://wa.wikipedia.org/wiki/Delichon_urbicum

L' oronde des finiesses u oronde des vites u oronde des veyes u pitite oronde u
terinea , c' est ene oronde (voyaedjant oujhea) foirt rilomêye el Walonreye, ca
ele rivént e moes d' avri, avou l' bontins.

Tote l' Urope, et l' Azeye, disk' å Djapon. End a eto e l' Afrike bijhrece. Ele
passe l' ivier e l' Afrike nonnrece.

Si coleur saetche sol bleu, dabôrd ki l' oronde des ståves est pår noere. Mins
si crope, ses rnos eyet s' face d' on peur blanc.

Ele vike e colneyes, toprès des djins. Ele basti s' ni so les meurs difoûtrins
des måjhones, dizo l' pene do toet.

Po basti s' ni, l' oronde va cweri on fén briyak sol boird des aiwes, k' ele
maxhe avou del raetchote di s' betch. Ele maçnêye li ni disk' å dzeu, avou
djusse on ptit trô d' rexhowe å dzeu. Ådvins, ele l' a rascovrou di finès waides
et d' plomes.

Les orondes cwitèt les payis d' acouvaedje e moes d' setimbe octôbe, anonçant l'
mwaijhe såjhon. Eme si rashonnut sovint so les fis electrikes divant d' voler
evoye eviè l' Afrike nonnrece. 



https://wa.wikipedia.org/wiki/Delichon_urbica

L' oronde des finiesses u oronde des vites u oronde des veyes u pitite oronde u
terinea , c' est ene oronde (voyaedjant oujhea) foirt rilomêye el Walonreye, ca
ele rivént e moes d' avri, avou l' bontins.

Tote l' Urope, et l' Azeye, disk' å Djapon. End a eto e l' Afrike bijhrece. Ele
passe l' ivier e l' Afrike nonnrece.

Si coleur saetche sol bleu, dabôrd ki l' oronde des ståves est pår noere. Mins
si crope, ses rnos eyet s' face d' on peur blanc.

Ele vike e colneyes, toprès des djins. Ele basti s' ni so les meurs difoûtrins
des måjhones, dizo l' pene do toet.

Po basti s' ni, l' oronde va cweri on fén briyak sol boird des aiwes, k' ele
maxhe avou del raetchote di s' betch. Ele maçnêye li ni disk' å dzeu, avou
djusse on ptit trô d' rexhowe å dzeu. Ådvins, ele l' a rascovrou di finès waides
et d' plomes.

Les orondes cwitèt les payis d' acouvaedje e moes d' setimbe octôbe, anonçant l'
mwaijhe såjhon. Eme si rashonnut sovint so les fis electrikes divant d' voler
evoye eviè l' Afrike nonnrece. 



https://wa.wikipedia.org/wiki/De_Gerlache

Adrien Victor Joseph de Gerlache de Gomery (2 d' awousse 1866-4 di decimbe 1934)
fourit-st èn esploreu bedje, ki moenna ene espedicion e l' Antartike avou l'
batea Belgica, et esse li prumire trope di djins a-z ivierner låvå (1897-1899).

Adrien de Gerlache (l' etimolodjeye di s' no est on no d' provnance: hamtea di
Djerlaxhe) vina-st å monde li 2 d' awousse 1866 a Hasse (Hasselt) el Beldjike. I
fjha des studiaedjes di syinces aplikêyes a l' Univiersité Libe di Brussele.
Tins d' ses vacances, i fjha do matlot so des bateas tranzatlantikes. Adonpwis,
cwand il a yeu-st avou s' diplome e 1885, i moussa el marene bedje li 19 di
djanvî 1886.

Après aveur divnou prumî lieutnant e coledje naiviå d' Ostinde, i prinda s'
posse sol Belgique, on batea idrografike. C' est sol tins k' i sierveu so ç'
batea la k' i fjha ses plans po l' esploraedje di l' Antartike.

E 1986, de Gerlache atchta on batea norvedjin di tchesse al balinne, lomé
PATRIA; après l' rimete a noû eyet bråmint des candjmints el ribatijha Belgica.

Avou èn ekipaedje di bråmint d' nåcionålités — emey zels Roald Amundsen eyet
Frederick Cook — i ndala do poirt d' Anverse li 16 d' awousse 1897.

E moes d' djanvî 1898, li Belgica ariva-st åzès coisses del tere di Graham. Tot
naiviant etur li coisse del tere di Graham eyet ene longowe tchinne d' iyes sol
Coûtchant, de Gerlache loma ci passaedje la li stroeteure do Belgica, ki, pus
tård, sereut rlomé li stroeteure di Djerlaxhe e si oneur.

Après aveur metou sol mape, eyet lomé, sacwantès iyes so ene vintinne d'
acoistaedjes diferins, il ont trevåtchî l' Ceke polaire antartike li 15 di fevrî
1898. Eyet li 28 di fevrî, l' espedicion dimora atrapêye e mitan des glaeces.

Mågré les efoirts di l' ekipaedje po liberer l' batea, il ont dvou leyî ouve
et-z esse foircîs di dmorer tot l' ivier so l' Antartike. Sacwantès samwinnes
pus tård, li 17 di may, ci fourit li spexheur complete, la kel nute polaire
atouma, eyet durer disk' å 23 d' djulete. Après çoula ci fourit co 7 moes di
målåjhîstés, tot sayant di distoker l' batea, eyet ses djins, foû des bokets d'
glaece. Sacwants omes ont ene miete pierdou leu tiesse, etur zels on marén bedje
k' abandna l' batea tot djhant simplumint k' i raléve e Beldjike. L' espedicion
sofrixha eto do scorbute

Al fén, li 15 di fevrî 1899, il ont reyussi a naivyî sol sitroet tchenå k' il
avént schavé dins les glaeces les samwinnes di dvant. I lzî fala cåzu on moes po
fé 7 miles, eyet li 14 di måss il ont finålmint naivyî foû des glaeces. L'
espedicion pola-z eraler a Anverse, wice k' ele ariva li 15 di nôvimbe.

Adrien de Gerlaxhe sicrijha e 1901 on live e francès, Quinze Mois dans
l'Antarctique (cwénze moes e l' Antartike) po raconter si spoûle; li live
ourit-st on pris di l' Academeye Francesse e 1902.

Il ourit deus efants avou s' prumire feme, Suzanne Poulet, k' i s' maria avou e
1904: Philippe (1906) eyet Marie-Louise (1908). Si mariaedje n' ala k' so ene
fesse eyet s' fini e 1913. Après ça, Adrien de Gerlache si rmaria avou Elisabeth
Höjer, ene Suwedwesse. Avou leye, il ourit co èn ôte valet, Gaston de Gerlache,
e 1919. Dins les anêyes 1950, Gaston shuva les passêyes di s' pa, dins ene
eståcion di rcweraedjes bedje so l' Antartike.



https://wa.wikipedia.org/wiki/Dat%C3%A5cion_des_mots_walons

Li dataedje d' on mot u datåcion d' on mot, c' est di decider cwand çk' el mot
aparexhe pol prumî côp dins on metou lingaedje.

E walon, po les vîs mots, c' est li prumî aparexhaedje dins l' scrîta la k' on
voet bén ki l' cogne do mots rissaetche dipus do walon ki des ôtes lingaedjes d'
oyi.

Po les noûmots, c' est l' trovaedje do mot foû d' on boket di belès letes u d'
prôze nén racontrece dins ene gazete, on live, ene rivowe, on motî, u on studia
sol lingaedje.

C' est bråmint Louis Remacle ki s' a ocupé di cist ovraedje la. Toplin d' ses
trovas sont rprins dins l' live : "La différenciation dialectale en Belgique
romane avant 1600" sovint rahoukî e walon dizo l' alomåcion "live da Remacle sol
datåcion des mots walons di dvant 1600".

Po les mots d' tos les djoû, c' est leu trovaedje dins des invintåre di notåre,
dins des akes di djustice.

On loucrè voltî li studia da Maurice Piron : Formation de la langue littéraire
des écrivains liégeois.

Po les calcaedjes do francès (et eto sacwants di l' inglès), on rwaitrè l' adire
inte des motîs ki n' riprindèt ki les mots pår walons et des ôtes avou toplin
des djivions calkés (metans li Motî da Scius, li Motî d' Nivele eyet li Motî d'
Bastogne. Gn a eto toplin des noûmots d' calcaedje dins sacwants motîs
francès-walon come li franwal da Haust, avou l' mincion "néol." (noûmot).

Li spitchant motî do walon dene sovint les dates di prumî eployaedje des noûmots
foirdjîs del fén do 20inme sieke et l' 21inme sieke.



https://wa.wikipedia.org/wiki/Daru

Li lursete (u: li daru, u: li mazowår, u: l' irlope), c' est ene biesse ki n'
egzistêye nén, mins k' on fwait acroere k' elle egzistêye a des djins d' doûce
croeyance, a des etrindjirs u a des efants.

Les mots "lursete" et "irlope" sont dandjreus fwaits a pårti des nos walons do
lurson (lurson + linete = lursete; irson ki galope = irlope.

Les cis k' î croeyèt si dmandnut inte di zels si c' est ene biesse avou des
plomes u des pwels, u des crins u des soyes. Est ç' kele rishonne a èn oujhea,
come ene coirnaye, u esse del coleur des pierots u des agaesses. Ubén a-t ele li
cogne d' ene coloûte u d' ene rinne.

Les lursetes sont bén cnoxhowes el Hesbaye ey å Condroz; li mazowår, c' est l'
biesse do Bork, l' irlope egzistêye (po rire) so Smwès; li daru, on l' tchesse
dins l' Tchestrolès ey el Gåme.

Li mot "daru" est spårdou totavå l' France eyet l' Swisse, pus sovint so l'
alomåcion : dahu. On vout k' ça soeye purade ene biesse di montinne, a môde di
boctin. Mins, el Hôte-Viene (France), metans, on dit k' i gn a des darus des
plins a costé des darus des tienes.

Li minme fåve d' ene biesse ås plomes et ås pwels est racontêye dins bråmint des
payis. Les mots po lomer li forveyowe biesse sont sovint on spotchî aplacaedje
di deus nos d' biesses. Metans : jackalope, ci sereut on jackrabbit (live) et
ene antilope. Noste irlope pôreut esse insi on irson-antilope. Ubén, on
irson-linote, et nosse lursete, dabôrd, on lurson-linete (poy k' on n' sait nén
si l' biesse a des ploumes u des pwels).

Li fåve est a mete dins l' categoreye "couyonådes" dins li rindjmint da Aarne et
Thompson.

Alez s' vey e splitchant motî po des linwincieusès racsegnes so les mots
lurcete, mazowår, daru, irlope.

(vîs cayés da G. Lucy; la kel fåve n' a nén stî fineye. Mins on-z advene ki c'
est l' rexhowe avou les strons å fond do saetch.)



https://wa.wikipedia.org/wiki/Dactylis_glomerata

Li rexhe waide (on dit eto: waide di tchvå, "båbe di gade" ), c' est ene sôre di
fenaesse, avou des gros florins ki pout esse semêye come four.

C' est ene vicaesse fenaesse, ki pout crexhe 1 mete 20 hôt, foirt cortants dins
les tchamps, les hourêyes, les bwès, les trîxhes.

Li rexhe waide vént bén ene miete pattavå, sol castinne (Fåmene), come dins les
les fagnes Zôrbrôte, u sol såvlon. Ele edeure li froed et l' setchresse. Mins
dins ces mwais payis la, elle est bråmint pus rexhe, did la si no.

S' ele est semêye po fé ene waide, avou des ôtès fenaesses, ele ni vénrè bén kel
troejhinme anêye. Semé å måss, ele rexhe ene des prumires. E (Roman Payis), ele
pout ddja flori e moes d' djun. El fåt fåtchî a ç' moumint la, ca après, ele
divénrè bråmint pus deure et rexhe et bwejhleuses.

Li four di rexhe waide est do bon four, ki fwit 50 UF ås 100 kilos setchs, mins,
come les ôtès fenaesses, gn a waire di blandoû dvins (6 gr di sognantès
proteyenes å kilo setch).



https://wa.wikipedia.org/wiki/Cur%C3%A9_djureu

On curé djureu, c' esteut, do trevéns del revolucion francesse, onk k' aveut
fwait l' siermint republikin. C' esteut on siermint di schoûte al Republike
francesse, do trevén do redjime francès.

Les cis ki nel vlént nén pruster estént lomés curés nén djureus u refractaires.
Ces-cial si dvént catchî et dire messe a muchiete.

Li djuraedje republikin esteut ddja on hagnon del Mwaisse Lwè di 1791. Avou l'
formule do 10 di måss 1796, i faleut djurer k' on voeyeut voltî l' republike et
evi li rweyålté. Si faleut i dire, e francès :

El Walonreye, li siermint republikin fourit-st oblidjî po les cis k’ estént a l’
Estat, pu po les curés. Metans po Bastogne, e moes d’ måss 1796 po les
fonccionaires, ey e moes d’ setimbe 1779 po les priyesses.

Avou l' Concoirda (1802), les curés djureus et nén djureus rimetît les catches e
for. Mins les ancyinnès margayes dimorît djômiantes. Insi, el France, e 1831, l'
eglijhe rifuza å curé Grégoire d' esse eteré a l' eglijhe pask' i n' s' aveut
nén disdit di s' siermint et todi vleur ki les curés dvént esse lomés pa l'
Estat.

Pattavå l' Walonreye, les curés nén djureus estént sotnous pås mayeurs. I djhént
messe a l' anuti. Les pus hôts (evekes) si saiwît evoye, bråmint e l' Almagne,
al fén d' l' an 1797. Metans li prince-eveke di Lidje, di Meyon, a skivté evoye
avou totes ses djins.

Fén 1798, kiminçmint 1799, les curés nén djureus k' on-z apice alèt al prijhon
(a Lussimbork pol dipårtumint des aforesses. I n' fourît rlåtchîs podbon k' e
1800. Mins, so ls etrevéns, mins il avént cobén des "condjîs".

Après l' Concoirda (1802) les curés nén djureus walons si racmoirdèt avou l'
Estat, apus ki sacwants ki n' vlèt nén et shuve li stevinisse.

Les curés djureus sont må veyous ådla. Metans, Philippe Aubry, å Concoirda, on
l' vout fé fote a l' ouxh di s' pårotche di Belvå-dlé-Bouyon.

Les curés djureus estént kécfeye macsådés på pårotchîs. A Bastogne, on-z a vnou
spiyî li veulire sol tins k' on curé djureu djheut messe.

A Transene, li curé Mårtin si catcha dins les bwès inte Transene et Lesse dins
on trô d' rotche, la k' il aveut gravé on "M". I vneut dire messe å "Forni
Balon".

René Georges, Le rêve brisé, Muzêye do Pårlaedje e l' Årdene, 2004. On î shût l'
paskeye d' on curé djureu, François-Joseph Urbain, di Marveye (viyaedje dilé
Bastogne).



https://wa.wikipedia.org/wiki/Corant%C3%A8s_aiwes

Ene tote Adon, ça cmince pa les pixhlotes ou filets d' aiwe, pu les ris
(rixheas, rixhots, rew, ruwåd), pu les mouzes (fleuves), ey eto les tchenås, bîs
d' raiwaedjes, derivåcions, end..

Les pus grosses sont naiviåves (on pout naivî dsu avou des naçales (barketes) u
des pus gros bateas.

Ene corante aiwe est diferinne d' ene cropante aiwe (laks naturels,
astantchêyes, vevîs fagnes, marasses).

Ene corante aiwe kimince a on sourdant. Ele groxhit, et rçure des pus ptits
rixheas ki s' î vnèt agoliner. Ele pout leye-minme si taper dins ene pus grosse
aiwe, ki pout esse on mouze. On mouze (fleuve) s' egole todi dins ene mer u èn
oceyan.

So castinne, les corantès aiwes polèt moussî e tere et disparexhe dins des trôs
(trô d' Belvå), ou des tchantwere ou agolinas ou edujhoes ou pousse.

Ene corante aiwe pout esse a setch ene pårtêye di l' anêye (c' est todi l' cas
des ouwetes. Sins ariver a setch, les corantès aiwes ditoumèt (baxhnut) e l'
esté et boutèt (sont grosses) e l' ivier, copurade å rlén.

Ene corante aiwe naturele a ene sitindêye de teres ki totes les pus ptitès
corantès aiwes î agolinèt : c' est les vås d' ene aiwe u bassén.



https://wa.wikipedia.org/wiki/Consey_des_Lingaedjes_do_Payis_del_Kimin%C3%A5lt%C3%A9_Walonreye-Brussele

Li Consey des Lingaedjes do Payis del kiminålté Walonreye-Brussele, e francès
CLRE (Conseil des Langues Régionales Endogènes), c' est l' seul dipårtumint do
ministere del culteure del kiminålté Walonreye-Brussele ki soeye metou pol
politike linwistike eneviè l' walon.

Mins il est eto responsåve des ôtes lingaedjes dilérins del sitindêye del
Beldjike, la ki l' "kiminålté francesse" est mwaisse del culteure et di l'
acsegnmint. Adon, li Consey s' ocupe eto do picård, do gåmès, do lussimbordjwès,
do ripouwaryin, do tchampnwès et do "tîxhwès braibançon".

Li fonccionaire sicretaire a stî lontins Jean-Luc Fauconnier. Asteure, c' est
Nadine Vanwelkenhuyzen.

Li CLRE a stî sovint critiké pask' i n' s' ocupéve ki di pårti les sacwants
liårds di subzides inte les soces k' estént bén avou les responsåves. Et nén
mete so pî ene vraiye politike linwistike eneviè l' walon.

Pol CLRE, les lingaedjes dilérins divnut dmorer diyalectålijhîs. Li seule kimon
lingaedje sol kiminålté Walonreye-Brussele doet esse li francès. Li walon ni
doet nén vni e prumî, minme s' i rprezinte 70 % del sitindowe do payis la kel
CLRE est competin.

C' est l' CLRE k' adjinçnêye et rinde li "pris del Kiminålté
Walonreye-Brussele".



https://wa.wikipedia.org/wiki/Congo_(Kinshasa)

Li Congo-Kinchassa (oficirmint Republike democratike do Congo, ou RDC), c' est
on payis del Mîtrinne Afrike.

I s' dislaxha del Beldjike e 1960. Divant çoula, il esteut cnoxhowe come li
Congo bedje, dispu 1908. Co dvant, c' esteut li Dislaxhî Estat do Congo, k'
esteut come ene prôpieté privêye da Yopôl II.

Å cmince, li Congo, ricnoxhou pa Stanley esteut rwaitî, sorlon l' droet
eternåcionå d' adon, come ene prôpieté da Yopôl II.

Do tins do Congo bedje, l' årmêye mitan bedje, mitan cngolesse, k' a-st aresté
les atakes des sclavaedjisses.

Li dislaxhaedje oficir, c' est l' 30 di djun 1960, est siné pa Gaston Eyskens et
Patrice Lumumba. Tot Yopôlveye est al fiesse. Mins li rwè Bådwin est fén mwais
do spitch da Lumumba, portant on cåzaedje normå so l' dislaxhaedje di l' Afrike
foû do djeu colniå.

Li 5 di djulete, a schipe cénk djoûs après l' indepindance, l' årmêye si revinte
disconte di Patrice Lumumba ki n' a nén lomé des noveas oficîs. Et moenner
bardouxha dins tot Yopôlveye. Po disfinde les béns des Bedjes, l' årmêye del
Beldjike, sins dmander l' avis des Congolès , va bénrade rivni dins l' payis.
Çoula est rsintou come on rabrocaedje des Bedjes, ki s' fwaiynut adon tertos vey
evi.



https://wa.wikipedia.org/wiki/Congo-Yop%C3%B4lveye

Li Congo-Kinchassa (oficirmint Republike democratike do Congo, ou RDC), c' est
on payis del Mîtrinne Afrike.

I s' dislaxha del Beldjike e 1960. Divant çoula, il esteut cnoxhowe come li
Congo bedje, dispu 1908. Co dvant, c' esteut li Dislaxhî Estat do Congo, k'
esteut come ene prôpieté privêye da Yopôl II.

Å cmince, li Congo, ricnoxhou pa Stanley esteut rwaitî, sorlon l' droet
eternåcionå d' adon, come ene prôpieté da Yopôl II.

Do tins do Congo bedje, l' årmêye mitan bedje, mitan cngolesse, k' a-st aresté
les atakes des sclavaedjisses.

Li dislaxhaedje oficir, c' est l' 30 di djun 1960, est siné pa Gaston Eyskens et
Patrice Lumumba. Tot Yopôlveye est al fiesse. Mins li rwè Bådwin est fén mwais
do spitch da Lumumba, portant on cåzaedje normå so l' dislaxhaedje di l' Afrike
foû do djeu colniå.

Li 5 di djulete, a schipe cénk djoûs après l' indepindance, l' årmêye si revinte
disconte di Patrice Lumumba ki n' a nén lomé des noveas oficîs. Et moenner
bardouxha dins tot Yopôlveye. Po disfinde les béns des Bedjes, l' årmêye del
Beldjike, sins dmander l' avis des Congolès , va bénrade rivni dins l' payis.
Çoula est rsintou come on rabrocaedje des Bedjes, ki s' fwaiynut adon tertos vey
evi.



https://wa.wikipedia.org/wiki/Condoleyances

Li prezintaedje des condoleyances si fwait rålmint e walon, minme inte waloneus.
Dandjreus paski l' walon a todi l' air di esse on lingaedje po raconter des
couyonådes, et nén po les poenneusès afwaires.

Po les familes crustinnes, on vénrè dire si tchaplet al moirtuwaire. Udonbén on
vénrè al messe d' etermint. On-z î leyrè sovint si cwåte di vizite, po mostrer
k' on-z a vnou.

Gn a eto des waibes la k' on pout prezinter ses condoleyances. C' est kécfeye li
croke-moirt ki rcopeyrè pol famile les condoleyances k' ont stî rascodowes
ladrî.

Å Marok, li termene des condoleyances pout esse assez longue, disk' a èn an u
deus si l' famile dimeure å lon u foû payis. Les cis ki vnèt prezinter leus
condoleyances dimornut on ptit tins amon l' djin k' est d' doû. Sacwantès eures
u minme sacwants djoûs, s' i vnèt did fén lon. Et l' famile k' est d' doû doet
rçure li parintêye comifåt. Li minimom, c' est d' ofri do té. Å pus sovint, po
les près-parints ki vnèt did lon, on frè a marinde u a soper. Dj' ô bén, on bon
dinner.



https://wa.wikipedia.org/wiki/Codjowaedjes_Stasse

Les "Codjowaedjes Stasse", c' est on live di codjowaedje des viebes walons fwait
pa Simon Stasse. C' est l' deujhinme live di s' croejhete ki poite come tite Po
scrire d' adrame li walon d' Lidje (deuxième partie : conjugaisons).

Les viebes sont dnés avou l' accint d' Lidje et sacwantès cognes e cotoû, et
arindjîs divins 134 tåvleas d' codjowaedjes ki tchaeke prind ene pådje. I gn a
6.350 estudyîs viebes, mins bråmint des intrêyes sont djusse des rdobletes
ortografikes (metans pol viebe adjinçner 4 intrêyes sont dnêyes: adjincener,
adjinsener, adjancener, adjansener) ou des totes pitites diferinces d' accint
(metans, distribouwer, distribuwer); si on rsaetche foû ces dobletes la, i gn a
5.600 viebes diferins.

Bråmint di ces tåvleas d' codjowaedje la (123) seront rprins dins l' "rawete
codjowaedje" metowe al fén do Motî da Stasse.

Eto, bråmint des tåvleas diferins nel sont ki pa des ptits candjmints d'
prononçaedje fonolodjike (dj' ô bén, sins rapoirt avou l' codjowaedje lu-minme,
mins purade al fonetike) ou di scrijhaedje (metans, on tåvlea diferin po les
viebes -C-ler sicrits avou on mouwea e, et onk po les cis scrîts avou ene
crole).

Vochal li djivêye; etur åtchetes i gn a l' limero del pådje dins l' live (c' est
l' sistinme eployî po les rahouker), eyet l' intrêye leye-minme metowe etur
cwårêyès åtchetes cwand c' est ene intrêye ki n' egzistêye ki po on candjmint d'
ortografeye (dj' ô bén, nén on vraiy modele diferin, et ki n' åreut nén stî la
si, come el dimande l' oteur, li nombe di façons di scrire on mot sreut rdût ås
necessités d' on prononçaedje cowerant.

Les viebes del troejhinme troke, sont des côps revoyîs eviè l' «codjowaedje
ecoraedjî» (l° 45) (come «schôpyî», dabôrd k' i dvrént esse tertos rdjiblés sol
Codjowaedje gruzî (l° 55), cwand l' parintaedje mosteye on ristitchî "i" (cial :
"hôpièdje", "schôpiaedje").



https://wa.wikipedia.org/wiki/Cizete_(plante)

Li cizete (on dit eto : cizete do waeyén, fleur do waeyén, cizrece,
vatche-e-vea, towe-tchén, coltchike) , c' est ene plante ki fouye e bontins et
florit e waeyén-tins d' ene bele bleuwe fleur ki les grandès petales rishonnèt a
ene cizete (usteye).

Ele fwait ses longuès cråssès rlujhantès foyes å prétins, pu flori e
waeyén-tins.

C' est ene drole di fleur: cwand k' ele florixh, a l' erî-såjhon, ele n' a nole
foye. Li pistil, la k' les grinnes vont vni, a dmoré dins tere. Ça fwait k' les
epweznantès grinnes sont dins l' raecinêye, k' on s' endè sieve po touwer les
tchéns (did la si no di towe-tchén).

Li fleur va flani e l' ivier, et å bontins, les foyes crexhèt foû d' l' agnon
k' est dins tere. Les grinnes ki poirtèt l' pwezon, sont-st å mitan des foyes.
Ça fwait ki l' plante wåde si pwezon, minme fåtcheye et fenêye.

Ele pout sorvini e l' erî-såjhon paski c' est les grinnes ki c' est on pwezon.
Ele arivéve a l' erî-såjhon, cwand on meteut les biesses dins les prés kékes
djoûs po ramasser les ptits waeyéns.

Ça pleut ariver l' ivier, cwand les vatches estént fôrêyes avou do four di pré
k' i gn aveut des grinnes divins.

Li pwezon si rtape so les boyeas: l' epweznêye biesse glete, schite, et atrape
des trintchêyes. Les biesses boschetèt. I les fåt trawer å trocård. 



https://wa.wikipedia.org/wiki/Charles_Josserand

Charles Josserand (e walon Tchåle Djosran), c' est on scrijheu e walon k' a
skepyî li 9 di decimbe 1907 et k' a morou li 22 d' setimbe 1999.

Di s' mestî, il esteut prof d' umanités, tot dnant on côp d' mwin a l' univ di
Lidje la k' il aveut stî assistant, estant djonne.

Come bouteu pol walon, il a cmincî e 1934 tot metant so pî li walon e scole å
payis d' Lidje. C' est tot naturelmint k' i divna l' prumî prezidint do CRIWE e
1980. Il a eto scrît des livret d' esplikêyes sol walon e francès come "Le
wallon, langue de Wallonie". Et dner des scoles di walon.

Come sicrijheu e walon, i fjha des ratournaedjes do grek et do latén aviè l'
walon. Il a eto eplaidî ene ramexhnêye di powezeyes "Råvions d' al vesprêye"
(1992). Gn aveut eto sacwants sinnetes divins.

Il esteut eto on avanciveus, po tot çou ki rwaite li schapaedje del langue
walone. Il esteut mimbe del Tåvlotêye rifondaedje di l' UCW. Si a-t i foirdjî
sacwants noûmots, pår des cis ki s' ont spårdou lon et lådje come "copinreye". 



https://wa.wikipedia.org/wiki/Ch%C3%A2le_Massaux

Charles Massaux (sovint spoté li grand Châle u Monsigneur; i sene eto li Chwès
arnåjhe u Charles-Joseph de la Grange), c' est on scrijheu e walon et on bouteu
pol walon.

Il a eto rashonné des vîs tecses da Joseph Calozet, eyet fé ene ramexhnêye di
ses scrijhaedjes.

Tot seu, il a rexhou des lives a môde di sillabusse : "Dji m' sovén" (1993), on
live di sovnances ki mostere des portraits d' viyès djins. I continowe avou "Li
gazete do payis d' Nameur" e 1993 et 1994.

E 1996, i vude ene ramexhnêye di tecses (francès et walon) sol Rascråwe do Bwès
do Cazî : "Il était 8 heures, le 8 août 1956 à Marcinelle".

Il a scrît les bouyotes di des ptitès bindes d' imådjes, Ågusse et Fifine ki l'
prumî albom a rexhou e 2007.

Châle Massaux pout esse riwaitî come onk des cis k' a l' pus scrît e prôze nén
racontrece dins les anêyes 1990 et les anêyes 2000.

Foû des scrijhaedjes, il a eto stî on cåzeu å posse, metans dins l' emission
900.000 Walons. Mins eto dins les libès radios, a Radio Chevauchoir" et "Radio
Fugi" (Djivet).

"Châle Massaux, on Chwès ene miete arnåjhe" da Michel Piette, Li Chwès fevrî
2008.



https://wa.wikipedia.org/wiki/Ch%C3%A2le_Bruneau

Charles Bruneau, c' esteut on grand linwincieus francès, vinou e monde li 19 di
nôvimbe 1883 a Tchô el Walonreye di France. I mora li 3 d' awousse 1969.

I djåzéve coramint l' walon, k' esteut l' lingaedje d' atôtchance di tertos a
Tchô tins di ses djonnès anêyes.

Il a studyî les pårlers del Bijhe do dipårtumint des Årdenes francesses, k' i
lome les “patwès d' Årdene”. Il aveut stî enondé po ça pa Jules Gillieron. Il a
cmincî a-z eplaidî ses trovas e 1913.

Ces cwate lives la sont studyîs sol Wikipedia e walon dins ene pådje "Inketes da
Bruneau so les patwès d' Årdene".

Il a eto scrît l' adrovaedje do motî da A. Vauchelet so les pårlers d' Årdene
francesse.

La, i va rprinde l' Histoire de la langue française da Ferdinand Brunot cwand
ci-ci dihota. I nd eplaidrè les tomes XII et XIII.

Il a eto rprins et rassonrer pår li Précis de grammaire historique de la langue
française, eco on live da Brunot.

Tot fjhant ses rcweraedjes so papî, Tchåle Bruneau a ossu eredjistré ses
temoens. Les eredjistrumints sont wårdés al Bibioteke nåcionåle di France.

Les ôtès plakes sont-st e gåmès (Tchini, Abâ-l'-Nouve, Sinte-Mareye-so-Smwès) e
tchampnwès (Vresse, Bôhan), des aschates walon-gåmès-tchampnwès (Bouyon,
Corbion), des aschate walon-gåmès ([[Arbûmont (viyaedje)|Arbûmont).



https://wa.wikipedia.org/wiki/Cay%C3%A9s_walons_(gazete)

Les Cayés Walons (kel tite a todi stî scrît e francès : Les Cahiers Wallons, ki
nos scrirans cobén CW), c' est ene rivuwe di belès letes pår e walon k' a cmincî
e 1937, askepeye pa Eugène Gillain.

Ahotêye pal guere 1940-1945, elle a ricmincî e 1947, rimetowe en erote pås Relîs
Namurwès, adon ki Joseph Calozet esteut prezidint eyet Paul Maréchal, penleu.

Elle a tcheryî disk' å djoû d' ouy, tot-z eplaidant, tos les moes, des arimés et
del prôze al leccion, bråmint do Payis d' Nameur, mins eto di des ôtès coines
del Walonreye.

Les covietes des limeros des troes prumirès anêyes (1937, 1938, 1939) ont stî
dessinêyes på spiroutî Joseph Gillain (Jigé), çou k' endè fwait des pîces di
colleccion.

Dispu li cminçmint, gn a yeu del riclame po les lives e walon, mins cisse-ciale
s' a todi fwait e francès.

Les CW ni shuvént waire li scrijhaedje Feller, disk' ås anêyes 1970. A pårti d'
adon, il ont eployî on rcandja do scrijhaedje Feller, apontyî pa Jean Guillaume
et Lucien Léonard, k' eploye des viyès dobès letes come au, en eyet aî, wårdêyes
del viye ortografeye namurwesse da Léopold Godenne, ey eto li pont sol roye
(n.n, n.m).

Tot on tins, l' essegne des CW, c' esteut ene passete, la k' on va scramer les
tecses, po n' leyî coler k' les meyeus. Did la li spot essegnrece del rivowe :
"Waire mins bon". 

Les CW ont pacô publiyî des sacwès e francès a vey avu l' walon, come les Propos
d'un archiviste sur la littérature dialectale à Namur, udonbén Wallonie,
connais-toi toi-même.

Dispu les anêyes 2000, gn a eto di tenawete des scrijhaedjes ki polèt esse
riwaitîs come del proze nén racontrece, come l' istwere do lingaedje walon pa
Chantal Denis u les studias des viyès dujhances del Hôte Hesbaye da Paul Gilles.

Foirt diyalectolodjikes dins leu tuza, les Cayés Walons sicrijhnut di ké
viyaedje ki li scrijheu est, et li tecse eplaidî divreut scrire l' accint mostré
dins l' ALW po ç' viyaedje la. Eto, li rvuwe n' a måy rén publiyî e rfondou
walon. Sacwants scrijheus k' ont passé e rfondou, come Lucyin Mahin et Lorint
Hendschel, n' ont pus stî eplaidîs dins li rvowe après 1998.

Portant, les scrijhaedjes da Chantal Denis et Lucien Somme a pårti des anêyes
2000, ni sont pus scrît dins on walon coinrece (li ci d' Florefe po les prumîs
tecses da L. Somme), mins e "rfondou namurwès".

Ene ricwirrece po trover tos les tecses des Cayés walons, pa oteur, ou pa anêye
a stî metowe e-n alaedje pa Georges Puissant et raponteye e 2014.



https://wa.wikipedia.org/wiki/Cay%C3%A9s_walons

Les Cayés Walons (kel tite a todi stî scrît e francès : Les Cahiers Wallons, ki
nos scrirans cobén CW), c' est ene rivuwe di belès letes pår e walon k' a cmincî
e 1937, askepeye pa Eugène Gillain.

Ahotêye pal guere 1940-1945, elle a ricmincî e 1947, rimetowe en erote pås Relîs
Namurwès, adon ki Joseph Calozet esteut prezidint eyet Paul Maréchal, penleu.

Elle a tcheryî disk' å djoû d' ouy, tot-z eplaidant, tos les moes, des arimés et
del prôze al leccion, bråmint do Payis d' Nameur, mins eto di des ôtès coines
del Walonreye.

Les covietes des limeros des troes prumirès anêyes (1937, 1938, 1939) ont stî
dessinêyes på spiroutî Joseph Gillain (Jigé), çou k' endè fwait des pîces di
colleccion.

Dispu li cminçmint, gn a yeu del riclame po les lives e walon, mins cisse-ciale
s' a todi fwait e francès.

Les CW ni shuvént waire li scrijhaedje Feller, disk' ås anêyes 1970. A pårti d'
adon, il ont eployî on rcandja do scrijhaedje Feller, apontyî pa Jean Guillaume
et Lucien Léonard, k' eploye des viyès dobès letes come au, en eyet aî, wårdêyes
del viye ortografeye namurwesse da Léopold Godenne, ey eto li pont sol roye
(n.n, n.m).

Tot on tins, l' essegne des CW, c' esteut ene passete, la k' on va scramer les
tecses, po n' leyî coler k' les meyeus. Did la li spot essegnrece del rivowe :
"Waire mins bon". 

Les CW ont pacô publiyî des sacwès e francès a vey avu l' walon, come les Propos
d'un archiviste sur la littérature dialectale à Namur, udonbén Wallonie,
connais-toi toi-même.

Dispu les anêyes 2000, gn a eto di tenawete des scrijhaedjes ki polèt esse
riwaitîs come del proze nén racontrece, come l' istwere do lingaedje walon pa
Chantal Denis u les studias des viyès dujhances del Hôte Hesbaye da Paul Gilles.

Foirt diyalectolodjikes dins leu tuza, les Cayés Walons sicrijhnut di ké
viyaedje ki li scrijheu est, et li tecse eplaidî divreut scrire l' accint mostré
dins l' ALW po ç' viyaedje la. Eto, li rvuwe n' a måy rén publiyî e rfondou
walon. Sacwants scrijheus k' ont passé e rfondou, come Lucyin Mahin et Lorint
Hendschel, n' ont pus stî eplaidîs dins li rvowe après 1998.

Portant, les scrijhaedjes da Chantal Denis et Lucien Somme a pårti des anêyes
2000, ni sont pus scrît dins on walon coinrece (li ci d' Florefe po les prumîs
tecses da L. Somme), mins e "rfondou namurwès".

Ene ricwirrece po trover tos les tecses des Cayés walons, pa oteur, ou pa anêye
a stî metowe e-n alaedje pa Georges Puissant et raponteye e 2014.



https://wa.wikipedia.org/wiki/Cawete_-ro%C3%BBle

Li cawete -oûle, c' est ene raptitixhante cawete, femrinne, foirt tipike do
walon.

Elle a eto siervou a fé des nos d' djins : Nihoûle, Coignoûle. Å cmince, c'
esteut des raptitixhants nos d' djins, femrins. Mins on a rade rovyî leu
caractere femrin, et les scrire a môde omrinne : Nihoul, Coignoul.

Sovint li cawete -oûle est dvanceye d' on ristitchî R, et divni ene cawete
-roûle. Kécfeye li cawete -roûle pout ele esse riwaiteye come ene dobe cawete :
rece + oûle (pitite sacwè k' a a vey avou l' bodje).

Li cawete oûle n' est nén foirt vicante. Dins li rfondaedje elle a minme sitî
boutêye evoye dins sacwants mots pal fôme picådrece "-ole" :

Elle esteut ddja avår la e 12inme sieke, come c' est mostré pa les vîs scrijhas
di sacwants nos d' viyaedjes

Mins, dins les nos d' plaeces, li cawete -oûle ni s' wåde nén voltî, dins les
mots toltins scrîts pa des scrijheus k' ont studyî e francès : ele divént sovint
-ou (Maredsou, Mitchrou). C' est eto l' cas di cmons nos foirt corants et passés
e francès del Walonreye come cougnou.



https://wa.wikipedia.org/wiki/Cawete_-oe

Li cawete -oe, c' est ene cawete (padecô vicante, afeye moite) di tos nos
omrins.

Li cawete -oe provént di sacwantès cawetes latenes, inte di zeles les cawetes
-orium (miroe, traitoe, etonoe), -atoriu.

Po les bwès (ônoe, såçoe, tchenoe), c' est l' cawete -etum. Cisse cawete -etum
la provént leye-minme d' ene cawete tîxhone -ôth, -ûth. 

Les prononçaedjes del cawete -oe shuvnut les prononçaedjes coinreces do
betchfessî oe.

Come vicante cawete, metowe après on viebe, ele fwait des nos di des ptitès
usteyes, po fé l' accion do viebe : såcloe, peloe, plantoe, coloe, muroe, semoe,
saloe, houwoe .

Dins cist uzaedje la, li cawete -oe est sinonime del cawete -a (pela, houwa) et
del cawete -rece (semrece).

Sacwants noûmots e walon ont stî foirdjîs avou l' cawete -oe, copurade après
2000 :

Dins li scrîta, li cawete -oe si pout trover dizo l' cogne -eu, -eux, -eus, -oy,
-ois. Ces cawetes la si rtrovnut dins les nos "francès" des viyaedjes (et des
djins), disk' å djoû d' ouy : Launoy, Lhonneux, Xhonneus.

Dins sacwants nos d' plaeces (Haleu), li cawete -oe dimeure dizo disfondowe -eu.
Loukîz a : «pordjet di rfondaedje des nos d' plaece»



https://wa.wikipedia.org/wiki/Cavale

Li tchvå, c' est ene biesse ås tetes avou cwate pates, et å coron, on seu doet,
rascovrou d' on shabot. Il a stî aclevé aprume dins les payis del Mîtrinne Azeye
diviè li 8inme meynaire divant Djezu-Cri.

Insi les tchvås sont les près-parints des ågnes. I s' polèt mopliyî avou; et ça
dene on moulet.

Li frumele d' on tchvå si lome ene cavale. Li måye ki potche sovint les cavales
si lome on roncén. Dinltins, li ci k' aveut on roncin tournéve les viyaedjes
avou s' biesse; on l' loméve li roncinî.

Li djonne d' ene cavale si lome on polin ou poûtrin; cwand ele li fwait, on dit
k' ele poûtnêye. Ene djonne cavale ki n' a nén co poûtné si dit ene poûte.

Les djonteures do tchvå ont tertoes on no; inte di zeles li djeret, li bolet, li
pasturon, li djno.

Les tchvås sont les seulès biesses a saveur hiner do cou (piter tot tapant les
deus pates di drî e-n erî e minme tins).

Cwand l' cavale est e tcholeurs, on dit k' ele roncene. Adon, el fåt moenner a
roncén oudonbén si fé covri pal (på, do) roncén.



https://wa.wikipedia.org/wiki/Calozet,_Joseph

Joseph Calozet a skepyî li 20 di decimbe 1883 a Nåwinne, ey a morou li 3 d' may
1968. C' esteut on sicrijheu e walon.

Djôzef Calozet esteut eto on fel bouteu pol walon, et foirt lontins prezidint
des Relîs Namurwès. Il î assaetcha ene driglêye di djonnes sicrijheus.

Joseph Calozet est rprins dins l' antolodjeye des powetes walons namurwès
(1930), l' antolodjeye Fleurs diyalectåles (1975) et dins l' grosse antolodjeye
da Piron (1978).

Gn a ene voye a Nåwinne ki poite si no (davance, c' esteut l' pazea do Hierdå).
End a ene ôte a Sint-Serwai.

Il a cmincî avou des arimeas "So l' orire di l' Årdene" eyet "Les pôvès djins"
(1912).

Mins Djôzef Calozet est purade conoxhou po ses romans: "Li bracnî" (1924),
"Pitit d' mon les matantes" (1929), "E payis des shabotîs" (1933) et "Li
crawieuse agaesse" (1939). Ça fwait k' il a insi divnou li prumî grand romantî e
walon. Les cwate lives ont stî replaidîs pa Jean Haust, avou ratournaedje e
francès et esplikêyes so les målåjhminces e 1944, 1945 & 1946.

E 2000, Châle Massaux a replaidî sacwants bokets di tos ses scrijhaedjes en on
live Florilège des poèmes, nouvelles et romans, hommages à Joseph Calozet, ås
edicions do Chwès. Gn a eto ladvins des arimeas e francès ki Calozet scrijheut
cobén.

Tins del guere 1940-1945, il aidive l' Årmêye blanke. I s' siervént kécfeye do
walon po fé passer des racsegnes inte tropes di rezistants.

Po ça - c' est lu kel dit lu-minme -, i n' a fwait ki di rprinde des bokets
d' vicåreyes di des djins k' ont viké podbon a Nåwinne. C' est po ça k' i s' a
djoké après “Li Crawieuse agaesse”: gn aveut pupont d' djins a croxhî dins les
cis k' il aveut cnoxhou e viyaedje di si efance.



https://wa.wikipedia.org/wiki/Calcaedjes_do_holand%C3%A8s

Li neyerlandès, c' est l' lomaedje des lingaedjes tîxhons do boird del Mer do
Nôr, hoûte del Frize et disk' a Dunkere.

Li neyerlandès djenerå (N.Dj., e neyerlandès Algemeen Nederlands u A.N.), c' est
on rfondou lingaedje k' a stî adjinçné pås Flaminds, Braibonîs tîxhwès-cåzants
et Holandès a cmincî do 15inme sieke. L' ortografeye d' asteure kiminça a-z esse
ehåyeye e 1849. Ey esse acceptêye come "bon scrijhaedje" del langue e 1864 el
Beldjike ey e 1883 ezès Bas Payis.

Li "neyerlandès djenerå" n' a stî ricnoxhou come lingaedje oficir el Beldjike k'
pårti di 1878 (lwè De Laet), 1883 (lwè De Vigne-Coremans) et 1898 (lwè d'
ewalisté). Cicial n' a stî possibe k' après on fel boutaedje do Mouvmint
flamind.

Li "neyerlandès djenerå" pout esse loukî come li prumî lingaedje oficir ki vént
tot droet do vî francike.

Les pårlers des payis metou atok del Mer do Nôr estént lomés e latén del
Moyinådje "theodiscus" k' a dné les mots locås "dietsch" u "duutsch" (tîxhwès),
et l' mot inglès "dutch". 

Do tins des Bas Payis borguignons, les djins d' avår la volît lomer leu
lingaedje diferinnmint do "hôt almand" (Hoch Deutsch). Did la li mot
"nederduytsch", pu, po mostrer l' diferince avou l' plat almand, "Nederlandsch"
(sicrît pol prumî côp e 1482).

A pårti del fén do 19inme siecle, po fé del reclame disconte di l' idêye tot
fwaite ki l' flamind esteut grossir, on l' loma : "Algemeen Beschaafd
Nederlands" ("A.B.N.", neyerlandès djenerå poli). On n' a leyî tchaire li
"Beschaafd" ki dins les anêyes 1970, po n' ritni ki l' alomåcion Algemeen
Nederlands (A.N., neyerlandès djenerå).

E walon, il est purade lomé "tîxhwès", did la les nos d' plaece "tîxhwès Payis"
(sipotchî e "tchèpayis'").

Do trevén do Redjime holandès, il est lomé "holandès", diferin do flamind come
li scrît C.N. Simonon dins s' boket "Li langue nåcionåle :

Avou li ricnoxhance do neyerlanfès come langue oficire el Beldjike al fén do
19inme s., on l' va aprinde dins les scoles. Mins adon, il est lomé "flamind".
Insi, li tite d' ene rîlêye d' årtikes sol croejhete walone da Lucien Léonard
parexhous e 1963 & 1966 dins les Cahiers wallons fourit

On n' trove li mot walon "neyerlandès" k' e 1985, dizo l' cogne "néèrlandès"
dins li gazete e walon "Noveles des Walons Scrijheus d' après l' Ban-Bwès", foû
del pene da Roger Viroux".

Li rfondowe "neyerlandès" avou ristopaedje di l' ahiket, a stî atåvlêye pås
rfondeus. Mins on l' lome co todi pa des côps rifondou flamind, å rgår do
"rfondou walon".

Li moyén neyerlandès, c' esteut li vî lingaedje sicrît el Holande ey el Flande.
Mins i fourit foirt abandné el Flande do tins des Bas Payis espagnols pu
otrichyins et do redjime francès.

Come rifondou lingaedje, il a stî diswalpé a pårti do 13inme sieke, avou les
scrijhaedjes da Jacob van Maerlant, inte di zels "Van den Vos Reynaerde" u
"Rijnart de Vos" (Rinåd, li rnåd, ene ridoblete), ki rprind des fåves do vî vî
tins so tinme do rnåd ki vout esse pus malén k' els ôtes, mins k' est todi
groujhî. Li "neyerlandès" d' adon saetche purade do flamind, ca c' est Brudje k'
st l' mwaisse veye economike do cotoû.

Avou l' askepiaedje des Bas Payis borguignon, Brussele et Lovén vont divni pus
rlomêyes. Adon, les traits do tîxhwès braibonî vont amoussî dins li scrît
"neyerlandès" (miråke "Mariken van Nieumeghem").

E 16inme sieke, gn a l' guere inte les Bas Payis espagnols et l' novele
Republike des Bas Payis ki vneut di si cvierser å protestantisse. Bråmint des
ritches martchands et cotuzeus del Flande et do Braibant si vnît astaler a
Misterdam. C' est vaila kel neyerlandès come on li cnoxhe asteure va vormint
askepyî. Come po l' almand, onk des lives ki va moenner a l' unité do
scrijhaedje serè ene Bibe li "Statenbijbel" ratournêye do l' ebreu et do grek,
et cmandêye des "Estats djenerås", li pus hôte instance administrative del
Holande. Ele fourit-st eplaideye a Leyde e 1637. Mins ci scrît neyerlandès la ni
si spårdeut ki sol Holande, et nén sol Flande d' asteure.

Li Holande et l' Flande d' asteure ni fourît rashonnêyes ki tins do Rweyåme Uni
des Bas Payis (1816-1830). Adon, li "holandès" divna li lingaedje administratif
di tot l' payis. Mins les "Bedjes" ni l' acceptît nén, çou ki moenna al
Revolucion bedje.

Les prumîs govienmints del Beldjike ni (ri)cnoxhît nén li neyerlandès come on
rfondou lingaedje. C' est l' atuze di diyalekes ki s' aplikéve a tos les
lingaedjes do payis del Beldjike. Li 26 di nôvimbe 1894, on djåze e neyerlandès
pol prumî côp e Pårlumint bedje.  E 1895, li deputé Schinler va responde e walon
å Pårlumint, mins c' est po dmostrer... k' i n' î fåreut nén cåzer e "flamind".
Ci n' est k' après li "lwè d' ewalisté" (1898) k' on-z apolou rinde djustice e
neyerlandès el Beldjike.

Adon, li rfondaedje pout felmint avancî. Les rfondeus ont bouté disk' aviè 1950.
Après, gn a yeu sacwantès refômes di l' ortografeye, li dierinne dins les anêyes
2000. Li grand motî do neyerlandès, kimincî al fén do 19inme sieke, avou des
subzides di l' Estat bedje, n' a vudî ki dins les anêyes 1990.

Li neyerlandès est onk des pus vayants lin gaedjes so l' eciclopedeye Wikipedia.



https://wa.wikipedia.org/wiki/Cacafougna_(sitroete_plake)

"Cacafougna", c' est ene sitroete plake di tchansons e walon des "Droles di
Lodjeus" k' a vudî e 2008.

Les tchansons ont stî scrîtes pa Jean-Pierre Vervier k' e-st eto compôzé l'
musike (apus kel cene del prumire tchanson "Broûler mes aiyes"). C' est eto lu
k' est l' produjheu del plake.

Li tite vént do vî djouwet k' est rdessiné sol livret et k' on loméve : on
cacafougna.

Tos les tecses des 20 tchansons sont foirt powetikes. Come di djusse po les
tchansons ås tecses, li muzike n' est nén stofante, po poleur profiter des
paroles. Li melodeye est sovint bén adaptêye å tinme del tchanson :

N' a kel prumire ki n' va nén bén : li muzike est djoyeuse, et on djåze d' on
påwion ki s' broûle ses aiyes al loumire.

Les tchanteus sont Jean-Pierre Darras et Gilberte Mattina. Les muzikeus :
Jean-Marie Adam (batreye), Philippe Libois (piyano), Paul Talbot et Djhan-Pire
Vervî (ambedeus al guitåre). I s' acpagntèt cobén d' ene muzike di sintetijheu,
come cwand il ont dandjî do son d' ene trompete.

Tenawete, gn a on brutaedje u ene muzike difoûtrinne ki vént sotni l' tecse,
metans :

Li stîle djenerå, c' est del tchanson a môde des anêyes 1990, avou l' livea d'
ene boune pitite otoproduccion. 



https://wa.wikipedia.org/wiki/Cacafougna_(plake_di_muzike)

"Cacafougna", c' est ene sitroete plake di tchansons e walon des "Droles di
Lodjeus" k' a vudî e 2008.

Les tchansons ont stî scrîtes pa Jean-Pierre Vervier k' e-st eto compôzé l'
musike (apus kel cene del prumire tchanson "Broûler mes aiyes"). C' est eto lu
k' est l' produjheu del plake.

Li tite vént do vî djouwet k' est rdessiné sol livret et k' on loméve : on
cacafougna.

Tos les tecses des 20 tchansons sont foirt powetikes. Come di djusse po les
tchansons ås tecses, li muzike n' est nén stofante, po poleur profiter des
paroles. Li melodeye est sovint bén adaptêye å tinme del tchanson :

N' a kel prumire ki n' va nén bén : li muzike est djoyeuse, et on djåze d' on
påwion ki s' broûle ses aiyes al loumire.

Les tchanteus sont Jean-Pierre Darras et Gilberte Mattina. Les muzikeus :
Jean-Marie Adam (batreye), Philippe Libois (piyano), Paul Talbot et Djhan-Pire
Vervî (ambedeus al guitåre). I s' acpagntèt cobén d' ene muzike di sintetijheu,
come cwand il ont dandjî do son d' ene trompete.

Tenawete, gn a on brutaedje u ene muzike difoûtrinne ki vént sotni l' tecse,
metans :

Li stîle djenerå, c' est del tchanson a môde des anêyes 1990, avou l' livea d'
ene boune pitite otoproduccion. 



https://wa.wikipedia.org/wiki/CLRE

Li Consey des Lingaedjes do Payis del kiminålté Walonreye-Brussele, e francès
CLRE (Conseil des Langues Régionales Endogènes), c' est l' seul dipårtumint do
ministere del culteure del kiminålté Walonreye-Brussele ki soeye metou pol
politike linwistike eneviè l' walon.

Mins il est eto responsåve des ôtes lingaedjes dilérins del sitindêye del
Beldjike, la ki l' "kiminålté francesse" est mwaisse del culteure et di l'
acsegnmint. Adon, li Consey s' ocupe eto do picård, do gåmès, do lussimbordjwès,
do ripouwaryin, do tchampnwès et do "tîxhwès braibançon".

Li fonccionaire sicretaire a stî lontins Jean-Luc Fauconnier. Asteure, c' est
Nadine Vanwelkenhuyzen.

Li CLRE a stî sovint critiké pask' i n' s' ocupéve ki di pårti les sacwants
liårds di subzides inte les soces k' estént bén avou les responsåves. Et nén
mete so pî ene vraiye politike linwistike eneviè l' walon.

Pol CLRE, les lingaedjes dilérins divnut dmorer diyalectålijhîs. Li seule kimon
lingaedje sol kiminålté Walonreye-Brussele doet esse li francès. Li walon ni
doet nén vni e prumî, minme s' i rprezinte 70 % del sitindowe do payis la kel
CLRE est competin.

C' est l' CLRE k' adjinçnêye et rinde li "pris del Kiminålté
Walonreye-Brussele".



https://wa.wikipedia.org/wiki/C63

Li curé d' Såtô, c' est on roman e walon sicrît pa Auguste Laloux. C' est l'
troejhinme roman då Gusse, après «Li ptit Bert» eyet «Les soçons».

Elle a stî publiyeye dins « Vers l'Avenir » do 15 d' awousse 1967 å 23 d'
djulete 1968, pårteye e 48 bokets (djusse come Pa totès stroetès voyes (roman)).

Li roman a stî eplaidî come live pa Bernard Louis e 2011, enimådjî pa Sabine de
Coune.

Si spès motlî (24 pådjes), adjinçné pa l' eplaideu, rileve des mots pacô waire
documintés ôte pårt. Ossu, il est rprins sol limero [C63] dins l' djivêye des
motîs do walon.

L' abé Matiasse, li novea curé d' Såtô, ni s' etind nén avou l' mayeur. Les
Såturlins si pårtixhnut e deus clans : les cis ki sotnèt l' curé (et conte do
mayeur), et les cis ki sont pol mayeur (et conte do curé). Ces-ci ont minme
divnou protestants.

Li no do viyaedje rishonne a Såtoû, mins ci sereut purade on viyaedje do Condroz
ou … Dorene.

Li roman cmince divant l' guere di 40, å moumint ki les recsisses kimincént a s'
mostrer. On djåze di Leyon Degrele.

C' est l' egzôde di 1940, ki, al fén des féns, va fé candjî li destinêye des
persounaedjes.



https://wa.wikipedia.org/wiki/C._Simonon

Charles-Nicolas Simonon (e walon, pus coûtmint, Tchåle Simonon u Tchåle-Colas
Simonon) a skepyî e 1774, et mori e 1847.

Di s' mestî, i s' a todi dit rintî. Il a viké tote si veye a Vå Bnoete, ki c'
esteut, adon, tos tchamps.

C' est l' seu grand scrijheu e walon k' a cnoxhou les redjimes lidjwès, francès,
holandès pu bedje.

I va enonder ene môde ezès belès letes e walon, li cene di s' rissovni
romanticmint del patreye, et do vî tins. On voet bén çoula divins li long arimea
"Li Côpareye", k' il î cåze d' ene viye clotche del catedråle Sint Lambiet. Li
powinme a stî publiyî dins ene ramexhnêye: Poésies en patois de Liège (1845).

Il a eto scrît des pîces di teyåte: Li spér (1823), Li mårticot (nén tote
fwaite), eyet Conte les duwels (1835).

Tchåle Simonon a ossu scrît des tchansons d' circonstances, come pol rivnowe da
John Cockerill a Serè e 1834.

Dins l' adrovaedje di s' live "Powezeyes e patwès d' Lidje", i dene tot on
sistinme oridjinå po scrire li "patwès d' Lidje". Et mostrer sacwants mwaisses
ponts del croejhete walone. C' est l' prumî k' a yeu l' idêye di scrire li son
yod todi del minme manire (lu, avou on sene ortografike especiå).

Avou "Li Côpareye", i va enonder on clintcha passeyisse dins les Belès Letes e
walon.

Dins si arimé "Li langue nåcionåle", il a prins pôzicion siconte li foirci
uzaedje di l' olandès come lingaedje nåcionå des Bas Payis. Ci scrijhaedje la
pout esse riwaitî come li prumî tecse walon di sociolinwince.

Eto, Tchåle-Colas Simonon a stî onk des scrijheus lidjwès, avou Henry Forir eyet
Charles Duvivier, k' a fwait soude li movmint linwistike walon del fén do 19inme
sieke.



https://wa.wikipedia.org/wiki/C._Josserand

Charles Josserand (e walon Tchåle Djosran), c' est on scrijheu e walon k' a
skepyî li 9 di decimbe 1907 et k' a morou li 22 d' setimbe 1999.

Di s' mestî, il esteut prof d' umanités, tot dnant on côp d' mwin a l' univ di
Lidje la k' il aveut stî assistant, estant djonne.

Come bouteu pol walon, il a cmincî e 1934 tot metant so pî li walon e scole å
payis d' Lidje. C' est tot naturelmint k' i divna l' prumî prezidint do CRIWE e
1980. Il a eto scrît des livret d' esplikêyes sol walon e francès come "Le
wallon, langue de Wallonie". Et dner des scoles di walon.

Come sicrijheu e walon, i fjha des ratournaedjes do grek et do latén aviè l'
walon. Il a eto eplaidî ene ramexhnêye di powezeyes "Råvions d' al vesprêye"
(1992). Gn aveut eto sacwants sinnetes divins.

Il esteut eto on avanciveus, po tot çou ki rwaite li schapaedje del langue
walone. Il esteut mimbe del Tåvlotêye rifondaedje di l' UCW. Si a-t i foirdjî
sacwants noûmots, pår des cis ki s' ont spårdou lon et lådje come "copinreye". 



https://wa.wikipedia.org/wiki/C._Grandgagnage

Charles Grandgagnage a skepyî e 1812 et mori e 1878. C' esteut-st on linwincieus
lidjwès ki s' a metou a rcweri les etimolodjeyes des mots walons (c' est l' fén
prumî a l' aveur fwait). Eto, i mostréve kel walon esteut on vraiy lingaedje.

Il esteut rintî di s' mestî, et fourit senateu; mins c' est po si ovraedje sol
walon k' on l' rimimbere. Grand atôtcheu, il esteut ricnoxhou long et lådje,
aprume el France et e l' Almagne. A costé des cmons nos, il a eto studyî les nos
d' plaeces et les nos d' djins. C' est lu k' a foirdî, e 1844, les noûmots
"Walonreye" (e walon) eyet "Wallonie" (e francès).

Dins si live “Dictionnaire étymologique de la langue wallonne”, i mostere ki l'
walon n' est nén on patwès francès mins èn ôte lingaedje, skepyî sol minme esto
latén, nerén avou bråmint des hapaedjes vinant des lingaedjes tîxhons. C' est
bråmint a cåze di l' ovraedje da Grandgagnage ki l' walon divént ricnoxhou come
té, pa tos les sincieus d' Urope, et esse situdyî pa sacwants linwincieus nén
Walons, a pårti di 1850.

Sovint, po n' nén repeter s' no dins les papîs d' linwincieus, on mete l'
acourtixheure Ggg.

I fourit onk des askepieus del Soce di Langue et Literateure Walone (1856) et si
prezidint di 1856 a 1876. I djha ki l' lingaedje walon esteut li seu simbole
capåbe di rashonner tos les Walons di totes les ådjes eyet tos les payis.
Målureuzmint, i n' cåzéve nén walon, et l' åbitude esteut prinjhe po lonmint ki
les grands disfindeus et ehåyeus do walon l' alént fé e francès.

I gn a-st a Nameur ene rowe Grandgagnage dispoy 1868; mins ele n' a nén stî
lomêye après Tchåle, mins après si mononke Djôzef, askepyî a Nameur e 1797 et ki
fourit on notåbe di Nameur.



https://wa.wikipedia.org/wiki/C._Bruneau

Charles Bruneau, c' esteut on grand linwincieus francès, vinou e monde li 19 di
nôvimbe 1883 a Tchô el Walonreye di France. I mora li 3 d' awousse 1969.

I djåzéve coramint l' walon, k' esteut l' lingaedje d' atôtchance di tertos a
Tchô tins di ses djonnès anêyes.

Il a studyî les pårlers del Bijhe do dipårtumint des Årdenes francesses, k' i
lome les “patwès d' Årdene”. Il aveut stî enondé po ça pa Jules Gillieron. Il a
cmincî a-z eplaidî ses trovas e 1913.

Ces cwate lives la sont studyîs sol Wikipedia e walon dins ene pådje "Inketes da
Bruneau so les patwès d' Årdene".

Il a eto scrît l' adrovaedje do motî da A. Vauchelet so les pårlers d' Årdene
francesse.

La, i va rprinde l' Histoire de la langue française da Ferdinand Brunot cwand
ci-ci dihota. I nd eplaidrè les tomes XII et XIII.

Il a eto rprins et rassonrer pår li Précis de grammaire historique de la langue
française, eco on live da Brunot.

Tot fjhant ses rcweraedjes so papî, Tchåle Bruneau a ossu eredjistré ses
temoens. Les eredjistrumints sont wårdés al Bibioteke nåcionåle di France.

Les ôtès plakes sont-st e gåmès (Tchini, Abâ-l'-Nouve, Sinte-Mareye-so-Smwès) e
tchampnwès (Vresse, Bôhan), des aschates walon-gåmès-tchampnwès (Bouyon,
Corbion), des aschate walon-gåmès ([[Arbûmont (viyaedje)|Arbûmont).



https://wa.wikipedia.org/wiki/Burtaegne

Li Burtaegne bagne dins l' Mer Mantche et l' Oceyan Atlantike so tote si
frontire coûtchantrece. Vizon vizu, houte di l' aiwe, vos avoz l' Grande
Burtaegne.

Li Basse-Burtaegne c’ est l’ pårteye coûtchantrece do Payis burton, la k’ dins
l’ tins on dessinéve les mapes djeyografikes avou l’ Ouwess al valêye eyet l’
Ess el copete. On cåze burton el Basse-Burtaegne, dabôrd k’ on djåze galo el
Hôte-Burtaegne.

C’ est e 1982, avou les lwès di dicintrålijhaedje, k’ on a veyou el France pol
prumî côp des plakes e burton. Avou ces novelès lwès la, les dipårtumints ont l’
povwer so l’ etertinaedje des voyes dipårtumintåles et vont-st ataker a waitî d’
fé ene sacwè pol signalijhaedje bilinwe.

Les plakes ratournêyes e burton sont-st aprume des cenes mostrant les direccions
so les voyes et les plakes di nos d’ viyaedje a l’ intrêye des veyes et
viyaedjes. Les troes cwårts do tins i sont metous e clintcheyès letes po kel
lijhåvisté fouxhe meyeuse. Des côps, il eploynut ene fonte celtike.

A costé d’ ça, on pout vey avou l’ tins ki gn a todi dipus d’ pitits paneas
metous e burton tocosté. Metans : des fletches po les tourisses, ki n’ estént k’
e francès gn a dijh ans, atakèt asteure a esse rimetowes e burton.

Cåzu totes ces plakes la, såf des côps po les rowes ou hameas, sont scrîts e
« peurunvan », li rfondou burton. 



https://wa.wikipedia.org/wiki/Bon_Di%C3%A8

Li Bon Diu (ou Bon Diè, pus rålmint Diè), po les crustins, les djwifs, les
muzulmans, c' est on tolu k' est ådzeu d' tot, k' a askepyî totafwait, et ki
decide di tot çou ki s' passe el Daegne ey e cir.

On scrît s' no avou ene grande lete dins les lingaedjes rashious e-n alfabet
latén.

Les teyolodjins pretchèt ki l' Bon Diu di tos les creyants monoteyisses, c' est
l' minme tolu.

Portant, foû del rilidjon crustinne, on wåde pacô li no k' i gn a dins l'
mwaisse lingaedje del rilidjon, dabôrd : Ala (mot arabe) cwand on djåze di l'
islam et Yavé (mot ebreu) po les djwifs.

On ôt eto dire — pår pa des djins k' ont fwait des hôtès scoles — ki l' Bon Diu
des crustins et "Ala", li ci des muzulmans, serént deus tolus diferins, e
concurince po fé des pratikes, tchaeke po si rlidjon. On pout responde ki l' mot
"Ala" vout biesmint dire "li Diu" (li definixhant årtile sinifeye k' end a pont
d' ôte). Ciste alomåcion la, "Ala" est siervowe sifwaitmint pa les crustins
arabe-cåzants, ki pa les muzulmans. Portant, e sacwants payis muzulmans
(Malaizeye) on disfind d' eployî li mot "Ala" foû d' l' Islam.

Li Bon Diu est on seu tolu po les muzulmans et les djwifs, mins est fwait di
troes "djins" po les crustins (Trinisté).



https://wa.wikipedia.org/wiki/Bleuwe_linwe_(maladeye)

Li maladeye del bleuwe linwe udonbén five å catåre des bedots, c' est ene
maladeye des bedots cåzêye pa on virûsse k' est poirtêye pa des picrons.

C' esteut ene maladeye des payis d' Afrike et del Mîtrinne Mer (inte 40 et 35
digrés Nôr). Mins e 2006, elle a acsût l' Walonreye, et s' î spåde, k' on n' s'
î atindeut nén. Et rascråwer les bovrins eto. C' est la k' i ava des grossès
pietes.

Pol minêyolodjince, i fåt bén vey dins tchaeke payis, li moumint et les plaeces
ki les picrons si mopliynut. C' est sovint al fén d' esté et å waeyén-tins. Come
di djusse, les biedjreyes metowes dilé les vevîs et les aiwes, cropante u
corantes, sont pus åjheymint djondowes.

Inte les minêyes, li virûsse dimeure vicant dins l' coir des vatches et des
gades kel vont rispåde ås bedots pal voye d' ene hagneure di picron. Did la, li
må si håynêye d' ene plaece a l' ôte pås malådès biesses et çou ki les aduze,
djins, biesses et usteyes.

Li rascråwance et di 5 à 10 åcint des bedots d' on tropea. Li morance n' est ki
di 1 à 2 åcint. Ele pout esse bråmint pus foite cwand l' maladeye arive dins on
payis pol prumî côp. Insi so 120 vatches dins ene cinse di Tchespire, e 2007, 26
ont tapé l' vea, et 6 n' ont nén ristî plinnes (timprou fordjetaeje). Gn a yeu 3
biesses di crevêyes. 

Gn a del five å cminçmint, mins ele pout esse ritoumêye cwand les ôtes sintomes
arivnut.

Mins les senes del maladeyes polèt esse foirt diferins d' ene minêye et d' ene
hiede a l' ôte. Pacô, gn a les biesses ki clepèt cråndimint. Ça pout esse paski
li boird des ongletes est tot efouwé. Mins eto pask' i gn a des ptits sonnaedjes
et des taetches di necrôze sitramés dins totes les tchås do coir. Des ôtes côps,
on-z a on houzaedje des orayes, des lepes, et di tote li tiesse et do do hatrea.

Çou k' est l' pus corant, c' est des clepaedjes, mins gn a nou må ås ongletes.
Adonpwis, des crapes sol muzea, et pa des côps dins les narenes, ki polnut
sonner.

Li maladeye est pus laide po les biesses ki sont må sogneyes. Ele polèt freyî di
100 kg et co hay.

Les biesses fordjetnut, des côps a ene troejhinne di moes, des côps a set ût
moes,  

Les bedots polèt eto atraper l' cocote, mins cisse maladeye la passe docô d' ene
biesse a l' ôte, et epestiferer les bovrins ki vikèt djondant. Li bleuwe-linwe
ni passe nén d' ene biesse a l' ôte.

L' ectima, c' est des simpès crapes so les lepes, sins maladeye djeneråle. Ele
riwerixhèt tot seules en ene cwénzinne di djoûs.

Li maladeye a cmincî e 2006. Elle a stî ricnoxhowe aprume a Rindeu so des
bedots. Mins après, elle a stî bråmmint trovêye dins l' payis d' Heve, pask' ele
vineut dandjreus del Holande.

Elle s' a stramé tocosté tot rascråwant les bovrins, aprume a cmincî do moes d'
avri 2007, la k' il a fwait doûs, et ki les rascråwants insekes s' ont bén
mopliyî.

E 2008, n' a nén yeu tant di noveas cas. Les acleveus d' grossès biesses ont stî
oblidjî d' eplocter leu bisteu divant l' fén d' l' anêye. Portant, on n' les a
nén co tant piké tins del campagne, et ratinde li raståvlaedje e moes d'
nôvimbe.

E 1980, ezès moes di djun, djulete et awousse 1999, li Tunizeye est djondowe.
Ele li rfourit do moes d' djun å moes d' octôbe 2000.

Li Daenmåtche et l' Suwede ont stî djondous sol fén di l' esté 2008 (al såjhon
la k' n a toplin des picrons).



https://wa.wikipedia.org/wiki/Bieme_(aiwe)

On-z è cåze cåze dins ene tchåte di 1226, wice ki l' rixhot ki s' va taper dins
Sambe, est lomé Bevena. Po les Romins ça a stî Bebrona (rixhot des bives).

L' aiwe di Bieme, ki sourd a Ôret, passe pa... Bieme et vni fé tourner ene
machine dins l' Park do Conte d' Oûtmont a Préle.

Di l' eståcion d' alimintaedje d' Åjhô ele court viè l' bate. La, avant d'
plonkî pus bas, on bresse si diridjive po s' vudî dins les basses di "l' Etang",
passer pa pa-dvant l' Eglijhe k' est la ådjourdu et fé tourner l' rowe d' on
molén d' l' abeye. Après awè ridé pa padzo, ele rivnéve å djoû eter li Glaçreye
et les "Prodûts Tchimikes". L' ôte bresse, pus stocaesse, après awè tcheyou d'
set a ût metes a l' bate, aléve aiwer les paxhis d' Åjhô et d' Menonri, l' tere
del "Couturele", s' fåfiler dzo l' grande voye et fé l' frontire inte les waibes
do tcherbonaedje di Labiye-Åjhô et l' Glaçreye avant di s' plonkî e Sambe inte
les cais d' tchedje et distchedje des deus oujhenes. Si coûsse fijhéve dins les
vint kilometes.



https://wa.wikipedia.org/wiki/Betchfess%C3%AE_JH

Li betchfessî JH, c' est li scrijha JH eployî come betchfessî scrijha po des
mots ki sont prononcîs avou J so Nameur, Tchålerwè eyet l' Basse Årdene mins
avou on shoflé H après Lidje.

Come XH, al fén des mots, e Payis d' Lidje, li betchfessî Jh si prononce voltî
come on ixh-låte; i pout minme rider po divni on son F ou on son Y.

Po les Lidjwès, li prononçaedje do betchfessî JH est l' minme ki l' ci des
betchfessîs XH eyet SCH.

Li betchfessî oi si s' mete måy al tiesse d' on mot mins s' rescontere voltî å
coron shuvou d' on halcrosse E (mezåjhe, åjhe, cawete -åjhe).

Li betchfessî JH riprezinte don li doûce cossoune ki respond al dure cossoune
XH. Çou ki fwait ki, come po les ôtès doûcès cossounes, les voyales I, U eyet OU
metowes padvant seront otomaticmint longues.

Li betchfessî JH a stî atåvlé pa Laurent Hendschel e 1994, docô come pindant do
betchfessî XH come doûce cossoune. L' idêye esteut, cial, di rprezinter li
passaedje dins les accints do walon do son H et ixh-låte å son J dins les minmes
mots.

Ci fourit, dabôrd, li céncwinme betchfessî scrijha (après ea, å, ô eyet xh). Il
a don passé lodjicmint al Tåvlotêye rifondaedje del Rantoele et al cene di l'
UCW eyet shuvanmint, å Raploû d' Tchålerwè sol rifondaedje (1996).

Les "sconte-rifondeus" ont rålmint ataké li betchfessî JH, mågré ki c' est ene
troke di lete ki n' egzistêye ni dins li scrîta, ni dins les lingaedjes vijhéns
do walon. Dabôrd, eneviè l' istwere di l' ortografeye do walon, c' est l' pus
flåwe des betchfessîs scrijhas.



https://wa.wikipedia.org/wiki/Betchfess%C3%AE_%C3%94

Li betchfessî ô, c' est on betchfessî scrijha ki rascovere des prononçaedjes ô,
on eyet oû.

Les mots les pus corants, c' est trô, côp, sô, sôle (k' a boevou dtrop), sô 2
(cwårs), ôre : dj' ô bén, il ôt deur, ôte, hôt.

Li prononçaedje est foirt naziålijhî e l' Årdene (cåzu on, a té pont ki sacwants
scrijheus scrijhèt "ON") eyet al bijhe di Tchålerwè eyet di Nameur (cåzu tot l'
walon Braibant).

A Nameur, il est prononcî come on long O; dabôrd omofone do prononçaedje do
betchfessî å dins l' minme payis. Il a stî lontins scrît "au" (on trau, on "aute
cau"). Il a stî rmetou dizo li scrijhaedje "ô" pa Jean Guillaume. Les mots k' el
contnèt fourît-st eplaidî insi dins l' Motî namurwès da Lucyin Léonard.

Dins l' Payis d' Nivele eyet d' Vå-addé-Rozire, il est todi prononcî "oû" a tot
côp bon.

E l' Årdene nonnrece, po sacwants mots, il est prononcî come e francès (coup,
trou).

Li betchfessî ô si pout vey al tiesse d' on mot (ôre), come åy å coron
(Wikt:trô).

C' est onk des prumîs betchfessîs. Il aveut ddja stî atåvlé oficirmint dins l'
franwal Walo + pa Jean Germain eyet Lorint Hendschel (1992).

Gn a kékès foû rîles, ki vnèt etimolodjicmint d' on bodje avou l' shuvion "AL"
k' a fornaivyî : divni "au" (aw), adon "o", adon "ô"...



https://wa.wikipedia.org/wiki/Betchfess%C3%AE_%C3%89N

Li betchfessî ÉN, c' est on betchfessî scrijha eployî po des mots ki sont
prononcîs avou in so Lidje et Nameur, mins avou én (naziålijhî é) après
Tchålerwè, çou ki lzî dene on prononçaedje tipike e s' payis la, riwaitî come
ene piceure idintitaire do walon.

Li betchfessî ÉN a eto des ôtes prononçaedjes, metans 'ègn' el Hesbaye. Did la,
des fråzes mocreces po fé "prononcî drole" les djins ki n' ont nén l' minme
accint k' vos:

Li betchfessî oi si pout vey al tiesse d' on mot (éndjole), come å coron (cawete
-én).

Li rfondaedje des arimeas va dner sovint des mås d' tiesse, cwand gn a on mot
avou l' betchfessî ÉN å coron.

En espagnol et en itålien, on rtrove eto des mots avou IEN ki respondnut a des
mots avou l' betchfessî ÉN e walon.

Asteme, bråmint des nos d' viyaedjes ki si scrijhèt e francès avou EN respondèt
a on son IN e walon (et nén å betchfessî ÉN).

Disk' al prumire mitan do 20inme sieke, la k' J. Feller va fé admete d' eployî
seulmint "in" pol son in, c' esteut li scrijhaedje "en" li pus corant
(Grandgagnage l' eploye tofer dins si diccionaire)

Li betchfessî ÉN a stî atåvlé pa Laurent Hendschel pol rifondaedje do walon e
1994. L' idêye esteut di rprezinter on son tipike do walon. C' esteut li
cénkinme betchfessî (après å, ô, xh, jh, et ea). Il a stî accepté pås rfondeus
del Rantoele, dizo ene cogne disfaflotêye (en: ben, ren, nen, tchen, i vent).

Il a stî rfafloté e 1995 po s' raprotchî do scrijhas Feller dedja eployî ene
sawice. C' est insi k' il a passé å Raploû d' Tchålerwè sol rifondaedje (1996).

Sacwants mots sont ene miete målåjheys a rfonde, copurade les mots k' ont on son
"-in" e coron. I s' polnut etinde e sacwantès plaeces avou "-én" (u "-ègn" el
Hesbaye, metans). Li meyeu moyén est d' aler vey dins l' Motî d' Tchålerwè. Les
mots ki sont la dizo mwaisse disfondowe -IN ni dvèt nén esse rifondous avou avou
"én". On pout eto aler vey e Motî d' Nivele. Les mots avou l' betchfessî ÉN s' î
trovnut dizo ene disfondowe avou -î.



https://wa.wikipedia.org/wiki/Betchfess%C3%AE_%C3%85

Li lete Å (lomêye A-bole), c' est ene lete di l' alfabet latén fwaite d' on on A
avou on ptit rond å dzeu, lomé accint-bole. Si côde unicôde est U+00E5 pol
pitite lete eyet U+00C5 pol grande lete.

Divant çoula, a Lidje, on eployive li lete Â (Cambresier, Forir). E 1898, Joseph
Kinable eployive co "Â".

E 1901, li lete Å est acceptêye pa J. Haust come sicrijha pol long A d' Lidje,
foirt ålwetrin. Mins, po Vervî, J. Feller eploye co on scrijha ki rshonne å "ó".
Portant, e 1947, J. Wisimus, dins s' motî, va prezinter l' accint d' Vervî avou
l' lete Å.

Tot al dilongue do 20inme sieke, gn ava todi pus di scrijheus do Payis d' Lidje
k' eployît l' lete Å, minme s' i vnént di viyaedjes la kel prononçaedje esteut
Â.

A dater di 1992, ele va esse acceptêye come betchfessî scrijha : li betchfessî
å. Adon, ele serè rconoxhowe eternåcionålmint come on sene ortografike do walon.

C' est L. Mahin k' atåvla l' alomåcion d' "A-bole" e walon, a cåze do minme
houcaedje e daenwès. El Basse Årdene ey e Coûtchant walon, on prononce
"A-boule".

Elle est co eployeye po noter des accints ås aschates walon-picård, come a
Courcele.

Dins si alfabet fonetike, Charles Bruneau l' eployive eto po sacwants accints di
des viyaedjes metous so Smwès.

Foû do walon, cisse lete la est eto eployeye e daenwès, suwedwès, norvedjin,
istro-roumin eyet tchamoro.



https://wa.wikipedia.org/wiki/Betchete_walone_k(i)-_/_c(o)-

Li betchete ki- / c(o)-, c' est ene vicante betchete avou ene sipotchåve voyale,
foirt corant e walon, et tipike di ç' lingaedje la

Minme si c' est l' minme sitok etimolodjike, li betchete ki- / c(o)- ni rote nén
e walon come les moites betchetes co- eyet con-.

Sorlon les accints do 20inme sieke, et eto les rîles di scrijhaedje do son K, li
betchete ki- / c(o)- si pôrè scrire:

Dispu l' deujhinme mitan do 13inme sieke, on voet bén, el sicrîta, kel voyale si
pout spotchî, ca ele est replaeceye pa on halcrosse E.

Mins ces scrijhas la riprezintnut et motoit bén eto ene sipotchåve voyale È, u
on forcoridjaedje. Come po les ôtes mots avou ene sipotchåve voyale (come li
definixhant årtike), cisse-ciale est kécfeye I, kécfeye U:

Li cogne namurwesse co- aparexhe a pô près e minme tins. Eto, c' est ossu on mo
vî scrijha, et nén on rfrancijhaedje.

Sourdant Louis Remacle, La différentiation dialectale en Belgique Romane avant
1600,

C' est ene moite betchete di sacwants calcaedjes do francès, nén rwalonijhîs
(eto, ele si scrît come e francès: avou on P divant B eyet P): convoye, convwè,
convweyî, comprinde, consecant, competer, confonde, contråve, consyî, consieu,
conseyî, consey, compati, complinte, complaire. Ele si rtrove eto dins l' dobe
betchete di aconcoister, çou ki mostere ki, po sacwants mots, li betchete k(i)-
/ c(o)- n' est ddja pus vivante dispus ene tchoke.



https://wa.wikipedia.org/wiki/Betchete_k(i)_/_co

Li betchete ki- / c(o)-, c' est ene vicante betchete avou ene sipotchåve voyale,
foirt corant e walon, et tipike di ç' lingaedje la

Minme si c' est l' minme sitok etimolodjike, li betchete ki- / c(o)- ni rote nén
e walon come les moites betchetes co- eyet con-.

Sorlon les accints do 20inme sieke, et eto les rîles di scrijhaedje do son K, li
betchete ki- / c(o)- si pôrè scrire:

Dispu l' deujhinme mitan do 13inme sieke, on voet bén, el sicrîta, kel voyale si
pout spotchî, ca ele est replaeceye pa on halcrosse E.

Mins ces scrijhas la riprezintnut et motoit bén eto ene sipotchåve voyale È, u
on forcoridjaedje. Come po les ôtes mots avou ene sipotchåve voyale (come li
definixhant årtike), cisse-ciale est kécfeye I, kécfeye U:

Li cogne namurwesse co- aparexhe a pô près e minme tins. Eto, c' est ossu on mo
vî scrijha, et nén on rfrancijhaedje.

Sourdant Louis Remacle, La différentiation dialectale en Belgique Romane avant
1600,

C' est ene moite betchete di sacwants calcaedjes do francès, nén rwalonijhîs
(eto, ele si scrît come e francès: avou on P divant B eyet P): convoye, convwè,
convweyî, comprinde, consecant, competer, confonde, contråve, consyî, consieu,
conseyî, consey, compati, complinte, complaire. Ele si rtrove eto dins l' dobe
betchete di aconcoister, çou ki mostere ki, po sacwants mots, li betchete k(i)-
/ c(o)- n' est ddja pus vivante dispus ene tchoke.



https://wa.wikipedia.org/wiki/Betchete_k(i)-_/_c(o)-

Li betchete ki- / c(o)-, c' est ene vicante betchete avou ene sipotchåve voyale,
foirt corant e walon, et tipike di ç' lingaedje la

Minme si c' est l' minme sitok etimolodjike, li betchete ki- / c(o)- ni rote nén
e walon come les moites betchetes co- eyet con-.

Sorlon les accints do 20inme sieke, et eto les rîles di scrijhaedje do son K, li
betchete ki- / c(o)- si pôrè scrire:

Dispu l' deujhinme mitan do 13inme sieke, on voet bén, el sicrîta, kel voyale si
pout spotchî, ca ele est replaeceye pa on halcrosse E.

Mins ces scrijhas la riprezintnut et motoit bén eto ene sipotchåve voyale È, u
on forcoridjaedje. Come po les ôtes mots avou ene sipotchåve voyale (come li
definixhant årtike), cisse-ciale est kécfeye I, kécfeye U:

Li cogne namurwesse co- aparexhe a pô près e minme tins. Eto, c' est ossu on mo
vî scrijha, et nén on rfrancijhaedje.

Sourdant Louis Remacle, La différentiation dialectale en Belgique Romane avant
1600,

C' est ene moite betchete di sacwants calcaedjes do francès, nén rwalonijhîs
(eto, ele si scrît come e francès: avou on P divant B eyet P): convoye, convwè,
convweyî, comprinde, consecant, competer, confonde, contråve, consyî, consieu,
conseyî, consey, compati, complinte, complaire. Ele si rtrove eto dins l' dobe
betchete di aconcoister, çou ki mostere ki, po sacwants mots, li betchete k(i)-
/ c(o)- n' est ddja pus vivante dispus ene tchoke.



https://wa.wikipedia.org/wiki/Beno%C3%AEt_Jean-Charles

Jean-Charles Benoît (e walon : Djihan-Tchåle Benoet, Djan-Châle Bènwèt) a skepyî
li 12 di setimbe 1707, et mori li 12 di djanvî 1784.

Il est cnoxhou aprume po ene tchanson so les houzårs, k' est onk des prumîs
scrijhaedjes di belès letes do Payis d' Nameur. Mins on nd a rtrové des ôtes,
remantcheyes di sovnances des djins pa Jérôme Pimpurniaux e 1837 :

Li sordjant Benwet est rprins dins l' antolodjeye des powetes namurwès et dins
l' grosse antolodjeye da Piron.

Li boket "Les houzårs" a stî studyî dins l' memwere di licince da Suzanne Simon
(UCL, 1967). C' est ç' modêye la k' est publiyeye dins l' cours di Literateure
da Willy Bal (UCL, Leuven, 1974).

Jérôme Pimpurniaux cåze di s' vicåreye dins l' 15inme di ses Légendes Namuroises
(1837). Benoît sôrtixheut d’ ene pôve coulote, paret i. Mins, e 1754, il a
moussî dins l' bordjoezreye namurwesse. Dandjreus est ç' d’ adon k’ il a divnou
sordjant d' veye, ca faleut esse on bordjoes po bouter dins l’ administråcion
del veye.

I n’ aveut pont fwait di scoles mins il aveut bråmint d' l’idêye et del babeye
po-z adjinçner des comikes et hagnantès tchansons. I lzès scrijheut todi padzo
èn ôrmea. I les djheut a on poirteu ås saetchs k' elzès riscrijheut. Adon, ci-ci
endaléve avou ene tåve et s’ astamper so s' pirlodje a totes les coines des
rowes. I rapoûléve les djins et lzî tchanter li dierinne ouve då Sordjant. 

I s' sieve eto do Nén Durant Indicatif Erirece (tenawete avou ene cawete di
codjowaedje -i (Dji trovi, dji fi), tenawete avou -a (i m' hertcha)

Insi, tot djouwant avou troes tins (li passé compôzé, l' imparfait et l' passé
simpe), i rind s' racontaedje bråmint pus vicant, avou des sons pus varyîs. 



https://wa.wikipedia.org/wiki/Ben_Batouta

Ben Batouta (en arabe : ابن بطوطة, Ibn Batouta, di s' no etir Abou Abdallah
Mohammed ibn Abdallah al-Rawatî al-Tanjî ibn Batouta), ci fourit on grand
voyaedjeu berbere marokin, sikepyî e 1304 a Tandjî et moirt diviè 1368.

C' est minme onk des pus grands voyaedjeus dispu kel monde est monde. Il a minme
fwait dipus d' kilometes ki Madjellan (a l' avirance 120.000 km). Il a stî so
troes continints: l' Afrike, l' Azeye, l' Urope.

Il a pårtou d' Tandjî (asteure e Marok), pu passer pa Tlemcen (asteure e
l' Aldjereye), Tripoli, på Caire et pa Damasse (Sireye) la k' a dmoré èn an.
Après, il a fwait li perlinaedje al Meke, pu eraler a Bagdet et Damasse.
Adonpwis, on l' ritrova e Yemen, pu el Turkeye, e l' Ouzbekistan, e l' Inde, la
k' va dmorer ût ans amon on rwè d' Inde. Did la, i serè-st evoyî dins les Iyes
Maldives, pu a Soumatra, pu el Chine. Al fén di s' veye, i va rivnou å Marok,
tot rpassant pal Meke.

Il a mostré ås Arabes et ås Uropeyins kimint k' les Aziyatikes viként. Ben
Batouta esteut on cortizan (sicrijheu di platchtaedjes po les rwès), mins il
esteut sovint evoyî come ambassadeur. Pa ses scrijhaedjes, on-z aprind a cnoxhe
dipus d' meye diferints persounaedjes istorikes, et eto dipus d' meye diferinnès
plaeces. I dene dedja les kilometraedjes, çou ki va aidî les djeyografes des
siekes d' après. Metans: il est l' prumî a-z avirer a pô près d' accion li
distance Marok-Mali, u di Bagdet al Meke. I nos va eto apoirter on spès motî so
totes les sacwès ki rintrèt dins l' vicaedje d' ene cåkêye di peupes di ces
trevéns la.

Les scrijheus arabes di s' tins ont bråmint djåzé d' lu, inte di zels, Abou
Aynem, Ben Xhaldoun eyet Ibn Juzay, di Gurnåde. Il a stî racsegnî ås Uropeyins
aprume pås scrijheus almands del deujhinme mitan do 19inme sieke. Li prumî live
a stî «Les flåwixhants voyaedjes da Ibn Batouta» parexhou e 1854. Å djoû d' ouy,
il est bén studyî på rcwereu marokin Abdelaq Tazi.



https://wa.wikipedia.org/wiki/Bel%C3%A8s_Letes_e_walon

Les belès letes e walon, c' est les Belès letes k' ont stî scrîtes e prôpe
walon, nén e scrîta.

Les pus viyes datnut do cminçmint do 17inme sieke. E 1962, Maurice Piron aveut
ramexhné dipus d' 400 tecses e walon, po les 17inme et 18inme sieke k' i nd
eplaida l' djivêye dins s' live : "Inventaire de la littérature wallonne des
origines (vers 1600) à la fin du XVIIIe siècle".

Emey zels, n a ene cwarantinne di noyés walons ki datnut, probåbe, do 18inme
sieke.

Gn a eto, dins les pus vîs tecses e walon des scrijhaedjes di prôze nén
racontrece, come li lete di l' Ambassadeur del Principåté d' Lidje a Paris a s'
fré.

Ene grosse cåkêye di tecses date del Binamêye Revolucion (bråmint des
tchansons).

Gn a eto des pîces di teyåte, come Simon li Scrinî, et les 5 operås do teyåte
lidjwès.

C' est todi les arimeas k' on screye li pus, wice k' on rténrè "Li Côpreye" (Li
Côparèye) da C. Simonon.

Les tchansons polnut divni on succès totavå l' Walonreye, come Leyîz m' plorer
da N. Defrecheux. Les prumirès tchansons do payis d' Tchålerwè sont da Boiron.

Diviè l' fén do sieke, M. Renard sicît les prumirès epopêyes e walon, "Les
avinteures da Djhan d' Nivele", eyet l' "Argayon".

C' est di s' trevén la ki E. Remouchamps screye li pîce di teyåte "Tåtî l'
perikî" ki serè djouwêye tos costés.



https://wa.wikipedia.org/wiki/Batreye_di_Mers-El-Kebir

L' atake di Mers-el-Kebir, c' est ene atake k' i gn a yeu a Mers-el-Kebir dilé
Waradinne (Oran).

L' aviyåcion inglesse î a vnou distrure li flote francesse, paski les Francès
avént siné ene årmistice avou les Almands, ki markéve å 8inme hagnon :

Li flote francesse serè rashonnêye dins des pôrts k' on dirè po-z î esse
dimobilizêye et dzårmêye dizo l' controle des Almands u des Itålyins. 

L' atake a stî decidêye pa Winston Churchill. Elle a touwé 1.297 marins francès.

Churchill aveut peu ki les troes flotes almande, itålyinne et francesse metowes
eshonne, alénxhe ataker l' Inglutere. Li 17 di djun, il a dmandé a Pétain, a
Weygand a l' amirå Darlan di ramoenner tote li flote francesse dins les pôrts
inglès. On lyi aveut respondou ki l' flote ni serè djamåy dinêye ås Almands.

Ça va s' fé ricrester l' Inglutere, k' on dnéve dedja come batowe pås pouxhances
di l' "Aessi". Et ça lyi va rinde li mwaistrijhe des mers.

Les Francès, zels, sont disbåtchîs pår. Li 5 di djulete, Petin côpe les
"rlåcions diplomatikes" avou l' Inglutere.

Li 9 di djulete, l' assimblêye nåcionåle dene å djenerå Petin li tite di "Chef
de l' Etat Français" avou TOS les droets, såf li ci di dclårer l' guere. Li no
"republike" n' est pus prononcî. On fwait saveur å prezidint Lebrun k' i n' est
pus rén di to. Les ancyins, Paul Reynaud, Edouard Daladier, Georges Mandel, li
djenerå Maurice Gamelin, Léon Blum... sont metou el cadje a Chazeron et seront
djudjîs. De Gaulle est codåné a moirt. Ça vou dire ki nosse vî marixhå Petin va
prinde e mwin li destinêye do payis. C' est li cminçmint do Redjime di Vichy.



https://wa.wikipedia.org/wiki/Batire-h%C3%B4te

Ene batire-hôt, c' est ene gregne basteye ådzeu do ståve, dins les cinses
metowes so on tiene, et k' on-z î mousse pa padrî di plin pî: End a sacwantes e
l' Årdene. L' advintaedje, c' est kel prumî lét d' djåbes u d' boteas, on l'
hene al tere. On wangne, al boune, deus metes di tapaedje å hôt a tchaeke djåbe.

Li plantchî d' ene batire-hôt esteut fwait d' bwès, å cmince. Å mitan, djusse
dizo l' plaece kel tchår va moussî, gn aveut on gros sômî d' bwès, 70 cm sipès,
k' aléve do meur di dvant å meur di drî. I pårtixheut li ståve e deus. Des pus
ptits sômîs rashiyént dsu, pus des båreas d' tchinne so les sômîs. Al fén, on
clawéve des grossès spessès plantches so les tchvirons. I faleut k' ça soye bén
sgur po les tchvås.

Après, on-z a cmincî a basti e deur. On fjheut on plafond d' brikes, pacô a môde
di vôssetes, inte des pôtreles di fier. Ådzeu, on rtchapéve avou ene coûtche di
beton, 5 a 10 cm sipès.

On pout fé ene rampe avou des teres, po-z intrer. Ça pout esse eto padvant l'
måjhone, s' i l' terin n' est nén clintchî. Mins i n' fåt nén k' ça monte trop
roed, ca les tchvås n' î årént yeu seu assaetchî les grossès tcherêyes.

Si cisse rampe la ascoxhe on vude, on l' lome purade on pont. La padzo, on pout
rassonrer ene rabôre, u des rans d' cushets, ucobén ene cåve.

On n' a cmincî a basti des batires-hôt ki diviè 1820, a cmincî på payis d'
Bastogne eyet l' Tchestea. C' est dandjreus des Walons k' avént voyadjî dins les
payis d' tienes di l' Urope avou les gueres da Napoleyon k' ont ramoenné l' plan
e l' Årdene. Ene batire-hôt dinéve del valeur a ene cinse, paski ça spårgnive
bråmint des foices.

Avou l' arivêye des shofleuses (diviè 1960) et des monte-tchedje (diviè 1970),
ça a valou moens les poennes di rcandjî tote li cinse po rfé des batires-hôt. On
nd a pupont fwait après 1975.

Gn a yeu des batires-hôt k' e l' Årdene lussimbordjwesse, di Mont-l'-ban a Bijhe
disk' a Bouyon-Åbî a Nonne; di Libin å Coûtchant, disk' a Anliè å Levant. End a
yeu eto sacwants al Bijhe del Gåme (Habai).

E sacwants viyaedje, gn aveut pus cåzu k' des batires-hôt. Diviè 1965, end aveut
24 a Amberlou (so 38 gregnes) 20 a Longuiè, mins fok ene a Transene.

El France, on rtrove des batires-hôt dins les payis d' tienes : Limouzin, Djura,
Åvegne.



https://wa.wikipedia.org/wiki/Bataye_di_Caporetto

Li batreye di Caporetto (lomêye eto batreye di Karfreit ou dozinme batreye di l'
Isonzo) si passa do 24 d' octôbe å 9 di nôvimbe 1917.

Les årmêyes otrichyinnes ey almandes, kimandêyes pa Otto von Below vont fé
ramasser ene dobleure ås tropes itålyinnes, ki corèt-st evoye disk' a l' aiwe
del l' Aiwe di Piyåve. Les Almands avént eployî des epweznants gåz. Les masses å
gåz des tropes itålyinnes n' alént nén disconte ces gåz la. Bråmint des sôdårs
schapés ont yeu leu peumons broûlés, et ndè sofri tote leu veye.

Mins, sol Piyåve, rafoircis pås tropes franco-inglesses, il ont parvinou a
arester les Otrichyins. E moes d’ djanvî 1918, les aloyîs sont mwaisses del
bataye del Piyåve et s’ vont i cmincî a rmonter a l’ assåt. 

Gn ourit a pô près 30.000 moirts do coté des Itålyins, et 20.000 do costé des
Almands et Otrichyins. Avou ça ki 260.000 Itålyins fourît fwait prijhnîs.

On scrijheu itålyin k' a dmoré el Walonreye e 1918, Kurt Suckert Malaparte, a
stî foirt estomaké pa l’ piete del bataye di Caporetto. I raconte dins onk di
ses lives, kimincî å Bork :



https://wa.wikipedia.org/wiki/Bardouxha_di_payizans

On bardouxha pås ptitès djins ou "bardouxha d' payizans", pus djivismint, ene
djåcreye, c' est on bardouxha metou e-n alaedje pa des payizans ou des ôtes
djins des bassès classses.

Li no "djåcreye" provént d' on sfwait bardouxha ki s' a passé e l' France e
1358, do tins do rwè Djan l' Bon do no "djåke" diné a ces djins la.

E l' Waloneye, li greve di 1886 pout esse riwaiteye come on bardouxha di ptitès
djins. 

Li 18 di måss 1886, a Lidje, on fiestixh des 15 ans del Comene di Paris. Li sonk
ni tådje nén a esse sipårdou dissu l’ Plaece Sint-Lambiet.

Li 19 di måss, les houyeus di Djmepe-so-Mouze fijhèt greve po esse rihåssîs. Li
mouvmint si ståre totavå l' Bassén lidjwès.

Li 25 di måss 1886, les greves wangnnut l’ Noer Payis. Dins les oujhenes, les
ovroes [ateliers], les fosses, les machines sont djokêyes. Les fors ni broûlnut
pus. Pårti d’ Fleuru, li mouvmint a radmint des arokes avou les djindåres.

Li 26 di måss 1886, les ovrîs s’ enondnut ås Cwate Bresses di Djilî. Li police
fwait astantche et les espaitchî d’ avancî pus lon. Les ovrîs s’ pårtixhnut e
deus colones, ene ki va viè Dårmè l’ ôte ki s’ epwinte sol verreye Jonet et sol
cene di Lodlinsåt.

Di l’ après-nonne do 26 di måss, li feu est bouté a l’ verreye et å tchestia d’
Eugène Baudoux a Djumet. A l’ vesprêye, gn a 5.000 djins k’ arivnut ås
glaeçreyes di Rou-dlé-Tchålerwè. L’ Årmêye saetche dins l’ tas : cénk moirts et
bråmint des macsådés. Et des ôtes ramassés pås djindåres.

Li 27, ça va continuwer. Ene flouxhe di djins va-st ataker des måjhons et l’
Abeye di Soleamont a Djilî. Gn årè co des moirts a Rou, Tcheslinea et Carnire. 



https://wa.wikipedia.org/wiki/Bapende

Les Bapende (u BaPende, riscrît e walon Bapendés), c' est on peupe do Congo,
dilé Kicwite.

I dmorént dins des cahoutes avou des toets di strin, come des tchetoeres. Gn
aveut pont d' finiesse. Gn aveut on ptit ouxh avou des foyes di bananî, k' on
fjheut rider so on bambou soyî a deus. Les meurs estént fwaits avou des pikets,
raloyîs avou des rampioûles et rimplis d' årzeye. Ådvins, c' esteut tot efoumé.

E 1931, les Bapendés trovént k' i s' fijhént gorler pa les grossès societés k'
elzî ratchtént leus frutaedjes. Elle avént baxhî les pris (di cåze del crijhe
economike di 1929). Dismetant, l' Estat rmontéve les taeyes. Les côpeus d' fruts
s' ont-st ahoté.

Les Bedjes ont-st avoyî èn adjint teritoriå, mins k' a forpassé les limites di
s' mission. Les Bapendés l' ont touwé, et discôpecî. I s' ont revinté, moennés
på tchîf Yonso.

Adon, l' årmêye a-st arivé, et gn a yeu des batreyes k' ont fwait 550 touwés,
des deus costés.

Les danseuses ont des grandès cotes a carimadjoye, u des coûtes, fwaite di
tindou rafia.



https://wa.wikipedia.org/wiki/Bapend%C3%A9s

Les Bapende (u BaPende, riscrît e walon Bapendés), c' est on peupe do Congo,
dilé Kicwite.

I dmorént dins des cahoutes avou des toets di strin, come des tchetoeres. Gn
aveut pont d' finiesse. Gn aveut on ptit ouxh avou des foyes di bananî, k' on
fjheut rider so on bambou soyî a deus. Les meurs estént fwaits avou des pikets,
raloyîs avou des rampioûles et rimplis d' årzeye. Ådvins, c' esteut tot efoumé.

E 1931, les Bapendés trovént k' i s' fijhént gorler pa les grossès societés k'
elzî ratchtént leus frutaedjes. Elle avént baxhî les pris (di cåze del crijhe
economike di 1929). Dismetant, l' Estat rmontéve les taeyes. Les côpeus d' fruts
s' ont-st ahoté.

Les Bedjes ont-st avoyî èn adjint teritoriå, mins k' a forpassé les limites di
s' mission. Les Bapendés l' ont touwé, et discôpecî. I s' ont revinté, moennés
på tchîf Yonso.

Adon, l' årmêye a-st arivé, et gn a yeu des batreyes k' ont fwait 550 touwés,
des deus costés.

Les danseuses ont des grandès cotes a carimadjoye, u des coûtes, fwaite di
tindou rafia.



https://wa.wikipedia.org/wiki/Bal,_Willy

C' est on sicrijheu e walon et on rcwereu sol walon, k' a cmincî les deus bouyes
tot djonne.

Il a felmint bouté tot-z eplaidant les foyous d' Arille Carlier so les mots
walons do payis d' Tchålerwè, dins li Dictionnaire de l'Ouest-wallon (1988).

Riprins dins l' grosse antolodjeye da Piron et dins l' antolodjeye Gallimard des
powetes do 20inme sieke, avou les ôtes riprezintants del djermêye 48. Il est
rprins eto dins l' antolodjeye Fleurs diyalectåles et dins l' Antolodjeye
Scrire.

Willy Bal est on råle mimbe di l' SLLW ki djåze voltî walon avou les waloneus.
Et s' endè siervi dins ses spitchs dins les strimaedjes di lives e walon. Il
eployive pår li walon cwand il esteut dins les djuri d' teze di diyalectolodjeye
walone (metans po Aclevaedje des bovrins a Djåçlete da Jean-Jacques Gaziaux).

Dedja e 1937, i disfind si memwere a l' UCL so l' accint walon d' Djanmioû ki
serè eplaidî dizo l' tite " Lexique du parler de Jamioulx "(1949) (rahoukî come
O2 dins l' djivêye des motîs do walon.

Des ramexhnêyes di powinmes, c' est “Houpeas d' avri” ki rexhe li prumî (1949),
divant “Å solea des leus” (1947), “Pokes et djårnons” (1947). Pu gn ourit li
gros live k' endè rashonne bråmint: ”Œuvres poétiques wallonnes” (1990).

Pus tård, Wili Bal va passer a des scrijhaedjes ene miete biyografikes, ene
miete filozofikes, ki racontèt si tins d' sôdårds et di prijhnî tins del guere
di 1940-1945. Li prumî d' zels, “Warum Krieg ?” (1996), va esse riprin dins on
pus spès live: “Djonnesse a målvåt” (2001). Dins s' djonnesse, djustumint, il
aveut eto ratourné on roman da Ramuz “Aline” (parexhou e 1998), et scrît del
proze nén racontrece “El redjon dins l' monde” (1936).

Di s' mestî, il a cmincî prof d' atenêye a Mårcin 11 ans å long (1945-1956),
tot-z î tnant eto ene pitite cinse. Adonpwis, il eva come prof d' univ å Congo,
a l' univiersité Lovanium. Il î dvént doyén del Faculté d' Letes (1962-1965). I
rintere adon el Beldjike, a l' UCL, todi come prof di romanes, pu divént doyén
del Fak di Letes (1968-1970). Di 1970 a 1973, i serè vice-prezidint do Consey
Academike.

Willy Bal a stî onk des råles romanisses a djåzer di l' avni do walon e walon,
et a tuzer ene miete a si ehåyaedje: Standardiser, moderniser, la juste mesure à
garder (2002). Mins i n' a måy fwait l' ascoxheye di oizeur ecoraedjî on walon
unifyî.



https://wa.wikipedia.org/wiki/BaPende

Les Bapende (u BaPende, riscrît e walon Bapendés), c' est on peupe do Congo,
dilé Kicwite.

I dmorént dins des cahoutes avou des toets di strin, come des tchetoeres. Gn
aveut pont d' finiesse. Gn aveut on ptit ouxh avou des foyes di bananî, k' on
fjheut rider so on bambou soyî a deus. Les meurs estént fwaits avou des pikets,
raloyîs avou des rampioûles et rimplis d' årzeye. Ådvins, c' esteut tot efoumé.

E 1931, les Bapendés trovént k' i s' fijhént gorler pa les grossès societés k'
elzî ratchtént leus frutaedjes. Elle avént baxhî les pris (di cåze del crijhe
economike di 1929). Dismetant, l' Estat rmontéve les taeyes. Les côpeus d' fruts
s' ont-st ahoté.

Les Bedjes ont-st avoyî èn adjint teritoriå, mins k' a forpassé les limites di
s' mission. Les Bapendés l' ont touwé, et discôpecî. I s' ont revinté, moennés
på tchîf Yonso.

Adon, l' årmêye a-st arivé, et gn a yeu des batreyes k' ont fwait 550 touwés,
des deus costés.

Les danseuses ont des grandès cotes a carimadjoye, u des coûtes, fwaite di
tindou rafia.



https://wa.wikipedia.org/wiki/BBB

Li raece di vatches Bleu Blanc Bedje (oficirmint), ou BBB, mins k' on dvreut
purade ribatijhî Bleu Blanc Walon, BBW (bébéwé), c' est ene raece di bovrins k'
a stî relîte djeneticmint el Walonreye e 20inme sieke, po ndè fé li leccion des
grossès biesses al tchå.

Mins les biesses di peure raece ni polnut pus veler tote seules, ca c' est tos
veas cou-d'-polin. Fåt a tot côp botnirer (fé ene cezaryinne).

Li cote cafloreye bleu, tipike del raece, ni pout nén esse relîte djeneticmint,
ca c' est on djinne dôminé. Les djinnes peurs sont l' peur blanc (BB) et l'
caflori noer (NN). Li bleu pwel vént di l' eterozigote «BN».

Rindmint d' botchreye : 65 a 70 åcint (les raeces ordinaires fijhèt tot bounmint
50 åcint).

Après côp, a pårti des anêyes 1970, elle a stî espôrtêye tocosté. La k' gn aveut
pont d' årtisses ou d' tecnicyins capåbes di fé les cezaryinnes, les acleveus
aprindént a lzès fé zels-minmes.

Li bleuwe cote del raece diveut esse ene rålisté, pask' elle a dné ene
ratourneure e walon : dji nel dinreu «nén co po ene bleuwe vatche», mostrant li
precieusté d' on bén.



https://wa.wikipedia.org/wiki/BBA

Ene båke so les bwès d' l' Årdene (Ène bauke su lès bwès d' l'Ârdene), c' est on
live a môde di live di scole, k' a rexhou e 3 tomes, li prumî e 1984, les 2inmes
et 3inme e 1993, sicrît pa Lucyin Mahin, et eplaidî ås edicions Scaillet, a
Montniye-Tiyoû.

Li mwaisse tecse est scrît tot notant li prononçaedje do walon a Transene, on
viyaedje del Basse Årdene.

Li sudjet d' tchaeke tchaptrê, udon shijhe, c' est on roufion, li ptit Firmin,
ki dmande a si nonnonke Colas les ca et les ma so des sacwès a vey avou les bwès
d' Årdene.

Adonpwis, gn a ene djivêye di målåjheys mots k' i gn aveut dins li lçon,
esplikés e francès, pacô avou ene pitite fråze. Eto, li live est rprin so l' l°
S17 dins l' djivêye des motîs. Tos les mots d' "Ene Båke" sont eto reployî dins
l' båze di dnêyes Rasgotaedje des Bassårdinreces.

Gn a eto ene cåkêye di portraits (mins co do tins do noer et blanc), sovint
saetchîs på scrijheu lu-minme. Gn a ossu des dessinaedjes da Bernard Lecomte,
Marie-Annick Hardy, et minme onk da Serge Duhaillon.



https://wa.wikipedia.org/wiki/B._Louis

Bernard Louis, ' est on scrijheu e walon k' a skepyî li 3 d' fevrî 1947 a
Nametche.

Il a shû les cours di walon ås Relîs Namurwès e 1992. Il atake do côp avou des
ptits bokets ki seront-st eplaidîs dins les Cayés Walons a cmincî di 1995.

Il prindeut pårt eto ås copinreyes come li Soce des rcåzeus del Basse Årdene a
Bietris. Did la i mousrè al Rantoele, et-z î esse penleu èn an å lon (1999). I
va eto ås raploûs des "Walons Scrijheus d' après l' Ban-Bwès" (di 1998 disk' al
fén del soce e 2005). Il fourit ossu administrateur å Coirneu a Hu.

Dispu l' moes d' djanvî 2003, il cåze dins l' posse a l' emission radio e walon
"eshonne" (èchone) a "Cyclone RCF" (98.7 FM a Nameur), ki rpasse so les fyis a
"Radio Musicadeon" dispu 2006.

Il a stî publiyî dins l' pitite coleccion del SLLW : Tot fiant betchî l' coq,
ene ramexhnêye di noveles (2003).

E 2010, il est rçû al SLLW. Dispu 2 ans, aveut rarindjî Pa totès stroetès voyes
da Auguste Laloux ki rexhrè come live li minme anêye.

I ratoûnrè sacwants lives d' imådjes e walon, come «Miyin et Morice», ou co «Li
nute divant l' Noyé», Li ptit prince.

E 2013, i rprind l' sicretariat des Relîs namurwès et esse lomé prezidint di l'
SLLW. I boute so on live di totes les ouves da André Henin.



https://wa.wikipedia.org/wiki/Avr%C3%A8

Avrè (fr: Havré, vaila on prononce Âvrè), c' est èn ancyin ptit ban del
Walonreye, e payis picård, rebané avou Mont.

Å 12inme sieke, li signeurreye d' Avré a stî dnêye pa l' conte do Hinnot å
tchesturlin d' Mont a tite ereditaire po les tnants di cisse tchedje la.

Après l' prumire brantche des Avrè, li signeurreye a passé successivmint ås
Ingui (Enghien), ås Harcourt, ås Dunois, ås Longueville et po fini ås Croy ki l'
ténront disk' al fén do vî redjime.

Ça a stî ene pitite comene ritche do 19inme sieke disk' ås anêyes 1950, avou ses
bwès, si rafinreye di sé, si taenreye, si fabrike di toubak, si fabrike di noere
poure po les cartoutches, si verreye, ses cårires di fosfate mins ossu et
surtout ses tcherbonaedjes ki dnént di l' ovraedje a pus di 1000 djins, omes et
femes.

E 1960, cwand l' dierin tcherbonaedje a tapé l' ouxh sol beur, li viyaedje s'
a-st edoirmou po divni on viyaedje dortwer po les djins ki vont ovrer a
Brussele, a Mont et a Tchålerwè.



https://wa.wikipedia.org/wiki/Augustin_Vermer

Augustin Vermer (e walon Gustin Vermer) a skepyî a Biarin li 10 di djulete 1817
ey î a morou li 28 di may 1907.

I scrijha des arimeas e walon : des fåves di djåzantès biesses, des tchansons et
des couyonådes. Il ont stî eplaidîs pa Wesmael-Charlier a Nameur e 1905, sol
titraedje : Poésies du Docteur Vermer. Il ont stî replaidîs dins on cayé walon e
1967 (l° 2).

Riprins dins l' grosse antolodjeye da Piron (flotchreçmint, sol no di Auguste
Vermer).

Les deus pus cnoxhowes paskeyes sont seurmint "Li comunisse" la k' on pere
fåminwès djåze e walon avou s' fi ki rvént d' Paris et ki lyi respon e francès.
Ci-cial disfind l' comunisse, et l' pere lyi mostere ki ça n' pout roter.

Adonpwis, ene tchanson "les mizeres do medcén", la k' i raconte li veye d' on
medcén d' campagne dins des pôves payis (parume l' Årdene, après l' aiwe di
Smwès) e 19inme sieke. Todi dins l' minme trepådje, l' arimea "li wachotaedje"
est eto foirt kinoxhou.

Come di djusse, Gustin Vemer a cpôtyî l' pene po ratourner les fåves da
Lafontinne come :

Dabôrd ki les fåves da Gustin Vermer e francès ni sont ki "oniesmint halif
halof" (Maurice Piron) , ses paskeyes e walon fijhît d' lu onk des meyeus
scrijheus di s’ tins. 

Houte di çoula, ses scrijhaedjes, contes, fåves, tchansons, sont-st on vicant
temoennaedje so çou k’ esteut l’ vicåreye e l’ Fåmene å mitan do dijh-nouvinme
sieke. Prindans po egzimpe "li comunisse" et nos sårans çou les djins del
campagne pinsît des novelès idêyes. 

"Augustin Vermer" prezinté pa Jean-Pierre Dumont dins Li Rantoele l° 45 (bontins
2008) (aberwetåve)



https://wa.wikipedia.org/wiki/Assompcion

Li Grande Notru-Dame (on dit eto : li Notru-Dame d' emey l' awousse, li
Notru-Dame d' awousse, li Nosse-dame d' awousse, li Cwénze d' awousse, li
Sompcion) , c' est l' pus grande des fiesses a l' Aviedje Mareye dins l'
rilidjon catolike. Ele si passe li 15 d' awousse. Ele fiestixh li montaedje å
cir di l' Aviedje.

C' est onk des cwate djamas, po les catolikes. Les ortodosses et les protestants
nel fiestixhèt nén.

Li Grande Notru-Dame est shuvowe bénrade del Pitite Notru-Dame. Li termene inte
les deus si lome l' Inte-les-deus-Notru-Dame.

El Walonreye, divinltins, on poirtéve a l' eglijhe des pos d' avoenne raloyîs
avou ene coriete; il estént benis do priyesse. On pindeut li beneye avoenne
après ene viene sol gurnî. 

A des ôtes plaeces, on benixheut on bôrea d' plantes, li beni bôrea, beneye
toitche. 

Disk' å djoû d' ouy, n a-st ene grande fiesse a Lidje, a Djudla-Mouze. Ele est
houte li leddimwin, avou l' etermint da Matî l' Oxhea.

Après l’ deujhinme dismolixhaedje do Timpe di Djeruzalem, les djwifs
nén-crustins alît braire tos les ans so les dismolixheures, e rmimbrance do
Timpe. Les djwifs crustins, po wårder l’ uzance d’ on perlinaedje li minme djoû,
alît dlé l’ monumint Rachele, a troes meye ascoxheyes di Betleyem, ewou k’ i gn
aveut on pousse.

Å deujhinme sieke gn a yeu on scrijhaedje, li boigne evandjîle sorlon Djåke, ki
djha ki Djôzef li Scrinî aléve viè Betleyem avou ses efants et l’ Aviedje Mareye
so èn ågne. Et ki, cwand i fourît « a troes meyes hazêyes di Betleyem », Mareye
dimanda po s’ ripoizer ene miete a l’ aiwî. Et k’ po fini, c’ est la k’ elle a
metou Djezus å monde, divins ene bôme k’ i gn aveut la.

Ça fwait ki, avou l’ tins, les crustins ki vnént fé l’ voye po rmimbrer l’ Timpe
di Djeruzalem, s’ ont metou a rmimbrer purade li « rpoizaedje » di l’ Aviedje
Mareye, li « timpe do Bon Diu ». Et l’ djoû a stî l’ 15 d’ awousse, veyanmint k’
i n’ sepént pus cårculer les djoûs d’ après l’ calindrî lunrece (ki clawéve le
djoû do perlinaedje des Djwifs pol distrujhaedje do timpe). Li plaece s’ a rlomé
Bir el-Qadismou (« li sint pousse »). Ons esteut e 417.

« qadismou » (sacré) a stî rcomprins e grek come « catisma » (ashida, sidje), ey
ons a basti ene glijhete do rpoizaedje di Mareye e l’ an 455. Li rpoizaedje a
stî rcomprins po esse li moraedje di l’ Aviedje. Mins des ôtès djins ont sondjî
ki s’ fosse di l' Aviedje esteut a Djeruzalem, ewou k’ il alént deus djoûs pus
timpe, li 13 d’ awousse. Co des ôtes ont dit ki l’ tombe di l’ Aviedje esteut a
Efeze. Pitchote a midjote, ons a basti des gléxhes di l’ Aviedje pattavå, avou
tchaeke ene date di dicåçtaedje diferinne, ki divneut li grande fiesse sinte
Mareye.

C' est l’ impreur Morice k' a decidé ki l' fiesse-djoû sereut po tertos li 15 d'
awousse. 



https://wa.wikipedia.org/wiki/Araedj%C3%AE_tchesseu

Li fåve di l' araedjî tchesseu, c' est ene racontroûle del sôre des såvaedjès
tchesses.

Li mwaisse persounaedje, c' est onk k' est araedjî d' aler al tchesse. Mins ci
tchesseu la a åk a si rprotchî. Soeye-t i k' il a bôreaté ses sudjets, soeye-t i
k' i n' respectêye nén li rlidjon. Adon, i rescontere on sint u on priyesse ki
l' vout rmostrer, mins i nel schoûte nén.

Adon, i lyi arive måleur, et il est codåné a rivni fé ene fåsse tchesse so tere,
on metou djoû, disk' al fén des tins.

A Viêpe, gn aveut on signeur ki ctchinéve ses sudjets, et ki n' respectéve rén.
Il esteut rindou après l' tchesse. I tchessive minme li djoû des åmes.

On côp k' i tchessive li djoû des åmes, la k' i rescontere on priyesse k' aléve
enôlyî on malåde. Ci-cial lyi fwait li rprotche mins li signeur end a d' keure.
Al nute, gn aveut on spès brouyård et l' signeur n' a nén veyou k' il arivéve
dins ene fondreye. Et il a toumé dvins avou si tchvås et tote si meute di
tchéns.

Dispu don, tos ls ans, li nute do djoû des åmes (do prumî å deus d' nôvimbe), i
rvént wåler åtoû do tchestea d' Viepe avou ses tchéns. Et on-z ôt bén li brut di
s' coine, mins stofé. 



https://wa.wikipedia.org/wiki/Apollinaire

Guillaume Apollinaire, c' est l' no d' pene d' on scrijheu e francès ki s'
loméve podbon Wilhelm Albert Vladimir Apollinaris de Kostrowitzky (u
Kostrowicki). Il a skepyî a Rome li 26 d' awousse 1880, et a morou a Paris li 9
di nôvimbe 1918. Il a scrît des studias sol pinteure cubisse (les Peintres
cubistes, 1913), et sol powezeye (l'Esprit nouveau et les poètes, 1917). Eto ene
pîce di teyåte po rire, mins nåcionalisse (les Mamelles de Tirésias, 1917). Mins
il est aprume conoxhou come powete (Alcools, 1913; Calligrammes, 1918). Dedja a
19 ans, il aveut cmincî pa scrire des acrostitches a ene pitite djonnete di
Ståvleu. Et mete bråmint des cåzaedjes e walon dins ene novele : Que-vlo-ve?.

Si mame vént cobén ås bagns di Spå, et po-z î djouwer å cazino. Por leye esse
trankile, elle evoye, e 1899, ses deus fis respirer li boune air di l' Årdene a
Ståvleu. C' est la k' el Wiyåme î resconterrè si prumî amour, Maria Dubois. So
les cwate moes ki li ci ki s' aléve lomer Guillaume Apollinaire dimana-st e
Ståvleu, il aprinda do walon assez po scrire èn acrostitche avou l' accint di
Ståvleu. On pout dire ki c' est li seul grand scrijheu nén Walon a aveur sicrît
e walon.

E 1911 i rdjond li groupe di Puteaux, on movmint del pinteure cubisse. Eyet li 7
di setimbe del minme anêye, il est aresté eyet ametou d' aveur sicroté li tåvlea
del Mona Lisa, mins i fourit distcherdjî pus tård.

I mora del gripe espagnole e 1918, ey esse eteré å çmintire do Pere Lachaise a
Paris.

Les sovnances di Ståvleu, di l' Ambleve, et del Fagne aparexhèt eto dins des
ôtes sicrijhaedjes da Wiyåme Apollinaire. Insi, dins Le poète assassiné, les nos
d' persounaedjes sont walons (Viersélin Tigobote). Les cåzaedjes si fjhèt
kécfeye e walon:

Dins Que vlov, ene novele, li mwaisse persounaedje si lome a pårti d' ene fråze
walone, ki l' ome dijheut tofer Cwè vloz vs ? (so plaece: ku vloz vs ?), et esse
sipoté Li bea valet (e walon dins l' tecse).

Tos les rapoirts inte Apollinaire eyet l' walon et l' Walonreye fourît corwaitîs
pa François Duysinx. E 1999, po les cint-z ans di l' anêye k' Apollinaire aveut
vnou dmorer a Ståvleu, i vuda ene plake lazer odio avou ses trovas, Apollinaire
chante Stavelot.

Apollinaire sicrît come les rvowes e walon k' il a dzo les ouys: Li Clabot, Li
ptit Lidjwès.

On s' a dmandé lontins kimint k' on gand fjheu d' arimeas come n' aveut seu
respecter li doze-pîtaedje. Si on l' rimete e walon "normå", les vers ni sont
nén tertos bons:

L' esplikêye est ki, a môde francesse, Apollinaire conte eto des pîs des
halcrosses E, come c' esteut motoit l' alaedje amon les cpôtieus d' penes di ç'
tins la.

Dins èn arimea e francès, lomé Marie, i rcåze di Mareye Dubois, et des maclotes,
ene viye danse del Walonreye.



https://wa.wikipedia.org/wiki/Anemeye_%C3%A5_vir%C3%BBsse_des_poyons

L' anemeye å virûsse des poyons, c' est ene maladeye k' acsût les poyons d'
poytreye dins les cwénze prumîs djoûs d' leu veye, cwand les poyes meres n' ont
nén rescontré cisse maladeye la, ni esse eploctêyes disconte.

Li må est cåzé pa on virûsse del famile des circovirûsses (virûsses å SDN nén
ravôtyîs).

Si les poyetes ki vont divni mere ås poyons ont stî aclevêyes dins ene cinse
aclevrece ahouwêye di tos les microbes (avou loumire et vintilaedje
årtificiels), ele n' åront nén rescontré l' virûsse di leu djonnesse. Cwand ele
pasnut dins les cinses di ponaedje, ele rascråwèt l' adjint malårdiveus å
moumint k' ele vont ponre leus prumîs oûs. Zeles n' ont rén, mins les oûs sont
acsûs do virûsse, et les poyons k' endè vont disclôre mostrer l' maladeye do
12inme å 17inme djoû d' leu veye. 

C' est possibe eto ki les poyons ki n' ont nou anticoir del mame soeyexhe
epestiferés li prumire samwinne di leu veye. Après, les poyons sont edurants,
apus k' i soeyénxhe eto acsûts pa ene ôte maladeye ki rabaxhe les disfinses do
coir, come li boursite å virûsse.

Les poyons sont peneus, bladjots, et n' nén magnî. Les aiyes sont bleuses. L'
ematocrite est dizo les 27 åcint (mormalmint dins les 40 åcint).

Å pus sovint, gn årè nou sene bén clair del maladeye, mins les poyons ni vont
nén bén responde ås vaccinaedjes, aprume disconte li fåsse pesse des oujheas. 

Cwand gn a nou vaccin dins l' payis, on pout amoenner di l' ansene d' ene
rascråwêye cinse eviè les cinses des poyetes parintreces, po k' ele si
vaccinexhe naturelmint.  Mins on riskêye eto d' elzî amoenner des ôtes
maladeyes.



https://wa.wikipedia.org/wiki/Andr%C3%A9-Ernest-Modeste_Gr%C3%A9try

André Ernest Modeste Grétry (e walon : Andrî Gretri, Modèsse Grètri) a skepyî a
Lidje li 8 di fevrî 1741, d' on pere k' esteut muzicyin, et mori a l' Ermitaedje
di Montmorency, el France, li 24 di setimbe 1813.

Eto, si prumire nåcionålité esteut lidjwesse. Après, il ebaga el France e 1767,
ovrer låvå, et prinde li nåcionålité francesse.

C' esteut on compôzeu d' muzike. Il a stî purade rilomé pa ses operas comikes
(Zémire et Azor, 1771 ; Richard Cœur de Lion, 1784).

Si tåye ki provneut d' Bolan, esteut on violoneu, et stombyî ses efants et
ptits-efants a l' esse eto.

Li ptit Andrî kimince a scrire des sinfoneyes, et les dner a schoûter a Simon de
Harlez.

A 18 ans, e 1759, i va a Rome po co studyî l' muzike, avou l' idêye di rivni a
Lidje et awè ene tote grande plaece come muzicyin.

E 1767, i dmeure 6 moes a Djneve, la k' i scrît a Voltaire. Pu il ebague a
Paris, po-z î viker pôvriteuzmint, å cmince, todi. Mins dedja e 1768, il est
aplodi po ene operå "Le Huron", atuzlé shuvant "L'Ingénu" da Voltaire.

Joseph Schetter sicrijha e 1975 èn operå comike so s' vicåreye (Gretri). I
fourit creyé a l' operå d' Lidje li 6 d' octôbe 2013.



https://wa.wikipedia.org/wiki/Amanite_towe-moxhes

L' amanite towe-moxhe  (on lome eto "tchapea d' macrale" , mins ci mot la est
emacralé), c' est èn epweznant tchampion del famile des amanites ki vént dins
les bwès.

Si tchapea si stind et s' agrandi avou l' ådje. Et fé vormint tuzer a on tchapea
come les macrales avént. 

C' est on tchampion avou on tchapea 20 cm lådje, di rodje coleur. Mins i pout
tourner a l' orandje, et minme å djaene e divnant pus vî. Come dit pus hôt, li
tchapea s' alårdjixh et s' racroler tot divnant vî.

Sol tchapea, gn a des toplin di blankès taetches, ki c' est des peas plakêyes
après l' tiesse do tchimpion. Asteme ! l’ åbusson pout aveur sitî rlavé del
plouve, et les blankès peas evoye.

Li pî fwait 25 cm di hôt so 3 cm di lådje. Il est blanc et lisse, et a èn anea.
Mins, pa des côps, ci-ci manke.

I vént al tere dins les bwès, ttossu bén dins les sapinires, ki les bwès d' åbes
ås foyes, aprume so des surès teres.

C' est èn epwezoné tchampion, a cåze des foitès dôzes di totès sôres di pwezons
inte di zels li muscarene. Did la si no e sincieus latén Amanita muscaria.



https://wa.wikipedia.org/wiki/Alfabet_berbere

Li scrijha tifinar (ⵜⵉⴼⵉⵏⴰⵖⵜ, tifinaght, en amazir) , c' est en alfabet speciål
po scrire les lingaedjes amazir u berbere.

Ci scrijhaedje la a stî eployî pås Touwaregs dispoy pus d' 2.500 ans. Il est co
pratiké asteure e Tchad ey e Nidjer, la k' ene pitite gazete culturele est
eplaidêye mitan e francès, mitan e tifinar.

Divant l' 3inme sieke il esteut pus lådje sipårdou, ey eployî pa tos les
Berberes so tote l' Afrike bijhrece, disk' ås Iyes Canareyes.

Å Marok, il esta ricnoxhou come alfabet po raprinde l' amazir dins les scoles e
2002.

L' alfabet tifinagh fourit-st ecôdé dins unicôde å mitan d' l' anêye 2004, dins
l' espåce d' ecôdaedje U+2D30—U+2D7F.

Les prumirès modêyes do scrijhaedje, k' on lome sicrijhaedje libike, ont
aparexhou å 6inme sieke divant Djezus-Cri. Toplin des sincieus pinsèt ki les
tifinars ont, come tos les ôtes alfabets di ces payis la, leu sourdant dins l'
alfabet fenicyin; mins i n' sont nén tertos d' acoird. End a ki pinsèt ki les
tifinars pôrént aveur copyî l' alfabet des fenicyins eyet co èn ôte sicrijhaedje
diferin. Ou co des cis ki pinsèt ki ça pôreut esse ene edvincion pår berbere et
k' i n' årént prin des Fenicyins fok l' ôre alfabetike. Po les cis ki pinsèt ki
ça åreut stî rcopyî des Fenicyins, l' etimolodjeye di tifinagh (k' est on
pluriyal), ça sereut les (letes) fenicyinnes.

Li cogne coûtchantrece a stî eployeye åd dilong del Mîtrinne Mer a pårti del
Cabileye disk' å Marok eyet les Iyes Canareyes, dismetant kel cogne ponantrece a
stî eployeye dins l' Constantinwès, en Aurès, ey el Tunizeye.

I gn a kel cogne ponantrece k' a stî dichifrêye pol moumint, plamor k' i gn a
bråmint di tecses bilinwes punike-libike. On cnoxhe li valixhance di 22 senes so
24.

Les tifinar do Sara, eto lomés libico-berbere ou co vî touwareg sont l' etape
shuvante do scrijhaedje. I gn a sacwants senes di pus, etur zels on trait d'
astampé po noter ene voyale /a/ al fén des mots.

C' est li scrijhaedje eployî co asteure påzès Touwaregs. I gn a des diferinces
dins les valixhances des letes, ki corespondèt åzès diferinces fonetikes inte
les diferins diyalekes, eyet kékès variantes di cogne, mins nouv côps so dijh,
c' est l' minme sistinme eployî totavå, eyet les cis ki savèt lére etindèt
åjheymint les tecses sicrîts dins èn ôte pårler touwareg.

Al fén des anêyes 1960 l' Academeye Berbere va diswalper on scrijhaedje pol
lingaedje berbere, a pårti des tifinars touwaregs tot radjoutant sacwantès
letes. I fourît spårdous emey les vicantisses del tuzance berbere, å Marok eyet
l' Aldjereye, et co emey les abagués e l' Urope (copurade a Paris).

A pårti del modêye 4.10 d' Unicôde, les tifinars sont-st ecôdés dans l'
fortchete di U+2D30 a U+2D7F.

I gn a-st avou des grandès bates po saveur ké scrijhaedje eployî; d' on costé
les wårdiveus ki vlént eployî l' alfabet arabe, come on a todi fwait dispoy la
ddja sacwants siekes, eyet les modierniveus ki volént eployî èn alfabet latén
ene miete candjî, paski, sapinse zels, on n' pôreut viker l' modienté k' avou
cist alfabet la. Å Marok, l' IRCAM a tchoezi ene troejhinme voye, li cene
purmint amazire des (noû-)tifinars. L' alfabet tifinar eployî å Marok a stî
normålijhî, eyet les tifinars (ossu bén les cis d' l' IRCAM, ki les letes
touwaregues eyet les ôtes noû-tifinars) ecodés dins unicôde å mitan d' l' anêye
2004, dins l' espåce d' ecôdaedje U+2D30—U+2D7F. Çoula drova grand å lådje les
ouxhs del modiernité po ci vî scrijhaedje la.

E l' anêye di scoles 2004-2005, bråmint des scoles di l' Estat l' acsegnnut, et
gn a des lives po fé. Les djins n' ont waire trové a rdire. I pinsèt ki li
scrijha di l' amazir a todi stî insi, a môde d' on "scrijhaedje chinwès". Les
tchinnes di tévé do payis ont sovint mostré des rpoirtaedjes la k' les scolîs et
scolresses sicrijhnut eyet prononcî des mots en amazir.

Dispu 2010, bråmint des scoles do Marok ont ene plake d' intrêye e tifinar,
ostant ezès payis arabe-cåzants ki dins les contrêyes djåzant l' amazir. Toplin
des institucions nåcionåles, des emissions d' tévé, evnd. ont-st on sortite e
tifinar.

Les tifinars touwaregs sont eployîs co e Tchad ey e Nidjer, la k' ene pitite
gazete culturele est eplaidêye mitan e francès, mitan e tifinar. Mins, al
diferince di çou k' si fwait asteure å Marok, i n' a nén di scolaedje, eyet pô
d' djins el savèt scrire (sovint d' pus d' femes ki d' ômes, ki ces cis scrijhèt
pus voltî en arabe)



https://wa.wikipedia.org/wiki/Al_Foret

La Foret (dins les fråzes, on dit purade al Foret; on dit eto :
Laforet-so-Smwès, F. Laforêt, Laforêt-sur-Semoy dins les lives di France), c'
est on ptit viaedje del Walonreye, metou so ene hôteur à 1 km a hintche di
Smwès, rebané avou Vresse, el province di Nameur.

Gn a èn ôte viyaedje ki s' lome "Foret" el Walonreye : Foret-dlé-Tchôfontinne,
et onk dilé Brussele.

Du costé du l'Eglîje, Laforêt, jusqu al rèvolucion, è dèpandu du Suny, Méziéres
et Reims. Du costé du civil, Laforêt è sté, ou XII° s. dustatchî du domin.ne
franc du Suny pouz èsse ratatchî à Orcimont. An 1780, èn ancyin officîr francès,
sècrètêre du bayadje du Djavingue(Biarin) è vnu dner kékes luçons al Forêt et î
instaler ène èspéce du colèje.La justice du viadje lî avot ofru ène place ou
lieu-dit:" Le Jardinet" pouz î mète in pansionat ( 9 mai 1792), mês la
révolucion è vnu fwêre capoter l'antreprije ku Cazé avot cminci. Lu båtimint est
toudi là asteure, dzeus l' batch, al coupète dou viadje.On l' loume: "Lu
Tchèstê".

C'est ène lèdjîre pasrèle du clôyes k'on montot dinlins pou passer l' fûr d'ène
rive à l'ôte. Asteure, ile nu siève ku pôu les tourisses. Les clôyes sont des
assambladjes du deus montants du solides bwès ruloyîs yink à l'ôte pas des
boûrsons, coume ène chåle. Atère les boursons, onz è fèssi (F.entrelacer) des
fwârts bastons d' côrîs. En clôye dot fwêre in bon mète et dmi su yink. On pôze
alors dins l'êwe des hôtes gades k' on rloye yène à l' ôte pa deus piêtches pou
pôzer les cloyes dussus, et vla la pasrèle fwête. Gn è pus k' a l'amarer avu des
fils tindus su les rives, pou l' apêtchî du nn'aler, s' i vint des grosses êwes.
In côp les vacances oûtes, on dusmonte la pasrèle pou la rmonter l'èsté ki vint.



https://wa.wikipedia.org/wiki/Akes_des_ap%C3%B4tes

L' Ouve des Apoisses (on dit eto : les Ouves des Apoisses ou les Akes des
Apôtes), c' est on live sacré des crustins, sicrît pa sint Luk, et ki raconte li
cminçmint di l' eglijhe el Palestene, pu ådfoû, bråmint a cåze da sint På.

Li tecse a stî ratourné e walon e 2004 pa Djhan-Mareye Lecomte. Li tecse est
scrît tot notant l' accint di Brå-dlé-Lierneu. Li tecse fourit rmetou pår e
rfondou e 2012.

Li ratourneu, Jean-Marie Lecomte, s' a eto eredjistré, ki lét si scrijhaedje.
Les fitchîs odio ont stî metous sol l' Aberteke e 2012; li prumî tchaptrê est
eto sol tévé walon-cåzante (Youtube) a môde di videyo.

Li ramassaedje di sint Stiene, ki va esse djudjî, et po s' disfinde, fé on
racourti di tot l' Vî Testamint. Sint Stiene serè touwé a côps d' pires. C' est
la ki sint På va intrer el sinne.

Après çoula, c' est purade li veye da sint På k' est racontêye. Si cviersaedje
sol voye di Damasse est bén repetêye ene troejhinne di côps. C' est lu ki l'
ridit lu-minme tchaeke côp k' il est dvant on tribunå.



https://wa.wikipedia.org/wiki/Aiwe_di_Smw%C3%A8s

Simwès (dirî voyale : Smwès; fr: Semois, Semoy, de: Sasbach, lussimbordjwès d'
après Årlon Setzbaach), c' est ene grosse aiwe del Walonreye, 210 km longue.

Ele prind sourd e Payis d' Årlon pu passe el Gåme pu e l' Årdene, pu endè va so
France, la k' ele si tape e Mouze a Montermé.

E Payis walon, les viyaedjes metous al dilongue di Smwès sont lomés li Rivaedje.
Les cis metous pus hôt, c' est les Hôteurs (la-minme, les Yôteurs).

Ele prind sourd nén lon erî d' Årlon, pu va e payis Gåmet, et cori a Etale,
Tintni, Djamogne, Tchini, Floravile, Tchespire). Drola, ele si lome Simwès
somrinne (Hôte Simwès).

Adonpwis, d' Arbûmont, Dôhan a Bouyon, ele fwait frontire inte li payis walon
eyet l' payis Gåmet.

Djus d' Bouyon, on djåze del Simwès djuzrinne (Basse Simwès). Ele raiwe Pouphan
(droete erive), Rotchô (d.), Frôhan (hintche erive), Yåle (h.), Mouzaive (h.),
Li Foret (h.).

Après l' Foret, ele passe e payis tchampnwès: Vresse, Mimbe, Bôhan, wice k' ele
mousse e France ås Rivires. Après, ele bagne co Nohan et Tîlai, po s' aler
egoliner e droet costé d' Mouze a Montermé, 10 km djus del frontire.



https://wa.wikipedia.org/wiki/Aiwe-di-Lesse

L' Aiwe-di-Lesse si pormoenne e l' Årdene tot rascodant les surès aiwes k' ont
arozé les teréns å schayisse.

Pu, ele disvale sol Fåmene, eyu çk' ele rascontere les pires castinnes, pus
doûces, k' elle a hagnî å lon des ans et des siekes. Ele mousse e tere å Trô d'
Belvå, tot s' distournant di s' vî vî lét, k' on lome li Schavêye. Ele va cåvler
les grotes di Han et rexhe på Trô d' Han.

Ele rifrè parey on pô pus lon, a Rotchfoirt, pu co a toplin d' ôtès plaeces,
come li Trô d' Tchaleu, li Trô des Nûtons et co l' Trô do Frontå a Furfô.
Bråmint di ces trôs la sont des sites arkeyolodjikes impôrtants.

Tot tournicant, vo l' la-st evoye so Mouze a Ansreme åd triviè d' ene vå di
blankès rotches. Dins les pus beles, on n' pout nén passer a costé des Aweyes di
Tchaleu (Chaleux), sins vs les mostrer.

L' Aiwe di Lesse passe pa Ôtchamp, Anloe, Viyance (droete erive), Maissin
(gåtche erive), Transene (droete erive), Lesse (la k' ele riçût Our), Dåvdisse
(elle î rçût l' Almaxhe), Almå, Tchanlî, Stegne, Belvå. Tot ç' payis la si lome
li Hôte-Lesse.

Après aveur rexhou d' tere a Han-so-Lesse, ele ripasse pa Epråve (l' Aiwe di
Lome s' î vént maxhî), Lessive, Viyé-so-Lesse (Wimbe î agolene), Ciergnon,
Wanlin, Liswer (Hour), Houyet, Furfô, Hu-ls-Ôneas, Cele-dilé-Dinant et Ansreme.



https://wa.wikipedia.org/wiki/Ahivaedje_des_frontires_difo%C3%BBtrinnes_del_Beldjike

L' ahivaedje des frontires difoûtrinnes del Beldjike ni s' a nén fwait d' on
plin côp. Vola les estapes k' ont clawé les limodjes do payis.

C' est les frontires des ancyins Bas-Payis otrichyins et del Principåté d'
Lidje. Portant, l' ancyinne dutcheye do Lussimbork est rclamêye pa Wiyåme 1î des
Bas Payis. Mins li Beldjike a eto li Limbork holandès. C' est çou ki les
pouxhances d' adon acceptît dins l' Påye ås dijh-ût hagnons (1831).

Mins li rwè Wiyåme n' acceptéve nén li dislaxhaedje del Beldjike. Il ataca li
djonne estat, et aléve li rprinde tot, s' i gn aveut nén yeu l' arivêye d' ene
årmêye francesse ki meta ahote a si avanceye. Ci fourit li campagne des dijh
djoûs. Mins l' estat d' guere dura disk' e 1933.

Li 19 d' avri 1839, li Beldjike eyet l' Holande sinèt a Londe li Påye ås
vint-cwate hagnons, k' acceptêye di côper l' Lussimbork a deus, a pô près sorlon
li limodje di lingaedje.

Mins gn a todi ene gårnijhon prûsyinne a Lussimbork, et les Francès volèt poleur
aler a Lidje (tot près del Holande) sins dveur passer par la. Gn a k’ ene ôte
bele voye, ki passe pa Årlon. Årlon, et les viyaedjes djondant sont
lussimbordjwès-cåzants. On va don edvinter li mite d’ Årlon, veye rominne, po-z
ravôtyî l’ bistoke.

On pô pus hôt, gn a Aterte et Notombe. La, c’ est l’ famile del coine k’ ont
ddja des belès plaeces dins l’ politike bedje, ki s’ vlèt mete di ç’ costé cial.
Mins, tot traeçant pus al Bijhe, i vont rovyî deus viyaedjes walon-cåzants avou
l’ Lussimbork : Doncô et Sonlé. 



https://wa.wikipedia.org/wiki/Agnes_di_R%C3%A9kiavik

Agnesse (Agnès´, Nanesse), Margrét (Mågrite) et Sigurður leu feye , vekesse di
Rékiavik (e s' payis: Agnes M. Sigurðardóttir, biskup Íslands), c' est ene
comere k' est cler e l' Eglijhe d' Izlande.

Elle a skepyî el 19 d' octôbe 1954, e viyaedje d' Ísafjörður. Si pere, Sigurður
Kristján si fi, ere curé et doyin d' Ísafjörður. Si mame, Margrét Hagalín si
feye, ere mere al måjhone.

Agnes a yeu tot fwait ses estudes di teyolodjeye foû e 1981, ey esse apriyestêye
el 20 setimbe del minme anêye. Pår, e l' Eglijhe d' Izlande, elle fourit l'
3inme comere k' a stî apriyestêye dispoy ki l' monde est monde. Et bouter come
riprezintante di l' Eglijhe nåcionåle po l' djonnesse. Di ces trevéns la, cénk
anêyes å long, ele a bouté eshonne avou les ôtès Eglijhe do nôr et dire messe al
catedråle di Rékiavik eto. Etur 1986 et 1994 mins ele esteut curêye del pårotche
di Hvanneyri, e l' comeune di Borgarbyggð.

Dispoy adon, elle a stî curêye a Bolungarvík et, dispoy 1999, doyinne del
doyenêye des fieurdes do Levant. Termetant, elle a stî e des soces d' eglijhe k'
i gn a.

E 1997, elle a stî evoye a Upså, et bouter come assistante al université, et e
2006 ele fa des rcwerances so les efants des priyesses esse metous a djin.



https://wa.wikipedia.org/wiki/Afwaire_do_touwaedje_des_moennes_di_Tiberene

L' afwaire do touwaedje des moennes di Tiberene, c' est on touwaedje eshonne
après hapaedje di set moennes trapisses francès ki dmorént e l' Aldjereye.

Li 14 di decimbe 1993, doze ovrîs crustins crowates sont sgoziyîs a sacwants
kilometes do moustî.

Li 24 di decimbe 1993, des GIA moussèt d' foice e l' abeye, et vleur prinde avou
zels li fré docteur (fré Luk). Li fré priyeu rifuze, mins waerantit ki tos les
malådes ki vénront dé zels seront bén sognîs. Gn a pont yeu d' må d' fwait ci
djoû la.

Li 27 di måss 1996 a ene eure å matén, apiçaedje des moennes, on n' sait nén å
djusse pa kî. Deus did zels, ki n' doirmént nén avou les ôtes, ni sont nén
moennés evoye.

Li 30 di may, li govienmint aldjeryin anonce k' il a rtrové les coirs. Mins, on
rfuze di les mostrer a èn evoyî di l' Ôre cistercyin. Adon-pwis, on vout k' on
n' åye ritrové k' les tiesses. Cesses-ciales sont ricnoxhowes al môre pa
sacwants djins ki les cnoxhént bén, inte di zels, onk des moennes ki n' aveut
nén stî prins.



https://wa.wikipedia.org/wiki/Afitcha_pol_tuzance_walone

L' Afitcha (ou l' Manifesse) pol Walonreye esse mwaisse di s' tuzance, di ses
scoles et di ses sincieusès rcwerances est on manifesse, siné pa kékès 175
citweyins walons, ki fourit prezinté dvant l' pårlumint walon li 15 di setimbe
2003, po dmander åzès pårlumintîs di fé åk pol Walonreye prinde les copetinces
sol culteure et l' acsegnmint.

Il est ossu lomé manifesse 2, la k' il est l' shûte, 20 ans après, d' on prumî
manifesse pol culteure walone ki rvindikéve dedja les copetinces cultureles pol
Walonreye.

I gn a yeu tot l' minme des diferences so ces 20 ans la; po cmincî, adon kel
prumî manifesse a stî eplaidî e 1983 viè les gazetes, e 2003 i gn a-st on
pårlumint walon ricnoxhou, çou k' a permetou dner ene pus grande diminsion
politike å manifesse di 2003, ey ene pus grande veyåvisté. Eto, bråmint
d' copetinces sont-st e 2003 djerêyes på govienmint walon ki n' l' estént nén e
1983. Ossu, adon kel prumî manifesse èn cåze nén do lingaedje walon, di peu di
s' fé traitî d' foclorisses (çou k' ça tot l' minme passé), ci deujhinme
manifesse endè cåze, eyet prezinter avou ene modêye e walon å pårlumint
(aconcoistant li mwaisse modêye e francès eyet des modêyes en almand,
neyerlandès ey itålyin)

Ça fwait ki, cråndimint, come ene dimeye-doûce, li Walonreye dene ses liårds
åzès scoles k' el leyèt la hatche et matche dins leus programes (po n' nén dire
si fote di s' djaive). Mins asteure, di çoula, elle end a s' sô.

Ça fwait ki, håynetmint, li Walonreye alouwe ses cwårs po des medias ki l'
elaidixhèt. Mins asteure, ele vout mete ene ahote a çoula.

Ça fwait ki, droldimint assez, li Walonreye baye ses çanses po n' nén esse la ås
Grands Raplaûs eternåcionås del Francofonreye. Mins asteure, a çoula, ele dit
neni et nonna.

Ça fwait ki, assoteymint assez, li Walonreye furlêye ses sôs po ki les Belès
Ouves ki rexhèt foû di s' schô, on n' ricnoxhe nén k' c' est da sinne. Ebén,
çoula, ça n' si pôrè pus.

Ça fwait ki, honteuzmint assez, li Walonreye coschere ses brokes po k' les
djonnès mames walones åyexhe do må d' aclever leus påpåds, tot-z alant bouter
ådfoû. Ebén, çoula, ça n' såreut pus durer.

Ça fwait ki, biesmint assez, li Walonreye brixhåde ses ptits uros po-z etrinner
ses djins, et k' après, on n' prezinte dedja come Walons les tchampion(e)s k'
elle a-st aidî griper so leu pî-stok. Ebén, çoula, ele ni vout pus k' ça fouxhe.



https://wa.wikipedia.org/wiki/Afitcha_pol_Walonreye_esse_mwaisse_di_s%27_tuzance,_di_ses_scoles_et_di_ses_sincieus%C3%A8s_rcwerances

L' Afitcha (ou l' Manifesse) pol Walonreye esse mwaisse di s' tuzance, di ses
scoles et di ses sincieusès rcwerances est on manifesse, siné pa kékès 175
citweyins walons, ki fourit prezinté dvant l' pårlumint walon li 15 di setimbe
2003, po dmander åzès pårlumintîs di fé åk pol Walonreye prinde les copetinces
sol culteure et l' acsegnmint.

Il est ossu lomé manifesse 2, la k' il est l' shûte, 20 ans après, d' on prumî
manifesse pol culteure walone ki rvindikéve dedja les copetinces cultureles pol
Walonreye.

I gn a yeu tot l' minme des diferences so ces 20 ans la; po cmincî, adon kel
prumî manifesse a stî eplaidî e 1983 viè les gazetes, e 2003 i gn a-st on
pårlumint walon ricnoxhou, çou k' a permetou dner ene pus grande diminsion
politike å manifesse di 2003, ey ene pus grande veyåvisté. Eto, bråmint
d' copetinces sont-st e 2003 djerêyes på govienmint walon ki n' l' estént nén e
1983. Ossu, adon kel prumî manifesse èn cåze nén do lingaedje walon, di peu di
s' fé traitî d' foclorisses (çou k' ça tot l' minme passé), ci deujhinme
manifesse endè cåze, eyet prezinter avou ene modêye e walon å pårlumint
(aconcoistant li mwaisse modêye e francès eyet des modêyes en almand,
neyerlandès ey itålyin)

Ça fwait ki, cråndimint, come ene dimeye-doûce, li Walonreye dene ses liårds
åzès scoles k' el leyèt la hatche et matche dins leus programes (po n' nén dire
si fote di s' djaive). Mins asteure, di çoula, elle end a s' sô.

Ça fwait ki, håynetmint, li Walonreye alouwe ses cwårs po des medias ki l'
elaidixhèt. Mins asteure, ele vout mete ene ahote a çoula.

Ça fwait ki, droldimint assez, li Walonreye baye ses çanses po n' nén esse la ås
Grands Raplaûs eternåcionås del Francofonreye. Mins asteure, a çoula, ele dit
neni et nonna.

Ça fwait ki, assoteymint assez, li Walonreye furlêye ses sôs po ki les Belès
Ouves ki rexhèt foû di s' schô, on n' ricnoxhe nén k' c' est da sinne. Ebén,
çoula, ça n' si pôrè pus.

Ça fwait ki, honteuzmint assez, li Walonreye coschere ses brokes po k' les
djonnès mames walones åyexhe do må d' aclever leus påpåds, tot-z alant bouter
ådfoû. Ebén, çoula, ça n' såreut pus durer.

Ça fwait ki, biesmint assez, li Walonreye brixhåde ses ptits uros po-z etrinner
ses djins, et k' après, on n' prezinte dedja come Walons les tchampion(e)s k'
elle a-st aidî griper so leu pî-stok. Ebén, çoula, ele ni vout pus k' ça fouxhe.



https://wa.wikipedia.org/wiki/Adrovaedje_(live)

On live, c' est on moncea d' foyes di papîs avou des scrijhaedjes dissu (ey eto
des dessins, des fotos), et rloyeyes po k' ele tinénxhe eshonne. (C' est nén
come les gazetes, et les rvowes).

On live est rascovrou pa ene coviete, sovint avou do pus spès papî. Gn a padecô
ene sorcoviete. Li coviete mostere li tite do live, et l' no do scrijheu; sovint
eto l' eplaideu et l' anêye.

Å cou del coviete divaintriin, u vizon vizu, on-z a cobén les dnêyes so les
abondroets, li depot lweyå, li limero ISBN.

Divant d' ataker l' live, gn a sovint èn adrovaedje pa ene rilomêye djin ki va
préjhî u prezinter li scrijheu.

Gn è pout aveur eto ene adviertance ås lijheus, la kel sicrijheu vout advierti
di sacwants ponts (sovint po-z espaitchî les criticaedjes).

Li djoû k' on live rexhe, on fwait kécfeye on strimaedje. L' oteur, adon, va
dicåçter s' live.

Les lives sont vindous dins les livreyes. Les vîs lives sont vindous pa des
vîs-livrîs (boukinisses). Po fé li rclame des lives, gn a kécfeye des fôres ås
lives.

Les lives e walon sont metous so ene pådje tote seule. Sacwants lives e walon
sont prezintés par ôre alfababetike cial.



https://wa.wikipedia.org/wiki/Adrien_de_Gerlache_de_Gomery

Adrien Victor Joseph de Gerlache de Gomery (2 d' awousse 1866-4 di decimbe 1934)
fourit-st èn esploreu bedje, ki moenna ene espedicion e l' Antartike avou l'
batea Belgica, et esse li prumire trope di djins a-z ivierner låvå (1897-1899).

Adrien de Gerlache (l' etimolodjeye di s' no est on no d' provnance: hamtea di
Djerlaxhe) vina-st å monde li 2 d' awousse 1866 a Hasse (Hasselt) el Beldjike. I
fjha des studiaedjes di syinces aplikêyes a l' Univiersité Libe di Brussele.
Tins d' ses vacances, i fjha do matlot so des bateas tranzatlantikes. Adonpwis,
cwand il a yeu-st avou s' diplome e 1885, i moussa el marene bedje li 19 di
djanvî 1886.

Après aveur divnou prumî lieutnant e coledje naiviå d' Ostinde, i prinda s'
posse sol Belgique, on batea idrografike. C' est sol tins k' i sierveu so ç'
batea la k' i fjha ses plans po l' esploraedje di l' Antartike.

E 1986, de Gerlache atchta on batea norvedjin di tchesse al balinne, lomé
PATRIA; après l' rimete a noû eyet bråmint des candjmints el ribatijha Belgica.

Avou èn ekipaedje di bråmint d' nåcionålités — emey zels Roald Amundsen eyet
Frederick Cook — i ndala do poirt d' Anverse li 16 d' awousse 1897.

E moes d' djanvî 1898, li Belgica ariva-st åzès coisses del tere di Graham. Tot
naiviant etur li coisse del tere di Graham eyet ene longowe tchinne d' iyes sol
Coûtchant, de Gerlache loma ci passaedje la li stroeteure do Belgica, ki, pus
tård, sereut rlomé li stroeteure di Djerlaxhe e si oneur.

Après aveur metou sol mape, eyet lomé, sacwantès iyes so ene vintinne d'
acoistaedjes diferins, il ont trevåtchî l' Ceke polaire antartike li 15 di fevrî
1898. Eyet li 28 di fevrî, l' espedicion dimora atrapêye e mitan des glaeces.

Mågré les efoirts di l' ekipaedje po liberer l' batea, il ont dvou leyî ouve
et-z esse foircîs di dmorer tot l' ivier so l' Antartike. Sacwantès samwinnes
pus tård, li 17 di may, ci fourit li spexheur complete, la kel nute polaire
atouma, eyet durer disk' å 23 d' djulete. Après çoula ci fourit co 7 moes di
målåjhîstés, tot sayant di distoker l' batea, eyet ses djins, foû des bokets d'
glaece. Sacwants omes ont ene miete pierdou leu tiesse, etur zels on marén bedje
k' abandna l' batea tot djhant simplumint k' i raléve e Beldjike. L' espedicion
sofrixha eto do scorbute

Al fén, li 15 di fevrî 1899, il ont reyussi a naivyî sol sitroet tchenå k' il
avént schavé dins les glaeces les samwinnes di dvant. I lzî fala cåzu on moes po
fé 7 miles, eyet li 14 di måss il ont finålmint naivyî foû des glaeces. L'
espedicion pola-z eraler a Anverse, wice k' ele ariva li 15 di nôvimbe.

Adrien de Gerlaxhe sicrijha e 1901 on live e francès, Quinze Mois dans
l'Antarctique (cwénze moes e l' Antartike) po raconter si spoûle; li live
ourit-st on pris di l' Academeye Francesse e 1902.

Il ourit deus efants avou s' prumire feme, Suzanne Poulet, k' i s' maria avou e
1904: Philippe (1906) eyet Marie-Louise (1908). Si mariaedje n' ala k' so ene
fesse eyet s' fini e 1913. Après ça, Adrien de Gerlache si rmaria avou Elisabeth
Höjer, ene Suwedwesse. Avou leye, il ourit co èn ôte valet, Gaston de Gerlache,
e 1919. Dins les anêyes 1950, Gaston shuva les passêyes di s' pa, dins ene
eståcion di rcweraedjes bedje so l' Antartike.



https://wa.wikipedia.org/wiki/Adopcion

Adopter èn efant, c' est l' ascoyî e s' manaedje, eyet l' fé divni vosse zwer,
come si ça sereut on vraiy efant da vosse. On dit adopcion u adoptaedje d'
efants.

Gn a pacô des SNLG u des cabinets d' pårlîs ki fjhèt on handele di l' adoptaedje
des efants des pôves payis.

L' adoptaedje d' on djonne pa ene mere d' ene biesse si lome pus voltî l'
"anodaedje".

Les Impreus romins tchoezixhént sovint leu shuvant tot-z adoptant ene sakî.
Metans Adriyin ki shuva Måc-Årele.

Al Moyinådje, les nobes adoptént po-z aveur des zwers po lzî dner leu-z
eritance, et k’ ele ni toume nén dins les mwins di parints al cwatrinme botnire
k’ i veyént evi.

C’ est tins del Guere di 14 k’ on-z a cmincî a bråmint adopter des efants. C’
esteut purade des efants k’ estént abandné d’ leu mame, nén marieye.

Avou l’ avnowe des pilures po n’ pont aveur d’ efants dins les anêyes 1960, gn a
yeu todi moens di djonnes abandnés. Adon, les manaedjes sins zwers ont sayî d’
adopter des efants foû payis, co pus vite dins les coines del Daegne wice ki les
djins ont fwin. U la k’ i gn aveut des gueres u des bardouxhas.



https://wa.wikipedia.org/wiki/Adofe_Hitler

Adolf Hitler ( prononçaedje), sipoté li Furet u li pinte al grosse brouxhe, li
meteu e coleur al grosse brouxhe , c' esteut on politikî et militaire almand k'
a skepyî li 20 d' avri 1889 et k' a morou li 30 d' avri 1945.

El Walonreye, tins del guere di 40, n aveut bråmint des djins k' aclevént on
pourcea e muchete, kel lomént "Adofe", come Hitler. 

Dins l' djivêye Michael Hart des rlomêyès djins di l' Istwere, ene sincieuse
ricwerance so les grands persounaedjes k' ont l' pus candjî l' vicåreye di tos
les djoûs des cis k' ont vnou après zels, Hitler est metou 44inme, tot djusse
astok di Napoleyon.

Li Dofe Hitler aveut l' manire po tourner s' plaide vos etourpiner et vos
efouwer. 

Ça fwait k' i divna bénrade li moenneu d' l' Almagne (di 1933 disk' a s' moirt).
Il esteut eto l' mwaisse do pårti Nazi. Il a moenné l' Almagne dins bråmint des
gueres siconte ses vijhéns.

Hitler fijha porshure et macsåder ses opôzants eyet les cis k' les nazis
riwaitént comes «des dzotrinnès raeces» (les Djwifs, les Djupsyins).

Al gåre di Graide, on djoû, al fén do moes d' may 1940, les Almands avént reclôs
les djins dins leus måjhons, pask' i dveut passer on trin speciå. On-z a brutyî
adon ki c' esteut l' trin d' Hitler et k' il aléve si gårer dins on tunel dilé
Uwar.

Il aveut fwait basti, å Broûli d' Peche on bunker eyu k' il a vnou kékes djoûs
avou l' Estat-Madjor.

Li Broûli d' Peche, c' est rén k' ene eglijhe, ene sicole et waire di måjhons
(25 e 1952), pierdowes å fén mitan des bwès eter Couvén et Cou-des-Sårts. Adon,
les Almands avént vudî les viyaedjes alintoû et il avént minme fotou djus li
toet do clotchî po-z î mete on canon conte les avions.

I mostra si caractere raecisse å monde etir ås djeus olimpikes di Berlin e 1936
cwand i cwita l' tribune po n' nén serer l' mwin d' on noer amerikin, Jesse
Owens, k' aveut wangnî troes medayes d' ôr.



https://wa.wikipedia.org/wiki/Adjince_fo%C3%BB-govienmint

Ene Soce nén recwårlante (kel sigue, c' est S.N.R.), c' est ene trope di djins
ki s' metnut a soce, mins nén po wangnî des cwårs.

On lome afeye eto SNR des soces, nén loyeyes a des govienmints, ki boutèt po rén
pol diswalpaedje do Tîce-Monde, les Soces nén loyeyes a on govienmint (SNLG).

Li SNR est diferinne del Societé Sins No d' Djin et del Societé d' Djins
Responsåves e Pårteye ki, ambedeus, sont metowes so pî po rfé des çanses.

Ene Soce Nén Recwårlante doet aveur des statuts, ki sont-st eplaidîs å Moniteur.
Ele pout eto prinde des rîles divintrinnes.

Ene SNR est compôzêye d' ostant d' mimbes, pol moens 5, ki c' est les cis (les
cenes) k' ont payî leu scot po l' anêye. C' est les mimbes soçons. Gn è pout eto
aveur des djins ki sont mimbes, sins payî leu scot, mins pask' i soçnêynut avou
l' soce : c' est les mimbes soçneus.

Ene SNR est moennêye pa on prezidint (u ene prezidinte), onk u sacwants
vice-prezidint, on peneu (u penleu, u poite-ploume, u secretaire), et on cwårlî.
C' est les Mwaisses Moenneus (Consey d' administråcion).

Ene soce nén Recwårlante doet rapôuler ses mimbes on côp par an, en on
mwaisse-raploû. On-z î dene on rapoirt des ovraedjes et on rapoirt des contes.
Li rapoirt des contes est sometou å vôte des mimbes ki sont la. Il est aveuri pa
on aveurixheu d' conte. Les aveuris contes sont rashious å tribunå d' prumî
schalon do sidje sociå del SNR.



https://wa.wikipedia.org/wiki/Adjeyants

Èn adjeyant, (on dit eto: ome di strin), dins l' foclore del Walonreye, di
Flande et del Picårdeye, c' est des grandès posteures, k' on pormoenne avå les
voyes li djoû d' ene fiesse rilomêye dins ene metowe veye. On lzès rexhe voltî
tins des mascarådes.

Cezår cåze dedja des adjeyants dins s' live "Li guere des Gåles (tchaptrê VI). I
dit :

Dispu ls anêyes 1980, gn a todi dpus d' veyes et viyaedjes k' ont des adjeyants.
Insi, a Welin, li les 9 adjeyants n' ont stî askepyî ki dispus 1984, dispu k'
on-z a adjinçnêye on cwarmea.

Å cmince, les adjeyants estént poirtés pa les djins. Il estént fwaits d' oizires
Asteure, i sont metous so des rôletes. Et on les agritche biesmint al bole des
otos po lzès moenner d' ene plaece a l' ôte.

Les minmès uzances di pormoenner des adjeyants azès fiesses egzistêye eto el
Flande et dins l’ Bijhe di France. [primark eindhoven kleding]

L’ uzance walone s’ a epoirté el Wisconsene, påzès Walons d’ låvå. Les adjeyants
sont håynés å Belgian Day (li 21 di djulete).



https://wa.wikipedia.org/wiki/Achi

Èn aessi, c' est, so les vîs tchårs et les viyès tcheretes, on foirt fier ki
sopwate li tchessis so s' mitan, ki finixh di tchaeke costé pa ene fizêye,
eyusse ki les rowes di bwès tournèt. Les rowes avént on pô d' djeu so les
fizêyes, po diminouwer l' frotmint d' on fier so l' ôte. On n' kinoxheut nén co
les buzleures. Gn aveut don ki les rowes ki tournént, nén l' aessi.

Cwand l' trin a arivé, come citci rôléve so des rays metous a ecårtumint bén
defini, l' aessi et les deus rowes n' ont pus fwait k' ene seule pîce. L' aessi
passéve des deus costés des rowes et tournéve don avou zeles; ces dbouts la
estént raclôs dins ene boesse ki, do minme côp, sopoirtéve li tchaessis do
wagon. Ces boesses la racloyént les dbouts d' l' aessi, ki tournént so on moyou
solidåre del boesse. Ene buzleure d' on metå pus tinre s' eturcaléve etur li
rowe et l' moyou, po-z espaitchî li frotaedje do fier so fier. Li boesse ére
plinne di spesse ôle, ki bagnive dins del sitope, po-z ashûrer l' ecråxhmint do
moyou.



https://wa.wikipedia.org/wiki/Accints_walons_do_Levant

Li walon do Payis d' Lidje u walon do Levant, u Ess-walon, el diyalectolodjeye
walone, c' est l' accint walon djåzé so ene sitindêye ki va a pô près come li
province di Lidje, mins ki rprind eto sacwants viyaedjes del Bijhe del Province
do Lussimbork, åtoû del Viye Såm.

C' est onk des cwate mwaisses accints do walon avou l' walon do Coûtchant, li
walon do Mitan, et l' ci del Basse Årdene.

Li walon do levant est sovint aroyî come li stindêye k' on-z î eployive li mot
noret e 20inme sieke.

L' accint do payis d' Lidje est l' ci k' a yeu l' pus d' pwès cwand on-z a
apontyî les sistinmes d' ortografeye do walon.

Li motlî do payis d' Lidje est onk des mî raspepyîs, metans dins li motî
walon-francès da Jean Haust, k' a sovint siervou come sistinme di rfondaedje po
tos les scrijheus di ces payis la.

E 20inme sieke, gn a yeu foirt waire di tecses sicrîts dins cisse sitindêye la,
et ki notèt l' accint di leu pårler, apus ki pol Payis d' Måmdey.

Les scrijhaedjes do payis d' Lidje sont-st eto dins les pus vîs. Bråmint des
paskeyes sont scrîtes avou des accints did la (nén todi li ci di Lidje minme).
Les Noyés walons eto.

Å 20inme sieke, li fjhaedje di pîces di teyåte e walon î a stî l' pus florixhant
di tote li Walonreye. Les belès letes les pus må rprezintêyes avou l' accint
lidjwès, c' est co les romans.

Å cmince do 21inme sieke, gn a cmincî on movmint di scrijhaedje di prôze nén
racontrece avou l' accint d' Lidje, purade åtoû des rivowes Nosse lingaedje eyet
Djåzans walon.

C' est eto avou des accints do Payis d' Lidje k' i gn a yeu les prumîs
rmetaedjes e walon des Evandjîles.



https://wa.wikipedia.org/wiki/Accint_do_Levant

Li walon do Payis d' Lidje u walon do Levant, u Ess-walon, el diyalectolodjeye
walone, c' est l' accint walon djåzé so ene sitindêye ki va a pô près come li
province di Lidje, mins ki rprind eto sacwants viyaedjes del Bijhe del Province
do Lussimbork, åtoû del Viye Såm.

C' est onk des cwate mwaisses accints do walon avou l' walon do Coûtchant, li
walon do Mitan, et l' ci del Basse Årdene.

Li walon do levant est sovint aroyî come li stindêye k' on-z î eployive li mot
noret e 20inme sieke.

L' accint do payis d' Lidje est l' ci k' a yeu l' pus d' pwès cwand on-z a
apontyî les sistinmes d' ortografeye do walon.

Li motlî do payis d' Lidje est onk des mî raspepyîs, metans dins li motî
walon-francès da Jean Haust, k' a sovint siervou come sistinme di rfondaedje po
tos les scrijheus di ces payis la.

E 20inme sieke, gn a yeu foirt waire di tecses sicrîts dins cisse sitindêye la,
et ki notèt l' accint di leu pårler, apus ki pol Payis d' Måmdey.

Les scrijhaedjes do payis d' Lidje sont-st eto dins les pus vîs. Bråmint des
paskeyes sont scrîtes avou des accints did la (nén todi li ci di Lidje minme).
Les Noyés walons eto.

Å 20inme sieke, li fjhaedje di pîces di teyåte e walon î a stî l' pus florixhant
di tote li Walonreye. Les belès letes les pus må rprezintêyes avou l' accint
lidjwès, c' est co les romans.

Å cmince do 21inme sieke, gn a cmincî on movmint di scrijhaedje di prôze nén
racontrece avou l' accint d' Lidje, purade åtoû des rivowes Nosse lingaedje eyet
Djåzans walon.

C' est eto avou des accints do Payis d' Lidje k' i gn a yeu les prumîs
rmetaedjes e walon des Evandjîles.



https://wa.wikipedia.org/wiki/Acacia_karroo

On mimoza d' Espagne, c' est on bouxhon des payis del Mîtrinne Mer, avou toplin
des belès djaenès fleurs. Portant, i pout crexhe dipus d' troes metes hôt.

On s' endè sieve po decôr dins les djårdéns. Copurade pask' i sint bon cwand i
florixh. I sieve eto po fé des håyes. Et come åbe po-z aveur di l' ombrire dins
les setchs payis, ca il edeure bén l' setchresse. Ses longuès stocaessès spenes
espaitchnut les biesses del magnî.

Po dire li vraiy, c' est on bouxhon ki provént di l' Afrike nonnrece. La, il a
beacôp des ôtes uzaedjes.

Li mape mostere les payis d' provnance di l' åbe, la ki si spårdaedje est so
tote li stindowe djeyografike. Si bîce ecolodjike va do dzo d' l' Angola disk' å
Mozambike å Levant, et disk' a l' Nonne-Afrike å Sud.

Mins, ezès payis del Mîtrinne Mer, i n' est marké ki so l' aroyaedje di cwate
payis (Marok, Libeye et Tunizeye, Espagne et Portugal). Pask' i n' î a stî
planté k' e 20inme sieke, po cmincî, dins les parks des veyes et les cortis.



https://wa.wikipedia.org/wiki/Acacia_eburnea

On mimoza d' Espagne, c' est on bouxhon des payis del Mîtrinne Mer, avou toplin
des belès djaenès fleurs. Portant, i pout crexhe dipus d' troes metes hôt.

On s' endè sieve po decôr dins les djårdéns. Copurade pask' i sint bon cwand i
florixh. I sieve eto po fé des håyes. Et come åbe po-z aveur di l' ombrire dins
les setchs payis, ca il edeure bén l' setchresse. Ses longuès stocaessès spenes
espaitchnut les biesses del magnî.

Po dire li vraiy, c' est on bouxhon ki provént di l' Afrike nonnrece. La, il a
beacôp des ôtes uzaedjes.

Li mape mostere les payis d' provnance di l' åbe, la ki si spårdaedje est so
tote li stindowe djeyografike. Si bîce ecolodjike va do dzo d' l' Angola disk' å
Mozambike å Levant, et disk' a l' Nonne-Afrike å Sud.

Mins, ezès payis del Mîtrinne Mer, i n' est marké ki so l' aroyaedje di cwate
payis (Marok, Libeye et Tunizeye, Espagne et Portugal). Pask' i n' î a stî
planté k' e 20inme sieke, po cmincî, dins les parks des veyes et les cortis.



https://wa.wikipedia.org/wiki/Abr%C3%A5m_(p%C3%A5triy%C3%A5tche)

C' est lu ki diswalpa li croeyance e-n on seu Bon Diu. Adon, il est on mwaisse
persounaedje di leu rlidjon, ostant po les djwifs et les crustins ki po les
muzulmans.

Abråm ava on fi, Izåk avou s' dimeye sour Sara. Pu shijh ôtes avou ene
ôtekimere,ey aveur shijh ôtes valets. Mins après s' moirt, gn a k' Izåk k' erita
des

I dmoréve la k' c' est asteure l' Irak. Portant, ene ôte tradicion li fwait
provni d' Tourkeye.

Il ebaga pol Palestene lomêye "Payis d' Canayan". Il î ariva tot trevåtchant l'
Djourdin.

I n' est nén seur k' i cåzéve ebreu, mins c' est ci lingaedje la ki va esse
eployî pa ses dischindants.

Li Bon Diu lyi dmanda di lyi ofri s' fi Izåk. I s' aprestéve a li sgoziyî, mins
la ene andje k' ariva po lyi ratni s' coutea. Et lyi dner on berå a touwer,el
plaece.

C' est si spoûle la k' est rminmbrêye dins l' fiesse di l' ofrixhaedje
muzulmande.

Les lives do Pintateuke ont stî scrîts inte 520–320 divant Djezu-Cri. Gn aveut
ddja adon des dispetronaedjes inte les djwifs dimorés el Palestene tins del
dipoirtåcion a Babilone (i djhént ki l' payis esteut da leur, come dischindants
d' Abråm, pa Djuda), et les cis ki rivnît di l' egzil, dijhant ki tot l' payis
esteut dås efants do peupe da Moyisse.

Les muzulmans veyèt Abråm come onk des set grands profetes, inte Adam et Noyé d'
on costé, et Moyisse, Salomon, Djezus et Mawoumet di l' ôte.

Li mot Abraham est diterminant di sacwants sustantivires lomant totès sacwès,
astronomikes ou meteyos, veyåves dins l' cir.

Li Voye Sint-Djåke, nosse sitoelreye est lomêye ossu pazea d' Abraham ou lampe
d' Abraham

Li Grand Tchår, li pus cnoxhowe des stoelreyes del Dimeye Bole bijhrece est
cnoxhowe eto come li tchår d' Abraham ou tchårea d' Abraham



https://wa.wikipedia.org/wiki/Abdjad

Èn abdjade c' est on sistinme di scrijhaedje wice k' on note fok les cossounes
(al diferince d' èn alfabet wice k' on note eto les voyales); les pus cnoxhous
estant l' alfabet arabe eyet ebreu. Li no abdjade (u abjad) vént do vî ôre des
letes do scrijhaedje arabe: alef, ba, jim, dal,...

Tos les abdjades ki sont cnoxhous sont des sistinmes di scrijhaedje ahivés po
scrire on lingaedje semitike, eyet i dschindèt tos do scrijhaedje lineyaire
bijhrece. Çoula c' est paski les lingaedjes semitikes, di pal morfolodjeye di
ces lingaedjes la, n' ont sovint nén mezåjhe di noter les coûtès voyales. Li
maltès est li seu lingaedje del famile semitike ki n' si scrît nén avou èn
abdjade, mins il a eto bråmint do motî eyet del croejhete romane.

L' alfabet arabe a stî stindou avou bråmint des senes di pus po l' adapter a ds
ôtes lingaedjes, çou ki fwait ki, dins l' uzaedje k' end est fwait po ces
lingaedjes la, c' est pus èn alfabet k' èn abdjade. Pareymint, li scrijhaedje
ebreu eto note les voyales cwand il est eployî po scrire li yidish.

Li scrijhaedje tifinar esteut, dins l' vî vî tins, eployî come èn abdjade avou;
mins enute ç' a divnou èn alfabet, wice ki les voyales sont notêyes.

C' est interessant di rlever eto ki bråmint des alfabets eployîs asteure (latén,
grek, cirilike) dischindèt do scrijhaedje fenicyin, k' esteu-st èn abdjade; mins
i fourît stindous eyet adaptés po les ôtes lingaedjes eyet des senes eployîs po
noter les voyales.



https://wa.wikipedia.org/wiki/Abdelhalim_Hafid

Abdel Halim Hafez (Aabdelhalim Hafizh, en arabe عبد الحليم حافظ; Halim po les
soçons), c' esteut on rlomé tchanteu edjipsyin. Il a skepyî li 21 di djun 1929
et a morou li 30 di måss 1977.

Il ataca a fé concert diviè 1954. Li prumî côp, i s' va fé xhufler, pask' i
tchantéve des tchansons da sinne, et nén do rlomé tchanteu d' adon, Mohammed
Abdel Wahab.

I s' fijha cnoxhe avou des tchansons patriyotikes, les prumires al revolucion da
Nasser, e 1952. Ci-cial el vina schoûter mwints côps a ses concerts, li prumî
côp, la k' i passéve djusse après Oum Kalthoum.

Pu i tchanta co po-z ecoraedjî l' årmêye edjipsyinne al Crijhe di Souwez (1956).
Adonpwis e 1967, tins del guere des shijh djoûs. K' a divnu rade ene coûte
djoye, cwand les årmêyes arabes ramassît ene dispoûslêye.

Al fén, cwand les Edjipsyins rprindît l' erive levantrece do tchenå d' Souwez e
1974. Après çoula, i tchanta po-z ecoraedjî li politike di påye avou Israyel da
Sadate.

Mins li pus grosse pårt di ses tchansons, c' est des tchansons d' amour, sovint
foirt peneuses. Come d' efet, i veya voltî ene comere, mins nel pola spozer, di
cåze del famile del feye, des gros ritches do Caire.

I mora del bilarziôze, k' il aveut atrapé tot djonne tot pexhotant dins les
cropantès aiwes di s' viyaedje, et k' il a trinné tote si veye.

Il a djouwé dins 16 fimes, di 1955 a 1969. Li dierin, c' esteut "Abi foq
ech-charara" ("Popa al copete di l' åbe").



https://wa.wikipedia.org/wiki/Abdel_Aziz_Ali_Al_Rantissi

Li docteur Abdelaziz Al Rantissi (1947-2004) (عبدالعزيز الرنتيسي), fourit on
rezistant Palestinî del binde di Gaza eyet onk des askepieus do movmint radicå
Hamas.

I divna l' tchîf do movmint e 2004 divant d' esse assaziné på govienmint
d' Israyel.

Abdelaziz Al Rantissi vna-st å monde li 23 d' octôbe 1947, e viyaedje di Yebna,
metou etur Djafa eyet Ashkelon, asteure pårteye d' Israyel, tins do protectorat
britanike el contrêye, dins ene famile di nouv frés eyet deus sours. E 1948,
l' askepiaedje di l' Estat d' Israyel oblidje oblidje bråmint d' palestinîs a
cwiter leus viyaedjes; c' est insi k' Al Rantissi, adon on påpåd d' shijh moes
s' eva avou s' famile pol binde di Gaza, dins l' camp d' refudjîs d' Xhan
Younisse.

E 1965, i finixhe ses umanités eyet va studyî l' medcene pediatrike a
l' univiersité d' Alegzandreye, e l' Edjipe.

I rvént el binde di Gaza e 1972 eyet cmince a-z ovrer come medcén a l' ospitå
Nasser di Xhan Younisse, eyet dvént mimbe di sacwantès soces medicåles del binde
di Gaza, come li Soce Medicåle Arabe di Gaza eyet li Societé do Rodje Crexhant
Palestinî. Il ovra-st eto come professeu dins l' faculté d' medcene di
l' univiersité islamike di Gaza a pårti d' 1978, date d' askepiaedje di
l' univiersité. E 1983 Al Rantissi a stî tapé a l' ouxh di l' ospitå Nasser pa
l' årmêye d' ocupåcion israyelyinne, pask' i rfuzéve di payi ses tayes a
Israyel. Il a stî aresté sacwants côps.

E 1987 il askepia, avou ds ôtes mimbes des Frés Moslimîs del binde di Gaza, li
Movmint del Rezistance Islamike (Hamasse). E 1988 i fourit egayolé po deus ans
et dmey cåze di ses activités siconte di l' ocupåcion, eyet co po èn an e 1990.

Li 17 di decimbe 1992 i fourit emey 400 activisses banis pa l' årmêye
israyelyinne, eyet tapé d' l' ôte costé del frontire avou l' Liban; cwand i
rintra l' årmêye d' ocupåcion l' aresta do côp eyet l' codåna al prijhon disk' a
1997.

I n' fourit nén aresté fok des israyelîs; eto l' Otorité Palestinyinne l' aresta
e 1999.

I passa nouv ans e prijhon å totå. e 1997 il a stî dins l' minme celule k' Ahmed
Yassin.

Li 10 di djun 2003, i sorvica a ene saye del touwer, la k' l' årmêye
israyelyinne evoya des missiles so s' vweteure.

Li 24 di måss 2004, après l' assazinat di Cheixh Yassine, li tchîf do Hamasse el
binde di Gaza, Al Rantissi divna l' novea Kimandeu Djenerå do movmint, divant
d' esse touwé a s' toû li 17 d' avri pa ene atake d' elicoptere israyelyinne ki
zingla eto deus ôtès djins.

Li no di s' successeu come tchîf do Hamasse a stî wårdé scret po-z espaitchî
k' i n' soeye eto assaziné på govientmint israyelyin.



https://wa.wikipedia.org/wiki/Abdel_Aziz_Al_Rantissi

Li docteur Abdelaziz Al Rantissi (1947-2004) (عبدالعزيز الرنتيسي), fourit on
rezistant Palestinî del binde di Gaza eyet onk des askepieus do movmint radicå
Hamas.

I divna l' tchîf do movmint e 2004 divant d' esse assaziné på govienmint
d' Israyel.

Abdelaziz Al Rantissi vna-st å monde li 23 d' octôbe 1947, e viyaedje di Yebna,
metou etur Djafa eyet Ashkelon, asteure pårteye d' Israyel, tins do protectorat
britanike el contrêye, dins ene famile di nouv frés eyet deus sours. E 1948,
l' askepiaedje di l' Estat d' Israyel oblidje oblidje bråmint d' palestinîs a
cwiter leus viyaedjes; c' est insi k' Al Rantissi, adon on påpåd d' shijh moes
s' eva avou s' famile pol binde di Gaza, dins l' camp d' refudjîs d' Xhan
Younisse.

E 1965, i finixhe ses umanités eyet va studyî l' medcene pediatrike a
l' univiersité d' Alegzandreye, e l' Edjipe.

I rvént el binde di Gaza e 1972 eyet cmince a-z ovrer come medcén a l' ospitå
Nasser di Xhan Younisse, eyet dvént mimbe di sacwantès soces medicåles del binde
di Gaza, come li Soce Medicåle Arabe di Gaza eyet li Societé do Rodje Crexhant
Palestinî. Il ovra-st eto come professeu dins l' faculté d' medcene di
l' univiersité islamike di Gaza a pårti d' 1978, date d' askepiaedje di
l' univiersité. E 1983 Al Rantissi a stî tapé a l' ouxh di l' ospitå Nasser pa
l' årmêye d' ocupåcion israyelyinne, pask' i rfuzéve di payi ses tayes a
Israyel. Il a stî aresté sacwants côps.

E 1987 il askepia, avou ds ôtes mimbes des Frés Moslimîs del binde di Gaza, li
Movmint del Rezistance Islamike (Hamasse). E 1988 i fourit egayolé po deus ans
et dmey cåze di ses activités siconte di l' ocupåcion, eyet co po èn an e 1990.

Li 17 di decimbe 1992 i fourit emey 400 activisses banis pa l' årmêye
israyelyinne, eyet tapé d' l' ôte costé del frontire avou l' Liban; cwand i
rintra l' årmêye d' ocupåcion l' aresta do côp eyet l' codåna al prijhon disk' a
1997.

I n' fourit nén aresté fok des israyelîs; eto l' Otorité Palestinyinne l' aresta
e 1999.

I passa nouv ans e prijhon å totå. e 1997 il a stî dins l' minme celule k' Ahmed
Yassin.

Li 10 di djun 2003, i sorvica a ene saye del touwer, la k' l' årmêye
israyelyinne evoya des missiles so s' vweteure.

Li 24 di måss 2004, après l' assazinat di Cheixh Yassine, li tchîf do Hamasse el
binde di Gaza, Al Rantissi divna l' novea Kimandeu Djenerå do movmint, divant
d' esse touwé a s' toû li 17 d' avri pa ene atake d' elicoptere israyelyinne ki
zingla eto deus ôtès djins.

Li no di s' successeu come tchîf do Hamasse a stî wårdé scret po-z espaitchî
k' i n' soeye eto assaziné på govientmint israyelyin.



https://wa.wikipedia.org/wiki/Aban%C3%A9

Ene fondreye (on dit eto on fondrî), c' est on grand trô, pus lådje ki fond, et
avou des boirds a môde di falijhea, schavé pa l' aiwe di plouve dins des plaeces
castinnixheuses.

Les fondreyes ont stî lomêyes "abannet" e francès d' Beldjike des djeyologues di
ç' payis la, a cåze d' ene flotche dins l' lijhaedje d' ene mape, pa J. Rahir;
li mot vleut dire ebané bwès, on bwès metou a costé des fondreyes di Nîme.

Les fondreyes sont foirt corantes dins l' payis d' Couvén et Virwinvå. I s' ont
fwait å terciåre. Adon, li payis esteut covrou d' såvlon, vinou avou l' mer. Les
plouves ont passé houte do såvlon et cmagnî les rotches castinnixheuses. A des
plaeces k' i gn a, li plafond etir d' on cåvlaedje a wagué djus, tot wårdant les
såvlons avou bråmint do minrê d' fier divins. Ces minires la ont stî spoujheyes
poy k' on-z a saetchî å fier dispu l' vî vî tins.

Dins ene modêye del fåve di l' araedjî tchesseu, li signeur di Viepe, po
pûnicion d' aveur tchessî l' djoû des åmes, toume dins ene fondreye avou si
tchvå et ses tchéns.

Les plouves dismantchèt li gåz carbonike di l' air, et epoirtèt dins tere do
seur carbonike (H2CO3). Sol castinne, ci seur la atake li tchåsse (CaO), po dner
do carbonate di tchåsse (CaCo3), li soûmint des rotches castinnixheuses. Les
deus ôtes prodûts di ç' reyaccion tchimike la sont l' aiwe, ki court evoye, et
l' gaz carbonike, ki si svinte). Eto, li castinne si ctrawe, come on froumadje
di Swisse. Si l' aiwe rescontere ene voenne del limonite (FeO), ça dene do
carbonate di fier (FeCo3).

Cwand l' tere dizotrinne fourit griblêye di trôs, ezès trevéns do sgondaire, li
tcherwåve tere a croûlé djus, et askepyî l' fondreye. Sovint, on-z î trovéve des
minrês, aprume do fier. Pus tård, des trevéns tierçaires, les fondrîs s' ont
rimpli avou do såvlon ki shofléve do boird del mer (ki n' esteut nén lon).

Eto, do tins des Ancyins Bedjes, on-z î a saetchî å fier, å såvlon, et a l'
årzeye, et î astaler des bas-forneas. Dins les fondreyes, gn a veut todi bråmint
des craheas d' Sarazin.



https://wa.wikipedia.org/wiki/Ab%C3%A9_Pietkin

Nicolas Pietkin a skepyî e 1849 ey a morou e 1921. C' esteut on scrijheu et on
studieu do walon. C' est lu k' a-st enondé li disfindaedje do walon (et do
francès) el Walonreye Prûsyinne, siconte do Kulturkampf.

E 1898, il enonde les Måmdiyins a askepyî li Club Walon. Si no d' pene å Club,
c' esteut Fré Antoenne (Fré Antône), mins i sinéve å pus sovint ses scrîts "Club
Walon" u n' nén siner do tot, di cåze del hagnûlisté do govienmint prûsyin
siconte del tuzance walone.

Insi, i va scrire des viyès tchansons foclorikes bråmint e walon ("Ronde del
Sint-Djhan", "Li ptite mazete"). Mågré k' i n' mete nén s' no, c' est bråmint li
k' a adjinçné in live di tchansons siné Olivier Lebierre «Li lire måmdiyinne»",
eplaideyes e 1901. Eto des tchansons ene miete politikes. Li pus cnoxhowe est
kécfeye : "C' est des canayes, fré Hinri". C' est eto lu l' oteur avou Guillaume
Boket di "Todi walon", l' ime del Walonreye prûsyinne.

Aveut-st apontyî on sistinne d' ôrtografeye do walon måmdiyin (Système d'
orthographe pour le wallon malmédien (1899).

E 1904, Pietkin sicrît on live e francès : La germanisation de la Walonnie
prussienne. Avou ç' live la, on pout dire k' il a fwait del sociolinwince divant
l' lete.

On lyi a fwait on monumint a Zôrbrôte, e 1926. Mins ci-cial fourit avaedjî e
1940 pås Nazis, pu rbasti e 1957.

Dispu 2000, li biblioteke do Club walon d' Måmdey poite si no. Gn a eto ene rowe
a s' no a Zôrbrôte et a Lidje.

Cwand a yeu stî lomé priyesse e 1875, Cola Pietkin va bouter foû payis, po s'
houwer erî del politike oficire. Il ala ezès Bas-Payis.



https://wa.wikipedia.org/wiki/Aachen

Åxhe (a Ôvifa, Aîs´, de: Aachen , nl: Aken , fr: Aix-la-Chapelle), c' est ene
veye almande di l' Estat di Renaneye-Wesfaleye, nén lon erî d' Lidje, et co pus
près d' Neyåw.

Åxhe est cnoxhowe dispoy lontins. Les Celes et poy les Romins s' ont interessé a
ses sourdants di tchôde aiwe. On-z a trové les dmanants des bagns d' on camp
militåre romin do 1î seke.

Li rwè franc Pepin l' Peuket î fjha basti on tchestea. Li prumî papîscrît ki
cåze del veye (e 765) el lome Aquis villa.

Tchårlumagne, li fi da Pepin, passéve voltî les iviers låvå, po profiter des
sourdants di tchôde aiwe. Il î bastixha on palå, et î mora e 814. Si tombe s' î
trove co. Li palå da Tchårlumagne fourit pus tård rifwait e-n ene catedråle, ki
serè 400 ans å lon li pus grande catedråle å Nôr des Apes. Elle a stî rclamêye
patrimoenne di l' umanité pa l' UNESCO.

E 936, Oto I fourit coroné a Åxhe, et po les 600 ans ki shuront, tos les
Impreurs do Sint Impire Djermanike î seront coronés, disk' a Ferdinand I e 1536.
El Moyinådje, Åxhe esteut-st ene des pus grandès veyes di l' Impire, mins si
pwès discrexhrè après.

Tins del deujhinme guere daegnrece li veye a-st avou vormint des distrujhaedjes
påzès bombårdumints; ele fourit eto li prumire veye d' Almagne a-z esse liberêye
(evayeye) påzès Aloyîs, li 21 d' octôbe 1944.



https://wa.wikipedia.org/wiki/ABN

Li neyerlandès, c' est l' lomaedje des lingaedjes tîxhons do boird del Mer do
Nôr, hoûte del Frize et disk' a Dunkere.

Li neyerlandès djenerå (N.Dj., e neyerlandès Algemeen Nederlands u A.N.), c' est
on rfondou lingaedje k' a stî adjinçné pås Flaminds, Braibonîs tîxhwès-cåzants
et Holandès a cmincî do 15inme sieke. L' ortografeye d' asteure kiminça a-z esse
ehåyeye e 1849. Ey esse acceptêye come "bon scrijhaedje" del langue e 1864 el
Beldjike ey e 1883 ezès Bas Payis.

Li "neyerlandès djenerå" n' a stî ricnoxhou come lingaedje oficir el Beldjike k'
pårti di 1878 (lwè De Laet), 1883 (lwè De Vigne-Coremans) et 1898 (lwè d'
ewalisté). Cicial n' a stî possibe k' après on fel boutaedje do Mouvmint
flamind.

Li "neyerlandès djenerå" pout esse loukî come li prumî lingaedje oficir ki vént
tot droet do vî francike.

Les pårlers des payis metou atok del Mer do Nôr estént lomés e latén del
Moyinådje "theodiscus" k' a dné les mots locås "dietsch" u "duutsch" (tîxhwès),
et l' mot inglès "dutch". 

Do tins des Bas Payis borguignons, les djins d' avår la volît lomer leu
lingaedje diferinnmint do "hôt almand" (Hoch Deutsch). Did la li mot
"nederduytsch", pu, po mostrer l' diferince avou l' plat almand, "Nederlandsch"
(sicrît pol prumî côp e 1482).

A pårti del fén do 19inme siecle, po fé del reclame disconte di l' idêye tot
fwaite ki l' flamind esteut grossir, on l' loma : "Algemeen Beschaafd
Nederlands" ("A.B.N.", neyerlandès djenerå poli). On n' a leyî tchaire li
"Beschaafd" ki dins les anêyes 1970, po n' ritni ki l' alomåcion Algemeen
Nederlands (A.N., neyerlandès djenerå).

E walon, il est purade lomé "tîxhwès", did la les nos d' plaece "tîxhwès Payis"
(sipotchî e "tchèpayis'").

Do trevén do Redjime holandès, il est lomé "holandès", diferin do flamind come
li scrît C.N. Simonon dins s' boket "Li langue nåcionåle :

Avou li ricnoxhance do neyerlanfès come langue oficire el Beldjike al fén do
19inme s., on l' va aprinde dins les scoles. Mins adon, il est lomé "flamind".
Insi, li tite d' ene rîlêye d' årtikes sol croejhete walone da Lucien Léonard
parexhous e 1963 & 1966 dins les Cahiers wallons fourit

On n' trove li mot walon "neyerlandès" k' e 1985, dizo l' cogne "néèrlandès"
dins li gazete e walon "Noveles des Walons Scrijheus d' après l' Ban-Bwès", foû
del pene da Roger Viroux".

Li rfondowe "neyerlandès" avou ristopaedje di l' ahiket, a stî atåvlêye pås
rfondeus. Mins on l' lome co todi pa des côps rifondou flamind, å rgår do
"rfondou walon".

Li moyén neyerlandès, c' esteut li vî lingaedje sicrît el Holande ey el Flande.
Mins i fourit foirt abandné el Flande do tins des Bas Payis espagnols pu
otrichyins et do redjime francès.

Come rifondou lingaedje, il a stî diswalpé a pårti do 13inme sieke, avou les
scrijhaedjes da Jacob van Maerlant, inte di zels "Van den Vos Reynaerde" u
"Rijnart de Vos" (Rinåd, li rnåd, ene ridoblete), ki rprind des fåves do vî vî
tins so tinme do rnåd ki vout esse pus malén k' els ôtes, mins k' est todi
groujhî. Li "neyerlandès" d' adon saetche purade do flamind, ca c' est Brudje k'
st l' mwaisse veye economike do cotoû.

Avou l' askepiaedje des Bas Payis borguignon, Brussele et Lovén vont divni pus
rlomêyes. Adon, les traits do tîxhwès braibonî vont amoussî dins li scrît
"neyerlandès" (miråke "Mariken van Nieumeghem").

E 16inme sieke, gn a l' guere inte les Bas Payis espagnols et l' novele
Republike des Bas Payis ki vneut di si cvierser å protestantisse. Bråmint des
ritches martchands et cotuzeus del Flande et do Braibant si vnît astaler a
Misterdam. C' est vaila kel neyerlandès come on li cnoxhe asteure va vormint
askepyî. Come po l' almand, onk des lives ki va moenner a l' unité do
scrijhaedje serè ene Bibe li "Statenbijbel" ratournêye do l' ebreu et do grek,
et cmandêye des "Estats djenerås", li pus hôte instance administrative del
Holande. Ele fourit-st eplaideye a Leyde e 1637. Mins ci scrît neyerlandès la ni
si spårdeut ki sol Holande, et nén sol Flande d' asteure.

Li Holande et l' Flande d' asteure ni fourît rashonnêyes ki tins do Rweyåme Uni
des Bas Payis (1816-1830). Adon, li "holandès" divna li lingaedje administratif
di tot l' payis. Mins les "Bedjes" ni l' acceptît nén, çou ki moenna al
Revolucion bedje.

Les prumîs govienmints del Beldjike ni (ri)cnoxhît nén li neyerlandès come on
rfondou lingaedje. C' est l' atuze di diyalekes ki s' aplikéve a tos les
lingaedjes do payis del Beldjike. Li 26 di nôvimbe 1894, on djåze e neyerlandès
pol prumî côp e Pårlumint bedje.  E 1895, li deputé Schinler va responde e walon
å Pårlumint, mins c' est po dmostrer... k' i n' î fåreut nén cåzer e "flamind".
Ci n' est k' après li "lwè d' ewalisté" (1898) k' on-z apolou rinde djustice e
neyerlandès el Beldjike.

Adon, li rfondaedje pout felmint avancî. Les rfondeus ont bouté disk' aviè 1950.
Après, gn a yeu sacwantès refômes di l' ortografeye, li dierinne dins les anêyes
2000. Li grand motî do neyerlandès, kimincî al fén do 19inme sieke, avou des
subzides di l' Estat bedje, n' a vudî ki dins les anêyes 1990.

Li neyerlandès est onk des pus vayants lin gaedjes so l' eciclopedeye Wikipedia.



https://wa.wikipedia.org/wiki/A._de_Saint-Exupery

Antoine Marie Roger de Saint-Exupéry ; (29 di djun 1900, Lyon - 31 di djulete
1944 disparexhou e vol).

Assaetchî pa l' etrindjir, l' avinteure et tot çk' est bén å lon, i cwereut
dispoy k' il esteut ptit a schaper evoye foû di s' milieu d' aristocrates. Il
aveut mopliyî les defis, come l' aviåcion, cultivé les copinaedjes les pus
improbåbes — si meyeu soçon, Léon Werth, esteut comunisse —, et sayî d'
aprivwezer des såvadjès biesses : rinåd des såvlons, gazele, cameleyon, djonne
di foke, puma, djonne di liyon, k' il ebarkéve pa des côps dins si avion, ås
grands rgrets di ses mecanicyins — onk di ces-ci finirè a l' ospitå, après l'
saye d' aprivwezaedje do liyon.

Il a stî onk des pionîs di l' aviåcion poståle. Il a d' abôrd ovré po l'
Areyopoståle, so des vols inte Toulouze et Dakar (Senegal), tins k' i scrijheut
s' prumî live, L' Aviateur. E 1928, il a publiyî Courier do Sud tins k' i voléve
inte Cazablanca et Dakar. E 1931, il a fwait parexhe Vol di Nute, çou ki lyi
vala l' pris Fémina.

I continouwa d' voler (e l' Afrike eyet l' Amerike nonnrece) disk' å cmince del
guere.

Li 11 d' avri 1931, i maria Consuelo Suncin Sandoval de Gómez, ene årtisse et
scrijheuse salvadoryinne k' a stî l' modèle po l' capricieuse et fråjhûle rôze
dins Li Ptit Prince. Traze ans å lon, il iront di crijhe di djalozreye e crijhe
di djalozreye (a deus rprijhes, ele vole a si scours après des teribes
accidints) todi inte deus apårtumints, deus otels, a Paris, a Cazablanca, etc..

En 1940 dispoy Noû York, i fwait tot çk' i pout po l' ritrover å fén fond do
Luberon, dou çk' ele s' aveut stî refudjî dins ene cominålté d' årtisses, et
eploye sins vergougne les rlåcions avou l' Govienmint d' Vichy da Nelly de Vogüé
po l' fé passer en Amerike, dou çk' i si rabiboxhront.

E 1943 i s' egadje po s' bate ås costés des Aloyîs, dins èn escadron båzé a
Borgo e Corse.

Si Lightning P-38 tome dins l' Mîtrinne Mer so l' tins k' i fjheut si dierinne
mission di ricnoxhance so l' Provance . Des bokets di si avion ont stî rtrovés e
2000 et pår ricnoxhous come estant l' sinne li 7 d' avri 2004 gråce a si limero
di sereye. Il ont permetou di saveur ki l' accidinth s' a passé addé l' iye do
Frioul, a costé di Marseye.

S' i n' est nén pår otobiyografike, l' ovraedje k' i fwait est foirt inspiré di
s' veye di pilote di l' Areyopoståle, a pårt po «Li Ptit Prince» — surmint si
succès li pus populaire — k' est purade on conte powetike.

Li live a stî edité a Noû York e 1943 et, po des råjhons tecnikes, les « coleurs
a l' aiwe di l' oteur » metowes dins les modêyes francesses ki ont shû n' estént
ki des rtramaedjes di l' edicion amerikinne, çou ki vout dire k' on pierdeut
bråmint del cwålité. D' ostant pus ki, sacwants dessins avént stî rcandjîs. L'
edicion Folio k' a parexhou dierinnmint a stî metans li prumire a mostrer des
ilustråcions ki respectént li prumire edicion, di bén meyeuse cwålité tecnike et
årtistike mågré on format pus ptit (les tecnikes d' impression åyant fwait des
progrès dispoy 1943).



https://wa.wikipedia.org/wiki/A._Vermer

Augustin Vermer (e walon Gustin Vermer) a skepyî a Biarin li 10 di djulete 1817
ey î a morou li 28 di may 1907.

I scrijha des arimeas e walon : des fåves di djåzantès biesses, des tchansons et
des couyonådes. Il ont stî eplaidîs pa Wesmael-Charlier a Nameur e 1905, sol
titraedje : Poésies du Docteur Vermer. Il ont stî replaidîs dins on cayé walon e
1967 (l° 2).

Riprins dins l' grosse antolodjeye da Piron (flotchreçmint, sol no di Auguste
Vermer).

Les deus pus cnoxhowes paskeyes sont seurmint "Li comunisse" la k' on pere
fåminwès djåze e walon avou s' fi ki rvént d' Paris et ki lyi respon e francès.
Ci-cial disfind l' comunisse, et l' pere lyi mostere ki ça n' pout roter.

Adonpwis, ene tchanson "les mizeres do medcén", la k' i raconte li veye d' on
medcén d' campagne dins des pôves payis (parume l' Årdene, après l' aiwe di
Smwès) e 19inme sieke. Todi dins l' minme trepådje, l' arimea "li wachotaedje"
est eto foirt kinoxhou.

Come di djusse, Gustin Vemer a cpôtyî l' pene po ratourner les fåves da
Lafontinne come :

Dabôrd ki les fåves da Gustin Vermer e francès ni sont ki "oniesmint halif
halof" (Maurice Piron) , ses paskeyes e walon fijhît d' lu onk des meyeus
scrijheus di s’ tins. 

Houte di çoula, ses scrijhaedjes, contes, fåves, tchansons, sont-st on vicant
temoennaedje so çou k’ esteut l’ vicåreye e l’ Fåmene å mitan do dijh-nouvinme
sieke. Prindans po egzimpe "li comunisse" et nos sårans çou les djins del
campagne pinsît des novelès idêyes. 

"Augustin Vermer" prezinté pa Jean-Pierre Dumont dins Li Rantoele l° 45 (bontins
2008) (aberwetåve)



https://wa.wikipedia.org/wiki/A._Carlier

Arile Carlier a skepyî li 26 d' octôbe 1887 å Moncea et mori a Tchålerwè li 17
di may 1963.

C' esteut on scrijheu e walon et on rcwereu sol walon, mins eto on bouteu
politike pol dislaxhaedje del Walonreye.

A 15 ans, i scrijheut ddja des contes e walon, estant co a l' atenêye, et les fé
rexhe dins li Tonea d' Tchålerwè, so l' no d' pene di Lyra do Moncea (Lyra du
Moncha). Mins, ddja adon, i va eplaidî lu-minme ene pitite gazete e walon l'
Arozoe (l' arozwè).

Pus tård, i va l' ULB et awè s' rôlea di docteur e droet (1911). I fwait si
stadje d' avocåt dé Jules Destrée (1911-1914). So ç' tins la, i cacha après les
mots walons a Måtche-dilé-Scåssene, copurade les cis des carioteus, et-z eplaidî
Glossaire de Marche-lez-Ecaussines (rahouca "O51" dins l' djivêye des motîs do
walon).

Après, i scrirè e walon dins l' Tonea, dins l' Cok d' Awousse et dins l' Houlåd,
la k' i sinéve El Machinisse.

Il a scrît eto e francès sol walon so les vîs cayets, les nos d' djins et
l'istwere des belès letes e walon.

So tote si veye, i n' a nén låtchî do ramexhner des mots walons so tot l'
Coûtchant walon. Ci n' est k' après s' moirt k' i fourît relîs et arindjîs pa
Willy Bal po divni li Dictionnaire de l' Ouest-wallon.

E 1919, il est ametou al coû d' assijhes di Nameur, po-z aveur sitî fonccionaire
dizo l' redjime di schåyaedje administratif del Beldjike pa les Almands. I serè
onk des råles a-z awè on non-leu.

A pårti di 1934, i sotént l' abé Mahieu k' est e margaye avou les evekes.
Ambedeus, il ahivèt li Soce Istorike pol Disfinse et l' Conoxhance del Walonreye
(1938), ki dvénrè l' Institut Destrée (1960).

Tins del guere di 40, i s' egadje el «Walonreye Libe», on mouvmint clandestin.
Il est ramassé e moes d' awousse 1941, et evoyî el prijhon e l' Almagne disk' å
moes d' awousse 1943.

Carlier esteut po l' otonomeye del Walonreye, ey eto po tos les dislaxhiveus
mouvmints ki lûtént po l' indepindance.



https://wa.wikipedia.org/wiki/40_molons

Li Soce "Moncrabeau" ou Les Cwarante Molons (Quarante Molons), c' est ene soce
di bénfjhance di Nameur.

Li soce fout metowe so pî oficirmint li 27 di setimbe 1843 a Nameur pa Nicolas
Bosret, Charles Wérotte, Philippe Lagrange et Julien Colson, a pårti del
Cofréreye des Minteus.

Li no "Moncrabeau" vént d' on viyaedje di Gascogne, la k' gn aveut eto ene
cofrereye di minteus.

Ele a stî rlomêye "les 40 Molons°", ca les molons sont come les Namurwès :
londjins.

Les prumîs Molons n' ont nén meskeyou leus foices po fé rviker li lingaedje
walon a Nameur.

Ås fiesses, les Molons si mostrèt so on tchår avou des droles d' instrumints d'
muzike, mins sovint avou ene flûte a l' agnon padrî ki les fwait roter.

Disk' å djoû d' ouy, il adjinçnèt, ås Fiesses del Walonreye, ene bate di mintes.
Li wangnant est lomé li "Rwè des Minteus" po èn an. Charles Massaux a wangnî l'
bate sacwants côps.

Les bate di mintes et l' siermint des Molons si dveut fé e walon. Mins il
acceptèt eto l' francès.

Bosret di s' no d' famile : live da Joëlle Spierkel ki raconte l' askepiaedje
des «Cwarante Molons».



https://wa.wikipedia.org/wiki/3e_djin_do_singul%C3%AE

El riwaitant u li rwaitante, ezès codjowaedjes do walon, c' est l' 3inme djin do
singulî.

Pol cawete des rwaitants di l' indicatif prezintrece, on-z a ritnou deus cawetes
di codjowaedje, ki rascovrèt les cénk mwaissès disfondowes k' i gn a el
Walonreye. Metans, pol viebe bouter:

ki rprezinte li pus lådje oyowe, modele finixhant e voyale (disfondowes: -èt,
-ant, -at).

ki rprezinte ene ôte codjowaedje, foirt tipike, et k' est eployî a Nameur et
Tchålerwè, modele avou on stitchî N divant ene finåle e voyale (disfondowes:
-nut, -nèt).

Li suddjonctif prezintrece si fwait tot radjoutant ene deujhinme cawete -xhe ås
cawetes di l' indicatif prezintrece. Les T d' croejhete et l' accint sol droete
tcheynut. On-z årè:

A noter eto ki, po les råles viebes k' i gn a avou troes bodjes (come vini), les
fômes avou -nut/-nuxhe eployèt li troejhinme bodje (eto eployeye po les troes
prumirès djins do suddjonctif): dji vén, nos vnans, i vnèt, i vegnnut; ki dji
vegne, ki nos vnanxhe, k' i vnexhe, k' i vegnnuxhe.



https://wa.wikipedia.org/wiki/2inme_guere_daegnrece

Li guere di 1940-1945, k' on lome eto li guere di cwarante, u li deujhinme guere
daegnrece, c' est ene guere k' a cmincî li 1î d' setimbe 1939 cwand l' Almagne a
abroké sol Pologne.

El Beldjike kiminça adon çou k' on loma "li drole di guere" : on ratindeut k'
les Almands arivénxhe, avou l' idêye k' on lzî fotreut ene rude petêye, copurade
avou les fôrts do payis d' Lidje. "Ében-Emael : imprenable !" ("Ebem-Emål,
impossibe del prinde !"), end alént i les oficîs.

El Walonreye, elle a cmincî li 10 di may 1940, on vinrdi d' Pintcosse. C' est l'
kiminçmint del campagne des 18 djoûs, ki s' atcheva, dabôrd, li 28 di may.

Li dierin ratacaedje des Almands Ofinsive da Von Rundstedt, fourit laide pol
Walonreye.

Li guere di 40 fourit tote fwaite li 9 di may 1945, cwand l' Almagne sina si
rindaedje (mins ezès payis occidintås on fiestixh purade li 8 di may, la ki l'
rindaedje a stî siné avou ls aloyîs).

Dins ses cåzes, et dins ses bateus, li guere di 1940-1945 est raloyeye al guere
1914-1918. Inte les deus, c' est çou k' on lome l' Eter-deus-gueres.

Gn ourit 70.000 Bedjes prijhnîs d' guere, et ladvins, 67.500 Walons. Les Almands
avént-st enondé ene politike raecisse, tot fjhant bebele ås Flaminds k' avént on
lingaedje pus addé l' almand.

Bråmint des omes divént aler ovrer dins les oujhenes e l' Almagne, ça s' loméve
li Werbestele.

Li 18 di may 1940, les payis redîmés sont anecsés pa l' Almagne. Les djonnes d'
avår la, inte di zels les djins di l' ancyinne Walonreye prûsyinne divèt moussî
dins l' årmêye almande.



https://wa.wikipedia.org/wiki/%E2%B5%9C%E2%B5%89%E2%B4%BC%E2%B5%89%E2%B5%8F%E2%B4%B0%E2%B5%96%E2%B5%9C

Li scrijha tifinar (ⵜⵉⴼⵉⵏⴰⵖⵜ, tifinaght, en amazir) , c' est en alfabet speciål
po scrire les lingaedjes amazir u berbere.

Ci scrijhaedje la a stî eployî pås Touwaregs dispoy pus d' 2.500 ans. Il est co
pratiké asteure e Tchad ey e Nidjer, la k' ene pitite gazete culturele est
eplaidêye mitan e francès, mitan e tifinar.

Divant l' 3inme sieke il esteut pus lådje sipårdou, ey eployî pa tos les
Berberes so tote l' Afrike bijhrece, disk' ås Iyes Canareyes.

Å Marok, il esta ricnoxhou come alfabet po raprinde l' amazir dins les scoles e
2002.

L' alfabet tifinagh fourit-st ecôdé dins unicôde å mitan d' l' anêye 2004, dins
l' espåce d' ecôdaedje U+2D30—U+2D7F.

Les prumirès modêyes do scrijhaedje, k' on lome sicrijhaedje libike, ont
aparexhou å 6inme sieke divant Djezus-Cri. Toplin des sincieus pinsèt ki les
tifinars ont, come tos les ôtes alfabets di ces payis la, leu sourdant dins l'
alfabet fenicyin; mins i n' sont nén tertos d' acoird. End a ki pinsèt ki les
tifinars pôrént aveur copyî l' alfabet des fenicyins eyet co èn ôte sicrijhaedje
diferin. Ou co des cis ki pinsèt ki ça pôreut esse ene edvincion pår berbere et
k' i n' årént prin des Fenicyins fok l' ôre alfabetike. Po les cis ki pinsèt ki
ça åreut stî rcopyî des Fenicyins, l' etimolodjeye di tifinagh (k' est on
pluriyal), ça sereut les (letes) fenicyinnes.

Li cogne coûtchantrece a stî eployeye åd dilong del Mîtrinne Mer a pårti del
Cabileye disk' å Marok eyet les Iyes Canareyes, dismetant kel cogne ponantrece a
stî eployeye dins l' Constantinwès, en Aurès, ey el Tunizeye.

I gn a kel cogne ponantrece k' a stî dichifrêye pol moumint, plamor k' i gn a
bråmint di tecses bilinwes punike-libike. On cnoxhe li valixhance di 22 senes so
24.

Les tifinar do Sara, eto lomés libico-berbere ou co vî touwareg sont l' etape
shuvante do scrijhaedje. I gn a sacwants senes di pus, etur zels on trait d'
astampé po noter ene voyale /a/ al fén des mots.

C' est li scrijhaedje eployî co asteure påzès Touwaregs. I gn a des diferinces
dins les valixhances des letes, ki corespondèt åzès diferinces fonetikes inte
les diferins diyalekes, eyet kékès variantes di cogne, mins nouv côps so dijh,
c' est l' minme sistinme eployî totavå, eyet les cis ki savèt lére etindèt
åjheymint les tecses sicrîts dins èn ôte pårler touwareg.

Al fén des anêyes 1960 l' Academeye Berbere va diswalper on scrijhaedje pol
lingaedje berbere, a pårti des tifinars touwaregs tot radjoutant sacwantès
letes. I fourît spårdous emey les vicantisses del tuzance berbere, å Marok eyet
l' Aldjereye, et co emey les abagués e l' Urope (copurade a Paris).

A pårti del modêye 4.10 d' Unicôde, les tifinars sont-st ecôdés dans l'
fortchete di U+2D30 a U+2D7F.

I gn a-st avou des grandès bates po saveur ké scrijhaedje eployî; d' on costé
les wårdiveus ki vlént eployî l' alfabet arabe, come on a todi fwait dispoy la
ddja sacwants siekes, eyet les modierniveus ki volént eployî èn alfabet latén
ene miete candjî, paski, sapinse zels, on n' pôreut viker l' modienté k' avou
cist alfabet la. Å Marok, l' IRCAM a tchoezi ene troejhinme voye, li cene
purmint amazire des (noû-)tifinars. L' alfabet tifinar eployî å Marok a stî
normålijhî, eyet les tifinars (ossu bén les cis d' l' IRCAM, ki les letes
touwaregues eyet les ôtes noû-tifinars) ecodés dins unicôde å mitan d' l' anêye
2004, dins l' espåce d' ecôdaedje U+2D30—U+2D7F. Çoula drova grand å lådje les
ouxhs del modiernité po ci vî scrijhaedje la.

E l' anêye di scoles 2004-2005, bråmint des scoles di l' Estat l' acsegnnut, et
gn a des lives po fé. Les djins n' ont waire trové a rdire. I pinsèt ki li
scrijha di l' amazir a todi stî insi, a môde d' on "scrijhaedje chinwès". Les
tchinnes di tévé do payis ont sovint mostré des rpoirtaedjes la k' les scolîs et
scolresses sicrijhnut eyet prononcî des mots en amazir.

Dispu 2010, bråmint des scoles do Marok ont ene plake d' intrêye e tifinar,
ostant ezès payis arabe-cåzants ki dins les contrêyes djåzant l' amazir. Toplin
des institucions nåcionåles, des emissions d' tévé, evnd. ont-st on sortite e
tifinar.

Les tifinars touwaregs sont eployîs co e Tchad ey e Nidjer, la k' ene pitite
gazete culturele est eplaidêye mitan e francès, mitan e tifinar. Mins, al
diferince di çou k' si fwait asteure å Marok, i n' a nén di scolaedje, eyet pô
d' djins el savèt scrire (sovint d' pus d' femes ki d' ômes, ki ces cis scrijhèt
pus voltî en arabe)



https://wa.wikipedia.org/wiki/%D9%84%D9%85%D8%BA%D8%B1%D8%A8%D9%8A%D8%A9

L' arabe marokin est l' arabe coinrece cåzé å Marok. I candje ene miete d' ene
coine do payis a l' ôte, mins il est comprindåve pa tos les djåzeus.

Les cåzeus zels-minmes li lomnut "darija". Cwand on lzî pårlêye grandiveuzmint
(avou toplin do francès u d' l' arabe classike), i dijhnut derrej ! (fwai des
egrés = cåze e "darija", on lingaedje k' on comprind).

L' arabe marokin n' est nén rsintou come ene langue pa ses cåzants, kel lomnut
lahja (patwès). Si n' a-t i nou statut dins l' payis. Portant, c' est l'
lingaedje di fonccionmint di 80 åcint di l' economeye marokinne. Minme les
Beberes ki vnèt dmorer ezès payis arabe-cåzants, et les etrindjîs ki s' astalnut
e Marok, l' aprindnut.

L' arabe marokin pout esse riwaitî come on mancî lingaedje (a 100, 200 ans d'
tins), nén pask' i n' est pus eployî, mins paski n' a nou statut. Tos les
djonnes k' ont stî a scole ni cnoxhèt pus les vîs mots et les ratourneures
tipikes do lingaedje. Il eployèt on cåzaedje avou ene tcherpinte d' arabe
marokin mins toplin des mots d' francès dvins (aransiya), u èn arabe classike,
avou les codjowaedjes et l' croejhete di l' arabe marokin.

Dispu 2007, avou l' succès del rivowe "Nichan" (tot droet), li monde politike a
stî amoenné a prinde pôzicion so li statut di l' arabe marokin. Copurade shuvant
des procès k' ont stî fwaits a cisse rivowe la, a cåze di l' eployaedje di
sacwants mots d' arabe marokin k' ont stî djudjîs måhonteus. Adon, li mwaisse
sicrijheu di "Nichan", a rclamé noer so blanc ki l' arabe marokin esteut li seul
vraiy lingaedje nåcionå do Marok. D' èn ôte costé, les wårdiveus di l' Istiqlal
(pårti nåcinålisse) et des pårtis islamisses discåznut l' arabe marokin et ni
ricnoxhe ki l' arabe classike come seu vraiy lingaedje nåcionå.

Pacô, l' arabe marokin eploye èn emantchaedje di fråze berbere, avou des mots
arabes. Metans cwand on marokin dit:

Li mot "mechch" po "tchet" vént d' l' amazir, poy k' i gn a eto li sinonime
arabe "qett".

Po des mots d' etimolodjeye målåjheye, al fén des féns, on rtoume so l' amazir,
come "tazota".

Li diyaleke est foirt dilé do ci cåzé en Aldjereye eyet Tunizeye, eyet l' minme
kel ci cåzé dins l' tins dins l' Espagne mozlimrece (Al Andalouz), ki c' est
d' lu k' ont stî prins li plupårt des mots castiyans d' oridjinne arabe, et ki
sacwantes d' inte di zels n' egzistèt ddja nén en arabe classike (metans:
adobe).

Li grande diferince avou les arabes edjipsyin, c' est les mots francès k' ont
moussî dvins, metans :

Li diferince avou l' aldjeryin: li JIM (ج) si prononce J å Marok, et DJ e
l' Aldjereye:

L' arabe Marokin a li lete GU (گ) (el begra) (li vatche) estô do QAF (ق) (el
baqara) di l' arabe classike.

Les Fassis (les djisn d' Fès) ni savèt rôler les R: i prononcèt come li R
francès:

c' est ene fråze po vey l' accint di Fès (li cok d' awousse a toumé dins
l' djusse et a fwait Frrrrr !).

ki vout dire "nos alans nos fé rayi do solea el montinne", mins la k' el mot
JBEL (montinne) divént Zbel (mannesté).

I n' fwaiynut nén l' diferince inte li prono tonike di l' atôtchî omrin (anta)
et femrin (anti). I dijhnut :

Il a stî ecoraedjî lanawaire pa l' arivêye des emiles, purade avou des sistinmes
d' operance e francès, et copurade les SMS.

Ci ralfabetijhaedje ci des målåjheyès letes di l' arabe marokin e-n alfabet
latén est asné so les dujhances des Marokins cåzeus natifs, dins les SMS, so les
messaedjreyes sol moumint et les emiles. Mins ci sistinme la "spontané" ni s' a
nén rindou mwaisse di sacwants rujhes come l' adire inte les deus "T" (ت ط), les
deus D (د ض), les deus S (س ص), li scrijhaedje do "chedda" (ّ) ki mostere on
dobelmint del cossoune et candjaedje do sinse do viebe.

L' eployaedje des chifes 3, 7 eyet 9 a cmincî avou les novelès tecnolodjeyes
(axhlåves) diviè 2000.

Sol Wiccionaire, gn a bråmint des mots ki sont ratournés e l' arabe marokin. On
eploye on sistinme po scrire les foninmes todi del minme manire.



https://wa.wikipedia.org/wiki/%C3%85rdene_nonnrece

L' Årdene nonnrece, po les foclorisses et les diyalectolodjisses do walon, c'
est l' Nonne di l' Årdene. Les accints walons d' avår la sont des cis del Basse
Årdene.

On î radjoute voltî li comene di Bietris, k' est ddja ene miete so les aschates
walon gåmès.

Sol Walonreye di France, les comenes come Arniye sont-st a rindjî avou l' Årdene
nonnrece. Fumwè fwait l' pont avou l' Coûtchant walon eyet li tchampnwès.

L' atuze di l' Årdene nonnrece (e francès Ardenne méridionale) vént des
foclorisses, copurade Théodule Delogne, k' î ramexhna ene peclêye di fåves do vî
vî tins.

Tant k' ås accints walons d' avår la, il ont stî studyîs di Lucyin Mahin. Å
cmince, i loma cisse sitindêye la : "Payis d' ersè", a cåze del piceure
idintitaire do mot "ersè". I rashonna ene cåkêye di dnêyes sol motlî walon d'
avår la dins li Båze di dnêyes di l' Årdene nonnrece, mins ki dmora on brouyon.
I prezinta ene abayeye come cwè l' unité di cisse contrêye la, å dfwait do
walon, provént des limodjes di l' ancyin dweyenî d' Graide.



https://wa.wikipedia.org/wiki/%C3%85le

Yåle (fr: Alle-sur-Semois) est èn ancyin ptit ban del Walonreye, rebané avou
Vresse, metou sol hintche di Smwès. Yåle aveut ddja stî rebané li 18 di djun
1964 avou les Tchairires eyet Mouzaive.

Come tos les bans a hintche di Smwès, Yåle, avou Frôhan et Côrbion, esteut
pårotche do concile di Mouzon, årtchidiyaconé di Reims djusk' e 1801; curé
investi pås deputés di Bouyon et d' Orcîmont, Yåle estant leu proprieté indivis,
dipwis l' arindjmint pris pa Bauduin d' Orchymont et Jean d'Eppes, eveke di
Lidje, duk di Bouyon, et k' a duré tot l' ancyin redjime (disk' e 1795). Ene
indivizion k' a metou Yåle a coete des tribulåcions k' ont cnoxhou les ôtes
viyaedjes.

L' aiwe di Smwès ere ossu li ligne di pårtaedje eter li pagus d' Årdene et l'
pagus di Castrice Pagus castricensis.

Li viyaedje esteut d' abôrd sometou al lwè d' Biômont (1577), mins a vite passé
al coutume di Bouyon. (codificåcion di 1628)

Tins del prumire guere daegnrece, li 24 d' awousse 1914, i gn ourit on combat d'
erire-wåde å pont d' Åle. I gn ourit 38 måjhons di broûlêyes. Al levêye di
sôdårds e 1914 end ourit 52 do viyaedje d' Åle, eyet eto 24 deportés e 1916.

Al guere du 1940-45, i gn ourit on maki foirt actif dins les bwès d' Rèbwê
(Rebais)

Yåle a stî l' sourdant di plantaedje do toubak so Smwès, amoenné på mwaisse di
scole J.B. Pierret k' end aveut planté ene åre e 1856. Dins les anêyes 1930, gn
aveut a Yåle dipus d' 2 miyons di plants d' toubak (90 hectares so 120).

Yåle a stî lontins on payis ås schayes (di 1836 a 1930). On-z è tiréve a
"Repossåt" et à "Laplet".



https://wa.wikipedia.org/wiki/%C3%85busson-tchampion

On tchampion-åbusson u tchampion-boloe, c' est on tchampion k' a on sporofôre,
dj' ô bén on pî et ene tiesse (tchapea).

Sincieuzmint, li mot "tchampion" rascovere eto des sôres k' on n' voet nén leu
pî ni leu tchapea. Soeye-t i ki l' esporofôre est pår trop ptit po-z esse veyou
a l' ouy, soeye-t i k' end a pont. C' est les tchampions microscopikes (e-n
inglès "fungi", dabôrd ki les tchampions-boloes si dijhnut e-n inglès
"mushrooms".

On eploye eto li mot boloe po tos les tchampions å tchapea , mins on l' riténrè
po l' grande famile des boloetacêyes.

Les djins k' ont bråmint d' l' agrès po ls tchampions-åbussons, eyet les aler
code dins les bwès, on les lome les åbsoneus. Les micolodjisses s' ocupnut di
studyî tos les tchampions, åbussons u tchampions microscopikes.

Gn a nén co tant di dnêyes ki ça, dins les motîs walons, po ricnoxhe les
tchampions-åbussons.

Dins l' franwal da Haust, a l' intrêye "champignon", on cåze djusse do ptit rôzé
(bon tchampion), del moreye et del linwe-di-boû come magnåves tchampions.

Come epweznants tchampions, Haust et ses aidants ont rilevé : li vesse-di-leu,
li tchapea d' macrale, li flairant boloe et l' oraye di Djuda.

Dins les inketes da Châle Bruneau, todi à l' intrêye "champignon" , on-z a li
vesse-di-leu, li tchantrele, li coulmele eyet li coumrete. Mins ces nos la
provnèt purade do payis tchampnwès-cåzants.

Dins l' franwal di Nameur, Chantal Denis riprind li linwe-di-boû, li
peme-di-ronxhe, li boloe et l' moreye. I sont rprins direk do motî Léonard.

Dins s' live so les plantes do Payis d' Måmdey, Joseph Bastin cite, avou leus
nos laténs : li boloe (Polyporus fomentarius et Merullus lacrymans), li
vesse-di-leu, li blanke vesse-di-leu, li flairant boloe, li tchapea-d'-macrale,
li linwe-di-boû et l' oraye-di-Djuda.

Dins s' live so les plantes, Robert Boxus a rilevé l' åbusson d' avete (u
djaeye-d'-avete, aubusson d'avète, gaye d'avète; Boletus laricis), li tchapea d'
djindåre (Boletus aereus), l' oraye-di-djaeyi (Boletus juglandus), li
linwe-di-boû (foete-di-boû, linwe-di-tchinne, Boletus hepaticus), li scågne
(Boletus frondosus), li ptit-pwin-d'-leu (Boletus rubeolarius), li "rossea"
(rossia; Boletus scaber), li pwin-d'-leu (Boletus tuberosus), cou-d'-åbe
(Polyporus spp.), li covresse u poye-di-bwès (Polyporus frondosus).



https://wa.wikipedia.org/wiki/%C3%85_pus_lon_des_djo%C3%BBs_(novele)

Å pus lon des djoûs (Â pus lon dès djoûs), c' est on ptit roman sicrît pa
Rodolphe Dedoyart et Michel Francard, ey eplaidî do Muzêye do pårlaedje di
Bastogne e 1987.

Dins on hamtea d' Årdene (kécfeye bén Baconfwè), gn a deus måjhones, deus ptitès
cinses, ki si rwaitnut. Mins nén metowes les minmes po li scwere avou l' voye.

Deus familes, mo diferinnes, avou les deus efants, valet et båshele, Adele et
Lucyin, ki crexhèt cåzu eshonne, et tot naturelmint al djonnesse, ataker a s'
vey voltî.

Mins la les femes, pa on laid djoû d' esté, ki dispetronèt po ene margaye di
tchéns. Et s' traitî d' cånoye, et d' canle, et d' chamo, et d' efant d'
baståde !

Adele, fene disbåtcheye, stepe evoye eviè les bwès et les trîxhes, dizo l'
drache d' èn oraedje. Si pa, bon come li bon pwin, ki comprind pocwè ki s' feye
end a pezant, el vout racsure, mins come il est prins do cour, i n' va nén lon.
Lucyin, lu, dimeure la, ståmusse, trop schitåd divant s' mame. «&bsp;Li
båbô&bsp;! Li båbô&bsp;! C' est lu ki m' diveut shure et criyî après
mi&bsp;!&bsp;»

Et la ki l' pa Adele mourt. Tote seule po rprinde li haswè, mins avou ene volté
d' fier…



https://wa.wikipedia.org/wiki/Viv%27_Nameur_p%C3%B4_tot_(tchanson)

Vive Nameur po tot, c' est ene tchanson foirt kinoxhowe des Namurwès k' a stî
scrîte et compôzêye pa Joseph Dethy e 1893.

Ene racourteye modêye, come dins li tchansnî do Chwès, eploye fok les coplets I,
II, V, VII, X, XI, XII, XIII.

Viv' Nameur, Nameur po tot ! Viv' Nameur, Nameur po tot ! Viv' Nameur, Nameur po
tot ! Viv' Nameur po tot !

Ji sos dè l'reue Piconette, Mi papa si nomm' Colas Mi manman s'appell' Tonette
Des èfants, c'est mi l'pus bia

Ja stî bein longteimps es scole Enn allant voie les batias Mais volà c'qui gna
d'pus drôle Ji n'sos nein pus biess' pos ça !

A l'foer didains l'moes d'julette Nos courainns'sus l'Grand-Marchî Nos
attrapainn' dè l'baguette Quand nos èraillain n'couchî !

Tot l'monde dit : "Nameur li glotte" Mais, po sûr, ça n'nos fais rein : Est-ce
pass qui avou noss' jotte On met des sauciss' didains ?

Viv Nameur po l'tiess'pressée, Po l'tripp' dè l'reue des Bochîs Viv Nameur po
l'fricassée Po les neug's di bolègîs !

On met sus l'taute aux grusalles Dè l'siropp' di bolègî On dauborr' ses deux
maçalles On voreuve bein si rlèchi

Nous mougnans des babilaires Nos suçans jusqu'au papî Ell's fill'nu a mode di
glaires Ell's plaq'nu comme di l'ôrpi

C'est l'Vie Keut' qui nos fait rire On pous ès boir' comme i faut Car sept, huit
pintes di bonn' bire Ni saurainn' nos fèr do mau !

Nos chantans soveint èchonne Li belle chanson da Bosret C'est l'bia bouquet qui
rachonne Dins leûs fiess's les Namurwets

Quand on est dissus l'pont d'Jambe On voet l'Mouse passer pa d'sos Elle èva
rabressi l'Sambe Elles èvont brês d'seus brès d'sos

Mais on côp qu'on est stèvoie On n'est pus jamais plaigeant Car on brait quand
on n'pout voie Lî pôv' vî clôchî d'Saint-Jean

Viv Nameur po l'paix, po l'joie Todis nos rians vaici Quand n's aurans fait
l'deirenn' boie Nos chantrans au Paradis

Po des modêyes rashiowes e sistinme Feller, loukîz so l' "Antolodjeye des
powetes namurwès"; tecse riprins et "rcoridjî" dins Les Cayés walons
setimbe-octôbe 2008.



https://wa.wikipedia.org/wiki/V%C3%AEs_noy%C3%A9s

Ene heye (coinreçmint, eto "héle, héye"), c' est ene viye tchanson tchantêye ås
Avéns et å Noyé pa des ptitès djins ki s' metnut al plaece des bierdjîs ou des
mådjes cwand i savèt cwè po li skepiaedje da Djezus-Cri.

E francès on les lome vieux noëls, mins cisse ratourneure cial n' est nén
eployeye e walon. En inglès on les lome carols, on mot ki vént do latén
choraula, ki vout dire "tchantreye". E roumin, les heyes si lomnut colinde, do
latén kalendæ, et l' minme mot s' a spårdou ezès lingaedjes vijhins: e russe
koliadki, bulgåre et polonès koleda, etch etch.

Li dujhance des vîs noyés egzistêye e tote l' Urope. Elle a stî foirt al môde
ezès 17inme et 18inme siekes. Elle a disparexhou al fén do 19inme sieke. El
Walonreye, les heyes ont stî rmetowes d' assene pås eplaidaedjes da Auguste
Doutrepont eyet Maurice Delbouille, tantea k' i restît eredjistrés so stroetès
plakes sol fén do 20inme sieke, kiminçmint do 21inme sieke.

Dins les heyes, on-z a sovint on cåzaedje inte deus djins. A costé des sacwès a
vey avou li rlidjon, on-z î aprind les dujhances des djins des campagnes dizo l'
Ancyin Redjime.

Li heye li pus cnoxhowe pås Inglès et Amerikins est Adeste fideles / O Come All
Ye Faithfull.



https://wa.wikipedia.org/wiki/V%C3%AE_noy%C3%A9

Ene heye (coinreçmint, eto "héle, héye"), c' est ene viye tchanson tchantêye ås
Avéns et å Noyé pa des ptitès djins ki s' metnut al plaece des bierdjîs ou des
mådjes cwand i savèt cwè po li skepiaedje da Djezus-Cri.

E francès on les lome vieux noëls, mins cisse ratourneure cial n' est nén
eployeye e walon. En inglès on les lome carols, on mot ki vént do latén
choraula, ki vout dire "tchantreye". E roumin, les heyes si lomnut colinde, do
latén kalendæ, et l' minme mot s' a spårdou ezès lingaedjes vijhins: e russe
koliadki, bulgåre et polonès koleda, etch etch.

Li dujhance des vîs noyés egzistêye e tote l' Urope. Elle a stî foirt al môde
ezès 17inme et 18inme siekes. Elle a disparexhou al fén do 19inme sieke. El
Walonreye, les heyes ont stî rmetowes d' assene pås eplaidaedjes da Auguste
Doutrepont eyet Maurice Delbouille, tantea k' i restît eredjistrés so stroetès
plakes sol fén do 20inme sieke, kiminçmint do 21inme sieke.

Dins les heyes, on-z a sovint on cåzaedje inte deus djins. A costé des sacwès a
vey avou li rlidjon, on-z î aprind les dujhances des djins des campagnes dizo l'
Ancyin Redjime.

Li heye li pus cnoxhowe pås Inglès et Amerikins est Adeste fideles / O Come All
Ye Faithfull.



https://wa.wikipedia.org/wiki/Troufleus

Li troufe, produt di dismantchaedje sins air des plantes des fagnes dins tere,
et ki pout siervi po s' tchåfer u come ansene pol l' cortiaedje.

Li plaece k' end a si lome troufire ou troufreye; copurade trouflire si on-z î
troufele.

Les cis k' alént fé les troufes si lomént les troufleus; li såjhon d'
trouflaedje si loméve li troufåjhe (trouflâye).

Li troufe del Walonreye a cmincî a s' fôrmer après l' dierin trevén ås glaeces,
dj' ô bén, la a pô près 10.000 ans.

Les plantes ki vont divni del troufe, c' est bråmint les mosseas d' fagne ou
blancs mosseas et tchitchoûles.

Li waire d' occidjinne et li surté des teres fwait ki l' dismantchaedje tchimike
des moitès raecenes est måva. Adon, estô d' produre di l' oumire ordinaire, li
disfijhaedje des plantes, c' est çoula ki prodût del troufe.

Li crexhåjhe do lét d' troufe est a pô près di on milimete l' an. Les pus
parfondès plaeces, el Hôte Fagne, les hoteas d' troufe sont 7 a 8 metes sipès.
Mins on n' troufele djamåy ki so 2 metes di hôt.

On vout k' on åye dedja trouflé el Campene, viè 1300, mins çoula n' a nén stî
prové. Sol Fagne on est seur ki les troufleus et troufelresses estént e l'
ovraedje e 16inme sieke poy ki i dvént rinde li déme al Principåté di
Ståvleu-Måmdey (papîscrît di 1584).

Pocwè a-t on cmincî a troufler ? Paski l' bwès cmincive a esse råle. Pocwè ?
Paski des hopeas abominåbes di bwès ont stou tcherbinés po l' industreye do
fier. 

Po-z ataker d' troufler, faleut esse seur k’ i n’ ridjalreut pus. C’ est po
çoula k’ el trouflåjhe ni cmincive k’ aviè l’ 10 di may. 

Les trouflaedjes divént esse tot fwaits pol 10 di djulete. Mins on pleut co
rtcheryî les briketes del fagne aviè les manaedjes disk' å moes d' octôbe.



https://wa.wikipedia.org/wiki/Troke_di_mots

L' aplacaedje (on dit eto: acolaedje), el linwince, c' est l' metaedje eshonne
di deus u sacwants mots, onk dirî l' ôte, et k' ça dvént èn ôte mot, lomé mot d'
aplacaedje, u pus spepieuzmint : sustantivire, vierbire, advierbire,
addjectivire, evnd.

Les bokets polèt esse bén veyåves, sins loyeures (biesse ås tetes) u avou des
loyeures (Sint-Houbert, gorea-moxhon, ratind-tot). Padecô, les deus mots sont
pår acmaxhî dins l' novea mot (tinroxh, coirzenoxh, Spetin).

L' aplacaedje tîxhon, c' est cwand les mots-bokets si metèt a li cou å hôt,
eneviè çou k' on ratindeut.

On djåze di spotchî aplacaedje cwand l' dierin pî do prumî mot si maxhe avou l'
prumî pî do deujhinme mot.

L' etroclaedje, c' est ene sôre d' aplacaedje, mins avou tos des ptits mots,
pronos u årtikes, lomés "etroclåves".

L' atroclaedje di l' årtike, c' est eto ene sôre d' aplacaedje inte l' årtike
eyet l' no ki shût.

Li no est l' droet coplemint do viebe. Li viebe est codjowé å rwaitant di l'
indicatif prezintrece.

Les troes cwårts do tins, l' aplacaedje si fwait sins årtike et avou ene loyeure
(tcherpinte <viebe al 3inme djin>-<loyeure>-<obdjet do viebe>).

Å pus sovint, li sustantif est singulî : gåte-manaedje, tribole-manaedje,
rimowe-manaedje, sere-tiesse, tchît-vier, trait-feu, creve-fwin, trinne-savate,
catche-mizere, pice-nez, pice-tresse, atrape-nigåd, , shût-cou, casse-gueuye,
passe-tins, tchesse-tchén, tchesse-clå, tchåsse-pî, côpe-goidje, côpe-vere
(côpe-veule), côpe-papî

Mins, pacô, li sinse dimandreut on sustantif pluriyal : amanite towe-moxhes,
gobe-moxhes, atrape-moxhes, guigne-djins, spågne-måyes, broye-djaeyes,
croke-noejhes. Ça towe, ça gobe ou ça atrape les moxhes; ça guigne les djins; ça
spågne les måyes, ça broye les djaeyes, ça croke les noejhes. Portant, on les
scrît pus voltî å singulî, ki rprezinte adon on pluriyal trocrece: amanite
towe-moxhe, gobe-moxhe, atrape-moxhe, guigne-djin, spågne-måye, broye-djaeye,
croke-noejhe. 

Po les sfwaits mots ki piçurèt des djins, li djinre est todi omrin et femrin
sorlon k' i s' rapoitrtèt a èn ome ou a ene feme. Come d' efet, li viebe codjowé
ni mostere måy li djinre e walon; eyet l' coplemint do viebe ni mostere måy li
djinre do sudjet do viebe. On valet, c' est on xhale-trô, on speye-manaedje; ene
båshele, c' est ene xhale-trô.

C' est des mots ki n' candjèt nén d' cogne nerén avou l' nombe: ces deus la, c'
est des xhale-trô. 

Les mots, d' on vî uzaedje, polèt esse etroclés, copurade dins les nos d'
plaeces : Hourtubijhe (ki hourtêye li bijhe); Brijhcô (la k' on s' brijhreut bén
s' cô), Crevcour (la k' gn a yeu ene sipoûle ki creve li cour).



https://wa.wikipedia.org/wiki/Trinit%C3%A9_%28atuze%29

Po les crustins, li Trinité (on dit eto : li mistere del Sinte Trinité, li
Trinisté, li Sinte Troejhinne), c' est ene sinte croeyance (dogue), ki vout ki
l' Bon Diu soeye fwait di troes "persounes" : Diu l' Pere, Diu l' fi
(Djezus-Cri), et l' Sint Esprit.

Alez s' vey e splitchant motî po des linwincieusès racsegnes so les mots
"Trinité" et "troejhinne".

Sacwants passaedjes des sints lives polèt esse ratuzés come des sene di l' atuze
del Trinité.

Mins en ebreu, Elohim – li Bon Diu – est å pluriyal, et bara – « fijha » – est å
singulî, çou ki pout esse comprins come cwè li Bon Diu est troes et onk.

Å Bateme, li Fi esteut e l' aiwe, li Pere cåzéve do cir, et l' Sint Spér
dischindeut doucetmint come on colon. Djezus-Cri nos a leyî l' rîle do bateme
crustin, avou l' parole:

L' atuze del Trinité n' est pus voltî acsegneye ås catruceme el Walonreye e
2008. 

Les djwifs, come les muzulmans sont foirt disconte del croeyance al Trinité,
pask' i trovnut ki ça n' va waire avou l' monoteyisse. Les cis ki croeynut al
Trinité sont lomés des muzulmans les "moucharikîn", "les cis k' assoçnèt Diu".

Po les muzulmans, li sourate 126 di l' Alcoran est waiteye come li passaedje ki
rfuze li Trinité, copurade ki Djezus-Cri soeye li fi da Diu l' Pere :



https://wa.wikipedia.org/wiki/Toubak_adjok

L' arnica ou såvaedje toubak  ou ouy-di-boû , ou toubak adjok , ou yebe di
petchî , c' est come ene grosse djaene magrite ki vént so les hôtès plaeces (les
"djoks"), copurade dins les fagnes.

C' est ene rilomêye yebe ås maladeyes, k' espaitche li sonk di vni foû e-n ene
moudrixheure, et k' i gn åye on bleu.

Djaenès fleurs; fruts avou ene blanke houpete come les cis del såvaedje
cécoreye; grossès cråssès foyes come les ceyes do toubak.

Diviè 1900, end aveut ås Alinnes (Fayis-les-Vneus), Libråmont,
Ricogne-dilé-Libråmont, Sint-Houbert, Ôtchamp, Glaireuse, Transene, Telin, Ortô,
al Rotche, Hodrémont, Ôlwè, Wegniye, al Viye Såm ey a Djinne. 

End a pupont dispu les anêyes 1930 dins bråmint d' ces plaeces la, ca on-z î a
rplanté des sapéns. Endè dvreut co aveur dins les rezieves come li cene des
troufreyes di Libin.

Mete ripoizer les fleurs 24 eures å long dvins do bon peket. Ça fwait ene
tinteure ki sieve e pansmint so les metchantès coixheures.

Conte les lourdijhes el tiesse, prinde sacwants gotes del tinteure dins on vere
d' aiwe ou so on boket d' souke. 



https://wa.wikipedia.org/wiki/Toubak_(plante)

Li toubak, c' est ene plante k' on ahive po ses foyes, po fé do toubak a foumer.

Les grinnes di toubak sont des foirt pititès grinnes. Ele estént semêyes dins
des coûtches. Ces coûtches la estént fwaites po k' on poye mete des cwåreas dsu,
po cwand i ploût ou k' i gruzele. Come di djusse, cwand gn a do solea, on les
rsaetche les cwareas, po-z enairi. Mins après 15 dj. troes samwinnes, vos
atrapez ddja des plantes come des ptitès salådes.

Faleut on tchamp ki soeye bén rabouré, bén îrpé, bén netyî ossu. Ki ça soeye
plat ou non, ça n’ a pont d’ impôrtance. Mins il inmént cwanlminme bén d’ awè
des tchamps cwårés ou rectingulaires, paski les accizyins vnént conter les
toubaks dins l’ tchamp. S’ i gn aveut des tchamps avou des paltonaedjes (des
royes ki vont e rastrindant), ça fjheut des rujhes por zels conter les plantes.

Li prumire tchôze k’ i faleut fé cwand on-z aveut bén travayî l’ tchamp, avou
ene harke (on grand rustea k’ on direut), el faleut lugnî (fé des royons). Les
dints del harke estént metowe tos les 40 ou 50 cm, ça dipindeut di vosse
plantaedje.

Si vs plantîz a 40, so èn ectåre, vos è plîz mete 40.000. Si vs plantîz a 60, ci
n’ esteut pus k’ 30.000. 

So Smwès, les hangårs a souwer estént dilé les tchamps. Mins so les Hôteurs,
c’ esteut les tcheris ordinaires, k’ on aveut metou des grandès pietches sol
longueur, espacêyes d’ 1m.20, po-z î pinde les boudriyôs.

Les boudriyôs, c’ est des ptits bwès, di sapén bén sovint, avou des godjons des
deus costés po piker les toubaks dissu. A môde discalêye : onk d’ on costé, pu
onk di l’ôte, on pô pus lon. Di façon a poleur ataetchî les toubaks après et les
mete e setchixhoe.



https://wa.wikipedia.org/wiki/Tinaedje_di_biesses_a_nourixhon

Tini di biesses a nourixhon, c' est les mete a èn ôte cinsî k' elzès va nouri,
et les wangnes seront pårteyes. C' esteut on vî sistinme di regulåcion do nombe
di biesses d' après les capacités d' tchaeke acleveu.

Les biesses k' on prind, c' est å pus sovint des vatches, u des spanis veas. Li
ci ki les prind, c' est k' il a do four u des tchamps d' trop; ubén des efants
ki plèt aler wårder les vatches dins des cmons.

Alez s' vey e splitchant motî po des linwincieusès racsegnes so les mots
"nourixhon", "mire" "waide", "four" et "trecins".

Li mot est rprins dins l' Motî do Coûtchant walon, çou ki vout dire ki ç'
contrat la esteut co pratiké å cminçmint do 20inme sieke.

Li mot "a mire" est ramexhné pa Aubry (fén do 18inme sieke) dins s' motlî, et pa
Gaston Lucy (kiminçmint do 20inme sieke) dins l' sinne.

E Marok, li contrat k' on lome ras el mal (tcheté) rishonne å metaedje a
trecins. Onk k' a des cwårs (li "tcheté-cwårs") atchete ene vatche (li "tcheté
tcheté") a on pôve cinsî, ki l' irè fé paxhe dins des cmons, u so ses
djouxhires. Li vatche dimane da l' atchteu, et les veas sont pårtis e deus. Li
tneu del vatche el pout mode et aveur li laecea.

E Rwanda, divant l' candjmint d' redjime e 1962, les vatches estént dås gros
mwaisses Toutsis, et i les metént a waide a des pus pôves toutsis, et padecô a
des Houtous. Li sistinme a stî bén espliké pa Lucyin Mahin dins Li batreye des
cwate vints.



https://wa.wikipedia.org/wiki/The_Ugly_American

The Ugly American (Li laid etazunyin; ratourné e francès avou l' tite Le vilain
américan) c' est l' tite d' on roman sicrît e 1958 pa Eugene Burdick eyet
William Lederer. On ndè fjha on fime, avou l' minme tite, e 1963.

Li live raconte des coûtès istweres ki mostrèt l' dujhance politike des Estats
Unis e l' Indochine, et cmint k' i pierdèt d' l' influwince eneviè les
comunisses, cåze ki les estazunyis å pus sovint s' kidujhént d' laide
grandiveuse manire, sins sayî di s' mete avå les djins, ni d' djåzer leu
lignaedje, ni comprinde çou k' i vlèt et leus mezåjhes, et do contråve, aspoyant
des dictateurs ki spotchèt les djins.

Les istweres si passèt dins on forveyou payis, li Sarkhan, dispårti e deus, avou
on govienmint comunisse å Nôr-Sarkhan, eyet ene dictateure aspoyeye påzès
Estats-Unis å Nonne-Sarkhan; on tuze do côp å Vietnam ki s' trovéve dins ene
sifwaite situwåcion do trevéns ki l' live a stî scrît.

Dins l' roman, i gn a-st on gaztî birman ki dit: «Po ene drole di råjhon, les
djins ki dji rasconte e m' payis n' sont nén les minmes ki les cis ki dj'
rasconte ezès Estats Unis. I shonne k' on misterieus candjmint s' fwait so les
Estazunyins cwand i vont so ene tere etrindjire. I s' ratrôclèt sociålmint. I
vikèt grandiveuzmint. I sont pezants et m'-ass-veyou.» Li spotaedje di "laid
etazunyin" est eployî po les cis ki s' kidujhèt inla.

Li ratournaedje e francès, dizo l' tite Le vilain américain, fourit eplaidî ås
eplaidreyes "Robert Laffont" e 1961.

A pårti do live on fjha-st on fime e 1963, avou Marlon Brando come mwaisse
acteur; li doblaedje francès do fime poite eto l' tite di Le vilain américain.



https://wa.wikipedia.org/wiki/Teveliz%C3%A9

Li tévé ou televuzion, c' est ene tecnike d' evoyaedje å lon d' imådjes et d'
son, pal voye di waches electromagnetikes.

Li posse la k' on les rçût si lome posse di televuzion u, dins l' lingaedje
corant boesse ås imådjes, bawete. Å cmince, c' esteut des gros posses avou l'
sistinme des tubes catodikes. Pu ont vnou les platès waitroûles.

Les societés k' evoyèt des programes so lomèt tchinnes di televuzion. Il evoynut
les waches so des metous tchenås (wachlire electromagnetike).

Les ondes sont rascodowes pa ene antene, ene antene-eschiele, on cåbe, ou pal
voye del Daegntoele

Elle a cmincî a môde sayrece dins les anêyes 1920. Ele n' a divnou ordinaire
dins les manaedjes ki dins les anêyes 1950.

Mins el Walonreye, ça a stî, di ces trevéns la, l' emantchaedje di cåbes po-z
aveur toplin des tchinnes e s' måjhone. Les societés ki s' ocupént di rashonner
les programes so lomît les tévédistribouweus.

Dispu les anêyes 2000, les programes di tévé si cossemnut eto pal voye del
Daegntoele.

Co dipus kil posse, li televizion a schové evoye li dujhance des shijhes dins
les viyaedjes. Ci fourit dins les anêyes 1960 el Walonreye.

Å cmince, les djins si rashonnént co amon les prumîs k' ont yeu on posse. Po les
match di fotbal, et des fouytons come li "James Bond".



https://wa.wikipedia.org/wiki/Teritwere_neute_di_Moresnet

Moresnet ou li Neute Teritwere di Moresnet fourit, di 1816 a 1919, on ptit estat
uropeyin, d' a pô près 3,5 km², k' egzistéve a pårt paski ses deus vijhéns (li
Prûsse poy l' Almagne d' on costé, les Bas Payis poy li Beldjike di l' ôte) sel
disputént. On cossina eternåcionå decida k' adon ça n' sereut da nolu eyet esse
administré pås deus vijhéns eshonne.

I s' trovéve tot å Levant des redîmés payis d' asteure, a nonne (et djondant) do
pont wice ki les fontires inte les Bas Payis, l' Almagne eyet l' Beldjike si
rcôpèt.

Al Påye di Wîne di 1815, après l' tcheyaedje di l' impire da Napoleyon, les
frontires e l' Urope ont stî pår ricandjeyes po s' adapter al novele balance des
foices e l' Urope. Ene di ces frontires la, c' esteut l' cene inte li novea
Royåme des Bas Payis eyet l' Prûsse. So cåzu tote si longueur, les deus costés
estént d' acoird, la k' li frontire shuveut des vîs aroyaedjes; mins åtoû d'
Moresnet i gn ava-st ene margaye. Bråmint di cåze del mene di zénk Vieille
montagne/Altenberg (Viye Montinne), metowe etur les viyaedjes di Moresnet et
Neu-Moresnet (Noû Moresnet). Come di djusse, les deus payis volént aveur cisse
fosse la rén k' por zels.

E 1816 èn mitan-voye fourit trovêye: li viyaedje di Moresnet lu-minme sereut
olandès, li Noû Moresnet dimanreut-st el Prûsse, eyet li mene di zénk eyet l'
viyaedje di Kelmis djondant, divénrént on Neute Teritwere administré pås deus
payis, disk' a tant k' ene ôte rexhowe fouxhe trovêye.

Å cmince, li teritwere esteut govierné pa deus comissaires royås lomés pa
tchaeke des deus manaedjeus-eshonne. Mins avou l' tins, gn ourit on mayeur ey on
consey di dijh djins, li mayeur — k' esteut eto come li tchîf di l' Estat —
esteut lomé pås deus comissaires; ça fwait kel teritwere esteut foirt libe, on
pô come ene franke tere del Moyinådje.

Li novea teritwere, di 334 ha, aveut-st a pô près l' cogne d' on triyingue. A
nonne avou onk di ses costés sol mwaisse voye di Åxhe a Lidje; li mene di zénk
esteut djusse a bijhe del voye.

Cwand, e 1830 li Beldjike si dislaxha des Bas Payis, li viyaedje di Moresnet
divna bedje, eyet ci fourit li Beldjike ki prinda l' tchedje di co-manaedjeu,
mågré ki les Bas Payis n' ont måy formelmint passé l' mambornance di Moresnet.

Li fwait d' esse on teritwere "neute" aveut des avantaedjes, etur zeles li fwait
d' aveur des bassès tacses eyet pont d' droets d' douwane po l' abagaedje des
martchandijhes a pårti des deus payis vijhéns, eto, les pris estént pus bon
martchî. Li plupårt des siervices, come li posse, estént pårtaedjîs inte li
Beldjike eyet l' Prûsse (d' ene manire ene miete come Andore). Li populåcion
"neute" native aveut eto l' tchuze di dins ké payis fé s' siervice militåre ou
po çou k' est del djustice. Li mwais costé d' çoula c' est k' les djins do
teritwere estént veyous come estant sins payis et n' avént nén l' droet d' aveur
ene årmêye da zels.

Cwand l' mene si spoujha, e 1885, on cminça a doter ki l' teritwere di Moresnet
pôreut continouwer a viker del minme manire sins l' mene. Sacwantès idêyes
fourît-st atåvlêyes po rinde li Moresnet ene intité co pus dislaxheye, come di
fé on casino ou on siervice di posse avou ses prôpès timbes, mins cisse dierinne
idêye fourit metowe a l' abat på govienmint locå. Li pus rmårcåve iniciative
fourit atåvlêye på Dr. Wilhelm Molly, ki voléve fé do Moresnet li prumî Estat å
monde a-z eployî l' esperanto come lingaedje oficir, eyet lomer l' payis Amikejo
(plaece di l' amisté), avou come tchant nåcionå ene måtche en esperanto do minme
no. Mins li tins esteut conté pol pitit teritwere.

Ni l' Beldjike nerén l' Prûsse n' ont måy abandné leus rclamaedjes di prôpieté
sol teritwere, eyet åtoû di 1900 li Prûsse — après kel Beldjike rifuza d'
discuter so li statut do Moresnet — divna pus hagnante, alant disk' a fé des
sabotaedjes eyet des blocaedjes administratifs.

E 1914, å cmince del prumire guere daegnrece, l' Almagne evayixha l' teritwere
di Moresnet, eyet l' anecser e 1915. Li neutralité do teritwere n' egzista pus.

Après l' guere, li Traité d' Versailles di 1919 va mete fén po d' bon al
"neutralité timporaire" k' aveut stî decidêye cint ans pus timpe, tot decidant
ki l' teritwere, avou on boket del Prûsse (les redîmés payis) serè dné al
Beldjike, ki s' trovéve do costé des wangnants del guere, dismetant ki l'
Almagne l' aveut pierdou.

Tins del deujhinme guere daegnrece, li teritwere, avou tot l' restant des bans
tîxhon-cåzants des redîmés payis, vont esse ranecsés pa l' Almagne, disk' e
1944.



https://wa.wikipedia.org/wiki/Temoen_diyalectolodjike

Li diyalectolodjeye, c' est ene coxhe del linwince ki studeye les diferinces
inte les diyalekes d' ene plaece a l' ôte, k' i soeyénxhe u nén dins l' minme
lingaedje.

Les diyalectolodjisses vont trover des djins skepyîs dins l' payis, et ki djåzèt
coramint l' pårler. I les lomèt des "temoens". I lzî dmandèt di ratourner des
mots, sovint dins li spotchant lingaedje, eviè l' pårler do payis. Les
diyalectolodjisse ki cnoxhnut eto li mancî lingaedje polèt ovrer avou les
temoens a môde di responda.

Après, i dessinèt des mapes tot croylant les plaeces la k' i gn a li pus d'
adire inte deus pårlers vijhén. C' est les faxhenes d' izoglosses.

L' ovraedje tecnikes des diyalectolodjisses vént todi bén a pont po les
rfondeus. C' est zels, metans, ki mostrèt les limodjes d' on pårler k' on vout
rfonde.

Mins l' diyalectolodjeye sipåde ossu dins on lingaedje nén co ehåyî ki l' idêye
tote fwaite ki les pårlers sont foirt diferins inte n' on l' ôte. Ciste idêye la
divént on fel arayoe po li rfondaedje d' ene langue.

Po bén fé, li temoen diyalectolodjike, c' est ene djin k' a vnou å monde el
plaece ki li diyalectolodjisse situdeye. Et ki n' l' awè nén bråmint cwité. Et
ki c' est l' lingaedje di s' mame. Et ki cåze å pus sovint dins ç' lingaedje la
avou les djins k' i vike avou zels, ki divrént eto esse do minme payis.

Les diyalectolodjisses bastixhnut voltî des mapes la k' i rpoirtèt li spårdaedje
des diferins sinonimes, u les diferins prononçaedjes d' on mot.



https://wa.wikipedia.org/wiki/Te_souviens-tu_(tchanson_e_franc%C3%A8s)

Te souviens-tu ? (Ti sovénss), c' est ene des plus rlomêyès tchanson da Paul
Émile Debraux (cåzaedjisse et tchanteu).

Elle djåze des sovnances d' on mwaisse sôdård di l' årmêye da Napoleyon
Bonapåre. Vo l' la ki rescontere ene piyote (simpe sôdård) del minme årmêye k'
est ki bribe ene crosse di pwin. Et portant, ci ptit sôdård la l' a schapé,
divinltins, dins ene batreye.

Elle a stî radaptêye e walon sol tite "Li pantalon trawé" pa Charles du Vivier
de Streel, tot racontant a pô près li vicåreye da Tchårlî Djambe-di-bwès (lu
eto, èn ancyin di l' Årmêye da Napoleyon).

Adonpwis, ele sierva a Jacques Bertrand come air po scrire Lolote, mins ci côp
ci, sins rapoirt avou les mwaissès paroles.

(Ti sovénss, - k' i djheut, on captinne, / A l' ancyin sôdård k' esteut ki
bribéve on boket d' pwin - / Èt sovénss, (di dj') ki, divinltins, e-n on tchamp
d' bataye, ti tapas foû on côp d' såbe ki m' aléve acsure el pwetrene ? / Do
tins ki, dizo l' drapea di nosse binamêye patreye, / Nos nos avans batou,
nozôtes deus. / Dji m' endè sovén, ca dji t' doe l' veye; / Mins twè, valet, l'
sôdård, t' endè sovénss eto ?)

(Ti sovénss di ces djoûs la k' ont fritchî evoye, / La wice ki les Francès ont
divnou mo rlomés ? / Èt sovénss ki, so les piramides d' Edjipe, / Nos avans
tertos oizou schaver nosse no / Mågré les (laids) vints, mågré l' (såvaedje)
daegn et les (waeraxhès) aiwes // Nos avans wangnî l' guere et fé floter noste
åbarone sol banstea do monde. / Mins twè, valet, l' sôdård, t' endè sovénss
eto ?)



https://wa.wikipedia.org/wiki/Tcherdon_d%27_bw%C3%A8s

Li tcherdon d' bwès ou fontinne di moxhon (ou «fontinne ås moxhons»), c' est on
fås tcherdon, ki vént dins les bwès.

No d' l' indje e sincieus latén : Dipsacus fullonum (davance Dipsacus
sylvestris)

Les foyes miroetreces do tcherdon d' bwès sont sôdêyes a leu dzo, et adon fômnut
on ptit batchrê ki pout wårder l' rozêye, ey eto l' plouve. Ås grossès walêyes
de esté, elle è pout rastini on lite.

Gn a don bråmint des moxhons ki s' î vegnnut abuvrer, foiravant å waernu. C' est
po ça ki l' no del plante, e grek, vout dire «li dissoelante».

Å waeyén-tins, ses meye di grinne assaetchèt les ptits oujheas, ca gn a 22 åcint
d' ôle divins. 

Li prumire anêye, gn è vént k' les foyes. Ene rôzete di longowes foyes avou des
picas sol côton (mîtrinne nierveure).

Cwand l' plante va souwer a l' erî-såjhon, ces setchès tijhes la fwaiynut do
brut ki pout rshonner å xhuflaedje di sacwants moxhons.

Li tcherdon d' bwès vént purade so l' årzeye, dins les bwès, les trîs et les
hourleas (des voyes, des aiwes, des tchmins d' fier).



https://wa.wikipedia.org/wiki/T%C3%A5t%C3%AE_l%27_Perik%C3%AE_(tey%C3%A5te)

Tåtî l' perikî (Tati l'perriquî), c' est ene pîce di teyåte e walon k' a stî
scrîte pa Edouard Remouchamps. C' est ene comedeye e troes akes, come marké dins
l' tite (comèdeie-vaudeville ès treus ake).

Après, ele va tourner so les scanfårs di tot l' payis walon, a Brussele, ey a
Anverse.

On ricnoxhe sovint qui c' est cisse pîce la ki va dispierter li movmint di Belès
Letes e walon foû do payis d' Lidje.

Tåtî est bårbî, on ptit mestî k’ i n’ li leyrè djamåy vini li tiesse foû des
strins. Mins vo l’ la ki djowe al lotreye, et paretreut k’ il åreut l’ gros lot.
I dvént grandiveus, ni vout pus bouter... disk’ a tant k’ on s’ abaiti ki c’ est
èn ôte limero k’ a wangnî l’ gros lot. « Alez s’ ripinde l’ essegne » dit-st ele
Tonton, si feme. Dj’ ô bén : ridrovez vosse « sålon » d’ bårbî, et bouter
pitiveuzmint, et sopoirter vosse destinêye, come les ôtes pitits ovrîs.

Les idêyes dirî Tåtî ont-st ecoraedjî les noveas waloneus di esse "des djins
comifåt", et nén des broye-manaedje come les sindicalisses et socialisses del
fén do 19inme sieke. 

Cassete "Tåtî l' perikî", boket saetchîs foû del pîce, avou corwaitaedje da
Daniel Droixhe, CRIWE.



https://wa.wikipedia.org/wiki/Sud-afrikin

Li republike d' Afrike do Sud u republike di Nonne-Afrike (Afrika borwa e
zoulou, Zuid-Afrika e-n africanse, South Africa en inglès), c' est on payis
metou al Nonne di l' Afrike.

Lingaedjes: inglès, tîwès nonne-afrikin (africanse), zoulou (lingaedje),
xhitsonga, xhossa, swazi, ndebele, setswana, soto bijhrece, soto nonnrece, eyet
venda.

Elle a des fontires avou li Namibeye, li Boswana, li Zimbabwè, li Mozambike,
eyet li Suwazilande.

Li climat est mitan setch å dvins des teres eyet sortropicå sol boird di mer.
Les djoûs sont tchôds avou bråmint do solea, les nutes sont frisses.

L' ådvins des teres, c' est on grand platrê avou des tienes. Li copete do payis
si loem li Mont Njesuthi, ey est 3.408 metes hôt.

Gn a toplin des minrês di totès sôres, aprume di l' ôr, do crôme et des
diyamants.

Les eskeletes ritrovés drola mostrèt k' i gn aveut ddja des prezomes
(ostralopitekes) la 3 miyons d' anêyes et des.

Cwand ls Holandès arivît låvå e 1652 et-z î askepyî li veye do "Cap do Bon
Espwer", il ont trové des peupes (les Xhoy, San, Xhosa et Zoulous) ki dmorént
ddja la. Les San, els ont macsådé disk' å dierin, eyet fé vni des sclåves d'
Indonezeye, di Madagascar eyet di l' Inde.



https://wa.wikipedia.org/wiki/Stoele

Ene sitoele, c' est on coir cîryin, ene bole di plazmå k' est foirt massive eyet
k' evoye del loumire.

Li stoele li pus près del Tere, c' est l' solea. Gn a bråmint ds ôtès stoeles k'
on sét vey e cir del nute (did la si no di stoelî), cwand c' est kel loumire do
solea nelzès catche nén. Ene sitoele lût pask' i gn a ene fuzion nucleyaire dins
s' navea, si cour, et ki, do côp, ele evoye di l' enerdjeye dins l' espåce, des
radiåcions, des waxhes electromagnetikes eyet des neutrinos. Sins stoele, gn
åreut cåzumint nol elemint tchimike e l' univier.

Ene sitoele sikepeye cwand c' est k' ene nûlêye di gåz, aprume di l' idrodjinne
si ramonçlêye so leye minme avou ene miete di l' eliom eyet sacwants ôtes
elemints. On côp kel navea est spès assez, ene pårteye di l' idrodjinne est
candjeye èn eliom pal fuzion nucleyaire. Li rmanant do navea amwinne l'
enerdjeye ådfoû. Les deus foices (ramonçlaedje so leye minme eyet evoyaedje foû
di l' enerdjeye) sont-st a pô près d' assene.

Portant, ene feye k' i gn a pupont d' idrodjinne e navea, ene sitoele k' est pol
moens 0,4 côp ossi pezante kel solea forcrexhe po divni ene rodje adjeyante, pal
fuzion d' elemints todi pus pezants e navea ou åtoû do navea.

I gn a des sistinmes di stoeles, avou deus stoeles ou d' pus ki sont-st aloyeyes
eshonne pal gravitåcion.



