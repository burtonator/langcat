https://sl.wikipedia.org/wiki/Garje

Garje (skabies, poljudno tudi srbečica) so nalezljiva kožna bolezen, ki jo
povzroča majhna pršica, imenovana srbec (Sarcoptes scabiei). Samica (dolga je
0,3 do 0,4 mm) vrta v vrhnji plasti kože (pokožnici). Povprečno dela 1 cm dolge
rovčke, v katere odlaga jajčeca. Najbolj je aktivna ponoči, ko se koža v
postelji segreje in tedaj tudi najbolj srbi.

Norveške garje so huda oblika bolezni, ki se pojavlja pri ljudeh z motnjami v
delovanju imunskega sistema (na primer pri bolnikih z aidsom). Kožne poškodbe so
razširjene, prizadeti so lahko tudi nohti.

Srbci, ki so povzročitelji garij, so obligatorni (obvezni) zajedavci. Imajo
štiri pare nog. Samčki so manjši od samic. Življenjski cikel srbca se začne z
jajčecem, iz katerega se izvali ličinka. Nadalje preide dve nimfni fazi, nakar
se razvije odrasla žuželka. Samec doseže stopnjo odrasle žuželke po okoli 14
dneh, samica po okoli 3 tednih. Le samičke vrtajo v roženo plast vrknjice kože
majhne rovčke, dolge približno 1 cm in se na koncu njih nahajajo kot drobne
izboklinice. V rovčkih izločajo iztrebke ter ležejo jajčeca, dnevno izležejo 2-3
jajčeca; v svojem življenjskem ciklu pa 40-50. Samička lahko v gostitelju dočaka
starost do 60 dni, nato odmre; izven gostitelja preživi največ 3–4 dni. Samčki
se nahajajo na površju kože in iščejo samice, po oploditvi samice pa odmrejo.
Odrasla oseba ima pri okužbi na koži povprečno 12 samic.

Okužba prizadene ljudi vseh ras in socialnih slojev, v razvitih državah pa se
pojavlja ciklično nihanje v pojavljanju garij - večje število obolelih se pojavi
na vsakih 10-15 let. Garje so stalno navzoče tudi v Sloveniji.

Najpogosteje je prizadeta koža na neporaščenih delih telesa z manjšim izločanjem
loja. Prizadeta je zlasti koža na prstih, zapestjih, zadnjici, spolovilih,
komolcih, pod pazduhami, za ušesi, v predelu pasa, na kolenih, stopalih ...
Posebej so izpostavljene kožne gube. Pri norveških garjah in pri manjših otrocih
sta lahko prizadeta tudi vrat in glava.

Posebej moteče je hudo srbenje, ki ga ne povzročajo same pršice, pač pa je
posledica alergijske reakcije na njihove iztrebke. Srbenje se lahko pojavi tudi
na predelih, ki sicer niso neposredno prizadeti. Srbenje postane ponoči
intenzivnejše, ko se koža v postelji segreje; srbci so namreč v toplem okolju
dejavnejši. Posledično zaradi srbeža se bolnik praska in s tem povzroča poškodbe
na koži in prenos pršic na druga mesta.

Poleg srbenja so značilni še nekaj mm dolgi, nekoliko dvignjeni,
rdečkasto-rjavi, nepravilno zaviti rovčki. Navadno jih je le nekaj. Začetni del
rovčka je vstopno mesto samice in ga prekriva drobna krasta, slepi konec rovčka
pa je komaj opazen in se kaže kot komaj zaznavna izboklina, v kateri je samica.
Pojavljajo se tudi kot proseno zrno velike rdečkasto rjave bunčice, prekritez
drobno krasto. Po nekaj dneh lahko pride do dodatne bakterijske okužbe, kar
lahko spominja na impetigo.

Posebna in redka oblika garij so norveške garje, ki se pojavljajo pri ljudeh z
oslabljenim imunskim sistemom (bolniki z rakavimi obolenji, aidsom, zdravljeni z
imunosupresivi...) in pri duševno prizadetih ljudeh. Na pordeli koži so
simetrično razporejene, debele obloge lusk, podobne spremembam pri luskavici.
Spremembe se pojavljajo tudi na obrazu, lasišču in nohtih. Prizadeta koža je
rdeča in se lušči, v luskah pa so številne pršice, zato je bolezen zelo
nalezljiva.

Bolezen potrdimo z mikroskopskim pregledom postrgane kožne spremembe. Bolezen je
potrebno prijaviti regionalnemu zavodu za zdravstveno varstvo.

Učinkovito zdravilo je mazilo s permetrinom; praviloma že enkratni nanos pomori
pršice. Permetrin je piretroidni insekticid, ki je za človeka varen. Pri nas je
zaenkrat registriran le krotamiton (Eurax®). Uporabljajo se tudi drugi
insekticidi. Pred začetkom zdravljenja se svetuje kopel ter menjava posteljnine
in perila, sledi tridnevno mazanje vsega telesa, razen glave in vratu, nato pa
ponovna kopel in menjava perila in posteljnine. Za razkuževanje vrhnje obleke
zadostuje likanje, 4-5 dnevno zračenje ali kemično čiščenje. Potrebno je
pregledati ljudi, ki so bili v tesnem stiku z okuženo osebo in jih ob najmanjšem
sumu na garje zdraviti.



https://sl.wikipedia.org/wiki/Ferski_otoki

Ferski otoki (fersko Føroyar, dansko Færøerne, kar pomeni »Ovčji otoki«) so
skupina otokov v Severnem Atlantskem oceanu, med Škotsko na jugu in Islandijo na
severozahodu. Ferski otoki so uradno ozemlje Danske, od leta 1948 pa uživajo
široko samoupravo na skoraj vseh področjih, izjema so obrambna politika in
zunanje zadeve. Površina otokov je znaša 1.399 km², na njih pa je leta 2010
živelo 50.000 ljudi.

Zgodnje zgodovinsko obdobje otokov ni povsem dobro znano. Po nekaterih domnevah
naj bi otoke prvi naselili menihi v 6 stoletju. V tem času naj bi se pojavilo
tudi prvo poimenovanje otokov: Ovčji otok in Ptičji otok. V devetem stoletju so
se na otoke začeli preseljevati Vikingi iz Irske in Škotske. Tem naseljencem so
se konec 9. stoletje pridružili še begunci iz Norveške, ki so bežali pred
oblastjo Haralda Lepolasega, ki je v krvi združil Norveško v eno državo. V
enajstem stoletju so otoki po serijah umorov in spletk prišli pod Norveško. Tako
je ostalo do leta 1380 ko je Norveško prevzela Danska. Leta 1814 je Norveška
prišlo pod Švedsko upravo Ferski otoki pa so še naprej ostali pod Dansko.

Živa priča iz vikinških časov je govor. Prinesli so ga iz Norveške in na
osamljenem otočju je ostal dolgo zunaj tujih vplivov, kljub temu, da je bil na
otokih dolgo časa danščina edini uradni jezik. Zavest o kulturni samobitnosti se
tudi v stoletjih danske oblasti ni porazgubila. Na politično samostojnost pa so
Ferci komaj kdaj pomislili. To se je spremenilo med drugo svetovno vojno, ko so
nemške čete leta 1940 zasedle Dansko, Fersko otočje pa je postalo oporišče
zaveznikov. Takrat je bila povezava s Kopenhagnom pet let pretrgana. V tistih
letih so postale glasne zahteve po neodvisnosti. Danska je tej želji deloma
ugodila in podelila otočju največjo možno avtonomijo. Ferski parlament je to
izkoristil in okoli ferskih otokov določil samostojno ribolovno politiko, ta je
bila pozneje tudi vzrok, da Fersko otočje ni vstopilo v Evropsko unijo.

Otoki so nastali pred okoli 60 milijoni let kot posledica vulkanske dejavnosti.
Plasti staljenih kamnin so se nalagale druga na drugo in polagoma je nastala
planota iz črne ognjeniške kamnine in rdečega pepela. Pozneje, v ledenih dobah,
so kamnine preoblikovali ledeniki, v podlago so zarezali globoke doline in
zgladili črni bazalt. Ko so se ledeniki umaknili in je v doline vdrlo morje, so
dobili Ferski otoki sedanjo obliko. Strma pobočja Fjellov (planot) dajejo vtis
neznanske višine, čeprav te nikjer ne presegajo 882 m. Na otokih in otočkih so
številne krajše reke in slapovi, zamočvirjene kotline, doline, ki jih
zapolnjujejo jezera, zeleni pašniki in prostrane površin porasle z resjem. Obala
je na otokih je kamnita in večinoma izredno strma.

Ribolov in predelava rib je osnovna gospodarska dejavnost otočja, s tem se
preživlja tudi večina prebivalcev. Izvoz rib in ribjih izdelkov znaša kar 90%
celotnega izvoza otočja. Kriza v devetdesetih letih prejšnjega stoletja je bila
skoraj usodna za ribištvo. Na začetku novega tisočletja so se stvari
normalizirane dokler leta 2008 ni prišla nova gospodarska kriza s čimer je
ribištvo ponovno prišlo v težke čase. Druga pomembne gospodarska dejavnost na
otoku je ovčjereja, zaradi velikih travnatih površin so otoki primerni za rejo
drobnice. Poljedelstvo je zaradi ekstremnih vremenskih razmer skoraj nemogoče,
večino stvari pa je potrebno na otoke uvažati.



https://sl.wikipedia.org/wiki/Empatija

Empatija je psihološka sposobnost zaznavanja čustev druge osebe, ne da bi s tem
podal svoje, ki je tudi združljiva s teorijo uma.

Lahko bi se opisala kot čustvena verzija telepatije. Pogosto je opisana kot
sposobnost poistovetenja z drugo osebo, pri čemer lahko tako empat (oseba
sposobna vživljanja) predvidi čustva ali misli te osebe. Empatija se lahko tako
opiše tudi kot čustvena resonanca.

Empatije ne smemo zamenjevati s simpatijo, telepatijo ali branjem misli.
Simpatija je sočustvovanje, pri empatiji pa tudi ne gre za neposredno branje
misli, temveč zaznavanje čustev in predvidevanje misli. Telepatija pa je
sposobnost branja misli na daljavo, medtem, ko je empatija skoraj vedno mogoča
le z osebnim stikom.

Empatija ima tako prednosti kot slabosti. Ena od prednosti je lahko dober
instinkt in ostra sposobnost komunikacije. Nekateri empati lahko celo razvijejo
sposobnost, ki jim omogoča zaznavanje osebkovih skritih čustev.

Slabosti nastopijo, če empat ni sposoben ustaviti svojega »branja« in je tako
vselej pod vplivom občutkov ljudi okoli sebe, še posebej v množicah, kar pri
nekaterih empatih povzroči pojav agorafobije (strah pred odprtim prostorom) in
strah pred množico. Nekateri empati komunicirajo z drugim ljudmi preko empatije
in se v skladu s svojimi zaznavanji tudi obnašajo. Občutljivost empatov je zelo
različna. Vsak človek bi naj namreč imel nekaj sposobnosti empatije, vendar so
nekateri empati tako občutljivi, da lahko občutijo tudi psihično in fizično
bolečino ljudi okoli sebe. To lahko povzroči začasno ali stalno klinično
depresijo ter vodi v pojav, ki se mu reče weltschmerz (bolečina
sveta).(svetobolje)

Sodobno pojmovanje pojma »empatija« ima korenine v nemški estetiki, v kateri se
je na prelomu 19. in 20. stoletja pojavil pojem »Einfühlung«, ki ga prevajamo
kot »vživljanje«.  »Einfuhlung« dobesedno pomeni čustvovanje v drugega, za
razliko od »Mitfühlung«, ki pomeni čustvovanje skupaj z drugim, kar bi lahko
imenovali tudi sočutje.

Pojem vživljanja sta iz estetike v psihologijo prenesla nemški filozof Theodor
Lipps in angleški psiholog Edward Titchener. Besedo empatija je Edward Titchener
opredelil kot ohranitev ideje jaza projiciranega v zaznani objekt. Empatijo
opisuje kot nasprotje zaznavanju: njeno jedro je domišljijsko, vsebino pa
sestavljajo občutki, ki nosijo empatičen pomen. Empatija naj bi bila
domišljijsko zavedanje emocij drugega. V kasnejših delih Titchener pomen pojma
empatija razširi z osebkovim zavedanjem in predstavo čustev druge osebe.
Titchener je bil prvi, ki je skoval izraz »empatija«. Theodor Lipps pa je z
izrazom vživljanja mislil na težnjo opazovalca, da projicira sebe v predmete
opazovanja. Opazovalec torej prevzame občutja druge osebe. Lipps je govoril o
treh stopnjah empatije: prva je splošna empatija, vezana na zaznavanje
predmetov, ki s svojo obliko v opazovalcu prebudijo določena občutja; druga je
naravna empatija, pri kateri gre za neke vrste počlovečenje naravnih predmetov;
tretja oblika pa je empatija do ljudi, pri kateri se odzivamo na gibe, obrazne
izraze in tone glasu pri drugih. Lipps meni , da kakor oseba spoznava predmete,
tako tudi samo sebe lahko spozna na enak način. Oseba izkusi in spoznava samo
sebe tako, da se začuti/občuti v stvareh, se pravi, ko se vživi vanje in po njih
v sebe samega. Zunanje dojemanje nam torej omogoči, da povratno spoznamo sami
sebe, se pravi po dojemanju in popredmetenju občutij drugih ljudi.

Teorije o empatiji so bile pod močnim vplivom Lippsa in Titchenerja, dokler
nemški filozof in fenomenolog Wolfgang Kohler ni začel poudarjati njenega
spoznavnega značaja. Trdil je, da je empatija bolj razumevanje občutij drugega,
kakor pa čutenje teh občutij z njim. Skoraj sočasno sta dva zelo vplivna
teoretika, George Herbert Mead in Jean Piaget, ločeno naslavljala vprašanje
empatije. Mead je v ospredje postavil spoznavno komponento in empatijo opredelil
kot sposobnost razumevanja drugega. Empatija naj bi olajšala socialno
interakcijo, saj nam pomaga predvideti, kaj bo storil drugi in se tako
pripraviti na ustrezen odgovor. Domneval je, da se socialna empatija razvija s
pomočjo prevzemanja vlog drugih in posnemanja. Tudi Piaget je pri svojih
raziskavah otrokovega spoznavnega razvoja poudarjal spoznavno funkcijo empatije.
Empatija je potrebna posameznika, da stopi iz sebe in se postavi v vlogo
drugega. Za Piageta je empatija le spoznavna možnost razločevanja in določanja
čustvenih stanj drugih.

Kasnejši avtorji, kot Gordon Allport in Nico Frijda so empatijo razlagali na
podoben način kot Titchener. Allport je menil, da empatijo omogočajo
kinestetični občutki. Ko prevzamemo držo drugega, doživimo določene kinestetične
občutke, ki nas spomnijo na neko prejšnje doživetje. Frijda pa pravi, da
prepoznamo pomen ekspresivnega vedenja druge osebe na ta način, da sami izvedemo
del teh ekspresivnih gibov. Po Philipu Vernonu nastane empatija s posnemanjem
gibov drugih. Gaston Mialaret meni, da empatija nastopi tedaj, kadar gledalec do
neke mere sam živi prizor, ki ga gleda. Pri tem se zlijejo v celoto vizualni
podatki, gibanje opazovane osebe in opazovalca ter proprioceptivno-kinestetični
znaki. Nekateri avtorji poudarjajo, da med empatično projekcijo lahko ohranimo
tudi svojo individualnost, občutek ločenosti. Beres in Arlow navajata dve
značilnosti empatije: prehodno identifikacijo ter ohranitev ločenosti od
objekta. Nekateri avtorji pa se zavzemajo za pojmovno ločevanje empatije od
projekcije. Robinson poudarja, da pri projekciji določene občutke in zaznave
lociramo zunaj sebe, empatija pa pomeni domišljijsko ali mentalno vnašanje sebe
v elemente kateregakoli objekta.

Vsem navedenim opredelitvam empatije je skupno, da poudarjajo predvsem
emocionalni odziv opazovalca, ki ni le razumevanje čustvenega doživljanja
drugega, temveč vključuje tudi opazovalčevo afektivno doživljanje. Proces
empatije je po teh pojmovanjih razmeroma primitiven, avtomatičen in pomeni
prehodno zabrisanje meja med subjektom in objektom. Značilna je tudi skladnost
med emocionalnim stanjem subjekta in opazovane osebe ali objekta.



https://sl.wikipedia.org/wiki/Elektri%C4%8Dna_napetost

Eléktrična napétost (tudi napétost; oznaka U) je fizikalna in elektrotehniška
količina, določena kot razlika električnega potenciala. Električna napetost nam
pove, koliko dela je potrebno opraviti za premik neke elektrine po neki poti v
električnem polju. V konzervativnih sistemih je opravljeno delo neodvisno od
poti. Zato je el. napetost kar razlika el. potencialov.Električna napetost je
potencialna razlika med dvema točkama. Poten¬cialna razlika lahko nastane zaradi
različnih vzrokov: • elektrostatika - statična elektrika nastane s prenosom
naboja na neko telo. Naboj se običajno prenaša s pomočjo trenja. Vedno se kopiči
na površini telesa, saj se istovrstni naboji odbijajo. S statično elektriko se
pojavljajo najvišje napetosti (strela); • kemični procesi - električna napetost
v tem primeru nastane zaradi kemične reakcije med dvema snovema. Reakcija
poteka, ko je sklenjena prevodna pot med enim in drugim reagentom; •
elektromehanski pojavi - električna napetost nastane v tuljavi, ki se vrti v
magnetnem polju. Ta pojav izkoriščajo elektrogeneratorji; • elektromagnetni
pojavi - električna napetost nastane tudi v tuljavi v spreminjajočem se
magnetnem polju. Na tem principu delujejo trans¬formatorji. Poznamo enosmerno in
izmenično električno napetost. Pri enosmerni napetosti je polariteta električne
napetosti vseskozi enaka, medtem ko se pri izmenični spreminja. Pri razlagi
statične elektrike smo omenili naboj. Poznamo pozitivni in negativni naboj.
Istovrstni naboji se odbijajo, medtem ko se nasprotni privlačijo. Torej med
naboji nastopi določena sila.

Napetost merimo z merilnikom napetosti, ki se imenuje voltmeter. Voltmeter meri
napetost na porabniku ali generatorju, zato ga moramo v električni krog
vključiti vedno vzporedno s porabnikom oziroma generatorjem.



https://sl.wikipedia.org/wiki/%C4%8Clovek

Človek, tudi človeško bitje (znanstveno ime Homo sapiens sapiens) je dvonožni
prvak, podvrsta vrste Homo sapiens (slovensko umni človek), ki spada med velike
opice iz rodu Homo.

Nastanek in razvoj človeka še vedno ni popolnoma raziskan. V najstarejša obdobja
človeške zgodovine imajo znanstveniki vpogled samo na podlagi naključno najdenih
kosti ali zob, drobcev kamnitih orodij in nekaj genetskih sledi, odkritih v DNK.
Homo sapiens se je razvil pred okoli 200.000 leti v Afriki. V primerjavi z
drugimi živalmi ima visoko razvite možgane, sposobne abstraktnega mišljenja in
samoopazovanja. Prehod v pokončno držo, ki je sprostil zgornje okončine za
manipuliranje s predmeti, mu je v povezavi z umskimi sposobnostmi omogočil
najnaprednejšo uporabo orodja med vsemi živimi bitji, s tem pa tudi bistveno
izboljšal možnost za preživetje. Danes šteje človeška populacija preko 7
milijard posameznikov, ki poseljujejo vse celine na Zemlji in nizko zemeljsko
orbito.

Charles Darwin je postavil hipotezo, da so se vse današnje vrste razvile iz
drugih, ki so živele v preteklosti. Čeprav se v svoji knjigi O izvoru vrst sicer
ni dotaknil človeka, pa je kljub temu omenil, da je treba v skladu z evolucijsko
teorijo »osvetliti tudi izvor človeka in njegovo zgodovino«. Te misli je pozneje
uredil in podrobneje obdelal v svoji knjigi Izvor človeka, ki je izšla leta
1871. Knjiga je dodobra razburila tedanjo družbo, številni ugledni veljaki pa so
celo menili, da je misel o izvoru človeka iz drugih živalskih vrst žaljiva in
bogokletna. Kljub burnim začetkom pa se je Darwinova teorija o izvoru vrst in
človeka ohranila in okrepila, tako da danes o tem dvomi malokdo.

Naše fosilne najdbe kažejo, da so zgodnji človečnjaki, npr. avstralopiteki,
živeli na področju Afrike pred okoli 200.000 leti. Preživljali so se tako, da so
nabirali semena in plodove ter s kamni razbijali preostanke kosti živali, ki so
jih pustili večji mesojedci.

V grobem delimo človeško telo na glavo in trup, iz katerega izraščata dva para
okončin - roki in nogi. Glava nosi centralni živčni sistem z večino čutil ter
začetni del prebavnega trakta. V trupu so dihala, prebavila, izločala, obtočila
in spolni organi. Strukturno oporo telesu daje skelet, na katerega so pripete
mišice, ki omogočajo premikanje.

Človek sodi med toplokrvne organizme, kar pomeni, da s porabo metabolne energije
vzdržuje stalno telesno temperaturo. To mu omogoča optimalno delovanje v
razmeroma širokem razponu temperature okolja.

Ljudje smo najbolj enakomerno razdeljeni po spolu. Približno 51 odstotkov je
moških, 49 odstotkov pa žensk. To skladnost pojasnjuje dejstvo, da je za
nastanek človeškega življenja potrebna spolna združitev moškega in ženske.

Evolucija je ustvarila razlike med dvema tipoma teles, zaradi katerih se moški
razlikujejo od žensk, ter v procesu življenja opravljajo različne naloge.

Razlika v biološki osnovi človeka, genskem zapisu, je v enem izmed 23
kromosomskih parov: Če bo ta par X-X bo zarodek ženski, če pa bo par X-Y, se bo
razvil moški. Ženska vedno prispeva X, moški pa lahko X ali Y. Spol je določen s
semensko tekočino, saj le-ta nosi odločilni drugi kromosom.

Nekatere fiziološke razlike, ki se pojavijo (najverjetneje zaradi tega
kromosoma) med odraslim moškim in žensko so:

Med moškim in žensko je še veliko drugih razlik. Dober pokazatelj
neenakopravnosti med spoloma so naslednja dejstva:

Razvoj človeka se prične s spočetjem - spolnim odnosom med staršema, nosilcema
dednih lastnosti, ki jih bo podedoval plod. Po osemenitvi jajčeca v materinem
telesu se prek procesa delitve celic po pravilih v genih razvije novo živo
bitje, ki ga mati okoli 9 mesecev nosi v maternici (nosečnost), sledi porod,
nato se prekine fizična povezava (popkovina) med materjo in otrokom. Po rojstvu
človek še naprej raste, celice pa se mu, v pravih pogojih, obnavljajo vse do
smrti. Kdaj se zarodek že sme imenovati človek je predmet mnogih debat.

Ljudje se pogosto kategoriziramo po rasi ali etnični pripadnosti, čeprav je
biološka relevantnost te razdelitve vprašljiva. Delitev temelji na prednikih in
vidnih znakih, posebej barvi kože in obraznih potezah, pa tudi na manj očitnih
značilnostih, kot je tveganje za določene dedne bolezni, npr. anemijo srpastih
celic.

Človeški razum je pretežno neraziskan. Čeprav dobro poznamo sestavo človeških
možganov, živčnega sistema in sestavo telesa nasploh, nam je prisotnost
človekovega razuma še vedno uganka. Dejstvo je, da imajo živali in rastline
možnost odzivanja na dogodke tako, da imajo največjo korist, in nedvomno tako
deluje tudi človeški razum, a vseeno je naše obnašanje zelo drugačno,
najverjetneje zaradi zelo velikega spomina. Razum (racio) je po definiciji
obnašanje, ki prinese največjo korist, a človek kljub temu, da ima največje
razumske sposobnosti pod določenimi pogoji deluje povsem neracionalno.

Gre za zaznavanje dogodkov ter njihovo vrednotenje. Zavest je poznana pod pojmom
objektivni um, pamet ali kar možgani. Gre namreč za tisti del uma, ki na osnovi
čutil (torej sluha, vonja, tipa, okusa in vida) zaznava oz. sprejema signale in
na temelju le-teh z dolečenimi procesi sprejema odločitve.

Motivacija je lahko zunanja (npr. s strani učitelja, naj se učenec bolj potrudi,
saj bo tako dosegel boljši uspeh v življenju) ali notranja (primer
razmišljanja: »Če grem nekaj pojest, bom kasneje bolje pisal.«). Tudi placebo
deluje s pomočjo motivacije (primer razmišljanja: »Če bom pojedel tableto, bom
ozdravel.«).

Podzavest je nekakšen potrjevalec tistega, v kar verjamemo oz. tistega, kar ji
zavest ponudi kot resnico. Podzavest se nikoli ne upira tistemu, kar ji naroči
zavest, saj vsako misel spremljajo reakcije v podzavesti. Kako razmišljamo, kaj
govorimo in kako delujemo, se lahko zaradi delovanja podzavesti nekoč izrazi kot
dogodek, izkušnja, lastnost.

Navade so lastnosti človeškega obnašanja, ki jih človek lahko nadzoruje, npr.
kajenje, umivanje rok ali ritem spanja.

Človek je izrazito socialno bitje z močno izraženo težnjo po oblikovanju
skupnosti, kar mu je v prazgodovini omogočilo preživetje v sovražnem okolju.

Ena izmed oblik človekovega medsebojnega delovanja so tudi verske skupnosti. V
njih se pripadniki neke vere družijo na osnovi dogm, verovanj ali drugih
nesplošno priznanih pogledov na življenje, Vesolje in sploh vse.

Z uveljavitvijo povezovanja računalnikov v omrežja so se oblikovala elektronska
stičišča ljudi z določenimi nazori.

Prek prvih elektronskih oglasnih desk, so svoja mnenja in ideje sprva
izmenjavali računalniški strokovnjaki, po medmrežnem povezovanju v Internet, pa
so se število, raznovrstnost in dosegljivost teh komunikacijskih servisov
izredno povečali. Poleg javnih klepetalnic (npr. IRC) obstaja tudi sistem
tematsko razvrščenih novičarskih skupin Newsgroups, ter veliko število spletnih
mest (WWW), kjer ljudje predstavljajo svoje nazore in se o njih pogovarjajo
(npr. Wikipedija).

Za te dosežke je človek uporabil razum - Izkušnje iz preteklosti, posploševanje
in poskušanje so mu pokazali pot do bolj lagodnega življenja zanj, za človeštvo
(ne vedno) in za Zemljo (le redko).



https://sl.wikipedia.org/wiki/%C4%8Clove%C5%A1ka_ribica

Človéška ríbica, tudi močeríl ali próteus (znanstveno ime Proteus anguinus) je
dvoživka, ki živi v podzemnih vodah Dinarskega krasa od porečja reke Soče pri
Trstu v Italiji, preko južne Slovenije in jugozahodne Hrvaške do reke Trebišnice
v Hercegovini. Je edini evropski predstavnik družine močerilarjev (Proteidae),
edini predstavnik rodu Proteus in edini jamski vretenčar v Evropi. Preostalih
šest predstavnikov družine uvrščamo v rod Necturus. Živijo na vzhodu ZDA, kjer
naseljujejo površinske vode.

Večina sorodnikov močerila (močeradi in pupki, žabe) ima ličinke v vodi, po
preobrazbi (metamorfozi) pa gre odrasla žival na kopno in ponovno odloži jajca v
vodo. Močeril se ne preobrazi, je neotenična žival, kar pomeni, da še odrasel in
spolno zrel ohrani nekatere mladostne (juvenilne) znake ličinke zaradi
upočasnjenega telesnega razvoja. Ohrani zunanje škrge, škržne reže in kožo z
mnogimi značilnostmi ličinke. Beli močeril je tudi troglomorfen - ima zunanjo
podobo jamskih živali: koža je običajno brez temnega pigmenta, ima pokrnele oči
z ostanki očesne leče in s propadajočimi čutilnimi celicami v mrežnici, rast
glave pa je nesorazmerna v dolžino s podaljšanim in prisekanim gobčkom. Je tudi
biološko prilagojen na podzemlje: potreba po hrani je sorazmerno majhna,
presnova upočasnjena, osebni razvoj počasen, število potomcev pa majhno;
nekatera čutila, elektroreceptorne ampularne organe in notranje uho ima bolj
razvita kot površinske dvoživke.

Močeril je dinarski endemit, njegova razširjenost je torej omejena na Dinarski
kras. Črni močeril pa je še ožji, verjetno belokranjski endemit. Obenem je
močeril relikt, torej ostanek neke favne, ki je naseljevala širše območje v
davni preteklosti.

Ima telo kačaste oblike, ki zraste 20 do 30, izjemoma 40 cm v dolžino. Trup je
valjast in po vsej dolžini enakomerno debel, v enakomernih razmikih ga obdajajo
bolj ali manj izrazite prečne brazde - meje med miomerami. Rep je razmeroma
kratek, od strani sploščen, obroblja ga kožnata plavut. Okončine so tanke in
reducirane - sprednje noge imajo tri, zadnje pa dva prsta. Koža je tanka, v njej
v naravnih pogojih ni pigmenta melanina, ampak bolj ali manj izrazit rumeni
"pigment" riboflavin , zato je rumenkasto-bela oz. rožnata zaradi
prekrvavljenosti kot človeška koža, na trebušni strani skoznjo prosevajo
notranji organi. Zaradi svoje barve je človeška ribica tudi dobila
pridevnik »človeška«. Vendar pa ima še vedno sposobnost tvorbe kožnega pigmenta,
melanina - ob dolgotrajnejšem osvetljevanju njena koža potemni, pigment pa se
običajno pojavi tudi pri mladičih. Nesorazmerno podaljšana glava se končuje s
prisekanim in sploščenim gobčkom . Ustna odprtina je majhna. V ustih so drobni
zobje, nameščeni kot rešeto, ki zadržuje večje delce. Nosnici sta zelo majhni in
težko opazni, ležita nekoliko bočno blizu konice gobca. Zakrnele oči prerašča
koža. Diha z zunanjimi škrgami (po 3 razvejeni šopi na vsaki strani tik za
glavo); škrge so zaradi krvi, ki proseva skozi steno, živordeče. Ima tudi
preprosta pljuča, vendar je vloga kožnega in pljučnega dihanja drugotna. Samci
se navzven ločijo od samic le po nekoliko debelejši kloaki.

Čutilni sistem človeške ribice je prilagojen na življenje v vodnem jamskem
okolju. Pomanjkanje svetlobe in s tem povezano nezmožnost uporabe vida za
orientacijo kompenzira z drugimi čutili, ki so bolje razvita kot pri dvoživkah,
ki živijo v površinskih okoljih. Neproporcionalna rast glave, ki se kaže
predvsem v močno podaljšanem sprednjem delu, je verjetno prilagoditev na jamski
način življenja. Podobno nesorazmerno podaljšanje glave je ugotovljeno tudi pri
ameriških repatih dvoživkah, ki so bolj ali manj vezane na jamska okolja. Na
povečanem sprednjem delu glave so namreč strateško razporejeni mehano- in
elektroreceptorni čutilni organi pobočnice.

Oči so pokrnele, vendar še vedno občutljive za svetlobo. Ležijo globoko v
podkožju in so le včasih, posebej pri mladih osebkih, vidne skozi kožo. Pri
ličinkah so oči sorazmerno normalno razvite, a se pri štirih mesecih življenja
začenjajo umikati v tkiva na glavi ter nazadnje pokrnijo. Tudi pinealni organ
človeške ribice ima pokrnele fotoreceptorne celice in vsebujejo vidni pigment
kot pokrnele celice v mrežnici oči. Verjetno pa ohranja tudi funkcijo žleze, ki
uravnava nekatere fiziološke funkcije organizma . Vedenjske raziskave močerila
so pokazale, da je na svetlobo občutljiva njegova koža. Svetlobno občutljivost
kože omogoča vidni pigment melanopsin, ki se nahaja v posebnih celicah
(melanoforah) v koži. Preliminarne analize so pri močerilu podkrepile domnevo,
da je svetlobno občutljiv vidni prigment prisoten tudi v njegovi koži .

Človeške ribice so sposobne zaznati zelo nizke koncentracije kemijskih spojin,
plen v vodi zaznavajo učinkoviteje od sorodnih dvoživk, tako njegovo
številčnost, kot tudi to, ali je plen živ ali ne. Vohalni epitel je debelejši
kot pri ostalih dvoživkah, nahaja se na notranji strani nosnic in jacobsonovem
organu. Okušalni brstiči se nahajajo v ustni sluznici, največ na zgornji strani
jezika in vhodih v škržne reže. Tisti v ustni votlini služijo okušanju hrane,
tisti ob škrgah pa verjetno zaznavanju kemijske sestave vode

Čutilni epiteli notranjega ušesa so specifično razviti in omogočajo človeški
ribici zaznavanje zvočnega valovanja v vodi in vibracij s podlage. Čutnice so
zelo kompleksno strukturno in funkcionalno usmerjene, zaradi česar bi lahko
močeril zaznaval smer, od koder prihaja zvočno valovanje ,. Prvi vedenjski
poskusi so pokazali, da sega njegova občutljivost za zaznavanje podvodnega
zvočnega valovanja v območje frekvenc od 10 Hz do 10.000 Hz in tudi višje, do
15.000 Hz . Čutilno vlogo notranjega ušesa dopolnjuje pobočnica, katere čutnice
zaznavajo valovanje vode zelo nizkih frekvenc in druge bližnje premike v vodi.

Na glavi človeške ribice so raziskovalci odkrili novo vrsto čutilnih organov. S
poglobljeno ultrastrukturno analizo kijasto oblikovanih čutilnih elementov so
podprli domnevo, da so to elektroreceptorni ampularni organi . Ampularni organi
zaznavajo šibka električna polja živalskega in neživega izvora v okolju in
posredujejo živali informacije za komunikacijo in orientacijo, hkrati pa
omogočajo zaznavanje plena.

Tako kot nekateri drugi vodni vretenčarji, so tudi človeške ribice očitno
sposobne zaznavati šibka električna polja.

Nekatere vedenjske raziskave pri močerilu kažejo tudi na sposobnost orientacije
po zemeljskem magnetnem polju. V vedenjskem poskusu plava človeška ribica v
manjši okrogli posodi, ki s svojo obliko ne vpliva na orientacijo. Posodo
obdajajo velike tuljave, s katerimi se spreminja magnetno polje. Dogajanje
beleži infrardeča videokamera (snemanje ob vidni svetlobi bi žival motilo).
Računalnik po posebnem programu vsakih 5 sekund shrani sliko in jo sproti
analizira: spremlja gibanje živali in zapisuje, v katero smer je bila obrnjena v
določenem trenutku. Veliko število tako zbranih podatkov se obdeluje s
statističnim programom, ki iz sprva nepregledne množice podatkov (v enem dnevu
se jih nabere okrog 7000) izračuna, ali je človeška ribica kakšno smer izbrala
značilno večkrat kot vse druge. Izračun se lahko predstavi z grafom .

Embrionalni razvoj človeške ribice traja 140 dni pri 10oC, spolno pa dozori šele
po 14 letih življenja. Po skoraj štirih mesecih postanejo ličinke po obliki
podobne odraslim živalim. Trajanje razvoja je močno odvisno od temperature vode.
Obstajajo nepotrjena pričevanja o živorodnosti, vendar pa imajo samice žlezo,
značilno za nekatere ribe in jajcerodne dvoživke, ki izloča sestavine jajčne
ovojnice. Dolgo časa je zato veljalo prepričanje, da samice pri nižjih
temperaturah, pod 15oC kotijo mladiče, pri višjih pa ležejo jajca, a kasnejša
opazovanja tega niso potrdila. Danes vemo, da človeške ribice ležejo jajca.

Samica izleže do 70 jajc s premerom 12 mm in jih pritrdi med skale, kjer jih
nato varuje. Ličinke merijo okoli 2 cm, ko se izležejo in še dober mesec po tem
živijo od rumenjaka, shranjenega v celicah črevesne stene.

Značilen za razvoj proteusa, drugih jamskih in nekaterih površinskih repatih
dvoživk je pojav heterohronije oz. pedomorfnosti - do preobrazbe ne pride, žival
spolno dozori in vse življenje ohrani nekatere juvenilne znake ličinke . Pri
Proteusu se heterohronija izraža kot neotenija - upočasnjen somatski razvoj ob
normalnem razvoju gonad. Pri dvoživkah preobrazbo regulira hormon tiroksin, ki
ga izloča ščitnica. Odsotnost preobrazbe pri človeški ribici pripisujemo
neodzivnosti posameznih tkiv na tiroksin, saj je ščitnica normalno razvita in
aktivna .

Močeril se premika s kačastim zvijanjem telesa; vloga slabo razvitih nog je pri
premikanju le pomožna. Je plenilec, hrani se z rakci in s polži, poleti tudi z
žuželkami. Hrane ne žveči, temveč požira celo. Ena od prilagoditev na jamsko
okolje, natančneje na pomanjkanje hrane, je sposobnost dolgotrajnega stradanja.
Odpornost na stradanje omogočajo zmožnost konzumacije velike količine hrane
naenkrat in shranjevanje hranilnih snovi v obliki večjih količin lipidov ter
glikogena v jetrih, ob pomanjkanju hrane pa redukcija aktivnosti in zmanjšanje
stopnje metabolizma, v skrajnih primerih tudi izrazitejša izraba lastnih tkivnih
rezerv . V kontroliranih poskusih so ugotovili, da lahko brez hrane preživi tudi
do 10 let in se po tem dolgem obdobju lahko ponovno normalno prehranjuje .

Spolno neaktivne človeške ribice se rade zbirajo pod kamni, med razpokami in na
drugih zaščitenih mestih. Domnevajo, da se živali najdejo na podlagi kemičnih
sledi . Spolno aktivni samci pa vzpostavijo svoj teritorij, kamor privabljajo
samice, in ga branijo pred drugimi samci. Vendar si zaradi omejenosti hrane ne
morejo privoščiti trošenja energije za boje in srečanja po navadi ne vodijo dlje
od postavljanja pred nasprotnikom. To lahko označimo za vedenjsko prilagoditev
na življenje v jamah.

Razmnoževanje so doslej opazovali le v ujetništvu . Spolno zrelim samcem
nabrekne kloaka, barva postane bolj živa, ob straneh repa se pojavita dve vrsti
svetlejših lis, plavut pa se razširi in nakodra. Pri samici takih sprememb niso
opazili. Samec lahko začne z dvorjenjem tudi brez prisotnosti samice. Iz
izbranega območja preganja tekmece, domnevajo pa tudi, da izloča feromon, ki
privablja samice. Ko se približa samica, začne krožiti okrog nje in jo pahljati
z repom. Nato se z gobčkom dotika njenega telesa, samica pa s svojim njegove
kloake. Ko se samica dotakne samčeve kloake, se on začne trzajoče pomikati
naprej, samica pa mu sledi. Hkrati odloži semenski zavojček (spermatofor).
Živali se pomikata naprej, dokler samica s svojo kloako ne zadene spermatofora.
Nato obmiruje. Spermatofor se prilepi nanjo, spermiji pa splavajo v kloako.
Dvorjenje se lahko v nekaj urah večkrat ponovi.

Ocenjujejo, da človeška ribica v naravnem okolju dočaka okoli 58 let . Osebki v
ujetništvu v delno naravnem okolju - betonskih bazenih - pa so živeli tudi po 70
let .

Človeška ribica se je lahko razvila le iz neke prebivalke površinskih voda, ki
je spominjala na črnega močerila. Paleogeografski in paleoklimatološki podatki -
ob upoštevanju protejevih fizioloških zahtev - kažejo, da so se njegove
najsevernejše populacije morda preselile v podzemlje šele po umiku ledenikov
pred manj kot 10.000 leti. Genetske raziskave pri močerilu nakazujejo, da se je
močeril razcepil na niz nekoliko različnih ras (morda pa celo vrst) že v
površinskih rekah in jezerih v pliocenu. Ob napredujočem zakrasevanju so se
populacije razširile tudi v podzemeljske vode, njihovi površinski deli pa so
izumrli. Danes so populacije morfološko zelo podobne, kar je verjetno posledica
prilagajanja na podobne razmere v okolju. Da je današnji vzorec razširjenosti
predvsem posledica geografskih in klimatskih sprememb v preteklosti, dokazuje
tudi dejstvo, da se razširjenost ujema z razširjenostjo drugih jamskih
organizmov, npr. jamske kozice (Troglocaris), ki imajo popolnoma drugačno
ekologijo.

Današnji črni močeril se je v podzemlje bodisi preselil zelo pozno, ali pa je
bil v svojem bivališču razmeroma dobro oskrbovan s hrano, zato je lahko ohranil
podobo površinske živali .

Človeške ribice iz različnih jamskih sistemov se precej razlikujejo po telesnih
merah, pa tudi po barvi in nekaterih mikroskopskih znakih. Zgodnejši
raziskovalci so na podlagi meritev dokazovali, da gre za vsaj pet ločenih vrst.
Kljub temu je do danes obveljalo prepričanje, da razlike niso tako velike, da bi
podpirale ločevanje. Poleg tega je oblika v določeni meri odvisna tudi od stanja
živali (prehranjenost, bolezni itd.) in se razlikuje tudi med živalmi znotraj
populacije. Osebki se med seboj najbolj razlikujejo po obliki glave - tisti iz
Stične imajo v povprečju krajšo glavo kot tisti iz Tržiča in Istre.

Črni močeril (znanstveno ime Proteus anguinus parkelj) je podvrsta močerila, ki
živi le v podzemlju v ožji okolici Črnomlja, na površini, manjši od 100 km2. Je
torej belokrajnski endemit. Prvič so ga našli leta 1986 člani Inštituta za
raziskovanje krasa, ko so preučevali vodo iz kraškega izvira Dobličice na
Dolenjskem. Je normalno pigmentiran, poleg tega pa ima tudi krajšo in širšo
glavo, sorazmerno krajše noge ter dobro razvite oči.

Domnevno je močeril prvič upodobljen kot 2 para kač s krili, ki so morda škrge,
v reliefu na kamnitem obodu beneškega vodnjaka iz 10. stoletja, ki verjetno
izvira s Krasa.

Žival je prvič nedoločno omenil Janez Vajkard Valvasor v Slavi vojvodine
Kranjske (1689) kot zmajevega mladiča v zgodbi, ki ji ni verjel. Žive mladiče je
prvi dobil iz Stične idrijski zdravnik G.A. Scopoli; preparirane primerke in
risbe živali je razposlal nekaterim naravoslovcem in zbirateljem. Karlu Linneju
je v pismu navdušen poročal o najdbi jamskega plazilca, ki ga je sam poimenoval
Lacerta ceca.

Z natisnjenim znanstvenim opisom ga je prehitel Joseph Nicolai Laurenti (1768) s
kratkim opisom in poimenovanjem Proteus anguinus. Prvi je človeško ribico
natančno anatomsko preučil Carl Franz Anton Ritter von Schreibers v dunajskem
muzeju. Živali mu je pošiljal Žiga Zois. Schreibers je žival 1801 predstavil v
londonski Kraljevi družbi in pozneje še v Parizu. Odtlej je močeril svetovno
znan in do zdaj predmet številnih raziskav. Primerke so iz Slovenije pošiljali
po vsem svetu. Temelje za funkcionalno-morfološke raziskave v Sloveniji je pred
30 leti postavila prof.dr. Lili Istenič. Danes se pri nas s človeško ribico
ukvarjajo predvsem v Raziskovalni skupini za funkcionalno morfološke raziskave
vretenčarjev na Oddelku za biologijo Biotehniške fakultete v Ljubljani pod
vodstvom prof.dr. Borisa Buloga; Marko Aljančič pa v sodelovanju s to skupino v
jamskem laboratoriju Tular v Kranju vzdržuje človeške ribice in spremlja njihov
ontogenetski razvoj. Drugje v Evropi je nastalo nekaj jamskih laboratorijev,
kjer gojijo in preučujejo človeške ribice, uvožene iz Slovenije. To so Moulis
(Francija), Kent's cavern (Velika Britanija), Han-sur-Lesse (Belgija) in
Aggtelek (Madžarska). Naselili so jih tudi v jame Hermannshöhle (Nemčija) in
Grote Oliero (Italija), kjer živijo še danes.

Močerila omenja tudi Charles Darwin v svojem delu O izvoru vrst z naravnim
izborom ali ohranjanje boljših pasem za obstanek (1859) kot primer za redukcijo
telesnih struktur zaradi neuporabe.

Ogroženost jamskih biotopov je povezana z onesnaženjem površinskih voda na
kraškem svetu. S ponikalnicami pritekajo v podzemno okolje industrijsko in
komunalno onesnažene vode, zaradi česar so življenjsko ogrožene občutljive
jamske živali. Med strupene in nevarne snovi, ki ogrožajo tudi človeško ribico v
podzemnih vodotokih, prištevamo vsekakor umetna gnojila, pesticide, težke kovine
in druge polutante .

Življenje v podzemlju je človeški ribici vtisnilo značaj prave jamske živali.
Pogoje za uspešno življenje najde le v okolju, na katerega je dobro prilagojena.
Povečana onesnaženost njenega življenjskega prostora z nevarnimi in strupenimi
organskimi snovmi ter kovinami pa je zanjo lahko usodna. Človeška ribica namreč
živi več deset let (do 70 let) in je zato lahko izpostavljena stresom, ki jih
povzroči morebitna spremenjena kakovost voda in jamskih usedlin. Na povečano
koncentracijo kovin se lahko odzove z njihovim prekomernim kopičenjem v tkivih
oziroma organih, kar lahko resno ogrozi njen obstoj .

Na ravni Evropske unije je človeška ribica uvrščena v Dodatek II in Dodatek IV
Direktive o ohranjanju naravnih habitatov ter prosto živečih živalskih in
rastlinskih vrst - skrajšano Direktiva o habitatih (92/43/EEC). Cilj Dodatka II
je ohranitev živalskih in rastlinskih vrst ter njihovih habitatov v ugodnem
ohranitvenem statusu z zavarovanjem vrst oz. opredelitvijo posebnih varstvenih
območij. Ta območja sestavljajo omrežje Natura 2000. Dodatek IV posebej
opredeljuje »živalske in rastlinske vrste v interesu skupnosti, ki jih je treba
strogo varovati«. Odvzem ali zadrževanje osebkov človeške ribice sta tako
dovoljena le pod strogo nadzorovanimi pogoji in v omejenem številu, ki ga
določijo pristojni državni organi.

V Sloveniji so jo prvič formalno zavarovali leta 1922 z vsem jamskim živalstvom,
vendar se ukrepi za varovanje v praksi niso izvajali. Leta 1982 so jo uvrstili v
seznam redkih in ogroženih vrst - varstveni status je poleg zakona o naravni in
kulturni dediščini opredeljeval odlok, ki pa prav tako ni bil učinkovit.
Pomembnejši napredek je predstavljala šele uredba o zavarovanju ogroženih
živalskih vrst iz leta 1993, ki velja za prelomni dosežek slovenskega
naravovarstva nasploh. Z vstopom v Evropsko unijo in prevzemom evropskega
pravnega reda je morala Slovenija vzpostaviti ustrezne mehanizme za zaščito vrst
iz Direktive o habitatih. Človeška ribica je na tej podlagi uvrščena v novi
Pravilnik o uvrstitvi ogroženih rastlinskih in živalskih vrst v rdeči seznam,
Postojnska jama in ostali habitati človeške ribice pa so bili uvrščeni v
slovenski del omrežja Natura 2000.

Na Hrvaškem je zaščitena po Pravilniku o zaščiti dvoživk - lov je dovoljen samo
v znanstvene namene z dovoljenjem Državne uprave za zaščito narave in okolja.
Varstveni status v Bosni in Hercegovini in Črni gori ni opredeljen.

Proteus je simbol slovenske naravne dediščine. Navdušenje znanstvenikov in širše
javnosti nad tem prebivalcem slovenskega podzemlja traja že od odkritja dalje.
Zaradi človeške ribice in drugih redkih prebivalcev jam je Postojnska jama ena
od zibelk speleobiologije kot znanstvene discipline. Podoba človeške ribice
prispeva velik del k prepoznavnosti Postojnske jame, kar Slovenija že dolgo
izkorišča za promocijo izobraževalnega turizma v Postojni in drugih delih
slovenskega Krasa. Turistična ponudba Postojnske jame tako vključuje tudi ogled
speleobiološke postaje - Vivarija Proteus, ki predstavlja različne aspekte
jamskega življenja.

Skupina za funkcionalno-morfološke raziskave vretenčarjev na Oddelku za
biologijo, Biotehniška fakulteta se že od sedemdesetih let ukvarja z raziskavami
na človeški ribici in približno zadnjih 20 let pod vodstvom prof.dr. Borisa
Buloga. Sredi sistematičnih raziskav je slovenske biologe presenetila najdba
črnega proteusa.

V preteklih treh letih so potekale posamezne faze priprave stalne predstavitve
črne človeške ribice v Jelševniku pri Črnomlju in z njo povezanega
raziskovalnega dela. Sočasno je potekala namestitev posebnega videosistema za
znanstveno opazovanje in snemanje živali v IR svetlobi.



https://sl.wikipedia.org/wiki/Zlati_rez

Zlati rez (latinsko sectio aurea, tudi sectio divina) je razmerje, ki ga lahko
ponazorimo z razdelitvijo daljice na dva neenaka dela tako, da je razmerje
celotne dolžine daljice proti večjemu enako razmerju večjega proti manjšemu. To
razmerje je približno 1,618033988749894...

Eden največjih antičnih matematikov in predvsem geometrov Evklid je v svojih
Elementih (V, 11. trditev) postavil problem, ki se glasi: »Dano daljico razdeli
na dva neenaka dela tako, da bo ploščina pravokotnika, očrtanega nad celotno
daljico z višino manjšega dela daljice, enaka ploščini kvadrata, očrtanega na
večjem delu daljice.« 

Njegova konstrukcijska rešitev privede do delitve dane daljice v razmerju
zlatega reza kot odnosa med posameznimi deli daljice, prav tako pa tudi odnosa
posameznih delov daljice proti celotni daljici. Evklid je dano daljico razdelil
na dva dela in ju poimenoval major (večji del - M) in minor (manjši del – m)
tako, da je veljalo naslednje sorazmerje

Iz sorazmerja (1) pridemo po ureditvi do Pitagorovega izreka, ki je osnova za
klasično konstrukcijo zlatega reza na daljici:

Točko C imenujemo zlata točka, ki deli daljico AB v zlatem rezu. Konstrukcijsko
gledano je zlati rez konstrukcijski postopek delitve daljice na dva neenaka dela
tako, da je krajši del proti daljšemu v enakem razmerju kot daljši del proti
celotni dolžini daljice.

Po rešitvi (3) se izkaže, da je razmerje M:m vedno enako 1,61803398874989...
Število imenujemo število zlatega reza.

Delitev daljice po metodi zlatega reza drugače imenujemo tudi metoda
neprekinjene delitve, ker so vsi omenjeni deli daljice po parih (M - m, m; m, M;
M, m+M) v stalnem sorazmerju. Metoda zlatega reza kot delitvenega postopka se
pokaže predvsem v zaporedju dolžin delov daljice, in sicer kot:

Poenostavljeni primer širitve ali krčitve daljice prikazuje Slika 3, s katero
lahko definiramo zunanji in notranji zlati rez.

O notranjem zlatem rezu govorimo, ko moramo daljico razdeliti v zlatem rezu (na
minor in na major). Zunanji zlati rez pa je dopolnitev oziroma razširitev
daljice, ki naj ustreza majorju do daljice, katere dopolnjeni odsek tvori s
prejšnjim zlato razmerje.

Daljico AB presekamo v zlatem rezu (označenim s točko C), kadar leži točka C na
daljici AB in jo deli na dva neenaka dela (AC in CB), pri čemer je razmerje med
dolžino celotne daljice AB in daljšim delom daljice enako razmerju med daljšim
in krajšim delom daljice.

Prvi, danes nam znani zapisi o vprašanju zlatega reza, izvirajo iz obdobja
matematika in geometra Evklida, ki je živel na prehodu iz tretjega v drugo
stoletje pred našim štetjem. V Egiptu in Grčiji je Evklid vodil predavanja, ki
jih je poslušal tudi Platon. Napisal je več knjig o matematiki in geometriji, v
katerih je obravnaval razmerja, kakor tudi kompleksne probleme kot
sta »kvadratna iracionalnost« in »stereometrija«.

V dialogu Država Platon svojim sogovornikom razloži, da se nauk o površini
imenuje geometrija. O vprašanju razmerij rapravlja v dialogu Timaj (Timaios),
kjer opisuje tudi to, čemur danes rečemo »zlati rez«. Pravi takole:

»...kajti, če se izmed treh števil, naj si bodo zmnožki ali kvadrati, srednje do
zadnjega vede kakor prvo do sredinskega, in enako zadnje do srednjega kakor
srednje do prvega, sledi, da če postaviš srednje na prvo in zadnje mesto ter
zadnjega in prvega na sredino, ostane razmerje vedno enako; kadar pa ostajajo
vedno v enakem medsebojnem razmerju, sestavljajo celoto. Če bi bilo torej
zemeljskemu telesu namenjeno postati gola površina, brez globine, bi zadostoval
srednji člen za svojo združitev z drugima dvema...«

Vsa svetišča antične Grčije ležijo v zlatem rezu daljic oziroma trikotnikov, ki
povezujejo druga svetišča antične Grčije. Razmerje med manjšim in večjim delom
znaša vedno približno 62%. Pri tem je bilo ugotovljeno, da leži svetišče v
Delfih v središču omenjenega labirinta povezav[navedi vir].

Omenjene povezave je leta 1974 odkril Urad za geografsko vojaške raziskave
zračne obrambe grške vojske[navedi vir] med svojimi izvidniškimi poleti, zaradi
vedno enake porabe goriva letal pri letih iz kraja v kraj. Razdalja med Delfi in
Afejo je enaka razdalji med Afejo in Šparto[navedi vir]. Razdalja med Delfi in
Šparto je enaka razdalji med Šparto in Tebami[navedi vir] in tudi polovicama
razdalj Dodoni - Šparta in Dodoni - Akropola[navedi vir]. To je možno pripisati
tudi zgoraj omenjenemu odkritju, da so bili Delfi središče geodetsko-geometrične
mreže z Olimpijo, Dodoni, Elevsino, Epidavrom, Afeo, Akropolo, Šparto, Mikenami,
Tebami, Kalkijem, Nemeo, Kiniro, Gortisom in Miletom v Mali Aziji[navedi vir].

Po tri svetišča vedno tvorijo enakostranični trikotnik, s po dvema razmerjema
glede na dolžino stranice[navedi vir].

Samo v osrednji Grčiji je bilo do danes odkritih 35 tritempeljskih povezav, na
celotnem območju pa 300 trikotnikov in 148 zlatih rezov[navedi vir], pri čemer
vse povezujejo izključno svetišča antične Grčije, tudi izven današnjega ozemlja
Grčije (na primer Izmir). Arheologi menijo, da je v tem primeru težko govoriti o
naključju[navedi vir]. Posamezni templji so velikokrat oddaljeni več sto
kilometrov in pogosto ležijo na otokih. Med njimi velikokrat leži tudi več kot
300 kilometrov morja (na primer trikotnik Knosos - Delos - Argos) in med njimi
so pogosto gorske verige ter neprehodna območja. Če takšno mrežo trikotnikov
položimo nad antično Grčijo opazimo, da znaša razdalja med omenjenimi kraji
vedno 66 kilometrov zračne linije[navedi vir].

Hrant Arakelian. Mathematics and History of the Golden Section. Logos 2014, 404
p. ISBN 978-5-98704-663-0, (rus.)



https://sl.wikipedia.org/wiki/Sifilis

Sifilis, imenovan tudi lues, je spolno prenosljiva okužba, ki jo povzroča
spiroheta, to je bakterija, Treponema pallidum, podvrsta pallidum. Glavna pot
prenosa je s spolnim stikom; lahko se tudi prenaša z matere na zarodek med
nosečnostjo ali ob porodu, kar ima za posledico prirojeni sifilis. Druge bolezni
pri ljudeh, ki so povezane s povzročiteljem Treponema pallidum, so med drugim
frambezija (podvrsta pertenue), pinta (podvrsta carateum), in bejel (podvrsta
endemicum).

Znaki in simptomi sifilisa se spreminjajo, odvisno od štirih faz, v katerih je
lahko bolezen (primarna, sekundarna, latentna in terciarna faza). V primarni
fazi klasično se bolezen kaže v obliki razjede (trda, neboleča kožna razjeda, ki
ne srbi), za sekundarni sifilis je značilen razpršen izpuščaj, ki pogosto
vključuje dlani in podplate; latentni sifilis kaže le malo, če sploh kaj
simptomov, pri terciarnem sifilisu z gumami (t. j. specifično obliko nekroze
tkiva, ki se lahko pojavi v kateremkoli organu) ter,živčnimi ali srčnimi
simptomi. Zaradi pogosto atipične podobe pa je bolezen tudi znana kot "veliki
posnemovalec". Diagnoza se postavlja po navadi na osnovi testa krvi; bakterije
pa je mogoče odkriti tudi z mikroskopijo v temnem polju, fluorescentno
mikroskopijo ali njim enakovrednimi metodami. Sifilis je mogoče učinkovito
zdraviti z antibiotiki, zlasti prednostno z intramuskularnim benzatin
penicilinom G (ali kalijevim penicilinom, ki se daje pri nevrosifilisu daje
intravensko), sicer pa se daje ceftriakson, pri osebah s hudo alergijo na
penicilin pa peroralno doksiciklin ali azitromicin.

Za sifilisom se meni, da je v letu 1999 po vsem svetu zbolelo dodatno 12
milijonov ljudi, pri tem je več kot 90 % primerov bilo v državah v razvoju .
Zaradi splošne dostopnosti penicilina v 1940 so se stopnje okužbe ob prelomu
tisočletja v mnogih državah dramatično zvišale, pogosto v kombinaciji z virusom
humane imunske pomanjkljivosti (HIV). To je deloma pripisati nevarnim seksualnim
praksam med moškimi, ki imajo spolne odnose z moškim, porastom promiskuitete in
prostitucije ter manj pogostno rabo kondomov.

Sifilis pozna štiri faze: primarno, sekundarno, latentno in terciarno fazo. in
se lahko pojavi v prirojeni obliki. Sir William Osler ga je imenoval "veliki
posnemovalec", ker lahko nastopa v toliko različnih oblikah.

Primarni sifilis se dobi običajno v neposrednem spolnem stiku z nalezljivimi
lezijami druge osebe. Približno po treh dneh do treh mesecih po začetni
izpostavljenosti (povprečno po 21 dneh) se na mestu stika pojavi na koži
razjeda, tako imenovani čankar. Običajno je to (pri 40% primerov) enojna, trda,
neboleča, nesrbeča razjeda kože s čisto osnovo in ostrimi mejami, velikosti
0,3 - 3,0 cm. Razjeda pa ima lahko skoraj poljubno obliko. V klasični obliki se
pojavi kot makula, ki se razvije v papulo in končno do erozijo ali razjedo.
Občasno so lahko prisotne večkratne razjede (~ 40 %), pri čemer so pogostejše
pri bolnikih s sočasno okužbo z virusom HIV. Razjede so lahko boleče ali
mehke(30%), in se lahko pojavijo izven spolovil (2-7 %). Najpogostejše mesto je
pri ženskah maternični vrat (44 %), penis pri heteroseksualnih moških (99 %), in
relativno pogosto analno in rektalno pri moških, ki imajo spolne odnose z
moškimi (34 %). Pogosto (80%) na mestu okužbe pride do povečanih bezgavk po
sedmih do desetih dneh po nastanku razjede. Lezija lahko traja tri do šest
tednov, če se je ne zdravi.

Do pojava sekundarnega sifilisa pride približno 4-10 tednov po primarni okužbi.
Sekundarna bolezen se kot je znano kaže na mnogih različnih načinov, simptomi
najpogosteje vključujejo kožo, sluznice in bezgavke. Trup in okončine, med
drugim dlani in podplate, lahko pokriva simetričen, rožnat izpuščaj, ki ne srbi.
Izpuščaj lahko postane makulopapulozni ali pustularni. To so lahko ploske,
široke, belkaste razjede, podobne bradavicam, znane kot condiloma latum na
sluznicah. V vseh teh lezijah se skrivajo bakterijo, tako da so kužne. Drugi
simptomi so lahko med drugim vročina, vneto grlo, slabo počutje, izguba teže,
izpadanje las in glavobol. Redki znaki so lahko hepatitis, obolenje ledvic,
artritis, periostitis, optični nevritis, uveitis in intersticijski keratitis.
Akutni simptomi običajno izginejo po treh do šestih tednih; vendar pa lahko pri
25 % prizadetih pride do ponovitve sekundarnih simptomov. Veliko ljudi, pri
katerih se ugotovi sekundarni sifilis (40-85 % žensk, 20-65 % moških), o tem, da
bi imeli predhodno za primarni sifilis značilni čankar, ne poroča

Latentni sifilis je opredeljen kot oblika, pri kateri je prisoten serološki
dokaz za okužbo, vendar brez znakov bolezni. V Združenih državah Amerike to fazo
dodatno delijo na zgodnjo (manj kot 1 leto po sekundarnem sifilisu) in pozno
obliko (več kot 1 leto po sekundarnem sifilisu). Združeno kraljestvo kot mejo
med zgodnjim in poznim latentnim sifilisom postavlja dve leti po sekundarnem
sifilisu. Zgodnji latentni sifilis lahko kaže ponovitve simptomov. Pozni
latentni sifilis je brez simptomov in ni tako nalezljiv kot zgodnji latentni
sifilis.

Terciarni sifilis se lahko pojavi približno 3 do 15 let po prvotni okužbi in se
lahko razdeli v tri različne oblike: gumatozen sifilizom (15 %), kasen
nevrosifilis (6,5 %) in kardiovaskularni sifilis (10 %). Če se bolezni ne
zdravi, lahko tretjina okuženih razvije terciarno obliko. Ljudje s terciarnim
sifilisom niso kužni.

Gumatozni ali benigni sifilis se pojavlja 1 do 46 let po začetni okužbi, s
povprečjem 15 let. Za to stanje je značilen nastanek kroničnih gum, to je
mehkih, tumorjem podobnih vnetnih krogel, ki se lahko po velikosti znatno
razlikujejo Tipično prizadevajo kožo, kosti in jetra, se pa lahko pojavijo
kjerkoli.

Pri nevrosifilisu gre za okužbo, ki napada centralni živčni sistem. Lahko se
pojavi zgodaj, bodisi asimptomatsko bodisi kot sifilitični meningitis, ali
pozno, kot meningovaskularni sifilis, splošna pareza ali tabes dorsalis, ki je
povezan s poslabšanim čutom za ravnotežje in žgočimi bolečinami v spodnjih
okončinah. Do poznega nevrosifilisa običajno pride 4-25 let po začetni okužbi.
Meningovaskularni sifilis se običajno javlja z apatijo in napadi in splošno
parezo, ki so spremljata demenca in tabes dorsalis. Prav tako lahko pride do
zenic Argyll Robertsona; zenice se pri tem obojenstransko zožijo, kadar se
prizadeta oseba osredotoča na predmete v bližini, če pa je oseba izpostavljena
močni svetlobi, se pa ne zožijo.

Kardiovaskularni sifilis se po navadi pojavi 10-30 let po prvotni okužbi.
Najpogostejši zaplet je sifilitični aortitis, pri čemer lahko nastane anevrizma
aorte.

Prirojeni sifilis je bolezen, s katero se je prizadeta oseba okužila med
nosečnostjo ali ob rojstvu. Dve tretjini sifilitičnih otrok se rodi brez
simptomov. Običajni simptomi - razvijejo se v prvih nekaj letih življenja - :
hepatosplenomegalija (70 %), izpuščaj (70 %), vročina (40%), nevrosifiliis
(20 %), in pnevmonitis (20 %). Če se bolezni ne zdravi, lahko pride v 40 % do
poznega prirojenega sifilisa, med drugim z deformacijo v obliki sedlastega nosu,
Higoumenakisovega znaka, sabljasto čeljustjo, ali Cluttonovimi sklepi.

Treponema pallidum podvrsta pallidum je gram-negativna, zelo gibljiva bakterija
spiralne oblike. Pri ljudeh so tri bolezni povezane s povzročiteljem Treponema
pallidum: frambezija (podvrsta pertenue), pinta (podvrsta carateum) in bejel
(podvrsta endemicum). Za razliko od podtipa pallidum živčnih bolezni ne
povzročajo. Ljudje so edini znani naravni rezervoar za podvrsto pallidum. Brez
gostitelja bakterija ne preživi več kot nekaj dni. V majhnem genomu (1,14 MDa)
ni kode za presnovne poti, ki so potrebne za večina njenih makro-hranil. Ima
počasen podvojitveni čas več kot 30 ur.

Sifilis se prenaša predvsem s spolnim stikom ali v nosečnosti od matere na njen
plod; spiroheta lahko prehaja skozi nedotaknjeno sluznico ali ogroženo kožo.
Bolezen je tako prenosljiva s poljubljanjem v bližini lezije, kot tudi z
oralnim, vaginalnim in analnim seksom. Približno 30 do 60 % oseb, izpostavljenih
primarnemu ali sekundarnemu sifilisu, se oku#i z boleznijo. Kako nalezljiva je
bolezen. ponazarja dejstvo, da ima posameznik, cepljen z ne več kot 57
organizmi, 50% verjetnost, da se okuži. Večina (60 %) novih primerov v ZDA do
moški, ki imajo spolne odnose z moškimi. Lahko se prenaša z izdelki iz krvi. Kri
pa se v številnih državah testira, tako da je tveganje po tej poti nizko.
Tveganje za prenos prek delitve igel je se zdi omejeno.

Na splošno sifilisa ni mogoče dobiti prek straniščnih sedežev, vsakodnevnih
dejavnosti, vroče kadi ali obojestranske uporabe jedilnega pribora ali oblačil.
Vzrok je predvsem hitra smrt bakterije izven telesa, tako da je prenos prek
predmetov zelo otežen.

V zgodnji fazi obolenja je sifilis težko diagnosticirati. Diagnoza se potrjuje s
pomočjo krvnih testov ali z neposrednim izvidom (mikroskopija). Krvni testi se
uporabljajo bolj pogosto, saj jih je laže izvesti. Diagnostični testi pa ne
morejo razlikovati med fazami bolezni.

Krvni testi se delijo na ne-treponemske in treponemske teste. Netreponemski
testi se prvi uporabljajo in vključujejo VDRL - Raziskovalni laboratorij za
spolne bolezni - test in hitri plazemski reaginski test. Ti testi pa so občasno
lažno pozitivni, tako da jih je treba potrditi s preizkusom na treponeme, kot
recimo s testom TPHA (aglutinacija delcev treponeme pallidum) ali s testom
vpijanja protiteles na treponeme v fluorescenci (FTA-ABS). Lažni pozitivni izidi
so možni tudi v ne-treponemskih testih na nekatere virusne okužbe, kot so norice
in ošpice, kot tudi pri limfomu, tuberkulozi, malariji, endokarditisu, obolenju
vezivnega tkiva in nosečnosti. Testi protiteles na treponeme navadno postanejo
pozitivni dva do pet tednov po začetni okužbi. Nevrosifilis se diagnosticira v
primeru velikega števila levkocitov (predvsem za limfocitov) in visoke ravni
beljakovin v likvorju pri primerih prepoznane okužbe s sifilisom.

Za takojšnjo diagnozo se lahko uporabi mikroskopija v temnem polju serumske
tekočine iz čankra. Bolnišnice pa nimajo vedno opreme ali izkušenih uslužbencev,
ki bi lahko testiranje opravili v zahtevanih 10 minutah po pridobitvi vzorca. Za
občutljivost poročajo, da znaša skoraj 80 %, tako da je mogoče diagnozo le
potrjevati, ne pa je tudi izključiti. Na vzorcu iz razjede je mogoče opraviti
dva druga preizkusa: testiranje na protitelesa z neposredno fluorescenco in test
verižne pomnožitve nukleinske kisline. Test z neposredno fluorescenco uporablja
protitelesa z oznako na fluorescein, ki se vežejo na za sifilis značilne
beljakovine, test verižne pomnožitve pa uporablja tehnike, kot je verižna
reakcija s polimerazo, ki odkriva prisotnost za sifilis specifičnih genov. Ti
testi so časovno manj občutljivi, saj za diagnozo ne potrebujejo živih bakterij.

Od 2010[update] še ni na voljo cepiva proti sifilisu. Vzdržnost, kar se
intimnega fizičnega stika z okuženo osebo tiče, učinkovito zmanjšuje prenos
sifilisa, prav tako tudi pravilna uporaba kondoma iz lateksa. Uporaba kondoma pa
tveganja ne zmanjša popolnoma. Ameriški Center za nadzor in preprečevanje
bolezni priporoča dolgoročen in obojestransko monogamen odnos z neokuženim
partnerjem in svetuje, izogibati se snovem, kot so alkohol in druge droge, ki
nevarnost za tvegano spolno vedenje zvišujejo.

Prirojen sifilis pri novorojenčkih se lahko prepreči s testiranjem mater v
zgodnji nosečnosti in z zdravljenjem okuženih oseb. Delovna skupina za zaščitne
službe ZDA (USPSTF) zelo priporoča pregled za vse nosečnice. medtem ko Svetovna
zdravstvena organizacija priporoča, da se vse ženske testirajo, ob prvem obisku
pred rojstvom in kasneje v tretjem trimesečju. Če so pozitivne, priporočajo tudi
zdravljenje njihovih partnerjev. Prirojen sifilis pa je še vedno pogost v
državah v razvoju, kjer mnoge nosečnice ostajajo brez kakršnekoli predporodne
nege oziroma kjer predporodna nega ne obsega pregleda, poleg tega se še vedno
občasno pojavlja v razvitem svetu, saj je za osebe, pri katerih je verjetnost za
sifilis visoka (zaradi jemanja drog itd.), tudi zelo neverjetno, da bi bile
deležne zdravljenja med nosečnostjo. Številni ukrepi za povečan dostop do testov
se zdi učinkujejo, saj zmanjšujejo stopnje prirojenega sifilisa v državah z
nizkimi do srednjimi dohodki.

Sifilis je v Sloveniji na seznamu nalezljivih bolezni, za katere veljajo splošni
in posebni ukrepi za njihovo preprečevanje in obvladovanje v Kanadi Evropski
uniji, ZDA in (seveda) Republiki Sloveniji To pomeni, da so izvajalci
zdravstvenih storitev dolžni obvestiti organe za javno zdravje, ki bodo potem v
najboljšem primeru obvestili bližnje prizadete osebe. Zdravniki lahko tudi
spodbujajo bolnike, naj vplivajo na svoje partnerje, da se obrnejo na
zdravstveno službo. CDC priporoča spolno aktivnih moškim, ki imajo spolne odnose
z moškimi, da se testirajo vsaj enkrat na leto.

Na prvem mestu je za zdravljenje nezapletenega sifilisa še vedno benzatin
penicilin G, en odmerek intramuskularno, ali pa azitromicin, en odmerek oralno.
Doksiciklin in tetraciklin sta alternativi; zaradi nevarnosti, da pride do
porodnih okvar, se nosečnicam ne priporočata. Odpornost proti antibiotikom je
videti pri številnih učinkovinah, kot so makrolidi, klidamicin in rifampin.
Cefalosporin Ceftriakson, antibiotik tretje generacije, je lahko da enako
učinkovit kot zdravila na osnovi penicilina. Zdravljeni osebi se svetuje, da se,
dokler se rane ne zacelijo, spolnim odnosom izogiba.

Zaradi slabe penetracije penicilina G v osrednje živčevje se prizadetim pri
nevrosifilisu priporočajo večji odmerki penicilina intravensko najmanj 10 dni
dolgo. Če je oseba alergična, se lahko uporabi ceftriakson ali pa se skušati z
desenzitizacijo za penicilin. Druge pozne oblike se zdravijo lahko z enkrat
tedensko intramuskularno injekcijo penicilina G tri tedne dolgo. Osebe z
alergijo lahko kot pri zgodnji obliki bolezni dobivajo doksiciklin ali
tetraciklin, čeprav za daljše obdobje. Zdravljenje na tej stopnji omejuje
nadaljnje napredovanje bolezni, vendar ima le rahel vpliv na okvare, do katerih
je že prišlo.

Eden od možnih stranskih učinkov zdravljenja je Jarisch-Herxheimerjeva reakcija.
Pogosto se začne v času do ene ure in traja 24 ur, s simptomi, kot so vročina,
bolečine v mišicah, glavobol, in tahikardija. Vzrok so citokini, ki jih imunski
sistem sprošča v odgovor na lipo-proteine, ki se ​​sproščajo med razpadanjem
bakterij sifilisa.

S sifilisom naj bi se leta 1999 okužilo dodatno 12 milijonov ljudi, več kot 90%
teh primerov v državah v razvoju. Letno prizadene 700,000 do 1.6 milijonov
nosečnosti, s posledicami kot so spontani splavi, mrtvorojeni otroci in
prirojeni sifilis. Leta 2010 je zaradi bolezni prišlo do 113,000 smrti, znižanje
z 202,000 v letu 1990. V podsaharski Afriki je sifilis vzrok za okoli 20 % smrti
ob porodu. Ravni so ustrezno višje pri jemalcih intravenskih mamil, pri osebah,
okuženih s HIV, in pri moških, ki spolno občujejo z moškimi. v ZDA je obolevnost
leta 2007 bila pri moških šestkrat pogostejša kot pri ženskah, leta 1997 pa je
bila še vedno na skoraj isti ravni. Afriški Američani predstavljajo skoraj
polovico vseh primerov leta 2010.

V Evropi je sifilis bil precej pogosten v 18. in 19. stoletju. V začetku 20.
stoletja so ob široki uporabi antibiotikov okužbe tja do 1980-1990 hitro padale.
Od leta 2000 dalje pogostnost sifilisa v ZDA, Kanadi, Avstraliji in v Evropi
narašča, predvsem pri moških, ki imajo spolne odnose z moškimi. Raven sifilisa
med Američankami pa je v tem obdobju ostala nespremenjena, v Veliki Britaniji pa
se je za ženske povečala, vendar počasneje kot pri moških. Na Kitajskem in v
Rusiji je po letu 1990 prišlo do povečane ravni med heteroseksualci. Vzrok za to
pripisujejo nevarnim spolnim navadam, kot je promiskuiteta, prostitucija, in
zmanjšana rabo zaščite.

Če se ne zdravi, znaša smrtnost 8 % do 58 %, pri čemer je umrljivost pri moških
višja. Simptomi sifilisa so se tekom 19. in 20. stoletja omilili, deloma zaradi
splošne dostopnosti učinkovitega zdravljenja, delno pa zaradi zmanjšane
virulence spirohete. Če se začne zdraviti zgodaj, pride le redko do zapletov.
Sifilis tveganje za prenos virusa HIV povečuje za dva do petkrat, pogosto pride
do sočasne okužbe (30-60 % v številnih urbanih središčih).

Natančen izvor sifilisa je sporen. Sifilis je bil nesporno prisoten v obeh
Amerikah pred prihodom Evropejcev. Sporen je odgovor na vprašanje, ali je bil v
tem času sifilis prisoten tudi drugje po svetu. Eden od dveh osnovnih hipotez
predlaga, da so sifilis v Evropo prenesli mornarji Krištofa Kolumba ob vrnitvi
iz Amerike. Druga hipoteza pravi, da je sifilis v Evropi obstajal že prej,
vendar je ostal neopažen do trenutka kmalu po Kolumbovem povratku. Hipotezi
imenujejo Kolumbijska in pred-Kolumbijska hipoteza. Dostopni dokazi najbolje
podpirajo kolumbijsko hipotezo. O izbruhu sifilisa v Evropi prvič poročajo v
1494 ali 1495 v Neaplju, Italija, v času francoske invazije (Italijanska vojna
1494-1498). Ker se je bolezen razširila po vrnitvi francoskih vojakov, so jo
prvotno poznali kot "francosko bolezen". Ime "sifilis" ji je dal italijanski
zdravnik in pesnik Girolamo Fracastoro z naslovom svoje pesmi v latinščini, v
kateri v daktilskem heksametru opisuje, kako bolezen divja po Italiji. Zgodovina
ga pozna kot "Velike osepnice".

Povzročitelja bolezni, bakterijo Treponema pallidum, sta prva opisala Fritz
Schaudinn in Erich Hoffmann leta 1905. Prvi učinkovito zdravilo (Salvarsan) je
razvil leta 1910 Paul Ehrlich, sledili pa so mu kasneje preizkusi uspešnosti
penicilina in potrditev njegove učinkovitosti leta 1943. Pred prihodom
učinkovitega zdravljenjase je kot zdravilo običajno uporabljalo živo srebro in
pa izolacija, s posledicami, ki so bile pogosto hujše od bolezni same.

Številne znane osebe iz zgodovine, tako Franz Schubert, Arthur Schopenhauer in
Édouard Manet) naj bi bolehale za sifilisom.

Prva znana upodobitev za sifilisom obolelega je Dürerjeva slika Sifilitik,
lesorez, ki naj bi kazal t. i. Landsknechta, to je plačanca s Severne Evrope.
Mit o femme fatale - usodne ženske ali strupenjače v 19. stoletju je verjetno
vsaj delno posledica opustošenja, ki ga je za seboj puščal sifilis, s klasičnimi
primeri v literaturi, kot je recimo Keatsova La Belle Dame sans Merci.

Med najbolj razvpite primere vprašljive medicinske etike 20. stoletja sodi
ameriška raziskava sifilisa v Tuskegee. Raziskava je tekla v kraju Tuskegee,
Alabama, podpirala pa jo je Javna zdravstvena služba ZDA (PHS) v sodelovanju z
Institutom Tuskegee. Raziskava se je začela leta 1932, ko je bil sifilis
razširjen problem, in zanj ni bilo varnega in učinkovitega zdravljenja. Namen
študije je bil meriti, kako sifilis, če se ne zdravi, napreduje. Leta 1947 je
bil penicilin dokončno potrjen kot učinkovito zdravilo za sifilis, tako da se je
vse bolj pogosto začelo uporabljati. Voditelji raziskave pa so se odločili z
raziskavo nadaljevati in udeležencem zdravljenja s penicilinom niso omogočili.
Vprašanje ostaja odprto, obstajajo ugotovitve, da se je penicilin dajal
številnih osebam. Raziskava je trajala vse do 1972.

Eksperimente s sifilisom so izvajali tudi v Gvatemali v času 1946-1948. Šlo je
za poskuse na ljudeh, ki so jih sponzorirale ZDA v času vlade Juan José Arévala,
v njej pa so sodelovali nekateri uslužbenci ministrstva za zdravje in uradniki.
Zdravniki so brez privoljenja prizadetih okuževali vojake, zapornike in duševne
bolnike s sifilisom in drugimi spolno prenosljivimi boleznimi in jih zdravili z
antibiotiki. Oktobra 2010 so se Združene države Gvatemali uradno opravičile za
te poskuse.

Za ljudi cepiva ni na voljo. V živalskih modelih pa več cepiv na osnovi
treponemalnih beljakovin zmanjšuje nastanek razjed. Nadaljnje raziskave so v
teku.



https://sl.wikipedia.org/wiki/Samoglasnik

Samoglásnik ali vokál je v jezikoslovju glas, za katerega tvorbo je značilna
največja odprtost govorne cevi v primerjavi z zvočnikom in nezvočnikom.

Po številu samoglasnikov je slovenščina uvrščena med srednje bogate jezike.
Inuktituščina, jezik Eskimov pozna le tri samoglasnike, /i/, /a/ in /u/.
Najbogatejši s samoglasniki je jezik !xu~, ki ga govorijo prebivalci puščave
Kalahari iz ljudstva Kojsancev, ki ima kar 24 samoglasnikov.

Slovenski standardni jezik ima osem samoglasnikov /a/, /e/, /ɛ/, /ə/, /i/, /o/,
/ɔ/, /u/. Ozki e in o označujemo z malima tiskanima črkama, široki e z Ɛ, široki
o z Ɔ, znak Ə pa je uporabljen za polglasnik.

V slovenski abecedi so samoglasniki predstavljeni z naslednjimi črkami: A, E, I,
O in U, polglasnik pa je lahko zapisan tudi samo z R.

Samoglasniki so glasovi največje odprtostne stopnje in jih glede na dvig jezične
ploskve in tonskost razvrščamo na visoke in razpršene (i in u), sredinske (obe
vrsti e-ja in o-ja ter polglasnik) in nizke (a). Glede na del neba, kateremu se
jezična ploskev najbolj približa, pa ločimo sprednje (i in oba e-ja), srednje (a
in polglasnik) ter zadnje samoglasnike (oba o-ja in u).

Klasični samoglasniški model slovenščine, ki ga je uveljavil Toporišič, razdeli
samoglasnike v tri samoglasniške trikotnike, in sicer glede na to, ali so
dolgi/kratki in ali so naglašeni/nenaglašeni. Prvi samoglasniški trikotnik
obsega naglašene in dolge samoglasnike, drugi naglašene in kratke samoglasnike,
tretji pa nenaglašene in kratke samoglasnike. Velja namreč, da so nenaglašeni
samoglasniki lahko samo kratki.

Omenjeni tri samoglasniški sestavi zajemajo naslednje samoglasnike: 1. Naglašeni
in dolgi: í, é, ê, á, ô, ó, ú 2. Naglašeni in kratki: ì, è, à, ə`, ò, ù 3.
Nenaglašeni in kratki: i, e, a, ə, o, u



https://sl.wikipedia.org/wiki/Rebeka_Dremelj

Rebeka Dremelj - Škaler, slovenska pevka zabavne glasbe in miss Slovenije 2001,
* 25. julij 1980, Brežice.

Rebeka Dremelj se je rodila v Brežicah, živela je na Senovem, kjer je obiskovala
tudi osnovno šolo XIV. divizije Senovo. Leta 2001 je postala miss Slovenije. 3.
februarja 2008 se je v finalu prireditve EMA 2008 s pesmijo Vrag naj vzame
uvrstila na Eurosong, ki je v Beogradu potekal od 20. do 24. maja 2008. Rebeka
je nastopila prvi večer predizbora (v torek, 20. maja) kot ena od 19
nastopajočih; bila je enajsta in se ni uvrstila med deset najboljših, ki so se
imeli priložnost pomeriti v finalnem tekmovanju Eurosonga. Rebeka se je
preizkusila tudi kot oblikovalka spodnjega perila in ustvarila svojo blagovno
znamko Rebeka's dream, ki pa se je na trgu obdržala le krajši čas. Na prelomu
tisočletja je na TV3 nekaj časa vodila eno prvih resničnostnih oddaj v Sloveniji
- Leteči štart s sovoditeljem Igorjem Štamulakom. Vodila je tudi oddajo na TV
Pika in na TV Papriki imela oddajo Rebeka, kjer je razkrivala skrivnosti znanih
Slovencev. Na Net TV je vodila oddajo Bodi Idol 2004, na radiu Studiu D pa
dvakrat tedensko jutranji program. Velja za eno najprodornejših slovenskih pevk,
saj je edina uspela postati popularna tudi v ostalih državah bivše Jugoslavije
ter izven meja te nekdaj velike države.[navedi vir] V marcu 2010 je prejela
balkanskega oskarja, obiskala je tudi glasbeni show v Bolgariji in se tam
predstavila s pesmijo Napokon na najbolj znani televiziji balkanske glasbe
Balkanika TV.[navedi vir] Rebeka Dremelj se je v maju 2012 poročila s svojim
dolgoletnim partnerjem Sandijem Škalerjem, septembra 2012 pa sta oba postala
starša deklici, ki sta jo poimenovala Šajana.



https://sl.wikipedia.org/wiki/Pi

Število pi (označeno z malo grško črko π) je matematična konstanta, ki se
pojavlja na mnogih področjih matematike, fizike in drugod. Imenujemo jo tudi
Arhimedova konstanta, Ludolfovo število ali krožna konstanta in je enaka
razmerju med obsegom kroga in njegovim premerom. π lahko določimo tudi kot
ploščino kroga s polmerom 1. Opombe: V neevklidski geometriji, geometriji na
neravni površini, se razmerja dimenzij kroga določajo drugače. Na krogli je
razmerje med obsegom in polmerom kroga manjše od π, na sedlu pa večje. Sicer je
π tudi najmanjše pozitivno število x, za katerega je sin x = 0 (x v radianih).

Število π je iracionalno, ker se ga ne da točno zapisati kot razmerje dveh
naravnih števil. Svetopisemski približek za π je π=3, iz davnine pa sta znana še
približka: π = 22/7 in π = 355/113.

Število π je iracionalno število, kar pomeni, da ga ne moremo zapisati kot
razmerje dveh celih števil. To značilnost je dokazal leta 1761 Lambert. V bistvu
je število transcendentno, kar je dokazal leta 1882 Lindemann. To pomeni, da ne
obstaja polinom s celimi (ali racionalnimi) koeficienti, katerega koren je π.
Zaradi tega ne moremo izraziti π samo s končnim številom celih števil, ulomkov
ali njihovih korenov. Ta značilnost π reši znameniti starogrški problem
kvadrature kroga: samo z uporabo ravnila in šestila je nemogoče konstruirati
kvadrat, katerega ploščina je enaka ploščini danega kroga. Saj so koordinate
vseh točk, ki jih lahko skonstruiramo samo z ravnilom in šestilom posebna
algebrska števila.

ali z ulomkom, ki ga je na podlagi Wallisovega produkta leta 1655 sestavil lord
William Brouncker:

Poleg najbolj pogostega približka 3,14 in malo točnejšega približka 22/7 =
3,14285714 je zelo dober približek ulomek 355/113 = 3,14159292035. Sam ulomek si
zapomnimo takole: zapišimo 113355 in zadnje tri številke delimo s prvimi!

Ljubitelji števila pi praznujejo Dan pi, to je 14. marec (v angleškem zapisu
3.14), nekateri pa tudi 22. julij (22/7 je dober enostaven približek).

Leta 2006 naj bi Akira Haraguchi, upokojeni japonski inženir, brez napake
zrecitiral 100.000 decimalk. Ta rekord še ni potrjen in vpisan v Guinnessovo
knjigo rekordov. Guinness priznava rekord 67.890 decimalk, ki ga je dosegel Chao
Lu, 24-letni podiplomski študent iz Kitajske, 20. novembra leta 2005 Za
recitiranje je porabil 24 ur in 4 minut.

Slovensko praznovanje dneva pi se je začelo leta 2007. Prvi zmagovalec v
deklamiranju decimalk π je bil Simon Čopar s 150 decimalkami. Zmagoval je še
večkrat, leta 2011 z dosežkom 767 decimalk. Leta 2015 je naslov prvaka in
slovenskega rekorderja prevzel študent Nik Škrlec s 1694 decimalkami.

V številnih jezikih so ustvarili verze, ki s številom črk na posamezno besedo
ponazarjajo števke števila π. Seveda je to pi-ezija, ne poezija[navedi vir]!

TEXove različice Knuth številči takole: 3, 3.1, 3.14, 3.141, različice Metafonta
pa številči z decimalkami e. Sicer pa opozarja uporabnike njegovih
programov: »Pazite se hroščev v programu, jaz sem samo dokazal, da deluje
pravilno, nisem pa ga preskusil!«



https://sl.wikipedia.org/wiki/Kovina

Kovína je kemijski element. Kovine so ena izmed treh skupin elementov, ki
izstopajo po svojih ionizacijskih in veznih lastnostih, poleg polkovin in
nekovin. V periodnem sistemu loči kovine od nekovin diagonalna črta od bora (B)
do polonija (Po). Elementi na tej črti so polkovine; elementi spodaj levo so
kovine; elementi zgoraj desno pa so nekovine.

Kovine imajo nekatere fizikalne lastnosti: po navadi se lesketajo (imajo sij,
lesk), imajo večjo gostoto, so raztegljive in kovne, po navadi imajo visoko
tališče, so po navadi trdne, in dobro prevajajo elektriko ter toploto. Te
lastnosti so večinoma posledica slabe vezi atoma z zunanjimi elektroni (valenčni
elektroni); iz tega sledi, da valenčni elektroni tvorijo nekakšno »morje« okoli
atoma. Večina kovin je kemično stabilnih, z izjemo alkalnih kovin in
zemeljsko-alkalijskih kovin, ki so v najbolj levih skupinah periodnega sistema.

Oksidi kovin so baze; tiste od nekovin so kisline. Alotropi kovin so po navadi
lesketajoči, sijoči, kovni, raztegljivi in dobri prevodniki, medtem ko so
nekovine na splošno lomljivi (trdni elementi), nimajo sijaja in so izolatorji.
Nekovine so v naravi pogostejše, čeprav kovine sestavljajo večino periodnega
sistema.

Nekatere zelo znane kovine so aluminij, baker, zlato, železo, svinec, srebro,
titan, uran in cink.

Med težke kovine prištevamo baker, nikelj, cink, svinec, kositer, ... Imajo
veliko gostoto. Definicija je bolj ljudska in po občutku. To so kovine z gostoto
nad 7 kg/dm³, ki so zdravju nevarne. Škodljivost je posledica pojava, da njihovi
ioni nadomeščajo ione drugih kovin, ki tvorijo aktivna mesta encimov v
organizmih, zaradi česar ti encimi prenehajo delovati. Zaradi obstojnosti se
kopičijo v tkivih in po prehranjevalni verigi navzgor; temu pojavu pravimo
bioakumulacija.

Zlitina je zmes s kovinskimi lastnostmi, ki vsebuje vsaj en kovinski element.
Primeri zlitin so jeklo (železo in ogljik), medenina (baker in cink), bron
(baker in kositer) in duraluminij (aluminij, baker in magnezij). Zlitine
narejene posebej za zelo zahtevno uporabo, kot so raketni motorji, lahko
vsebujejo tudi več kot deset elementov.



https://sl.wikipedia.org/wiki/Jadransko_morje

Jadránsko mórje ali Jadrán (hrvaško Jadransko more, italijansko Mare Adriatico)
je okoli 800 km dolg in 150 km širok zaliv Sredozemskega morja, ki deli
Apeninski polotok od Balkanskega polotoka.

Jadransko morje je ime dobilo po mestu Iadera; zahodnoevropski narodi so
prevzeli italijansko poimenovanje po mestu Adria. Sprva se je ime uporabljajo le
za severni del morja (Herodot vi. 127, vii. 20, ix. 92; Evripid, Hippolytus,
736), pozneje pa se je z razvojem sirakuških kolonij postopno širilo proti jugu,
sprva do meje, ki jo predstavlja polotok Gargano, kasneje pa do Otrantskih vrat
(Ptolemej iii.1.1; Polibios vii.19.2). Južno od njih je Jonsko morje, četudi se
včasih uporablja termin Jadransko morje v ohlapnejšem pomenu tudi za ta del,
vključno s Tarantskim zalivom (Servius Aen xi.540), Siciljskim morjem (Pausanias
v. 25), Korintskim zalivom in celo delom Sredozemskega morja med Kreto in Malto
(Orosius i.2.90, Procopius i.14).

Jadransko morje leži v smeri jugovzhod-severozahod in sega na jugu do 40°, na
severu pa do 45° 45' severne geografske širine. Dolgo je 783,3 km, široko pa v
povprečju 157.4 km; Otrantska vrata, skozi katera se na jugu odpira v Jonsko
morje, so široka 72 km. Veriga otokov vzdolž severnega dela vzhodne obale
nadalje zmanjša največjo širino odprtega morja za približno 20 km. Skupna
površina morja je približno (160.000 km²).

Severni del morja je zelo plitev, med južno obalo Istre in Riminijem redko
preseže globino 50 m. Med Šibenikom in Ortono je izrazita kotanja, kjer globina
doseže 180 m. Med otokom Korčula in polotokom Gargano poteka greben, ki na nekaj
mestih doseže gladino. Najglobljo točko 1460 m doseže Jadransko morje v obsežni,
v povprečju okrog 900 m globoki kotanji vzhodno od polotoka Gargano, južno od
Dubrovnika in zahodno od Drača. Povprečna globina je ocenjena na 252 m.

Slanost Jadranskega morja z 38,3 ‰ presega povprečje Sredozemskega morja; v
severnem delu (Beneški zaliv) je zaradi pritoka reke Pad nekoliko nižja kot v
osrednjem in južnem delu.



https://sl.wikipedia.org/wiki/Impedanca

Impedánca (oznaka Z) je elektrotehniška in fizikalna količina, ki meri, kako in
koliko se porabnik upira električnemu toku, če nanj priključimo električno
napetost. Impedanca je posplošitev pojma električne upornosti na primere, ko se
električni tok in napetost razlikujeta v fazi. Mednarodni sistem enot predpisuje
za impedanco sestavljeno enoto ohm. Izraz je julija 1886 skoval Oliver
Heaviside.

Če na porabnik priključimo sinusno napetost U(t) = U0 exp(i ω t), kjer je ω
krožna frekvenca, t pa čas, lahko definiramo impedanco kot razmerje med
efektivno napetostjo na porabniku in efektivnim tokom skozi porabnik:

Impedanco lahko tedaj v splošnem zapišemo v obliki (v elektrotehniki se za
imaginarno enoto navadno uporablja oznaka j namesto i):

Pri tem je realni del R električna upornost, imaginarni del X pa reaktanca.
Reaktanci kondenzatorja s kapacitivnostjo C pravimo konduktanca in je enaka Xc =
-(1/ωC); reaktanci tuljave z induktivnostjo L pravimo induktanca in je enaka XL
= ωL.



https://sl.wikipedia.org/wiki/Ilirske_province

Ilirske province (francosko Provinces illyriennes) je Napoleon ustanovil 14.
oktobra 1809, ko je bila Avstrija po porazu v bitki pri Wagramu s schönbrunnskim
mirom prisiljena prepustiti Franciji:

Francozi so že od leta 1805 (bratislavski mir) v svojih rokah imeli beneško
Istro in Dalmacijo z Boko Kotorsko (formalno pridobljena že 1805, zasedena pa po
odhodu Rusov leta 1807) ter ozemljem nekdanje Dubrovniške republike, ki ga je
Francija zasedla že leta 1806, Dalmaciji pa priključila po ukinitvi Republike
leta 1808. Obe sta bili del Italijanskega kraljestva, ob ustanovitvi Ilirskih
provinc pa sta jim bili priključeni. Leta 1810 je bila Provincam priključena
tudi vzhodna Tirolska (z mestom Lienzom).

Napoleon je Province ustanovil iz strateških in gospodarskih razlogov. Avstrijo
so odrezale od morja in vzpostavile kopensko povezavo z Osmanskim cesarstvom.
Francija bi s tem vojaško in gospodarsko nadzirala obe obali Jadranskega morja.
Poleg tega so Ilirske province delovale kot obramba Italije, ki je imela velik
strateški pomen, saj je ščitila francosko jugovzhodno mejo in hkrati
zagotavljala obvladovanje alpskih prelazov v Nemčijo.

Province formalno niso bile del Francoskega cesarstva, vendar so mu bile povsem
podrejene. Glavno mesto je bila Ljubljana. Francoska uprava, ki jo je vodil
generalni guverner, je na ozemlju celotnega ozemlja Ilirskih provinc uvedla
civilno pravo (Code civil oziroma Code Napoleon). Prvi je bil na mesto
generalnega guvernerja 8. oktobra 1809 imenovan maršal Marmont, ki jih je vodil
do januarja 1811, 9. aprila istega leta ga je nasledil Henri-Gratien Bertrand,
ki je to funkcijo opravljal do februarja 1812, ko je bil 21. februarja imenovan
Jean-Andoche Junot. Zadnji guverner je bil Joseph Fouché, imenovan julija 1813,
ki je svojo funkcijo opravljal le en mesec.

Ilirske province je sprva sestavljalo deset intendanc, od reforme leta 1811 pa
sedem provinc, podobnih francoskim departmajem: Koroška (s sedežem v Lienzu),
Istra (Trst), Kranjska, civilna Hrvaška (Karlovac), vojna Hrvaška (Senj),
Dalmacija (Zadar) in dubrovniško-kotorska provinca (Dubrovnik).

Tudi cerkvena teritorialna razdelitev je bila preurejena v skladu z novimi
političnimi mejami. Dve nadškofiji sta bili ustanovljeni v Ljubljani in Zadru,
pomožne škofije pa v Gorici, Kopru, Šibeniku, Splitu in Dubrovniku. Štetje
prebivalstva v letu 1811 je izkazalo 460.116 prebivalcev za ljubljansko
intendantstvo, 381.000 za karlovško, 357.857 za tržaško, 305.285 za zadarsko,
oziroma 1.504.258 za celotne Ilirske province.

V Karlovcu, kjer je bil sedež poveljstva vojske za Hrvaško, je bila leta 1811
ustanovljena posebna častniška šola v francoskem jeziku. Skupno je v Ilirskih
provincah delovalo 25 gimnazij. Uradne razglase so objavili v uradnem glasilu
Ilirskih provinc Le Télégraphe officiel v francoščini, nemščini, načrtovali pa
so tudi izdajo v  »slovanščini«. Med letoma 1811 in 1813 je kot urednik tega
časnika v Ljubljani deloval francoski književnik Charles Nodier.

Britanska mornarica je od tilsitskega miru v juliju 1807 izvajala pomorsko
zaporo Jadranskega morja in s tem ustavila trgovski ladijski promet, kar je še
posebej prizadelo trgovino dalmatinskih pristanišč. Poskus združenih francoskih
in italijanskih sil, da bi zasedle otok Vis, ki so ga zasedali Britanci, se je
izjalovil 22. oktobra 1810.

Avgusta 1813 je Avstrija napovedala vojno Franciji, avstrijske sile pod vodstvom
generala Franza Tomassicha pa so vkorakale v Ilirske province. Pri tem so jim
bili v pomoč domačini v francoskih vrstah, ki so ob napadu prestopili na
avstrijsko stran. Zadar je padel 6. decembra 1813 po 34-dnevnem obleganju. V
Dubrovniku so vstajniki izgnali Francoze in v upanju na obnovo republike
vzpostavili začasno dubrovniško upravo. 20. septembra 1813 so ga zasedli
Avstrijci. Boko Kotorsko z okolico so leta 1813 zasedle črnogorske sile, ki so
jo držale do leta 1814, ko jo je črnogorski vojvoda pod pritiskom avstrijskih
sil 11. junija moral prepustiti Avstriji. Britanske sile so se z zasedenih
dalmatinskih otokov umaknile julija 1815 po porazu francoskih sil v bitki pri
Waterlooju.

Dunajski kongres je priznal avstrijsko zasedbo nekdanjih Ilirskih provinc. Leta
1816 so bile brez ozemlja Dalmacije ponovno vzpostavljene kot »Ilirsko
kraljestvo«, ki je bilo uradno ukinjeno šele leta 1849, čeprav je bila že leta
1822 uprava hrvaških ozemelj podrejena Ogrski.

V Ilirskih provincah so Francozi ustanovili naslednje enote: 1., 2., 3., 4., 5.
in 6. ilirski strelski polk, Hrvaški huzarski polk, Kraljevo dalmatinsko legijo
in Kraljevi dalmatinski polk.



https://sl.wikipedia.org/wiki/Druga_svetovna_vojna_na_Slovenskem

Druga svetovna vojna na Slovenskem se je začela 6. aprila 1941, ob vkorakanju
nemške vojske. 11. aprila 1941 so se v boj za ozemlje vključile tudi italijanske
in madžarske sile. Odpor jugoslovanske vojske, nezmožne se kosati s takrat
moderno nemško vojsko in njihovimi zavezniki, je bil slabo voden in šibak.

Tako so Nemci zasedli Gorenjsko, Štajersko, severozahodni del Prekmurja in
severni del Dolenjske. Italijani so zasedli Notranjsko, večino Dolenjske in
Ljubljano, Madžari pa večino Prekmurja.

Vsi okupatorji so izvajali potujčevanje in drugo nasilje nad prebivalstvom, saj
so nameravali zasedeno ozemlje priključiti državam katerim so pripadali. Z
namenom upora proti okupatorjem so 26. aprila 1941 slovenski komunisti skupaj z
nekaterimi levo usmerjenimi skupinami ustanovili Protiimperialistično fronto
slovenskega naroda, kasneje imenovano Osvobodilno fronto Slovenskega naroda.
Osvobodilna fronta, pod katero so delovale slovenske partizanske enote, je
predstavljala temelj za oborožen boj proti okupatorjem.

Od februarja 1942 se tako za razmere na slovenskem, že uporablja izraz
državljanska vojna.[navedi vir]

Nemci so napad začeli iz Avstrije, brez vojne napovedi, 6. aprila 1941.
Italijani so se v vojno vključili 11. aprila iz Julijske krajine, hkrati so se v
napad vključile tudi madžarske enote. Takrat je nemška vojska že prodrla do
Zagreba in Karlovca. Italijani so prodirali proti Ljubljani, Kočevju in naprej
proti Bosni, del njihove vojske pa je prodiral ob jadranski obali. V Ljubljano
so vkorakali že 11. aprila.

Odpora jugoslovanske vojske skorajda ni bilo. Vojaki so zažgali nekaj skladišč
in porušili nekaj prometnih objektov, preostalo infrastrukturo pa je z
utemeljitvijo, da hoče zavarovati narodno gospodarstvo, zaščitil Narodni svet.

Čeprav so jugoslovanske vojaške oblasti odklonile zahtevo komunistov po
formiranju prostovoljnih enot, se jih je kljub temu v Novem mestu zbralo okoli
3000. Del njih so napotili proti Zagrebu, del pa proti jadranski obali. Večina
se jih je vrnila domov po razglasitvi NDH.

Slovensko ozemlje nekdanje Dravske banovine so si razdelili Nemci, Italijani,
Madžari in Hrvati: Nemci so zasedli Gorenjsko, Štajersko, severozahodni del
Prekmurja in severni del Dolenjske; Italijani so zasedli Notranjsko, večino
Dolenjske in Ljubljano; Madžari večino Prekmurja, Hrvati pa del ozemlja od
Bregane do bližine Brežic.

Zasedena ozemlja so okupatorji čim hitreje hoteli priključiti k svojim državam.
Italijani so to storili 3. maja, Madžari 16. decembra 1941, Hrvati pa 15.
avgusta 1941.

Nemci so skušali najprej prilagoditi upravo zasedenih območij sosednjim
avstrijskim deželam, zato so s priključitvijo odlašali. Gorenjsko in Mežiško
dolino so želeli priključiti Koroški, preostala ozemlja pa avstrijski Štajerski,
Razmah narodnoosvobodilnega odpora jim je to namero preprečil. Gorenjska in
Štajerska sta kljub vsemu defacto postali del nemškega rajha. Vpeljali so
nacistični družbeni red z raznarodovalnimi, rasnimi in drugimi nacističnimi
zakoni. Obvezna je bila mobilizacija v nemško vojsko.

Zaradi krepitve odpora so okupatorji skušali nadzorovati dogajanja na njihovem
območju. Zato so uvedli obvezno oddajo radijskih sprejemnikov ali vsaj njihovo
zapečatenje, med najhujšimi ukrepi pa je bilo streljanje talcev. Na Gorenjskem
in Štajerskem so Nemci ustrelili po pet talcev za v nemški službi ubitega
Slovenca, ter po deset talcev za enega ubitega Nemca. Številne Slovence so
poslali v koncentracijska taborišča Dachau, Ravensbrück, Auschwitz...

Največ Slovencev so izgnali iz obmejnih območij z Italijo, tja pa so poleg
Nemcev iz Rajha naseljevali predvsem Kočevske Nemce. Zaradi težav s transportom,
oborožene vstaje in ker Srbija in Hrvaška nista mogli sprejeti toliko ljudi, kot
so jih z načrti predvidevali, so izgnali le okoli 80.000 ljudi. Od ljudi,
predvidenih za izselitev, jih je okoli 17.000 samih zbežalo na italijansko
okupacijsko območje.

Ker so želeli preostale čim hitreje ponemčiti, so uničevali vse, kar bi lahko
vzpodbujalo slovensko narodno zavest. Prepovedali so uporabo slovenskega jezika
v javnosti, slovenska društva in organizacije, tudi cerkvene, so ukinili,
njihovo premoženje pa zaplenili. Prepovedali so slovenski tisk, uničevali so
slovenske knjige in ponemčevali krajevna imena, in prislili tudi vse Slovence da
ponemčijo njihova lastna imena (le nemška imena so bila dovoljena v vseh uradnih
dokumentih). Eksproprirali so številne industrijske obrate, banke, rudnike,
zavarovalne družbe, časopise in druga podjetja ki so bila v slovenskem
lastništvu, in prevzeli celotno gospodarstvo v svoje roke.

Uvedli so nemški izobraževalni sistem. Namesto slovenskih so bili le nemški
vrtci in šole. Slovenske otroke so vzgajali s pomočjo nemških društev za
prevzgojo otrok in mladine - Deutsche Jugend. Več kot 600 otrok so nasilno vzeli
materam in jih poslali v Nemčijo. Nemška organizacija Lebensborn je odvzete
dojenčke dodeljevala nemškim družinam, kjer so jih vzgojili v Nemce. Ker naj bi
vsi odrasli v nekaj letih govorili samo nemško, so zanje organizirali obvezne
tečaje nemščine.

Odrasle so prisilno vpisovali v Štajersko domovinsko zvezo (Steireischer
Heimatbund) ali v Koroško ljudsko zvezo (Kärntner Volksbund) oziroma v njune
oborožene oddelke. V državnih službah so morali nositi uniforme, od pomladi leta
1942 pa, kar je bilo sicer v nasprotju z mednarodnim pravom, uvedli vojaško
obveznost. Zato so se slovenski fantje bojevali v Wermachtu skoraj na vseh
frontah. Nasilno vpoklicanih je bilo več deset tisoč Slovencev. Nekaj tisoč jih
je padlo, veliko jih je postalo invalidov, nekateri so pobegnili in odšli v
partizane. Le redki so se vpoklicu izognili, saj so Nemci zagrozili, da bodo v
takšnem primeru poslali v koncentracijsko taborišče njegovo družino.

Poleti 1941 so Nemci z namenom, da bi zastrašili ljudi, in v odgovor na prve
partizanske akcije začeli streljati talce. Tako od 30. julija do decembra 1941.
Nemci ustrelijo 360 ljudi, Od januarju do 21. maja 1942. 391 ljudi, in od junija
do 4. novembra 1942. 976 ljudi. Istočasno so zaplenili premoženje ubitih in
izgnali njihove družine v taborišča v Nemčijo

V nasprotju z Nemci so skušali Italijani sprva pridobiti na svojo stran domače
prebivalstvo, zato so vodili milejšo raznarodovalno politiko. Uporabe
slovenskega jezika v javnosti niso prepovedali, italijanščina je postala le učni
predmet. Dopuščali so dejavnost slovenskih kulturnih in drugih nepolitičnih
društev, šol ter drugih posvetnih ustanov, izhajanje dvojezičnega tiska. V
upravi in v javnosti so začasno dovoljevali dvojezičnost.

Ker so želeli Ljubljansko pokrajino, kakor so zasedeno območje poimenovali, čim
hitreje poitalijančiti, so jo 3. maja 1941 s posebnim odlokom priključili
Italiji. Ustanavljati so začeli fašistične organizacije, vpeljali korporativni
sistem, na nekatera območja so naseljevali Italijane (Kočevsko).

Tudi Madžari so skušali svoje okupirano območje - Prekmurje, čim hitreje
madžarizirati. Upravno so območje razdelili na soboški in lendavski okraj.
Obnovili so raznarodovalno društvo za Vendsko pokrajino, uvedli madžarščino kot
učni jezik, uničevali slovenske ter prekmurske knjige ...

Iz Prekmurja so izgnali tiste slovenske izobražence, ki so se tja preselili med
obema vojnama. Čeprav so prepovedali javno rabo slovenščine, pa so ob madžarskem
jeziku dopuščali rabo prekmurskega narečja. Trdili so namreč, da so Prekmurci -
podobno kot porabski Slovenci (Vendi) posebna nacionalna skupina, ki naj bi
izvirala iz Keltov. Kasneje so že tajili hipotezo posebne nacionalne skupine in
vpeljali novo teorijo, da so "Vendi" Madžari, ki so se asimilirali s Slovani v
16.-17. stoletju.

Hrvaška NDH je okupirala manjši del slovenskega ozemlja pet slovenskih naselij z
okolico: Bregansko selo (danes se imenuje Slovenska vas), Nova vas pri Bregani
(danes Nova vas pri Mokricah), Jesenice na Dolenjskem, Obrežje in Čedem. Gre za
ozemlje veliko približno 20 kvadratnih kilometrov, na katerem je takrat živelo
okrog 800 prebivalcev. Slovence so hoteli prepričati, da so Hrvati, tiste, ki so
ostali narodno zavedni so odpeljali v taborišče Jasenovac ali jih ustrelili. V
šolski sistem so vpeljali hrvaški jezik, prav tako v cerkveni nauk po cerkvah.

V samem predvojnem obdobju glavna stranka je bila Slovenska Ljudska Stranka
(SLS), ki je uživala podporo cerkve. Bivši duhovnik in vodja stranke, Anton
Korešec, je zagovarjal politiko “zbližanja” z nacistično Nemčijo, in kot
minister izobrazbe v vladi Maček-Cvetkovič, je oktobra 1940 uvedel dva
anti-semitska zakona (en je omejil poslovanje Judov v živilski industriji, drugi
pa je omejil procent judovskih študentov v srednjih in visokih šolah) . Po
Koroščevi smrti, vodstvo SLS-a je prevzel duhovnik Franc Kulovec, ki je bil prvi
politik ki je zagovarjal podpisanje Trojnega pakta med Jugoslavijo in nacistično
Nemčijo ter fašistično Italijo.

Ob začetku vojne Slovenci nismo imeli enotnega vodstva in program, po katerem bi
lahko delovali. Nekateri meščanski politiki so skupaj s kraljem zbežali v
London, od koder so skušali vplivati na domače razmere. Večina tistih, ki so
ostali, pa je previdno čakala, da si s prenagljenimi odločitvami ne bi kako
škodili. Nekateri politiki so mislili, da bodo naredili najmanj škode, če bodo
sodelovali z okupatorjem.

Ob napadu na Jugoslavijo je v Ljubljani na pobudo Slovenske ljudske stranke in
bana Dravske banovine Marka Natlačena nastal Narodni svet za Slovenijo. Ta je
10. aprila razglasil, da prevzema oblast v Sloveniji. V njem so sodelovali
predstavniki SLS, Jugoslovanske nacionalne stranke, Narodnoradikalne stranke,
Socialistične stranke Jugoslavije in Samostojne demokratske stranke, skratka
predstavniki vseh slovenskih strank, razen komunistov, ki jih z utemeljitvijo,
da niso legalna stranka, niso vključili v delo odbora. Odklonili so tudi
predlog, da bi Narodni svet postal Obrambni svet.

Narodni svet je od ljudi zahteval red in mir, izročitev orožja, od
jugoslovanskih enot pa, naj se mu podredijo in kot slovenska vojska zaprosijo za
premirje. Seveda v tako zahtevo vojaško poveljstvo ni privolilo. Predsednik
Narodnega sveta Marko Natlačen je po pozdravu italijanskih vojaških oblasti v
Ljubljani odšel v Celje, kjer je Nemcem predlagal, da bi zasedli vso Slovenijo,
ta pa bi nato, podobno kot Hrvaška, dobila status posebne države.

Ker Nemci v tak predlog zaradi Hitlerjevega načrta o razdelitvi Jugoslavije niso
privolili, je Natlačen skušal dobiti dovoljenje za izvrševanje oblasti z
zagotovitvijo lojalnosti Emiliju Grazioliju ter s spomenico, ki jo je poslal
Mussoliniju, Čeprav je Mussolini načeloma privolil v sodelovanje s predstavniki
nekdanje oblasti na zasedenih območjih, se je 17. aprila Narodni svet sestal
zadnjikrat, saj so Italijani že 20. aprila civilno oblast banske uprave prenesli
na svoj Komisariat za zasedeno slovensko ozemlje. Tako je Narodni svet prenehal
delovati.

4. maja 1941., dan po uradni priključitvi Ljubljanske pokrajine fašistični
Italiji, skupina slovenskih uglednikov pošlje pismo hvaležnosti Mussoliniju
(vidi: Provincia di Lubiana). Med podpisniki so Marko Natlačen, ljubljanski
župan Ivo Adlešič, rektor ljubljanske univerze Matija Slavič, bivša ministra v
jugoslovanski vladi Frank Novak in Ivan Puceli, ter drugii. Nekaj dni kasneje,
105 slovenskih županov pošlje sporočilo Mussoliniju, da izrazijo "veselje in
ponos za vključitev slovenskih ozemelj v veliki Kraljevini Italiji". Podobne
čestitke so prišle Mussoliniji tudi od škofa Rožmana, in 22. maja 1941. Rožman
priredi mašo hvaležnosti Mussoliniju v ljubljanski stolnici.

Fašistične oblasti po tem organizirajo “sosvet”, in izberejo 14 slovenskih
članov da jih svetujejo, med njimi Natlačen, rektor Ljubljanske univeze Matija
Slavič, politik Ivan Pucelj, ter 11 gospodarstvenikov, vglavnem člani SLS-a.
Prvo srečanje sosveta se je odvilo 26. maja 1941. Grazioli pelje slovenske člane
sosveta v Rim, kjer so se 8. junija sestali tudi z Musolinijem, na kar Natlačen
piše še eno pismo hvaležnosti Musoliniju, v katerem mu obljubi vernost
slovenskega naroda,

Slovenski komunisti so skupaj z nekaj levo usmerjenimi političnimi skupinami 26.
aprila 1941 v Vidmarjevi vili v Rožni dolini v Ljubljani ustanovili
Protiimperialistično fronto slovenskega naroda, ki se je ob nemškem napadu na
sovjetsko zvezo preimenovala v Osvobodilno fronto Slovenskega naroda (OF).

Krščanski socialisti so znotraj OF tvorili dve skupini. Katoliško delavsko
sindikalno skupino je predstavljal Tone Fajfar, izobražensko Edvard Kocbek, ki
se je v delo OF vključil avgusta 1941. Obe skupini sta delovali na osnovi idej
krščanskega socializma dr. Janeza Evangelista Kreka. Ker so intelektualci želeli
ohraniti samostojnost znotraj OF, so kmalu prišli v spor s komunisti.

Člani demokratičnega krila Sokol niso bili strankarsko organizirani. Za cilj so
si postavili socialno in harmonično ureditev družbe. V skladu z geslom »Zdrav
duh v zdravem telesu« so želeli doseči uravnoteženost človekove duševne in
telesne dejavnosti. Postopoma je večina njihovih članov vstopila v KP.

Zaradi prevlade komunistov, ki so ves čas delovali po usmeritvah KPJ in
Kominterne, je nastalo tudi prvotno poimenovanje. Kominterna je menila, da so za
začetek druge svetovne vojne odgovorne tako fašistične kot zahodne države, zato
so se komunisti dolžni boriti proti obojim.

Po ustanovnem sestanku Protiimperialistične fronte so se tudi v Sloveniji začele
priprave na oboroženo vstajo. Do nje je prišlo po nemškem napadu na Sovjetsko
zvezo. V nasprotju s preostalo Jugoslavijo, kjer je priprave na vstajo vodila
KPJ, so v Sloveniji potekale pod skupnim vodstvom Protiimperialistične fronte
(po preimenovanju OF), ki je v ta namen ustanovila glavno poveljstvo slovenskih
partizanskih čet.

Poleti in jeseni so ustanavljali nacionalne glavne štabe, ki so dobili nalogo
voditi vstajo v posameznih pokrajinah. Glavni usklajevalec akcij je postal
Vrhovni štab s Josipom Brozom - Titom kot vrhovnim komandantom partizanskih sil
in generalnim sekretarjem KPJ na čelu.

Oboroženi upor se je začel v Sloveniji po nemškem napadu na Sovjetsko zvezo.
Takrat so mnogi Slovenci upali, da bo Rdeča armada hitro premagala Nemce in pri
tem pomagala osvoboditi naše ozemlje. Nekateri politično različno usmerjeni
Slovenci so poudarjali, da je v takem trenutku najpomembneje ohraniti slovenski
narod.

KPS je 22. junija 1941 ustanovila glavno poveljstvo slovenskih partizanskih čet
s Francem Leskoškom kot komandantom in Borisom Kidričem kot političnim
komisarjem. Glavno poveljstvo je bilo odgovorno vodstvu OF. Sredi julija je bil
sprejet sklep o oboroženi vstaji, poleg tega pa tudi Partizanski zakon, ki je s
svojimi pravili urejal sestavo, dela in naloge partizanskih čet.

Partizani so izvedli več uspešnih akciji. V začetku avgusta so se Nemci spopadli
s kranjskimi partizani na planini Dobrči pod Storžičem, Jeseniška četa se je 1.
septembra na Mežaklji spopadla z Nemci, sredi septembra se je Rašiška četa
spopadla z orožniki v Rašici itn. Zato so Nemci požgali Rašico, ki je bila prva
slovenska požgana vas.

Partizanske akcije so se vrstile tudi na Štajerskem in v Ljubljanski pokrajini.
S sabotažami so rušili železnice in ceste ter ovirali delo v tovarnah. Štajerski
partizanski bataljon je pod vodstvom Franca Rozmana - Staneta v noči s 7. na 8.
oktober vdrl v Šoštanj. Nemci so zato ustrelili 10 talcev, kar je bil začetek
enega najhujših represivnih ukrepov okupatorskih oblasti. Skupno so v Sloveniji
ustrelili okoli 2500 talcev. 26. oktobra so Nemci obkolili Štajerski bataljon na
Čreti pri Braslovčah. Bataljon se je uspel prebiti iz obroča, v bojih pa je
padlo največ Nemcev dotlej.

Na Notranjskem so partizani Krimskega bataljona 19. oktobra napadli in osvojili
italijansko postojanko Lož. Zajeli so precej italijanskih vojakov.

Zaradi vstaje v Zgornjesavski dolini so Nemci morali umakniti posadke iz manjših
krajev. Po prihodu okrepitev pa so s premiki enot in napadi zožili območje
vstaje na Poljansko dolino, v kateri je deloval Cankarjev bataljon. Ob napadu v
Rovtu pod Blegošem je bataljon uničil nemško policijsko patruljo, ki je takrat
izgubila 46 od 50 vojakov. Zato je nemška vojska bataljon zasledovala in
obkolila. Po obkolitvi se je bataljon 27. decembra umaknil v Dražgoše, kjer jih
je 9. januarja 1942 napadlo okoli 2500 nemških vojakov. Po treh dneh ogorčenih
bojev so Nemci vas zasedli, bataljon pa se je umaknil. Po bitki so se Nemci
kruto maščevali, saj so vas požgali, pobili skoraj vse moške (41) in njihova
trupla pometali v ogenj, ženske in otroke pa izgnali v taborišča.

OF je ob pomembnih zgodovinskih datumih v Ljubljani organizirala posebne
manifestacije. Takrat so se ljudje ob točno določeni uri (med 7. in 8. uro
zvečer) umaknili v domove. Ker je tiha in prazna Ljubljana delovala
zastrašujoče, so Italijani 8. februarja 1942 premaknili svojo policijsko uro na
zgodnejši čas.

Ta gesla so kot program OF nastala 22. junija 1941. Komunisti kot najvplivnejši
v OF so takrat pričakovali hitro zmago Rdeče armade. Zlasti zadnja tri gesla, ki
so bile vsa izrazito revolucionarna, kažejo, da so slovenski komunisti
pričakovali, da jim bo zmaga Rdeče armade omogočila izvedbo socialistične
revolucije v Sloveniji.

Najmočnejša skupina v OF, Komunistična partija Slovenije, je ta demokratična
načela razlagala po svoje. Že iz predvojnega časa nastali program KPJ kaže, da
je boj proti okupatorju povezovala z revolucionarnim prevzemom oblasti.

Pripadniki VOS so takšne ljudi kaznovali, mnoge med njimi pa tudi usmrtili. Prva
takšna akcija je bila izvedena 4. decembra 1941. ko so umrtili Fanouš Emerja,
ker je regrutiral bivše jugoslovanske oficirje in člane Katoliške akcije za
skupine ki so se nasprotovale Osvobodilni fronti. Naslednja žrtva je bil
industrijalec August Praprotnik, ubit Februarja 1942, ker je izdal nekatere
partizane, ki so jih fašisti potem ubili. Sledil je uboj Lambert Ehrlicha,
slovenskega teologa in politika, zaradi pisma fašističnim oblastem, v katerem je
predlagal da Italijani oborožijo Slovence za boj proti partizanom. Druge žrtve
so bili policijski obveščevalec Fortunat Majdič (avgust 1942), in policijski
oficir Kazimir Kukovič, ter oktobra 1942 Marko Natlačen vodja SLS, avtor pisma
hvaležnosti Mussoliniji od 3. maja 1941., čigava stranka je takrat kot del
Legije smrti in Vaških straž, sodelovala z italijansko vojsko v borbi proti
partizanom Ker so Italijani odgovorili s streljanjem talcev (najvec njih, 24, za
Natlacena), je VOS prekinil z usmrititvam v Ljubljani. Na podeželju so pa
nadaljevali z likividacij oseb obtoženih za izdajo, na kar so sodelovalci
okupatorja odgovorili z likvidacijo članov Osvobodilne fronte, ali pa z izdajo
istih Italijanom. Komunisti so to izkoristili za obračun z nekaterimi
nasprotniki komunizma. Ker so tako usmrtili več ljudi, ki so bili le ostri
nasprotniki komunizma, niso pa sodelovali z okupatorjem[navedi vir], so take pa
tudi druge usmrtitve osvobodilnem gibanju povzročile veliko škode, politično pa
okrepile meščansko stran, saj so jo s tem pravzaprav tudi prisilile k
združevanju in aktivnejšemu ukrepanju.

Ob četniškem napadu na srbske partizane so se nekatere manjše skupine in del
oficirske organizacije z Jako Avšičem odločili za partizane, Stara pravda pa je
iz OF izstopila.

V Jugoslaviji je bilo na začetku središče osvobodilnega gibanja v Srbiji. Jeseni
1941 je tam nastalo veliko osvobojeno ozemlje, imenovano Užička republika. Tam
je bil tudi glavni štab narodnoosvobodilnih partizanskih odredov Jugoslavije s
Titom na čelu. V začetku so na omenjenem ozemlju delovali in tudi občasno
sodelovali partizani in četniki, po izvoru v glavnem pripadniki nekdanje
jugoslovanske kraljeve vojske. Četnike je vodil Draža Mihajlović.

Ker so četniki obljubili zvestobo kralju in zato ubogali njegove ukaze,
partizansko vodstvo pa je - v nasprotju s četniki - odklonilo taktiko čakanja na
preobrat v vojni ter tudi sodelovanje z emigrantsko vlado, so med njimi nastali
spori in spopadi. Četniki so v boju s partizani začeli sodelovati z Nemci,
čeprav je Draže Mihajlović postal vojni minister v kraljevi vladi v izgnanstvu
oziroma kljub podpori, ki so mu jo nudili Britanci.

V pozni jeseni 1941 so četniki že pomagali Nemcem pri njihovem napadu na
partizane. Partizani so se umaknili v Sandžak, od tam pa v Bosno. V Foči so
sprejeli predpise o delovanju narodnoosvobodilnih odborov (NOO). NOO so bili
podobni slovenskih terenskim odborom OF.

Vse slovenske stranke, razen komunistov, so v novih razmerah, ko je bil
odpravljen star oblastni aparat, praktično prenehale z delovanjem. Njihovi
politiki, med katerimi jih je del emigriral, so začeli delovati v Londonu pod
vodstvom Mihe Kreka, ki je vodil slovenski del jugoslovanske emigrantske vlade.
Krek je s svojimi odločitvami vplival na politike, ki so ostali doma. V ta namen
so v Londonu ustanovili slovenski narodnoosvobodilni odbor, ki je prek kurirjev
vzpostavil zvezo z domom.

Pozneje je nastal dokaj močen emigrantski center tudi v Rimu, kjer je pretok
informacij potekal prek Vatikana. Vodstva političnih strank doma in v tujini so
v glavnem priznavala predstavnika Slovencev v svetu Miho Kreka.

Londonski odbor je 23. novembra 1941 kot odgovor na sklepe OF, s katerimi je
razglasila, da so partizanske in ne četniške čete narodnoosvobodilna vojska ter
da je OF po vojni želela oblast zase in ne za kralja, izdal londonske točke kot
program obnove Jugoslavije meščanskih strank.

Vaške straže so ustanavljali duhovniki, kajti vodstvo katoliške cerkve v
ljubljanski škofiji je nasprotovalo komunistom, OF in revolucionarnim akcijam.
Ostro so obsojali uboje nekaterih duhovnikov na osvobojenem ozemlju. Po navadi
so bili duhovniki tudi antikomunisti, njihovo antikomunistično delovanje pa se
je opiralo na papeževo izjavo iz leta 1937, ko je komunizem označil kot najhujše
zlo.

Po kapitulaciji Italije so partizani začeli obračunavati s četniki (plavo gardo)
in vaškimi stražami (belo gardo), saj so oboji ostali brez italijanske preskrbe.

Ker so četniki zmotno računali, da se bodo Britanci kmalu izkrcali v Dalmaciji,
so se hoteli umakniti do Kvarnerja in jih pričakati tam. Partizani pa so jih v
Grčaricah na Dolenjskem dokončno porazili.

Tako je Slovenska zaveza postopoma izgubljala svoj vpliv. Na pobudo generala
Leona Rupnika je nastal Protikomunistični odbor, sam pa je po nemški zasedbi
Ljubljanske pokrajine postal predsednik pokrajinske uprave in ustanovitelj ter
krajši čas tudi poveljnik Slovenskega domobranstva.

Različen položaj in s tem povezano delovanje duhovnikov in Cerkve je bilo
odvisno od razmer v posamezni pokrajini, dokaj pa tudi osebna stališča
posameznih duhovnikov. Nanje je vplival tudi sam papež Pij XI., ki je v
okrožnici Divini Redemptoris (Božanski Odrešenik), s podnaslovom O brezbožnem
komunizmu, ostro obsodil komunizem. Cerkev ga je takrat štela za največje zlo.
Uradna cerkev, v obliki Vatikana, je tudi podpisala Konkordate s fašistično
Italijo in nacistično Nemčijo, ki so Cerkvi dale posebne privilegije

Fašizem s svojim strogim anti-komunizmom je bil privlačen mnogim v slovenski
Cerkvi že pred vojno, Tako je na primer maja 1933 glavni katoliški dnevnik
Slovenec, napisal: "Fašizem ima nedvomno veliko privlačnih lastnosti, tudi za
katolike. Spomnimo se njegovega prizadevanja za moralno vzvišanje, njegovo
zatiranje razrednega boja, ter ustanovitev korporativistične države. Karkoli je
pozitivno v fašizmu, je vzeto iz krščanstva, in s tem seveda fašizem mora nujno
biti del anti-boljševiške fronte.".

Študenske katoliške organizacije, Straža v viharju in Mladci Jezusa Kralja. so
tudi zagovarjale fašizem, objavljale odlomke iz Hitlerjevega Mein Kampf-a, ter
zastopale antisemitizem. Člani teh organizacij so bili med prvimi aktivnimi
borci na strani kolaboracije. Vodja SLS-a ter bivši duhovnik, Korošec, je pred
vojno zagovarjal zbližanje z nacistično Nemčijo, in v ta namen uvedel
antisemitične zakone v stari Jugoslaviji, ". Njegov naslednik v SLS-u, duhovnik
Franc Kulovec, je prvi v Jugoslaviji zagovarjal Trojni pakt z Nacisti in fašisti

Na Gorenjskem in Štajerskem so Nemci med prvimi izgnali okoli 130 duhovnikov,
nekatere so zaprli, tam so jih šikanirali, zapirali v bunkerje, pretepali,
vpregali v vozove, z golimi rokami so morali prazniti greznice, podirati
pravoslavno cerkev v Mariboru, nekatere so poslali v koncentracijska
taborišča... Njihov voditelj, lavantinski škof dr. Ivan Jožef Tomažič je sicer
odklonil sodelovanje z OF, a proti njej ni deloval. Prav tako je pozneje
odklonil sodelovanje z domobranci.

Dva tedna po okupaciji Ljubljane, 22. aprila 1941, Gregorij Rožman je obiskal
Emilija Graziolija, fašističnega visokega komisarja, in mu obljubil zvestobo in
sodelavanje z italijanskimi fašističnimi oblastmi, ter izrazil hvaležnost
Mussoliniju za njegovo “darežljivo pravičnost” pri ustanovitvi Ljubljanske
pokrajine kot del Velike Italije. 20. maja 1941. je Rožman priredil mašo
hvaležnost Mussoliniju v Ljubljanski stolnici.

Aprila 1942, duhovnik Lambert Ehrlich, vodja katoliške mladinske organizacije
Straža, je z Rožmanovim znanjem poslal pismo fašitičnim oblastem v katerem jim
je predlagal naj oborožijo Slovence, ki se bodo borili pod fašistično komando
proti Osvobodilni fronti, za kar je osvobodilno gibanje usmrtilo Ehrlich-a. To
in podobna nasilna dejanja osvobodilnega gibanja proti sodelavcam okupatorja, je
Cerkev uporabila kot opravičilo zato da niso upoštevali papeževega navodila, da
njegova poslanica ne velja v vojnih razmerah. Zato je večina duhovnikov
spoštovala navodila cerkvenih oblasti, o lastni angažiranosti pa je presojal
vsak sam.

12. septembra 1942 Rožman je poslal memorandum italijanskem generalu Robottiju,
v katerem je podrobno predlagal sodelovanje za uničevanje “subverzivnih in
uporniških elementov”, z ustanovitvijo oboroženih slovenskih enot, pod komando
fašistične vojske. Napisal je, da bomo "mi" predlagali poveljnike teh enot, in
predlagal, da za to fašisti izpustijo iz ujetništva nekatere poveljnike
jugoslovanske vojske, ampak samo tiste ki bodo verni fašističnim oblastem.
Istočasno je predlagal ustanovitev slovenske Tajne policije v Ljubljani s 500
agenti, oboroženimi s pištolami, ki bodo aretirali in predali italijanskim
fašističnim oblastem “nevarne elemente”, ter vse, ki se svobodno sprehajajo po
Ljubljani s ponarejenimi osebnimi izkaznicami. Fašisti so sprejeli mnoge
Rožmanove nasvete in kmalu potem ustanovili vaške straže.

Pozneje je Rožman sodeloval z nacističnimi oblastmi. Predlagal je Leona Rupnika
nacistom, najprej za vodjo začasne administracije pod nacisti (Rupnik je bil
tudi organizator in vodja Domobrancev). V pastirskem pismu ki ga je Rožman
objavil 30. novembra 1943. je zapisal "samo s to pogumno borbo in marljivim
delom za Boga, za narod in domovino bomo, pod vodstvom Nemčije, zagotavili naš
obstoj in boljšo prihodnost v boju proti judovski zaroti"

Nekateri duhovniki pa so se odločili, da se kljub komunistični oznaki pridružijo
narodnoosvobodilnemu boju. Osvobodilna fronta je vključevala številne vernike v
svojih vrstah , in približno 40 duhovnikov se je pridružilo partizanom samo v
Ljubljanski pokrajini. Med njimi je bil tudi zgodovinar in duhovnik, Metod
Mikuž, Rožmanov nekdanji tajnik. Mikuž in dva druga duhovnika so postali člani
Plenuma, najvišjega upravnega odbora OF. Zaradi aktivnosti med partizani, je
Rožman suspendiral Mikuža iz cerkve.

OF je pisala več pozivov Rožmanu, prvo od teh je pismo vodstva OF poslano
Rožmanu 30. november 1941 , kjer so kritizirali udeležbo duhovnikov v slovenskih
kolaboracionističnih skupinah. Hkrati je OF izrazila svojo podporo za svobodo
vere, in izjavila da bi radi videli več duhovnikov v svojem gibanju, ali vsaj da
duhovniki ostanejo nevtralni. Navedli so, da so pripravljeni na srečanje z
Rožmanom, ter razpravo o vseh vprašanjih. Rožman nikoli ni odgovoril na pismo.

Katoličani v OF so pisali dodatna pisma in prosili Rožmana naj ne podpira
slovenske sile ki so simpatizirale z okupatorjem, kar je povzročilo veliko
prelivanja slovenske kri, in namesto tega so pozvali cerkev naj ostane
nevtralna. Edvard Kocbek, vodja Krščanskih socialistov in član vodstva OF, je
napisal peto pismo Rožmanu leta 1943, v katerem je ga je kritiziral, ker se ni
odzval na prejšnja pisma OF-a, in opozoril da duhovniki še ker naprej sodelujejo
v političnem in vojaškem delu kolaboracionističnih enot. Kot pri prejšnjih
pismih, Rorežman se ni odzval Kocbeku

Italijanska vojska je na tem ozemlju kontrolirala le cestne in železniške
povezave. Italijani so gradili postojanke, bunkerje in postavljali minska polja.
začeli z racijami, aretirane so pošiljali v taborišče Gonars, vse pogosteje so
streljali talce.

Italijani so skrajno kruto ravnali s civilnim prebivalstvom. Požigali so
domačije, precej vasi izpraznili, nato pa požgali, zasegli premoženje in živino,
streljali ljudi (2100) ali pa jih odpeljali v internacijo na Rab in v Gonars.
Konec novembra je bilo iz Ljubljanske pokrajine v taboriščih 26.000 ljudi.

Sredi junija 1942 so Nemci v okviru tretje ofenzive napadli osvobojeno ozemlje
na Kozari. Jeseni je po ponovnem nastanku osvobojenega ozemlja v zahodni Bosni
vodstvo narodnoosvobodilnega gibanja ugotovilo, da vojaški uspehi omogočajo
ustanovitev političnega vodstva. Dne 26. novembra 1942 je v Bihaću potekalo I.
zasedanje Antifašističnega sveta narodne osvoboditve Jugoslavije - AVNOJ. Z
AVNOJ-em je nastalo politično telo, ki zaradi mednarodnih razmer in zaradi
zahteve SZ še ni postalo uradni predstavnik nove Jugoslavije. AVNOJ je v
poslanici zaveznikom pojasnil razmere v Jugoslaviji in vlogo četnikov, zaveznike
pa prosil, naj partizane priznajo za enakopravne zaveznike.

Med večje partizanske uspehe sodi boj pri Jelenovem žlebu 26. marca 1943. Takrat
so partizani iz treh bataljonov Cankarjeve in Gubčeve brigade razbili in uničili
bataljon italijanske divizije Macerata.

Do 1. marca 1943 je OF delovala kot organizacija številnih različnih, a
enakopravnih skupin. Občasna nesoglasja med njimi niso posebej vplivala na delo
OF. Nesoglasja zaradi obračunavanja z nasprotniki narodnoosvobodilnega gibanja
in poskus samostojnejšega nastopa krščanskih socialistov in sokolov pa je
razmere v OF zapletlo.

Partizani so imeli precej izgub, saj jih je padlo približno 20%. V tej ofenzivi
so z Nemci sodelovali tudi novoustanovljeni domobranci[navedi vir]. Po zasedbi
nekdanjega italijanskega ozemlja so Nemci ustanovili Operativno Cono Jadranskega
Primorja (nemško Operazionszone Adriatisches Küstenland), ki je obsegala
Furlanijo, Ljubljano,Primorsko, Dolenjsko, Notranjsko, Istro in Reko.

Nemci so za predsednika Ljubljanske pokrajinske uprave postavili generala Leona
Rupnika. Zaradi pomanjkanja lastne vojske so sprejeli njegovo pobudo za
ustanovitev domobranskih enot. Najprej so jih dovolili v ljubljanski pokrajinski
enoti, pozneje pa tudi na Gorenjskem in Primorskem. Nemci zanje niso dovolili
mobilizacije, ampak so vztrajali pri prostovoljnem pristopu. Vanje so se
vključili tudi nekdanji pripadniki vaških straž.

Prve domobranske enote so nastale 24. septembra 1943. Do novembra je nastalo 6
domobranskih bataljonov. Decembra so začeli opravljati naloge pomožnih
policijskih enot pod nemškim poveljstvom. Spomladi 1944 so nastali še štirje
elitni bataljoni z ofenzivnimi nalogami, drugi pa so varovali prometne objekte,
lovili aktiviste OF, po podeželju opravljali policijske naloge. V Ljubljani je
delovala posebna domobranska politična policija.

Domobranska vojska se je do aprila 1944 povečala na 13.000 vojakov. Oskrbovali
in urili so jo Nemci. 20. aprila 1944, na Hitlerjev rojstni dan, je del
domobrancev slovesno prisegel, da se bo boril proti komunizmu skupaj z nemškimi
oboroženimi silami. Skupaj z Nemci so se hoteli boriti proti komunistom
(partizanom), ob koncu vojne pa bi prevzeli nemško orožje, preprečili revolucijo
in se ob prihodu zaveznikov pokazali kot edina prava (slovenska) osvobodilna
vojska.

Partijska povezava je bila najpomembnejša. Za sodelovanje z jugoslovanskim
vodstvom je skrbel Edvard Kardelj, ki je bil dalj časa v jugoslovanskem najožjem
vrhu. Skrbeti je moral, da so se skupni cilji pravilno uresničevali, kar je
pomenilo, da bosta tudi v Sloveniji osvoboditev in obnova potekali na
demokratični podlagi, kar so si komunisti razlagali kot izvedbo revolucije.

Ves čas je bilo torej jasno, da so bili skupni cilji narodnoosvobodilnega
gibanja vojaški - osvoboditev in politični - sprememba mednacionalnih odnosov
ter sprememba oblasti. Osnovna organizacijska oblika oblasti, temelječe na širši
ljudski osnovi, so bili NOO, ki so skrbeli za preskrbo civilnega prebivalstva in
vojske. Narodnoosvobodilni odbori naj bi bili nadstrankarski, čeprav je v njih
imela dejanski nadzor partija. O Jugoslaviji kot federativni državi so se v
jugoslovanskem vodstvu začeli pogovarjati šele na drugem zasedanju Avnoja. Tudi
glede mednacionalnih odnosov je II. zasedanje AVNOJ-a pustilo marsikaj odprto,
čeprav so dopuščali možnost nastanka enakopravnih mednacionalnih odnosov.

Pozimi leta 1944 je odšla na pot na Štajersko 14. divizija z nalogo, da okrepi
partizansko gibanje na Štajerskem. Nemško nasilje je namreč še vedno onemogočalo
razmah in delovanje partizanske vojske. Zaradi močno zastražene nekdanje meje
med nekdanjim italijanskim in nemškim okupacijskim območjem je divizija odšla na
Štajersko prek Hrvaške. Po prihodu na Kozjansko so jo ves čas napadale nemške
enote. Na Paškem Kozjaku se je divizija razdelila, saj je del partizanov odšel
proti Pohorju, del pa proti Mozirskim planinam. Po prihodu je kljub velikim
izgubam začela z mobilizacijo.

Leta 1944 so partizani vdrli v Gorski kotar, kjer so sodelovali s hrvaškimi
partizani, z vpadi v Beneško Slovenijo pa so skušali okrepiti tamkajšnje
partizansko gibanje.

Decembra je nemška vojska prenesla težišče ofenzivnih operacij iz Beneške
Slovenije na Trnovski gozd in Banjško planoto. Pozimi leta 1944/45 je partizanom
uspelo obraniti večji del osvobojenega ozemlja v Beli krajini in v Kočevskem
Rogu, na Štajerskem pa so Nemci zasedli vsa osvobojena ozemlja. Štajerski
partizani so izredno uspešno osvobodili zapornike iz zapora Stari pisker v
Celju. V akciji so osvobodili prek 300 zapornikov.

Ker je za Nemce postalo slovensko ozemlje zaradi umika njihovih čet iz Grčije in
Balkana, ki je potekal čez naše ozemlje, izredno pomembno, so v začetku leta
1945 še stopnjevali pritisk na partizane ter nasilje nad civilnim prebivalstvom.
Zaradi napada Bračičeve brigade na nemško avtomobilsko kolono, pri čemer je bil
ubit nacistični funkcionar, so na Frankolovem pri Celju obesili 99 talcev, enega
pa ustrelili.

Leta 1945 je imela slovenska partizanska vojska približno 30.000 vojakov,
sovražnik pa okoli 135.000. Čeprav je obstajala nevarnost, da bi Nemci slovenske
partizane popolnoma uničili, so ti odklonili morebiten umik k 4. armadi in v
Sloveniji delovali naprej. Od 1. marca 1945 sta delovala oba slovenska korpusa
kot del 4. armade, s čimer je bila formalno samostojna slovenska vojska
ukinjena.

Januarja 1945 je bila ustanovljena tudi Prekmurska brigada, ki je marca odšla v
Porabje, se spopadla z madžarskimi orožniki, nato pa 3. aprila skupaj s
predhodnico Rdeče armade vkorakala v Mursko Soboto.

Zelo pa se je razvilo kulturno delovanje v partizanski vojski. Mnogi pomembni
umetniki so kot neposredni udeleženci narodnoosvobodilnega boja v svojih delih
prikazovali partizansko življenje. Med partizani so živeli Karel Destovnik -
Kajuh, Matej Bor, Ciril Kosmač, Božidar Jakac, Bojan Adamič, Dore Klemenčič -
Maj itn. Tako je postala kultura sestavni del upora in kot taka pomagala iskati
pot iz obupa, dajala je pogum,...

Postopoma so začele delovati kulturne in znanstvene institucije OF in SNOS kot
so Slovensko narodno gledališče, Znanstveni inštitut pri predsedstvu Snosa. Ker
je vsakdanjik pomenil lakoto, pomanjkanje, trpljenje in smrt, so kulturne
prireditve, ki so prinašale trenutke sprostitve, postale zelo priljubljene.
Zaradi propagande so partizani pogosto prirejali mitinge. Velikokrat so si
popestrili življenje tudi s športom. Prirejali so tekme v nogometu, sami so
poskrbeli za drese, poiskali kopačke itn.

Na svojem prvem zasedanju, ki je bilo 19. februarja 1944 v Črnomlju, se je
preimenoval v Slovenski narodnoosvobodilni svet (SNOS). V njem se je ves čas
obstoja kazala dvojnost oblasti, upravne in politične, saj je bilo predsedstvo
hkrati tudi izvršilni odbor OF.

V Ajdovščini je bila 5. maja 1945 ustanovljena Narodna vlada Slovenije, njen
predsednik pa je postal sekretar Centralnega komiteja KPS Boris Kidrič.

Dne 3. maja je bila v dvorani sokolskega društva Tabor v Ljubljani prva
seja »Slovenskega parlamenta«. Nekaj članov »parlamenta« je odbor imenoval kar
sam, drugi so bili iz vrst nekdanjih predvojnih poslancev. Dejansko je bil
parlament oživljena Slovenska zaveza. Parlament je Narodno državo Slovenijo
oklical kot del Kraljevine Jugoslavije.

Junija 1944 sta se na otoku Visu sestala Josip Broz - Tito in predsednik
begunske vlade Ivan Šubašič. V skladu s sklenjenim sporazumom o sodelovanju je
nastala preureditev kraljeve vlade, v kateri ni bilo več ljudi, ki so sodelovali
z okupatorjem. Preurejena kraljeva vlada je skrbela za prehrano in delo
predstavništev v tujini ter organizirala pomoč partizanski vojski. Kraljeva
vlada je priznala narodne in demokratične dosežke Avnoja kot zakonodajnega
organa in izrekla priznanje partizanski vojski. Odločitev o obliki povojne
Jugoslavije sta prepustila času.

Zaradi pritiskov tako iz Moskve kot iz Londona so se pogovori med NKOJ-em in
emigrantsko vlado nadaljevali in pripeljali do 7. marca 1945 ustanovljene enotne
začasne vlade DFJ s Titom na čelu. Avnoj so razširili s tistimi poslanci iz
poslednje predvojne skupščine, ki niso sodelovali z okupatorjem.

Sredi leta 1944 je fronta dosegla Balkan. Partizanske enote in Rdeča armada so
skupaj do konca oktobra 1944 osvobodile osrednji del Srbije z Beogradom. Zaradi
sovjetske ofenzive v Podonavju so se bili Nemci prisiljeni umakniti iz Grčije.
Njihove enote so se s hudimi izgubami umikale proti severu. Do konca leta 1944
so bili osvobojeni Grčija, Albanija in velik del Jugoslavije, na Madžarskem pa
so divjali hudi boji.

Aprila je 4. armada jugoslovanske vojske osvobajala otoke, Gorski kotar, nato pa
prek Istre prodirala proti Trstu. V bojih so sodelovale tudi prekomorske
brigade, sestavljene iz jugoslovanskih izgnancev, vojnih ujetnikov, nekdanjih
italijanskih vojakov in internirancev. Bilo jih je okoli 35.000. Zaradi svojega
znanja so imeli pomembno vlogo v mornarici, v tankovskih enotah ter letalstvu,
zaradi številčnosti pa tudi v pehoti.

Za pripojitev tega ozemlja je bilo izredno pomembno, da so tako prehiteli
zahodne zaveznike, ki so proti Sloveniji prodirali iz Italije. Partizanske enote
so uspele prodreti tudi v Beneško Slovenijo in na Koroško. Kokrški odred je 8.
maja vkorakal v Celovec.

Po vojni je v Sloveniji skušala obnoviti dejavnost le liberalno usmerjena
politična skupina Stara pravda ali Nagodetova skupina. Po izstopu iz OF se ni
povezovala z drugimi strankami in skupinami, ker so te sodelovale z okupatorjem.
Nove oblasti so proti članom skupine organizirale sodni proces, na katerem so
jih obsodili na visoke zaporne kazni, enega pa ustrelile. Tako je bil obračun s
politično opozicijo v Sloveniji končan, na volitvah 11. novembra 1945 pa je z
veliko premočjo zmagala OF. Na podlagi volilnih rezultatov je bila 29. novembra
1945 razglašena Federativna ljudska republika Jugoslavija.

Slovenijo je vojna zelo prizadela. Od ljudi s stalnim bivališčem na ozemlju
današnje Slovenije leta 1941 jih je med drugo svetovno vojno in neposredno po
njej umrlo skoraj 95.000 ali 6,3 odstotka vseh, kar Slovenijo uvršča na tretje
mesto na svetu (za Poljsko in ZSSR). »Italijani«, to je italijanski okupator in
italijanske oblasti v priključeni Primorski, so krivi za smrt okoli 6.000
Slovencev. Število žrtev, ki jih je povzročil nemški okupator, je več kot
petkrat večje oziroma 31.700. Upoštevane so samo žrtve, pri katerih je
okupatorjeva krivda neposredna, ne pa tudi tiste iz vrst mobilizirancev v nemško
vojsko. NOB, oziroma slovenskim partizanom, VOSu, JA in ostalim.) se pripisuje
umor okoli 24.000 Slovencev. V času vojne naj bi partizanska stran povzročila
smrt 3.962 civilistom (pri čemer so upoštevani samo tisti, ki zanesljivo sodijo
v kategorijo civilnih žrtev) in okoli 6.000 pripadnikom slovenskih
protipartizanskih oboroženih enot. V povojnih maščevano-političnih pobojih pa
naj bi partizanska stran povzročila smrt nekaj čez 2.400 civilistom in nekaj čez
12.000 ujetim pripadnikom slovenskih protipartizanskih oboroženih enot:
domobrancev (11.700), policistov Ljubljanske pokrajine (160), slovenskih
četnikov (150), mobilizirancev v nemški vojski (20) itd.

Raziskavi Javne agencije za raziskovalno dejavnost RS in Inštituta za novejšo
zgodovino prikazujeta naslednjo sliko povzročiteljev slovenskih vojnih in
povojnih žrtev:

Za Slovence je vojna vendarle pomenila priložnost ponovne ozemeljske združitve.
Ves čas vojne je bila združitev eden od pomembnih ciljev NOG, vendar so to
preprečili: povojno centralistično vladanje KPJ , spor s SZ in nasprotovanje
zahodnih sil. Kljub temu je razvoj NOG omogočil vključitev večjega dela
Primorske v matično državo (Slovenija je pridobila del istrske obale, Italiji pa
so bile dodeljene nekatere pretežno ali skoraj izključno s Slovenci naseljene
občine: Števerjan, Sovodnje, Doberdob, Devin-Nabrežina, Zgonik, Repentabor in
Dolina).



https://sl.wikipedia.org/wiki/Doma%C4%8Di_konj

Konj (znanstveno ime Equus caballus) je velik lihoprsti kopitar in ena izmed
sedmih sodobnih vrst rodu Equus, v katerega med drugim sodijo še osli, polosli
in zebre. Samcu domačega konja pravimo žrebec, samici kobila, mladiču pa
žrebe.Kastriran žrebec je kastrat. Poni je po pravilih Mednarodne konjeniške
zveze (Fédération Équestre Internationale - FEI) konj nižji od 148 cm (višina
vihra) oz. podkovan nižji od 149 cm. Poznamo pa tudi miniaturne konje - zelo
majhne ponije. Najmanjša pasma miniaturnih konj je Falabella (zelo redka pasma),
katere viher ne sme preseči 78 cm.

Dolgo časa je imel in ponekod še ima pomembno vlogo tudi v transportu, bodisi
kot jahalna žival ali za vleko kočij in poštnih kočij, vozov, tramvajev in
drugih prevoznih sredstev. Uporabljal se je tudi za oranje. Poleg tega je
konjsko meso tudi del prehrane. Do srede dvajsetega stoletja so se konji pogosto
uporabljali tudi v bojevanju; oborožene sile imajo še danes konjeniške enote, ki
pa uporabljajo modernejša sredstva. Konje danes uporabljamo predvsem za šport in
rekreacijo. V Sloveniji je najbolj popularno kasaštvo. Najboljši slovenski kasač
pa je gotovo Jasin GL, ki je dosegel kar nekaj tudi mednarodnih zmag.

Konje lahko uporabljamo tudi v medicini oz. zdravilstvu za terapevtsko jahanje.
Žimo, dolgo dlako z repa, se uporablja pri izdelavi godalnega loka.

Najbolj razširjeni športi s konji so zagotovo dirke, v Sloveniji je razvito tudi
kasaštvo. Olimpijske konjeniške discipline so dresura, preskakovanje zaprek in
tridnevna disciplina (dresura, kros (cross-country) in preskakovanje ovir). Vse
olimpijske discipline potekejo posamezno in ekipno, moški in ženske tekmujejo v
isti kategoriji.

Drugi znani športi s konji so še na primer rodeo, polo in zgodovinsko tudi lov
na lisice (prepovedan v Angliji od 2004).

Konja so udomačili v Aziji ~4000 let pred našim štetjem. Ugotovljena je bila
velika variabilnost haplotipov mitohondrijske DNK pri kobilah in samo en
haplotip kromosoma Y pri žrebcih. Ker se mtDNK deduje samo po maternalni liniji,
kromosom Y pa po paternalni, se sklepa, da so ljudje v udomačevanje vključili
večje število kobil kot žrebcev.

Edina prava divja vrsta konja so mongolski divji konji ali konji przewalskega
(znanstveno ime Equus przewalskii), v Evropi je divji konj ali tarpan izumrl
leta 1918 ali 1919. Današnja pasma tarpan je posledica selekcije udomačenega
konja, pri kateri se poskuša dobiti izumrlemu čim bolj podoben videz.

Udomačeni konji se lahko tudi vrnejo v divjino, vendar v tem primeru ne gre za
prave divje konje ampak bi bil pravilnejši izraz podivjani konji. Najbolj znan
primer je mustang.

Konji so rastlinojede živali, vendar niso prežvekovalci, tako kot govedo in
drobnica, čeprav imajo podobno prehrano. Imajo enodelen želodec in glede na
velikost relativno dolga čreva. Pri prebavi celuloze jim pomaga mikrobna flora
tankega črevesja. Hrane ne morejo izbljuvati, prebavne težave pogosto povzročijo
koliko.

Osnovni načini premikanja so hod, kas in galop (od najpočasnejšega do
najhitrejšega). Hod je hoja ali korakanje, pri kasu se istočasno premikata
diagonalna para nog, pri galopu pa so kopita v nekem trenutku vsa dvignjena od
tal (glej film). Vsi se delijo dalje, tako ločimo zbrani, delovni, srednji in
pojačani kas, glede na položaj jahača pa še pri lahki kas, pri katerem jahač v
zraku prestreže vsak drugi korak, in sedeči kas, pri katerem vedno obsedi.

Kot pri mnogih udomačenih živalih, se pasme razlikujejo tako glede na uporabo
kot po videzu. Številne barvne različice določajo različni geni, ki so vpleteni
v sintezo in transport melanina. Isto barvo lahko povzroča več genov, gen STX17
povzroča sivenje praviloma črnih lipicancev, gen PMEL17, ki kodira
transmembranski melanosomalni protein pa povzroča sivo ali srebrno barvo dolgih
dlak grive in repa pri islandskem konju in nekaterih drugih pasmah.

Avtohtone slovenske pasme konj so lipicanec, posavski konj in slovenski
hladnokrvni konj. Status tradicionalne pasme, torej tujerodne pasme, ki se je
prilagodila na podnebne in druge pogoje v Sloveniji, pa imata ljutomerski kasač
in haflinger. Vzreja kasačev sega v leto 1884, pasma je nastala iz domačih konj
in žrebcev ameriškega porekla. Pasma haflinger je nastala leta 1874 v tirolskih
gorah, v Sloveniji pa je prisotna od leta 1934.



https://sl.wikipedia.org/wiki/Berlin

Berlin [berlín] je glavno mesto Nemčije in ena od 16 nemških zveznih dežel. S
3,5 milijona prebivalcev je največje mesto v državi in drugo največje mesto v
Evropski uniji. Mesto leži ob rekah Spree in Havel na severovzhodu Nemčije.
Zvezna dežela Berlin v celoti leži znotraj zvezne dežele Brandenburg.

Prva dokumentirana omemba Berlina datira v 13. stoletje. V svoji zgodovini je
bilo prestolnica Pruskega kraljestva, Nemškega cesarstva, Weimarske republike in
Tretjega rajha. Število prebivalcev mesta pred drugo svetovno vojno ocenjujejo
na 4,5 milijona. Med letoma 1949 in 1990 je bilo mesto razdeljeno na Vzhodni in
Zahodni Berlin. Vzhodni Berlin je bil prestolnica Vzhodne Nemčije, zahodni pa
eksklava Zahodne, obkrožen z berlinskim zidom. Po združitvi Nemčije je ponovno
postalo prestolnica celotne države.

Danes je Berlin eno najpomembnejših kulturnih, političnih, gospodarskih in
prometnih središč Evrope.

Kot zvezna dežela ima predstavniški dom (Abgeordnetenhaus) s 141 sedeži. Izvršno
oblast predstavlja berlinski senat (Senat von Berlin), ki ga sestavljajo vrhovni
župan (Regierender Bürgermeister) in do osem senatorjev. Eden od njih ima uradni
naziv župan (Bürgermeister) in je namestnik vrhovnega. Vrhovni župan je hkrati
tudi ministrski predsednik zvezne dežele Berlin.

Upravno je Berlin razdeljen na 12 okrožij (Bezirke), vsako ima svojo lokalno
oblast, ki je podrejena mestni vladi. Okrožja se nadalje delijo na 95 krajev
(Ortsteile), ki predstavljajo zgodovinske občine ali naselja, ki so bila leta
1920 priključena mestni oblasti. Ti nimajo svojih predstavnikov v vladi, se pa
razdelitev upošteva pri urbanističnem načrtovanju in v statistične namene.

Berlinsko narečje spada v širši sklop severnonemških narečij, v začetku
germanskega naseljevanja v 14. st. in naprej se je govoril še jezik, bolj
podoben nizozemščini kot visoki nemščini. Do danes je v tem narečju mnogo
spodnje- (oziroma nizko-) nemškega, ki ohranjuje stanje pred drugim premikom
glasov.

nem. Was ist das? = berlinsko Wat is dit? ali Wat is ditte? = nizozemsko Wat is
het? = kaj je to?

Berlin ima uradne povezave s 17 mesti po svetu. V času, ko je bilo mesto
razdeljeno, so povezave odsevale pripadnost blokom - Zahodni Berlin je bil
pobraten večinoma z zahodnimi prestolnicami, Vzhodni pa s prestolnicami držav
Varšavskega pakta. Povezave Vzhodnega Berlina so bile po združitvi preklicane in
kasneje deloma ponovno vzpostavljene.



https://sl.wikipedia.org/wiki/Amsterdam

Amsterdam je glavno mesto Nizozemske in je v pokrajini Severna Holandija, v
zahodnem delu države. Mesto, ki je zaradi svojih številnih kanalov znano tudi
kot »Severne Benetke«, ima 747.290 prebivalcev (januar 2008) in je v severnem
delu Randstadta, šeste največje konurbacije tj. družitve mest v Evropi, z okoli
6.500.000 prebivalci. Ocenjuje se, da v širšem mestnem območju Amsterdama živi
1.500.000 ljudi. Ime mesta pomeni »jez na reki Amstel« ter se nanaša na začetke
prve naselbine, ki se je nahajala na današnjem trgu Dam.

Amsterdam je bil zgolj majhna ribiška naselbina vse do konca 12. stoletja, med
nizozemsko zlato dobo pa je postal eno najpomembnejših pristanišč na svetu, po
zaslugi velikanskega razvoja trgovine. Tedaj je postal svetovno središče financ
in diamantov. V 19. in 20. stoletju se je Amsterdam močno razširil in oblikovala
so se nova satelitska mesta v njegovi okolici.

Amsterdam je finančno in kulturno središče Nizozemske. V njem imajo sedež velike
nizozemske korporacije, med njimi 7 izmed 500 največjih na svetu, vključno s
Philipsom in ING. Znana amsterdamska borza, članica Euronexta, je v središču
mesta. Glavne znamenitosti Amsterdama, poleg zgodovinskih kanalov, so
Rijksmuseum, Muzej Van Gogha, hiša Ane Frank, sloveča Rdeča četrt in kavarne s
kanabisom, ki v mesto privabijo okoli 4.200.000 turistov letno.

Leta 1928 je Amsterdam gostil Poletne olimpijske igre, osrednji Olimpjski
Stadion, ki so ga takrat zgradili prav v ta namen pa je danes prenovljen in
gosti različne kulturne in športne prireditve.

Ime Amsterdam izvira iz imena Aemstelredamme, kar pomeni Jez nareki Amstel.
Mesto je namreč nastalo ob jezu, ki so ga zgradili na reki Amstel po poplavah v
letih 1170 in 1173. Ob jezu so zgradili tudi most. Ime se v pisnih virih prvič
pojavi v dokumentu z dne 27. oktobra 1275, v kateri piše, da so homines manentes
apud Amestelledamme (ljudje, živeči v bližini Aemstelledamma). oproščeni plačila
mitnine pri prečkanju mostu. Leta 1327 se je ime vasi spremenilo v Aemsterdam.

Amsterdam je dobil mestne pravice leta 1300, po drugih virih pa leta 1306.
Razcvet mesta se je začel v 14. stoletju, predvsem zaradi trgovanja s Hansami.



https://sl.wikipedia.org/wiki/Tetanus

Tetanus (iz starogrško τέτανος: tetanos - napet + τείνειν: teinein - nategovati)
ali mrtvični krč je infekcijska bolezen, ki jo povzroča nevrotoksin
tetanospazmin grampozitivnega, anaerobnega bacila Clostridium tetani. Zanj so
značilne podaljšane kontrakcije vlaken skeletnega mišičja. Do okužbe navadno
pride zaradi kontaminacije rane, pogosto gre za ureznino ali globoko vbodno
rano. Pri napredovanju okužbe pride do krčev čeljusti in drugih mišic v telesu.
Bolezen je možno preprečiti s cepljenjem (uporablja se npr. cepivo DTaP proti
davici, tetanusu in oslovskemu kašlju) ali s profilakso po izpostavljenosti s
tetanusnim imunoglobulinom.

Že davno so ljudje spoznali povezavo med ranami in smrtonosnimi mišičnimi krči.
Leta 1884 je Arthur Nicolaier osamil strihninu podoben toksin iz bakterij,
prosto živečih v prsti. Etiologija bolezni je bila nadalje pojasnjena še istega
leta, ko sta Antonio Carle in Giorgio Rattone prvič dokazala prenos okužbe.
Tetanus sta povzročila pri zajcih, tako da sta jim v ishiadični živec vbrizgala
gnoj bolnika s tetanusom. Leta 1889 je Kitasato Shibasaburō iz bolnika prvi
osamil C. tetani in kasneje dokazal, da lahko ta mikroživka povzroči bolezen pri
živalih, če jo vbrizgajo vanjo, in da lahko toksin nevtralizirajo specifična
protitelesa. Leta 1897 je Edmond Nocard dokazal, da lahko tetanusni antitoksin
spodbudi pri ljudeh pasivno imunost, kar bi se lahko uporabljalo za
preprečevanje in zdravljenje okužbe. Cepivo s tetanusnim toksoidom je leta 1924
razvil P. Descombey in to cepivo so kasneje množično uporabljali za
preprečevanje tetanusa zaradi okužb bojnih ran pri vojakih med drugo svetovno
vojno.

Inkubacijska doba tetanusa lahko seže tudi do nekaj mesecev, vendar se prvi
simptomi navadno pojavijo 8 dni po okužbi. Rana, ki je potrebna za okužbo z
bakterijo Clostridium tetani mora biti globoka, ker se ta vrsta bakterije ne
more razmnoževati pri visoki prisotnosti kisika. Najbolj znana nevarnost, ki
lahko velikokrat povzroči okužbo so zarjaveli žeblji, to pa zaradi tega, ker je
rja zelo dober kraj za razmnoževanje te bakterije.

Najpogostejši simptom je okorelost čeljusti. Drugi simptomi so še težave pri
požiranju, nemirnost in razdražljivost, okorelost vratu, rok ali nog, glavobol,
vročina, boleče žrelo, mrzlica in tonični krči. Značilni boleči generalizirani
krči s potenjem se lahko sprožijo pri manjših motnjah, kot sta hrup ali premik.
Mentalni status običajno ni prizadet, vendar po zaporednih napadih krčev lahko
nastopi koma. Med generaliziranimi krči bolnik ne more govoriti ali jokati.
Oteženo je tudi dihanje. Spazem mišic zapiralk lahko povzroči zastajanje seča in
zaprtje.

Tetanus prizadene skeletne mišice (prečno progaste mišice, ki so udeležene v
hoteno gibanje). Srčna mišica, ki je prav tako prečno progasta, ni prizadeta
zaradi njenih intrinzičnih električnih lastnosti. V zadnjih letih je okoli 11 %
primerov bolezni smrtnih. Smrtnost je najvišja med necepljenimi posamezniki in
bolniki, starimi nad 60 let.

Inkubacijska doba tetanusa lahko znaša tudi več mesecev, po navadi pa traja
okoli 8 dni. Na splošno velja, da čim dlje od osrednjega živčevja se nahaja
rana, tem dlje traja inkubacijska doba. Simptomi so resnejši pri krajši
inkubacijski dobi. Pri neonatalnem tetanusu se simptomi navadno pojavijo v 4 do
14 dneh po rojstvu, v povprečju pa po 7 dneh.

Generalizirani tetanus je najpogostejša oblika tetanusa in predstavlja okoli
80 % vseh primerov. Običajno se kaže v navzdoljnjem (descendentnem) vzorcu:
najprej pride do čeljustnega krča (trizmus) in krčev smejalnih mišic (risus
sardonicus), sledijo okorelost v vratu, težave pri požiranju, okorelost mišic v
prsnem košu in mečih. Drugi simptomi so še povišana telesna temperatura,
potenje, zvišan krvni tlak in epizodično pospešen srčni utrip. Krči se lahko
pojavljajo zelo pogosto in trajajo nekaj minut, pri čemer se telo usloči v
značilno obliko, imenovano opistotonos. Krči trajajo do 4 tedne, do popolnega
okrevanja pa lahko pride tudi šele po več mesecih.

Lokalni tetanus je redka oblika tetanusa, pri katerem prihaja do krčev v mišicah
v istem anatomskem območju, kot se nahaja kontaminirana rana. Kontrakcije se
lahko pojavljajo več tednov, dokler postopoma ne izzvenijo. Na splošno velja, da
je lokalni tetanus blažji od generaliziranega in le 1 % primerov je smrtnih,
vendar pa mu lahko sledi napredovanje v generalizirano obliko.

Cefalni tetanus je redka oblika bolezni, ki se lahko pojavi pri okužbi srednjega
ušesa, če C. tetani naseljuje floro srednjega ušesa, ali po poškodbi glave.
Prizadeti so možganski živci, zlasti v obraznem predelu.

Tetanus povzroča bakterija Clostridium tetani, ki je anaerobni grampozitivni
bacil, ki tvori terminalne spore. Gre za zelo odporne spore (trosi), so prisotne
na primer v prsti, hišnem prahu, živalskem črevesju in človeških iztrebkih.

Po kontaminaciji rane s sporami C. tetani pride v anaerobnih pogojih do
germinacije spor in nastanka vegetativne oblike bacila. Bacil nato tvori dva
toksina: tetanolizin in tetanospazmin. Vloga tetanolizina pri nastanku tetanusa
ni znana, tetanospazmin pa je nevtotoksin, ki potuje iz rane po krvi in limfi do
motorične ploščice, kjer vstopi v obkrajno živčevje. Toksin nato potuje po
aksonu v osrednje živčevje, kjer se veže na gangliozidne receptorje. Posledica
tega je blokada sproščanja inhibicijskih živčnih prenašalcev (GABA, glicin) v
spinalnih sinapsah, kar vodi v okorelost mišic, hiperrefleksijo in nastanek
krčev. Deluje tudi na motorična jedra v možganskem deblu. Prizadetost
vegetativnega živčnega sistema se kaže z znojenjem, pospešenim srčnim utripom,
neurejenim krvnim tlakom in periferno vazokonstrikcijo (skrčenjem žil). Do
ozdravitve pride, ko nastanejo nove sinapse.

Za diagnosticiranje tetanusa ne obstajajo krvni testi. Diagnoza temelji na
prisotnosti simptomov in ne na osamitvi bakterije, saj lahko le-to osamijo iz
rane le v 30 % primerov, izolirati pa jo je možno tudi pri bolnikih, ki sicer
niso zboleli za tetanusom. Laboratorijsko istovetenje bakterije C. tetani se
lahko izvede le s proizvodnjo tetanoplazmina v miših. C. tetani v tkivu iz rane
se dokaže z barvanjem po Gramu in s poskusom osamitve s kultivacija na
anaerobnem gojišču. Šele biološki poskus na miši pa pove, ali je izoliran sev C.
tetani tudi toksičen. Biološki poskus se izvede tako, da miši injicirajo 0,25 ml
kulture C. tetani podkožno na nogi. Pri toksigenem sevu C. tetani pride do
krčevite ohromitve mišic noge.

Test z loparčkom je klinični test za ugotavljanje tetanusa, pri katerem
postrgajo posteriorno žrelno steno s sterilnim instrumentom in opazujejo učinek.
Pozitivni rezultat se pokaže kot nehotna kontrakcija čeljusti (pride do
refleksnega krča žvekalnih mišic in bolnik ugrizne v loparček ter ga ne more
izpustiti), negativni rezultat pa je žrelni refleks, kontrakcija žrelnega
mišičja z namenom izločiti tujek. Test naj bi izkazoval visoko specifičnost
(brez lažno pozitivnih rezultatov) in visoko občutljivost (pri 94 % bolnikov naj
bi test pokazal pozitivni rezultat).

Tetanus se lahko prepreči s cepljenjem s tetanusnim toksoidom. Prvi inaktivirani
tetanusni toksoid je bil odkrit leta 1924, cepivo s tetanusnim toksoidom pa
izkazalo učinkovitost z uporabo pri vojakih med drugo svetovno vojno.
Kombinirano cepivo DTP (proti davici, tetanusu in oslovksemu kašlju) se je
uporabljajo od leta 1930; leta 1991 ga je nadomestila drugačna formulacija z
acelularnim cepivom proti oslovskemu kašlju. Razlog je bila večja varnost novega
cepiva, saj je staro cepivo povzročalo pri polovici prejemnikov lokalne neželene
učinke (rdečina, oteklina, bolečina).

V Sloveniji je bilo cepljenje proti tetanusu uvedeno leta 1951. Tudi danes je
cepljenje v Sloveniji obvezno. Na voljo so tudi kombinirana cepiva proti
tetanusu, davici in oslovskem kašlju ali še dodatno proti hemofilusu influence
tipa b in otroški ohromelosti. Cepljenje poteka po naslednji shemi:

Po tvegani poškodbi se zdravnik po preverjanju imunskega stanja zaščite proti
tetanusu na podlagi pisnih dokumentov odloči, ali je cepljenje potrebno in v
koliko odmerkih ter o morebitni zaščiti s specifičnim imunoglobulinom.

Zdravljenje tetanusa poteka v bolnišnici in bolnik mora biti v mirnem prostoru.
Bolniku je treba čim prej oskrbeti rano, odstraniti mrtvine, tujke in drenirati
ognojke. Treba je nevtralizirati toksin pred njegovim vstopom v osrednje
živčevje, za kar se uporablja humani tetanusov imunoglobulin. Bolnik prejema
antibiotik (npr. metronidazolom), da se odstrani C. tetani iz rane. Z
benzodiazepini se blažijo krči, mišična togost in vznemirjenost. V primeru hudih
in pogostih krčev je treba bolnika relaksirati in umetno predihavati. Pri
prizadetosti avtonomnega živčevja se uporabljajo alfa- in betaadrenergični
blokatorji ter morfij. Treba je poskrbeti tudi za preprečitev bolnišničnih
okužb.

V svetovnem merilu je smrtnost bolnikov s tetanusom 40%, pri zdravljenih
odraslih 15%–60%, pri novorojenčkih pa 80%–90%, tudi v primeru zdravljenja.
Smrtnost je navišja pri otrocih in starostnikih ter pri uživalcih mamil.
Prognoza je slabša, če je inkubacijska doba krajša, simptomi hitro napredujoči
ali če je zdravljenje zakasnelo, če pa se bolezen zdravi v pravilnih pogojih,
lahko smrtnost pade na okoli 20%.

Tetanus je mednarodni zdravstveni problem, saj se trosi bakterije C. tetani
pojavljajo po vsem svetu. Bolezen se pojavlja skoraj izključno le pri
necepljenih ljudeh in ljudeh, ki so bili neustrezno imunizirani. Pojavlja se
povsod, vendar je pogostejši v vročih in vlažnih podnebnih pasovih, kjer je prst
bogata z organskimi snovmi. To velja zlasti za pognojeno prst, saj so trosi zelo
pogosto prisotni v črevesju in iztrebkih številnih živalskih vrst, kot so konji,
ovce, govedo, psi, mačke, podgane, morski prašički in piščanci. Trosi lahko
pridejo v človeško telo z vbodno rano. V kmetijskih področjih lahko spore
najdemo pri velikem številu odraslih. Nahajajo se lahko tudi na površini kože in
v kontaminiranem heroinu. Heroin users, particularly those that inject the drug,
appear to be at high risk for tetanus.

Tetanus – zlasti neonatalna oblika – je še vedno pomemben zdravstveni problem
neindustrializiranih držav. Svetovna zdravstvena organizacija ocenjuje, da je
leta 2008 zaradi neonatalnega tetanusa umrlo na svetu 59.000 novorojencev. V
Združenih državah Amerike se vsako leto okuži 50-100 ljudi; skoraj v vseh
primerih gre za bolnike, ki niso bili cepljeni ali imunost po cepljenju ni bila
več zagotovljena.

V Sloveniji je bila povprečna pojavnost tetanusa v letih 2001–2010 0,1
primera/100.000 prebivalcev; v letih 2009 in 2010 ni bilo prijavljenega primera.
Zadnji smrtni primer je bil prijavljen leta 2004. Skupaj so v omenjenih 10 letih
umrli 3 bolniki.



https://sl.wikipedia.org/wiki/Sveta_Marija

Sveta Marija ali Blažena Devica Marija ali Mati Božja (hebrejsko in aramejsko
מרים Maryām; grško Μαριαμ, Mariam, ali Μαρια, Maria; latinsko Maria; arabsko
مريم Maryam), po krščanskem in muslimanskem verovanju mati Jezusa Kristusa in
žena tesarja Jožefa iz Nazareta, * 8. september (?) med 25 pr. n. št. in 15 pr.
n. št. (?), Nazaret (?), Galileja; † (?). Sveto Marijo verniki nazivajo poleg
drugih imen še Gospa ter tudi Bogorodnica (iz grško Θεοτόκος, Theotókos), še
posebno veliko različnih nazivov pa poznajo litanije, kakršne so Litanije Matere
Božje. V izrazoslovju umetnostne zgodovine je pogosto v uporabi izraz Madonna
(italijansko za Moja Gospa).

O Marijinem življenju je malo znanega. Sveto pismo jo predstavi skopo in zlasti
v senci njenega sina Jezusa. Če želimo izvedeti kaj več, moramo poleg navedb
Svetega pisma upoštevati tudi apokrifne vire, zlasti apokrifni Jakobov
protoevangelij iz 2. stoletja in krščansko izročilo.

Iz teh dodatnih virov izvemo imeni Marijinih staršev: Joahim in Ana. Izvemo
tudi, da je bila Marija še precej mlada, ko je rodila Jezusa: verjetno le okoli
14 let.

Žal iz virov ne izvemo niti datuma Marijinega rojstva (Cerkev praznuje Marijin
rojstni dan na mali šmaren - 8. septembra) niti datuma smrti. Številni kristjani
celo trdijo, da Marija sploh ni umrla, ampak je bila vzeta s telesom neposredno
v nebesa (glej spodaj: Marijino vnebovzetje).

Glede Marijinega življenja po Jezusovem križanju so izročila sploh zelo
neenotna. Nekateri kristjani trdijo, da je Marija do konca življenja živela v
Jeruzalemu. Po verovanju drugih kristjanov je Marija preživala zadnja leta
svojega življenja v bližini Efeza, kamor jo je odpeljal apostol Janez. Danes si
številni turisti pridejo ogledat Hišo Device Marije, ki stoji blizu Efeza, 7km
od mesta Selçuk (Turčija). To hišo si je 29. novembra 2006 ogledal tudi papež
Benedikt XVI. na svojem obisku v Turčiji.

V Međugorju, romarskem kraju domnevnega Marijinega prikazovanja v Bosni in
Hercegovini, naj bi Marija Vicki, to je ena izmed šestih Medžugorskih vidcev,
zaupala svoj življenjepis. To naj bi se zgodilo med prikazovanji v letih med
1982 - 1984, in sicer naj bi Marija svoj življenjepis Vicki narekovala. Vicka si
ga je po nareku zapisovala v zvezke. Dobila naj bi še naročilo, da ga sme
objaviti šele, ko ji bo Marija to posebej sporočila, torej, ko bo pravi čas. Do
tedaj se po njeni pripovedi to sploh ne bi moglo pripetiti, saj bi vsak zlohoten
poizkus bil po Božjem posredovanju onemogočen. Do sedaj življenjepis še ni
prišel na plano, čeprav so nekateri intervjuvarji že prosili vidkinjo Vicko, naj
jim izda kakšno četudi najmanjše dejstvo.

V Svetem pismu sta opisana le dva dogodka, v katerih Marija igra glavno vlogo.
To sta Marijino oznanjenje in obiskovanje Elizabete.

(Lk 1,39-45). Marija je v odgovor povedala hvalnico, ki je v krščanstvu znana
kot Magnificat (latinsko: magnificat - poveličuje) in se začne z besedami: »Moja
duša poveličuje Gospoda in moj duh se raduje v Bogu, mojem Odrešeniku.« (Lk
1,46-56). Marija se pojavlja v Svetem pismu še večkrat, a nikoli več v glavni
vlogi.

Kristjani so že od začetka verovali v celo vrsto čudežev povezanih z Jezusom in
Marijo. Ker so se ta verovanja izoblikovala še pred velikim razkolom, so
praktično enaka v Rimskokatoliški Cerkvi, v katoliških Cerkvah vzhodnega obreda
in v pravoslavnih Cerkvah. Protestanti so razvili svoj pogled na Marijo kot
kritiko Rimskokatoliške Cerkve (glej spodaj poglavje Odnos protestantov do
Marije).

Kristjani so že v začetku verovali, da je bil Jezus Božji sin, hkrati pa tudi
sam ena od treh Božjih oseb - Bog Sin. Zato so Marijo začeli imenovati Božja
mati ali Bogorodnica oziroma Božja porodnica (grško Θεοτόκος, Theotokos]. Proti
temu poimenovanju je v letu 428 nastopil Nestor, ki je trdil, da je bila Marija
le mati človeškega dela Jezusa, ne pa tudi mati Boga. Tretji ekumenski koncil v
Efezu leta 431 je Nestorjevo pojmovanje obsodil kot krivoverstvo in potrdil, da
je pravilno imenovati Marijo Božja mati, ker je Jezus hkrati človek in Bog.
Rimskokatoliška cerkev praznuje praznik Marije Božje matere 1. januarja.

Po zgoraj opisanem poteku Marijinega oznanjenja je bila Marija ob oznanjenju še
devica. Številni kristjani dodatno verujejo, da je Marija ostala devica tudi še
pozneje (nauk o devištvu pred porodom, med porodom in po njem), zato Marijo
imenujejo tudi (Pre)Blažena Devica ali (Pre)Sveta Devica (izraz Devica lahko
celo nadomešča osebno ime). Številni protestanti trdijo, da Marija ni bila celo
življenje devica, saj Sveto pismo navaja, da je imel Jezus brate in sestre
(glej: Jezusov življenjepis).

V Rimskokatoliški Cerkvi velja dogma o Marijinem vnebovzetju. Razglasil jo je
papež Pij XII. dne 1. novembra 1950 v encikliki Munificentissimus Deus. Pri
razglasitvi te dogme je papež uporabil načelo papeške nezmotljivosti. To je tudi
zadnja razglasitev verske dogme v RKC do zdaj.

Dogma govori o tem, da je bila Marija s telesom vzeta v nebesa. Dogma ne
razloži, ali je Marija umrla in bila potem obujena in v nebesa vzeta s svojim
poveličanim telesom ali pa ji je bilo prihranjeno trpljenje smrti in je bila v
nebesa vzeta neposredno. Razglasitev te dogme ni nekakšen preobrat v krščanskem
verovanju, saj je praznik Marijinega Vnebovzetja (veliki šmaren - 15. avgust)
razglasil že papež Sergij I. in zato v Marijino vnebovzetje verujejo tudi
številni pravoslavni kristjani, le da o dogodku po navadi govorijo kot o
zaspanju Device Marije.

Tudi dogma o Marijinem brezmadežnem spočetju je posebnost Rimskokatoliške
Cerkve. Razglasil jo je papež Pij IX. dne 8. decembra 1854 v encikliki
Ineffabilis Deus. S tem je zaključil dolgo razpravo o vprašanju ali je bila
Marija (kot edina med ljudmi) že v trenutku spočetja obvarovana izvirnega greha
in že v materinem telesu napolnjena z Božjo milostjo. Dogma o brezmadežnem
spočetju to prepričanje potrjuje. Praznik brezmadežnega spočetja praznuje
Rimskokatoliška cerkev na dan 8.decembra, ki je obletnica razglasitve dogme,
hkrati pa je točno devet mesecev pred praznikom Marijinega rojstva. Štiri leta
po razglasitvi te dogme, se je Marija v Lourdesu prikazala Bernadetti Soubirous
in jo pozdravila z besedami: Jaz sem Brezmadežno Spočetje. Pravoslavni kristjani
in protestanti dogme o Marijinem brezmadežnem spočetju ne priznavajo (ker se jim
ne zdi potrebna).

Protestanti Marijo večinoma zelo spoštujejo, navedimo samo misli dveh od
ustanoviteljev protestantizma:

Po drugi strani pa protestanti očitajo katoliški tradiciji, češ da Marijo včasih
povzdiguje na skoraj enako raven z Bogom. Katoličani te očitke zavračajo kot
neutemeljene ter jih imajo za predsodek. Vsi kristjani se namreč strinjajo v
tem, da bi bilo Marijo ali katerokoli stvar po Božje častiti kršitev druge med
Božjimi zapovedmi: Ne imej drugih bogov. V nekem smislu danes že tudi nekateri
protestantje sprejemajo češčenje Marije kot Božje matere.

Muslimani izkazujejo Mariji posebno čast, saj je edina ženska, ki ji je v Koranu
posvečeno celo poglavje (19. sura, z naslovom Marjam / Marija). V arabščini se
imenuje مريم Maryam in je omenjena kot mati preroka Jezusa (arabsko:
عيسى‎[Isa]). Koran navaja tudi, da je bila Marija ob Jezusovem rojstvu devica,
pač pa islam ne pripisuje božanskih lastnosti niti Jezusu niti Mariji.



https://sl.wikipedia.org/wiki/Strasbourg

Strasbourg [strazbur] (francosko Strasbourg, IPA [stʀazbuʀ]; alzaško Strossburi;
nemško Straßburg) je največje mesto in glavno mesto francoske regije Alzacije,
prefektura in občina departmaja Spodnji Ren. Po oceni iz leta 2007 je v mestu
živelo okoli 272.700 ljudi.

Mesto leži v severovzhodnem delu Francije na levem bregu reke Ren in njegovega
pritoka Ill tik ob nemško-francoski meji.

V Evropski uniji ima Strasbourg pomembno vlogo, saj je tu od leta 1949 sedež
Sveta Evrope. V mestu je Evropsko sodišče za človekove pravice, pa tudi eno od
dveh sedežev Evropskega parlamenta (drugi sedež je v Bruslju).

Mesto slovi po prekrasni gotski stolnici in največjem muzeju v Franciji. V
zgodovini so ga zaznamovale različne nemške in francoske oblasti. Njegova
zgodovina je bogata in trpinčena, a je pustila izjemno arhitekturno dediščino.
Zgodovinsko središče Strasbourga Grande Île (Veliki otok) je od leta 1988
uvrščeno na Unescov seznam svetovne kulturne dediščine. Vključuje tudi stolnico
Notre-Dame in območje Petite France (Male Francije).

Strasbourg leži v Alzaški ravnini. Je središče zahodne Evrope, kar mu daje
prometne in politične značilnosti. Približno enako je oddaljeno od Atlantika,
Baltika in Sredozemskega morja (okoli 750 km) ter tudi od Jadrana in Severnega
morja (500 km).

Skozenj teče reka Ill, ki se v samem središču mesta, imenovanem Petite France
(Mala Francija], razdeli na pet rokavov. Ob reki Ren, ki teče mimo njega, je
mestno pristanišče, ki je za Duisburgom drugo največje na Renu.

Mesto je prav tako sedež okrožja Strasbourg-Ville, v katero je vključenih
njegovih deset kantonov (264.115 prebivalcev), in okrožja Strasbourg-Campagne. V
slednjem so kantoni Bischheim, Brumath, Geispolsheim, Hochfelden,
Illkirch-Graffenstaden, Mundolsheim, Schiltigheim in Truchtersheim z 264.424
prebivalci.

Na ozemlju Strasbourga je bila prvotno galska naselbina, ki je s prihodom
Rimljanov postala rimska postojanka Argentoratum. Prvikrat je omenjena leta 12
n. št. in je pripadala rimski provinci Gornja Germanija.

Sredi 4. stoletja so na ozemlje Strasbourga začela vdirati germanska plemena
Alemanov. Leta 357 je bila tukaj bitka pri Argentoratu, v kateri je rimska
vojska pod poveljstvom Julijana Odpadnika, poznejšega rimskega cesarja,
premagala Alemane in zajela njihovega kralja Hnodomarja (Chonodomarius). V
zgodnjem 5. stoletju so Alemani ponovno prešli reko Ren, osvojili in naselili
ozemlje sedanje Alzacije ter večjega dela Švice.

V 9. stoletju je bilo mesto v lokalnem jeziku znano kot Strazburg, dokumentirano
leta 842 v Sacramenta Argentariae. Slednje trojezično besedilo vsebuje poleg
latinskega in starega visokonemškega tudi najstarejšo pisano različico
galskoromanskega jezika. V latinščini je bilo mesto znano kot Stratisburgum
oziroma Strateburgus, v alzaščini Strossburi, prek nemškega Straßburga pa je v
francoščini postal Strasbourg.

S poklonitvijo lotarinškega vojvode nemškemu kralju Henriku I. je Strasbourg
leta 923 prišel pod Sveto rimsko cesarstvo. Zgodnja zgodovina mesta izpričuje
daljše obdobje sporov med nadškofijsko oblastjo in njihovim prebivalstvom, ki je
trajalo vse do leta 1262, ko je kralj Filip Švabski po bitki pri Oberhausbergnu
podelil Strasbourgu status svobodnega cesarskega mesta.

Revolucija 1332 se je končala s široko osnovano mestno vlado z udeležbo cehov,
ob tem pa je Strasbourg razglasil svobodno republiko. Leta 1348 je v mestu
kosila morilska bubonska kuga, 14. februarja 1349 pa je sledil pogrom več sto
Judov, ki so jih javno zažgali, preostale pa izgnali iz mesta. Vse do konca 18.
stoletja je bilo Judom prepovedano ostati v mestu po 10. uri dopoldne, čas za
odhod pa je naznanil občinski glasnik z rogom. Nadalje je bila za vsakega konja,
ki ga je Jud z dovoljenjem privedel v mesto, uvedena posebna taksa.

Med reformacijo je mesto pod političnim vodstvom Jakoba Sturma von Sturmecka in
duhovnim vodstvom Martina Bucerja sprejelo versko učenje Martina Lutra. Njegovi
privrženci so ustanovili gimnazijo, ki je v naslednjem stoletju prerasla v
univerzo. Strasbourg je bil središče humanizma in zgodnjega tiskanja knjig v
Svetem rimskem cesarstvu. Njegov intelektualni in politični vpliv je prispeval k
osnovanju protestantizma kot sprejemljivega. Mesto je skupaj s Konstanco,
Memmingenom in Lindauom osnovalo tetrapolitansko veroizpoved, ki ji je nato
sledila nekoliko spremenjena augsburška veroizpoved.

Med tridesetletno vojno je ostal nevtralen. Septembra 1681 ga je zavzel
francoski kralj Ludvik XIV., priključitev k Franciji je bila priznana leta 1697
s sporazumom iz Rijswicka. Uradna politika verske nestrpnosti, ki je z Nantskim
ediktom (1598) pregnala številne protestante iz Francije, je z njegovim
preklicem in novim Fontainebleaujskim ediktom v letu 1685 prizanesla Strasbourgu
in celotni Alzaciji. Kljub temu je bila mestna stolnica prenesena z luterancev
na rimskokatoliško cerkev, medtem ko je nemška luteranska univerza vztrajala vse
do francoske revolucije.

V Strasbourgu je 25. aprila 1792 francoski skladatelj Claude Joseph Rouget de
Lisle uglasbil Marseljezo, bojno pesem renske armade, ki je postala francoska
državna himna. Ime je dobila po prostovoljcih iz Marseilla, ki so jo peli, ko so
korakali v Pariz na pomoč pariškim revolucionarjem. V 19. stoletju je postala
revolucionarna pesem vseh evropskih narodov, ki so se borili proti zatiranju.

Status svobodnega mesta je Strasbourg izgubil, cerkve in samostani so bili močno
poškodovani, če ne celo porušeni. Stolnica je izgubila več sto kipcev, ki so
bili v 19. stoletju nadomeščeni s kopijami. Leta 1794 je bil govor tudi o
rušenju zvonika, ki naj bi žalil načelo enakosti. Stolp je bil rešen, po
predlogu meščanov pokrit z velikansko frigijsko kapo.

Z rastjo trgovine in industrije se je število prebivalstva v 19. stoletju
povečalo za trikrat in doseglo številko 150.000. Med francosko-prusko vojno sta
bila med pruskim obleganjem in bombardiranjem mesta uničena muzej lepih
umetnosti in mestna knjižnica z enkratno zbirko srednjeveških rokopisov, redkimi
renesančnimi knjigami in rimskimi umetninami. Po koncu vojne je bilo mesto s
frankfurtskim mirom brez plebiscita priključeno novoustanovljenemu Nemškemu
cesarstvu kot del ozemlja Alzacija - Lotaringija, nemško Reichsland
Elsaß-Lothringen. Kot del tega cesarstva je bil tudi obnovljen. Nemška univerza,
ustanovljena 1567, zaprta med revolucijo, je bila leta 1872 ponovno odprta.
Okoli mesta je bil zgrajen pas čvrstih utrdb, katerih večina stoji še danes:
Roon (zdaj Desaix) in Podbielski (zdaj Ducrot) v Mundolsheimu, Moltke (zdaj
Rapp) v Reichstettu, Bismarck (zdaj Kléber) v Wolfisheimu, Kronprinz (zdaj Foch)
v Niederhausbergnu, Grossherzog von Baden (zdaj Frère) v Oberhausbergnu. Te
utrdbe so bile namenjene francoski vojski; v letih 1918 in 1945 so jih uporabili
kot taborišča za vojne ujetnike.

Po porazu Nemčije v prvi svetovni vojni sta bila mesto in celotna pokrajina
dodeljena Franciji, v začetku druge svetovne vojne pa ga je po padcu Francije
1940 ponovno zavzela Nemčija. Eno prvih uradnih dejanj nacističnih voditeljev je
bilo sežig in porušitev glavne sinagoge, ki je krasila arhitekturno podobo mesta
in bila ena največjih v Evropi po njeni izgraditvi leta 1897. 22. novembra 1944
je mesto osvobodila francoska vojska pod poveljstvom generala Leclerca.

Leta 1920 je Strasbourg postal sedež Centralne komisije za plovbo po Renu, ene
prvih evropskih ustanov. Leta 1949 je bilo mesto izbrano za sedež Sveta Evrope
skupaj z Evropskim sodiščem za človekove pravice in Evropsko farmakopejo, od
leta 1952 pa je uradni sedež Evropskega parlamenta, čeprav so tu le plenarna
srečanja, medtem ko se vse drugo odvija v Bruslju in Luksemburgu.

Leta 1992 je Strasbourg postal sedež francosko-nemškega televizijskega kanala in
filmske družbe Arte.

6. julija 2001 je med koncertom na prostem v Parc de Pourtalès v nevihti padla
platana in povzročila eno najhujših nesreč te vrste, pri čemer je bilo mrtvih 13
ljudi, ranjenih pa 97. 27. marca 2007 je bilo mesto spoznano za krivo zaradi
neupoštevanja varnosti na prireditvi in oglobljeno s 150.000 evri.

Zgodovinsko središče Grande Île (elipsast otok) je bil uvrščen na seznam
Unescove svetovne dediščine leta 1988. Ministrstvo za kulturo (z oznako 2014309)
je Strasbourg) razglasil tudi za mesto umetnosti in zgodovine. Čeprav so ostanki
rimskega mesta skoraj izginili, ohranja izjemno arhitekturno dediščino od
srednjega veka do danes.

Mesto je predvsem znano po svoji gotski stolnici iz peščenjaka z znamenito
astronomsko uro in po srednjeveški podobi Porenja s stavbami predalčne lesene
gradnje, še posebej v četrti Petite France (Mala Francija) ali Gerberviertel
("okrožje usnjarjev") vzdolž reke Ill, po ulicah in trgih okoli stolnice, na
katerih izstopa hiša Kammerzell.

Pomembnejše srednjeveške ulice so Rue Mercière, Rue des Dentelles, Rue du Bain
aux Plantes, Rue de Juifs, Rue des Frères, Rue des Tonneliers, Rue du Maroquin,
Rue des Charpentiers, Rue des Serruriers, Grand' Rue, Quai des Bateliers, Quai
Saint-Nicolas in Quai Saint-Thomas. Pomembni srednjeveški trgi pa so: Place de
la Cathédrale, Place du Marché Gayot, Place Saint-Étienne, Place du Marché aux
Cochons de Lait in Place Benjamin Zix.

Poleg stolnice je v Strasbourgu še več drugih srednjeveških cerkev, ki so
preživele številne vojne in uničenja, ki so pestile mesto: romanska cerkev
svetega Štefana (Saint-Etienne), ki je bila delno uničena leta 1944 zaradi
zavezniškega bombardiranja, delno romanska, delno gotska, zelo velika cerkev
svetega Tomaža (Église Saint-Thomas) s Silbermannovimi orglami, na katere sta
igrala Wolfgang Amadeus Mozart in Albert Schweitzer , gotska protestantska
cerkev svetega Petra mlajšega (Église Saint-Pierre-le-Jeune) s kripto iz 7.
stoletja in samostanom delno iz 11. stoletja, gotska cerkev svetega Viljema (
Église Saint-Guillaume) s fino izdelanimi renesančnimi vitraji in pohištvom,
gotska cerkev svetega Janeza (Église Saint-Jean), delno gotska, delno secesijska
cerkev svete Magdalene (Église Sainte-Madeleine) itd. V cerkvi svetega Petra
starejšega domujeta pod eno streho katoliška in protestantska skupnost.
Neogotska katoliška cerkev svetega Petra starejšega (Saint-Pierre-le-Vieux
Catholique) je hranila več lesenih in pobarvanih oltarjev iz 15. stoletja iz
drugih uničenih cerkev in si jih je mogoče ogledati. Med številnimi posvetnimi
srednjeveškimi zgradbami izstopa veličastna stara carinska zgradba Ancienne
Douane.

Nemška renesansa je zapustila v mestu nekaj omembe vrednih stavb, predvsem
Trgovinsko in industrijsko zbornico (Chambre de commerce et d'industrie), prej
mestna hiša, na Gutenbergovem trgu, prav tako pa tudi francoski barok in
klasicizem z več palačami (hôtels particuliers), med katerimi je Rohanova palača
(1742, zdaj sedež treh muzejev) najveličastnejša. Druge zgradbe te vrste so
Hôtel de Hanau (1736, danes mestna hiša), Hôtel de Klinglin (1736, zdaj
rezidenca prefekta), Hôtel des Deux-Ponts (1755, zdaj prebivališče vojaškega
guvernerja), Hôtel d'Andlau-Klinglin (1725, zdaj sedež uprave Port Autonome de
Strasbourg) itd. Največja baročna stavba v Strasbourgu je dolga 150 m in je iz
1720-ih, to je glavna stavba javne bolnišnice Hôpital civil. Francoski
neoklasicizem predstavljajo Opera na trgu Broglie in večina drugih uglednih
zgradb.

V nemški četrti Neustadt prevladuje eklektična arhitektura, pri čemer glavnina
spominja na arhitekturo iz časa Viljema I., saj je bila večina večjih mest v
Nemčiji med drugo svetovno vojno močno poškodovana. Ulice, bulvarji in drevoredi
so enoviti, presenetljivo visoki (do sedem nadstropij) in široki primeri nemške
urbane razporeditve. Ta arhitekturni slog je mešanica pet stoletij evropske
arhitekture, pa tudi neoegiptovskih, neogrških in neobabilonskih slogov.
Nekdanja cesarska palača Palais du Rhin (Renska palača), najbolj politična in s
tem močno kritizirana nemška stavba v Strasbourgu, kaže velikost in slogovno
trdnost tega obdobja. Dve najlepši in bogato okrašeni stavbi iz teh časov sta
Ecole Internationale des Pontonniers (nekdanja Höhere Mädchenschule, dekliški
kolidž) s svojimi stolpi, stolpiči in več okroglimi in kvadratnimi vogali in
École des Arts décoratifs (Šola za umetno obrt) s svojo bogato okrašeno fasado
iz poslikane opeke, lesa in majolike. Ta izjemna arhitektura je razlog, da sta
pred kratkim mesto in regija Alzacija predlagala Neustadt za uvrstitev na
Unescov seznam svetovne dediščine. .

Pomembnejše ulice nemškega okrožja so: Avenue de la Foret Noire, Avenue des
Vosges, Avenue d'Alsace, Avenue de la Marseillaise, Avenue de la Liberté,
Boulevard de la Victoire, Rue Sellénick, Rue du Général de Castelnau, Rue du
Marechal Foch in Rue du Maréchal Joffre. Pomembnejši trgi nemškega okrožja pa
so: Trg Republike (Place de la Republique), Trg Univerze (Place de l'Université,
Brantov in Arnoldov trg.

Veličastni primeri pruske vojaške arhitekture iz 1880-ih so na obnovljeni
ponovno odprti ulici Rempart, to so velike utrdbe, med katerimi so vojna vrata
(Kriegstor).

Poleg sodobne arhitekture je v Strasbourgu tudi nekaj finih secesijskih zgradb,
kot je velika Palais des Fêtes, hiše in vile, kot sta Villa Schutzenberger in
Hôtel Brion, dobrih primerov funkcionalne arhitekture, zgrajenih po drugi
svetovni vojni (Cité Rotterdam, za katerega Le Corbusierju ni uspelo na
arhitekturnem natečaju) in v Quartier Européen (Evropski četrti) so nekatere
spektakularne upravne zgradbe, včasih ogromne, med katerimi je Evropsko sodišče
za človekove pravice, ki ga je oblikoval Richard Rogers, verjetno najboljša.
Druge opazne sodobne zgradbe so nova glasbena šola Cité de la Musique et de la
Danse, Musée d'Art moderne et contemporain in Hôtel du Département, na obrobju
mesta pa tudi tramvajska postaja Hoenheim-Nord, ki jo je zasnovala Zaha Hadid.

Mesto ima številne mostove, tudi srednjeveški in štiristolpni Ponts Couverts
(Pokriti most), ki kljub svojemu imenu ni več pokrit. Poleg njega je Barrage
Vauban (Vaubanova pregrada), del Vaubanove utrdbe iz 17. stoletja, ki ne
vključuje pokritega mostu. Drugi mostovi so bogato okrašeni Pont de la Fonderie
(Livarski most) (1893, kamen) in Pont d'Auvergne (1892, železo), pa tudi
futuristična Passerelle (mostiček) čez Ren arhitekta Marca Mimrama, odprta leta
2004. S sosednjo Nemčijo ga povezuje Most Evropa, ki je tudi mejni most.

Največji trg v središču mesta je Kléberjev trg. Je na trgovinskem območju in je
bil imenovan po generalu Jeanu-Baptistu Kléberju, rojenem v Strasbourgu leta
1753 in umorjenem leta 1800 v Kairu. Na trgu je njegov kip, pod katerim je
grobnica z njegovimi ostanki. Na severni strani trga je zgodovinska zgradba,
imenovana Aubette, ki jo je zgradil Jacques-François Blondel v letih 1765–1772.
Med letoma 1926 in 1928 so jo preuredili Sophie Taeuber-Arp, Jean Arp in De
Stijl, umetnik Theo van Doesburg. Delo treh umetnikov je bilo imenovano
Sikstinska kapela abstraktne umetnosti.

V primerjavi z večino drugih mest so strasbourške zbirke evropske umetnosti
razdeljene v več muzejev, ne samo po vrsti in področjih, ampak tudi po dobah.
Stari mojstri slikarji z germanskega ozemlja ob Renu in do leta 1681 so v muzeju
L'oeuvre Notre-Dame, stari mojstri slikarji z vseh drugih delov Evrope (tudi z
Nizozemske ob Renu) do leta 1871 ter tudi stari mojstri z germanskega ozemlja
med letoma 1681 in 1871 so v Muzeju lepih umetnosti (Musée des Beaux-Arts).
Stari mojstri grafiki do 1871 so v Grafičnem kabinetu (Cabinet des estampes et
dessins). Dekorativna umetnost do leta 1681 ("nemško obdobje") je v muzeju
L'oeuvre Notre-Dame, dekorativna umetnost od leta 1681 do leta 1871 ("francosko
obdobje") v Muzeju dekorativne umetnosti. Mednarodna umetnost (slikarstvo,
kiparstvo, grafika) in dekorativna umetnost od leta 1871 sta v Muzeju moderne in
sodobne umetnosti (Musée d'art moderne et contemporain) z mestno fotografsko
knjižnico.

Univerza v Strasbourgu ima več stalnih javnih predstavitev svojih zbirk
znanstvenih predmetov in izdelkov vseh vrst raziskovanj in odkritij.

Narodna in univerzitetna knjižnica (Bibliothèque nationale et Universitaire) je
s svojo zbirko več kot 3.000.000 naslovov druga največja knjižnica v Franciji za
Narodno francosko knjižnico (Bibliothèque nationale de France). Ustanovila jo je
nemška uprava po popolnem uničenju prejšnje občinske knjižnice leta 1871 in ima
poseben status: je hkrati študentska in narodna knjižnica. Občinska knjižnica v
Strasbourgu je bila na francoskem gospodarskem zemljevidu napačno označena kot
"mestna hiša", zato je bila cilj nemškega topništva. Knjižničar iz Münchna je
poudaril, "... da za uničenje dragocene zbirke ni bil kriv nemški topniški
častnik, ki se uporabljal francoski zemljevid, ampak nevesten in netočen
francoski strokovnjak."

Občinska knjižnica (Bibliothèque municipale de Strasbourg) je skrbnica mreže
desetih osrednjih knjižnic na različnih območjih mesta. Šest nadstropij visoka
Velika knjižnica (Grande Bibliothèque), Mediateka Andréja Malrauxja (Médiathèque
André Malraux) je bila odprta 19. septembra 2008 in velja za največjo v vzhodni
Franciji.

Strasbourg je kot eden prvih centrov tiskanja knjig v Evropi v svoji knjižnici
dolgo časa imel veliko inkunabul – dokumentov, natisnjenih pred letom 1500, kot
eno svojih najdragocenejših dediščin. Po njegovem popolnem uničenju leta 1870 je
morala nova zbirka nastati znova. Danes različne javne in institucionalne
knjižnice Strasbourga spet prikazujejo precej inkunabul, razdeljenih takole:
Narodna in univerzitetna knjižnica okoli 2098 , Mestna in občinska mediateka 394
, Bibliothèque du Grand Séminaire 238, Protestantska mediateka 94 in
Bibliothèque alsatique du Crédit Mutuel 5.

Strasbourg je sedež več kot 20 mednarodnih ustanov, najslavnejši sta Svet Evrope
in Evropski parlament, za katere je uradni sedež. Strasbourg je zakonodajna in
demokratična prestolnica Evropske unije, medtem ko je Bruselj izvršilno in
upravno središče, Luksemburg pa sodno in finančno središče.

V mestu je po javnih cestah v sezoni 1921 potekala dirka za veliko nagrado
Francije, na kateri je zmagal italijanski dirkač Felice Nazzaro s fiatom 804.



https://sl.wikipedia.org/wiki/Slovenska_Wikipedija

Slovenska Wikipedija je različica spletne enciklopedije Wikipedije v slovenskem
jeziku. Projekt slovenske Wikipedije se je začel 26. februarja 2002 z
ustanovitvijo njene spletne strani, njen pobudnik pa je bil uporabnik Jani
Melik. Slovenska Wikipedija je nastala kot 16-ta po vrsti. Pred njo so bile
različice v naslednjih jezikih: angleščina, katalonščina, nemščina, švedščina,
španščina, portugalščina, francoščina, nizozemščina, poljščina, preprosta
angleščina, afrikanščina, esperanto, norveščina, baskovščina in italijanščina,
za njo pa v letu 2002 še v jezikih: danščina, latinščina, estonščina,
frizijščina, japonščina, finščina, korejščina, kitajščina, ruščina, češčina,
bosanščina, malajalščina, turščina.

Wikipedija je široko uporabljano referenčno delo in eno najbolj obiskanih
spletnih socialnih omrežij v Sloveniji, vendar uradna statistika rabe interneta
v Sloveniji ne razločuje med različicami Wikipedije in spremlja le obisk vrhnje
domene Wikipedia.org. V večini primerov je slovenska različica deležna zgolj
bežne omembe v novicah o Wikipediji na splošno ali njeni največji - angleški
različici. Je pa kot prosto dostopna in razmeroma velika zbirka strukturiranih
podatkov v slovenskem jeziku že bila uporabljena na primer za ustvarjanje
besedilnih korpusov za strojno učenje jezikoslovnih algoritmov in analizo
spletne prisotnosti slovenskih književnikov. V teku je tudi več projektov
sodelovanja s predavatelji na Univerzi v Ljubljani, ki so vključili ustvarjanje
vsebine v učni proces.

Poleg tega se aktivni slovenski Wikipedisti udeležujejo debat o Wikipediji (tako
splošnih kot specifičnih za slovensko različico) v nacionalnih občilih. Leta
2012 je v bibliotekarski reviji Knjižnica izšla neodvisna analiza izbranih
člankov v letih 2009 do 2011, v kateri sta avtorici izpostavili, da je večina
teh člankov prirejenih po angleški Wikipediji in opozorili na dejstvo, da je
večina referenc v tujih jezikih, kar otežuje dostopnost slovenskim bralcem.
Odkrili sta tudi, da je v vzorcu naključnih člankov večina ne- ali slabo
referenciranih kratkih geselskih iztočnic (»škrbin«).

V začetku leta 2011 je Wikipedijo v slovenščini urejalo približno 200
uporabnikov s po več kot 5 in približno 20 s po več kot 100 urejanj člankov na
mesec. Na projektu je v tem času delovalo 32 uporabnikov z administratorskimi
pravicami in okrog 80 uporabniških računov za avtomatizirana urejanja (t.
i. »botov«). Do dne 15. 03 2017 so obiskovalci ustvarili 155.180 člankov, kar
umešča slovensko Wikipedijo med 50 Wikipedij z največ članki.



https://sl.wikipedia.org/wiki/Pag

Pag je hrvaški otok; leži v srednjem Jadranu. S celino je povezan s Paškim
mostom in trajektno linijo Prizna - Žigljen.

Pag je s površino 284,6 km² po velikosti peti največji hrvaški otok.Pag je dolg
in ozek otok, ki se razprostira ob Velebitskem kanalu vzporedno s celinsko
obalo. Jugozahodna obala otoka je nizka, severovzhodna pa strma in visoka. Na
severovzhodni obali sta Paški zaliv na koncu katerega leži zaliv Caska, in zaliv
Stara Novalja. Največji del otoka je kamnit, manjše površine prekriva makija.
Podnebje je mediteransko. Stalnih tekočih voda na otoku ni. Izviri pitne vode so
le pri Novalji in mestu Pagu. V nekaterih dolinah (Novaljska, Kolanska,
Povljanska Vlašićka dolina) vzgajajo vinsko trto in sadje.

Noben večji hrvaški otok ni izpostavljen tako silovitim udarom burje kot Pag.
Veter, ki piha čez Velebitski kanal nosi s seboj slano meglico, ki pada na
pašnike in tako orošena trava je odlična hrana ovcam. Od tod izvirajo znani
paški prehrambeni izdelki kot so: paški sir, paški pršut in paška jagnetina.

Največje mesto na otoku je istoimenski Pag. Ostala večja naselja sta še Novalja
in Lun. Ostala manjša naselja in zaselki so še Caska, Jakišnica, Kolan, Košljun,
Mandre, Metajna Miškovići, Dinjaška, Povljana, Potočnica, Vlašići, Smokvica,
Stara Novalja, Tovarnele in Kustići.

V prazgodovini so otok naseljevali Liburni, kar med drugim dokazujejo ostanki
gradenj (trdnjave in nekropole) pri naseljih Kolan, Novalja in drugje.

Najpozneje v 1. stoletju so otok naselili Rimljani, ki so pričeli na različnih
krajih na otoku postavljati obrambne objekte. Ti so služili za obrambo pred
Iliri. Zgradili so večje obramne objekte v Cissi ( današnji Caski), Novalii
(Novalji), in manjših objektov v Košljunu, na rtu Zaglav in drugod. Postavili pa
so tudi več večjih in manjših neutrjenih naselij.

V srednjem veku je otok izmenoma pripadal Rabu in Zadru, od leta 1409 do 1797 so
bili njegovi lastniki Benečani, nato pa je doživel usodo drugih dalmatinskih
otokov in postal del avstrijskega cesarstva.



https://sl.wikipedia.org/wiki/Navadni_go%C5%BE

Navadni gož (znanstveno ime Zamenis longissimus, prej Elaphe longissima) je
nestrupena evropska kača, ki je razširjena po skoraj vsej Sloveniji. Ta kača je
človeku že od nekdaj burila domišljijo in jo najdemo celo v simbolu slavnega
zdravilca Eskulapa.

Navadni gož je dolga kača, ki lahko preseže dolžino dveh metrov in tako spada
med največje slovenske kače. Hrbtni del vitkega telesa je temno rjave do skoraj
črne barve, ki je posut z drobnimi belimi pikicami, medtem ko je trebušni del
kače večinoma bel ali rumenkast. Glede na močno telo ima navadni gož majhno
glavo, ki je pokrita z devetimi večjimi luskami, kar je značilno za vse
slovenske nestrupene kače. Za glavo ima svetlo liso, ki je izrazita zlasti pri
mladih živalih. Gož lahko doseže do 225 cm, vendar so primerki, ki merijo več
kot 200 cm, zelo redki; povprečna velikost goža je od 130 do 160 cm.

Gož se prehranjuje z malimi sesalci. Hrani pa se tudi s ptiči in njihovimi
jajci, saj je odličen plezalec in zlahka pride do gnezda.

Parijo se maja ali junija. Konec junija samice odložijo do 20 podolgovatih jajc,
pogosto ob človeških bivališčih. Avgusta ali septembra se izvalijo do 25 cm
dolgi mladiči. Navadni goži spolno dozorijo, ko dosežejo nekje med 80 in 100 cm
dolžine. Živijo približno 25 let.



https://sl.wikipedia.org/wiki/Navadna_arnika

Navadna arnika ali tudi samo arnika (znanstveno ime Arnica montana) je zaščitena
zdravilna rastlina.

Raste po zakisanih travnikih, košenicah, planinskih travnikih, visokih barjih po
vsej Sloveniji od nižin do visokogorja. Zraste do 30cm. Postaja redka zaradi
nabiranja.

V medicini se uporablja predvsem zunanje in sicer za obkladke pri kožnih vnetjih
po piku žuželk in ožigih meduz, turih, oteklinah zaradi poškodb, zvinih in
udarninah, podplutbah, povrhnjem vnetju ven, mišičnih in sklepnih bolečinah, pa
tudi za izpiranje vnete ustne in žrelne sluznice. Zdravi tudi ozebline, zlato
žilo in plešavost živčnega izvora ter celi rane. Zdravilni deli so cvetovi.

Je pogosta sestavina homeopatskih pripravkov, ki zdravijo s sledovi, ki naj bi
jih pustile učinkovine v topilu med razredčevalnim postopkom. Z izjemo
homeopatskih zdravil se arnike ne sme jemati notranje, ker lahko povzroči
zastrupitev.

Arnikovo tinkturo je moč pripraviti z namakanjem dvajset žličk (deset gramov)
droge v sto gramih razredčenega alkohola ali močnega žganja, za obkladke pa jo
je potrebno predhodno razredčiti z vodo od tri do desetkrat, za izpiranje ust pa
desetkrat.



https://sl.wikipedia.org/wiki/Murska_Sobota

Murska Sobota ( izgovorjava (pomoč·info)) (prekmursko Mürska Subouta) je mesto
in sedež istoimenske občine v Republiki Sloveniji.

Naziv Sobota naj bi izviral iz osebnega imena. V dokumentih iz 14. stoletja je
omenjena z dodatkom Mura in z različnimi oblikami imena. Te so dobile madžarsko
končnico -szombath v 15. stoletju. Ime brez pridevnika se je ponovno pojavilo v
19. stoletju, in sicer kot Sobota. To je v madžarskem črkopisu zapisana
slovenska oblika imena. Druga, ljudsko najbolj znana verzija pravi, da naziv
Sobota izhaja iz dneva sobota, saj so ob sobotah prirejali sejme, po katerih je
mesto bilo znano od konca srednjega veka. Štajerci in Hrvati so tako morali v
soboto prek Mure, temu dnevu so šaljivo rekli murska sobota.

Mesto je prvič omenjeno kot Murazombatha v listini z datumom 16. julij 1348. Na
ta dan občina praznuje občinski praznik. Izjemne pravice je Murski Soboti
dodelil cesar Ferdinand II.. V tem dokumentu se kraj imenuje Olchincz.

Murska Sobota je bila del Železne županije (madž. Vas megye) v Kraljevini
Madžarski do leta 1918.

Murska Sobota se je začela razvijati že v srednjem veku zaradi prometnic, ki so
povezovale Ogrsko in nemške dežele. Je pa bila Murska Sobota in njena okolica
poseljena že veliko prej, kar pričajo prazgodovinska in rimska najdišča. O tem
priča tudi rimski nagrobnik, vzidan v steno rimsko katoliške cerkve sv.
Nikolaja. Cerkev je bila prvič omenjena leta 1297, zrasla pa je sredi ozemlja
Belmura, z njo pa srednjeveška naseldbina, ki se z imenom Murazombatha prvič
omenja 16. julija 1348. Kot mesto pa je bila Murska Sobota omenjena leta 1366.
Zemljiški gospodje Széchyji so 1476 meščane oprostili vseh tlačanskih
obveznosti, tri leta pozneje pa jim je ogrski kralj podelil sejemske pravice. V
času turških vpadov 17.stoletja so mesto obdali z zunanjim obrambnim zidom,
jarkom in obrambnimi okopi. Leta 1687 je rodbina Szérchy izumrla, del mesta pa
je kupil Peter Szápáry in leta 1690 s kraljevim dovoljenjem postal novi lastnik
Sobote. Rodbina je imela oblast nad mestom vse do konca 1. svetovne vojne.
Čeprav je bila Murska Sobota mesto že v srednjem veku, je začela svojo urbano
podobo dobivati šele v drugi polovici 19.stoletja. 1856 je bilo ustanovljeno
večje trgovsko podjetje, sledili pa so hranilnica, kazino s knjižnico, tiskarna
in bolnišnica.

Nekoč številčna judovska skupnost je bila opustošena v času nacistične Nemčije.
Natančen datum prvih poselitev Judov ni znan, prva sinagoga je bila urejena v
18. stoletju. 31. avgusta 1908 so slavnostno odprli sodobnejšo in večjo
sinagogo. Ta je bila porušena leta 1954 s strani lokalnih komunističnih oblasti.

26. aprila 1944 so se morali vsi mestni Judje zglasiti z manjšo osebno prtljago
v sinagogi, kjer so bili zaprti čez noč brez hrane, naslednji dan pa internirani
v Čakovec ter preko Nagykanizsa v koncentracijska taborišča, večina v Auschwitz.

Zadnji soboški rabin je bil Lazar Roth, rojen v Jalšvi na Češkem. Umrl je v
Auschwitzu. Bil je zelo priljubljen človek, saj je znal diskutirati z ljudmi,
predvsem na področju filozofije. Verouk je opravljal za sinagogo, kjer je imel
tudi bogato knjižnico. Judovske družine so živele na območju današnje Slovenske
ulice, kjer so bile trgovine, tiskarna, gostilne in lekarna. Bili so med
vodilnimi veletrgovci v Murski Soboti.



https://sl.wikipedia.org/wiki/Jim_Morrison

James Douglas »Jim« Morrison, ameriški rock pevec, član skupine The Doors, * 8.
december 1943, Melbourne, Florida, ZDA, † 3. julij 1971, Pariz, Francija.

Kasneje se je izkazalo, da ga je ta prizor spremljal vse življenje, saj je sam
kasneje dejal: »Takrat sem se prvič srečal s smrtjo. Ker sem bil še otrok, nisem
smel iz avtomobila. Od tam sem videl samo rdečo barvo in ljudi, ki so ležali
naokoli, a slutil sem, da se je zgodilo nekaj strašnega, saj sem občutil
vznemirjenje in grozo ljudi okoli mene. V tistem trenutku sem prvič občutil
strah in močno verjamem, da so se takrat duše vseh umrlih Indijancev naselile v
meni.« Morrison je kasneje ta dogodek opisal v pesmi Peace Frog.

Idejo za to ime so dobili po naslovu knjige Aldousa Huxleyja The Doors of
Perception (Vrata zaznavanja), ki pa si je naslov izposodil v eni od pesmi
Williama Blaka: »Ko bomo očistili vrata zaznavanja, bodo stvari postale takšne,
kot v resnici so - neskončne.«

Morrison je nekoč tako razložil ime skupine: »Obstajajo tako poznane kot
nepoznane stvari - in med njimi so vrata.« Jimova pot do »vrat zaznavanja« je
takrat že vključevala jemanje različnih substanc, najpogosteje LSD-ja in
alkohola, čeprav ni okleval in je poskusil vse, kar mu je prišlo pod roke.
Doorsi na začetku niso bili preveč uspešni, saj Morrison ni bil vešč petja in je
le stežka zadel tone. Vendar je veliko vadil in njegovo petje je postalo
zadovoljivo. Konec koncev pa tehnično dovršeno petje nikoli ni bilo glavni
razlog za uspeh skupine - glavni sta bili dve lastnosti, ki jih je Morrison
vnesel v skupino - neskončna karizma in temačna besedila.

Usnjene hlače, ki jih je nosil na koncertih, so postale zaščitni znak vseh
izvajalcev rocka. Morrison je vplival tudi na mnoge kasnejše glasbene zvezde, na
primer na Patti Smith, Iggyja Popa, Iana Astburyja, predvsem pa na razvpitega
Marilyna Mansona.

Po smrti Janis Joplin in Hendrixa, junija 1971 Jim Morrison umre v svojem
stanovanju v Parizu. Skupina The Doors kmalu po Jimovi smrti preneha z
ustvarjanjem. Govori se da ga je nekdo videl v Afriki.Upanje za idolom morda še
obstaja



https://sl.wikipedia.org/wiki/Janis_Joplin

Janis Lyn Joplin, ameriška pevka popularne glasbe, * 19. januar 1943, Port
Arthur, Teksas, † 4. oktober 1970, Los Angeles

Nad glasbo sta jo navdušila starša Seth in Dorothy Joplin. Že kot mlada se je
zavzemala za pravice temnopoltih v ZDA. Folk in blues glasbo je začela peti v
lokalni skupini Waller Creek Boys. Njena prava kariera je trajala vsega tri
leta, a je v tem času postala glasbeni simbol uporništva za generacijo ob koncu
šestdesetih let 20. stoletja. Kot članica skupine Big Brother and the Holding
Company je zaslovela leta 1967 z nastopom na pop festivalu v Montereyju, ko je s
hripavim glasom, pretresljivo izrazitostjo ter veliko muzikalnostjo prevzela
poslušalce. Leta 1968 je posnela album Cheap Thrills z glasbenimi uspešnicami
Piece Of My Heart, Summertime in Ball And Chain. Leta 1969 je ustanovila svojo
skupino The Kosmic Blues Band in posnela album I Got Dem Ol' Kozmic Blues Again
Mama! Naslednje leto je spet ustanovila novo skupino The Fulltilt Boogie, s
katero je leta 1970 začela snemati album Pearl, ki je izšel po njeni smrti leta
1971, z uspešnico Me and Bobby McGee. Umrla je 4. oktobra 1970 v Los Angelesu
zaradi prevelikega odmerka heroina.



https://sl.wikipedia.org/wiki/Hepatitis_B

Hepatitis B je bolezen, ki jo povzroča virus hepatitisa B (HBV). Pride do vnetja
jeter (hepatitisa). Z virusom je okuženih tretjina svetovnega prebivalstva (več
kot 2 milijardi). Število vključuje tudi okoli 350 milijonov ljudi, ki so
kronični prenašalci virusa. Do okužbe pride ob stiku z okuženo krvjo oziroma z
drugimi telesnimi tekočinami.

Okužba s HBV lahko pogosto poteka povsem brez kliničnih in laboratorijskih
znakov bolezni. Le pri 25 do 30 % okuženih poteka hepatitis B z značilno
klinično sliko. Inkubacija traja največkrat 2 do 4 mesece. Akutna bolezen se
kaže kot vnetje jeter, bruhanje, zlatenica in v redkih primerih sledi smrt.
Kronična okužba lahko povzroči cirozo jeter ali celo karcinom jeter, ki je
smrten in se slabo odziva na trenutno dostopna zdravila proti raku. Okužbo je
mogoče preprečiti s cepljenjem.

Virus hepatitisa B sodi v družino hepadnavirusov (hepa iz hepatotrofni, ker
prizadene jetra; dna pa zato, ker sodi med viruse DNK).. Njegova dednina je
zapisana v delno dvojnovijačni DNK. Podvojevanje virusa poteka preko RNK s
pomočjo reverzne transkriptaze. Virus se razmnožuje v jetrih, vendar se pri
okuženih osebah razširi tudi v kri, kjer lahko zaznamo za virus specifične
beljakovine in ustrezna protitelesa. Za diagnosticiranje bolezni se uporabljajo
krvni testi za dokazovanje teh beljakovin in protiteles.

Virion sestoji iz zunanje lipidne ovojnice ter ikozaedrične nukleokapside, ki jo
gradijo beljakovine. Nukleokapsida vsebuje virusno DNK in DNK-polimerazo, ki ima
reverznotranskriptazno aktivnost. V zunanji lipidni ovojnici se nahajajo tudi
beljakovine, ki so pomembne pri pritrjevanju in vstopu virusa v gostiteljevo
celico. Virus hepatitisa B je eden najmanjših živalskih virusov z ovojnico; v
premeru meri 42 nm. Obstajajo tudi druge oblike virusa, med njimi vlaknata in
okrogla telesca, ki nimajo sredice (DNK in sestavine znotraj kapside oziroma
plašča) in niso kužna ter se v veliki meri proizvajajo med življenjskim ciklom
virusa.

Genom virusa hepatitisa B sestoji iz krožne DNK. Nenavadnost virusovega genoma
je v tem, da vsa DNK ni dvojnovijačna, temveč le v določenih predelih. En konec
DNK je povezan z virusno DNK-polimerazo. Genom sestoji iz 3020–3320 nukleotidov
(daljša veriga) oziroma 1700–2800 nukleotidov (krajša veriga). Virusno DNK
najdemo v celičnem jedru kmalu po okužbi celice z virusom. Poznani so štirje
geni, ki jih kodira virusna DNK: C, X, P in S. Gen C nosi zapis za beljakovino,
ki se nahaja v virusni sredici. Najprej nastane preprotein HBcAg, iz njega pa s
proteolitično cepitvijo nastane HBeAg. Gen P zapisuje DNK-polimerazo, gen S pa
površinski antigen HBsAg. Vloga beljakovine HbX, ki jo zapisuje gen X, še ni
povsem razjasnjena.

Življenjski cikel virusa je zapleten. Gre za enega redkih virusov, ki ne spadajo
med retroviruse, vendar pri podvojevanju vseeno uporabljajo encim reverzno
transkriptazo. Virus vstopi v gostiteljevo celico s pritrditvijo na neznan
receptor na površini celice, nato sledi endocitoza. Razmnožuje se preko RNK s
pomočjo gostiteljevega encima, zato se mora virusova DNK prenesti v celično
jedro gostiteljeve celice; prenos poteka s pomočjo šaperonov. Delno
dvojnovijačna virusna DNK postane nato v celoti dvojnovijačna in se pretvori v
cccDNA (angl. covalently closed circular DNA – kovalentno zaprta krožna DNK).
Le-ta služi kot matrica za prepisovanje štirih virusnih informacijskih RNK
(mRNA) molekul. Na podlagi najdaljše mRNA, ki je daljša od virusovega genoma,
nastanejo nove kopije virusnega genoma, plaščnih beljakovin in DNK-polimeraze.
Omenjeni štiri virusni prepisi so v citoplazmi podvrženi nadaljnjim spremembam
in bodisi tvorijo nove virione ali pa se vrnejo v jedro in se nadalje namnožijo.
Dolga mRNA se v citoplazmi prepiše v virusno DNK s pomočjo DNK-polimeraze, ki
ima reverznotranskriptazno aktivnost.

Poznamo štiri glavne serotipe virusa hepatitisa B, in sicer adr, adw, ayr, ayw.
Razvrstitev v serotipe temelji na razlikah v epitopih njihovih beljakovin v
ovojnici. Nadalje poznamo glede na razlike v nukleotidnem zaporedju v virusovem
genomu 8 genotipov (A–H). Posamezni genotipi so različno zemljepisno
razporejeni, kar omogoča sledenje evolucije in prenosa virusa. Genotip vpliva na
resnost in potek bolezni, na verjetnost zapletov ter na odzivnost na cepiva in
zdravila.

Primarno virus hepatitisa B moti delovanje jetrnih celic (hepatocitov) zaradi
podvojevanja v njih. Receptor na površini jetrne celice, na katerega se virus
pritrdi, še zaenkrat ni poznan, vendar obstajajo dokazi, da je pri zelo sorodnem
račjem virusu HBV tak prepoznavni receptor kaboksipeptidaza D. Po pritrditvi
viriona na receptor jetrne celice le-ta vstopi v celico s pomočjo endocitoze.

Med okužbo z virusom HBV odziv imunskega sistema povzroči tako uničevanje
virusov kot tudi poškodbo jetrnih celic. Pri tem prirojena imunost nima pomembne
vloge, za imunski odziv po okužbi je odgovorna pridobljena imunost. Zlasti
citotoksični limfociti T (CLT) povzročijo poškodbo jeter. CLT ubijajo okužene
jetrne celice (hepatocite) ter izločajo protivirusne citokine; s tem uničujejo
viruse, hkrati pa tudi jetrne celice. Jetrno poškodbo začnejo torej CLT, vendar
se lahko situacija še poslabša zaradi delovanja antigensko nespecifičnih vnetnih
celic. Prav tako se v vnetišču aktivirajo krvne ploščice, ki privabljajo
nadaljnje CLT.

Razširjenost hepatitisa B na določenih predelih je povezana s primarnim načinom
prenosa virusa. Na območjih z nizko razširjenostjo (prevalenco), na primer v ZDA
in Zahodni Evropi, kjer sta kronično okužena manj kot 2 % prebivalstva, sta
primarni poti prenosa okužbe intravensko jemanje drog in nezaščiten spolni
odnos, čeprav so pomembni tudi drugi dejavniki. Za območja z zmerno
razširjenostjo virusa (Vzhodna Evropa, Japonska, Rusija), kjer je z virusom HBV
kronično okuženih 2–7 odstotkov prebivalstva, se bolezen prenaša zlasti med
otroci. Ponekod v predelih z visoko razširjenostjo (Ljudska republika Kitajska,
jugovzhodna Azija) je najpogostejša okužba že med porodom, drugje (v Afriki) pa
je najpogostejša okužba v času otroštva. V predelih, označenih z visoko
razširjenostjo kroničnih okužb, le-ta znaša vsaj 8 %.

Virus hepatitisa B veliko bolj nalezljiv kot virus HIV. Na svetu se je z njim že
okužila tretjina prebivalstva (okoli 2 milijardi oseb), 350 milijonov je
trenutno okuženih, za posledicami okužbe pa letno umre približno milijon ljudi
po svetu.

Leta 2007 so v Sloveniji poročali o 15 primerih akutne okužbe in 21 primerih
kronične okužbe,, leta 2006 pa o 29 kroničnih in 26 akutnih primerih.

Do prenosa okužbe z virusom HBV pride ob stiku z okuženo krvjo ali telesnimi
tekočinami, ki vsebujejo kri. Možni načini prenosa okužbe so naslednji (vendar
obstajajo tudi drugi načini): nezaščiten spolni odnos, transfuzija krvi, uporaba
okuženih igel, prenos iz matere na otroka med porodom. Brez ukrepov je pri
materi, ki je pozitivna na HBsAg, 20-odstotna verjetnost, da se okužba med
porodom prenese na otroka. Če je mati pozitivna tudi na HBeAg, je verjetnost
prenosa kar 90-odstotna. Virus se lahko prenaša med člani gospodinjstva,
najverjetneje zaradi stika poškodovane kože ali sluznic s sekreti ali slino,
okuženo z virusom HBV. Vendar kar pri najmanj 30 % primerov hepatitisa B ni
mogoče določiti nevarnostnega dejavnika, ki je pripeljal do prenosa okužbe.

Doslej je bilo razvitih že več cepiv za preprečevanje okužbe z virusom HBV.
Cepiva vsebujejo enega od virusnih beljakovin v ovojnici (površinski antigen
hepatitisa B ali HBsAg). Sprva so cepiva pripravljali iz plazme, pridobljene pri
bolnikih z dolgo trajajočo okužbo. Dandanes se več uporablja tehnologija
rekombinantne DNK, čeprav se še vedno uporabljajo tudi cepiva, pridobljena iz
človeške plazme. Obe vrsti cepiva sta enako učinkoviti in varni.

Po cepljenju je površinski antigen več dni zaznaven v serumu prejemnika cepiva,
kar imenujemo antigenemija po cepljenju (prisotnost antigena v krvi). Cepljenje
se izvaja v dveh, treh ali štirih odmerkih. Cepivo lahko prejmejo tako otroci
kot odrasli. Okužba se prepreči pri 85–90 % posameznikov, in zaščita traja 23
let.

V nasprotju s hepatitisom A se hepatitis B načeloma ne prenaša z okuženo vodo
ali hrano. Prenos poteka zlasti preko okuženih telesnih tekočin in z naslednji
ukrepi pomagajo pri preprečevanju okužbe: izogibanje nezaščitenim spolnim
odnosom, previdnost pri transfuzijah krvi, uporaba čistih injekcijskih igel ter
preprečevanje okužbe med porodom. Otroci lahko cepvo prejmejo že takoj po
porodu.

V Sloveniji je cepljenje proti hepatitisu B obvezno za vse otroke. Otroci dobijo
prva dva odmerka v starosti 5 do 6 let, nato pa še 3. odmerek po vstopu v šolo.

Akutna okužba se lahko kaže kot splošno slabo počutje, izguba apetita, siljenje
na bruhanje, bruhanje, bolečine, blaga vročina, temen seč; akutna okužba lahko
vodi tudi do zlatenice. Pri okužbi s kakterim koli tipom virusa hepatitisa se
lahko pojavi srbenje. Akutni hepatitis traja nekaj tednov in pri večini bolnikov
se stanje postopoma izboljšuje. Pri nekaterih bolnikih pa bolezen napreduje v
hudo jetrno bolezen, ki ogroža življenje. Lahko pa je okužba povsem asimtomatska
in jo bolnik preboli neopaženo.

Kronična okužba je bodisi asimptomatska bodisi povzroči kronično vnetje jeter
(kronični hepatitis). Kronični hepatitis lahko po več letih povzroči tudi cirozo
jeter. Kronična okužba znatno poveča tveganje za pojav raka jeter. Pri kroničnih
bolnikih je odsvetovano uživanje alkohola, saj ta dodatno povečuje nevarnost za
cirozo jeter ali jetrnega raka. Virus hepatitisa B se povezuje tudi s pojavom
membranskega glomerulonefritisa.

Testi za odkrivanje okužbe z virusom HBV zajemajo serumske in krvne teste. Z
njimi zaznavamo prisotnost virusnih antigenov (beljakovin, ki jih proizvaja
virus) ali protiteles (ki jih proizvede gostiteljev imunski sistem).
Interpretacija teh testov je zapletena.

S testi najpogosteje ugotavljamo prisotnost virusnega površinskega antigena
(HBsAg); gre za virusni antigen, ki ga lahko najbolj zgodaj po okužbi zaznamo v
bolnikovi krvi. Vendar tudi ta antigen v začetku okužbe ni vedno zaznaven, prav
tako pa ga včasih tudi kasneje tekom okužbe ne moremo zaznati, ker ga izčisti
gostiteljev imunski sistem. V obdobju okna (v času zgodnje okužbe, ko imunski
sitem uspešno odstranjuje viruse iz obtoka in zato kljub okužbi niso zaznavni)
je edini zanesljiv dokaz okužbe zaznava protiteles IgM proti antigenu v virusni
sredici HBcAg (anti-HBc IgM).

Kmalu po pojavu antigena HBsAg v krvi, se pojavi tudi drug virusni antigen,
imenovan HBeAg (antigen e). Ko se v serumu pojavi omenjeni antigen, je v
bolnikovem obtoku podvajanje virusa zelo pospešeno, hkrati pa je večja tudi
kužnost. Vendar omenjena trditev ne velja vselej, saj nekatere variante virusa
sploh ne proizvajajo antigena e. Tekom okužbe imunski sistem izčisti antigen e
iz obtoka in v krvi se pojaviju protitelesa anti-HBe. To je po navadi povezano z
znatno upočasnitvijo virusnega razmnoževanja v gostitelju.

Če je gostiteljev imunski sistem sposoben očistiti telo virusa, postane antigen
HBsAg nezaznaven, pojavijo se pa protitelesa IgG proti površinskem antigenu
(anti-HBs) in proti antigenu virusne sredice (anti-HBc). Oseba, ki je negativna
na antigen HBsAg in hkrati pozitivna na protitelesa anti-HBs, je bodisi
prebolela okužbo bodisi je bila v preteklosti cepljena.

Bolniki, pri katerih ostane HBsAg zaznaven vsaj 6 mesecev, so t. i. prenašalci
virusa hepatitisa B. Pri njih gre za kronični hepatitis, ki se kaže v povišanih
vrednostih alanin-transferaze in v vnetju jeter, kar ugotovimo z biopsijo
jetrnega tkiva. Pri prenašalcih, ki so negativni na antigen e (HBeAg), zlasti
pri tistih, ki so se okužili v odrasli dobi, je razmnoževanje virusa zelo zavrto
in imajo posledično majhno tveganje za dolgoročne zaplete in za prenos okužbe na
druge ljudi.

Novejši testi temeljijo na PCR-ju, pri čemer merimo količino virusnih jedrnih
kislin v bioloških vzorcih. Gre za določanje t. i. virusnega bremena (števila
kopij jedrnih kislin na ml vzorca), kar se uporablja pri spremljanju poteka
bolezni in učinkovitosti zdravljenja.

Pri otrocih je verjetnost spontane ozdravitve manjša. Pri okužehih odraslih ali
starejših otrok pride v več kot 95 % do spontanega premaganja virusa; pri njih
se razvije imunost na morebitne nadaljnje okužbe. Pri novoroječkih, ki se
okužijo med porodom, pa spontano ozdravi le okoli 5 %. Pri okuženih novorojenčih
je kar 40% verjetnost, da kasneje v življenju umrejo zaradi jetrne ciroze ali
raka jeter. Otroci, ki se okužijo med 1. in 6. letom starosti, je možnost
spontane ozdravitve 70-odstotna.

Pri okuženih z virusom hepatitisa B obstaja nevarnost dodatne okužbe z virusom
hepatitisa D. Slednji namreč lahko okuži le bolnike s hepatitisom B, saj ta
virus nujno potrebuje za tvorbo kapside površinski antigen virusa HBV. Hkratna
okužba z virusom hepatitisa D poveča tveganje za nastanek jetrne ciroze ali raka
na jetrih.

Pri bolnikih s hepatitisom B je tudi večja verjetnost za pojav nodoznega
poliarteriitisa.

Akutna okužba z virusom HBV običajno ne zahteva zdravljenja, saj večina odraslih
virus spontano izčisti iz telesa. Zgodnje zdravljenje s protivirusnimi zdravili
se priporoča le pri manj kot 1 % bolnikov, pri katerih pride do zelo hude oblike
akutne okužbe oziroma pri bolnikih z imunsko pomanjkljivostjo. Kronično okužbo
pa je treba zdraviti in s tem zmanjšati tveganje za pojav ciroze in raka na
jetrih. Zdraviti je treba kronične bolnike s stalno povišanimi vrednostmi
alanin-aminotransferaze (biološki označevalec za oceno delovanja jeter) in
visokim virusnim bremenom.

Čeravno nobeno od zdravil na trgu ne omogči popolne ozdravitve (odstranitev
virusa iz telesa), lahko zavrejo razmnoževanje virusa ter bistveno zmanjšajo
nevarnost jetrne poškodbe. Učinkovita zdravila so lamivudin, adefovir,
tenofovir, telbivudin, entekavir ter interferon alfa-2a in pegiliran interferon
alfa-2a. Prednost pegilirane oblike interferona je v tem, da se injicira le
enkrat tedensko, medtem ko se mora navadni interferon injicirati vsak dan do
trikrat tedensko.

Bolniki se na zdravljenje odzivajo različno, kar je najverjetneje med drugim
tudi posledica različnih genotipov virusa HBV. Zdravljenje zmanjša virusno
breme, saj se zavre razmnoževanje virusa v jetrih.

Dojenčkom, ki so se rodili materam prenašalkam virusa, lahko dajo protitelesa
proti virusu HBV. Če novorojenček prejme injekcijo protiteles v roku 12 ur po
rojstvu, se verjetnost za pojav okužbe zmanjša za 95 %. Hkrati ta oblika
zdravljenja omogoča varno dojenje.

Po okužbi ostane virus v telesu dalje prisoten in pri nekaterih bolnikih se
bolezen ponovi. Sicer je reaktivacija virusa redka, a se pogosteje pojavi pri
bolnikih z okrnjenim imunskim sistemom.

Virus HBV vstopa izmenično v cikel razmnoževanja in v cikel, ko miruje. Pri
okoli 50 % bolnikov se pojavi akutna reaktivacija. Pri bolnikih moškega spola z
vrednostjo alanin-transferaze (ALT) nad 200 UL/L obstaja trikrat večja
verjetnost za reaktivacijo virusa kot pri bolnikih z nižjo vrednostjo ALT. Tudi
pri bolnikih, ki prejemajo kemoterapijo, obstaja večje tveganje za reaktivacijo
virusa. Pri bolnikih, ki prejemajo imunosupresivna zdravila, obstaja prav tako
višje tveganje za reaktivacijo virusa HBV, ker ta zdravila med drugim zavirajo
tudi delovanje citotoksičnih limfocitov T v jetrih.

O prvi epidemiji hepatitisa B je poročal Lurman leta 1885. Leta 1883 so v
nemškem mestu Bremen izbruhnile črne koze in 1.289 delavcev v ladjedelnici so
cepili z limfo drugih ljudi. V času od nekaj tednov do 8 mesecev po cepljenju je
191 cepljenih delavcev zbolelo za zlatenico; diagnoza se je glasila serumski
hepatitis. Drugi delavci, ki so bili cepljeni z drugo serijo limfe, niso
zboleli. Lurman je v svojem poročilu, ki predstavlja primer epidemiološke
študije, je dokazal, da je vzrok okužbe kontaminirana limfa.

Kasneje po uvedbi podkožnih injekcijskih igel leta 1909 so poročali o številnih
podobnih primerih izbruha hepatitisa. Iste igle so namreč pogostoma uporabili
pri več bolnikih, in sicer pri zdravljenju sifilisa z zdravilom salvarsan.
Samega virusa sicer niso poznali do leta 1965, ko je Baruch Blumberg odkril
virusov površinski antigen HBsAg (sprva imenovam avstralski antigen) v krvi
avstralskih Aboridžinov. Sicer so že od objave MacCallumove raziskave leta 1947
domnevali, da bolezen povzroča virus. Leta 1970 pa so s pomočjo elektronskega
mikroskopa odkrili tudi sam virus. V začetku leta 1980 so določili tudi
nukleotidno zaporedje virusovega genoma in začeli so preskušati prva cepiva.



https://sl.wikipedia.org/wiki/HIV

HIV (humani imunodeficientni virus) ali virus humane imunske pomanjkljivosti je
povzročitelj aidsa. Spada v družino retrovirusov; njegov genom je namreč zapisan
v RNK. Po okužbi vgradi virus svoj genetski kod v gostiteljovo dednino, zato
popolna ozdravitev ni mogoča. Aids se običajno razvije po več letih inkubacijske
dobe. Okuženost s HIV je dosegla že razsežnosti pandemije. Do januarja 2006 je
po podatkih Svetovne zdravstvene organizacije zaradi okužbe s tem virusom umrlo
že več kot 25 milijonov ljudi. Prvič je bil virus odkrit 1. decembra 1981.

Leta 1981 so zdravniki v Los Angelesu opazili nenavadno povečanje nekaterih
redkih bolezni, kot je npr. kaposijev sarkom in navadna pljučnica, ki se pri
mladih zdravih ljudeh le redko pojavljajo. Imunolog Michael Gottliebe kmalu
ugotovi, da je na pohodu nov tip smrtonosnega virusa. V kratkem zdravniki iz
Severne Amerike in zahodne Evrope poročajo o podobnih ugotovitvah. Pri tem
izstopajo predvsem istospolno usmerjenje osebe in uživalci trdih drog. Kmalu se
bolezen pojavi tudi med bolniki s hemofilijo in med heteroseksualnimi osebami,
pri čemer takoj postane jasno, da se neznana bolezen prenaša preko telesnih
tekočin. Leta 1983 francoskim znanstvenikom pod vodstvom Luca Montagniera končno
uspe indentificirati povzročitelja skrivnostne bolezni. Ugotovijo, da gre za
neznani virus, ki ga po dogovoru poimenujejo virus imunske pomanjkljivosti ali
HIV (human immunodeficiency virus).

Eno prvih večjih odkritij pri virusu je bilo, da spada v skupino lentivirusov.
Gre za skupino virusov, ki so bili takrat že znani in ki okužijo nekatere domače
živali, kot so konji, ovce in koze. Za te viruse je značilna dolga inkubacijska
doba, kar pove tudi beseda lentus (počasen). To velja tudi za HIV, saj je
njegova inkubaciska doba tudi 10 let, preden povzroči smrtno nevarni
aids.Francoski znanstveniki leta 1986 v Afriki odkrijejo še en tip HIV virusa,
tako da danes poznamo dva tipa: HIV-1 in HIV-2. Prvi prevladuje po celem svetu,
medtem ko drugi prevladuje na območju zahodne Afrike. Dolgoletne raziskave so
pokazale, da so s podobnimi virusi okužene opice. Te viruse so poimenovali SIV
in so najverjetneje predhodniki virusa HIV. SIV naj bi bil tako pri šimpanzih
predhodnik HIVa-1, SIV pri sajastih mungabejih pa predhodnik HIVa-2. Dejansko so
ugotovili, da je HIV-1 bolj podoben nekaterim opičjim virusom SIV kot pa
človeškemu sorodniku HIV-2. Iz tega sledi, da je virus preskočil iz opic na
človeka podobno kot je ptičja gripa preskočila iz ptičev na človeka. Temu
preskoku med živalskimi vrstami pravimo zoonoza in sploh ni tako redek pojav.

Med ljudmi krožijo različne teorije zarote, ki pravijo, da so virus razvili v
vojaških laboratorijih, kot biološko orožje, vendar nič od tega ni dokazano.
Ravno tako je leta 1988 Peter Duesberg, profesor molekularne biologije, objavil
nedokazano trditev, da virus HIV sam ne more povzročiti AIDS-a, temveč postane
nevaren v kombinaciji z drogami in protivirusnimi zdravili, kot je na primer
AZT, ki se uporablja pri zdravljenju AIDS-a. Najstarejši dokazi o okužbi s tem
virusom segajo v leto 1959, ko so našli virus v zamrznjenih vzorcih moškega iz
Demokratične republike Kongo. Po drugi teoriji naj bi virus prišel med ljudi med
letoma 1975 in 1980 v Centralni Afriki s cepivom proti otroški paralizi, ki so
ga pridobivali iz opic. Z odkritjem starih zalog cepiva so to teorijo kmalu
ovrgli. Dejstvo je, da se je virus pojavil na začetku dvajsetega stoletja s
preskokom z opice na človeka.

Virus po vstopu v telo napade jedro človeškega imunskega sistema, ki skrbi za
obrambo telesa pred škodljivimi vplivi iz okolja. Ključnega pomena pri obrambi
telesa so bele krvne celice ali levkociti. Obstajajo tri glavne vrste
levkocitov: B-celice, T-celice pomagalke in T-celice ubijalke. Te celice preko
senzorjev, ki jih imajo na površini, prepoznajo razporeditev molekule na
površini tujih organizmov ter jih tako prepoznajo kot tujke. V bistvu ima vsak
organizem svoj lasten prstni odtis, ki ga imunologi imenujejo antigen. V telesu
kroži na milijone levkocitov in vsak je sposoben prepoznati točno določen
antigen. Najpomembnejše so T-celice pomagalke, ki prepoznajo tuj antigen in tako
aktivirajo B-celice in T-celice ubijalke. B-celice začnejo izločati protitelesa,
ki se lepijo na napadalce in jih tako onesposobijo. T-celice pa uničijo okužene
človeške celice in tako preprečijo, da bi bile gostiteljice napadalnega
mikroorganizma. HIV tako napade T-celice pomagalke, in s tem udari v središče
našega imunskega sistema. S tem je odprta pot tisočim mikroorganizmom, ki
vsakodnevno napadajo naše telo, tako da bolniki ne umrejo zaradi HIVa, temveč
zaradi specifičnih obolenj - oportunističnih okužb in malignomov, ki izkoristijo
nedelujpč imunski sistem.

Ko virus vstopi v celico začne izkoriščati njen podvojevalni mehanizem. Z njim
se kopira v tako velikih količinah, da v nekaj dneh preplavi celotno telo. Velja
predpostavka, da se v kri sprosti okoli 1010 virusov na dan. Sprva so
raziskovalci menili, da telo ni sposobno prepoznati virusa, vendar temu ni tako.
Ko virus vstopi v telo, začne telo proizvajati ogromne količine B- in T-celic,
ki nemudoma napadejo virus. Vendar pa HIV na koncu vedno zmaga. Po določenem
času se število B-celic zmanjša, virus pa tako preplavi celotno telo, zato se
zdi, kot bi naš imunski sistem izgubil moč, da bi se še naprej upiral virusu. Da
pride do tega, je kriv način razmoževanja virusa. HIV je retrovirus, njegov
genski material je v obliki RNK. Ta molekula je v celicah navzoča kot posrednik
med jedrom, kjer se nahaja DNK in citoplazmo, kjer se izdelujejo proteini. Ko
virus vstopi v celico, se njegov RNK prepiše v DNK. To naredi poseben proteinski
aparat, imenovan reverzna transkriptaza, ki ga virus prenese s seboj v svoji
kapsuli. Ker je transkriptaza pri svojem delu zelo površna, se pojavljajo
napake, kar po vzroči, da se virus izredno hitro spreminja, čemur naše telo ne
mora slediti. Prav zaradi tega se pojavlja vprašanje ali se bo v prihodnosti
pojavila bolj smrtonosna oblika virusa, ki se bo mogoče celo prenašala po zraku?
Poleg tega se tudi nenehno spreminja prstni odtis virusa, tako da se lahko kak
virus vedno izmakne imunskemu sistemu. Zaradi tega virus lahko preživi vsak
silovit napad B- in T-celic. Sčasoma se v teh celicah zaradi posledic virusa
začnejo pojavljat napake in postajajo čedalje manj učinkovite. Vse manj jih je
sposobnih prepoznati virus in nanj ustrezno reagirati, s čimer se imunski sistem
sčasoma dobesedno sesuje.

S HIV-om se lahko okužimo preko krvi, semenske tekočine, izločkom bulbouretralne
žleze, nožničnim izločkom ter preko materinega mleka. V teh telesnih tekočinah
se virus nahaja v prosti obliki in znotraj okuženih celic. Največkrat pride do
okužbe pri nezaščitenem spolnem odnosu in z uporabo nerazkuženih igel. Zlasti v
nerazvitem svetu se veliko otrok okuži z materinim mlekom. Okužba pri
transfuziji krvi je v razvitem svetu skorajda nemogoča zaradi strogega nadzora
nad darovano krvjo. Okužba preko sline, znoja ali solz ni znana.

Za bolj ogroženo skupino veljajo istospolno usmerjeni moški, ki pogosteje
menjujejo partnerje, saj je tveganje za okužbo pri analnem spolnem odnosu
visoko.

Verjetnost, da se od okužene matere med nosečnostjo ali porodom okuži tudi
otrok, je brez zdravljenja 15–30 %. Zdravljenje s protivirusnimi zdravili in
porod s carskim rezom znižata verjetnost okužbe na okoli 2 odstotka.

T. i. protitelesa proti virusu HIV je pri preiskavi krvi večinoma mogoče najprej
odkriti od 4 do 12 tednov po okužbi z njim, po treh mesecih so prisotna pri 95 %
bolnikov, po šestih mesecih pa že pri 99 %. Kdor je ravnal tvegano, bi moral
opraviti testiranje po treh in ponovno po 6-ih mesecih, to velja tako za moške
in kot za ženske.

Leta raziskav virusa so odkrila veliko njegovih šibkih točk, vendar žal ne
dovolj, da bi ga popolnoma uničili. Zdravljenje poteka v obliki ti. koktajlov,
mešanic treh različnih zdravil; crixivana, zerita in epivira, ki preprečijo
nastanek AIDS-a in tako bolniku podaljšujejo življenje.

Prvo zdravilo proti AIDS-u, zidovudin, so preizkusili leta 1987 vendar so kmalu
ugotovili, da zdravilo deluje le v prvih mesecih terapije, nato pa HIV proti
njemu razvije odpornost. Zidovudin spada v prvo generacijo zdravil, med t. i.
nukleozidno analogne inhibitorje. Te spojine so zelo podobne elementom DNK,
nukleotidom, zato jih virusova reverzna transkriptaza vgradi v virusno verigo
DNK. Ko je zivudin enkrat vgrajen v DNK, njegovi elementi okvarijo to verigo in
tako se prekine razmnoževalni cikel virusa. Naslednja skupina spojin, ki so jih
razvili, t. i. zaviralci reverzne transkriptaze, neposrednonapadejo virusovo
reverzno transkriptazo in jo onesposobijo. Vendar tudi proti tovrstnim zdravilom
virus kmalu razvije odpornost, zato je leta 1995 na trg prišla tretja generacija
zdravil, t. i. zaviralci virusne proteaze. Proteaza je eden ključnih encimov
HIV-a in je bistvenega pomena za njegovo razmnoževanje. Zdravilo deluje tako kot
druga, neposredno na virus in ga tako uniči. Najpomembnejša stvar, ki jo je
omogočilo novo zdravilo, je bila kombinirana terapija. Če uporabimo vse tri tipe
zdravil, se drastično zmanjša možnost, da virus razvije odpornost proti vsem
trem. To je danes bistvo terapije z koktajli, ki ji pravimo tudi HAART terapija.

Iskanje novih zdravil proti virusu HIV se danes nadaljuje. Tako je leta 2003 na
trg prišlo novo zdravilo enfuvirtid, ki spada med t. i. zaviralce spajanja. Ta
onemogoča spajanje virusne kapsule s celično membrano in s tem virusu preprečuje
vstop v notranjost celice. Kljub velikemu napredku pa nobeno zdravilo ni
sposobno odstraniti virus iz telesa. Virus se namreč skrije v nekatere celice
imunskega sistema in tam čaka na ugodno priložnost, da ponovno izbruhne.

V preteklosti, ko še niso poznali protivirusnih zdravil, je bil edini boj proti
virusom cepljenje. Cepljenje poznamo že več kot 200 let, zato bi bilo cepivo
proti HIV-u idealna rešitev. Od leta 1987 je bilo testiranih več kot 40
različnih cepiv, od katerih je bilo le eno dovolj učinkovito da so ga lahko
preizkusili na ljudeh, vendar se je nakoncu izkazalo, da je cepivo popolnoma
neučinkovito. Trenutno je v postopku razvoja več kot 20 novih cepiv, ali jim bo
uspelo, je težko reči, saj razvoj zdravil traja izredno dolgo , tudi po več
desetletij.



https://sl.wikipedia.org/wiki/Grad_Vurberk

Grad Vurberk stoji na južnem delu Slovenskih goric, na strmi levi obali reke
Drave in je bil prvič posredno omenjen leta 1238, ko je omenjen njegov graditelj
Wigand (Wigandus de Wrmberch).

Ostanki prvega gradu na Vurberškem griču izvirajo iz 12. stoletja. Iz leta 1204
izvira zmaj v grbu prvega znanega posestnika Amelrika s Hollenburga. Prvič je
bil neposredno omenjen leta 1244, ko se grad omenja kot Wuermwerg; takrat ga je
Amelrik iz Stubenberga zastavil Swikerju Humperškemu. Po Swikerjevi smrti, je
dobil Vurberk - castrum in Wurmberch od salzburškega nadškofa v fevd Hartnid iz
Ptuja v zameno za svoje dedne posesti v Lungavu (Tamsweg) v Salzburškem.

Grad je bil v lasti grofov Hollenburgov ali gospodov Vurberških, ki so ga
poimenovali in mu dali značilen grb na katerem je upodobljen črv (nem. Wurm),
pravljična kača - zmaj.

Med vojno med Otokarjem II. Češkim in Ogri je Vurberk za krajši čas prišel pod
Ogre. V 60. letih 13. stoletja naj bi dal kralj Otokar Češki menda grad
porušiti. Rudolf Habsburški, nemški kralj, je izkoristil nezadovoljstvo plemstva
in v bitki na Moravskem polju leta 1278 Otokarja premagal, tako je Štajerska z
drugimi Otokarjevimi deželami prišla pod habsburško oblast. Ptujski gospodje so
Vurberk ponovno pozidali. V salzburških rokah je ostal vse do leta 1438, nato pa
z dedno pogodbo leta 1441 prešel v posest Friderikove sestre Neže, poročene z
Leutoldom Stubenberškim. V posesti Stubenberških je ostal do leta 1616, ko je
Jurij Stubenberški prodal gospoščino Filibertu Schranzu pl. Schranzeneggu.

Leta 1493 so ga napadli Turki, vendar ga nikoli niso mogli zavzeti. Grad je bil
dobro opremljen. V grajskem inventarju iz leta 1525 je med drugim natanko
popisana njegova obrožitev: v orožarnici so bili oklepi in kar je sodilo zraven,
drugo orožje je bilo v mali orožarski izbi, v hišici pred kapelo so bile
pripravljene sulice in kopja. Potem se omenjajo še poljske kače (vrsta topov),
tri štuke na kolcih, dve bombardi in več kartaun ter ostali topovi s
pripadajočim strelivom.

V 16. stoletju so grad preuredili in ga utrdili z renesančnim obzidjem in
obrambnim stolpom.

Leta 1619 jo je pridobil Wolfgang Žiga baron pl. Herberstein, leta 1627
polkovnik baron Johan pl. Wechsler, njegova hči »huda Liza«, pa jo je leta 1639
ponovno prodala Herbersteinom. Pred letom 1677 je bil lastnik Jurij Gunter grof
Herberstein. Ta se je spopadel z oboroženi podložniki sosednje čez Dravo ležeče
gospoščine Ravno polje in Šentjanž, ki je bilo v lasti grofa Ivana Kristjana
Gallerja in Terezije Marije roj. grofice Breuner, ko je po dolgoletnih sporih
vdrl na njihovo posest in ubil enega podložnika in dva smrtno ranih. V spopadu
so ga podložniki sosednje gospoščine pobili do smrti. Sledil je večletni proces
v Gradcu proti šestim kmetom, ki pa na koncu niso bili obsojeni na smrt.

Ko se je Kristina Krescencija pl. Herberstein leta 1715 poročila z grofom
Ignacijem Marijo Attemsom, je grad prešel v njihovo posest do leta 1885. Do leta
1907 je bil grad nato v meščanskih rokah, ko so si ga ponovno pridobili
Herbersteini. Pred zadnjo vojno je bil v njem sanatorij ruskega rdečega križa.
Med drugo svetovno vojno je bila v njem nacistična politična šola. 22. februarja
leta 1945 je bil grad med bombardiranjem hudo poškodovan. Ruševine so po vojni
odstranili. V glavnem se danes grad uporablja za prireditve, saj na njegovem
dvorišču stoji "amfiteater". V bastiji se nahajajo prostori turističnega
društva.

Po prvi svetovni vojni je ruski Rdeči križ v gradu uredil sanatorij za pljučne
bolezni, ki je deloval vse do druge svetovne vojne. Takrat so grad zavzeli Nemci
in ga spremenili v center za usposabljanje nemških vojaških in političnih
komisarjev. Po bombardiranju je eden najlepših slovenskih gradov postal le vir
gradbenega materiala za okoliške prebivalce. Kasneje je bilo notranje dvorišče
gradu preurejeno v letno gledališče.

Turistično društvo Vurberk prireja že od leta 1992 festival narodnozabavne
glasbe na grajskem dvorišču gradu Vurberk. Organizirajo pa tudi druge kulturne
prireditve kot na primer festival pevskih zborov Štajerska poje.



https://sl.wikipedia.org/wiki/Donald_Trump

Donald John Trump, Sr., ameriški poslovnež, politik in medijska osebnost, * 14.
junij 1946, New York, Združene države Amerike.

Deluje kot predsednik multinacionalne korporacije The Trump Organization, ki se
ukvarja predvsem s poslovanjem z nepremičninami, v javnosti pa je bolj znan po
svojem osebnem bogastvu in populističnih komentarjih aktualnih političnih tem.

V politiki se je prvič preskusil leta 2000, ko je organiziral poskusno kampanjo
za izvolitev za predsednika Združenih držav Amerike na takratnih volitvah. Od
16. julija 2015 je vodilni kandidat Republikanske stranke na ameriških
predsedniških volitvah 2016. 19. julija 2016 je na konvenciji republikanske
stranke prejel uradno nominacijo stranke skupaj s podpredsedniškim kandidatom
Mikom Pencom.

Donald Trump je bil 9. novembra 2016 izvoljen za 45. predsednika Združenih držav
Amerike. Funkcijo predsednika je prevzel 20. januarja 2017.

Donald Trump se je rodil 14. junija 1946 v Queensu (New York). Šolal se je na
vojaški akademiji in kasneje diplomiral iz ekonomije.

Sodeloval je v resničnostnih šovih - najbolj znan je resničnostni šov
Pripravnik. Revija Forbes ga je leta 2016 uvrstila na 324.mesto med
najbogatejšimi ljudmi na svetu in na 156. mesto na lestvici najbogatejših
Američanov s skupnim premoženjem od 4,5 milijarde evrov.

Trump je bil poročen trikrat. V prvem zakonu z Ivano Trump so se mu rodili trije
otroci, Donald Jr., Eric in Ivanka. Po ločitvi od Ivane se je poročil z Marlo
Maples, s katero ima hčerko Tiffany. Od leta 2005 je poročen z aktualno prvo
damo ZDA Melanio Trump, s katero imata sina Barrona.Njegova starša sta bila Fred
Trump in Mary Anne MacLeod.



https://sl.wikipedia.org/wiki/Antarktika

Antárktika (iz grščine ἀνταρκτικός: ántarktikós - nasprotje Arktiki) je celina,
ki obkroža Zemeljski južni tečaj. Najbližje Antarktiki sega ozemlje Južne
Amerike (približno 1.000 kilometrov stran), Avstralija leži 2.500 kilometrov
stran, do najjužnejšega konca Afrike pa je kar 4.000 kilometrov. Je najhladnejša
in najbolj suha celina in ima od vseh celin najvišjo povprečno nadmorsko višino.
Ne smemo je zamenjavati z Arktiko, ki obkroža severni tečaj.

Celino so odkrili poznega januarja leta 1820. Več podrobnosti lahko najdete v
članku Zgodovina Antarktike.

Sestavljena iz dveh osnovnih delov – Vzhodne Antarktike, ki se imenuje tudi
Velika Antarktika, ter manjše Zahodne Antarktike. Ločnico med obema območjema
predstavljajo Transantarktično gorovje. Več kot 98% površja je prekritega z
ledom s povprečno debelino 1,9 km in vsebuje kar 70 odstotkov vse sladke vode na
Zemlji. Zaradi debelega sloja ledu je njeno površje zelo visoko, saj je
povprečna nadmorska višina kar 2.300 metrov.

Ime Antarktika je romanizirana verzija grške sestavljene besede ἀνταρκτική
(antarktiké), ženske oblike ἀνταρκτικός (antarktikos), s pomenom "nasprotno od
Arktike", »nasprotno od severa«.

Prvič je ime »Antarktika« uradno uporabil za celino v 1890-ih škotski kartograf
John George Bartholomew.

Na Antarktiki ni domorodnih prebivalcev in ni dokazov, da je Antarktiko videlo
človeško oko do 19. stoletja. Vendar vera v obstoj Terra Australis — v prostrano
celino na daljnem jugu Zemlje, ki naj bi bila kot »protiutež« severnim deželam
Evrope, Azije in Severne Afrike — je obstajala že za časa Ptolomeja (1. st.
n.š.), ki je predstavil idejo ohranjanja simetrične porazdelitve vseh znanih
zemeljskih površin. Celo v poznem 17. stoletju, ko so raziskovalci odkrili, da
Južna Amerika in Avstralija nista del legendarne »Antarktike«, so geografi
verjeli, da je celina veliko večja kot je njena dejanska velikost.

Bistveno za zgodbo o izvoru imena »Antarktike« je zakaj je niso poimenovali
Terra Australis — namesto Antarktiki je bilo to ime dano Avstraliji, kar je bilo
posledica napake ljudi, ki so se odločili, da južneje od Avstralije ne bodo
odkrili pomembnejše zemeljske površine. Predvsem je bila to zasluga raziskovalca
Matthew Flinders, ki je populariziral prenos imena Terra Australis Avstraliji.
Naslov svoje knjige A Voyage to Terra Australis (1814) je zagovarjal v njenem
uvodu:

Evropski zemljevidi so še naprej prikazovali hipotetično ozemlje dokler nista
17. januarja 1773 ladji kapitana Jamesa Cook-a, HMS Resolution in Adventure,
prečkali južni tečajnik; in nato še enkrat decembra istega leta in januarja
1774. Cook je prišel 121 km do Antarktične obale preden se je januarja 1773
zaradi ledu obrnil. Prvo potrjeno opažanje Antarktike se lahko zoži na posadke
ladij s tremi različnimi kapitani. Glede na različne organizacije (National
Science Foundation, NASA, Univerza Kalifornije, San Diego in drugi viri), so v
letu 1820 trije kapitani uzrli Antarktiko ali njene ledene police: von
Bellingshausen (kapitan v ruski carski mornarici), Edward Bransfield (kapitan v
britanski kraljevi mornarici) in Nathaniel Palmer (kitolovec iz Stonington,
Connecticut). Ekspedicija, ki jo je vodil von Bellingshausen in Lazarev na
ladjah Vostok in Mirny, je dosegla točko 32 km do Dežele kraljice Maud in
zabeležila opažanje ledene police na 69°21′28″S 2°14′50″W﻿ / ﻿69.35778°S
2.24722°W﻿ / -69.35778; -2.24722, ki je postala poznana kot Fimbulova ledena
polica. To se je zgodilo tri dni preden je kopno zagledal Bransfield in deset
mesecev pred Palmerjem (november 1820). Prvi je na Antarktiki dokumentirano
pristal 7. februarja 1821 ameriški kitolovec John Davis, domnevno v Hughes Bay,
blizu Charlesovega rta na Zahodni Antarktiki, čeprav nekateri zgodovinarji temu
oporekajo. Prvi zapisani in potrjeni pristanek je bil na rtu Adair leta 1895.

22. januarja 1840, dva dneva po odkritju zahodne obale Ballenyjevih otokov, so
se nekateri člani posadke odprave Jules Dumont d'Urvillea (1837–40) izkrcali na
najvišjem otočku skupine skalnatih otokov približno 4 km od rta Géodésie na
obali Adelijine zemlje, kjer so nabrali nekaj mineralov, alg in primerkov
živali.

Decembra 1839 je kot del United States Exploring Expedition (1838–42) pod
vodstvom Vojne mornarice Združenih držav Amerike (imenovana tudi "Ex. Ex."
ali »Wilkesova ekspedicija«) izplula odprava iz Sydneya v Antarktični ocean, in
poročala o odkritju »Antarktične celine zahodno od Ballenyjevih otokov« 25.
januarja1840. Ta del Antarktike so kasneje poimenovali »Wilkesova dežela«.

Leta 1841 je raziskovalec James Clark Ross je prišel skozi Rosovo morje in
odkril Rossov otok (oba sta bila poimenovana po njem). Plul je vzdolž ogromne
stene ledu, ki so jo kasneje poimenovali Rossova ledena polica. Mount Erebus in
Mount Terror sta poimenovana po dveh ladjah iz njegove ekspedicije: HMS Erebus
in Terror. Mercator Cooper je pristal na Vzhodni Antarktiki 26. januarja 1853.

Med ekspedicijo Nimrod leta 1907, ki jo je vodil Ernest Shackleton, je skupina,
ki jo je vodil Edgeworth David, postala prva, ki se je vzpela na Mount Erebus in
dosegla južni magnetni tečaj. Douglas Mawson, ki naj bi vodil Magnetic Pole
party na njihovi tvegani poti nazaj, je do svoje upokojitve leta 1931 vodil še
več ekspedicij. Poleg tega, je Shackleton sam in trije drugi člani njegove
ekspedicije naredili več prvih osvojitev (od decembra 1908do februarja 1909):
bili so prvi ljudje, ki so prepotovali Rossovo ledeno polico, prvi, ki so
prepotovali Transantarktično gorovje (preko ledenika Beardmore), in prvi, ki so
hodili po Antarktični planoti. Ekspedicija, ki jo je z ladjo Fram vodil norveški
polarni razislovalec Roald Amundsen, je postala prva, ki je dosegla geografski
Južni tečaj (14. decembra 1911) - uporabili so pot od Zaliva kitov preko
ledenika Axela Heiberga. En mesec kasneje je na tečaj prispela tudi nesrečna
Scottova ekspedicija.

Richard E. Byrd je v 1930-ih in 1940-ih vodil več potovanj preko Antarktike z
letalom. Vendar do 31. oktobra 1956 ni nihče ponovno stopil na Južni tečaj;
takrat je skupina ameriške mornarice, ki jo jo je vodil viceadmiral George J.
Dufek tam uspešno pristala s svojim letalom.

Prva oseba, ki je samostojno prijadrala do Antarktike, je bil Novozelandec David
Henry Lewis (leta 1972).

Za puščavo velja, da na njenem območju pade manj kot 254 milimetrov padavin
letno. Antarktika izpolnjuje ta pogoj, saj v njeni notranjosti pade le okoli 50
milimetrov padavin, kar je celo manj kot v Sahari. Antarktika je najhladnejša in
hkrati tudi najbolj vetrovna celina. 21. julija leta 1983 so v ruski
raziskovalni postaji Vostok izmerili do zdaj najnižjo temperaturo na Zemlji –
kar 89,2 stopinje Celzija pod ničlo. To območje se imenuje geomagnetni tečaj in
leži blizu t. i. točke nedostopnosti, ki jo je skoraj nemogoče doseči. Julija
leta 1972 so Francozi v svoji bazi izmerili veter, ki je pihal s hitrostjo
320 km/uro.

Antarktika nima niti prvotnih niti stalno naseljenih prebivalcev. V tem pomenu
je bila to edina celina, ki je bila resnično odkrita, saj do leta 1820 nanjo ni
stopila človeška noga. Na Antarktiki vsako leto znanstveniki iz 27 različnih
držav izvajajo poskuse, ki jih ni mogoče ponoviti nikjer drugje. Med poletjem
upravlja z raziskovalnimi postajami čez 4000 znanstvenikov; pozimi se to število
spusti na okrog 1000.

Med raziskovalci so biologi, geologi, oceanografi, fiziki, astronomi, glaciologi
in meteorologi. Geologi na polarnem področju raziskujejo tektoniko plošč,
meteorite iz zunanjega Vesolja in ostanke iz časov preloma nadceline Gondvane.
Glaciologi se ukvarjajo z raziskovanjem zgodovine in dinamike plavajočega ledu,
sezonskega snega, ledenikov in ledenih plošč. Biologi poleg raznolikosti živali
samih zanima tudi, kako na njihovo prilagoditev in preživetje vplivajo skrajne
temperature in prisotnost ljudi. Zdravniki raziskujejo širjenje virusov in odziv
telesa na skrajne sezonske temperature. Astrofizikom na polarni postaji
Amundsen-Scott dajejo ozonska luknja in suho hladno okolje dobre možnosti za
preučevanje nebesnega svoda in mikrovalovnega sevanja kozmičnega ozadja.
Antarktični led služi kot zaščita in medij preučevanja za nevtrinski
observatorij na svetu, zgrajen 2 km pod postajo Amundsen-Scott.

Od 1970. se veliko pozornosti posveča ozonski plasti nad Antarktiko. Leta 1985
so trije britanski znanstveniki na podlagi podatkov, pridobljenih na
raziskovalni postaji Halley, odkrili obstoj luknje v tej plasti. Satelitski
podatki Nase so njen največji obseg, 27 milijonov kvadratnih kilometrov,
pokazali leta 1998. Leta 2002 so zaradi regionalnega segrevanja razpadla obsežna
področja ledenih plošč.

Raziskovalne postaje držav, ki se nahajajo na Antarktiki, navadno stojijo
znotraj zahtevanega ozemlja te države. Antarktična mirovna pogodba te zahteve
odklanja, večina drugih držav pa jih ne priznava. Nobena država, razen spodaj
naštetih, ni zahtevala delov ozemlja, vendar si ZDA in Rusija pridržujeta
pravico do tega.

Nobena uradna zahteva ne pokriva področja med 90° in 150° zahodne zemljepisne
dolžine.



https://sl.wikipedia.org/wiki/Wolfgang_Amadeus_Mozart

Wolfgang Amadeus Mozart , avstrijski skladatelj, * 27. januar 1756, Salzburg
(tedaj glavno mesto Salzburške knezoškofije), † 5. december 1791, Dunaj,
Habsburška monarhija.

Wolfgang Amadeus Mozart se je rodil leta 1756 staršema Leopoldu in Anni Marii v
Salzburgu, takrat prestolnici neodvisne knezoškofovske države, ki se danes
nahaja v Avstriji. Ob krstu je dobil ime Johannes Chrisóstomus Wolfgangus
Theophilus Mozart, vendar je kasneje uporabljal le imeni Wolfgang in Theophilus
- slednjega v različnih oblikah, pogosto kot francoski Amadé ali italijanski
Amadeo, medtem ko se danes najpogosteje uporablja latinska oblika "Amadeus". Oče
Leopold je bil priznan skladatelj in violinist, ki je služboval na dvoru
salzburškega nadškofa. Od številnih otrok zakoncev Mozart je poleg Wolfganga
otroštvo preživela le Maria Anna, imenovana tudi "Nannerl". Dečkov izjemen
glasbeni talent je postal očiten že v zgodnjem otroštvu, tako da je Leopold
posvetil vso svojo energijo razvoju in izobrazbi svojega sina. Wolfgang je
napredoval izredno hitro: prve skladbe je napisal že pri petih letih, prav tako
je že kot otrok postal virtuoz na klavirju in violini.

Ko je imel Wolfgang šest let, se je družina odpravila na svoje prvo potovanje v
München, kjer so se predstavili na dvoru bavarskega volilnega kneza. Temu prvemu
potovanju jih je sledilo še več: najprej na Dunaj in v Prago, nato pa tri leta
in pol dolga turneja po Evropi, med katero so Mozartovi obiskali med drugim
München, Mannheim, Pariz, London, Haag in Zürich. Potovanja so bila učinkovita
promocija "čudežnega dečka" in so bila bistvenega pomena za razvoj mladega
skladatelja, saj je prišel v stik z mnogimi skladatelji in orkestri po Evropi.
Vendar pa so bila potovanja manj finančno uspešna, kot je pričakoval Leopold, in
tudi zelo naporna, še posebej za Wolfganga, ki je bil pogosto šibkega zdravja in
je med turnejo skoraj umrl. Po enem letu doma v Salzburgu sta se oče in sin leta
1769 ponovno odpravila na pot, tokrat v Italijo, kjer je mladi skladatelj
doživel nove uspehe: bil je sprejet v prestižno bolonjsko Accademio Filarmonico,
v Vatikanu pa je po spominu napisal partituro Allegrijevega Miserereja, ki je
bila sicer varovana skrivnost. V Milanu je doživel uspešno premiero svoje opere
Mitridate, Re di Ponte, čemur so sledila naročila za več novih oper. Leopold je
upal, da bo lahko njegov sin v Italiji dobil stalno mesto kot skladatelj, vendar
mu to ni uspelo.

Po vrnitvi v Salzburg leta 1773 je 17-letni Mozart dobil zaposlitev kot dvorni
glasbenik na dvoru salzburškega knezoškofa Hieronymusa Colloreda. Mladi
skladatelj je bil priljubljen v domačem mestu in je v tem obdobju imel
priložnost napisati številne skladbe različnih vrst. Med drugim je v tem času
nastal ciklus petih violinskih koncertov, več simfonij, in prelomni Koncert za
klavir in orkester v Es-duru K 271. Vendar pa Mozart ni bil povsem zadovoljen z
življenjem v Salzburgu. Po eni strani je bila njegova plača razmeroma skromna,
mesto se mu je zdelo majhno in provincialno, predvsem pa si je zelo želel pisati
opere, za kar v Salzburgu ni bilo pogojev - tu so opere uprizarjali le redko,
dvorno gledališče pa so leta 1775 zaprli.

Leta 1777 je Mozart dal odpoved in se odpravil na potovanje proti Augsburgu,
Münchnu, Manečemu in Parizu, da bi našel boljšo zaposlitev. Ker Leopold od
nadškofa ni dobil dovoljenja, da spremlja svojega sina, je z njim na pot odšla
mati. V Mannheimu se je Mozart srečal z orkestrom, ki je bil takrat eden
najboljših v Evropi. Poleg tega je spoznal glasbeno družino Weber in se zaljubil
v Aloysio Weber, eno od štirih hčera in obetavno pevko. Ko v Mannheimu ni uspel
najti primerne zaposlitve, se je marca 1778 odpravil naprej v Pariz. V
odsotnosti finančno in družabno veliko spretnejšega očeta je bil tu še manj
uspešen; čeprav je uspel organizirati nekaj koncertov, mu ni uspelo narediti
preboja v priljubljenosti in je pogosto naletel na hladen sprejem. Kmalu je
zašel v finančne težave, nato pa ga je nepričakovano doletela še osebna
tragedija: 3. julija 1778 je po kratki bolezni umrla njegova mati. Septembra se
je Mozart tako odpravil iz Pariza nazaj proti Mannheimu, medtem pa je njegov oče
v Salzburgu uspel zanj izboriti bolje plačan položaj na salzburškem dvoru.
Wolfgang je še vedno upal, da bo uspel dobiti službo izven Salzburga, zato se je
obotavljal v Mannheimu in Münchnu, vendar brez uspeha. Poleg tega mu je Aloysia
Weber ob ponovnem srečanju dala jasno vedeti, da je ne zanima. Januarja 1779 se
je Mozart tako vrnil v Salzburg in prevzel službo dvornega organista in
koncertnega mojstra pri salzburškem nadškofu za precej boljšo plačo. Kljub temu
ni bilo njegovo nezadovoljstvo s Salzburgom nič manjše in si je še vedno želel
mesto zapustiti. Na začetku leta 1781 je dosegel precejšen uspeh z opero
Idomeneo, ki je bila uprizorjena v Münchnu, kar mu je povrnilo samozavest in ga
utrdilo v prepričanju, da želi biti operni skladatelj.

Leta 1781 so na Dunaju potekale slovesnosti ob kronanju cesarja Jožefa II., ki
jim je prisostvoval tudi salzburški nadškof Colloredo. Mozart je bil poklican na
Dunaj kot nadškofov uslužbenec, toda kmalu sta skladatelj in njegov delodajalec
prišla v konflikt. Mozart je nadškofu zameril, da ga obravnava kot navadnega
uslužbenca, in menil, da ne spoštuje dovolj njegovega talenta. Spor se je hitro
stopnjeval, dokler ni maja Mozart ponudil odpovedi. Sprva je nadškof ni želel
sprejeti, nato pa jo kak mesec kasneje le je; Mozarta je odslovil dobesedno z
"brco v zadnjico", ki jo je dal nadškofov komornik, grof Arco.

Dunaj je bil ob koncu 18. stoletja glasbena prestolnica Evrope in priložnosti za
nadarjene glasbenike ni manjkalo. Mozart jih je hitro izkoristil in postal zelo
uspešen: zaslovel je kot izvrsten pianist in skladatelj, kar mu je omogočilo, da
je organiziral cikluse abonmajskih koncertov, na katerih je dirigiral in igral
svoja lastna dela. Poleg tega so začela prihajati tudi naročila za opere,
njegovo najljubšo obliko. Poleti 1782 je bila krstna uprizoritev opere Beg iz
seraja v nemškem jeziku, ki je doživela izjemen uspeh in dokončno utrdila
Mozartov sloves kot skladatelja.

Medtem ko je bil v sporu z nadškofom Colloredom, se je Mozart vselil kot
podnajemnik k družini Weber, ki je prišla živet na Dunaj iz Mannheima. Mozartova
prejšnja ljubezen, Aloysia, je bila sedaj poročena, toda Mozart se je kmalu
začel zanimati za tretjo od štirih hčera, Constanze. Naslednje leto poleti,
kmalu po triumfalnem uspehu z Begom iz seraja, se je par, ob nejevoljni
privolitvi Leopolda Mozarta, poročil v dunajski katedrali sv. Štefana. Par je
imel v devetih letih zakona šest otrok, od katerih sta le dva preživela otroška
leta. Prvi obisk mladoporočencev v Salzburgu leta 1783 ni uspel zbližati
Wolfganga z očetom in sestro, ki sta Constanzo sprejela dokaj hladno. Ob tej
priložnosti je sicer nastala Maša v c-molu, eno najpomembnejših Mozartovih
liturgičnih del.

Po vrnitvi na Dunaj je Mozart spoznal Josepha Haydna in skladatelja sta kmalu
postala dobra prijatelja. Haydn je ob neki priložnosti povedal Leopoldu Mozartu,
da je njegov sin "največji skladatelj, kar jih pozna".

Leta 1784 je Mozart postal prostozidar, kar je kasneje pomembno vplivalo na
njegovo življenje, pa tudi glasbo.

Mozart je bil večkrat bolan, vendar se je zanj najtežje obdobje pričelo po letu
1778. Takrat mu je umrla mati, pogosto so pričela nastopati obdobja z
depresijami , sledila so obdobja povzdignjenega razpoloženja, ko je v navalu
izredne produktivnosti, ustvarjal svoja najboljša dela. Doživljal je hude
psihične stiske v katerih so se rojevala velika glasbena dela, opere, simfonije,
koncerti, orkestralna glasba. Zadnjo trimesečno depresijo je preboleval leta
1791 in konec istega leta tudi umrl.

Po letu 1782 se Mozart ni dosti posvečal operi, saj je bil bolj osredotočen na
klavirske koncerte in solistično kariero. Leta 1785 pa je spoznal italijanskega
pesnika in libretista Lorenza da Ponteja in med njima je kmalu prišlo do
plodnega sodelovanja. Naslednje leto je bila na Dunaju premiera Figarove svatbe,
ki je bila zelo uspešna, še večji uspeh pa je doživela v Pragi. To je Mozarta in
Da Ponteja spodbudilo k ustvarjanju nove opere: leta 1787 je bila tako v Pragi
krstna uprizoritev Don Giovannija, ki je bila triumfalen uspeh, manj toplo pa jo
je sprejelo dunajsko občinstvo. Obe operi spadata med največje opere vseh časov,
in med Mozartova najpomembnejša dela ter se od njegovih oper danes največ
izvajata.

Po letu 1788 se je Mozartovo finančno stanje začelo slabšati. Pol letu 1786 ni
več pogosto nastopal na koncertih, kar je bil prej pomemben vir dohodkov. Poleg
tega je bil čas za glasbenike na splošno neugoden, saj je bila Avstrija v vojni
in je aristokracija imela manj sredstev in časa, ki bi jih lahko namenila
kulturi. Mozart se je preselil v predmestje Dunaja in skušal živeti skromneje,
toda kmalu je bil prisiljen v to, da je moral prijatelje prositi za posojila -
najbolj znana so njegova moledujoča pisma prijatelju prostozidarju Michaelu
Puchbergu. V tem času je bil Mozart tudi manj ustvarjalen, vseeno pa je nastalo
nekaj njegovih največjih del: simfonije št. 39, 40 in 41 (vse tri v času nekaj
mesecev) in opera Cosí fan tutte. Da bi izboljšal finančno stanje in poiskal
kakšno novo zaposlitev, je skladatelj šel na potovanje v Leipzig, Dresden in
Berlin, ter kasneje v Mannheim, vendar brez večjega uspeha.

Leta 1791 se je Mozartova situacija naposled začela nekoliko izboljševati. Kaže,
da se je uspel rešiti nekaterih dolgov, poleg tega pa je dobil nov ustvarjalni
zagon. Začel je sodelovati z gledališčnikom Emanuelom Schikanederjem, ki je
napisal libreto za Mozartovo zadnjo opero Čarobna piščal. Opera, ki je sicer
bistveno drugačna od Mozartovih prejšnjih, je doživela velik uspeh. Pred tem je
v Pragi doživela krstno uprizoritev še opera La Clemenza di Tito, napisana za
kronanje novega cesarja Leopolda II. Poleg tega je v tem letu nastal Koncert za
klarinet in orkester ter številna druga dela. Sredi leta je dobil tudi naročilo
za posmrtno mašo - Rekviem, ki pa je ni uspel dokončati.

Septembra 1791, medtem ko je bil v Pragi, je Mozart zbolel. Nekaj časa je še
delal; konec meseca se je tako udeležil krstne uprizoritve Čarobne piščali na
Dunaju. Konec novembra se je njegovo zdravje bistveno poslabšalo, tako da je
obležal. Mučile so ga otekline, bolečine, in napadi bruhanja - vendar je ostal
do konca osredotočen na Requiem in njegovo dokončanje.

5. decembra 1791 ob enih zjutraj je Mozart umrl, star 35 let. 6. decembra je bil
pokopan na pokopališču St. Marx. Pogrebnega obreda se je verjetno udeležilo manj
kot deset ljudi. Pokopan je bil v skupnem grobu, v kakršne so navadno pokopavali
reveže, na njegov grob pa niso postavili niti križa, tako da pozneje njegovih
posmrtnih ostankov ni bilo nikoli več mogoče najti. Kljub skromnosti in
anonimnosti pogreba Mozart ni umrl pozabljen in osamljen; slovesnosti v njegov
spomin na Dunaju in v Pragi je obiskalo veliko ljudi, prav tako pa je vladalo
veliko zanimanje za njegova dela, ki se je nato le še povečevalo.

V desetletjih po Mozartovi smrti je bilo več poskusov s strani muzikologov, da
bi uredili skladateljeva dela. Šele leta 1862 je Ludwig von Köchel uspel urediti
vsa, označil pa jih je z oznako K (Köchel) oziroma KV (Köchel-Verzeichnis). Tako
je npr. Klavirski koncert v A duru večkrat označen preprosto
kot »K488« ali »KV488«. Seznam je bil šestkrat revidiran.

V Mozartovem času je postala ta organizacija, temelječa na združevanju v ložah,
ki se je tedaj še ni držal zlovešč pridih nedovoljenega skrivnega manipuliranja
s politično in ekonomsko močjo in svetovnega zarotništva, ena od gonilnih sil
razsvetljenstva. Celo habsburški cesar Jožef II. je bil gibanju sprva naklonjen
(nekaj kasneje je bilo prostozidarstvo predvsem zaradi delovanja
protimonarhistično usmerjene bavarske lože Iluminatov prepovedano v vseh
habsburških deželah). Mnogi njegovi uradniki in politični sodelavci so bili
prostozidarji. Na Dunaju je nastalo več prostozidarskih lož, leta 1784 pa se je
loži »Pri dobrodelnosti« (Zur Wohltaetigkeit) pridružil tudi Mozart, ki je bil
leto kasneje tudi porok pri sprejemu glasbenika Franza Josepha Haydna. Haydnova
odločitev ne preseneča, saj je bil njegov mecen in delodajalec knez Nikolaus
Eszterhazy veliki mojster te lože. Mozart je za brate prostozidarje napisal
kakih dvajset skladb, ki jih sicer še danes izvajajo pri svojih obredih, v
mnogih kompozicijah je upošteval prostozidarsko številsko simboliko, najbolj
znani mojstrovini, ki jima je botrovala njegova prostozidarska vnema, pa sta
opera Čarobna piščal in Masonska žalna glasba.



https://sl.wikipedia.org/wiki/Sklon

Sklòn (kázus) je slovnična kategorija samostalniške ali pridevniške besede, ki
izraža skladenjsko funkcijo dotične besede v stavku. Pravimo, da se
samostalniške in pridevniške besede sklanjajo in pregibajo v številu, zato so
pregibne besedne vrste. Sistemi sklanjanja ter skladenjske funkcije, ki jih
posamezni skloni izražajo, se lahko od jezika do jezika zelo razlikujejo.

Rekonstruirani indoevropski prajezik je poznal osem sklonov, poleg šestih zgoraj
omenjenih še ablativ (ločilnik) in vokativ (zvalnik). Indoevropski sistem osmih
sklonov je najbolje ohranjen v staroindijskem jeziku sanskrtu. Slovanski (z
izjemo bolgarščine in makedonščine) in baltski jeziki imajo od šest do sedem
sklonov, številni drugi sodobni indoevropski jeziki pa imajo močno
poenostavljene sisteme sklanjanja. Ruščina ima enako število in soroden sistem
sklonov kot slovenščina, čeprav imajo nekateri skloni (npr. orodnik) drugačne
funkcije kot v slovenščini. V slovenščini rabimo mestnik in orodnik s predlogi,
v ruščini pa se predlogi načeloma uporabljajo le pri orodniku, ki je v ruščini
5. sklon, mestnik pa 6. Mestnik se v ruščini nikoli ne rabi brez predloga, zato
ga ruski slovničarji tudi poimenovali po tej njegovi lastnosti, предложный падеж
(včasih tudi препозитив).

Nemščina ima štiri sklone (imenovalnik, rodilnik, dajalnik in tožilnik) in poleg
samostalniških ter pridevniških besed sklanja tudi določni in nedoločni člen,
raba členov pa vpliva na sklanjatev pridevnika. Sodobna angleščina je od
sklanjanja obdržala samo končnico -'s za t. i. svojilni rodilnik (Saxon
genitive). Med germanskimi jeziki imata kompleksen sistem sklanjanja islandski
in ferski jezik.

Slovenščina tvori različne sklone s spreminjanjem oblikoslovnih morfemov
(končnic), aglutinativni jeziki pa z dodajanjem pripon s točno določenim
pomenom. Zato imajo aglutinativni jeziki bogate sisteme sklonov, na primer
finščina jih pozna 15, madžarščina pa 18.

Najbogatejši sistemi (tudi preko 40 sklonov) so značilni za dagestanske jezike
na Kavkazu. Tako naj bi imel tabasaranski jezik glede na narečja od 47 do 53
sklonov, cezinski (didojski) pa celo 56. Ta dva jezika se v strokovni literaturi
in Guinessovi knjigi rekordov omenjata kot jezika z absolutno največjim številom
sklonov na svetu. Oba razlikujeta med nemestnimi (slovničnimi, abstraktnimi) in
mestnimi skloni, pri čemer imata tako bogat sistem sklonov predvsem zaradi
številnih mestnikov, ki lahko izražajo tudi do osem različnih načinov prostorske
orientacije. Jezikoslovci so sicer s kasnejšimi raziskavami ugotovili, da lahko
tako veliko število sklonov tvorita zaradi možnosti medsebojnega kombiniranja
dveh oblikoslovnih končnic za izražanje mestnikov in da je upoštevajoč zgolj
osnovne končnice dejansko število sklonov manjše: 14-15 v tabasaranščini in 18 v
cezinščini.



https://sl.wikipedia.org/wiki/San_Marino

Republika San Marino (italijansko: Repubblica di San Marino), je ena od
najmanjših držav na svetu. Popolnoma jo obkroža Italija v južni Evropi.

Po legendi naj bi republiko ustanovil kamnosek sveti Marino z Raba, ki je v 4.
stoletju, v času preganjanja kristjanov pod rimskim cesarjem Dioklecijanom,
pobegnil na Apeninski polotok, da bi v tamkajšnjih hribih ustanovil skupnost
kristjanov. Ni znano, koliko je v tej legendi resnice.

Obstoj samostojne skupnosti okrog gore Titano je sicer z listinami dokazan od
visokega srednjega veka dalje. Institut konzulov - regentov je bil uveden leta
1243. Državica je takrat obsegala samo ozemlje neposredno okrog mesta San Marino
in je bila še precej manjša od današnje. V severni Italiji v tistih časih obstoj
avtonomnih skupnosti oziroma komun, katerih ozemlje ni segalo bistveno dlje od
mestnega obzidja, ni bil nobena redkost. Pogosto so večja mesta tekom stoletij
zavzela in si priključila sosednja manjša mesta, kot je primer mesto Firence v
Toskani. Nenavadno pa je, da se je tako majhna državica ohranila vse do
današnjih dni, kar je posledica vrste razlogov, v prvi vrsti spretne sanmarinske
diplomacije. Vendar so se prebivalci za svojo neodvisnost zlasti v starejši
zgodovini borili tudi z orožjem.

Današnje meje je republika dobila leta 1463. Kot nagrado za sodelovanje v
zavezništvu v eni od neštetih majhnih vojn tistega časa je papež San Marinu
dodelil utrjena naselja Fiorentino, Montegiardino in Serravalle. Kraj Faetano pa
se je San Marinu istočasno pridružil prostovoljno. Od tega leta naprej se meje
niso več spreminjale, čeprav je Napoleon leta 1797 državici ponudil
prijateljstvo in razširitev ozemlja. San Marino je slutil, da bi ponudba lahko
prinesla več škode kot koristi in jo je ljubeznivo zavrnil.

San Marino je načelno podpiral proces združevanja Italije v 19. stoletju. Četam
Garibaldija je vlada med vojno s četami Papeške države omogočila umik na ozemlje
republike. Vendar se slednja ni želela pridružiti združeni Italiji. Zaradi
pomoči v vojni, pa tudi zaradi zelo majhnega pomena ozemlja San Marina, je
Garibaldi to željo upošteval. Državi sta od združitve Italije leta 1861 sklenili
več pogodb o prijateljstvu. Nekateri državljani San Marina so sodelovali v prvi
svetovni vojni na italijanski strani kot prostovoljci. Od leta 1923 do 1943 so
San Marinu podobno kot Italiji vladali fašisti, vendar kljub agresivni
italijanski zunanji politiki ni bilo teženj k aneksiji San Marina. Mussolini se
je zadovoljil s tem, da je republiko v hribih tesneje navezal na Italijo z
izgradnjo železnice do Riminija na jadranski obali. Kljub fašistični vladi je
San Marino med drugo svetovno vojno sprejel približno 100.000 beguncev, med
njimi tudi Žide [1].

Republika San Marino je bila od leta 1463 dalje trikrat okupirana po tujih
silah, vendar nikoli za dolgo časa. Od okupacije s strani Cezarja Borgie leta
1503 jo je rešila njegova smrt. Od okupacije kardinala Alberonija leta 1739 jih
je rešil papež. Zadnja okupacija se je zgodila med drugo svetovno vojno. San
Marino je bil v tej nevtralen, vendar nemška vojska, ki je leta 1943 okupirala
Italijo, te nevtralnosti ni spoštovala in je med umikom uporabila tudi ozemlje
San Marina, kar je imelo za posledico bombne napade zaveznikov, ki so po nemškem
umiku republiko za kratek čas tudi sami zasedli.

Po drugi svetovni vojni je bil San Marino prva evropska država, v kateri so leta
1945 preko volitev prišli na oblast komunisti. Med vlado koalicije komunistov in
socialistov so se zaostrili odnosi z Italijo, ker je San Marino uvedel politiko
davčnega raja, ki jo je izkoristilo veliko italijanskih družb, odprl igralnico
in dovolil civilne poroke za italijanske državljane. Italijanska vlada je kot
odgovor med letoma 1949 in 1951 zaprla meje s San Marinom za italijanske
državljane. Državljani San Marina in tretjih držav so mejo sicer lahko prečkali
neomejeno, toda gospodarstvo San Marina je bilo pomembno odvisno od italijanskih
turistov. Poleg tega je Italija San Marinu tudi odrekla izplačilo njegovega
deleža carinskih prihodkov. Po dveh letih blokade je San Marino popustil
zahtevam Italije. Zanimivo je, da je do zelo podobnega spora prišlo leta 1962
tudi med Francijo in Monakom.

Ozemlje San Marina obsega 61 km² okrog gore Titano, ki je kljub razmeroma majhni
višini (750 m) vidna daleč naokrog. Neposredno na vrhu in tik pod vrhom gore
Titano leži glavno mesto San Marino s 4385 prebivalci (podatek iz leta 1994).
Ostala naselja ležijo več sto metrov nižje v bolj nižinskem svetu in imajo med
1000 in 10000 prebivalcev, le Faetano in Chiesanuova sta s približno 800
prebivalci bolj vaškega značaja.

Večji del državice so kmetijska zemljišča, na katerih gojijo različna žita,
vinsko trto in sadje; gozda je bolj malo. Hitra cesta povezuje San Marino z
Riminijem na obali Jadranskega morja, do koder je 24 km. V državi ni več
železnic, saj je bila proga do Riminija porušena med drugo svetovno vojno in je
niso obnovili. San Marino prav tako nima letališča, ima pa pristajališče za
helikopterje. Tri reke, ki tečejo po državi, so le večji potoki in za
gospodarsko izkoriščanje nimajo večjega pomena.

Prebivalci govorijo italijanski jezik. Približno 25 % prebivalstva nima
državljanstva San Marina; pretežno gre za državljane Italije. Več tisoč
državljanov San Marina začasno biva v tujini, predvsem v Italiji. Velika večina
prebivalcev je rimskokatoliške vere.

Sedanja ustavna ureditev San Marina je bila oblikovana 8. oktobra 1600 in se do
danes ni bistveno spremenila. San Marino je sicer ena redkih držav, ki nimajo
prave ustave v formalnem smislu.

Zakonodajno moč ima Veliki splošni svet, ki ga sestavlja 60 članov. Od leta 1906
so voljeni na neposrednih volitvah vsakih 5 let. Svetniki izmed sebe za pol leta
izvolijo dva kapitana - regenta, ki sta šefa države. Umeščena sta med zasedanjem
Arenge, nekdanje skupščine družinskih poglavarjev, danes pa vseh volivcev, ki pa
je predvsem turistična zanimivost in nima posebne moči, čeprav lahko na Arengi
državljani zastavljajo vprašanja Velikemu splošnemu svetu.

V San Marinu so zelo ponosni na svojo demokratično tradicijo. Državljanom, ki
bivajo v tujini, se iz proračuna povrne tri četrtine potnih stroškov za vrnitev
v domovino ob volitvah. To ugodnost menda izkoristi približno polovica
državljanov, ki biva na tujem.

Izvršilno oblast ima Državni kongres, ki ga sestavljajo trije državni tajniki in
sedem kongresnikov na čelu različnih ministrstev.

Posebnost San Marina je, ki izhaja iz zgodovinskih razlogov, je da sodno oblast
- razen v preprostih civilnih pravdah do vrednosti 20.000 evrov - izvajajo
sodniki, ki niso državljani San Marina.

Lokalno samoupravo ima devet naselij (castelli / it.: gradovi). Vsako naselje
upravljata kapitan naselja in pomožni odbor.

San Marino ima diplomatske odnose z več kot 70 državami in je član številnih
mednarodnih organizacij, vključno z Organizacijo združenih narodov, UNESCO-m in
Svetom Evrope. Ni član Evropske unije, vendar na podlagi posebnega sporazuma
vseeno kuje svojo različico evrskih kovancev, ki so zaradi zelo majhne naklade
med numizmatiki zelo iskani.

Zaradi velike odvisnosti od Italije je vlada San Marina z Italijo sklenila več
sto meddržavnih sporazumov [2], ki določajo sodelovanje ali usklajevanje na
različnih področjih. Ne glede na to San Marino rad poudarja svojo neodvisnost,
kadarkoli je to mogoče.

Tradicionalno je gospodarstvo v San Marinu zaradi neobstoja velikih mest še bolj
kot v drugih evropskih državah temeljilo na kmetijstvu.

V drugi polovici 20. stoletja je najpomembnejša dejavnost postal turizem, kjer
je ustvarjenega približno 50 % bruto domačega proizvoda. Pomembni sta tudi
trgovina in drobna obrt, zlasti keramika. Del državnih prihodkov prinese prodaja
med zbiralci zelo iskanih znamk, kovancev in turističnih vizumov. Večina
površine države so enako kot nekoč še vedno kmetijska zemljišča, zmanjšal se je
le delež kmetijstva v BDP.



https://sl.wikipedia.org/wiki/Ribe

Ribe so ektotermni vretenčarji, ki so prilagojeni na življenje v vodnem okolju.
So najštevilnejša skupina vretenčarjev. Različnih vrst rib je skoraj toliko kot
vseh drugih vretenčarjev (dvoživk, plazilcev, ptičev, sesalcev) skupaj. Imajo
parne plavuti ter gladko kožo z luskami. Njihovo telo je vretenasto, kar jim
omogoča odlično premagovanje vodnega upora. Parne plavuti so prsne in trebušne,
neparne pa repna, podrepna in hrbtna (za Salmide je značilna še četrta naparna
plavut, to je tolščenka). Znanih je približno 20.000 vrst rib, čeprav nekateri
znanstveniki menijo, da jih je še enkrat toliko. Sladkovodnih vrst je okrog
5000, 400 od teh pa jih živi v Evropi. Najmanjša vrsta rib je Paedocypris
progenetica, katere predstavniki dosežejo v dolžino povprečno okoli 9 mm,
največji morski pes pa zraste do 21 m in tehta do 25 ton.

Ribe naseljujejo vse vodne prostore, od morskih globin oceanov in podzemnih jam,
kamor nikoli ne posije Sonce do toplih vrelcev, v katerih temperatura vode
dosega do 45 stopinj. Tudi navpična geografska razširjneost rib je izjemna.
Živijo namreč do 10.900 metrov globoko in v visokogorskih jezerih do nadmorskih
višin 4572 m (jezero Titikaka).

Glede na sestavo ogrodja rib ločimo dve glavni skupini: hrustančnice in
kostnice. Poleg tega imajo kostnice škržni poklopec, zato posamezne škržne reže
pri njih za razliko od hrustančnic niso vidne. Številne kostnice imajo tudi
ribji mehur, ki ga uporabljajo za nadzorovanje plovnosti, torej je hidrostatski
organ.

Izločala so enostavne ledvice, krvni obtok je enojen. Srce je zgrajeno iz enega
preddvora in prekata. Ribe imajo dokaj dobro razvita čutila. Uho je le notranje,
oko pa je prilagojeno na gledanje od blizu. Je akomodacijsko, mišice primikajo
in odmikajo lečo od mrežnice. Ribe imajo posebno čutilo pobočnico, vidno kot
črto na boku ribe, s katero zaznavajo premikanje vode.

Večina rib izmenjava pline v škrgah na obeh straneh žrela. Škrge sestavljajo
nitkaste strukture, t. i. imenovani filamenti. Vsak filament je zgrajen iz mreže
kapilar, z veliko površino, na kateri se lahko kisik in ogljikov dioksid
izmenjujeta. Ribe vsesavajo s kisikom bogato vodo skozi usta in jo črpajo skozi
škrge. Pri nekaterih vrstah teče kapilarna kri v nasprotni smeri kot pa voda.
Škrge vodo izrivajo skozi odprtine ob žrelu. Nekatere ribe, kot recimo morski
pes ali pa piškur, imajo na škrgah več odprtin. kostnice imajo samo po eno
odprtino na vsaki strani. Odprtina je skrita pod zaščitnim koščenim pokrovom, ki
se imenuje operkulum.

Razmnoževanju rib pravimo drst, gre za zunanjo oploditev. So ločenih spolov.
Samice v vodo sprostijo jajca - ikre, ki jih samec kasneje osemeni. Iz oplojenih
iker se razvijejo mladice. Ikre nekaterih rib, denimo jesetra, so cenjena
delikatesa, imenovana kaviar. Nekatere ribe so živorodne (morski psi), te imajo
notranjo oploditev.

Ribe niso naravna skupina (klad), saj so se iz njih razvili vsi ostali
četveronožci, in rang razreda (Classis Pisces), ki jim ga pripisujejo starejša
taksonomska dela, v sodobni razvrstitvi ni veljaven. Danes živeče ribe delimo v
dve glavni skupini, hrustančnice in kostnice, ki jih združujemo v skupino rib
čeljustnic, poleg njih pa med ribe uvrščamo tudi piškurje, primitivne
predstavnike vretenčarjev, ki sodijo med brezčeljustnice. Hrustančnice in
kostnice najhitreje ločimo po repni plavuti - hrustančnice imajo nesimetrično,
kostnice pa simetrično.

Pomembni pripadniki hrustančnic so morski psi in skati. Iz njihovih plakoidnih
lusk, ki jih sestavlja dentin, so se kasneje razvili zobje sesalcev.

Ribe so pomemben del prehrane ljudi po vsem svetu, v tradicionalno pomorskih
državah (npr. Japonski) predstavlja ribje meso poglavitni vir beljakovin
živalskega izvora. Človek se z ribištvom ukvarja že od pradavnine, danes pa
poleg lova pridobivamo ribe tudi z načrtnim gojenjem. Letni ulov rib
(izključujoč pridelek v ribogojnicah) ocenjujejo na 77,8 milijonov ton (podatek
za leto 2006). Pretiran izlov užitnih vrst rib v zadnjem času predstavlja resno
grožnjo svetovni produkciji in populaciji teh vrst na splošno, saj utegne ob
nadaljevanju trenda povzročiti zlom ključnih populacij, poleg tega pa ribištvo
in ribogojništvo negativno vplivata na okolje tudi z onesnaževanjem, uničevanjem
habitatov (npr. morskega dna) in vnašanjem tujerodnih vrst. Rdeča lista IUCN
(International Union for Conservation of Nature - Mednarodno združenje za
ohranitev narave) iz leta 2006 navaja 1,173 ribjih vrst, katerih obstoj je
ogrožen. Med njimi je najti polenovko, Cyprinodon diabolis, koelakante, in
velikega belega morskega psa. Ker ribe živijo pod vodo, jih je teže raziskovati
pa kopenske živali in rastline, tako da so podatki o ribjih populacijah pogosto
pomanjkljivi. Vendar pa se zdi,da so sladkovodne ribe še posebej ogrožene, saj
pogosto živijo v relativno majhnih vodnih telesih (zgoraj omenjeni Cyprinodon
diabolis na primer živi samo še v kotlu velikosti 5 x 3,5 x 3 m.

V nekaterih primerih se lahko pri človeku razvije alergija na ribje meso, zato
ga ti ljudje ne morejo uživati, prav tako se ribjega mesa izogibajo ljudje s
posebnimi prehranskimi navadami (npr. vegetarijanci). Krščanska cerkev rib ne
smatra za meso, zaradi česar se ob petkih in zapovedanih postih, ko se mesa ne
sme jesti, lahko jedo ribe. Druge religije štejejo ribe za meso, prav tako pa so
biološko gledano ribe meso.



https://sl.wikipedia.org/wiki/Redoks_reakcija

Redoksreakcija ali redukcijsko-oksidacijska reakcija je vsaka kemijska reakcija,
v kateri atomi spremenijo svoje oksidacijsko stanje. Enostavni redoksreakciji
sta oksidacija ogljika (C) v ogljikov dioksid (CO2) in redukcija ogljika v metan
(CH4). Reakcije so lahko tudi bolj zapletene. Takšna je, na primer, oksidacija
sladkorjev v nizu zelo zapletenih procesov prenosov elektronov.

Izraz redoks izhaja iz pojmov redukcije in oksidacije (gorenja), ki ju lahko na
preprost način definiramo kot

Takšna definicija ustreza večini redoksreakcij, vendar ni povsem točna, ker
govori o prenosu elektronov, do katerega pa v mnogih reakcijah sploh ne pride.
Takšne so, na primer, reakcije, v katerih so reaktanti in produkti spojine s
kovalentnimi vezmi. Oksidacija je zato bolje definirana kot povečanje
oksidacijskega stanja, redukcija pa kot zmanjšanje oksidacijskega stanja.

Reakcije, v katerih ne pride do spremembe oksidacijskih stanj, so dvojne
substitucije ali metateze.

Oksidanti so snovi, ki lahko oksidirajo druge snovi, oziroma snovi, ki drugim
snovem odvzemajo elektrone, same pa se pri tem reducirajo. Zaradi lastnosti, da
od drugih snovi sprejemajo elektrone, se imenujejo tudi akceptorji elektronov.

Oksidanti so praviloma spojine, ki vsebujejo elemente v visokih oksidacijskih
stanjih, na primer H2O2 (O-), MnO4- (Mn7+ ), CrO3 (Cr6+), Cr2O72- (Cr6+) in OsO4
(Os8+), ali zelo elektronegativni elementi, ki radi sprejmejo enega ali dva
elektrona (O2, F2, Cl2, Br2).

Reducenti so snovi, ki lahko reducirajo druge snovi, oziroma snovi, ki drugim
snovem oddajajo elektrone, same pa se pri tem oksidirajo. Zaradi lastnosti, da
drugim snovem oddajajo elektrone, se imenujejo tudi donorji elektronov.

Reducenti so kemično zelo različni: elektropozitivne elementarne kovine (Li, Na,
Mg, Fe, Zn, Al), kovinski hidridi (NaBH4, LiAlH4), ki se zelo pogosto
uporabljajo v organski kemiji, predvsem za redukcijo karbonilnih spojin v
alkohole in plinasti vodik (H2) v kombinaciji s paladijevimi (Pd), platinskimi
(Pt) in nikljevimi (Ni) katalizatorji. Tovrstne katalitske redukcije se
uporabljajo predvem za redukcijo dvojnih in trojnih vezi med ogljikovimi atomi
(alkeni, alkini).

Kemija gleda na redukcijsko-oksidacijske procese kot na prenose elektronov z
reducenta na oksidant. Reducent pri tem izgubi svoje elektrone in se oksidira,
oksidant pa elektrone sprejme in se reducira. Kombinacijo oksidanta in
reducenta, ki sta udeležene v neki reakciji, imenujemo redokspar.

Enojne substitucije so istočasno tudi redoksreakcije, v katerih nekateri atomi
spremenijo svoja oksidacijska stanja, do prave zamenjave atomov v spojini pa ne
pride.

Takšna je, na primer, reakcija med železom (Fe) in vodno raztopino bakrovega(II)
sulfata (CuSO4):

Najpomembnejši reduktivni procesi so proizvodnja kovin iz oksidnih rud, s
katerimi se ukvarja metalurgija. Oksidativna procesa sta, na primer, proizvodnja
žveplove kisline in oksidacija amonijaka v proizvodnji dušikove kisline.
Redoksprocesi so tudi vsi galvanski procesi, na primer elektroliza aluminija,
raztopine in taline NaCl ter elektrolitsko bakrenje, kromiranje, nikljanje in
zlatenje itd.

Redoksreakcije so pomemben del večine bioloških procesov. Eden od njih je
celično dihanje, v katerem poteka oksidacija glukoze (C6H12O6) v ogljikov
dioksid in redukcija kisika v vodo. Skupna reakcija celičnega dihanja je

Proces celičnega dihanja je zelo odvisen od še enega redoksprocesa: redukcije
koencima NAD+ (dinukleotid nikotinamin adenin) v NADH in povratne reakcije –
oksidacije NADH v NAD+.

Reakcija, ki je podobna celičnemu dihanju, samo da teče v nasprotno smer, je
fotosinteza:

Biološka energija se pogosto shranjuje in sprošča preko redoksreakcij. V
fotosintezi pride do redukcije ogljikovega dioksida v enostavne sladkorje
(monosaharide) in oksidacije vode v molekularni kisik. Obratna reakcija je
dihanje, v katerem se sladkorji oksidirajo v ogljikov dioksid in vodo.

Kemijske enačbe redoksreakcij se urejajo tako kot druge kemijske enačbe, samo da
se mora na obeh straneh enačbe poleg števila atomov vseh elementov ujemati tudi
število oddanih in prejetih elektronov. Enačbe se lahko urejajo na več načinov.
Eden od njih je prikazan na naslednji redoksreakciji:

V enačbi so pravilno zapisani reaktanti in produkti, vendar enačba ni urejena.
Prvi korak urejanja je ugotavljanje oksidacijskih stanj posameznih elementov na
levi in desni strani enačbe. Iz primerjave oksidacijskih stanj je razvidno, da
sta svoji oksidacijski stanji spremenila Mn in del Cl, drugi del Cl pa je ostal
nespremenjen in se je porabil za tvorbo KCl in MnCl2. Spremembe napišemo z
naslednjima polovičnima enačbama:

Na desni strani enačbe je zdaj 16 atomov Cl, zato je treba število HCl na levi
povečati z 10 na 16, iz tega pa nastane 8 molekul H2O:



https://sl.wikipedia.org/wiki/Realizem

Realizem je literarno obdobje, ki se je začelo v Franciji okrog 1830, pri nas pa
se je razmahnilo šele v drugi polovici 19. stoletja in je trajalo do začetka 20.
stoletja. Beseda realizem izhaja iz latinskega pojma realis, kar pomeni stvaren.
Oxfordska enciklopedija realizem opredeli kot literarni pojem, ki je rabljen
tako široko, da je težko uporaben, razen kadar se rabi v nasprotju drugim
literarnim gibanjem, npr. romantiki in ekspresionizmu.

Realizem pomeni dvoje: obdobje ali pa književno metodo. Realizem kot književna
metoda se pojavlja v vseh književnostih od antike do danes, ki prikazujejo
stvarnost tako, kot v resnici je ali pa bi lahko bila po zakonu verjetnosti.
Realizem kot obdobje se je v posameznih književnostih razvil ob različnem času
in v neenakih socialnih, političnih in kulturnih razmerah, zato ni bil čisto
enotno književno obdobje.

Schiller in Friedrich Schlegel sta prva govorila o realizmu, in sicer sta pojem
realizma uporabljala kot nasprotje idealizmu. V francoskih razpravah se pojem
realizma pojavi v člankih Champfleurya, ki so pozneje izšli v knjigi z naslovom
Le Realisme (1857), in v časopisu Realisme (1856-1857). Tu se začne razpravljati
o realizmu kot o obdobju. Njegove značilnosti so natančno prikazovanje resnice,
objektivnost, neosebnost. Kot predstavnike so naštevali Stendhala, Balzaca,
Champfleurya, Flauberta. V Nemčiji Otto Ludwig govori o poetičnem realizmu,
ampak ta pojem uporablja kot nasprotje »neosebnemu« realizmu, ki se je razvil v
Franciji. Engels v nekem osebnem pismu leta 1888 piše, da realizem zanj pomeni
poleg natančnosti v podrobnostih tudi zvesto prikazovanje tipičnih značajev v
tipičnih okoliščinah. Kot primer navede Balzacove romane. V Italiji se v 80.
letih 19. stoletja veljavi pojem verizem. V Rusiji pojem realizma uvede Pisarev
z delom Realisty 1864. Vendar njemu ta pojem odraža ideološko usmeritev dela
ruske inteligence. Na Poljskem se namesto realizma uveljavi pojem pozitivizem.
Pri nas o pomenu pojma realizem razpravljata Janko Kersnik v razpravi Razvoj
svetovne književnosti in Fran Celestin v delu Naše obzorje.

Za realistična dela je značilna objektivnost, golo prikazovanje resnice. V
realizmu ni neke napete, pestre zgodbe. Zgodba je namenjena opisu osebe in
njegovemu razvoju. Oseba je opisana kot psihološko, intelektualno in družbeno
bitje. Vtisnjen je v okolje, ki ga sestavljajo politična, družbena in ekonomska
stvarnost. V realističnih delih se opisuje ljudi, stvari, naravo, naravne
pojave, ni pa prisotnih nobenih višjih sil ali metafizike. Flaker piše, da je za
realistična dela značilno, da se pripovedovalec distancira od svojih oseb, kar
pomeni, da se ne želi poistovetiti s svojim junakom, da ne komentira njegovih
dejanj in obnašanja, da ne daje moralističnih kritik. Gre za objektivno
pripovedovanje. Avtor pripoveduje zgodbo v knjižnem jeziku svojega časa, jezik
oseb pa je odvisen od socialnega položaja, zato lahko v delo vključuje tudi
žargon, dialektizme, tuje besede.

Flaker govori o treh razvojnih fazah realizma: zgodnjem, razvitem in visokem
realizmu. Za zgodnji realizem je značilno, da nanj še vplivajo značilnosti
prejšnjega obdobja. Kot primer navede Dickensa, Balzaca (Človeška komedija),
Stendhala in Gogolja (Mrtve duše). Razviti realizem se pojavlja v 50. in 60.
letih 19. stoletja. Zanj je značilna popolna objektivizacija, ni več vidnih
vplivov prejšnjega obdobja. Predstavniki so brata Goncourt, Flaubert, Daudet,
Thackeray, Turgenjev, Gončarov, Keller. V visoki realizem spadata Tolstoj (Vojna
in mir, Ana Karenina) in Dostojevski (Zločin in kazen, Bratje Karamazovi). Za
visoki realizem navede, da že prinaša nekatere značilnosti, ki napovedujejo
naslednje literarno obdobje, tj. naturalizem.

Različni literarni zgodovinarji različno datirajo to obdobje. Kot začetek se
pojavljajo letnice 1848, 1854, 1868, 1878 in 1881. Razlog je med drugim tudi v
tem, da je bil slovenski realizem precej neizrazit in nerazvit zaradi
predhodnega pomanjkanja književne tradicije in družbenih razlogov, saj je bila v
tem času literatura v prvi vrsti namenjena spodbujanju narodnega gibanja. Ivan
Grafenauer v Kratki zgodovini slovenskega slovstva obdobje med 1868 in 1895
imenuje kot obdobje nove romantike in realizma. Ivan Prijatelj isti časovni
izsek imenuje kot čas slovenskega realizma, razdeli pa ga na dve obdobji:
romantični realizem (1868-1881) in poetični realizem (1881-1895). Anton Slodnjak
v Zgodovini slovenskega slovstva razširi obdobje realizma od 1848 do 1899 in ga
deli na več podobdobij: folklorizirajoči realizem (1848-1858), ironični in
narodnostnooosrečujoči realizem (1858-1868), sentimentalni realizem z vzporednim
optimističnim realizmom (1870-1881) in zreli ali klasični realizem (1881-1895).
Odgovor na to delo je razprava Antona Ocvirka Ivan Prijatelj in slovenski
realizem, v kateri je dokazoval, da o realizmu v slovenski književnosti lahko
govorimo šele pri Janku Kersniku v letu 1878, pa še po tem letu je ideološko
utesnjen in nenaklonjen socialni kritiki. Jože Pogačnik je v Zgodovini
slovenskega slovstva realizem omejil med letnici 1854 in 1892.

Janko Kersnik je v Razvoju svetovne poezije (1878) utemeljil razliko med
romantiko in realizmom tako, da je prvo postavil na podlago mitičnega, drugega
pa na podlago znanstvenega razmišljanja. Vendar je za Kersnika še vedno značilno
načelo idealizacije, ki ga posebej izrazi v oceni Aškerčeve zbirke Balade in
Romance (1890). Pravi, da je treba opisovati vse, kakor v resnici je, vendar ne
le kot golo življenje, ampak kot »golo resnico pod zlato prozorno tančico
idealizma.« Fran Celestin je v delu Naše obzorje (1883) svojo teorijo realizma
poimenoval idealni realizem oz. realni idealizem in tako izključil skrajne
oblike realizma.

Kersnik gleda na človeka kot na bitje, ki je podvrženo naravi in njenim zakonom.
Novi čas je čas znanosti. Svet je treba spoznavati v njegovi objektivnosti. Za
literarni razvoj je pomembna vednost. Življenju vladajo materialni zakoni, ki so
zrušili predstavo o človeku kot izvirnem središču. To potrjuje z izjavo »na
idealizem je prišel realizem.« Ta njegov materialističen pogled kaže v smer
biološkega determinizma in evolucionizma. Nanj sta vplivala H. T. Buckle in W.
Draper. Vendar v njegovih delih ni prevladala ta pripadnost, ampak so se
materialistični pogledi obrnili v sociološko in psihološko smer. Nanj so pri tem
vplivali ruski realisti Gogolj, Tolstoj in Turgenjev. Po njegovem je ravno v
Turgenjevih delih najbolj prisoten »srebrni pajčolan zdravega idealizma«. Na
koncu razprave kot bistveno lastnost literarne umetnosti navede njeno boleče
občutje sveta, kakršen v resnici je, in zato opozori na njeno večno težnjo v
srebrni pajčolan idealizma.

Na Celestinove ideje v Našem obzorju so vplivali ruski realistični kritiki
(Belinski, Hercen, Černiševski). Zagovarjal je realistično in kritično
prikazovanje sodobnega življenja, še posebej na podeželju. Opozoril je tudi na
gospodarske in socialne probleme, ki so uničevali kmečko ljudstvo, ki je
predstavljalo največji del naroda. Glavni tematiki naj bi bili kmetstvo in
malomeščanstvo, prikazani v realnih življenjskih razmerah. Navedel je tudi nekaj
primerov: razmerje med kmetom in gospodo, vpliv duhovščine na kmete, splošno
siromašenje ljudstva, odnos kmetov do oblasti … Pisateljev glavni namen bi moral
biti prikazovanje slabih in dobrih strani resničnosti na tak način, da bo v
bralcih budil željo, da se slabo konča in zamenja z dobrim. Kot primer za to
navede delo Lovčevi zapiski Turgenjeva, s katerimi je vzbudil zanimanje za
ruskega kmeta tlačana in razširil misel o odpravi tlačanstva. Celestin je
verjel, da človek lahko obvlada družbena protislovja. Bil je prepričan, da je
možna dejavna preobrazba sveta, da človek lahko premaga sile, ki ga ogrožajo.
Celestin je bil mnenja, da mora biti kultura množična, da ne sme biti več
namenjena samo zabavi, ampak mora počasi postati »potreba«, nekaj, kar uči. Sam
je svojo smer imenoval idealni realizem oziroma realni idealizem.

Glavna predstavnika realizma na Slovenskem sta Janko Kersnik (Kmetske slike,
Jara gospoda) in Ivan Tavčar(Cvetje v jeseni, Med gorami).

Kersnikove Kmetske slike so izhajale v Ljubljanskem zvonu 1882-1891. Kersnik je
napisal nekaj takih slik iz kmečkega sveta, v katerih je človek že popolnoma
nesuveren, uklenjen v brutalne zakone materialne resničnosti, gre samo še za
igro strahu in strasti v boju za goli obstanek. V sliki V zemljiški knjigi je
glavni junak dokument oziroma uradni akt. Dogajanje je opisano zelo suho, brez
čustvene vrednosti pripovedovalca je prikazana realnost. Gre za dokument, ki
določa pogubno usodo celega rodu. Svojo idejo o idealističnem realizmu je
najlepše pokazal v sliki Kmetska smrt. Hotel je prikazati življenje tako kot je,
vendar ne čisto golo resnico, ampak golo resnico pod zlato tančico idealizma. V
tej sliki prikazuje smrt, vendar ne kot nekaj slabega, ampak kot nekaj
heroičnega. Kmet Planjavec se opeče in opekline so tako hude, da ne bo preživel,
vendar želi še pred smrtjo poskrbeti za stvari tega sveta, za družino. V
Mačkovih očetih je realistična slika najbolj izostrena. Človek je le še žrtev
golih strasti v boju za gmotni obstanek in je do kraja razčlovečen.

O podobnih temah kot Kersnik v Kmetskih slikah je pisal tudi Tavčar. Primer je
novela Šarevčeva sliva. Gre za zgodbo o revnem, osamljenem kmečkem dekletu, ki
ji je oče zapustil slivo in 100 goldinarjev. S to doto naj bi si pomagala skozi
trdo samsko življenje. V Metino življenje se naseli strah – strah jo je, da bi
izgubila dninarsko delo, da bi beračila na stara leta, da bi ji kdo vzel denar …
Vendar pomemben preobrat v tej zgodbi naredi narava, ko v pomladni nevihti pride
do plazu na bregu, kjer je imela Meta zakopan denar. Meta ima privid, da jo je
okradel tat. Tedaj se prestraši za slivo in v svoji obsedenosti jo poseka. Sliva
pade nanjo in jo ubije. Tako jo reši skrbi, da bi morala na stara beračiti. Tudi
v tej zgodbi gre za goli boj za obstanek.

Po mnenju Kmecla je slovenska pripovedna proza v realizmu oblikovala nekaj
značilnih ideoloških sistemov, ki so bili politično pomembni, literatura pa jim
je služila za uresničitev. Prvi je povezan z narodovo močjo in pomembnostjo. Ta
se pojavlja v vseh nacionalnih literaturah, predvsem tistih, ki so se oblikovala
v zvezi z nacionalnim osvobajanjem. Drugi govori o očarljivosti in uspešnosti
mladega, revnega slovenskega izobraženca (meščana), ki zmeša glavo in srce
premožni gospodični s podeželske graščine. Na koncu se mlada zaljubljenca
združita, kar simbolizira združitev meščanske sposobnosti in plemiškega
kapitala. Zadnji je povezan z metafizičnim kaznovanjem vseh pregreh. Gre za to,
da pravični bog kaznuje vse grehe na potomcih, če mu ne uspe že pri storilcih.
Očitno je šlo za zanašanje na metafizično moč namesto fizično pri tistih, ki so
bili družbeno šibkejši.

Realizem se začne po 1830 v Franciji, do 1848 pa se razmahne še v drugih državah
– Angliji, Rusiji in deloma Nemčiji. Prvo obliko je predstavljal romantični
realizem, ob njem pa so se pojavili še zametki psihološkega in socialnega
realizma. V Franciji velja za začetnika realizma Honore de Balzac z delom
Človeška komedija. Prvi zgled psihološkega realizma je Stendhalovo delo Rdeče in
črno. V Rusiji je prehod iz romantike v realizem izvedel Nikolaj V. Gogolj z
deli Plašč, Mrtve duše, Revizor. Po letu 1848 se je pojavil objektivni realizem.
Ta je skušal iz del izločiti vse elemente romantičnosti, namesto tega naj bi
pisatelji podajali stvarno analizo dejstev, objektivnost, neprizadetost, zunanji
in notranji svet, realnost, duševnost naj opisovali natančno in objektivno. V
Franciji je to smer uvedel Gustave Flaubert z romanom Gospa Bovary, v Angliji
William Thackeray z romanom Semenj ničevosti, v Rusiji Ivan S. Turgenjev z
romanom Očetje in sinovi. Hkrati se je uveljavil tudi psihološki realizem, ki se
je osredotočil na natančno raziskavo duševnosti. Glavna predstavnika sta Fjodor
M. Dostojevski z romani Idiot, Besi, Zločin in kazen in Bratje Karamazovi in
Anton P. Čehov (Češnjev vrt). V dramatiki je prehod v realizem izvedel norveški
dramatik Henrik Ibsen z dramami Stebri družbe, Nora in Strahovi. V nekaterih
njegovih delih (Rosmersholm, Divja račka) je prevladoval psihološki realizem.
Razvije se tudi poetični realizem, ki je pred objektivno analizo in družbeno
stvarnost postavljal čustveno idilično in nadčasovno prikazovanje življenjskih
pojavov. Socialni realizem je v angleški književnosti uveljavil Charles Dickens
z delom Oliver Twist.



https://sl.wikipedia.org/wiki/Rak_(bolezen)

Rák (grško καρκίνος: karkinos - rak) je razred bolezni, za katere je značilna
nenadzorovana celična delitev in sposobnost teh celic, da napadejo druga tkiva,
bodisi tako, da se neposredno vrastejo v sosednje tkivo (»invazija«) ali pa z
migracijo rakastih celic na oddaljena mesta (»zasevanje«). Ta nenadzorovana
delitev celic je posledica poškodbe DNK oziroma mutacije nekaterih vitalnih
genov, ki med drugim nadzorujejo delitev celic. Ena ali več takih mutacij, ki so
lahko bodisi pridobljene bodisi podedovane, lahko privedejo do nenadzorovane
delitve celic in tvorbe tumorja. Rak ni nujno le posledica podedavane ali
pridobljene mutacije v telesu, ampak se lahko pri nekaterih živalskih vrstah,
kot sta domači pes in tasmanski vrag, rakave celice prenesejo v telo tudi iz
drugega organizma. To se dogaja le pri živalskih vrstah, katerih predstavniki
imajo med seboj dovolj sorodno DNK, da organizem rakavih celic ne prepozna kot
vsiljivca. Tumor (beseda izhaja iz latinščine, ker pomeni oteklino oz.
zadebelitev) označuje katerokoli nenormalno maso tkiva, je pa lahko maligen
(rakotvoren) ali benigen (nerakotvoren). Le maligni tumorji imajo sposobnost
širjenja v sosednja tkiva in tvorjenja metastaz.

Rak lahko povzroči številne različne simptome, odvisno od mesta in značaja
malignega tkiva in od tega, ali je prišlo do metastaz. Dokončna diagnoza navadno
zahteva mikroskopsko preiskavo tkiva, pridobljenega z biopsijo. Ko je
diagnosticiran, se rak navadno zdravi s kirurškim posegom, kemoterapijo ali
obsevanjem, v zadnjem času pa tudi z biološkimi zdravili. Medicinska
specializacija, ki se ukvarja z rakom, se imenuje onkologija. Predpono onko-
uporabljamo tudi za druge pojme, povezane z rakom.

Če se ne zdravi, večina rakastih obolenj sčasoma privede do smrti; rak je eden
vodilnih vzrokov smrtnosti v razvitih državah. Večino rakastih obolenj se lahko
zdravijo, številne tudi pozdravijo, posebej če se zdravljenje začne dovolj
zgodaj. Številne oblike rakastih obolenj so povezane z dejavniki okolja, ki se
jim je mogoče ogniti. Na drugem mestu med dejavniki okolja, ki ima med za
posledico rakasta, obolenja je kajenje (glej vpliv kajenja tobaka na zdravje).

Dejavniki okolja, ki vplivajo na povečano obolelost z rakom, so predvsem:
nezdrava prehrana, stres in premalo gibanja. Zdrava prehrana naj vsebuje veliko
sadja in zelenjave, hrane bogate z vlakninami (kar je pomembno predvsem za
preventivo raka na debelem črevu, ki je v zadnjem času zelo v porastu), ter malo
maščob in sladkorjev. Stres zelo vpliva na človeško telo, zato se mu je potrebno
čim bolj izogibati oz. se ga naučiti obvladovati (avtosugestija, meditacija,
joga). Dovolj gibanja in dobra fizična kondicija zelo pripomoreta k zmanjšanju
verjetnosti obolelosti. Poleg dejavnikov okolja pa je zelo pomembna genska
obremenjenost s to boleznijo (t. i. družinska anamneza), zato morajo potomci
obolelih ljudi še posebej paziti na dejavnike okolja in pravočasno opravljati
preventivne preglede pri zdravniku.

Termin "rak" izhaja izhaja iz grške besede karkinos (angleško cancer).
Najverjetneje je besedo prvi uporabil Hipokrat, grški antični zdravnik, kateri
je med zdravljenjem naletel na številne primere rakastih tvorb, ki so ga zaradi
številnih žil spominjale na klešče raka.

Najstarejši dokumentirani primeri rakastih obolenj segajo v čas Starega Egipta,
med letoma 3000 in 1500 pr. n. št. Primeri so bili zapisani na številnih
papirusih, med katerimi sta najbolj znana »Edwin Smith« in »George Ebers«, ki
vsebujeta poglobljene zapise o tumorjih in ulceracijah dojk. Kljub temu se
znanstveniki strinjajo, da bolezen verjetno obstaja že od samega pojava človeka,
kar med drugim dokazuje odkritje ostankov malignega tumorja (verjetno
Burkitovega limfoma) v fosilnih ostankih človečnjaka iz poznega terciarja ali
zgodnjega kvartarja, ki ga je leta 1932 odkril kenijski arheolog Louis Leakey.
Najstarejši primerek človeškega tumorja izvira iz železne dobe iz lobanje
ženskega osebka, sledi malignega melanoma pa naj bi odkrili tudi v mumificiranih
truplih Egipčanov in Inkov, starih več tisoč let.

Zdravljenje je bilo dolga obdobja omejeno na verske obrede in uporabo naravnanih
sestavin, čeprav so zdravniki v Starem Egiptu priporočali izžiganje
(kavterizacijo) rakastih tvorb. Poleg tega so znali razlikovati med benignim in
malignim tipom tumorja. V času Konstantinopla je bila splošno sprejeta teorija,
da povzroča raka prevelika količina »črnega žolča«.

Šele v času renesanse so rak začeli zdraviti klinično, najpogosteje s kremami,
ki so vsebovale arzen, vendar se je teorija o črnem žolču obdržala do 16.
stoletja, dokler je ni ovrgel Gaspare Asseli, italijanski zdravnik, z odkritjem
limfnega sistema. Domneval je, da so glavni vzrok za nastanek raka nepravilnosti
v limfnem sistemu. Francoski zdravnik Claude Gendron je predlagal teorijo, po
kateri se rak pojavi kot trda, rastoča masa, ki se je ne da pozdraviti z
zdravili, zaradi česar mora biti kirurško odstranjena "z vsemi svojimi
filamenti". Podobnega mnenja je bil njegov sodobnik v 18. stoletju John Hunter,
škotski kirurg.

Začetke eksperimentalne onkologije predstavlja delo dveh francoskih zdravnikov,
Jean Astruca in Claude Bernarda, ki je predstavljalo temelj za poznejše diagnoze
in zdravljenje, prvo avtopsijo žrtve raka pa je opravil leta 1761 Giovanni
Morgani. Odkritje anestezije, Leeuwenhoekove izboljšave mikroskopa in Virchowove
patološke raziskave rakastih tkiv so pripomogle k boljši diagnozi in kirurškem
odstranjevanju. Kljub vsemu pa je število rakastih obolenj znatno naraslo šele v
20. stoletju; do takrat so bile glavni vzrok za smrt nalezljive bolezni, kot so
bakterijske pljučnice in tuberkoloza. Leta 1911 je Francis Peyton Rous odkril
virus, ki povzroča raka, pozneje pa je bilo odkritih še veliko kemičnih in
fizikalnih karcinogenov. Pozneje v 20. stoletju so raziskave raka pripomogle k
razumevanju mehanizmov celične delitve in diferenciacije.

V patologiji raka je osnovna in najpomembnejša delitev na benigni tumor in
maligni tumor. Benigni tumor (iz latinščine benignus, blagi) ali primarni tumor
ne kaže niti morfoloških niti kliničnih znakov invazivnega vraščanja v sosednja
tkiva ali zasevkov (metastaz), kar torej pomeni, da je omejen le na izvornem
mestu nastanka. Maligni tumor (iz latinščine malignus, slabi oz. zloben) ima
sposobnost invazivnega vraščanja v sosednja tkiva ali razširjanja preko obtočil
in/ali mezgovnega (limfnega) sistema v oddaljena tkiva, kjer tvori metastaze
oziroma sekundarne tumorje. Zaradi slednjega predstavljajo maligni tumorji
veliko večjo nevarnost kot benigni, ki se lahko v celoti odstranijo s kirurškim
posegom. Le maligni tumor pravilno imenujemo tudi rak.

Nadaljnjo razvrščanje temelji na prizadetem organu. Tako npr. pri karcinomih
ločujemo pljučni rak, rak dojk, rak na požiralniku idr. Tako pri moških kot tudi
ženskah povzroča trenutno največ smrti pljučni rak. Na drugem mestu je pri
moških rak na prostati, pri ženskah pa rak na dojki. Incidenca rakastih obolenj
je večja pri moških.

Maligne tumorje običajno poimenujemo tako, da kot koren besede nastopa latinsko
ali grško ime prizadetega organa, v priponi pa -karcinom, -sarkom ali -blastom;
primer tega je rak na jetrih oz. hepatokarcinom. Pri benignih tumorjih nastopa
kot pripona -om, npr. hepatocelularni adenom, vendar pa se redkeje uporablja
tudi za maligne tumorje, kot sta melanom (rak melaninskih celic) in seminom (rak
testisa).

V normalnem človeškem telesu skozi življenje poteče več tisoč bilijonov celičnih
delitev, zato je verjetno, da pri kopiranju dednega material lahko pride do
spontanih mutacij. V vsaki celici obstaja nadzorni oziroma kontrolni sistem
celičnega cikla, ki je odgovoren za pravilno kopiranje dednega materiala, raznih
organelov in makromolekul, razporeditev kopiranih materialov in delitev v
hčerinske celice. V primeru poškodbe DNK, nedokončanih znotrajceličnih procesov
in neugodnega zunajceličnega okolja kontrolni sistem zaustavi proces kopiranja
ali delitve in tako celici omogoči dovolj časa, da popravi kakršnokoli napako. V
primeru da napake sistem ne uspe zaznati in jo odpraviti, lahko celica sproži
programirano celično smrt (apoptoza), obstajajo pa tudi drugi varnostni
mehanizmi.

Kljub učinkovitemu nadzornem sistemu, ki odpravi mutacije, pa lahko pride do
situacije, ko mutirana celica uide sistemu. Za preživetje celica potrebuje
selektivno prednost pred normalnimi celicami, ki jo pridobi preko progresivnega
kopičenja mutacij skozi vrsto uspešnih delitev. Pri tem pride do naravnega
izbora, tj. iz generacije v generacijo postajajo pogostejše tiste dedne
lastnosti celic, ki jim dajejo večjo možnost za preživetje in razmnoževanje,
zaradi česar se začnejo mutirane celice razmnoževati na škodo normalnih celic. K
mutacijam bistveno prispevajo karcinogeni, periodične poškodbe in za celice
neugodno okolje (npr. hipoksija).

Iz mehanizmov je torej razvidno, da za nastanek raka ne zadostuje samo en
mutacija, temveč več različnih mutacij. Dokaz za to so tudi epidemiološke
študije incidence raka v odvisnosti od starosti, kjer incidenca eksponentno
narašča v odvisnosti od starosti, kar sovpada z dejstvom, da se s starostjo
kopičijo mutacije v organizmu.

Večina rakastih obolenj izhaja iz ene nenormalne celice, saj imajo vse tumorske
celice identično mutacijo na določenih mestih. Pri kronični mielogeni levkemiji
(CML) imajo npr. vse celice specifično okvaro na 22. kromosomu, imenovanem
Filadelfijski kromosom, ki nastane zaradi translokacije 22. kromosoma z 9.
kromosomom. Dokaz za to so tudi testi za izražanje X-vezanega markerskega gena
pri ženski, pri katerem se v primeru tumorja pokaže, da imajo vse celice
inaktiviran enaki X kromosom (Barrovo telo). To je v nasprotju z normalnimi
celicami, kjer so v populaciji celic mešano inaktivirana očetov ali materin X
kromosom. V tem kontekstu se lahko rak obravnava kot klonsko bolezen, saj je
novotvorba sestavljena iz skupine genetsko enakih celic, nastalih iz ene celice
z nespolnim razmnoževanjem.

Rakasta obolenja navadno nastanejo sporadično, saj so za nastanek odgovorne
somatične mutacije. Obstaja pa majhno število obolenj, za katere se lahko
podeduje predispozicija za nastanek zaradi mutacij tumor-supresorskih genov.
Tako lahko osebek podeduje okvarjeni alel od enega starša, zaradi česar se
poveča možnost za nastanek obolenja, saj je dedovanje za takšne tovrstne gene
recesivno in je potrebna le še mutacija na drugem, normalnem alelu za izražanje
bolezni. Najbolj znani primeri tega so dedovanja BRCA1 in BRCA2 genov, katerih
okvare povzročajo raka na dojki in jajčnikih ter Rb gena, kar povzroča
retinoblastom pri otrocih. Tovrsten mehanizem nastanka raka je pred obdobjem
molekularne genetike na podlagi obravnave bolnikov z retinoblastomom
predpostavil Alfred Knudsen, zato se mehanizem imenuje Knudsenova hipoteza ali
hipoteza dveh zadetkov.

Za nastanek raka so zelo pomembni proto-onkogeni, tj. regulacijski geni, ki so
vključeni v nadzor celične delitve (proliferacije), rasti, diferenciacije in
preživetja. Mutacije proto-onkogenov vodijo v nastanek onkogenov, tj. genov, ki
lahko sprožijo nastanek rakave celice in so dominantne oziroma za izražanje
bolezni je potrebna le mutacija na enem od alelov.

Za samo razumevanje obolenja so sprva bili pomembni retrovirusni onkogeni.
Raziskave so sprva pokazale, da pri okužbi (infekciji) celic z virusoma
Rousovega sarkoma (RSV) in ALV pride do replikacije virusa, vendar v nasprotju z
ALV le RSV sproži tudi rakasto transformacijo okuženih celic, zaradi česar je
bilo domnevano, da mora obstajati gen ali skupina genov, ki ni potrebna za
virusno replikacijo, pač pa za rakasto transformacijo. Nadaljnjje raziskave so
hipotezo potrdile, saj mutanti RSV brez specifičnega gena src (angl. iz sarcoma)
ne povzročijo te transformacije. Pozneje je bilo odkritih več kot 40 različnih
retrovirusnih onkogenov, med katerimi so bolj znani:

Izvor retrovirusnih onkogenov je bil pojasnjen ob izolaciji abl onkogena. Okoli
150 miši je bilo okuženih virusom MuLV, ki je med drugim vseboval gag, pol in
env gene, potrebne za replikacijo, pri čemer se je pri eni miši razvil limfom.
Pri izolaciji virusnega genoma iz rakastih celic je bil odkriti onkogen abl, ki
je deloma ali v celoti nadomeščal gene za virusno replikacijo, kar pomeni, da
abl verjetno izvira iz gostiteljevega genoma oziroma je abl verjetno produkt
rekombinacije virusnega in gostiteljevega genoma. Pomembna predpostavka v tej
hipotezi je bila, da normalne celice vsebujejo gene, ki so podobni virusnim
onkogenom, kar je bilo dokazano s hibridizacijo med komplementarno DNK (cDNK) za
src pri RSV in normalnih celicah v domači kokoši, podobne sekvence pa so bile
odkrite pri drugih vretenčarjih, tudi človeku. Ti normalni geni so torej
proto-onkogeni.

Retrovirusni onkogeni se od proto-onkogenov razlikujejo predvsem v dveh
lastnostih: pri retrovirusnem onkogenu je transkripcija nadzorovana s strani
virusnega promoterja in ne transkripcijskih regulacijskih sekvenc in kodirani
proteini se razlikujejo v zgradbi in funkciji, v smislu izgube regulacijskih
domen na proteinu, zaradi česar delujejo neodvisno od nadzornih mehanizmov.

Tudi v človeku je bilo odkriti več onkogenov. Pogosti vzrok za spremembo
proto-onkogenov v onkogene so točkaste mutacije; primer tega je zamenjava
gvanina s timinom na 12. kodonu v ras genu, posledično pa zamenjava glicina z
valinom, kar povzroči trajno vezavo GTP-ja na ras proteinu in s tem konstantno
stimulacijo celične proliferacije. Drugi pogosti vzrok so nepravilnosti v
zgradbi kromosoma, najpogostejše so translokacije, duplikacije in delecije. Pri
translokacijah lahko nastanejo fuzijski oz. kombinirani proteini (npr. bcr
nadomešča regulacijsko domeno na abl proteinu) ali pa so proto-onkogeni
vstavljeni v gene, ki se aktivno izražajo, posledica česar je nenadzorovano
izražanje proto-onkogenov (npr. translokacija c-myc gena iz 8. kromosoma na
kromosome, kjer so prisotni geni za imunoglobulinske verige, tj. 2. kromosom za
κ lahko verigo, 14. kromosom za težko verigo in 22. kromosom za λ lahko verigo).
Možni mehanizem je tudi t. i. genska amplifikacija, pri čemer pride do nastanka
večjega števila kopij določene regije na kromosomu, v kateri se nahajajo tudi
lokusi za proto-onkogene (npr. N-myc in erbB-2). Znani primer tega je odpornost
nekaterih vrst raka proti metotreksatu, citostatiku, ki inhibira encim
dihidrofosfat reduktazo, s tem pa sintezo deoksi-timidin trifosfata (dTTP), ki
je potreben za sintezo DNK. Genska amplifikacija povzroči nastanek veliko večje
količine encima, s tem pa je inhibicija z metotreksatom neučinkovita. Bolj znani
onkogeni pri človeku so:

Produkti onkogenov so lahko rastni faktorji (npr. EGF), receptorji rastnih
faktorjev (npr. ErbB), znotrajcelične signalne molekule (Ras, Raf) in
transkripcijski faktorji (npr. AP-1, ki ga tvorita proteina Fos in Jun), pa tudi
ciklin D1, ki je potreben za aktivacijo Cdk4 in Cdk6 in s tem tudi za
nadaljevanje celičnega cikla, ter antiapoptotični proteini, kot je Bcl-2.

Prve indikacije o njihovi aktivnosti so postale znane po fuziji normalnih in
tumorskih celic, pri čemer so nastale hibridne celice, ki niso bile zmožne
tvoriti raka v živalih. Prototip tumor-supresorskega gena je gen za protein Rb,
ki nosi ime po udeleženosti v nastanku retinoblastoma, vendar so nadaljnjja
raziskovanja pokazala, da ni omejen le na eden tip tumoja., temveč je njegova
inaktivacija povezana z nastankom pljučnega raka in raka na dojki in sečnem
mehurju. Poleg tega je Rb ključna tarča onkogenih proteinov več različnih DNK
tumorskih virusov, kot so SV40 in papilomavirusi. Pomemben je tudi protein p53,
ki je udeležen pri nastanku okoli 50 % vseh rakastih obolenj. Nekateri bolj
znani tumor-supresorksi geni so:

Tumor-supresorski geni kodirajo proteine, ki velikokrat inhibirajo iste
regulacijske poti, ki jih stimulirajo onkogeni produkti. Običajno so to
transkripcijsko regulacijski proteini, ki inhibirajo transkripcijo gene za
rastne faktorje.in transkripcijske faktorje. Protein Rb se veže na proteine E2F
družine in s tem onemogoči nadaljevanje celičnega cikla. Protein p53 se aktivira
ob poškodba DNK in stimulira transkripcijo proteina p21, ki se veže na kompleks
Cdk2/ciklin E in s tem onemogoči nadaljevanje celičnega cikla v S fazo, poleg
tega lahko p53 pri hujših napakah aktivira trankripcijo proapoptotičnih
proteinov PUMA in Noxa, s čemer sproži apoptozo.

Epigenetski mehanizmi delujejo v osnovi spreminjajo dostopnost kromatina do
transkripcijske regulacije preko modifikacije DNK in nastajanja heterokromatina,
natančneje preko post-translacijskih kovalentnih modifikacijah histonov oziroma
preureditve nukleosomov. Modifikacije DNK slonijo na metilaciji določenih genov,
kjer so pomembne metilacije citozinov, zaradi česar nastanejo 5-metilcitozini,
ki imajo višji mutageni potencial od citozinov. Pri post-translacijskih
spremembah sta pomembni acetilacija, ki je nasplošno povezana s povečano
aktivacijo genov, ter deacetilacija, ki je povezana s kondenzacijo kromatina in
posledično z zmanjšanim izražanjem genov. Poleg acetilacije so pomembne tudi
metilacija, fosforilacija, ADP-ribozilacijo, ubikvitinacija in sumolizacija
določenih aminokislinskih ostankov.

Z izjemo nadzorovanega preurejevanja genoma, kot npr. imunoglobulinskih genov in
genov T-celičnih receptorjev, so vsi drugi diferenciacijski procesi aktivirani
ali vzdrževani preko epigenetskih procesov. Velika dinamika v epigenetskih
modifikacijah se kaže pri genih za proteine nadzornih točk celičnega cikla ter
genih, ki so direktno stimulirani zaradi zunajceličnih rastnih faktorjev ali
stikih med celicami, zato lahko napake v modifikacijah oziroma utišanje
določenih genov vodijo v nastanek raka. Inhibicija epigenetskih mehanizmov
predstavlja tudi pomemben vidik pri zdravljenju obolenja.

Tudi mikro RNK ali miRNK, enoverižne RNK molekule, dolge 21-23 nukleotidov,
predstavljajo pomemben člen pri kancerogenezi, saj uravnavajo izražanje genov
preko vezave na informacijsko RNK (mRNK) in s tem delujejo kot klasični
tumor-supresorji ali pa kot onkogeni. Primeri miRNK, ki delujejo kot klasični
tumor-supresorji, so miR-15 in miR-16, ki zavirajo izražanje anti-apoptotičnega
gena Bcl-2, ter let-7, ki pa uravnava ras gen. Primer miRNK, ki deluje kot
klasični onkogen, je miR-155, ki vpliva na izražanje genov za zaviranje celične
delitve.

Tako sprožitev kot tudi zaustavitev avtofagije omogoča tumorskim oz. rakavim
celicam preživetje. V začetnih fazah razvoja tumorja je proces avtofagije
blokiran, zato sinteza beljakovin prevladuje nad njihovo razgradnjo, celice pa
hitro in nemoteno rastejo. Z nadaljnjo rastjo postanejo celice v notranjosti
tumorja slabo prekrvavljene in imajo s tem omejen dostop do kisika in hranil,
zato preklopijo celice iz anabolne presnove (metabolizma) v katobolno presnovo,
s čemer dobijo potrebna hranila. Poleg tega jim avtofagija daje dodatno prednost
v smislu odpornosti na obsevanje in kemoterapijo, saj lahko sproti odstranjujejo
poškodovane organele.

Kemični kancerogeni običajno povzročijo točkaste mutacije v zaporedju
nukleotidov. Kajenje oz. tobačni dim z različnimi kancerogeni, kot so
benzopiren, dimetilnitrozamin in nikljeve spojine, sodi med največje
povzročitelje raka, saj po nekaterih podatkih povzroča 80-90 % vseh pljučnih
rakov, odgovorno pa naj bi bilo za tretjino vseh smrtnih žrtev obolenja. Poleg
tega je udeleženo pri nastanku raka v ustni votlini, na žrelu, grlu, požiralniku
idr. Zelo močni kancerogeni so tudi aflatoksini, strupeni presnovki plesni
Aspergillus flavus in nekaterih drugih mikroorganizmov, ki pri človeku
povzročajo hepatokarcinom.

Fizikalne kancerogene predstavljajo pravzaprav različne oblike sevanja
elektromagnetnega valovanja. Ultravijolična svetloba (UV) povzroča nastanek
timinskih dimerov in s tem kožnega raka, rentgenski žarki pa prelome kromosomov
in translokacije.

Nekateri drugi kancerogeni, še posebej hormoni, stimulirajo delitve
(proliferacije) celic, kar pripomore k razširjenju tumorske celične populacije v
zgodnjih fazah nastajanja raka. Zaradi tega jih imenujemo tumorski promoterji.
Primer tega je estrogen, katerega povečano izločanje znatno poveča tveganje za
nastanek raka na maternici.

V družini papilomavirusov je približno 60 vrst, ki povzročajo tako benigne kot
maligne tumorje, predvsem na področju vrata in zunanjih spolovilih. Pomembni so
tudi herpesvirusi, med katerimi sta najbolj znana virus Epstein-Barr, ki
povzroča Burkittov limfom in Kaposijev sarkom-asociiran virus ter retrovirusi,
med katerimi sta najbolj znana virus Rousovega sarkoma in HTLV-I, ki povzroča
levkemijo T-celic pri odraslih.



https://sl.wikipedia.org/wiki/Latin%C5%A1%C4%8Dina

Latinščina (latinsko lingua Latina) je antični indoevropski jezik in eden od
dveh klasičnih jezikov Evrope.

Vsi romanski jeziki izhajajo iz latinščine, mnogo besed z latinskim korenom pa
je moč najti v drugih sodobnih jezikih, tudi v slovenščini. V zahodnem svetu je
bila latinščina celo več kot tisočletje lingua franca, naučen jezik za
znanstvene in politične zadeve. Pozneje jo je v 18. stoletju nadomestila
francoščina, v poznem 19. stoletju pa angleščina. Podobno vlogo je imel v Indiji
sanskrt. Latinščina še dandanes ostaja formalni jezik rimskokatoliške cerkve,
kar vključuje to, da je uradni jezik države Vatikan. Uporablja se tudi za
kovanje imen v naravoslovni razvrstitvi živih bitij.

V drugi polovici drugega tisočletja pr. n. št. se je iz indoevropske jezikovne
skupnosti (iz njenega zahodnega dela, živečega v tedanji srednji in zahodni
Evropi) izločilo nekaj ljudstev in se napotilo proti jugu iskat nova ozemlja. V
nekaj naselitvenih valih so ti predstavniki Indoevropejcev zasedli Apeninski
polotok in izpodrinili tamkajšnje večinoma neindoevropske prebivalce. V novi
domovini so dobili ime Italiki. To ime označuje pripadnike številnih plemen,
govorečih sorodne jezike in narečja. Zlasti pomembni sta dve večji jezikovni
skupini: osko-umbrijska in latino-faliskiška (v to spada latinski jezik).

Latinščina je dobila ime po pokrajini Latium (slovensko Lacij), vendar je bila
prvotno le eno od narečij, ki so jih govorili v tej pokrajini, namreč narečje
mesta Rim in njegove bližnje okolice. Ko pa sta začela naraščati moč in vpliv
Rima, se je začelo širiti tudi področje, na katerem so govorili latinsko.
Latinščina je najprej izpodrinila sorodne in drugorodne jezike na polotoku, ko
pa je rimski imperij obvladal skoraj ves tedaj znani svet, se je zelo razširila
po Evropi, Severni Afriki in Bližnjem Vzhodu kot formalni jezik Rimskega
imperija in se tako povzdignila v svetovni jezik.

Latinščina spada skupaj s faliskijščino v latinsko-faliskijsko vejo italskih
jezikov, ki se izrazito razlikuje od druge osko-umbrijske skupine. Ker so
razlike med obema vejama tudi v osnovnem besedišču precejšnje, ni nujno, da sta
se razvili iz skupnega italskega prajezika, in je morda verjetneje, da je
latinščina nastala iz zlitja italsko govorečega ljudstva s staroselskim
prebivalstvom Lacija. Italsko govoreča ljudstva so prišla v Italijo potem, ko je
enotna skupnost severno od Alp začela razpadati in je nekaj njenih plemen okrog
leta 1200 pr. n. št. drugo za drugim prekoračilo Alpe in poselilo srednjo in
južno Italijo.

Rimljani so se pozneje veliko naučili od narodov, ki so zapadli pod njihovo
oblast. To se je odražalo tudi v njihovem jeziku. Od prvotnih prebivalcev
Sredozemlja so prevzeli večino imen mediteranskih rastlin in izrazov v zvezi s
plovbo. Etruščani so imeli močan vpliv na življenje Rimljanov in s tem tudi na
njihov besedni zaklad. Največji kulturni in zato tudi jezikovni vpliv na
Rimljane pa so imeli Grki. Prve izposojenke so prevzete v dorski ali jonski
obliki, zaradi stikov med Grki in Rimljani v grških kolonijah južne Italije, ki
je zaradi teh kolonij dobila ime Velika Grčija. Tudi svoje črke so Rimljani
oblikovali po vzoru zahodnogrške pisave.

V času dolgega zgodovinskega razvoja so latinščino doletele velike spremembe. O
tem priča zgodovinar Polibij, ki v drugem stoletju pr. n. št. piše o prvi
kartažanski pogodbi (morda iz 509 pr. n. št.), ko pravi, da so tudi najboljši
učenjaki po poglobljenem študiju imeli težave pri razlaganju nekaterih njenih
odlomkov. V razvoju jezika lahko ločimo naslednja obdobja:

V obdobju klasične dobe latinščine se razvije sermo urbanus (mestna govorica),
kar je drug izraz za uglajen, lep in uravnotežen jezik, ki je nastal po
zavestnem prizadevanju številnih piscev. Tuje prvine in nove tvorbe se smejo
vanj vnašati le izjemoma in ne po pravilu. Nanj lahko sklepamo zlasti po
književnih besedilih pa tudi po napisih iz tiste dobe.

Na začetku literarnega izročila je bil latinski jezik še zelo nedognan in
neustaljen. Pisatelji arhaične dobe (zlasti Plavt v svojih komedijah) so
uporabljali vsakdanjo govorico in z njo celo vrsto izrazov, oblik in zvez, ki so
značilne za ljudski jezik. Pri Terenciju take usidranosti v ljudskem jeziku ni
bilo več (njegov jezik je jezik izobraženca). Od takrat naprej se je jezikovni
izraz vedno bolj nadgrajeval in zlasti v prvem stoletju pr. n. št. postanejo
poskusi ustvariti literarno prozo uspešni. Vrh je v teh prizadevanjih dosegel
Cicero, saj je ves čas uporabljal dognan in umetniško oblikovan jezik in slog,
le v pismih je bila njegova govorica bolj sproščena. Zato sta s Cezarjem postala
vzor poznejšim pisateljem zaradi izbranega okusa, ki ju je vodil pri ustvarjanju
klasične proze.

Za klasično ali zlato latinščino je predvsem značilna preciznost in strogost v
sintaksi. Vsi odnosi so točno izraženi, zgradba stavka je logično izpeljana.
Pravila so trdna in dopuščajo le malo odklonov, le pesniki so si privoščili malo
več svobode v izražanju. V širšem smislu štejemo za klasike Salustija, Nepota in
Livija.

Propad republike je povzročil konec politične svobode, zato govorniške šole,
kjer so se mladi Rimljani naučili svoj jezik lepo oblikovati, niso imele več
tolikega pomena.

Latinščina ima sistem pregibanja precej podoben slovenščini: predvsem deluje
tako, da pripenjamo pripone in obrazila nespremenljivi osnovi. Sklanjanje
samostalnikov in pridevnikov se imenuje deklinacija, spreganje glagolov pa
konjugacija. Obstaja pet sklanjatev samostalnikov in štiri spregatve glagolov.
Sklanjatve in spregatve so opredeljene kot prva, druga, itd., vendar tudi po
prevladujočem glasu v besedi. Pri samostalnikih je ta glas v obrazilu šestega
sklona ednine, pri glagolih pa v priponi. Tako se imenuje prva sklanjatev tudi
"a deklinacija", ker velja za samostalnike z obrazilom -a. Pri glagolih pa je "a
konjugacija" tista, kjer je "a" pripona med besedno osnovo in obrazilom, na
primer laud-a-re.



https://sl.wikipedia.org/wiki/Komunizem

Komunízem (lat. communis = splošni, skupni, od vsakogar) je družbeno-ekonomski
sistem, ki naj bi na podlagi razvoja proizvajalnih sil zamenjal kapitalistično
ureditev. Teoretično ga je utemeljil Marx na dveh glavnih predpostavkah :

Po marksistični teoriji naj bi blaginja, ki jo bo ustvaril kapitalizem z viški
blaga in kapitala (teza), privedla do nujnih (evolucijskih) sprememb
družbeno-ekonomskega sistema, tj. negacije kapitalizma (antiteza), ki bo
rezultirala v komunizem (sinteza).

Kot teoretični sistem družbene in ekonomske ureditve naj bi bil komunizem vrsta
enakopravne družbe brez proizvodnje v zasebni lasti, denarja in družbenih
razredov. Vse bi bila torej družbena last. Komunizem torej pomeni tudi spremembo
v ljudeh, njihovega razumevanja in celotnih družbenih odnosov. Povedano drugače,
v komunizmu je vsa lastnina v lasti celotne skupnosti, vsi ljudje pa imajo enak
družbeni in ekonomski položaj. Teoretično gledano v komunizmu človeška potreba
po napredku zaradi revščine ne ostane nezadovoljena, temveč je zadovoljena s
porazdelitvijo sredstev ljudem po potrebi. Tako je komunizem pogosto omenjen kot
ureditev, ki naj bi rešila delavce iz kapitalističnega kroga revščine (zgodnji
kapitalizem, ki ni bil korigiran s socialno državo). Zato naj bi se po
prepričanju komunistov komunistične revolucije najprej zgodile predvsem v
najbolj razvitih kapitalističnih državah, a so praviloma dogajale predvsem v
slabo industrializiranih ali neindustrializiranih državah.

Komunizem delimo na dve fazi: socializem, ki je neke vrste nižja oblika
komunizma, in višjo fazo - komunizem. Socializem naj bi izšel iz kapitalizma in
je nekakšna prehodna faza, ki še vedno vsebuje sledi stare, kapitalistične
ureditve, medtem ko komunizem nastopi na lastni osnovi.

Komunizem naj bi bil osnovan na visoki produktivnosti dela, planskem in
družbenim nadzorom. Ukinjeni naj bi bili družbeni razredi in razlike med njimi,
država, politične stranke in politične funkcije naj ne bi več obstajali.
Izginile naj bi razlike med mestom in vasjo, med intelektualnim in fizičnim
delom naj ne bi bilo nasprotij. Ko delo postane ne samo sredstvo za življenje,
marveč življenjska potreba, šele tedaj naj bi bilo mogoče reči, kot je povedal
Marx: »Od vsakega toliko, kolikor zmore in vsakemu toliko, kolikor potrebuje.« 
To je morda najbolj znano geslo komunistične družbe.

Družbeni sistem temelji predvsem na teoretičnih predpostavkah, ki so jih
zastavili Karl Marx, Friedrich Engels in Vladimir Iljič Lenin.

Marx se je zavedal, da obstajajo različne oblike komunizma, toda tista, ki jo je
imel v mislih kot zadnji stadij zgodovinskega razvoja, podrazumeva temeljni
preobrat človeške narave: človek se pomiri sam s seboj, z družbo in z naravo.
Druge, primitivenjše oblike komunizma, ki so obstajale v zgodovini, so se
zadovoljile z ukinitvijo zasebne lastnine, da bi nastala družbena lastnina. Toda
tak komunizem so označili za posplošeni kapitalizem, češ da njegov cilj ni bit
človeka, marveč to, da človek nekaj poseduje.

Komunizem je ostro nasprotje tržne družbe, saj z ukinjanjem zasebnega lastništva
ukine posedovalniški odnos človeka do narave in drugih ljudi. Narava se bo
humanizirala, človek naturaliziral.

Komunizem naj bi presegel vsakršno obliko zunanje prisile, tako bi človek delal
zaradi svoje svobodne odločitve in v taki svobodni proizvodnji razvil svoje
ustvarjalne sposobnosti. Končni cilj je torej popolna odstonost prisile in
svobodna proizvodnja.[navedi vir].

Politična opredelitev komunizma je bolj sporna kot njegova teoretična podlaga.
Za komuniste so se v zgodovini deklarirali tudi politični voditelji, stranke in
gibanja, ki to niso bila, so si pa na tak način lahko pridobila naklonjenost
Sovjetske zveze. Hladna vojna je povzročila nered pri opredeljevanju, kaj je
komunizem, kaj se opredeljuje kot komunistično in kaj ne.

Glavni dolgoročni motiv oktobrske revolucije je bil nastanek komunizma. Tako je
Sovjetska zveza postala prva država, ki je svojo družbeno ureditev vsaj
teoretično temeljila na Marxovih, Engelsovih in Leninovih teoretičnih dognanjih.
Ni nepomembno, da se je ta nova državna tvorba znašla v mednarodni osami vse do
začetka druge svetovne vojne. Prave zaveznike je pridobila šele v obdobju po
drugi svetovni vojni, ko so komunistične politične stranke prevzele oblast v
mnogih vzhodnoevropskih državah. Drugi val zavezništev pa je sledil v obdobju
dekolonizacije, ko so številne osvobojene države rešitev svoje zaostalosti našle
v komunistični teoriji in sovjetskem vzoru. Prav tako ni nepomembno, da
Sovjetska zveza ni bila država, za katero bi marskistična misel sodila, da je
primerna za nastanek socializma oziroma komunizma, saj je bila dokaj zaostala.

Neposredni odmev na oktobrsko revolucijo je nastanek Kominterne (Komunistične
internacionale), ki je nastala v Moskvi 4. marca 1919. Njen velik poudarek je
bil na mednarodni proletarski solidarnosti, kar je bila spodbuda številnim
demonstracijam in dviga zavesti delavskega razreda.

V Evropi je moč govoriti o revolucionarnem valu, ki je bil najmočnejši v Nemčiji
in na Madžarskem. Prav Nemčija je bila ključna za uspeh svetovne revolucije, ki
so jo mnogi pričakovali. Toda tamkaj je bila močnejša socialdemokracija, ki je
pristajala na reformistične ideje. Le Spartakovci, levo revolucionarno krilo
nemške socialdemokratske stranke, so imeli potencial postati revolucionarna
avantgarda. Vodila sta jih Karl Liebknecht in Rosa Luxemburg. Toda Spartakovci
so bili premalo odločni, da bi lahko izpeljali revolucijo. Bavarska sovjetska
republika, ki jo je kratek čas vodil Kurt Eisner, ni bila komunistični projekt
in je bila v osnovi nemarksistična, neodvisna od Rusije in inspirirana z
drugačnim, nerealnim idealizmom. Na Madžarskem se je v tistem času oblikovala
Madžarska republika sovjetov, ki ima z rusko revolucijo več stičnih točk.
Pomembna osebnost madžarskega prevrata je bil Béla Kun, vodja tamkajšnje
komunistične partije. Sovjetska republika je bila proglašena 21. marca 1919.
Pritisk antante je bil izjemno velik in tako je republika ob tuji intervenciji
(zlasti so bile brutalne in pomembne romunske čete) padla že avgusta tistega
leta.

Sledila je stabilizacija Sovjetske zveze, po izbruhu druge svetovne vojne pa so
se razmere precej spremenile. Zaradi odpora proti nacizmu in fašizmu so
komunistična gibanja in stranke pridobila podporo širše javnosti, zato so imeli
ponekod zares močno podporo in so legitimno prevzele oblast. Toda iz
politološkega vidika je novonastale politične sisteme, ki so zrasli v Vzhodni
Evropi (kasneje pa tudi drugod), nepravilno imenovati za komunistične, kar so
nenazadnje priznavali tudi sami njihovi politični teoretiki in so zato tem
sistemom nadeli oznako realsocialistični, češ da so to sistemi, ki so v danih
razmerah edino mogoči, toda še vedno na poti h komunizmu.

Morda bi lahko na grobo dejali, da je komunizem kot politično gibanje postal
bolj radikalna (ostra) veja širšega socialističnega gibanja. Komunistično
gibanje se od ostalih vej socializma loči po želji, da bi v končnem obdobju
razvoja do popolnosti odpravil vse dele tržne družbe, po odločitvi nekaterih
komunistov, da za dosego padca kapitalizma uporabijo tudi revolucionarne metode
s silo ter osredotočenjem na mednarodni delavski razred kot ključni del te
revolucije. Stranke, ki so se označevale za komunistične in so uspele v boju za
oblast v državi, so se pogosto izrodile v avtoritarno vlado. Tem elementom
komunističnega gibanja nasprotujejo anarhokomunisti, trockisti in drugi.

Države z notranjo komunistično ureditvijo so zavračale vlogo in pomen katerekoli
religije. V času Jugoslavije je bila uradno razglašena svoboda verskega
izražanja, hkrati pa so bili uradno ukinjeni vsi verski prazniki. Praznovanje
božiča in velike noči je bilo s strani oblasti ignorirano in prepuščeno
odločitvi posameznika, ki je lahko imel zaradi tega tudi težave v službi.
Jugoslovanska komunistična oblast je aktivno objavljala protiverska propagandna
sporočila, številni verski aktivisti so bili zaprti, tik po vojni pa nekateri
tudi ubiti. Jugoslovani, ki so odprto priznavali prakticiranje katere od
religij, so bili pogosto podvrženi nižjim osebnim dohodkom, omejene so bili tudi
poklicne možnosti. Verska svoboda je bila sčasoma vedno manj omejena, predvsem
zaradi slabljenja politične moči institucionalne cerkve. Jože Smole je kot
predsednik SZDL in kot eden vidnejših članov KPJ, že leta 1986 omogočil
(Alojziju Šuštarju), da je ljudstvu voščil vesel božič.

Katoliška Cerkev je v svoji zgodovini večkrat uradno odločno zavrnila komunizem
kot idejo, ki lahko pripomore k odpravi socialnih krivic v svetu. Takšna
zavrnitev je navedena v encikliki papeža Leona XIII. Rerum Novarum iz leta 1891
in v enciklikah papeža Pija XI. Quadragesimo Anno iz leta 1931 ter Divini
Redemptoris iz leta 1937.

V teoretično-filozofskem smislu je komunizem živ v zamislih marksizma, ki še
vedno ponuja možen pogled na zgodovino in zgodovinski razvoj človeštva. Pogled
se z vse pogostejšimi in globljimi krizami ter z degradacijo in ogrožanjem
ravnovesja narave, v zadnjem času zopet popularizira. Gl. Slavoj Žižek in Alain
Badiou, ki sta organizirala izjemno odmevno konferenco na to temo.

Evropski parlament je z resolucijo med totalitarne režime, uvrstil tudi
komunistične diktature. Resolucija skupaj omenja totalitarne in nedemokratične
komunistične režime, nacizem in dolgotrajne fašistične diktature v Grčiji,
Španiji ter na Portugalskem. Resolucija ob tem izpostavlja holokavst kot
edinstveni primer preganjanja in morije v zgodovini.

V slovenskem kontekstu med žrtve totalitarnega režima sodijo poleg žrtev
povojnih izvensodnih pobojev tudi žrtve političnih procesov, in druge osebe, ki
so desetletja po revoluciji doživljali krivice, zapostavljanje in izključevanje
zato, ker idejno, nazorsko in politično niso bili ustrezali nazorom Komunistične
partije.. Med žrtve totalitarnega komunizma uvrščamo tudi zapornike Golega
otoka, ki so bili v večini primerov člani KPJ, in so bili izvensodno poslani
na »prevzgojo« v času akutnega informbirojskega spora, kot tudi osebe,
preganjanje na osnovi neupravičeno strogih zakonov o političnih prekrških.

Več evropskih poslancev je vložilo pobudo za izenačitev komunističnih simbolov z
nacističnimi, vendar pobuda ni bila sprejeta zaradi razhajanj mnenj o tem.



https://sl.wikipedia.org/wiki/Ju%C5%BEna_Amerika

Júžna Amêrika je celina, ki jo sicer prečka ekvator, vendar je večina njene
površine na južni polobli. Južna Amerika leži med Pacifikom in Atlantikom, v
Panami pa se stika z edino drugo celino, Severno Ameriko. Južna Amerika zavzema
večji del Latinske Amerike. Po površini je manjša od Severne Amerike, Azije in
Afrike, vendar večja od Evrope. Delimo jo na tri nižavja, dve višavji in eno
veliko gorsko verigo: Amazonsko, Laplatsko in Orinoško nižavje, Brazilsko in
Gvajansko višavje in gorstvo Andov.

Po površini je Južna Amerika na četrtem mestu, po prebivalstvu pa na petem.
Obsega 17.840.000 km2 in ima 331 425 000 prebivalcev. Njena najvišja gora je
Aconcagua (Argentina) 6960 m, najdaljša reka Amazonka (Brazilija) 6516 km in
največje jezero Titikaka (Bolivija / Peru) 8340 km².

Leta 1592 je v Atlantskem oceanu odkril angleški pomorec John Davis na krovu
ladje DESIRE. Leta 1960 so otoke poimenovali po viskontu Falklandu, zakladniku
britanske mornarice. V različnih obdobjih so otoke zasedli Angleži, Španci,
Francozi in Argentinci. Na Falklandskih otokih živijo pingvini.

Prva ljudstva v Južni Ameriki so bila indijanska. V nižinah so Indijanci živeli
v majhnih vaseh in nabirali hrano po gozdovih, v Andih pa so ustvarili velike
civilizacije. Evropski osvajalci so te velike kulture uničili in danes živi v
gozdovih samo še nekaj odročnih plemen tako, kot so živeli njihovi predniki.
Vendar grozi huda nevarnost, da bodo z izsekavanjem deževnega gozda zaradi
kmetovanja in rudarjenja uničili tudi te zadnje sledi indijanske družbe.

Južnoameriška industrija je nasplošno nerazvita. Večji del se drži mest in po
večini predeluje kmetijske proizvode. Tekstilni delavci predejo in tkejo tkanine
iz volne ovc in lam. Drugi tovarniški delavci pripravljajo in konservirajo meso
ali pa ga zamrzujejo za izvoz. Veliko ljudi je zaposlenih tudi v rudarstvu,
gozdarstvu in ribištvu.

Več kot četrtina svetovnih zalog bakra leži v zahodnem Čilu. Druge rude so v
Andih. Nafta, ki so jo v 20. letih 20.st. našli v jezeru Maracaibu, je Venezuelo
popeljala med prve proizvajalke nafte na svetu.



https://sl.wikipedia.org/wiki/Izola

Izola ( izgovorjava (pomoč·info)) (italijansko: Isola) je sredozemsko mesto in
središče občine Izola. Leži na skrajno jugozahodnem delu Slovenije med mestoma
Piran in Koper.

Pri Simonovem zalivu so v morju potopljeni ostanki nekdanjega pomola iz rimskega
obdobja, ko je bilo tu locirano pristanišče Haliaetum. Prvotno naselje je bilo
postavljeno južneje od sedanjega. V času preseljevanja ljudstev je bilo uničeno,
prebivalci pa so se zatem ustalili na nekdanjem otoku. Izola je prvič omenjena
leta 972, ko jo je cesar Oton I. Veliki izročil v fevd. Mesto je bilo v lasti
oglejskih patriarhov še pred 977, med letoma 1280 in 1797 pa je bilo pod beneško
oblastjo. Po propadu beneške republike je za kratek čas spadalo pod Napoleonovo
Francijo. Od leta 1797 do leta 1813 so si Francozi in Avstrijci podajali celotno
ozemlje Istre, prav tako Izolo. Po Napoleonovem porazu v Rusiji je Izola ostala
pod Avstrijsko nadoblastjo vse do konca prve svetovne vojne leta 1918. Od 1918
do 2. svetovne vojne je bila s preostalo slovensko Istro v okviru Italije, med
letoma 1945 in 1954 pa je bila del cone B Svobodnega tržaškega ozemlja. Nato je
prešla pod Jugoslavijo. Z osamosvojitvijo Slovenije leta 1991 je postala
slovensko obalno mesto. Po osamosvojitvi je občina Izola leta 1995 zamenjala
stari občinski grb iz leta 1987 z novim, ki je še danes v veljavi.

Prebivalci prvotnega naselja so bili ribiči in kmetje (vinogradniki, oljkarji),
dokler se niso konec 19. stoletja pojavile tri tovarne za konzerviranje rib.
Prva je bila Arigoni, ki je leta 1879 preprečila gospodarsko in prebivalstveno
krizo, kakršno sta doživljala Piran in Koper (v kateri je stagniralo ali celo
nazadovalo število prebivalcev Pirana in Kopra, ne pa tudi Izole, kjer se je
razvijala industrija). Med obema svetovnima vojnama sta delovali dve tovarni, ki
sta bili po 2. svetovni vojni združeni v skupno podjetje. Povojni gospodarski in
prebivalstveni dvig Izole je temeljil na industriji igrač, živilski industriji
in ladjedelništvu, pa tudi na razvoju turizma. Urbanistična rast jo je povezala
s sosednjima, nekdaj kmečkima naseljema Livado in Poljem, vlogo stanovanjske
mestne četrti pa opravlja naselje Jagodje.



https://sl.wikipedia.org/wiki/Emona

Emona [emóna] (latinsko Colonia Ivlia Aemona) je bila rimska naselbina v
središču današnje Ljubljane; samo ime pa je verjetno keltskega, predrimskega
izvora. Območje Emone je sprva spadalo v rimsko provinco Cisalpsko Galijo,
kasneje pa v Italijo.

Ljubljanska kotlina je bila naseljena že v prazgodovini. Preko nje so že v
predrimskem obdobju potekale pomembne trgovske poti med Apeninskim polotokom,
Baltikom in Balkanom.

Bizantinski cerkveni zgodovinar Sozomen je ustanovitev prvega naselja na območju
Emone pripisal Jazonu in Argonavtom, ki so v 13. stoletju pr. n. št. pripluli po
Savi, prezimili in nato po Ljubljanici in kopnem nadaljevali pot v deželo
Italikov. V drugi polovici 1. stoletja pr. n. št. so ta del slovenskega ozemlja
zasedli Rimljani in najverjetneje pod grajskim gričem ustanovili vojaško
postojanko. Rimljani so nato do leta 15 n. št. na prostoru med Ljubljanico in
Šišenskim hribom namensko (z željo utrjevanja zaledja po ilirskih vstajah)
zgradili mesto s pravokotnim tlorisom in mogočnim kamnitim obzidjem ter na treh
straneh z dvojnim vodnim jarkom, kar je imelo vse značilnosti rimskega kastra.
Prvi prebivalci so bili priseljenci iz Italije in Galije, njihovi sužnji in
odsluženi rimski vojaki.

Emona je imela od 2. do 4. stoletja pomembno vlogo v obrambi Italije. V 2.
stoletju je trpela zaradi markomanskih vojn in kuge, leta 238 pa so jo meščani
sami požgali in zapustili, da se ne bi v njej ugnezdila vojska uzurpatorja
Maksimina Tračana. Leta 408 se je v Emoni ustavil vizigotski vladar Alarik, ki
je imel kot bizantinski magister militum nalogo, da za Bizantinsko cesarstvo
ponovno osvoji Italijo. Emonci so se takrat verjetno rešili s podkupnino.

Leta 452 so Emono opustošili in delno porušili Huni. Mesto je obubožalo, vendar
živelo dalje. Na koncu 5. in začetku 6. stoletja je bila Emona pod oblastjo
Vizigotov, ki so za seboj pustili bolj malo sledov. V nemirnih časih pozne
antike in preseljevanja ljudstev v 6. stoletju so se ljudje začeli zatekati v
odročne in težko dostopne kraje (Sveti Lovrenc na Polhograjski gori, Molnik,
Moreček, Golo) in se seliti v obmorska mesta, predvsem Koper, Piran in Novigrad,
dokler ni Emone zapustil še zadnji meščan.

Antična Emona je stala na levem bregu Ljubljanice na ozkem prehodu med
ljubljanskim Grajskim gričem in Rožnikom. Skozi mesto je tekla starodavna
jantarna cesta med vzhodnim Baltikom in Akvilejo ob jadranski obali, po kateri
so že v bronasti dobi, še bolj pa v železni dobi, trgovali predvsem z jantarjem.
Del jantarne ceste je bil pomemben tudi v rimskem obdobju, ker je povezoval
vojaški tabor Carnuntum na donavski meji Rimskega cesarstva z Apeninskim
polotokom. Pomembno vlogo pri izbiri lokacije za gradnjo Emone je prav gotovo
igrala tudi takrat plovna Ljubljanica.

Okolica Emone je bila naseljena že v prazgodovini, kar dokazujeta halštatska
nekropola ob njenem vzhodnem obzidju in ostanki gradišča iz istega obdobja na
ljubljanskem Grajskem griču. Ob prihodu Rimljanov so bili na tem ozemlju
naseljeni ilirski Tavriski. Deloma romanizirani naseljenci z južne terase
Grajskega griča, na območju današnjih Prul so že v zadnjih desetletjih pred
našim štetjem trgovali s sosednjimi Italiki. Arheološka izkopavanja so več
predrimskih objektov odkrila tudi v sami Emoni. Čas njihovega nastanka je težko
določiti, ker so kulturne plasti zaradi kasnejših gradbenih del popolnoma
uničene. Njihova arhitektura se razlikuje od rimske. Temelji so zidani brez
malte in samo ponekod vezani z glino. Široki so en meter in se ne ujemajo s
kasnejšo pravokotno geometrijo mesta. Ostanke predrimskih zgradb so odkrili ob
severnem obzidju in v forumski baziliki. Veliki, pravokotno grajeni prostori, bi
lahko bili vojaške barake ali skladišča.

V obdobju med prvo in drugo svetovno vojno sta o ustanovitvi in začetkih Emone
mnogo pisala Walter Schmid in Balduin Saria. Schmid, ki se je skliceval predvsem
na pisne vire in epigrafsko gradivo, je dokazoval, da je bila Emona kolonija že
v času cesarja Avgusta. Saria je trdil, da je bila Emona vojaški tabor XV.
legije Apollinaris in je postala civilno naselje in kolonija šele v času cesarja
Tiberija. Schmidovo trditev je po letu 1955 zagovarjal tudi Jaroslav Šašel.
Materialni dokazi bolj podpirajo Schmidovo in Šašlovo trditev.

Eden od vzrokov, da so Rimljani takoj po zasedbi tega ozemlja leta 55 pr. n. št.
ustanovili kolonijo Emono, bi lahko bila Strabonova trditev, da je na ozemlju
Tavriskov in Norikov rudnik zlata. Po mnenju J. Šašla bi rudnik lahko bil v
neposredni bližini Emone. Arheolog Andrej Gaspari v svoji publikaciji Začetki
rimskega mesta Colonia Iulia Emona iz leta 2010 postavlja tezo, da je bila Emona
zgrajena načrtno, ex novo, kot posledica utrjevanja zaledja po
panonsko-dalmatskem uporu v letih 6-9 n. št. Odločitev je v zadnjih letih
vladavine sprejel cesar Avgust, z deli pa so zaključili v času cesarja Tiberija.

Sarieva teza, da je bil na mestu Emone pred njo vojaški tabor XV. legije
Apollinaris, ki še vedno ni povsem ovržena, zagotovo temelji na pravokotnem
tlorisu mesta. Enako odločni so tudi zagovorniki Schmidove teze, da je bila
Emona že v Avgustovem času rimska kolonija. Najtrdnejši Sariev argument je
nagrobnik Junija Montana, za katerega J. Šašel trdi, da je napačno interpretiran
in zato ni zadosten dokaz za obstoj vojaškega tabora.

Podrobno analizo tega, ali je XV. legija Apollinaris resnično taborila v Emoni,
je opravila in predstavila Marjeta Šašel Kos. XV. legijo je leta 55. pr. n. št.
ustanovil Julij Cezar v Cisalpski Galiji in jo leta 52. pr. n. št. poslal proti
Japodom, ki so napadali mesta v Cisalpski Galiji, med njimi tudi Akvilejo in
Tergeste (Trst). V Cisalpsko Galijo je takrat spadal tudi del slovenskega
ozemlja z Nauportusom in Emono. Legija je takrat taborila v okolici Akvileje.
Šašel Kosova trdi, da je verjetno sodelovala v Oktavijanovi vojni v Iliriku
55-53 pr. n. št.

Tacit poroča, da so bile v Panoniji tri rimske legije: VIII. Avgusta, IX.
Hispana in XV. Apollinaris. Za slednjo, ki naj bi prezimovala v Emoni, Šašel
Kosova trdi, da je bolj verjetno prezimovala v Siscii. Bolj verjetno je, da so
oddelki XV. legije v Emoni gradili ceste in mostove in morda veteranom delili
državno zemljo. V Emoni so odkrili spomenika dveh veteranov iz XV. in dveh iz
VIII. legije. Vsi napisi so iz prve polovice 1. stoletja.

Napis z emonskega obzidja iz leta 14 ali 15 po mnenju Šašel Kosove dokazuje, da
XV. legije v tistem času ni bilo v Emoni.

Propad Emone se začne v času cesarja Marka Avrelija (161-180), s prvim
markomanskim vpadom na to ozemlje. Po vpadu so se Markomani umaknili visoko na
sever, a kraji si skoraj niso več opomogli. Izdelava pestre emonske keramike je
zamrla, bogatim grobnicam iz Šempetra v Savinjski dolini se niso pridružile
nove. Leta 238 je bila Emona ob pohodu cesarja Maksimina v Italijo prvič
porušena. Leta 314 jo je prizadela državljanska vojna. Tej je sledilo obleganje
Zahodnih Gotov pod vodstvom Alarika leta 401. Dokončno pa so Emono porušili Huni
pod vodstvom Atile na svojem drugem pohodu proti Italiji leta 452. Prebivalstvo
se je izselilo v Italijo in deloma v Istro (današnji Novigrad je nastal kot
Emona Nova), Ljubljanska kotlina pa je ponovno zacvetela šele po odhodu
Langobardov v Italijo (leta 568) s prihodom Slovanov.

Grški arhitekt in načrtovalec mest Hipodam Miletski (498 pr. n. št.—408 pr. n.
št.), ki velja za očeta urbanizma, je priporočal, naj ima mesto 10.000
prebivalcev, ker takšno mesto najbolje deluje. Emona bi lahko imela do 10.000
prebivalcev, verjetno pa jih je imela mnogo manj, morda 4.000-6.000. V mirnih
časih je imela poleg meščanov tudi obsežno zaledje zunaj mestnega obzidja.

Eno od izhodišč za izračun števila prebivalcev bi lahko bila velikost foruma.
Emonski forum je bil glede na velikost mesta izredno velik, zato za takšen
izračun ni primeren. Primerjave s številom prebivalcev v drugih podobno velikih
mestih ne pridejo v poštev, ker tudi njihovo število ni znano. Raziskovalci se
pri ocenjevanju števila prebivalcev včasih opirajo na velikost amfiteatrov in
akvaduktov. V Emoni noben od teh kriterij ne pride v poštev, ker niti položaj
niti velikost emonskega amfiteatra nista znana. Prav tako niso znane niti
zmogljivosti emonskih vodovodov.

Strukturo mestnega prebivalstva je težko ugotoviti. Vladajoči sloj emonskih
meščanov oziroma tistih, ki so imeli gospodarsko moč, je bil večinoma priseljen
iz Italije. Analize materialne kulture grobišč in naselbin v nekdanji Panoniji
in Noriku kažejo, da se je Emona razlikovala od Neviodunuma, Praetoriuma
Latobicorum, Poetovione in Celeie. V prvih desetletjih obstoja je bil v njej
čutiti izredno močan vpliv kolonizatorjev iz severne Italije, saj je iz napisov
na nagrobnikih razvidno, da so bili prvi priseljenci predvsem kolonisti iz
Padske nižine.

Od približno tridesetih najstarejših emonskih družin jih je bilo trinajst iz
severne Italije, osem iz srednje Italije, dve iz Narbonske Galije in dve iz
južne Italije. Med njimi so posebej izstopali Caeserniji in Barbiji, ki so že v
najzgodnejšem obdobju kolonizacije Emone s trgovskimi in verjetno tudi
sorodstvenimi vezmi odigrali pomembno vlogo v povezovanju Emone in Akvileje.
Prvi naseljenci in njihovi potomci so domorodnemu prebivalstvu narekovali svoj
način življenja in vplivali na razvoj trgovine in obrti. Imeli so tudi velik
vpliv na podobo mesta, na primer na načrtovanje in izgradnjo posameznih mestnih
četrti, in notranjo ureditev bivalnih prostorov. Zanjo so poskrbeli potujoči
slikarji, ki so s seboj prinašali nove ideje in najnovejše slikarske motive.

O prebivalcih Emone, njihovem družbenem položaju, premoženju in poklicih, ki so
jih opravljali, veliko povedo nagrobniki in votivni kamni na grobiščih in v
stanovanjskih zgradbah. V mestu je bilo poleg svobodnjakov tudi znatno število
sužnjev, ki so bili v lasti predvsem bogatejših družin. Med prvimi naseljenci so
bili tudi številni vojni veterani. Lastnike in stanovalce posameznih zgradb v
južnem delu Emone sta prva poskušala opredeliti Walter Schmid in Otto Cuntz, ki
sta predpostavljala, da je bila insula I hiša kirurga, insula II hiša
Primitiviana, insula III hiša Gallusa Ezoriatusa, insula IV hiša zlatarja,
insula VIII hiša Quartusa itn. Imena in namembnost zgradb kažejo, da je južni
del mesta pripadal srednjemu sloju prebivalstva.

Emonska grobišča in novčne najdbe kažejo, da se je število prebivalcev med
različnimi ujmami zmanjšalo. Emona je bila najbolj ogrožena med markomanskimi
vojnami (166-180) in epidemijo kuge, ki je razsajala v 2. stoletju. V pozni
antiki so na zmanjšanje števila prebivalcev močno vplivali tudi gospodarska
nestabilnost in vdori barbarskih plemen.

Emona je bila zgrajena leta 14/15 n. št. po vzorcu tipičnih rimskih mest. Mesto
je imelo obliko pravokotnika s stranicama 300 x 360 dvojnih rimskih korakov
(passus = 1,48 metra) oziroma 430 x 540 metrov.

Glavna mestna ulica v smeri sever-jug (glavni kardo, cardo maximus) je potekala
po trasi nekdanje jantarne ceste. Začela se je pri glavnih severnih mestnih
vratih pri sedanji Bukvarni na Slovenski cesti in se končala pri južnih vratih
pri križišču Mirja in Barjanske ceste. Glavni kardo ni ležal na simetrali mesta,
ampak je bil zaradi že obstoječe ceste, foruma in značilnosti zemljišča
zamaknjen za eno ulico (cardin) proti vzhodu. Vzporedno z njim so bile zato
zahodno od njega tri ulice, na rekonstrukciji Emone označene z A, B in C,
vzhodno od njega pa samo ena ulica z oznako H. Glavni kardo je bil širok 14
dvojnih korakov ali 21 metrov.

Glavna mestna ulica v smeri vzhod-zahod (glavni dekuman, decumanus maximus) se
je začela pri glavnih zahodnih mestnih vratih (Porta decumana), ki so stala na
podaljšku sedanje Snežniške ulice med Gregorčičevo ulico in Rimsko cesto, in se
končal pri glavnih vzhodnih vratih, ki so stala na severozahodnem vogalu Križank
na Trgu francoske revolucije. Od zahodnih vrat je po sedanji Tržaški cesti
peljala cesta proti Nauportusu (Vrhnika), od vzhodnih pa preko mostu na Bregu in
Levstikovega in Gornjega trga proti Neviodunumu (Drnovo pri Krškem). Glavni
dekuman je bil dolg 300 dvojnih korakov ali 450 metrov in širok 14 dvojnih
korakov (21 metrov). Emono je delil na skoraj enaki severno in južno polovico.
Južno in severno od njega so bile po tri z njim vzporedne ulice, v
rekonstrukciji Emone označene z D, E, F in I, J, K. Križišče glavnega karda in
glavnega dekumana je bilo na križišču Slovenske in Rimske ceste.

Emona je imela znotraj obzidja mrežo med seboj pravokotnih ulic, ki so prostor
delile na stanovanjske enote – insulae. V smeri sever-jug je bila razdeljena na
tri približno enake dele. V severni in južni tretjini so bile stanovanjske
zgradbe, v srednji tretjini med današnjo Gregorčičevo in Rimsko cesto pa je bil
forum, ki je bil središče trgovskega in kulturnega življenja mesta. Na njem je
bilo svetišče Jupitra, Minerve in Junone, mestna posvetovalnica (curia) in sodna
dvorana (basilica).

Obrambni sistem Emone in vse dostopne poti v mesto so bile zasnovane in zgrajene
verjetno že v prvi fazi gradnje mesta. Domnevo potrjuje napis, postavljen med
19. avgustom leta 14 in zgodnjo pomladjo leta 15, ki so ga našli ob vzhodnih
glavnih vratih (porta principalis dextra).

Emona je imela obzidje, ki je dajalo meščanom varnost, okoliškemu prebivalstvu
pa zatočišče v primeru nevarnosti. Dolgo je bilo 1320 passusov ali približno
1950 metrov. Za njegove temelje je bilo treba izkopati več kot 10.000 m3 proda
in gline in vgraditi več kot 30.000 m3 kamenja in najmanj 6000 m3 malte. Ogromne
količine materiala so morali izkopati tudi ob gradnji obrambnih jarkov in kloak.
Z izkopanim materialom so zgradili notranje nasipe za dostop na obzidje in
izravnali teren znotraj obzidja, predvsem na jugovzdhodu, kjer je teren strmo
padal proti Ljubljanici.

Mestne utrdbe so zgradili z državnimi, včasih tudi s cesarjevimi zasebnimi
sredstvi, za njihovo vzdrževanje pa so morala skrbeti mestna uprava in premožni
meščani. Popravila obzidja so postala pogostejša v pozni antiki, predvsem zaradi
pritiskov napadalcev z vzhoda in razvoja oblegovalne tehnike. Mestno obzidje je
bilo visoko 6 do 8 metrov in je imelo 29 stolpov. Stolpi so se večinoma
prilagajali mestnim vratom, kar je mogoče dokazati predvsem na južnem in
severnem obzidju. Stranska vrata so se prilagajala izhodom iz stranskih ulic.
Del obzidja je bil viden še v Valvazorjevih časih.

Zidovi so bili zgrajeni iz lomljenega kamna, ki so ga najverjetneje pridobivali
iz grajskega griča, kar pojasnjuje še danes vidna strma brežina in useki nad
Mestnim in Starim trgom. Na zunanji strani so bili kamniti kvadri, povezani z
malto, na notranji strani pa je bil zid grajen iz zmesi oblic, manjših kamnov,
peska in deloma drobcev opeke, zato je bil zid zelo trden in močan. Odstopanja v
načinu gradnje so bila majhna, kar je ugotovil že W. Schmid med raziskavami
južnega obzidja na Mirju. Obzidje je bilo po njegovih meritvah debelo 2,40 metra
in ohranjeno do višine 4,25 metra. Podobo obzidja so dopolnile raziskave med
gradnjo današnjega Trga republike.

Vsa mestna vrata je varoval najmanj en stolp. Vsi do sedaj odkriti stolpi so
bili pravokotni. Izjema je bil jugovzhodni stolp, ki je bil okrogel. Tak je bil
verjetno tudi severovzhodni stolp. Glavna mestna vrata so bila prilagojena
trgovskim oziroma vojaškim cestam: zahodna cesti proti Nauportusu, severna proti
Celei in Poetovioni in vzhodna proti Neviodunumu. Glavna in stranska vrata v
južnem zidu so bila simetrična s severnimi, kar je zanimivo, saj so južna vrata
vodila v precej zamočvirjeno in neprehodno okolico mesta. Edina pot proti jugu
bi lahko peljala proti naselju na območju sedanjega Iga. Stranska vrata so bila
usklajena z izhodi mestnih ulic. Zazidana stranska vrata v južnem obzidju na
izhodu ulic A in C je odkril W. Schmid, kasneje pa so jih odkrili tudi na izhodu
ulice B na severnem obzidju. Kdaj natančno so jih zazidali ni moč ugotoviti,
verjetno pa se je to zgodilo v nemirnem poznem 4. stoletju. Glavna mestna vrata
so imela po dva stolpa s kontraforjema, ki sta varovala notranjo stran vhoda in
podpirala notranji nasip za dohod na obzidje. Severna vrata so odkopali spomladi
1965 med širitvijo sedanje Slovenske ceste. Imela so dva stolpa s kontraforjema,
ki sta bila zgrajena sočasno s stolpoma. Kontraforja stolpov južnih glavnih vrat
sta bila verjetno dozidana kasneje. Vratna odprtina južnih vrat je bila dolga
6,3 m. Ploščad za branilce je bila zaradi dolgih in vlažnih zim verjetno pokrita
s streho.

Celoten obrambni sistem mesta zahodno od severnih glavnih vrat so arheologi
raziskali med izkopavanji leta 1961 in 1962. Raziskave so potrdile obstoj dveh
obrambnih vodnih jarkov, v katera je po naravnih in umetnih jarkih pritekala
voda izpod Šišenskega hriba. Studenec je bil tako močan, da je še v 19. stoletju
napajal jezuitski ribnik in poganjal mlin. Jarki so prikazani tudi na
Valvazorjevih bakrorezih.

Širina jarkov pred severnim obzidjem ni presegala 40 metrov. Prvi jarek je bil
širok do 15 metrov in globok do 5,5 metra. Drugi jarek je bil širok do 18 metrov
in globok do 7 metrov. Jarka sta se čez današnji Kongresni trg stekala v
Ljubljanico, še verjetneje pa sta se se zaradi strmega padca terena proti
Ljubljanici končala pod današnjo Univerzo. Med obzidjem in prvim jarkom je bila
tri metre široka obhodna cesta (berma), utrjena z malto. Jarka v enaki širini
sta se verjetno nadaljevala tudi ob zahodnem zidu. Del zahodnega notranjega
obrambnega jarka so odkrili med izkopavanji leta 1977. Med jarkom in obzidjem je
bila 10 metrov široka obhodna cesta, ki se je proti severu ožila, tako da je na
skrajnem severozahodnem vogalu jarek segal skoraj do mestnega obzidja.

Južni obrambni sistem se je precej razlikoval od severnega. Dvojni jarek in 10
metrov široko obhodno cesto ob južnem obzidju na križišču Aškerčeve ceste in
Snežniške ulice in dva jarka ob Barjanski cesti je odkril W. Schmid. Prvi jarek
je bil širok 15 metrov, drugi pa 7,5 metra. Zahodna jarka sta se morda stekala
na močvirnat začetek Ljubljanskega barja. Južna obrambna jarka sta se verjetno
stekala v Ljubljanico, še bolj verjetno pa sta se, tako kot severna, končala
pred strmim padcem terena proti Ljubljanici.

Za obrambna jarka na celi dolžini vzhodnega zidu ni nobenega dokaza. Ob vzhodnem
zidu so med izkopavanji na dvorišču SAZU leta 1965 odkrili manjši obrambni
jarek, ki pa je bil verjetno povezan s cesto porti Neviodunumu. Domnevo podpira
najdba velikega žarnogrobnega pokopališča ob vzhodnem zidu, ki je bilo uničeno
samo na območju obrambnega jarka v dolžni 32 metrov in širini 8 metrov, drugod
pa ne. Če bi bil jarek ob celem vzhodnem obzidju, bi bilo grobišče v celoti
uničeno. Načrtovalci obrambnega sistema so se očitno prilagajali konfiguraciji
terena. Preko obrambnih jarkov so bili pri vseh vratih zgrajeni leseni mostovi.
Voda je ob nalivih narasla in v jarkih odlagala zemljo in pesek, zato so se v
pozni antiki, ko je bilo vzdrževanje jarkov vse slabše, napolnili z odpadki in
nanosi.

Posebnost emonskega obzidja je bil notranji nasip, ki se je naslanjal na
obzidje, predvsem na severni in južni strani. Nasip so zgradili najverjetneje z
nasipanjem materiala, ki so ga izkopali med gradnjo obzidja in jarkov. Služil je
za dostop branilcev na obzidje in njegovo notranjo oporo. Del izkopanega
materiala so porabili za izravnavo terena znotraj obzidja, predvsem v
jugovzhodnem delu, kjer je teren strmo padal proti Ljubljanici. Nasipe so
vzdrževali še v 2. stoletju.

V prvih nekaj desetletjih so vodo zagotavljali številni vodnjaki, ki jih je
opisoval že W. Schmid. Med dosedanjimi izkopavanji so arheologi znotraj mestnega
obzidja odkrili šest vodnjakov. V 5. stoletju je mesto zgradilo vodovod, ki je
zajel izvir na Šišenskem hribu in izvir Slatek pri Kamni gorici. Speljan je bil
po pobočju Šišenskega hriba nad Vodnikovo cesto, nad staro šišensko cerkvijo
mimo nekdanjega hotela Bellevue in od tam mimo Opere v mesto. Ostanke drugega
vodovoda so odkrili na območju Glinice, Postojnske ulice in Tobačne tovarne.

Tretji vodovod je bil napeljan od izvira pod Golovcem ob severnem vznožju
Grajskega griča. Ostanke cevi so našli pod Streliško ulico v smeri proti
Ciril-Metodovemu trgu. in pod Magistratom. Cevi, ki so jih leta 1971 našli na
Streliški ulici, so dolge 55 cm in imajo premer 12 cm. Cevi, med katerimi niso
odkrili nobenega tesnjenja, so imele tanke in porozne stene, ki niso prenesle
velikega pritiska. Zaradi tesnega prileganja in primernega zasipnega materiala
so bile izgube vode kljub temu majhne. Neskladje z nadmorskimi višinami vzdolž
trase in preko Ljubljanice so premostili po načelu veznih posod.

V mestu je bila voda speljana po omrežju svinčenih cevi, ki so jih našli v
skoraj vseh insulah. Vsi trije vodovodi so bili med seboj povezani. Emona je
kljub obilici vode zaradi varnosti uporabljala in vzdrževala svoje vodnjake še v
4. in 5. stoletju, kar dokazuje vodnjak v insuli XIII, v katerem so našli
gradbene elemente s porušenega foruma.

Emonski kardo in dekuman sta bila široka 14 passusov (20,7 metra), ceste med
insulami in obzidjem pa 8 passusov (11,8 metra). Ceste niso bile tlakovane,
ampak iz zbitega proda, pomešanega s peskom in malto. Posebnost emonskih cest so
bili pločniki iz zbite gline.

Pod vsemi cestami, ki so potekale v smeri vzhod-zahod, so bili speljani odtočni
kanali – kloake. Začenjale so se na zahodnem robu najbolj zahodnih insul, pod
vzhodnim obzidjem zapustile mesto in se pred njim stekale v odvodni kanal, ki ga
je predvideval že W. Schmid, kasneje tudi M. Detoni in T. Rurent. Kanal se je
stekal v Ljubljanico, ki takrat ni bila regulirana in je tekla verjetno precej
više kot sedaj. Kloaka pod vzhodnim obzidjem potrjuje domnevo, da pred njim ni
bilo obrambnega jarka. Kloake so bile zgrajene tako, da so dno izkopanega jarka
utrdili s plastjo zbite gline ali mivke, na katero so položili strešno opeko ali
zidake in jih zatesnili z glino ali malto. Na tako pripravljeno dno so iz
lomljenega kamna in malte sezidali 60 do 150 cm visoke stranske stene, med
katerimi je bilo 60 do 90 cm razmika. Notranja stran sten je bila zafugirana z
malto, ponekod tudi ometana. Gornji deli kloak so bili obokani ali koničasti in
zato zelo trdni. Njihovo trdnost dokazuje podatek, da so bile nekatere kloake v
uporabi še na začetku 20. stoletja.

V južnem, zamočvirjenem delu mesta, je bila gradnja kanalov, še posebej v
velikih globinah, težavna. V tem delu mesta so na dno kanala na zbito glino
najprej položili hrastova bruna in nato nanje zidali stene kloake. Stranski
kanali, ki so vodili do posameznih insul, so bili široki 50 cm in visoki do 50
cm. V kloake so se stekali 50 do 100 cm nad njihovim dnom. Zidani so bili iz
kamna ali opeke, pokriti z opeko ali kamnitimi ploščami in običajno zafugirani z
malto. Do kloak so s cest vodili jaški, pokriti z velikimi enodelnimi ali
dvodelnimi kamnitimi ploščami, v katerih so bile okrogle odprtine, zaprte s
koničnimi kamnitimi čepi. Enega od jaškov je našel že W. Schmid na začetku ceste
D, kar bi lahko pomenilo, da so bili zgrajeni za vstop v kloako in njeno
čiščenje. Prvo kloako pod vzhodnim obzidjem je odkril P. Hitzinger, kasneje pa
so jih odkrili tudi na dvorišču SAZU, pod Emonsko cesto in arheološkem parku na
Mirju.

Kamniti pokrovi s čepi so bili postavljeni na najnižji točki cestišč. Skozi
odprtine v pokrovih so se v kloake stekale meteorne vode in jih spirale in
preprečevale njihovo zamašitev. V mestnem jedru Emone je po mnenju arheologov
navkljub vsem dosedanjim gradbenim posegom ostala nepoškodovana najmanj tretjina
kloak. Iz doslej odkopanih kloak je moč sklepati, da so bile grajene načrtno in
pred zidavo insul. Iz v njih najdenih predmetov je razvidno, da je bilo njihovo
čiščenje in vzdrževanje od 1. do 4. stoletja dokaj redno in uspešno, v drugi
polovici 4. stoletja pa se je vzdrževanje začelo opuščati, tako da so bile sredi
5. stoletja komaj še prepustne.

Prostor znotraj obzidja je bil razdeljen na 47 enot ali insul. V večini insul,
razen v šestih s središčem na forumu, so bila stanovanja. Stavbe so bile
različno velike, večinoma pritlične in brez atrijev in načrtovane za več družin.
Najmanjše so merile 14 x 54 passusov (približno 21 x 80 metrov), največje pa 40
x 45 passusov (približno 59 x 67 metrov). Izjema je bila insula VII na skrajnem
jugozahodnem vogalu, ki je obsegala prostor dveh insul in je merila 54 x 59
passusov (80 x 87 metrov). Na insuli VII, ki jo je odkopal W. Schmid, je stala
atrijska hiša, zgrajena po italskem zgledu. Večstanovanjska atrijska hiša je
bila tudi insula XVa ob južnem obzidju. Posebno mesto ima insula XVII, ki ni
izkopana v celoti, zagotovo pa je bila patricijska hiša, kar dokazujejo
kakovostne in dobro ohranjene freske.

V zgradbah ob forumu so bile zagotovo izključno trgovine in taberne. Enako vlogo
je vsaj občasno imela tudi bazilika. Veliko lokalov in delavnic je bilo v
zasebnih hišah in seveda v pristanišču na Ljubljanici, kjer so morala stati tudi
primerna skladišča. Obrtniki so izdelovali predvsem predmete za vsakdanjo rabo,
luksuzne predmete pa so uvažali. Med poklici, ki so jih opravljali Emonci, so
bili zagotovo kamnoseki, zidarji, mizarji, zlatarji, zdravniki, gostilničarji,
brodarji, vrači in celo gladiatorji. V mirnem obdobju so bile večje obrtne
delavnice zaradi pomanjkanja prostora zunaj mestnega obzidja, v pozni antiki pa
so se zaradi varnosti preselile v mesto.

Med obrtmi v Emoni je bilo najobsežnejše lončarstvo. Lončarske delavnice so
stale pred severnim obzidjem na severni strani sedanje Cankarjeve ceste med
Župančičevo ulico in Slovensko cesto. Njihovo središče je bilo na križišču
Beethovnove ulice in Cankarjeve ceste, kjer so odkrili lončarske peči, zaloge
gline, kalupe za oljenke z žigoma Dessi in Favor, vodovodne cevi, opeko in
tubule za centralno ogrevanje. Leta 1984 so lončarsko peč odkrili tudi v bližnji
Stefanovi ulici. V njej je bilo več celih vrčev, kar bi lahko pomenilo, da so
delavnico zapustili kar sredi dela.

Talilniki rude in ostanki žlindre, ki so jih odkrili na dvorišču SAZU in ob
severnih glavnih vratih dokazujejo, da so v Emoni verjetno izdelovali tudi
kovinske predmete.

Mestna uprava je imela sedež na forumu, kjer sta bili poleg verskih zgradb tudi
bazilika in kurija. Kurija je bila stavba ali prostor, v kateri se je sestajal
mestni svet dekurijonov. V Emoni kurija ni bila posebna stavba, četudi je
Jaroslav Šašel menil, da je to bila poznoantična rotunda. Prostor ob severni
steni bazilike, za katerega se domneva, da je bila kurija, je meril 80 m2 in je
bil tlakovan z belim mozaikom. Kje natančno je bil komicij (comitium) –
shajališče in volišče meščanov, še vedno ni znano. Na forumu niso odkrili
nobenega temu primernega prostora, zato je bil morda kar v baziliki. Bazilika,
ki je zapirala vzhodno stran foruma, je imela več vlog: bila je sodna dvorana,
shajališče trgovcev in morda tudi komicija.

Pretorij (praetorium) je bila stavba, v kateri so bili na kratkotrajnih ali
občasnih obiskih nastanjeni cesar, njegovi namestniki ali drugi visoki državni
funkcionarji. Za poslopje, ki bi bilo primerno za tako visoke obiske, je
arheolog Peter Petru izbral insulo II ob južnem mestnem zidu, ki jo je leta 1909
odkopal W. Schmid. Petrujevo izbiro podpira več dejstev:

Po do sedaj znanih podaktih je tempelj stal samo na območju foruma. Zgrajen je
bil že zelo zgodaj in bil posvečen kapitolinski triadi. Pred njegovo izgradnjo
so se verski obredi opravljali na prostoru kasnejšega foruma, še neodkritih
manjših templjih in zasebnih zgradbah. V Emoni so se častila skoraj vsa
božanstva, ki so jih poznali v rimskem svetu. Posebno mesto sta imeli lokalni
vodni božanstvi Ekorna in Laburus, kar je zaradi neposredne bližine Ljubljanice
in Ljubljanskega barja povsem razumljivo. Ekorni je bilo posvečeno posebno
svetišče na Ljubljanskem gradu. Poleg njiju so častili tudi Asklepija, Higieio
in Aheloja ter vzhodna božanstva, med njimi Serapisa in Magno Mater.

V pozni antiki je začelo mesto propadati. Številni kipi so se izgubili ali
uporabili kot gradbeni material. Med slednje zagotovo sodita glava Aheloja, ki
so jo odkrili na Vegovi ulici, in glava Apolona, ki je bila vzidana v fasado
SAZU. Majhne bronaste podobe božanstev so večinoma iz domačih oltarčkov. Vsako
božanstvo je imelo svojega duhovna ali žreca, ki so se združevali v kolegija
(collegia). Večkrat so omenjeni avguri, ki so med drugim tudi prerokovali iz
leta ptic.

V 5. stoletju je imelo v Emoni pomembno vlogo tudi krščanstvo. Na začetku so se
krščanski verski obredi opravljali v zasebnih hišah, v 4. stoletju pa so v te
namene preuredili zgradbo, v kateri je bilo pred tem javno kopališče. V 5.
stoletju so kapelo s talnim mozaikom razširili v zgodnjekrščanski kompleks z
baziliko, baptisterijem in portikom. Kasneje so h kompleksu priključili še
cerkev, ki je stala južno od portika. Zgodnjekrščansko središče je postopoma
prevzelo vlogo, ki jo je pred tem imel forum, forum pa je ostal poslovno in
upravno središče mesta. Emona je bila, verjetno v drugem Atilovem pohodu leta
452, porušena in nato delno obnovljena. V 5. ali 6. stoletju se je krščansko
versko središče preselilo na prostor foruma, kjer so zgradili veliko rotundo.
Lokacija rotunde je bila izbrana zaradi njene najvišje lege v mestu in velike
količine gradbenega materiala iz porušenega foruma.

Javni shodi, predstave in atletska tekmovanja so se vse do njegovega porušenja,
verjetno zaradi vdora Hunov sredi 5. stoletja, dogajali na forumu. Emonski forum
je bil za tako majhno mesto nadpovprečno velik.

Pomemben del rimskega družabnega življenja so bila javna ali zasebna kopališča
(thermae), v katerih so se zbirali meščani različnih stanov in obeh spolov.
Rimska kopališča so imela vsaj naslednje najnujnejše prostore: slačilnico
(apodyterium), prostor za toplo kopel (caldarium), prostor za srednjo kopel
(tepidarium), v katerem so se kopalci privajali na spremembo temperature, in
prostor za hladno kopel (frigidarium ali cello frigidario). Poleg teh prostorov
so imela tudi sobo za znojenje (assis sudationis ali lacoiticum), telovadnico
(sphaeristerium) in prostore za masažo in maziljenje (unctorium). Prostori so
bili običajno nanizani okoli prostornega notranjega dvorišča, na katerem so
obiskovalci lahko v miru počivali. V kopališča so spadale tudi majhne gostilne
(popisae). Javna kopališča so bila običajno na samem forumu ali v njegovi
neposredni bližini. Za emonsko forumsko kopališče se domneva, da je stalo na
insuli XXI na severni strani foruma. Mesto je imelo v lasti tudi druga
kopališča, katera je dajalo v najem zasebnikom (konduktorjem), ki so imeli
pravico do pobiranja vstopnine. Takšni emonski kopališči sta bili v insuli XXXII
ob zahodnem zidu in insuli XVII ob vzhodnem zidu. Ostanki kopališč kažejo, da
sta obe najverjetneje imeli vse omenjene prostore.

V Emoni so se dogajale tudi atletske igre in tekmovanja, kar dokazuje grob
atleta s severnega grobišča iz 1. stoletja. Prostor, na katerem so potekale, je
še vedno predmet ugibanj. Sprva je bil to zagotovo forum, verjetno tudi javna
kopališča.

Emona, ki je verjetno že pred koncem I. stoletja spadala v Italijo, je imela med
vsemi antičnimi mesti v današnji Sloveniji največ možnosti, da je imela tudi
amfiteater. Amfiteater bi lahko stal na dveh domnevnih lokacijah v samem mestu
ali v njegovi neposredni bližini. V mestu z izrazito pravokotno speljanimi
cestami prostora za tako velik objekt polkrožne oblike preprosto ni bilo. Janez
Gregor Dolničar je v kroniki Anales Urbis Labacensis poročal, da so novembra
1714 pred Nemškimi vrati našli ostanke amfiteatra. Če je imel Dolničar v mislih
vzhodna emonska vrata, bi amfiteater lahko stal na območju poletnega gledališča
Križanke, čeprav med urejanjem gledališča niso našli nobenih materialnih dokazov
za to domnevo. Teren, ki se pred vzhodnim obzidjem strmo spušča proti
Ljubljanici, bi bil zanj prav primeren, tudi zato, ker pred obzidjem ni bilo
obrambnega vodnega jarka, ki bi oviral gradnjo. Če je imel Dolničar v mislih
srednjeveška ljubljanska mestna vrata, je amfiteater stal v insulah XLIV in XLV
vzhodno od foruma med sedanjo Rimsko in Slovensko cesto ter Gregorčičevo in
Vegovo ulico. Takšna lega bi bila zaradi bližine foruma in glavnih emonskih cest
zelo primerna. Lokacija je edina znotraj obzidja, ki je dovolj velika zanj. V
njen prid govori tudi javno stranišče (latrina) na severovzhodnem vogalu insule
XVII, ki bi bila od gledališča oddaljena komaj 70 metrov.

Insuli XLIV in XLV še nista raziskani. Na tem prostoru na vogalu Rimske in
Vegove ulice sedaj stoji polkrožna stavba, ki se povsem prilega starim talnim
načrtom, domneve pa bodo potrdila ali ovrgla kasnejša izkopavanja in sondiranja
terena. Trditvi v prid govori dejstvo, da so se tako srednjeveške kot sodobne
nove stavbe skoraj vedno prilagajale ostankom antičnih stavb, tudi zaradi
gradbenega materiala iz njihovih ruševin. Obdobje, v katerem naj bi bil zgrajen
teater ali amfiteater, je težko opredeliti. Glede na premišljeno razporeditev
zazidalne površine je bil verjetno načrtovan od vsega začetka, zgrajen pa
verjetno šele potem, ko je mesto že imelo druge najbolj potrebne zgradbe in
komunalije.

V rimskih mestih je bilo pokopavanje pokojnih zaradi pomanjkanja prostora in
osnovnih higienskih pogojev z zakonom prepovedano. Upravni zakon iz leta 44. pr.
n. št., ki je veljal za rimske kolonije in se je ohranil v Ursonensisu (Orsuna v
španski provinci Sevilli), se glasi: "... nihče naj mrtveca ne prinese v
notranjost mestnih meja kolonije, ki je označena z brazdo pluga, naj ga ne
pokoplje ali sežge in naj mu ne postavlja nagrobnika".

Emonska grobišča so bila med največjimi v Rimskem cesarstvu. Pokojnike so
pokopavali na obeh straneh glavnih cest proti Celei, Nauportusu in Neviodunumu,
kot je bilo v navadi v 1. in 2. stoletju. Posamezne grobove so odkrili tudi na
Ljubljanskem gradu, Zaloški cesti in Komenskega ulici. V 4. in 5. stoletju se je
zaradi nemoči mestne uprave sistem pokopališč porušil.

V najzgodnejšem obdobju Emone je grobne parcele meščanom dodeljevala mestna
uprava, zato bi pričakovali, da so bili najzgodnejši grobovi najbliže mestnemu
obzidju. Izkopavanja ob današnji Slovenski in Dunajski cesti so pokazala, da
temu ni tako in da so bila najstarejša pokopališča ob Linhartovi cesti. Enako
sliko so dala tudi starejša izkopavanja A. Müllnerja in W. Schmida. Množico
emonskih grobov so po pričakovanjih odkrili pri pripravi terena za center
Emonika, zlasti ob sedanji Dunajski cesti, kjer je nekdaj potekala tudi rimska
cesta. Severovzhodno emonsko predmestje so že v prazgodovini uporabljali kot
veliko žarnogrobno pokopališče.

Spodnje terase ljubljanskega Gradu na današnjem Gornjem trgu so bile poseljene
že pred ustanovitvijo Emone. Iz ostankov arhitekture in tam odkopanih predmetov
je razvidno, da se prvotni prebivalci niso takoj umaknili pred osvajalci, ampak
so še nekaj časa živeli v sožitju z njimi.

Prostor med sedanjo Stefanovo in Župančičevo ulico in Cankarjevo cesto je bil
zagotovo lončarska četrt; tudi sicer je bilo v Emoni pogosto, da se je raba
istega prostora za obrtno rabo in pokop pogosto izmenjevala. Na tem prostoru so
odkrili lončarske peči, zaloge gline in peska, zavržene kose lončenine in kalupe
za oljenke s pečatoma Dessi in Favor. Peč, ki so jo odkrili na Stefanovi ulici,
je bila polna nepoškodovanih vrčev iz 2. stoletja, kar pomeni, da jo je lastnik
zapustil v času hude nevarnosti in da se ni nikoli vrnil, da bi jo izpraznil in
nadaljeval z obrtjo.

Emona je imela na levem bregu Ljubljanice svoje pristanišče, četudi debeli sloji
gline in peska, na katerih so stali pristaniški objekti, kažejo, da je reka
večkrat poplavljala. Njegov obstoj potrjuje napis collegium naviculariorum
(kolegij ladjarjev oziroma lastnikov ladij). Pristanišče je bilo sestavni del
mestnega življenja in njegova pomembna ekonomska osnova. Stalo je v bližini
mostu čez Ljubljanico in ob cesti proti Siscii na območju sedanjega vrta SAZU in
Salendrove ulice. Na izbiro lokacije so zagotovo vplivala tudi bližnja glavna
vzhodna vrata na sedanjem Trgu francoske revolucije. Do kod se je raztezalo, ni
znano. Njegova skrajna južna meja je bila verjetno ob sedanji Zoisovi cesti.

Posameznih stavbnih kompleksov ni bilo mogoče rekonstruirati. Na prostoru, kjer
so odkrili več dobro ohranjenih v glino in pesek zakopanih amfor, je bilo
verjetno veliko trgovsko skladišče (emporium). Podoben kompleks pristaniških
stavb je bil tudi ob Zoisovi cesti, na tako imenovanem Grabnu. Arhitekturne
ostaline kažejo na preprosto zgrajene pristaniško-tržne lope. Iz najdenih
predmetov in novcev je moč sklepati, da so se zgradbe uporabljale do prve
polovice 3. stoletja.

V poznem rimskem obdobju se je začela slika Emone postopoma spreminjati. Nekaj
stranskih mestnih vrat so zaradi varnosti zazidali, kloake in obrambne jarke pa
so začeli zanemarjati. V obdobju od 4. do 6. stoletja je Rimsko cesarstvo počasi
razpadalo. Vanj so začela vdirati barbarska plemena, ki so iskala boljše
življenjske pogoje, denar, plodno zemljo, sužnje in stalno bivališče. Nekatera
ljudstva so se ustavila tudi na območju Emone. Pozimi leta 408/9 so v Emoni
prezimovali Vizigoti, leta 452 so jo opostošili Huni, leta 568 so na svojem
pohodu v Italijo skoznjo šli Langobardi. Za njimi so prišli Avari in Slovani. V
drugi polovici 6. stoletja je Emona ostala brez prebivalcev.

Porušene in manj pomembne objekte, na primer spomenike, so prebivalci Emone že v
pozni antiki uporabljali za obnovo porušenih stavb in kanalov, v srednjem veku
je to postalo splošna praksa graditeljev Ljubljane. Ruševine antičnih spomenikov
so vzidali v najstarejše ljubljanske stavbe, nagrobniki in žare pa so še pozneje
marsikdaj služili za gradnjo in popravilo gradu ter sakralnih in drugih zgradb.
Ruševine, predvsem obzidja, so bile vidne še v Valvazorjevih časih. Veliko škode
so naredili tudi kasnejši gradbeni posegi. V Ljubljani se je kljub temu še vedno
ohranila vrsta ostankov rimske Emone. Najbolj ohranjen je južni del emonskega
obzidja na Mirju, znan kot Rimski zid. Za njegovo ohranitev je najbolj zaslužen
France Stele, ki se je leta 1928 začel s somišljeniki zavzemati za ohranitev
emonskega obzidja. Mestni svet ljubljanski je namreč nameraval pozidati celotno
območje Mirja in s tem porušiti tudi antični spomenik. Steletu je s pomočjo
javnega mnenja uspelo rešiti zid, katerega je pozneje Jože Plečnik zaščitil in
uredil njegovo okolje. Vzpostavil je lapidarij, v katerega je vgradil
arhitekturne elemente, ki so jih našli v bližnjih emonskih hišah, in piramido. V
nasprotju z običajnim mišljenjem piramida ni izvirno emonska, ampak si jo je
arhitekt zamislil po vzoru piramide, ki si jo je družina Cestijev kot nagrobni
spomenik postavila na Vii Appii v Rimu.

Vzhodno emonsko obzidje je v 15. stoletju postalo del obrambnega zidu
srednjeveške Ljubljane. Na njegovih temeljih je stal prvi venec srednjeveškega
zidu od Aškerčeve ceste do Kongresnega trga. Na obzidje je prislonjenih tudi
nekaj hiš na Emonski cesti. V nekaterih hišah je zid ohranjen celo do prvega
nadstropja, kar je razločno vidno v tako imenovani Frtici (fortezza) na Emonski
cesti 12. Na temeljih rimskega obzidja stojijo tudi stavbe na vzhodnem robu
Vegove ulice, kar je dobro vidno v njihovih kleteh, in zunanja fasada okroglega
srednjeveškega stolpa na Vegovi ulici 5, ki stoji na temeljih pravokotnega
rimskega stolpa. Srednjeveška Nemška vrata so stala na podaljšku emonskega
glavnega dekumana v bližini emonskih glavnih vzhodnih vrat in sedanjega
Spomenika Ilirskim provincam.

Ostanki zahodnega zidu so ohranjeni pod vrtnimi zidovi ob Snežniški ulici. Na
vrtu hiše na Aškerčevi cesti 11 je viden obrambni stolp, na katerem stoji vrtna
uta. Do gradnje Trga republike leta 1961 je stal tudi tako imenovani Nunski zid
ob Veselovi ulici, ki je bil zgrajen na temeljih rimskega zidu in je ločeval
posest uršulinskega samostana od mestne parkovne površine. Del zahodnega zidu je
ohranjen ob Cankarjevem domu.

Sledovi Emone so se ohranili tudi v sedanji mreži ljubljanskih cest in ulic.
Rimska cesta od Borštnikovega trga do Trga francoske revolucije v celoti poteka
po trasi glavnega dekumana. Po trasi glavnega karda potekata Slovenska in
Barjanska cesta, čeprav je slednja južno od Aškerčeve ceste pomaknjena bolj
proti vzhodu. Staro antično traso je do Slovenske ceste ohranila še Erjavčeva
cesta in skoraj v celoti Vegova ulica, ki je nastala v praznem prostoru med
obzidjem in vzhodno fasado insul. Ljubljanske ceste se ujemajo tudi z emonskimi
vpadnicami: Slovenska in Dunajska cesta do Linhartove ceste s cesto iz Celeie,
Tržaška cesta s cesto iz Italije, Levstikov in Gornji trg ter del Karlovške
ceste pa s cesto iz Panonije. Ta stara pot je še dobro vidna v Pieronijevem
načrtu Ljubljane iz leta 1659.

V arheološkem parku Emonska hiša na Jakopičevem vrtu na Mirju so na ogled
ostanki hiše XVa, ki je bila del večjega sklopa vrstnih hiš. Zgrajene so bile v
1. stoletju in med seboj povezane z velikim osrednjim dvoriščem. Hiša XVa je
merila 500 m2. Ohranjen je razpored prostorov s kuhinjo, zimska soba s sistemom
za ogrevanje, letna soba z mozaikom, del ceste in kloaka, ki še vedno služi
svojemu namenu.

Na Erjavčevi cesti v bližini Cankarjevega doma je arheološki park
Zgodnjekrščansko središče. Arheološka izkopavanja na tem prostoru so odkrila
rimsko stanovanjsko zgradbo z začetka 1. stoletja, ki je bila večkrat prezidana.
Prva večja prezidava se je zgodila na začetku 4. stoletja, ko so obnovili tlake,
uredili hipokavstno ogrevanje in prizidali tri bazenčke, kar kaže, da so stavbo
morda spremenili v zasebno kopališče. V drugi polovici 4. stoletja je bil del
hiše prezidan v zgodnjekrščansko molilnico. Na začetku 5. stoletja so ob
osrednjem dvorišču zgradili pravokotno krstilnico z bazenčkom za krščevanje.
Krstilnica je tlakovana z večbarvnim mozaikom, v katerega so vstavljeni napisi z
imeni Emoncev, ki so darovali sredstva za njegovo izdelavo. V krstilnico je
vodil pokrit hodnik (portik) z večbarvnim mozaikom, v katerega je vstavljen
napis z imenom graditelja, arhidiakona Antioha. Najdbe dokazujejo, da je bila v
tistem času močna krščanska skupnost, ki jo potrjujejo tudi v pisnih virih
izpričani emonski škofi.

Forumski prostor med Slovensko in Rimsko cesto ter Igriško in Gregorčičevo
ulico, tako imenovani Ferantov vrt, se je ohranil skoraj v celoti do gradnje
tako imenovanega Ferantovega bloka v 1970. letih. Sam forum je bil med vdorom
Hunov leta 452 porušen. Iz ostankov furuma in bazilike so zgradili rotundo,
katere temelji so vidni v Jakopičevi galeriji na Slovenski cesti 9, njena
silhueta pa na njeni vzhodni fasadi.

Eden od najznamenitejših rimskih ostankov je vsekakor kip Emonca, katerega
kopija stoji na ob Slovenski cesti na Kongresnem trgu. V podhodu pri Emoncu sta
ohranjena del poznoantične hiše in sarkofag, ki ponazarja začetek severnega
emonskega grobišča. V njegovi bližini so pri Bukvarni ohranjeni temelji severnih
glavnih vrat, v parkirni hiši pod Kongresnim trgom pa rimski vodnjak. V pročelju
ljubljanske stolnice je vzidanih nekaj rimskih nagrobnikov, tako imenovan
Dolničarjev lapidarij. Na zahodnem robu Vegove ulice je v tlaku poudarjen raster
antične hiše.

Najdbe iz rimske Emone so razstavljene v Mestnem in Narodnem muzeju v Ljubljani.
Trije prenovljeni arheološki parki: Emonska hiša, Zgodnjekrščansko središče in
Rimski zid so povezani v dva kilometra dolgo krožno pot, ki povezuje deset
prepoznavnih točk antičnih spomenikov v Ljubljani. Točke so opremljene z
informativnimi tablami, priporočeno izhodišče pa je Mestni muzej.



https://sl.wikipedia.org/wiki/Diferencialna_ena%C4%8Dba

Diferenciálna enáčba je v matematiki enačba neznane funkcije ene ali več
spremenljivk, ki povezuje njene vrednosti z njenimi prvimi ali višjimi odvodi.
Diferencialne enačbe so poleg matematike pomembne na različnih področjih, na
primer v tehniki, fiziki, kemiji, astronomiji, biologiji ali ekonomiji.
Pojavljajo se v znanosti in tehnologiji, kadar je znana ali predpostavljena
deterministična povezava med nekaterimi zvezno spremenljivimi količinami,
opisanimi s funkcijami, in njihovimi hitrostmi sprememb, izraženimi z odvodi.

V klasični mehaniki gibanje telesa časovno opišemo z njegovo lego in hitrostjo.
Newtonovi zakoni gibanja omogočajo povezavo med lego, hitrostjo, pospeškom in
različnimi silami, ki delujejo na telo, in izražajo to povezavo v obliki
diferencialne enačbe za neznano lego telesa kot funkcijo časa. V mnogo primerih
lahko to diferencialno enačbo rešimo eksplicitno, kar vodi do zakona o gibanju.

Zgled modeliranja problema iz stvarnega sveta je določitev hitrost padanja
krogle skozi zrak ob upoštevanju gravitacije in zračnega upora. Pospešek krogle
proti tlem je težni pospešek zmanjšan za pojemanje zaradi zračnega upora.
Gravitacija je konstantna, zračni upor pa je sorazmeren s hitrostjo krogle. To
pomeni da je pospešek krogle, ki je odvod njene hitrosti, odvisen od hitrosti.
Iskanje hitrosti kot funkcije časa zahteva rešitev diferencialne enačbe.

Diferencialne enačbe se matematično raziskujejo z več različnih zornih kotov.
Pri tem so najbolj pomembne njihove rešitve, funkcije za katero enačbe veljajo.
Rešitve z eksplicitnimi zvezami obstajajo le za najpreprostejše diferencialne
enačbe. Mnogo značilnosti rešitev dane diferencialne enačbe lahko določimo brez
da bi poiskali njeno točno obliko. Če za rešitev sklenjena formula ne obstaja,
lahko dobimo rešitev z numeričnim približkom s pomočjo računalnika. Teorija
dinamičnih sistemov poudarja kakovostno analizo sistemov, ki jih opisujejo
diferencialne enačbe, razvili pa so mnogo numeričnih metod za določevanje
rešitev z dano stopnjo točnosti.

Raziskovanje diferencialnih enačb je široko področje v čisti in uporabni
matematiki, fiziki in tehniki. Vse te discipline se ukvarjajo z značilnostmi
različnih diferencialnih enačb. Čista matematika se osredotoča na obstoj in
edinstvenost rešitev, uporabna matematika pa poudarja razloge za rabo metod s
približnimi rešitvami. Z diferencialnimi enačbami se modelirajo praktično vsi
fizikalni, tehnični ali biološki procesi, od gibanj v nebesni mehaniki do
konstruiranja mostov ali medsebojnih vplivov med nevroni. Diferencialne enačbe,
ki se uporabljajo pri reševanju problemov iz stvarnega življenja, niso nujno
neposredno rešljive - nimajo sklenjenih rešitev. Namesto sklenjenih se lahko
vzamejo približne numerične rešitve.

Raziskujejo se tudi posplošene rešitve (na podlagi šibkih odvodov), vrsta
rešitev, ki niso nujno povsod odvedljive. Ta razširitev je velikokrat potrebna
za obstoj rešitve in je tudi posledica bolj fizikalno smiselnih značilnosti ali
rešitev, kot na primer možna prisotnost udarov za enačbe hiperboličnega tipa.

Raziskovanje stabilnosti rešitev diferencialnih enačbe obravnava teorija
stabilnosti.

Navadne in parcialne diferencialne enačbe so lahko linearne ali nelinearne.
Diferencialna enačba je linearna, če imata neznana funkcija in njeni odvodi
stopnjo 1 (produkti funkcije in njenih odvodov niso dovoljeni), drugače je
nelinearna. Enačba:

Homogene linearne diferencialne enačbe so nadaljnji podrazred za katerega je
prostor rešitev linearni podprostor. Te enačbe nimajo perturbacijskih členov.
Perturbacijski člen diferencialne enačbe je člen, ki določa motnje, in ne
vsebuje niti funkcije u niti njenih odvodov d u / d x , ⋯ , d n / d x n
{\displaystyle \mathrm {d} u/\mathrm {d} x,\cdots ,\mathrm {d} ^{n}/\mathrm {d}
x^{n}} .:569 Nehomogena diferencialna enačba vsebuje od nič različne
perturbacijske člene. Koeficienti neznane funkcije in njenih odvodov v linearni
diferencialni enačbi so lahko (znane) funkcije odvisne spremenljivke ali
spremenljivk. Če so ti koeficienti konstantni, je enačba linearna diferencialna
enačba s konstantnimi koeficienti.

Obstaja zelo malo metod za eksplicitno reševanje nelinearnih diferencialnih
enačb, in te izkoriščajo njihove simetrije. Nelinerne diferencialne enačbe se
lahko vedejo zelo zapleteno v razširjenih časovnih intervalih, kar je značilno
za kaos. Čeprav so osnovna vprašanja o obstoju, enoličnosti in razširljivosti
rešitev nelinearnih diferencialnih enačb, ter dobri zastavljenosti začetnih in
robnih pogojev nelinearnih PDE težki problemi, so njihove rešitve v posebnih
primerih velik napredek teoretične matematike (glej npr. obstoj in gladkost
rešitev Navier-Stokesovih enačb).

Linearne diferencialne enačbe so velikokrat približki nelinearnih enačb. Veljajo
le pod nekaterimi omejenimi pogoji. Enačba harmoničnega oscilatorja je na primer
približek nelinearne enačbe nihala, ki velja za nihanja z malimi amplitudami.

V zgledih je u neznana skalarna funkcija spremenljivke x ( u ( x )
{\displaystyle u(x)} ), d u ( x ) / d x {\displaystyle \mathrm {d} u(x)/\mathrm
{d} x} njen prvi odvod, d 2 u ( x ) / d x 2 {\displaystyle \mathrm {d}
^{2}u(x)/\mathrm {d} x^{2}} njen drugi odvod, a, b, k, ω pa znane konstante
(lahko tudi odvisne od drugih konstant, na primer k = c / m {\displaystyle
k=c/m} , kjer je c snovna konstanta (npr. vzmeti), m pa masa.) Velikokrat je
spremenljivka x čas, označena s t.

V naslednji skupini zgledov je neznana funkcija u odvisna od dveh spremenljivk x
in t ( u ( x , t ) {\displaystyle u(x,t)} ) ali x in y ( u ( x , y )
{\displaystyle u(x,y)} ), ali od treh x, y in z ( u ( x , y , z ) {\displaystyle
u(x,y,z)} ).

Reševanje diferencialne enačbe se od reševanja algebrskih enačb razlikuje. Ne
samo da so njihove rešitve velikokrat nerazumljive, pomembno je tudi po možnosti
ugotoviti, ali rešitve sploh obstajajo, in če obstajajo, ali so enolične. Za
problem začetnih vrednosti pri enačbah prvega reda Peanov eksistenčni izrek
navaja en sklop okoliščin, za katerega rešitev obstaja. Za izbrano točko ( a , b
) {\displaystyle (a,b)\,} v ravnini xy, se opredeli poljubno pravokotno območje
Z {\displaystyle Z\,} , tako da je Z = [ l , m ] × [ n , p ] {\displaystyle
Z=[l,m]\times [n,p]\,} in da je točka ( a , b ) {\displaystyle (a,b)\,} znotraj
Z {\displaystyle Z\,} . Za dano diferencialno enačbo d y d x = g ( x , y )
{\displaystyle {\frac {\mathrm {d} y}{\mathrm {d} x}}=g(x,y)\,} in za y = b
{\displaystyle y=b\,} , če x = a {\displaystyle x=a\,} po Peanu obstaja lokalna
rešitev tega problema, če sta tako g ( x , y ) {\displaystyle g(x,y)\,} kot ∂ g
∂ x {\displaystyle {\frac {\partial g}{\partial x}}\,} zvezna na Z
{\displaystyle Z\,} . Ta rešitev obstaja na enem od intervalov s središčem na a
{\displaystyle a\,} . To pa pomaga samo pri začetnih vrednosti enačb prvega
reda. Naj gre za problem začetnih vrednosti za naslednjo linearno enačbo n-tega
reda:

Za vse neničelne f n ( x ) {\displaystyle f_{n}(x)\,} , če so { f 0 , f 1 , ⋯ }
{\displaystyle \{f_{0},f_{1},\cdots \}\,} in g {\displaystyle g\,} zvezni na
določenem intervalu, ki vsebuje x 0 {\displaystyle x_{0}\,} , y {\displaystyle
y\,} obstaja in je enoličen.

Veliko temeljnih zakonov fizike in kemije je mogoče zapisati v obliki
diferencialne enačbe. V biologiji in ekonomiji se diferencialne enačbe
uporabljajo za opisovanje kompleksnih sistemov. Matematično ozadje
diferencialnih enačb se je sprva odkrivalo v okviru ved, ki so njim lastne
probleme izrazile definirali v obliki diferencialnih enačb in kjer so rešitve
našle neposredno uporabo. Vendar pa lahko različni problemi, včasih s poreklom
iz precej različnih znanstvenih področij, pripeljejo do enakovrednih
diferencialnih enačb. V teh primerih je mogoče matematično teorijo teh enačb
razumeti kot poenotenje na eno in isto načelo, ki tvori ozadje včasih zelo
različnim pojavom. Zgledi so širjenje svetlobe skozi vakuum, širjenje zvoka
skozi ozračje, in širjenje valov na površini ribnika. Vse tri pojave se lahko
opiše z valovno enačbo (parcialno diferencialno enačbo drugega reda), kar
omogoča, da se v svetlobi in zvoku prepozna iste poteze valov, kot so znani od
valov na vodni površini. Teorijo prevajanja toplote, kot jo je razvil Joseph
Fourier, sloni na parcialni diferencialni enačbi drugega reda, tako imenovani
difuzijski enačbi. Izkazalo se je, da se številne difuzijske procese, ki so si
na videz zelo različni, lahko opiše z eno in isto enačbo: Tako je na primer
mogoče enačbo Black-Scholesa, ki opisuje časovni razvoj tržne cene delniških
opcij, pretvoriti v difuzijsko enačbo, oziroma rešitve difuzijske enačbe je
mogoče interpretirati s stališča cen opcij.

Dokler je sila, ki deluje na delec, znana, Newtonov drugi zakon za opis gibanja
delca zadostuje. Ko so enkrat na voljo za vsako silo, ki deluje na delec, na
voljo neodvisni opisi, jih je mogoče nadomestiti v Newtonovem drugem zakonu, pri
čemer se problem poenostavi na običajno diferencialno enačbo, ki se imenuje
enačbe gibanja.

Maxwellove enačbe so niz delnih diferencialnih enačb, ki skupaj z zakonom
Lorentzove sile tvorijo temelj klasične elektrodinamike, klasične optike, in
električnih vezij. Ta področja so po drugi strani temelj sodobnih električnih in
komunikacijskih tehnologij. Maxwellove enačbe opisujejo, kako električna in
magnetna polja nastajajo in kako se spreminjajo pod vplivom električnih nabojev
in tokov. James Clerk Maxwell, škotski fizik in matematik, katerega ime nosijo,
je med 1861 in 1862 objavil zgodnjo obliko teh enačb.

Einsteinove enačbe polja (EFE, znane tudi skrajšano kot »Einsteinove enačbe«) so
niz desetih delnih diferencialnih enačb, v splošni teoriji relativnosti Alberta
Einsteina. Opisujejo vpliv težnosti na opazovani sistem zaradi ukrivljenosti
prostor-časa, katere vzrok sta snov in energija.

V mehaniki kvantnih sistemov (kadar gre za atome, molekule, osnovne delce,
proste, vezane ali lokalizirane) velja Schrödingerjeva enačba. Ne gre več za
preprosto algebrsko enačbo kot je Newtonov zakon klasične mehanike, temveč na
splošno za linearno parcialno diferencialno enačbo, ki opisuje, kaj se s časom
dogaja z valovno funkcijo sistema.

Lotka-Volterrovi enačbi, znani tudi kot enačbi roparica-plen, sta par
nelinearnih diferencialne enačbe, ki se pogosto uporabljata za opis dinamike
bioloških sistemov, z dvema vrstama interakcije, ki opisujeta odnos med
predatorjem in njegovo žrtvijo, na primer med lisicami na samotnem otoku na eni
strani in zajci na drugi strani, pa tudi dogajanja v celični biologiji.

Enačba za hitrost kemijske reakcije je diferencialna enačba, ki povezuje hitrost
reakcije s koncentracijami ali tlaki reaktantov in konstantami (običajno so to
reakcijski koeficienti in redi delne reakcije). Vrsto enačbe za določen sistem
se določi tako, da se hitrost reakcije kombinira z masno bilanco sistema.



https://sl.wikipedia.org/wiki/Balkan

Balkan je zgodovinsko in politično ime, ki opisuje jugovzhodno Evropo. Nekateri
ga uporabljajo tudi kot zemljepisno ime za območje, ki obsega približno
550.000 km² in ima približno 53 milijonov prebivalcev.

Zemljepisno je to gorovje v Bolgariji, čeprav se politično in publicistično z
Balkanom poimenuje ves Balkanski polotok, ki ga obkrožajo Jadransko morje,
Jonsko morje, Egejsko morje, Marmarsko morje, Črno morje ter morski ožini Bospor
in Dardanele.

Ime Balkanski polotok je leta 1808 prvi uporabil pruski geograf Johann August
Zeune. Po analogiji na Apeninski polotok in Pirenejski polotok je po gorovju
Balkan, ki poteka od osrednje Bolgarije v vzhodno Srbijo, poimenoval celotno
regijo, saj je bil prepričan, da se gorovje razteza od Julijskih Alp do Črnega
morja. Ime se je širše uveljavilo v zadnji četrtini 19. stoletja, čeprav je bilo
takrat že jasno, da so bile Zeunejeve predstave o geografiji regije napačne.

Če ga gledamo kot polotok, potem njegove meje glede na ostalo Evropo ni težko
določiti. Polotok je namreč tisto ozemlje, ki je del kopna, a ga v večjem delu
obdaja voda; je le ozko povezano z večjo kopensko gmoto in sega čez krožnico,
katere premer povezuje skrajni vodni točki na obeh straneh tega ozemlja. Ta
povezovalni premer je hkrati tudi kopenska meja polotoka.

Če pri Balkanskem polotoku zarišemo krožnico skozi skrajni vodni točki na severu
Jadranskega in Črnega morja, ugotovimo, da Balkanski polotok na jugu močno sega
prek te krožnice, torej lahko govorimo o polotoku z okrog 1300 km dolgo
navidezno mejo, ki teče nekako od Trsta do Odese po ozemlju Italije, Slovenije,
Hrvaške, Madžarske, Romunije, Moldavije in Ukrajine. V tem primeru je na
Balkanskem polotoku približno petina Slovenije.

V geografiji pa meje raje postavljamo po vidnih ločnicah v pokrajini, na primer
po slemenih vzpetin ali po rekah, in v geografski literaturi se severna meja
Balkanskega polotoka največkrat postavlja od Kvarnerskega zaliva po Kolpi, Savi
in Donavi do Črnega morja. V tem primeru Slovenija ni na Balkanskem polotoku. Po
drugi različici gre meja po Soči, Idrijci, Ljubljanici, Savi in Donavi.

Zaradi praktičnih razlogov, predvsem pridobivanja podatkov, pa meje pogosto
potegnemo kar po mejah držav, in ker je bila nekdanja Jugoslavija večinoma na
Balkanskem polotoku, v svetu največkrat tudi vse njene naslednice prištevajo k
balkanskim državam, tako tudi celotno Slovenijo.

Zaradi slabih predznakov se Balkan recimo za Avstrijce začne onstran Karavank,
za Slovence čez Kolpo, za Hrvate pa šele na Uni, torej pri sosedu, zato mnogi
raje uporabljajo sicer prav tako slabo opredeljen izraz jugovzhodna Evropa.

Vendar pa je leta 1994 Mednarodna geografska zveza na regionalni konferenci v
Pragi Slovenijo uvrstila med devet srednjeevropskih držav, skupaj z Nemčijo,
Poljsko, Češko, Slovaško, Madžarsko, Švico, Lihtenštajnom in Avstrijo. Balkan
ima tudi kulturne, zgodovinske, politične, verske, jezikovne in številne druge
razsežnosti, ki jim še težje postavimo meje, tako da nekega enoznačnega
odgovora, do kod sega, ni mogoče dati.



https://sl.wikipedia.org/wiki/Alkohol

Alkoholi (iz arabskega الغول‎, al-ġuḥl) so organske spojine, v katerih je
hidroksilna skupina (–OH) vezana na ogljikov atom v alkilni ali substituirani
alkilni skupini. Splošna formula enostavnih acikličnih alkoholov je CnH2n+2O.
Alkoholi imajo po menklaturi IUPAC končnico –ol. V vsakdanjem jeziku se beseda
alkohol nanaša na etanol, ki je sestavina alkoholnih pijač.

Najbolj znan alkohol je etanol, ki je brezbarvna hlapna tekočina "pekočega"
vonja in okusa, ki jo dobimo s fermentacijo sladkorjev. Industrijski sintetski
etanol se pridobiva z adicijo vode na eten v pristonosti katalizatorja fosforne
kisline. Druga bolj znana alkohola sta metanol, ki je tudi sestavni del
nekaterih alkoholnih pijač, in izopropil alkohol (propan-2-ol).

Alkoholi lahko vsebujejo tudi dve, tri ali več hidroksilnih skupin. Ti alkoholi
se imenujejo dioli, trioli itd. Najbolj znan diol je glikol (etan-1,2-diol), ki
znižuje zmrzišče vode in se zato dodaja hladilnim tekočinam. Najbolj znan triol
je glicerol (propan-1,2,3-triol), ki se uporablja v kozmetični industriji in
industriji eksplozivov (nitroglicerol).

Najenostavnejša in najbolj znana alkohola sta metanol (CH3-OH) in etanol
(C2H5-OH). Metanol so včasih pridobivali s suho destilacijo lesa in so ga zato
imenovali lesni alkohol. Danes se na industrijski način pridobiva s katalitskim
hidrogeniranjem ogljikovega monoksida pri 250 °C in pritisku 5-10 MPa:

Metanol kot tak ni strupen. Strupena sta metanal (formaldehid) in metanojska
(mravljinčna) kislina, ki nastaneta v jetrih pri presnovi metanola z alkoholnimi
dehidrogenazami. Oba produkta uničujeta vidni živec in povzročata trajno slepoto
ali celo smrt.

Etanol je sestavina alkoholnih pijač, uporablja pa se tudi v zdravstvu, kot
organsko topilo in industrijska surovina. Industrijski etanol je običajno
denaturiran in zato strupen in neužiten. Od enostavnih alkoholov se uporabljata
tudi propanol in butanol, ki se pridobivata s fermantacijo celuloze z bakterijo
Clostridium acetobutylicum.

V sistemu IUPAC se imena alkoholov oblikujejo tako, da se imenom alkanov doda
končnica –ol, na primer metan-ol in etan-ol. Kadar je potrebno, se imenu doda
tudi številka ogljikovega atoma, na katerem je hidroksilna skupina, na primer:
propan-1-ol za CH3-CH2-CH2-OH ali propan-2-ol za CH3-CH2(OH)-CH3. Včasih se
položaj hidroksilne skupine zapiše tudi pred imenom spojine, na priemr
1-propanol ali 2-propanol. Če je v spojini funkcionalna skupina z višjo
prioriteto, na primer v aldehidih, ketonih ali karboksilnih kislinah, dobi
hidroksilna skupina predpono hidroksi, na primer 1-hidroksi-2-propanon
(CH3-CO-CH2-OH).

Cilkični alkoholi imajo pred svojim imenom predpono ciklo, na primer
ciklohehsanol.

Starejša imena alkoholov so običajno sestavljena iz imena alkilne skupine,
kateri je dodana beseda alkohol, na primer metil alkohol ali etil alkohol.
Propil alkohol je zaradi položajne izomerije lahko n-propil alkohol ali
izopropil alkohol, odvisno od tega, ali je –OH skupina na prvem ali drugem
ogljikovem atomu. Izopropil alkohol se lahko imenuje tudi sekundarni propil
alkohol, ker je –OH skupina na sekundarnem ogljikovem atomu.

Alkoholi se razvrščajo v primarne (1°), sekundarne (2°) in terciarne (3°)
alkohole. V imenu alkohola je to zapisani pred imenom alkohola. Primer:
terciarni alkohol (CH3)3C-OH, ki se po IUPAC nomenklaturi imenuje
2-metilpropan-2-ol, je terciarni alkohol, ki ga lahko imenujemo tudi terc-butil
alkohol, ker ima štiri ogljikove atome.

Primarni alkoholi imajo splošno formulo R-CH2-OH, sekundarni RR'CH-OH, terciarni
pa RR'R"C-OH. Vodikove vezi so v primarnih alkoholih močnejše kot v sekundarnih
in terciarnih alkoholih, zato imajo primarni alkoholi višja vrelišča in so bolj
kisli.

Obstojajo tudi alkoholi z dvema, tremi ali več –OH skupinami, ki jih imenujemo
dioli, trioli itd. Najbolj znan diol je glikol (1,2-etandiol), ki je sestavina
hladilne tekočine v avtomobilih in preprečuje zmrzovanje in glicerol
(1,2,3-propantriol), ki se uporablja v kozmetični industriji in industriji
eksplozivov.

Hidroksilne skupina je zaradi večje elektronegativnosti kisikovega atoma in
štirih neveznih kisikovih elektronov polarna, zato je polarna tudi molekula
alkohola. Hidroksilna skupina tvori tudi vodikove vezi, zato spadajo alkoholi
med protična polarna topila.

Alkoholi imajo zaradi –OH skupine, podobno kot voda, kisle ali bazične
lastnosti. Njihove pKa imajo vrednosti 16-19, zato so v primerjavi z vodo
šibkejše kisline, z močnimi bazami, na primer z NaOH, ali z alkalijskimi
kovinami, na primer z natrijem ali kalijem, pa kljub temu tvorijo soli –
alkokside – s splošno formulo RO-M+:

Alkoholi lahko oksidirajo, tako da iz njih nastanejo aldehidi, ketoni ali
karboksilne kisline. Iz alkoholov z odcepitvijo vode nastanejo alkeni. S
karboksilnimi kislinami tvorijo estre. Zaradi štirih neveznih elektronov na
kisiku v –OH skupini so alkoholi nukleofili, s predhodnim aktiviranjem pa lahko
podležejo nukleofilnim substitucijam.

Alkoholi se uporabljajo v prehrambeni industriji (samo etanol), medicini (za
dezinfekcijo kože, pogosto skupaj z jodom), znanosti, industriji (surovine in
topila) in kot gorivo, v zadnjem času tudi za pogon motorjev z notranjim
zgorevanjem. Etanol se zaradi majhne toksičnosti in sposobnosti raztapljanja
nepolarnih snovi uporablja tudi kot topilo v medicinskih preparatih, parfumih in
rastlinskih ekstraktih.

Vsi ljudje imajo v svojih organizmih vedno nekaj etanola, čeprav nikoli v
življenju niso pili alkoholnih pijač. Etanol nastaja v prebavilih kot stranski
produkt metabolizma nekaterih bakterij.

Alkoholi se lahko obnašajo kot šibke kisline in odcepijo proton. Reakcija poteka
z močnimi bazami, na primer z natrijevim hidridom (NaH), n-butillitijem (C4H9Li)
ali kovinskim natrijem ali kalijem. Produkt reakcije so alkoksidi. Primer:

Voda ima podoben pKa kot mnogo alkoholov, zato se z NaOH vzpostavi ravnotežje,
ki je običajno pomaknjeno v levo:

-OH skupina ni najboljša odhajajoča substituenta za nukleofilne substitucije,
zato nevtralni alkoholi v takšnih reakcijah ne reagirajo. Če na kisikov atom
najprej vežemo proton (H+), da dobimo vmesno spojino R-OH2+, postane odhajajoča
substituenta voda, ki je mnogo bolj stabilna, zato nukleofilna substitucija
steče. Primer: terciarni alkoholi reagirajo s klorvodikovo kislino in tvorijo
terciarne alkilhalogenide. Hidroksilna skupina se z nukleofilno substitucijo
zamenja s klorom:

Reakcija poteka pri sobni temperaturi. Za podobno reakcijo s primarnimi in
sekundarnimi akloholi je treba alkohole predhodno aktivirati z ZnCl2. Reakcija s
tionil kloridom (SO2Cl2) poteče brez predhodnega aktiviranja:

Alkohole lahko z bromvodikovo kislino (HBr) ali fosforjevim tribromidom (PBr3)
pretvorimo v alkil bromide:

Z Barton-McCombijevo reakcijo s tributilin hidridom ali kompleksom
trimetilboran-voda lahko iz alkoholov odcepimo kisik, tako da dobimo alkane.
Reakcija je radikalska substitucija.

Alkoholi so nukleofilni, zato lahko R-OH2+ reagira z R-OH, tako da nastanejo
etri in voda. Reakcija se v praksi izvaja bolj redko, razen za sintezo dietil
etra. Bolj kot intermolekularna eliminacija vode je uporabna intramolekularna
eliminacija (odcepitev vode iz ene molekule alkohola), tako da nastanejo alkeni.
Reakcija poteka na splošno po pravilu Zajceva, ki pravi, da nastane najbolj
stabilen (običajno najbolj substituiran) alken. Terciarni alkoholi odcepijo vodo
že pri rahlo povišani temperaturi, primarni alkoholi pa zahtevajo višje
temperature.

Bolj kontrolirana reakcija je Čugajeva eliminacija z ogljikovin disulfidom (CS2)
in jodometanom (CH3I)

Estrenje je reakcija alkohola s karboksilno kislino v kateri nastane ester.
Katalizator je koncentrirana žveplova kislina (H2SO4).

Da bi se reakcijsko ravnotežje pomaknilo čim bolj v desno, se pravi da bi dobili
čim boljši izkoristek, iz sistema odstranjujemo vodo. Vodo odstranjujemo s
prebitkom H2SO4, ki močno vežež vodo, ali tako, da uporabimo Dean-Starkov
aparat. Estre lahko pripravimo tudi iz alkoholov in kislinskih kloridov v
prisotnosti baz, na primer piridina.

Primarne alkohole (R-CH2-OH) lahko oksidiramo v aldehide (R-CHO) ali karboksilne
kisline (R-COOH). Oksidacija sekundarnih alkoholov (RR'CH-OH) poteče samo do
ketonov (RR'C=O). Terciarni alkoholi (RR'R"C-OH) se ne oksidirajo.

Alilni in benzilni alkoholi se lahko v prisotnosti drugih alkoholov oksidirajo z
nekaterimi selektivnimi oksidanti, na primer z manganovim dioksidom (MnO2).

Za oksidacijo sekundarnih alkoholov v ketone je uporaben tudi kromov trioksid
(CrO3) v zmesi žveplove kisline in acetona. CrO3 je v prisotnosti aluminijevega
izopropoksida (Al(O-i-Pr)3) uporaben tudi za oksidacijo nekaterih ketonov, na
primer cikloheksanona (C6H10O), ni pa uporaben za oksidacijo primarnih alkoholov
v aldehide.

V alkoholih, ki imajo dve hidroksilni skupini na sosednjih ogljikovih atomih, na
primer 1,2-dioli, pride pri oksidaciji (na primer z natrijevim perjodatom NaIO4
ali svinčevim tetraacetatom Pb(OAc)4) do prekinitve vezi med ogljikovima
atomoma, tako da nastaneta dve karbonilni skupini:

LD50 etanola za podgane je 10,300 mg/kg telesne mase. Drugi alkoholi so mnogo
bolj toksični, predvsem zato, ker je čas njihove razgradnje daljši, ali zato,
ker med njihovo presnovo nastajajo produkti, ki so še bolj toksični od alkohola
samega. Pri presnovi metanola nastaja v jetrih toksični formaldehid, ki povzroča
slepoto in smrt. Učinkovit protistrup pri zastrupitvi z metanolom je etanol.
Alkoholne dehidrogenaze imajo namreč mnogo večjo afiniteto do etanola kot do
metanola, tako da ima ves nerazgrajeni metanol čas, da se izloči preko ledvic.
Že nastali formaldehid se oksidira v mravljinčno kislino in se izloči.

Metanol je sicer strupen, vendar je mnogo šibkejši sedativ kot etanol. Nekateri
alkoholi z daljšimi verigami, na primer propanol, propan-2-ol, butanol,
2-metil-propan-2-ol (terc-butanol) imajo mnogo močnejše sedativne učinke, so pa
tudi bolj toksični od etanola. Te alkohole imenujemo patočni alkoholi ali
patočna olja in v alkoholnih pijačah niso zaželeni, ker slovijo po tem, da
povzročajo zelo težkega "mačka", čeprav ni dokazano, da so prav oni njegovi
povzročitelji.

Nekateri višji alkoholi se uprabljajo kot industrijska topila. Njihovo uživanje
povzroča težke zdravstvene okvare.



https://sl.wikipedia.org/wiki/Agnosticizem

Agnosticízem (iz grščine a- - ne- + gnosis - védenje oziroma αγνωτικος) je
filozofsko stališče, da je resničnost nekaterih trditev, posebej teoloških
trditev o obstoju boga, bogov ali božanstev, bodisi neznana bodisi je sploh ni
mogoče poznati. V enaki meri je agnosticizem zadržan do ateizma in trditev o
neobstoju boga. Na splošno pa za agnosticizem velja, da ne pristaja na absolutne
resnice in trenutno znanstveno nedokazljive trditve, kar pa ne pomeni, da ne
dopušča možnosti, da se te trditve v prihodnosti izkažejo za pravilne.

Agnosticizem ni diametralno nasprotje doktrini gnosticizma – slednji je bolj
versko gibanje. Toda agnosticizem je nasproten dogmatičnemu prepričanju o
obstoju boga in je po drugi strani tudi nasprotje materialistični tezi o
zanesljivih spoznanjih o materialnem svetu.

Izraz »agnosticizem« in soroden izraz »agnostik« je leta 1869 skoval angleški
biolog, Darwinov prijatelj in njegov goreči zagovornik ter popularizator
znanosti Thomas Henry Huxley; v širšem pomenu se uporablja za tiste, ki so
neprepričani ali nezavezani glede verskih resnic, denimo o obstoju božanskega.

V pozitivnem smislu je agnosticizem stališče, da je potrebno pri znanstvenem
raziskovanju poslušati samo glas razuma, medtem ko v negativnem smislu pomeni
omejevanje zanesljivega spoznanja samo na tisto, kar je pozitivno dano v čutni
zaznavi in kar se lahko empirično preveri. V najširšem smislu je agnosticizem
torej celotni empirizem in pozitivizem, kamor sodijo znanstveniki, kot so August
Comte, Charles Darwin, Herbert Spencer in mnogi drugi. Vključuje lahko sodobno
logiko, katere predstavnik je med drugim Wittgenstein, saj zavrača vsako
metafiziko in se opira na trenutno znanstveno preverljive temelje.

Agnosticizem se od ateizma razlikuje v tem, da slednji zagovarja stališče o
neobstoju boga, medtem ko agnosticizem tega ne trdi. Agnosticizem namreč zavzema
enako distanco do trditve o obstoju boga kot do tiste o njegovem neobstoju.
Teističnih in ateističnih dogem ne sprejema, a jih hkrati ne negira, dvomi le v
možnost dokončnega spoznanja obeh pogledov.

Medtem ko nekateri agnostiki trdijo, da ni moč
imeti »absolutnega« ali »gotovega« spiritualnega védenja, drugi dopuščajo
možnost, da je takšno védenje moč imeti, a trdijo, da ga sami nimajo. V obeh
primerih pa agnosticizem zajema skepticizem do verskih trditev, prav tako pa
tudi do ateističnih predpostavk o neobstoju boga.

Posebna smer agnosticizma je ignosticizem. Medtem ko se nekateri agnostiki
ukvarjajo z vzroki človekove nezmožnosti razrešiti vprašanje o obstoju boga,
ignostiki trdijo, da je to vprašanje brezpredmetno, saj bog (če obstaja ali ne)
očitno nima neposrednega vpliva na svet - če bi ga imel, trdijo, bi ga prek
njega lahko spoznali, tako pa ga ne moremo. Ali pa ga bomo spoznali v bližnji
prihodnosti.



https://sl.wikipedia.org/wiki/%C5%A0tajerska

Štájerska (tudi Spódnja Štájerska, Slovenska Štájerska) je del zgodovinske
pokrajine Štajerske v severovzhodni Sloveniji (Srednja Štajerska in Zgornja
Štajerska sta v Avstriji). Štajerska leži med razvodnico, med Savo na jugu,
Savinjo in Dreto na zahodu, mejo s Hrvaško na vzhodu, Muro na severovzhodu in
mejo z Avstrijo na severu. Večja mesta so Velenje, Celje, Ptuj, in Trbovlje,
največje mesto ter obenem gospodarsko središče Štajerske pa je Maribor. Ostala
pomembnejša mesta so še Hrastnik, Laško, Ruše, Ljutomer, Gornja Radgona,
Brežice, Sevnica, Lenart v Slovenskih goricah, Slovenska Bistrica, Slovenske
Konjice, Šentjur in Rogaška Slatina. Štajerska je pretežno gozdnata in hribovita
pokrajina, ki se na vzhodu najprej zniža v gričevje Slovenskih Goric, nato pa v
nižavje Panonske nižine.

Štajerska se je izoblikovala postopoma. Njen osrednji del je bila Karantanska
marka, ki je ležala ob srednji Muri.

Okoli leta 1000 se je od Koroške ločilo več grofij na porečju zgornje Mure in se
pridružilo Karantanski krajini. Leta 1147 se je pridružila tudi Podravska
krajina; Štajerska je bila nato leta 1180 povzdignjena v vojvodino.



https://sl.wikipedia.org/wiki/Vatikan

Vatikan, uradno Vatikanska mestna država ter včasih nepravilno Sveti sedež
(uradno latinsko Status Civitatis Vaticanae, krajše Civitas Vaticana, uradno
italijansko Stato della Città del Vaticano, krajše Città del Vaticano), je
najmanjša neodvisna država na svetu, tako po površini kot po prebivalstvu,
popolnoma obkrožena z glavnim mestom Italije, Rimom. Po ureditvi je teokratična
absolutnavolilna monarhija. Vatikan je uradno prebivališče papeža in ozemlje
Svetega sedeža, ki z governatoratom predstavlja njegovo osrednjo oblast. Kot
suverena država Vatikan zagotavlja papežu polno samostojnost in ga ščiti pred
zunanjim političnim vplivom. Ime je dobil po griču Vatikanu na desnem bregu reke
Tibere. V Vatikanu se nahaja najpomembnejša rimskokatoliška cerkev na svetu,
bazilika svetega Petra, ki je eno najpomembnejših romarskih središč sveta.

Formalno je država Vatikan nastala leta 1929; zgodovina Papeške države, v kateri
papež ni bil samo vrhovna cerkvena avtoriteta, temveč je bil tudi posvetni
vladar, pa je mnogo starejša. Izročilo pravi, da so tukaj po mučenju pokopali
apostola Petra, prvega rimskega škofa. Za cesarja Konstantina (280-337) so na
vatikanskem griču zgradili v čast sv. Petra prvo cerkev in nato prvo papeževo
rezidenco. V času langobardskega vdora na Apeninski polotok so Franki ponudili
zavezništvo papežu v boju z arianskimi Langobardi. Posledica tega zavezništva je
bila, da je leta 754 papež formalno postal posvetni vladar obsežnega ozemlja v
srednji Italiji - tako imenovane Papeške države.

Papeži so si ves čas prizadevali ohraniti to posvetno oblast, vendar so bila
redka obdobja, ko le-ta ni bila tako ali drugače ogrožena. Največja grožnja je
prišla v 19. stoletju s pojavom nacionalizmov v Evropi. Italijanski nacionalisti
so želeli več deset večjih in manjših državic na Apeninskem polotoku združiti v
močno in enotno italijansko nacionalno državo. To bi pomenilo konec Papeških
držav, zato so papeži nacionalističnim težnjam od vsega začetka močno
nasprotovali. Papež Pij IX. je celo izobčil vse katolike, ki so se udeležili
volitev v rojevajoči se italijanski državi. Vseeno je bil večji del Papeških
držav leta 1860 vključen v Italijo, papežu pa je za naslednjih deset let še
ostala oblast na območju, ki se je nekako pokrivalo z današnjo deželo (regio)
Lacij.

Italijanski kralj je leta 1870 po odposlancih v poskusu mirne integracije
preostanka Papeških držav v Italijo Piju IX. predlagal, naj svoje ozemlje
prostovoljno preda italijanskemu kraljestvu, obdrži pa posvetno oblast v
Leoninskem mestu (Civitas Leonina). To je del Rima zahodno od Tibere vključno z
Vatikanom, ki je sicer le manjši del mesta, a še vedno bistveno večji od
današnje države Vatikan. Papež je ponudbo kategorično zavrnil, zato so
italijanske čete generala Raffaeleja Cadorne 20. septembra 1870 po slabem odporu
papeževe vojske vkorakale v Rim. Čeprav novo kraljestvo ni niti želelo niti si
ni smelo privoščiti radikalnega obračuna s papežem, se je slednji sam razglasil
za ujetnika in se zaprl znotraj obzidja Vatikana, ki ga tudi njegovi nasledniki
niso zapustili naslednjih 60 let. Za neurejeno razmerje med Svetim sedežem in
Italijo med letoma 1870 in 1929 se je uveljavilo poimenovanje Rimsko vprašanje.

Ker Pij IX. in nasledniki niso priznali vključitve njihovih dovčerajšnjih
ozemelj v Kraljevino Italijo in se niso želeli pogajati z njo, je slednja
položaj Svetega Sedeža kot vrha vesoljne katoliške cerkve uredila enostransko s
posebnim zaščitnim zakonom. Ta je priznal papežu nedotakljivost njegovih
prostorov v Vatikanu in nekaterih drugih zgradb v Italiji. Osebo papeža je glede
njene zaščite izenačila z osebo italijanskega kralja. Diplomatski predstavniki,
akreditirani pri Svetem sedežu, so imeli povsem enak položaj z diplomatskimi
predstavniki, akredtiranimi v Italiji. Dostojanstveniki katoliške cerkve,
namjeni v Vatikan, so lahko prosto potovali skozi Italijo. Kljub temu pa v tem
obdobju ni mogoče govoriti o Vatikanu kot o državi. Mednarodnopravni položaj
Svetega sedeža v tem času je možno do neke mere primerjati s položajem, ki ga
danes uživa Malteški viteški red.

Lateranske pogodbe, ki sta jih sklenila papež Pij XI. in Benito Mussolini, so
11. februarja 1929 vzpostavile novo stanje. Italija je priznala suvereno državo
Vatikanskega mesta kot trajno nevtralnega območja, poleg tega pa ji je naklonila
nekatere ugodnosti, brez katerih Vatikan ne more delovati. Italija se je med
drugim zavezala, da bo dobavljala vodo in elektriko (čeprav je znotraj Vatikana
danes tudi lasten električni generator), omogočila priklop v telekomunikacijska
omrežja, da v bližini Vatikana ne bo gradila visokih stavb, da ne bo dopustila
preletov letal in tako naprej. V skladu s pogodbo na Trgu Svetega Petra, ki je
sicer del Vatikana, skupaj z vatikansko deluje tudi italijanska policija, kadar
je trg odprt za javnost, vendar le do vznožja stopnic, ki vodijo v baziliko Sv.
Petra.

Z Lateranskimi pogodbami je bilo določeno tudi, da papeževa poletna rezidenca v
Castel Gandolfu ter približno dvajset zgradb v Rimu uživajo eksteritorialni
status. Te zgradbe sicer niso del vatikanskega državnega ozemlja; njihov položaj
je mogoče primerjati s položajem zgradb, v katerih so diplomatsko konzularna
predstavništva. Poleg teh zgradb ima zunajteritorialni položaj še območje pri
Santa Marii de Galeria, kjer so postavljene antene Radia Vatikan. To območje je
celo večje od Vatikana samega.

Nemška okupacijska vojska je med drugo svetovno vojno spoštovala nevtralnost
Vatikana in njegovih meja nikdar ni prestopila. Ne glede na to je 25. april kot
dan osvoboditve izpod nemške okupacije državni praznik tudi v Vatikanu.
Švicarska garda je med nemško okupacijo odložila strelno orožje in na meji z
Italijo patruljirala oborožena le s helebardami. Vatikan je bil med vojno
dosledno nevtralen, po mnenju kritikov kar preveč.

Od konca druge svetovne vojne do danes je bilo na čelu rimsko katoliške cerkve
in s tem Vatikanskega mesta šest papežev. Najbolj odmeven dogodek, ki se je v
tem času zgodil na ozemlju Vatikana, je bil nedvomno neuspeli poskus atentata na
papeža Janeza Pavla II. , ki se je zgodil 13. maja 1981.

Spremembe konkordata med Svetim sedežem in Italijo leta 1984 so odpravile
privilegirani položaj rimskokatoliške cerkve, ki je pred tem v Italiji imela
položaj državne vere.

V teoriji mednarodnega prava je do neke mere sporno, ali je Vatikan država.
Vatikan ni edini primer ozemlja s posebnim statusom, ki ga upravlja cerkev
oziroma verska skupnost. Pravoslavna meniška skupnost na gori Atos v severni
Grčiji se ima za avtonomno državo v okviru Grčije in po mednarodnem pravu ne
šteje za državo. Podobno nenavaden položaj ima Suvereni Malteški viteški red,
katerega "ozemlje" je omejeno na dve palači v Rimu.

Avtorji[kdo?], ki trdijo, da Vatikan ni država - čeprav se strinjajo, da Vatikan
ni del Italije in da gre v vsakem primeru za ozemlje sui generis -, se
sklicujejo predvsem na troje “pomanjkljivosti”:

Papež je poleg funkcij v katoliški cerkvi tudi posvetni suveren Vatikanskega
mesta. Ima popolno zakonodajno, izvršilno in sodno oblast. Večino državnih
uslužbencev imenuje in odpokliče osebno. V tem pogledu je danes edini absolutni
monarh. Po njem ima v Vatikanu najvišjo oblast Sveti sedež v kolikor državna
vlada, medtem ko je za državno administracijo odgovoren governatorat oziroma
njegov predsednik, guberner (governatore). Te državne funkcije nimajo nobene
povezave z upravo in politično ureditvijo Katoliške cerkve, kjer je najvišji
papežev sodelavec tajnik Rimske kurije (administrativnega telesa Katoliške
cerkve).

V Vatikanu delujejo posebna sodišča, ki se pretežno ukvarjajo s cerkvenimi
zadevami. Kakor predvideno v Lateranskih sporazumih, pregon ostalih prekrškov in
kaznivih dejanj Vatikan večinoma prepusti Italiji. Redki obsojenci se pošljejo
na prestajanje kazni v Italijo na stroške Vatikana. Če se storilec kaznivega
dejanja, izvršenega na ozemlju Italije, zateče v Vatikan, ga je ta dolžan
izročiti italijanskim oblastem, če je storjeno dejanje kaznivo tudi po
vatikanskem pravu. Enako velja, če se storilec zateče v katero od stavb z
zunajteritorialnim statusom.

Vatikansko mesto ima zapor, ki se do nedavnega ni uporabljal več. Zapor je bil
ponovno odprt leta 2012 za obtoženca afere Vatileaks in nato leta 2015 zaradi
afere Vatileaks 2, vendar le za manjša obdobja. Najbolj odmevna je bila leta
2014 zaporna kazen zaradi pornopedofilije za nadškofa Vesolovskega, ki je pa po
odvzemu kleriškega stanu potekala v obtoženčevem stanovanju (hišni zapor).

Vatikan ima lastno policijo, Corpo della Gendarmeria, ki šteje okoli 130
pripadnikov. Poleg tega na ozemlju državice deluje še znamenita švicarska garda,
ki je predvsem papeževa telesna straža. Njeni pripadniki delujejo bolj kot
turistična zanimivost, vendar so odlično izurjeni v borilnih veščinah in uporabi
lahkega strelnega orožja.

V Vatikanskem mestu sta heliport in železniška postaja, ki je v zadnjem času
malo uporabljana [1]. Osrednja cestna povezava z Rimom je tkim. Cesta sprave
(Via della Conciliazione), ki jo je na mestu, kjer so prej na gosto stale
srednjeveške zgradbe, zgradil Mussolini.

Celotno gospodarsko aktivnost nadzoruje država. Vatikanski dohodki pretežno
izvirajo iz upravljanja premoženja ter iz prispevkov vernikov po vsem svetu.
Sveti sedež je lastnik Vatikanske banke, katere ugled, pa tudi finančni položaj,
sta v preteklosti doživela hud udarec zaradi njene vpletenosti v stečaj Banco
Ambrosiana leta 1982. Denarna enota je evro. Vatikan kuje kovance z motivom
papeža na zadnji strani. To so evrski kovanci z najmanjšo naklado (praviloma ne
več kot 100.000 setov na leto) in imajo na numizmatičnem trgu največjo vrednost
med vsemi evrskimi kovanci.

Na izredno majhnem ozemlju kmetijstva v normalnem pomenu besede ni, vendar
priročni zelenjavni vrt oskrbuje papeževo kuhinjo s svežo zelenjavo. Nekaj
trgovinic prodaja omejen nabor izdelkov, v njih pa nakupujejo le prebivalci in
zaposleni v Vatikanu, saj je nakup davkov prost in bi odprtje teh trgovin za vse
kupce ogrozilo odnose z Italijo.

V Vatikanu je zaposlenih - skoraj izključno v storitvenem sektorju - približno
3000 ljudi, ki nimajo vatikanskega državljanstva.

Na ozemlju Vatikanskega mesta je sedež Radia Vatikan ter vplivnega dnevnika
Osservatore Romano. Vatikan ima samostojno, zelo učinkovito poštno službo, ki
izdaja iskane znamke. Telefonski sistem je poenoten z italijanskim.

Kljub njegovi majhnosti je Vatikan v letu 2003 obiskalo 7,3 milijona turistov,
kar je največ med evropskimi žepnimi državicami. Samo ob smrti papeža Janeza
Pavla II. in volitvah novega papeža je bilo v Vatikanu 6 milijonov vernikov. [2]
Najbolj obiskane so Bazilika Sv. Petra, Vatikanski muzeji ter v njihovem okviru
zlasti Sikstinska kapela. Ogled Vatikanskih vrtov je mogoč le v organizirani
skupini. Veliko število turistov ne vpliva pomembno na dohodke Vatikana, saj
nihče izmed njih v Vatikanu ne more prespati, do pred nekaj leti pa tudi ni bilo
restavracije, odprte za turiste.



https://sl.wikipedia.org/wiki/Teotihuac%C3%A1n

Teotihuacán (izgovorjava: Teōtī'wacān), nekdanje kamenodobno mesto in država v
današnji Srednji Ameriki približno med 2. st. pr. n. št. in 8. stoletjem n. št.
Teotihuacán je imel kot kamnito mesto z razvitostjo gradnje piramid, lončarstva
in religije velik kulturni vpliv na civilizacije v Mezoameriki oziroma ob
Mehiškem zalivu.

Mesto in arheološko najdišče se nahaja v današnji občini San Juan Teotihuacan v
federalni enoti México, približno 40 km severovzhodno od Ciudad de México.
Najdišče obsega skupno površino 83 kvadratnih kilometrov in je bilo imenovano za
Unescov seznam svetovne dediščine leta 1987. Je med najbolj obiskanimi
arheološkimi najdišči v Mehiki.

Beseda Teotihuacán v azteškem jeziku pomeni »mesto bogov« in z njo so kasnejše
indijanske skupnosti poimenovale ruševine mesta Teotihuacán. Izvorno ime mesta
se ni ohranilo, določeno povezavo pa morda lahko najdemo pri Majih. V njihovi
pisavi se na mesto Teotihuacán nanaša znak, ki se prebere kot puh in
pomeni »trstičje«.

Zgodnja zgodovina Teotihuacana je precej skrivnostna in izvor njegovih
ustanoviteljev negotov. Okoli 300 pred našim štetjem so se ljudje iz srednjega
in jugovzhodnega območja Mezoamerike začeli zbirati v večjih naseljih.
Teotihuacan je bilo največje urbano središče Mezoamerike pred Azteki, skoraj
1000 let pred njihovo dobo. Mesto je bilo že v ruševinah, ko so nastopili časi
Aztekov. Že vrsto let arheologi menijo, da so ga zgradili Tolteki. To
prepričanje je temeljilo na besedilih iz kolonialnega obdobja, kot je Florentine
Codex, ki pripisuje mesto Toltekom. Vendar pa v jeziku nahuatl beseda "Toltec"
na splošno pomeni »mojster najvišje ravni« in se ne sme vedno sklicevati na
tolteško civilizacijo s središčem v Tuli (Tula de Allende). Ker je tolteša
civilizacija cvetela stoletja po Teotihuacan, ljudje niso mogli biti
ustanovitelji mesta.

V poznem obdobje so v osrednji Mehiki nastala številna mestna središča. Najbolj
pomemben je bil Cuicuilco, na južni obali jezera Texcoco. Znanstveniki so
razmišljali, da je izbruh vulkana Xitle morda povzročil množično izseljevanje iz
centra doline in v dolino Teotihuacan. Ti naseljenci pa bi lahko ustanovili ali
pospešili rast Teotihuacana.

Drugi znanstveniki imajo ljudstvo Totonac za ustanovitelje Teotihuacana.
Obstajajo dokazi, da se je vsaj nekaj ljudi, ki so živeli v Teotihuacanu,
priselilo iz tistih področjih, na katera je vplivala Teotihuacano civilizacija,
vključno Zapoteki, Mixteki in Maji. Graditelji Teotihuacana so izkoristili
geografijo v mehiške kotline. Iz močvirnih tal so izdelali dvignjeno osnovo,
imenovano chinampas. Kljub starim metodam gojenja so ustvarili visoko
produktivno kmetijstvo. To je omogočilo nastanek kanalov, prevoz s kanuji za
transport hrane od kmetij do mesta. Prve stavbe Teotihuacana datirajo do 200
pred našim štetjem. Največja piramida, piramida Sonca, je bila končana leta 100
n. št..

Mesto je doseglo vrhunec okoli leta 450 n. št., ko je bilo središče močne
kulture, katere vpliv se je razširil čez velik del mezoameriške regije. Na
vrhuncu je mesto obsegalo več kot 30 km² in morda imelo 150.000 prebivalcev,
nekatere ocene dosegajo tudi 250.000. V različnih okrožjih mesta so živeli
ljudje iz vse regije, ki se je razširila na jug skoraj do Gvatemale. Povsem
odsotne v mestu so utrdbe in vojaške strukture.

Narava političnih in kulturnih interakcij med Teotihuacanom in centrov v regiji
Majev (kot tudi drugod v Mezoameriki), je bila dolgotrajna in velik prostor za
razpravo. Po izmenjavi in interakciji je prišlo skozi stoletja iz predklasičnega
v srednjeklasično obdobje. Teotihuacanska ideologija in motivi so vztrajali pri
Majih do pozne klasike, še dolgo po tem, ko se je Teotihuacan sam zmanjšal.
Vendar pa strokovnjaki razpravljajo o obsegu in stopnji teotihuacanskega vpliva.
Nekateri verjamejo, da je imel neposredno in militaristično prevlado; drugi, da
je bilo sprejetje "tujih" lastnosti del selektivne, zavestne in dvosmerne
kulturne difuzije. Nova odkritja kažejo, da Teotihuacan ni bil v svojih
interakcijah z drugimi centri iz kasnejših imperijev, preveč drugačen, kot sta
bila tolteški in azteški. Zato menijo, da je teotihuacanski vpliv pri
predklasičnih in klasičnih Majih, najverjetneje osvojil več majevskih centrov in
regij, vključno Tikal in regijo Peten, in vplival na majevsko kulturo.

Arhitekturni slogi vidni v Teotihuacanu so najdeni široko razpršeni v več
oddaljenih mezoameriških območjih, ki jih nekateri raziskovalci razumejo kot
dokaz za daljnosežne vplive Teotihuacana in politično ali militaristično
prevladujoč položaj. Slog zlasti povezan s Teotihuacanom je znan kot
talud-tablero, v katerem navznoter-nagnjene zunanje strani strukture (talud)
prekrivajo pravokotno ploščo (tablero). Variante generičnega sloga najdemo v
številnih majevskih regijah, vključno Tikal, Kaminaljuyu, Copan, Becan in
Oxkintok, še posebej pa v kotlini Petén in centralnem višavju Gvatemale. Slog
talud-tablero najbolj zgodaj nastopa v Teotihuacanu v zgodnjem klasičnem
obdobju; zdi se, da je nastal v regiji Tlaxcala-Puebla med predklasičnim
obdobjem. [18] Analize sledenja razvoju v lokalnih različicah sloga
talud-tablero kažejo, da se je slog razširjal preko Mezoamerike na splošno od
konca obdobja predklasike in ne izrecno ali samo prek vpliva Teotihuacana. Ni
jasno, kako in od kod se je slog razširil v regiji Majev. Mesto je bilo središče
industrije, kjer je živelo veliko lončarjev, draguljarjev in drugih obrtnikov.
Teotihuacan je bil znan po izdelavi izdelkov iz obsidiana. Napisi iz majevskih
mest kažejo, da je teotihuacansko plemstvo potovalo v, in morda osvojilo,
lokalne vladarje tako daleč, kot je danes Honduras. Majevski napisi navajajo
posameznika, ki ga znanstveniki imenujejo Atlatl Cauac (angl. Spearthrower Owl –
sova, ki meče atlatl ali kopje), očitno vladar Teotihuacana, ki je vladal več
kot 60 let in je nameščal svoje sorodnike kot vladarje Tikala in Uaxactuna v
Gvatemali.

Znanstveniki svoje razlage o kulturi Teotihuacana bazirajo iz arheoloških
ostankov, fresk, ki krasijo mesto (in drugih, na primer Wagnerjevi murali, ki se
nahajajo v zasebnih zbirkah), in hieroglifskih napisov, ki so jih zapustili Maji
in opisujejo svoja srečanja s teotihuacanskimi osvajalci. Oblikovanje fresk,
morda desettisoče fresk, je doseglo višek med 450 in 650. Spretnost slikarjev
Mezoamerike bi lahko primerjali s slikarji v renesančnih Firencah v Italiji.

Dokazi za upad prebivalstva, ki se je začel okoli 6. stoletja, dajejo nekaj
podpore hipotezi o notranjih nemirih. Padec Teotihuacana je bil povezan z
dolgotrajno sušo in podnebnimi spremembami v letih 535-536. To teorijo
ekološkega upada podpirajo arheološki ostanki, ki kažejo na povečanje odstotka
mladoletnih skeletov z znaki podhranjenosti v 6. stoletju. Ta ugotovitev ni v
nasprotju s prej navedenimi teorijami, da se je lahko povečalo bojevanje in
notranji nemiri tudi zaradi učinka suše in lakote. Drugi bližnji centri, kot so
Choluli, Xochicalco in Cacaxtla so tekmovali da zapolnijo moč za končni padec
Teotihuacana. Umetnost in arhitektura teh mest sta posnemala teotihuacansko, so
pa tudi dokazi za eklektično mešanico motivov in ikonografije iz drugih delov
Mezoamerike, predvsem z območja Majev.

Nenadno uničenje Teotihuacana ni neobičajno za mezoameriške mestne državice v
klasičnem in poklasičnem obdobju. Mnoge majevske države so v naslednjih
stoletjih utrpele podobno usodo, serija dogodkov, ki je pogosto označena
kot »klasični propad Majev«. V bližini, v dolini Morelos, je bil Xochicalco
opustošen in požgan leta 900, Tula je doživela podobno usodo okoli leta 1150.

Teotihuacánska družba je že bila razslojena na bojevniški in svečeniški razred
ter na trgovce in obrtnike. V mestu sta bila razvita lončarska obrt in
obdelovanje obsidiana, v okolici mesta pa so se ukvarjali tudi z rudarstvom.
Prebivalci Teotihuacána še niso poznali pisave.

Osrednja skoraj 5 km dolga avenija v mestu se danes imenuje Avenija smrti, ob
njej pa se nahajata dve orjaški kamniti piramidi. Piramida Sonca je s svojimi
210 metri dolgimi stranicami in 65 metri višine ena največjih piramid na svetu.
V mestu sta se nahajali še dve večji piramidi (Mesečeva piramida in Piramida
Pernate kače). Piramida Sonca in Mesečeva piramida sta bili v resnici posvečeni
vodnim božanstvom, Azteki pa so jih zmotno povezali s soncem in luno. Bivalne
zgradbe so bile preprostejše in niso imele oken. Mesto je bilo grajeno v skladu
z astronomskimi vzporednicami. Načrt mesta tako odraža značilnosti ozvezdja
Plejade.

Teotihuacán je morda rojstni kraj dveh ključnih božanstev predkrščanske Srednje
Amerike. Najbolj čaščeno božanstvo v mestu je bilo »Božanstvo groma« (kasnejši
azteški Tlaloc), ki so mu ob praznovanju vrnitve pomladi darovali tudi človeške
žrtve. Zelo pomembno je bilo tudi božanstvo »Pernata kača«, ki so ga kasnejše
srednjeameriške civilizacije imenovale Quetzalcóatl. Miller in Taube sta
sestavila listo osmih pomembnejših božanstev, ki so jih častili prebivalci
Teotihuacána:

Mesto je imelo četrti, poseljene s tujci, med njimi pa so bili pogosti
prebivalci kultur Veracruz in Monte Albán. Kulturni slog Teotihuacána je bilo
moč čutiti ob Mehiškem zalivu in vse do Gvatemale. Močno je vplival tudi na
Tolteke in Azteke in po njegovem načrtu je nastal tudi načrt tolteške
prestolnice Tollan.

V poznem 17. stoletju je Carlos de Sigüenza y Góngora (1645-1700) nekaj
izkopaval okoli piramide Sonca. Manjša arheološka izkopavanja so potekala v 19.
stoletju. Leta 1905 je arheolog Leopoldo Batres pokazal velik projekt izkopavanj
in restavriranja. Piramida Sonca je bila obnovljena v počastitev stoletnice
mehiške vojne za neodvisnost leta 1910. Nadaljnja izkopavanja na Ciudadeli so
bila izvedene v 1920-ih, delo je nadzoroval Manuel Gamio. Drugi deli lokacije so
bili izkopani leta 1940 in 1950. Prvič je celotni projekt obnove in izkopavanja
izvedla INAH v 1960-ih do 1965-ih, pod nadzorom Jorge Acosta. Ta podvig je imel
za cilj očistiki Avenijo mrtvih, utrditi strukture obrnjene proti njej in
izkopavati palačo Quetzalpapalotla.

Med namestitvijo razstave »zvok in svetloba«  leta 1971, so delavci odkrili vhod
v predor in jamski sitem pod piramido Sonca. Čeprav so znanstveniki dolgo
mislili, da je to naravna jama, so novejši pregledi ugotovili, da je predor
povsem človeški izdelek. Notranjost piramide Sonca ni bila nikoli v celoti
izkopana.

V letu 2005 je bil, po obsežnih padavinah, odkrit vhod 330 čevljev dolgega
predora pod piramido. Odkrili so tudi več stranskih komor. Predor in komore so
raziskovali v letu 2013 z robotom na daljinsko upravljanje z imenom Tlaloc
II-TC, katerega delo nadzoruje arheolog Sergio Gómez Chávez, direktor Tlalocanu
projekta. V eni od stranskih komor je robot odkril nenavadna rumena področja
Teotihuacana, narejena iz jedra iz gline, pokrita z jarozitovo tvorbo zaradi
oksidacije pirita. Kroglice so bile verjetno nekoč kovinske in bi sijale z
briljantnim sijajem. George Cowgill iz arizonske dežavne univerze je dejal: »To
so res edinstvene, ampak nimam pojma, kaj pomenijo.« Druge najdbe v podzemnem
delu piramide so bile maske prekrite s kristali, kot kremen in žad skupaj z
lončenino iz okoli leta 100. Ekipa še raziskuje v predoru, saj jih spodbujajo
obetavni rezultati.

V novembru 2014 so odkrili »velike količine« živega srebra v komori 60 metrov
pod 1800 let staro piramido, znano kot Tempelj pernate kače, tretje največje
piramide v Teotihuacanu, skupaj z žadastimi kipi, ostanki jaguarja, škatlo
napolnjeno z vklesanimi školjkami in gumijaste žogice.

Široko osrednjo mestno avenijo, ki se imenuje Avenija smrti (prevod imena v
jeziku nahuatl Miccoatli),obdaja impresivna slavnostna arhitektura, vključno z
impresivno piramido Sonca (tretja največja na svetu za Veliko piramido Choluli
in Veliko piramido v Gizi). Ob Aveniji smrti je veliko manjših talud-tablero
platform. Azteki so verjeli, da so to grobnice, od tod ime avenije. Znanstveniki
so zdaj ugotovili, da so bile to obredne platforme, ki so imele na vrhu templje.

Nižje od Avenije mrtvih je območje znano kot Ciudadela, ki vsebuje uničen
tempelj pernate kače. To področje je bilo velik trg obdan s templji, ki so
tvorili versko in politično središče mesta. Ime Ciudadela so dali Španci, ki so
mislil, da je bila utrdba. Večina navadnih ljudi je živela v velikih
stanovanjskih blokih razširjenih po mestu. Številne stavbe so imele delavnice,
kjer so obrtniki proizvajali lončenino in drugo blago.

Geografska razporeditev Teotihuacana je dober primer mezoameriške tradicije
načrtovanja mest, naselij in zgradb kot predstavitev vesolja. Njegovo urbano
omrežje je usklajeno z natančno 15.5º vzhodno od severa. Ena teorija pravi, da
je to posledica dejstva, da je sonce vsako leto vzhajalo na tem kotu v istem
poletnem dnevu. Naseljenci uporabljajo poravnavo za umerjanje njihovega občutka
za čas ali kot označevalec za sajenje pridelkov oziroma opravljanje določenih
ritualov. Druga teorija pravi, da obstajajo številna antična mesta v
Mezoameriki, za katere se zdi, da so usmerjena glede na najvišjo goro na svojem
določenem območju. To se zdi, da je tako pri Teotihuacanu, čeprav gora, na
katero je usmerjeno, ni vidno znotraj kompleksa Teotihuacan zaradi bližnjega
grebena. Pecked-cross krogi po vsem mestu in v okoliških regijah kažejo, kako so
ljudje uspeli ohraniti urbano mrežo na dolge razdalje. Prav tako jim je
omogočilo, da so usmerili piramide v daljno goro, ki je bila daleč od oči.
Ciudadela je bila zaključena v fazi Miccaotli, piramida Sonca je doživela
kompleksno vrsto dodatkov in prenov. Velika skupina je bila zgrajena po Aveniji
mrtvih, zahodno od Ciudadele. To je bil verjetno mestni trg. Obstoj velikega
trga v mestnem središču te velikosti je močan dokaz državne organizacije.
Teotihuacan je bil v tem času preprosto prevelik in preveč kompleksen, da bi bil
politično izvedljiv kot poglavarstvo.

Ciudadela je bila velik zaprt kompleks, ki je lahko imel 100.000 ljudi.
Približno 700.000 kubičnih metrov materiala je bila uporabljenega za gradnjo
stavb. Njena glavna značilnost je tempelj Quetzalcoatla, ki je bil podprt s
stanovanji za zgornji razred. Celoten kompleks je bil zasnovan tako, da so ga
preplavili obiskovalci.

Arheološki park Teotihuacan je ogrožen zaradi razvojnih pritiskov. Leta 2004 je
guverner zvezne države Mexico, Arturo Montiel, dal dovoljenje za izgradnjo
Wal-Mart velike trgovine v tretjem arheološkem območju parka. Po podatkih
Counterpunch.org, "med gradnjo so naleteli na artefakte, ki so jih domnevno s
tovornjaki odpeljali na lokalno deponijo, delavce pa odpustili, ko so razkrili
zadevo medijem."

V zadnjem času je Teotihuacan postala središče polemike zaradi Resplandor
Teotihuacano, ogromnega svetlobnega in zvočnega spektakla, nameščenega za nočno
predstavo za turiste. Kritiki pojasnjujejo, da je veliko število uvrtanih lukenj
zaradi projekta povzročilo zlom kamnov in nepopravljivo škodo, medtem ko bo
projekt imel omejene koristi.



https://sl.wikipedia.org/wiki/Steklo

Stêklo je amorfna (nekristalinična), praviloma prozorna trdnina, ki ima veliko
praktično, tehnološko in dekorativno uporabnost, na primer kot okensko steklo,
posoda, izolacijski material (steklena volna) in optično vlakno za hiter prenos
optičnih signalov. Osnovna sestavina stekla je silicijev dioksid (kremen, SiO2).

Najbolj znano in zgodovinsko najstarejše je natrijevo (ali soda-apno) steklo, iz
katerega so narejene na primer steklenice, in okensko steklo. Natrijevo steklo
vsebuje poleg kremenčevega peska tudi sodo (Na2CO3), ki zniža tališče, mlet
apnenec (CaCO3), ki poveča njegovo trdnost in kemijsko odpornost, ter manjše
količine drugih dodatkov. Med taljenjem potečeta naslednji kemijski reakciji:

Med druge najbolj znane vrste stekla spada kremenčevo steklo, ki se proizvaja iz
čistega silicijevega dioksida. Svinčevo ali kristalno steklo ima velik lomni
količnik in se uporablja za izdelavo dragih brušenih in nebrušenih izdelkov ter
optičnih elementov (leče, prizme). Borovo steklo je zelo odporno proti
kemikalijam in spremembam temperature in se uporablja predvsem za izdelavo
laboratorijske steklovine.

Brezbarvno steklo se proizvaja iz zelo čistih surovin, ker ga že zelo majhne
količine nečistoč tako ali drugače obarvajo. Za barvanje stekla se v talino
dodajajo kovinski oksidi ali soli: železo ga obarva zeleno rumeno, kromov oksid
zeleno, bakrov oksid modro, manganov oksid vijolično in zlato rdeče.

V znanosti se izraz steklo uporablja mnogo širše in zajema vse trdnine, ki imajo
amorfno (nekristalinično) zgradbo in steklast prehod, ko se segrevajo proti
temperaturi tališča. Med stekla v tem smislu spadajo tudi porcelani in mnogo
termoplastov. Te vrste stekla se lahko proizvedejo iz zelo različnih gradiv:
kovinskih zlitin, talin ionskih spojin, vodnih raztopin, molekularnih tekočin in
polimerov. Polimerna stekla (poliakrilati, polikarbonati, polietilen
tereftalati) so zaradi majhne gostote pogosto mnogo bolj primerna kot
tradicionalna silicijeva stekla (steklenice, očesne leče).

Steklo je izjemno uporabno predvsem zaradi njegove prepustnosti za vidno
svetlobo, ki je polikristalinične snovi praviloma ne prepuščajo. Posamezni
kristaliti so lahko prozorni, njihove fasete (ploskve med zrni) pa svetlobo
odbijejo ali razpršijo, kar ima za posledico razpršen odboj svetlobe. Steklo ne
vsebuje notranjih gradbenih podenot, ki bi bile povezane mejnimi ploskvami, zato
ne sipa svetlobe. Površina stekla je običajno gladka, ker se med strjevanjem
molekule podhladijo in se zato ne utegnejo zložiti v pravilno kristalno
geometrijo, temveč se podrejajo površinski napetosti, ki jih zlaga v
mikroskopsko gladko površino. Te lastnosti dajejo steklu prozornost, ki se
ohrani tudi, če steklo delno absorbira svetlobo, se pravi, če je obarvano.

Steklo lahko po zakonih optike brez sipanja lomi, odbija in prepušča svetlobo,
zato je uporabno za izdelavo okenskega stekla in leč. Običajna stekla imajo
lomne količnike okoli 1,5. Z dodajanjem manj gostih primesi, na primer bora, se
lomni količnik zmanjša (kronsko steklo), z dodajanjem gostejših primesi, na
primer kremena (kremenčevo steklo) ali svinčevega oksida (svinčevo steklo), pa
se lahko poveča do vrednosti 1,8. V zadnjem času se namesto svinčevega oksida
uporabljajo manj strupeni oksidi, na primer cirkonijev, titanov in barijev
oksid. Stekla z visokim lomnim količnikom, ki se uporabljajo za izdelavo brušene
ali nebrušene steklene posode, dajejo bolj kromatično razpršeno svetlobo,
podobno kot diamant, zato se običajno (netočno) imenujejo kristalna stekla.

Steklena plošča skladno s Fresnelovimi enačbami pri normalnih pogojih v zraku
odbije približno 4 % vpadne svetlobe, se pravi da (zaradi dveh površin) prepusti
približno 90 % vpadne svetlobe. Stekla z dodatkom germanijevega oksida se
uporabljajo v elektroniki, na primer kot optična vlakna za prenos svetlobnih
signalov.

Steklo je prozorna tekočina z zelo visoko viskoznostjo in amorfno zgradbo, ki se
začne mehčati pri 500−700 °C. V raztaljenem stanju se lahko piha, valja, vleče,
ekstrudira in uliva v različne votle izdelke, plošče ali zelo zapleteno
oblikovane predmete. Steklo, ki ni laminirano ali kako drugače (termično)
obdelano, je krhko in lomljivo, po drugi strani pa izredno trdno. Prenese do
30-krat večje tlačne obremenitve kot beton ali kamen in je zato zelo uporabno na
številnih področjih.

Stekla so dobri toplotni in električni izolatorji, nimajo nobenega vonja in se
zaradi gladke površine lahko čistijo. Odporna so na večino kislin, topil in
drugih agresivnih kemikalij, zato so primerna za izdelavo posod za shranjevanje
živil ter večine kemikalij.

Osnovna surovina silikatnih stekel je silicijev dioksid (SiO2). Silikatno steklo
nastaja v naravi s posteklitvijo kremena v kremenčevem pesku med udarom strele.
Pri tem nastanejo votle, razvejane, koreninam podobne strukture, imenovane
fulgurit.

Čisto kremenčevo steklo je sestavljeno iz razmeroma čistega kremena. Od drugih
stekel se razlikuje po tem, da ne vsebuje sestavin, ki se običajno dodajajo v
steklo. Kremenčevo steklo ni kristalinično in nima pravega tališča ter je
uporabno samo za nekatere posebne namene. Zaradi visoke temperature steklastega
prehoda (preko 1200 °C) se ne uporablja zelo pogosto.

Kremenčevemu steklu so običajno dodajajo snovi, ki poenostavijo proizvodni
proces. Ena od njih je natrijev karbonat (soda, Na2CO3), ki zniža temperaturo
steklastega prehoda. Slaba stran dodajanja sode je, da postane steklo vodotopno,
kar običajno ni zaželeno. To pomanjkljivost se odpravi z dodajanjem kalcijevega
oksida (CaO), ki se običajno dodaja kot apnenec (CaCO3), magnezijevega oksida
(MgO) ali aluminijevega oksida (Al2O3). Dodatki hkrati povečajo tudi kemijsko
obstojnost stekla. Takšno steklo vsebuje 70−74 masnih % SiO2 in se imenuje
natrijevo (ali soda-apno) steklo. Natrijevo steklo obsega 90 % svetovne
proizvodnje stekla.

Večina stekel vsebuje dodatke, ki spremenijo njegove lastnosti. Svinčev oksid
poveča njegov lomni količnik, kar daje, predvsem brušenemu steklu, zelo
lep »briljanten« videz. Lomni količnik poveča tudi barij. Torijev oksid poveča
lomni količnik in zmanjša sipanje svetlobe, zato se je torijevo steklo nekoč
uporabljalo za izdelavo zelo kakovostnih leč. Zaradi radioaktivnosti so ga v
sodobnih lečah za očala zamenjali z lantanom. Steklo z dodatkom železa dobro
absorbira infrardeče valovanje in se uporablja na primer za toplotne filtre na
filmskih projektorjih. Steklo s cerijevimi(IV) oksidi dobro absorbira
ultravijolično valovanje.

V proizvodnji stekla po šaržnem postopku se surovine najprej zmeljejo in
zmešajo, nato pa prenesejo v talilno peč. Peči za masovno proizvodnjo
natrijevega stekla so običajno ogrevane s plinom. Manjše peči ali talilni lonci
za proizvodnjo posebnih stekel so lahko ogrevani tudi električno. Po taljenju se
mora steklovina homogenizirati in rafinirati, se pravi, da se morajo iz nje
odstraniti vsi mehurčki. Sledi končna obdelava s pihanjem, iztiskanjem,
valjanjem in ulivanjem.

Večina ravnega steklo za okna in podobne aplikacije se namesto tega proizvaja po
tako imenovanem plavajočem postopku, ki sta ga v letih 1953 do 1957 razvila Sir
Alastair Pilkington in Kenneth Bickerstaff v britanski steklarni Pilkington
Brothers. Postopek ima v primerjavi z valjanjem številne prednosti in se je
hitro uveljavil po celem svetu. Temelji na ulivanju staljenega stekla na
gostejšo tekočino, običajno na raztaljen kositer, ki da steklu popolnoma ravno
površino in enakomerno debelino. Zgornjo stran stekla se izpostavi dušiku pod
visokim tlakom, kar ima podoben učinek kot poliranje. Po tem postopku se
proizvede približno 90 % ravnega stekla.

Steklo se barva na dva načina: z dodajanjem električno nabitih kovinskih ionov
(ali barvnih centrov), ki so enakomerno porazdeljeni po celotni masi stekla, in
z obarjanjem fino razpršenih delcev, na primer v fotokromnih lečah za očala.
Okensko steklo je zaradi majhne debeline na videz brezbarvno, čeprav ga že 0,1 %
železovega(II) oksida (FeO) obarva rahlo zeleno, kar je opazno na debelejšem
steklu in na prelomih. Dodatno FeO in Cr2O3 se uporabljata za barvanje zelenih
steklenic. Žveplo, ogljik in železove soli v steklu tvorijo železove
polisulfide, ki obarvajo steklo od rumenkaste do skoraj črne barve. Talina
stekla dobi jantarno barvo tudi v redukcijski zgorevalni atmosferi. Majhne
količine manganovega dioksida (MnO2) lahko izničijo zelenkast odtenek, ki ga
povzroča železov(II) oksid. Umetniško steklo se barva po skrbno varovanih
recepturah s specifičnimi kombinacijami kovinskih oksidov, temperatur in časa
staranja raztaljene steklovine.

Slovenski izraz gláževina (steklene črepinje), angleški glass in nemški Glas
izvirajo iz poznega Rimskega cesarstva. Rimljani so v svojih steklarnah v
Trierju steklo imenovali glesum. Beseda je verjetno germanskega izvora in je
pomenila prozorno, lesketajočo se snov.

Naravno steklo, predvsem vulkanski obsidijan, so uporabljale že mnoge
kamenodobne skupnosti za izdelavo ostrega orodja in orožja. Obsidijan je bil
zaradi omejenih virov zelo cenjeno trgovsko blago. Arheološke raziskave kažejo,
da so prvo pravo steklo proizvedli v severni Siriji, Mezopotamiji ali Starem
Egiptu. Najstarejši znani stekleni predmeti iz sredine 3. tisočletja pr. n. št.
so koralde, ki so morda nastale kot stranski proizvod proizvodnje kovin
(žlindra) ali fajanse, sintrane keramike, podobne steklu. Tudi v
pred-Kolumbovski Srednji Ameriki so uporabljali obsidijan za dekoracijo, orodje
in orožje.

Steklo je spadalo med luksuzne materiale, zaradi nesreč, ki so doletele
civilizacije v pozni bronasti dobi, pa se je njegova proizvodnja očitno
ustavila. Tehnologija in proizvodnja stekla se je ponovno razvila po letu 1730
pr. n. št. v južni Aziji. Zdi se, da se je v stari Kitajski steklarstvo razvilo
pozno v primerjavi s proizvodnjo keramike in kovin. V Rimskem cesarstvu so bili
stekleni predmeti razširjeni po vsem ozemlju. Uporabljali so se predvsem v
gospodinjstvih, industriji in pokopih.

V srednjem veku se je raba stekla zelo razširila. Iz njega so izdelovali posodo,
okenske plošče in nakit. V 10. stoletju so začeli izdelovati tudi barvna
steklena okna stolnic in cerkva. Po tem so najbolj slovele stolnica v Chartresu
(1194-1250), bazilika Saint-Denis (1144), kapela Sainte-Chapelle (1239-1248) in
stolnica v Gloucestru (1072–1104). Barvno steklo se je še posebej uveljavilo po
oživitvi gotske arhitekture v 19. stoletju. V renesansi so postala velika barvna
cerkvena okna zaradi spremembe arhitekture manj pomembna, začela pa so se širiti
v zasebnih hišah. Barvne steklene plošče so bile sprva majhne in v oknih
sestavljene s svinčeno zalivko, z razvojem tehnologije pa so postajale vedno
večje in cenejše. V 20. stoletju je postalo steklo tako poceni, da so z njim
obložene tudi izredno velike zgradbe. Arhitekturni prelom v povezavi z gradnjo
iz stekla je prva Svetovna razstava v Londonu, ki je potekala v Kristalni
palači, za tisti čas monumentalni zgradbi, zgrajeni iz nosilnega litega železa
in stekla.

Od 19. stoletja se ponovno oživljajo starodavne tehnike proizvodnje stekla,
vključno s kamejskim steklom, ki ga niso proizvajali vse od rimskih časov. Na
začetku so ga uporabljali predvsem za izdelke v novoklasicističnem slogu.
Uporaba umetniško obdelanega stekla se je močno povečala v obdobju Art Nouveau
na koncu 19. in na začetku 20. stoletja. Iz tega obdobja so znane predvsem vaze
in lestenci. Na začetku 20. stoletja so se začele ustanavljati velike steklarne,
po letu 1960 pa tudi množica majhnih, v katerih steklo obdelujejo predvsem
ročno.

Nove kemijske sestave stekla in proizvodni postopki se najprej preizkusijo v
majhnih količinah v laboratoriju. Pri tem se uporabljajo večinoma čiste
kemikalije in surovine, ki se pogosto razlikujejo od tistih v industrijski
proizvodnji, ker stroški ne igrajo ključne vloge. Posebno pozornost se posveča
surovinam, ki reagirajo z vlago iz okolice in kemikalijami v njihovi bližini.
Takšni so na primer oksidi in hidroksidi alkalijskih in zemljoalkalijskih kovin
ter borov trioksid. Pomembna je tudi vsebnost nečistoč, ki jo je možno
ovrednotiti na primer z izgubo pri žarenju. Med taljenjem steklene mase lahko
pride do znatnih izgub zaradi hlapnosti surovin, zato se mora izbrati čim manj
hlapne, na primer natrijev selenit (Na2SeO3) namesto bolj hlapnega selenovega
dioksida (SeO2). Pri izbiri surovin je lahko pomembna tudi reaktivnost, zato se
na primer namesto nereaktivnega Al2O3 raje izbere bolj reaktiven brezvodni
Al(OH)3. Poskusi se pogosto opravljajo v platinastih lončkih, s čimer se zmanjša
verjetnost onesnaženja vzorca zaradi uporabe keramičnih lončkov. Homogenost
stekla se doseže z dobrim mešanjem surovin, mešanjem steklene mase in
drobljenjem ter ponovnim taljenjem vzorca. Tako dobljeno steklo se pogosto žari,
s čimer se prepreči pokanje med nadaljnjo predelavo.

Za proizvodnjo stekla iz surovin, ki se težko zasteklijo, so v zadnjem času
razvili metode, ki zmanjšajo tvorbo kristalizacijskih jeder, in metode, ki
omogočajo zelo hitro ohlajanje. Mednje sodijo aerodinamično lebdenje, pri kateri
snov lebdi v curku plina in nima nobenega stika s posodo, drugi dve metodi pa
sta stiskanje taline med dvema nakovaloma ali dvema valjema.

Nekatera stekla, ki ne vsebujejo kremena kot glavne sestavine, imajo
fizikalno-kemijske lastnosti, primerne za proizvodnjo optičnih vlaken in druge
specialne tehnične aplikacije. Mednje spadajo fluoridna, alumosilikatna,
fosfatna boratna in halkogenidna stekla.

Surovine za oksidna stekla se delijo v tri razrede: tvorce mreže, intermediate
in modifikatorje. Tvorci mreže (silicij, bor, germanij) zgradijo zelo prepleteno
osnovno mrežo kemijskih vezi. Intermediati (titan, aluminij, cirkonij, berilij,
magnezij, cink) lahko delujejo kot tvorci mreže ali modifikatorji, odvisno od
sestave stekla. Modifikatorji (kalcij, svinec, litij, natrij, kalij) spremenijo
mrežno strukturo. Običajno so prisotni kot ioni, kompenzirani z bližnjimi
nepremoščenimi atomi kisika, ki so z eno kovalentno vezjo vezani na mrežo
stekla, prost negativni naboj pa kompenzirajo s pozitivnimi ioni iz okolice.
Nekateri elementi lahko igrajo več vlog: svinec, na primer, je lahko tvorec
mreže (Pb+ 4 zamenja Si+ 4) ali modifikator.

Prisotnost nepremoščenih kisikovih atomov zmanjšuje relativno število močnih
kemijskih vezi v steklu in razbije mrežo, s čemer se zmanjšata tališče in
viskoznost taline.

Ioni alkalijskih kovin so majhni in gibljivi in dajejo steklu nekaj električne
prevodnosti, predvsem v talini in pri visokih temperaturah. Njihova gibljivost
hkrati zmanjša kemično odpornost stekla, ker se ioni izlužujejo z vodo. Ioni
zemljoalkalijskih kovin imajo dva pozitivna naboja in potrebujejo za svojo
kompenzacijo dva nepremoščena kisikova atoma. Njihovi ioni so zato mnogo manj
gibljivi in ovirajo difuzijo drugih ionov, predvsem alkalijskih. Večina
komercialnih stekel vsebuje tako alkalijske kot zemljoalkalijske ione, običajno
natrijeve in kalcijjeva, kar olajša obdelavo in hkrati poveča odpornost proti
koroziji. Odpornost stekla proti koroziji se lahko doseže z odstranitvijo
alkalijskih ionov, na primer z žveplovimi ali fluorovimi spojinami. Prisotnost
alkalnih kovinskih ionov ima neželene učinke tudi na dielektrične izgube in
električno upornost, kar je treba upoštevati na primer pri steklih za
elektroniko (zalivke, elektronke itd).

Dodatek svinčevega(II) oksida zniža tališče in viskoznost taline ter poveča
lomni količnik stekla. Svinčev oksid olajša tudi raztapljanje drugih kovinskih
oksidov in se zato uporablja v obarvanih steklih. Zmanjšanje viskoznosti je
znatno, približno stokratno v primerjavi z natrijevimi stekli. Manjša viskoznost
olajša izhajanje mehurčkov iz taline in omogoča obdelavo pri nižjih
temperaturah. PbO se zato pogosto dodaja tudi steklenim emajlom in steklenim
spajkam. Velik ionski polmer ionov Pb2+ ima za posledico togost strukture in
ovirano gibanje drugih ionov. Svinčeva stekla imajo zato veliko električno
upornost, ki je za kakšna dva reda velikosti večja od upornosti natrijevih
stekel (108,5 v primerjavi z 106,5 Ohm•cm, istosmerni tok pri 250 °C).

Dodatek fluora zniža dielektrično konstanto stekla. Fluor je zelo
elektronegativen in privlači elektrone, kar zniža polarizabilnost stekla.
Silicijevo fluoridno steklo se zato uporablja na primer kot izolator v
integriranih vezjih. Visoka vsebnost fluora povzroči nastajanje hlapnega SiF2O,
kar ima za posledico termično nestabilnost stekla. Stabilnih sloji imajo zelo
majhne dielektrične konstante – približno 3,5−3,7 F/m.

V preteklosti so se majhne količine amorfnih kovin z veliko površino (trakovi,
žice, lističi …) proizvajali z ekstremno hitrim ohlajanjem taline. Hitrost
ohlajanja mora biti resnično ekstremna, saj se že pri hitrosti milijon stopinj
na sekundo začnejo tvoriti kristali. Amorfne kovinske žice so se proizvajale s
pršenjem kovinske taline na vrteče se kovinske plošče. V zadnjem času se iz več
zlitin proizvajajo že več kot milimeter debele ploščice, imenovane tudi kovinsko
steklo. Proizvaja se več vrst cirkonijevih kovinskih stekel in amorfno jeklo, ki
ima mnogo boljše mehanske lastnosti od običajnih jeklenih zlitin.

Leta 2004 so raziskovalci iz ameriškega Narodnega urada za standarde in
tehnologijo predstavili dokaze, da bi se lahko izotropna nekristalinična
kovinska faza, imenovana q-steklo, pridobila tudi neposredno iz taline.

Elektroliti ali raztaljene soli so zmesi različnih ionov. Če se zmeša tri ali
več vrst ionskih spojin različnih velikosti in oblik, je kristalizacija lahko
tako otežena, da se talina podhladi v steklo. Najbolj raziskano je steklo
Ca0,4K0,6(NO3)1,4.

Nekatere vodne raztopine se lahko podhladijo v steklasto stanje. Takšna je na
primer raztopina LiCl:RH2O, v kateri je 4<R<8.

Molekularna tekočina je sestavljena iz molekul, ki ne tvorijo kovalentne mreže,
ampak so povezane samo z van der Waalsovimi silami ali prehodnimi vodikovimi
vezmi. Mnogo takšnih tekočin se lahko podhladi v steklo. Najbolj znano
molekularno steklo je sladkorno steklo.

Trdnine lahko pri ekstremno visokih temperaturah in tlakih zelo spremenijo svojo
strukturo, kar lahko privede do poliamorfnih faznih prehodov. Leta 2006 so
italijanski znanstveniki pod ekstremnim tlakom ustvarili amorfno fazo
ogljikovega dioksida. Imenovali so jo amorfna karbonija ali a-CO2. Snov ima
podobno atomsko strukturo kot kremen.

Med pomembna polimerna stekla spadajo tudi amorfni in steklasti farmacevtski
proizvodi. Uporabni so predvsem zato, ker so njihove sestavine v amorfni obliki
mnogo bolj topne v primerjavi z njihovo kristalno različico. Mnogo farmacevtskih
proizvodov v kristalni obliki je celo popolnoma netopnih v vodi.

Nekatere koncentrirane koloidne suspenzije imajo lastnosti stekla in imajo celo
steklast prehod.

Steklokeramični materiali imajo lastnosti amorfnega stekla in kristalaste
keramike. Izdelani so kot steklo, med kasnejšo toplotno obdelavo pa delno
kristalizirajo, tako da vsebujejo amorfno in kristalasto fazo. Posoda iz
steklokeramičnih materialov je izredno neprepustna za tekočine, pogosto, a ne
vedno, tudi za vodo, kar se ugotavlja s posebnim režimom preskušanja.

Steklokeramika je običajno zmes litijevih spojin in alumosilikatov, ki ima
zanimive termokemijske lastnosti. Tržno najpomembnejša je odpornost proti
nepredvidenemu temperaturnemu šoku, se pravi zelo hitri in veliki spremembi
temperature. V steklokeramiki se negativni temperaturni koeficient razteznosti
kristalne faze kompenzira s pozitivnim temperaturnim razteznostnim koeficientom
steklaste faze. Če snov vsebuje približno 70 % kristalne faze, se učinka skoraj
izničita. Steklokeramika ima zato izredne mehanske lastnosti in je odporna proti
ponavljajočim se hitrim temperaturnim spremembam do 1000 °C.

Steklo ima podobno strukturo kot druge amorfne trdne snovi, za katere je
značilno pomanjkanje dolgih odsekov translacijske periodičnosti. Stekla imajo
zaradi značilnosti kemijskih vezi namesto tega visok delež kratkih, urejenih
atomskih poliedrov.

V fiziki je steklo (ali steklasta trdnina) definirano kot snov, ki je nastala s
hitrim ohlajanjem (kaljenjem) taline. Naziv steklo se kljub temu pogosto
uporablja za opis katerekoli amorfne snovi, ki ima temperaturo steklastega
prehoda Tg. Če je ohlajanje dovolj hitro v primerjavi s hitrostjo
kristalizacije, talina ne more kristalizirati, temveč obdrži neurejeno atomsko
konfiguracijo podhlajene taline, ki je prešla v trdno stanje pri temperaturi Tg.
Sposobnost snovi, da med hitrim ohlajanjem tvori steklo, se imenuje
steklotvornost in jo je mogoče predvideti s teorijo togosti. Struktura stekla je
na splošno metastabilna v primerjavi z njeno kristalno obliko, čeprav v
nekaterih primerih, na primer v ataktičnih polimerih, amorfna faza nima svojega
kristalnega analoga.

Nekateri avtorji imajo steklo za tekočino, ker nima faznega prehoda prvega reda,
v katerem so nekatere termodinamske spremenljivke, kot so prostornina, entropija
in entalpija, prekinjene. Steklast prehod se lahko opiše kot nekakšen analog
faznega prehoda drugega reda, v katerem so prekinjene intenzivne termodinamske
spremenljivke, kot sta temperaturna razteznost in toplotna kapaciteta. Teorija
ravnotežja faznih prehodov za steklo ne drži v celoti, zato steklastega prehoda
ne moremo uvrstiti med klasične ravnotežne fazne prehode v trdnih snoveh.

Steklo je amorfna trdnina z atomsko zgradbo, podobno zgradbam podhlajenih
tekočin, in mehanskimi lastnostmi trdnih snovi. Trditve, da steklo teče z
izjemno majhno hitrostjo, ne potrjuje nobena znanstvena raziskava ali teoretična
analiza. Laboratorijske meritve pri sobni temperaturi so pokazale, da bi
lastnosti stekla ustrezale lastnostim tekočine z viskoznostjo reda velikosti
1017–1018 Pa s.

Četudi ima atomska zgradba stekla nekaj značilnosti zgradbe podhlajene tekočine,
ima steklo pod temperaturo steklastega prehoda značilnosti trdne snovi.
Podhlajena tekočina se obnaša kot tekočina, čeprav je njena temperatura nižja od
temperature tališča, in v nekaterih primerih ob dodatku kristalizacijskih jeder
v trenutku kristalizira. Sprememba toplotne kapacitete pri steklastem prehodu in
zamrzovanju primerljivih tekočin kažejo, da so primerljive tudi spremembe
aktivnih stopenj svobode. V steklih in kristalih ostane aktivna večinoma samo
vibracijska stopnja svobode, rotacijsko in translacijsko gibanje pa je
ustavljeno. Posledica tega je, da so kristalaste in nekristalaste snovi med
potekom večine preizkusov toge.

Opazovanja starih oken so pokazala, da so stekla na spodnjem delu včasih
debelejša kot na zgornjem, kar naj bi bilo posledica nekaj sto let trajajočega
tečenja stekla. Steklo je torej tekočina. Trditev je seveda napačna: ko se
steklo strdi, preneha teči. Razlike v debelini so posledica pihanja in ravnanja
napihnjenega stekla, ki ni moglo biti natančno. Steklene plošče so nato
razrezali na velikost okenskega okvira in jih vgradili z debelejšo stranjo
navzdol, da bi bile bolj stabilne in da bi se voda ne nabirala v svinčeni
zalivki na dnu okna. Manjšo debelino stekla so pogosto izmerili tudi na spodnji
strani okna in ob straneh.

Naštete trditve ne veljajo za snovi, ki imajo temperaturo steklastega prehoda
blizu sobne temperature. Takšne so na primer nekatere plastike, ki se
uporabljajo v vsakdanjem življenju, na primer polistriren in polipropilen.

Stekleno okrasje najdemo že v grobovih mladohalštatskega obdobja (železna doba),
ko je na Dolenjskem delovala steklarska delavnica. Iz rimske dobe so na ozemlju
Slovenije izpričane delavnice v Celju in Ptuju. V prvi četrtini 1. stoletja se
je z Bližnjega vzhoda na naše ozemlje razširila tehnika pihanja steklene mase v
kalup, kar je proizvodnjo pocenilo in s tem razširilo uporabo. v 4. in 5.
stoletju je steklarstvo nazadovalo in nato po propadu rimskega imperija za nekaj
stoletij verjetno popolnoma izginilo. Tako se prvi steklarski mojster omenja
spet leta 1462 v Mariboru in 1510 v Ljubljani.

V 16. stoletju so steklo izdelovali v mestnih in gozdnih steklarnah. Mestne so
glede tehnike povzemale beneški postopek (dodajanje sode stekleni masi), gozdne
steklarne pa so izkoriščale naravne vire v okolici (les, kremenonosne kamnine).
Gozdne so najpogosteje obratovale do 25 let, saj je nato običajno v okolici
začelo primanjkovati lesa.

Prve glažute (iz nemškega Glashütte – steklarska koča) na našem ozemlju so se
številčneje začele odpirati na koncu 17. stoletja, večinoma pa od sredine 18. do
sredine 19. stoletja. Prvi steklarji so prišli iz Nemčije in Češke. Za kurjavo
so sprva uporabljali lesno oglje, kasneje premog. Največ glažut je bilo na
Pohorju (Areh, Rakovec pri Vitanju, Josipdol) in med Savinjo in Savo, skupaj
približno dvajset, in v Obsotelju sedem. Ohranila se je samo glažuta v Straži,
sedanja steklarna Vetropac Straža, Hum na Sutli, Hrvaška.

Steklarna Rogaška Slatina je bila ustanovljena leta 1927. V njej so bili sprva
zaposleni večinoma steklarji iz Zagorja. Proizvaja predvsem gladko in brušeno
svinčevo steklo, katerega večino izvozi, predvsem v Ameriko, Nemčijo, Japonsko,
Italijo, Švico, Avstrijo in drugam.

Steklarna Hrastnik je stara več kot 150 let. Proizvaja predvsem namizno steklo,
specialno stekleno embalažo in razsvetljevalno steklo. Proizvodnja poteka
strojno in ročno.

Steklarna Hrpelje je bila ustanovljena leta 1955 kot Tovarna steklene
galanterije. 1. decembra 1956 je bila preoblikovana v Tovarno optičnih in
steklopihaških izdelkov. Kasneje se je večkrat preimenovala in bila leta 2003
ukinjena. Pred ukinitvijo je zaposlovala 144 delavcev.

Leta 1965 so odprli steklarno za proizvodnjo ravnega stekla v Bršlinu pri Novem
mestu, ki že dolgo ne obratuje.



https://sl.wikipedia.org/wiki/Slovanska_mitologija

Slovánska relígija (stároslovánska ~) je skupina verovanj, mitov in šeg v času
pred pokristjanjevanjem, kakor tudi kasneje v času dvoverja, tj. vzporednega
obstajanja krščanstva in staroverstva. Slovanska mitologija spada v skupino
politeističnih verovanj oziroma mnogoboštva. Izvori slovanskih verovanj so še v
starejših časih, saj lahko podobnosti vidimo tudi z vedsko mitologijo in
ostalimi evropskimi mitologiji. Pod nazivom slovanska mitologija razumemo
verovanja vseh Slovanov, če tudi se med seboj ne skladajo v enoten model. Enoten
sistem verovanj verjetno ni nikoli obstajal, kljub temu pa lahko vidimo mnoge
podobnosti in skupne prvine. Pri vseh Slovanih lahko dobimo sledi o trojici
bogov: Perunu, Velesu in Mokoši, zato ju nekateri opredeljujejo tudi kot
praslovanska trojica bogov

V različnih predelih slovanskega sveta so na prvo mesto postavljali različne
bogove. Na vzhodu je bil najvišji bog slovanskega panteona Svarog, na zahodu so
zelo častili Svetovida in Triglava. Nekateri imajo najvišja božanstva le za
lokalne različice Peruna, vendar v funkcijah teh božanstev obstajajo prevelike
razlike za takšno sklepanje. Osnovna poteza slovanskega verovanja, ki jo najdemo
tako rekoč v celotnem slovanskem svetu je protistavni boj med pomladnim bogom
strele Perunom in jesenskim bogom čred in podzemlja Velesom.

Ohranilo se je zelo malo virov iz časa, ko je bila slovanska mitologija uradna
vera. Zaradi pomanjkanja virov ne moremo v polnosti rekonstruirati nekdanje
slovanske mitologije. Viri za slovansko mitologijo dobimo v starih kronikah in
so pogosto samo fragmenti, ki omenjajo nekatere slovanske bogove. Današnja
rekonstrukcija verskih predstav se opira predvsem na folkloro in etnologijo,
jezikoslovje (etnolingvistiko), arheologijo in ostale sorodne discipline.

V različnih predelih slovanskega sveta so na prvo mesto postavljali različne
bogove. Na vzhodu je bil najvišji bog slovanskega panteona Svarog, na zahodu so
zelo častili Svetovida in Triglava. Nekateri imajo najvišja božanstva le za
lokalne različice Peruna, vendar v funkcijah teh božanstev obstajajo prevelike
razlike za takšno sklepanje.

Slovenska primera kozmogonskega mita je zapisal Janez Trdina. Mita sta znana kot
"mengeška in šišenska bajta". V prvem mitu božanstvo s s pogledom ustvarja svet
in nebesna telesa, v šišenski "bajki" pa se božanstvo potopi v morje in iz
morskega dna prinese talno zemljo. Ta stara bajka ima vzporednice z indijsko
mitologijo, kjer je Višnu ustvaril zemljo tako, da se je potopil v morje in jo
prinesel iz morskega dna.

Vegetacijski mit, ki sta ga rekonstruiral Radoslav Katičić in Vitomir Belaj na
podlagi primerjave baltskih in slovanskih ljudskih pesmi, govori o potovanju
božanstva Jurija skozi celotno leto in ljudske praznike ob katerih nastopa z
različnimi imeni (Jurij, Ivan). Rekonstruirani mit se začne na zimski sončni
obrat, Božič, ko se rodi Jurij, deseti sin Peruna, a ga isti dan odnesejo
koledniki, Velesovi odposlanci. Mladost preživi v onstranstvu, ker je tukaj
zima. Na naš svet se vrne na Jurjevo, ko odklene naravo in prinese pomlad. Na ta
dan spozna svojo sestro Maro s katero se poroči na kresni večer, poletni sončni
obrat. Ob tem prazniku Jurij nastopa pod imenom Ivan Kupalo oziroma Janez
Kresnik. Jurij kasneje Maro prevara, na kar ga Mara ubije in se zato spremeni v
grdo Morano. Jurij umre samo navidezno, zadnjič se pojavi na božični večer,
naslednji dan pa se ponovno rodi.

Glavni mit govori o borbi gromovnika Peruna z zemeljskim Velesom, v kateri vedno
zmaga Perun. Vzrok njune borbe je Velesova kraja Perunove žene, sestre ali
živine. Mit je rekonstruiran na podlagi primerjalne mitologije in slovanskih
povedk, predvsem beloruskega ljudskega izročila. Podoben boj gromovnika s
htonskim bogom je poznan tudi v baltski mitologiji, ki je najbližja slovanski,
poznan pa je bil tudi že v stareših vedskih časih, saj je zapisan v Rigvedi.

S pomočjo primerjalne mitologije in bogate folklore Slovanov razumemo nekdanji
pogled na svet in kozmos. Slovanski koledar je bil tesno povezan z agrarnim
koledarjem in naravnim potekom leta. Najpomembnejši letni meji, ki sta v obliki
ljudskih praznovanj preživeli do danes, sta bila poletni in zimski sončni obrat.
Poletni sončni obrat je znan pod splošno slovanskim imenom kupalo. Slovensko je
širše praznik poznan kot kresna noč, ki se praznuje na večer 23. rožnika. Zimski
sončni obrat je poznan pod različnimi imeni in sicer pri južnih Slovanih pod
imenom božič (od osnove bog, torej mali bog), pri mnogih Slovanih koledo,
splošno slovanska je tudi beseda kračun (iz osnove kratki oziroma prihod, kar je
pomensko podobno latinskemu adventus). Nova vera je praznika pokristjanila in
sicer je rojstvo novega sonca - božiča nadomestilo rojstvo Jezusa,
najpomembnejši dan kresni večer pa je pokristjanil Janez Krstnik.

Slovanske staroverske izvore imajo tudi pomladna praznovanja, kot je jurjevo na
Balkanu, pust in ubijanje Morane pri zahodnih Slovanih.

Slovanska svetišča so bila pogosto naravni gaji, reke, gore, drevesa, skale in
druga kultna mesta. Med najbolj poznana svetišča spada Arkona na otoku Rujnu v
Nemčiji (nekdaj je bil prostor poseljen s Slovani). V Arkoni je bilo svetišče
Svetovidu, štiriglavemu kipu severnih Slovanov. V Ščečinu na Poljskem je bilo na
treh hribih pred mestom svetišče Triglavu. Idoli so bili kamniti ali leseni. Iz
virov vemo, da je bil kip Perunu v Kijevu lesen s srebrno glavo in zlatimi
brkami. Perunu je bilo posvečeno tudi svetišče v Novgorodu v Rusiji.

V procesu pokristjanjevanja so večino idolov uničili, kultna mesta pa spremenili
v krščanske cerkve, zato danes skoraj nimamo ohranjenih nekdanjih podob bogov.
Redka izjema je štiriglavi kamniti idol iz reke Zbruč (pritok Dnestra) v zahodni
Ukrajini, ki je popularno poimenovan tudi "zbruški Svetovid". Kip je danes
shranjen v arheološkem muzeju v Krakovu na Poljskem. Idol so dobili leta 1848.
Glede na arheološke raziskave je bil kip prvotno postavljen na svetišču na gori
Bohit. Hram je bil sestavljen iz treh svetišč na desnem bregu Zbruča (Bohit,
Zvenigorod in Govda). Katerega boga je kip predstavljal ne vemo, vendar pa je
očitna podobnost z opisi kipa v Arkoni.



https://sl.wikipedia.org/wiki/Seznam_ameri%C5%A1kih_igralcev_(A)

Aaliyah - Angela Aames - Willie Aames - Philip Abbott - Kareem Abdul-Jabbar -
Walter Abel - Tim Abell - F. Murray Abraham - Amy Acker - Jean Acker - Bettye
Ackerman - Jensen Ackles - Art Acord - Acquanetta - Eddie Acuff - Amy Adams -
Brooke Adams - Cecily Adams - Dorothy Adams - Jane Adams (igralka) - Poni Adams
- Joey Lauren Adams - Mason Adams - Nick Adams - Oliver Adams - Stanley Adams
(igralec) - Amanda Aday - Jay Adler - Luther Adler - Ben Affleck - Casey Affleck
- John Agar - Christina Aguilera - Philip Ahn - Danny Aiello - Liam Aiken - Marc
Alaimo - Devon Alan - Joe Alaskey - Jessica Alba - Edward Albert - Frank
Albertson - Lola Albright - Alan Alda - Ginger Alden - Ira Aldridge - Alexa
Hamilton - Ross Alexander - Wayne Alexander - Brandy Alexandre (porno zvezda) -
Phillip Alford - Tatyana Ali - Jennifer Allan - Ashley Allen - Chad Allen - Fred
Allen - India Allen - Karen Allen - Krista Allen - Nancy Allen (igralka) - Rex
Allen - Robert (Tex) Allen - Tessa Allen - Tim Allen - Kirstie Alley - Carol Alt
- Summer Altice - Jeff Altman - Lyle Alzado - Lauren Ambrose - Don Ameche - Jim
Ameche - Adrienne Ames - Leon Ames - Mädchen Amick - Suzy Amis - Gianna Amore -
Morey Amsterdam - Eva Amurri - Bridgette Andersen - Broncho Billy Anderson -
Eddie Anderson - Harry Anderson - Loni Anderson - Melissa Sue Anderson - Pamela
Anderson - Richard Dean Anderson - Marliece Andrada - Lona Andre - Leesa and
Laura Andrew - Dana Andrews - David Andrews (igralec) - Edward Andrews -
Giuseppe Andrews - Michael Angarano - Jack Angel - Jennifer Aniston - Ann
Robinson - Anthony Crivello - Steve Antin - Susan Anton - Lou Antonio - Shiri
Appleby - Christina Applegate - Fatty Arbuckle - Allan Arbus - Penny Arcade
(umetnik) - Anne Archer - Beverly Archer - Leila Arcieri - Eve Arden - Lee
Arenberg - Carmen Argenziano - Richard Arlen - Russell Arms - Curtis Armstrong -
Desi Arnaz mlajši - Lucie Arnaz - James Arness - Stefan Arngrim - Edward Arnold
(igralec) - Tom Arnold (igralec) - Judie Aronson - Alexis Arquette - Cliff
Arquette - David Arquette - Patricia Arquette - Rosanna Arquette - Harry Arras -
Emily Arth - Robert Arthur - Jean Arthur - Stacy Arthur - Dana Ashbrook - Daphne
Ashbrook - Linden Ashby - John Mallory Asher - Karan Ashley - Frank Ashmore - Ed
Asner - Kate Asner - Armand Assante - Fred Astaire - Mackenzie Astin - Sean
Astin - William Atherton - Christopher Atkins - Šarif Atkins - Tom Atkins
(igralec) - Tanveer K. Atwal - René Auberjonois - K.D. Aubert - Lynne Austin -
Ned Austin - Stone Cold Steve Austin - Alan Autry - Gene Autry - Frankie Avalon
- Margaret Avery - Reiko Aylesworth - Agnes Ayres -



https://sl.wikipedia.org/wiki/Serotonin

Serotonin (tudi 5-hidroksitriptamin ali 5-HT) je biogeni amin, ki ima v
človeškem organizmu vlogo tkivnega hormona in živčnega prenašalca. Ime izhaja iz
njegovega učinka na krvni tlak; serotonin je snov, ki se nahaja v serumu in ki
vpliva na tonus krvnih žil.

To snov imenujemo tudi »hormon za srečo«, saj igra glavno kemično vlogo pri
občutenju sreče. Če ga imamo dovolj, nas preveva zadovoljstvo in dobro
razpoloženje. Zaradi serotonina smo bolj sproščeni in se bolje počutimo, prav
tako tudi bolje spimo. Če je v možganih premalo serotonina, se naše razpoloženje
dokaj hitro poslabša, če je pomanjkanje preveliko, lahko postanemo celo
agresivni. Ta snov se že nahaja v nekaterih živilih, lahko pa nastane iz
aminokisline triptofan. Čim več ogljikovih hidratov in čim manj maščob pojemo
hkrati, tem več serotonina bo nastalo.

Serotonin se v človeškem telesu sintetizira iz aminokisline L-triptofan v
naslednjih organih:

V prvi stopnji nastane iz triptofana pod vplivom encima tripfofan-hidroksilaze
vmesni produkt 5-hidroksitriptofan. Slednji se s pomočjo encima
5-hidroksitriptofan-dekarboksilaze pretvori v končni produkt serotonin.

V osrednjem živčevju nastaja serotonin po gornji poti v posebnih mešičkih
(veziklih) v presinaptičnih nevronih, kjer se skladiščijo do ustreznega impulza,
nakar se serotonin sprosti v sinaptično režo.

Serotonin, ki ni nevralnega izvora, nastaja predvsem v krvnih ploščicah in
mastocitih.

Glavni encim, odgovoren za razgradnjo serotonina, je monoamin-oksidaza. Ta encim
pretvori serotonin preko 5-hidroksiindolil-acetaldehida v začetno aminokislino
triptofan.

Zaviralci oziroma inhibitorji monoamin-oksidaze so učinkovine, ki inhibirajo
encim monoamin-oksidazo in na ta način dvignejo koncentracijo biogenih aminov v
telesu. Uporabljajo se kot antidepresivi, anksiolitiki ...

Doslej je poznanih že 14 različnih receptorjev za serotonin, ki so razvrščeni v
7 družin: 5-HT1 do 5-HT7. Vsi serotoninski receptorji, izvzemši 5-HT3, so
sklopljeni s proteinom G; 5-HT3 je ionski kanal.

V krvožilju prevladujejo zlasti 5-HT2A-receptorji. Odgovorni so za strjevanje
krvi, skupaj s 5-HT1B-, 5-HT2B- in 5-HT7-receptorji pa za skrčenost krvnih žil.

V možganih so prisotni predvsem 5-HT1 (zlasti 5-HT1A in 5-HT1B), 5-HT2 (zlasti
5-HT2A in 5-HT2C) in 5-HT3.

V gastrointestinalnem traktu imajo 5-HT3 in 5-HT4-receptorji pomembno vlogo pri
uravnavanju motilitete (gibljivosti) črevesja. Te receptorje lahko z zdravili
aktiviramo (z agonisti) ali pa jih blokiramo (z antagonisti).

Serotonin krči žile v pljučih in ledvicah, v prečnoprogastem mišičju pa povzroča
vazodilatacijo. Učinek serotonina na skrčenost žil je pomembnen tudi pri
obravnavi migrene. V terapiji akutnih migrenskih napadov se uporabljajo agonisti
5-HT1B/1D-receptorjev, na primer sumatriptan ali almotriptat.

Po intravenski aplikaciji serotonina pride do kompleksne reakcije srčnožilnega
sistema zaradi vpletenosti več vrst 5-HT-receptorjev. Sprva pride do hipnega
padca krvnega tlaka (stimulacija 5-HT3-receptorjev) , po nekaj sekundah le-ta
zopet naraste (5-HT2)in po določenem času nastopi dolgotrajnejša hipotonija
(5-HT7).

Serotonin pospešuje peristaltiko. Pri tumorju enterokromafinih celic ali
karcinoidu tankega črevesa koncentracija serotonina v črevesnem tkivu znatno
naraste in to dejstvo se uporablja pri diagnostiki.

V osrednjem živčevju igra serotonin pomembno vlogo pri uravnavanju razpoloženja,
spanja, spolnosti in apetita. Pri številnih obolenjih (depresija, migrena,
anksioznost, psihoza ...) je serotonin dokazano pomembnen dejavnik.



https://sl.wikipedia.org/wiki/Se%C4%8Dnina

Sečnina ali urea je organska spojina, ki pri številnih živalih, vključno s
človekom, predstavlja končni presnovek metabolizma dušikovih spojin (npr.
presnova aminokislin v t. i. ciklusu sečnine). Organizem na ta način izloča
amonijak, ki bi sicer v prosti obliki bil toksičen. Tvori se zlasti v jetrih,
izloča pa s sečem. V čisti obliki se sečnina nahaja kot bela, kristalinična in
nestrupena trdnina brez vonja.

Sečnina je prva organska spojina, ki so jo uspeli sintetizirati. Leta 1773 jo je
odkril Hilaire Rouelle]]. , prvi pa jo je sintetiziral Friedrich Wöhler leta
1828. Wöhler jo je sintetiziral iz kalijevega cianata in amonijevega sulfata in
s tem ovrgel dotedanjo definicijo organskih spojin – da je za njihovo sintezo
potrebna t. i. vitalna sila, ki je prisotna le v živem organizmu, in da zato
organskih spojin ni možno pridobiti umetno.

Urea se sintetizira v telesu organizmov v okviru ciklusa sečnine z oksidacije
aminokislin ali amonijaka. V ciklus sečnine vstopata amonijak in L-aspartat, ki
prispevata po eno aminsko skupino in se s tem spremenita v sečnino. Sečnina se
izloča preko ledvic kot sestavni del urina. Poleg tega se manjša količina
sečnine izloča (skupaj z natrijevim kloridom in vodo) v potu. Aminokisline, ki
jih v telo vnesemo s hrano in se ne uporabljajo za sintezo beljakovin in drugih
bioloških snovi se oksidirajo v telesu. Pri oksidaciji aminokislin nastane
sečnina in ogljikov dioksid, ki v telesu služi kot vir energije. Amonijak (NH3)
je še en stranski produkt metabolizma dušikovih spojin, ki je manjši in bolj
mobilen od sečnine. Preveč amonijaka v celicah lahko dvigne pH do toksične
ravni, zato organizmi pretvarjajo amonijak v sečnino. Odvečen dušik se izloča iz
telesa s sečnino.

Za uporabo v industriji, se sečnina, proizvede iz sintetičnega amonijaka in
ogljikovega dioksida. Velike količine ogljikovega dioksida se proizvedejo med
proizvodnjo amonijaka iz premoga ali iz ogljikovodikov, kot so zemeljski plin in
surovine nafte. Osnovni postopek proizvodnje sečnine je bil razvit leta 1922 in
se imenuje po njegovih iznajditeljih, Bosch-Meise sečninski proces. Za različne
proizvodne sečninske procese so značilni določeni pogoji pod katerimi tvorba
sečnine poteka, in način, s katerim se reaktanti, ki se ne pretvorijo obdelujejo
naprej. Proces je sestavljen iz dveh glavnih ravnotežnih reakcij, z nedokončano
pretvorbe reaktantov. Prvi je eksotermna reakcija amonijaka s suhim ledom. Pri
tem nastane amonijev karbamat (H2N-COONH4).



https://sl.wikipedia.org/wiki/Pearsonov_koeficient_korelacije

Pearsonov koeficient korelacije (rxy) je matematična in statistična številska
mera, ki predstavlja velikost linearne povezanosti spremenljivk X in Y, merjenih
na istem predmetu preučevanja. Koeficient je definiran kot vsota vseh produktov
standardnih odklonov obeh vrednosti v razmerju s stopnjami prostosti oziroma kot
razmerje med kovarianco in produktom obeh standardnih odklonov:

Dobljeni rezultat je eden izmed kvadratnih korenov (bodisi pozitiven bodisi
negativen) koeficienta determinacije rxy2, ki je razmerje med pojasnjeno
varianco in skupno varianco:

Pogoj za računanje tega koeficienta je linearna odvisnost obeh vpletenih
spremenljivk. Za določanje povezanosti spremenljivk, ki niso povezane linearno,
se uporablja Spearmanov koeficient korelacije.

Enačbo, ki najbolje opisuje linearno odvisnost obeh spremenljivk, je moč
izračunati z linearno regresijo. Ta enačba je ob visokih vrednostih Pearsonovega
koeficienta (bližina -1 oziroma +1) najbolj natančna.

Pearsonov koeficient korelacije je imenovan po britanskem statistiku Karlu
Pearsonu, navzlic temu pa ga je prvi uporabljal Anglež Francis Galton.



https://sl.wikipedia.org/wiki/Nafta

Nafta tudi Petrolej (πέτρα (kamen) + Latin: oleum (olje) je gosta, temnorjava
ali zelenkasta slabo vnetljiva tekočina, ki se nahaja v zgornjih plasteh
nekaterih delov Zemljine skorje, veliko nahajališč je tudi pod morjem. Danes je
to zelo pomemben energetski in surovinski vir.

Nafta se je uporabljala že od antičnih časov, vendar je svoj vrhunec dosegla s
pojavom motorjev z notranjim zgorevanjem. Poleg transporta se uporablja za
veliko drugih namenov: izdelovanje plastike, čistil, asfalta, gnojil, pesticidov
in drugih kemičnih spojin ter goriv.

Pred več kot 4000 leti, po Herodotu in Diodorju Sicilskem, se je asfalt uporabil
za izgradnjo Babilonskih zidov in stolpov. Nafta se je nahajala v kraju
Ardericca blizu Babilona, izvir smole pa na otoku Zakintos, velike količine so
bilo ugotovljene na bregovih blizu reke Issus, pritoku Evfrata.

Na Kitajskem so pozneje (347 n.š.) pridobivali nafto z vrtanjem z uporabo
bambusa..

Prvi britanski raziskovalci Burme so poročali o cvetoči naftni industriji v
kraju Yenangyaung, kjer je bilo leta 1795 na stotine ročno izkopanih vrtin.

Na nahajališča nafte kažejo različne okoliščine. Pred začetkom raziskovanja se
preišče površino s fotoposnetki z zraka (aerofotogrametrija). Potem z
geofizikalnimi metodami (gravitacijsko, seizmično in magnetno merjenje) dobimo
podrobnejšo sliko. Z gravimetrijo se da ugotoviti že majhne razlike težnosti.
Nahajališča nafte povzročajo spremembo magnetnega polja. Ta način meritve se
izvaja z letalom in je tako mogoče preiskati velike površine. Seizmične metode
so bolj natančne, vendar dražje in se jih uporablja, kjer so že druga
nahajališča. Z razstreljevanjem povzročamo valove, ki se širijo pod površino in
reagirajo različno glede na katero plast naletijo.

Večinoma se nafto pridobiva z vrtanjem v zemljo ali pa v morsko dno. Na začetku
priteče nafta skupaj s plinom in drugimi ogljikovodiki zaradi pritiska. Za večjo
ekstrakcijo pa je treba po navadi črpati v rezervoar vodo ali pa ogljikov
dioksid. Ekonomično je izčrpati 30-60% nahajajoče se nafte v rezervoraju.
Velikokrat je plin pri proizvodnji nezaželen in se ga preprosto zažge (ang.
flaring), vendar se ta praksa zaradi novih tehnologij, ekoloških konsideracij in
ekonomske vrednosti plina zmanjšuje.

V Kanadi pridobivajo težko nafto (bitumen) tudi iz t. i. naftnega peska z
odprtim kopom ali pa drugimi metodami. Taki nafti po navadi rečemo
nekonvencionalna. Zaloge te nafte v Kanadi in Venezueli naj bi bile primerljive
s Saudovo Arabijo. Vendar je črpanje te nafte bolj drago, nafta je slabše
kvalitete in proces zelo obremenjuje okolje.

Dnevno se na svetu uporabi 90 milijon sodčkov nafte na dan, približno 160 ton/s,
večinoma za transport. Največje naftno polje na svetu je Gavar v Saudovi
Arabiji.

Nafta je zmes približno 500 spojin. Prevladujejo ogljikovodiki (okrog 95-98 %),
ob njih pa so v nafti še druge primesi, in sicer žveplove, kisikove in dušikove
spojine (do 3 %) ter sledovi kovin (železo, nikelj, baker in vanadij).

Nafto pridobivajo z vrtanjem in črpanjem na kopnem in na morju. Največje države
proizvajalke so države Bližnjega vzhoda, Rusija, ZDA, Nigerija, Venezuela,
Mehika, Norveška in Združeno kraljestvo.

V državah Bližnjega vzhoda leži več kot 60 % preostalih svetovnih naftnih zalog,
največ v Saudovi arabiji.

Surova nafta je neuporabna, saj je sestavljena iz različnih snovi z različnimi
lastnostmi, zato se s frakcionirno destilacijo nafta loči na skupine spojin s
približno enako dolgimi verigami ogljikovih atomov. To poteka v veliki koloni,
ki jo imenujejo frakcionirna kolona - na dnu je zelo vroča, proti vrhu pa vedno
hladnejša. Vrela nafta vstopa v kolono kot para, ob dviganju pa se vse bolj
hladi.

S frakcionirno destilacijo tako ločijo surovo nafto glede na različna vrelišča
na:

Pline, ki nastanejo pri rafiniranju, najpogosteje odpadno zažgejo, čeprav se to
v zadnjem času zaradi negativnega okoljskega vpliva nadomešča z drugimi
postopki.

Z vakuumsko destilacijo dobijo motorna olja, strojna olja, mazalna olja.
Preostanek pri tem pa se uporabi za maziva, industrijska kurilna olja in
bitumen.

Kreking je cepitev dolgih alkanov na manjše alkane in alkene. Ločimo termični in
katalitski kreking, pri prvem dobimo iz preostankov pri vakuumski destilaciji in
preostankov pri destilaciji normalnem pritisku olja in koks. Katalitski kreking
vodijo s primernimi katalizatorji tako, da poteka pred vsem izomerizacija, iz
frakcij nafte z visokim vreliščem nastajajo ciklični ogljikovodiki, bencin z
višjim oktanskim številom.

Katalitski reforming: pri tem nastanejo s dehidrogeniranjem, krekingom in
istočasnim hidrogeniranjem, izomerizacijo, ciklizacijo, spremembe v strukturi
molekul, tako da se s tem zvišuje oktansko število goriva.

Sicer se z novimi metodami povečuje ekstrakcija, v nekaterih primerih se vračajo
k že izčrpanim nahajališčem in z novimi tehnologijami, kot so ang. Fracking
(Hidravlično drobljenje) in izčrpajo še zadnjo nafto in plin.

Nekonvencionalna nafta, kot os naftni peski v Kanadi in Venezueli, ter ang. Oil
Shale lahko odmaknejo vrhunec nafte za nekaj let, vendar z veliko ceno za
okolje. Najverjetneje bo ozračje prej postalo preveč onesnaženo, kot pa da bo
zmanjkalo fosilnih goriv.



https://sl.wikipedia.org/wiki/Mehku%C5%BEci

Mehkužci (znanstveno ime Mollusca) so živalsko deblo, v katerega uvrščamo okrog
85.000 danes znanih in opisanih vrst. Med vsemi morskimi organizmi predstavljajo
največje živalsko deblo, saj vsebuje slabo četrtino vseh znanih vrst, številne
vrste pa bivajo tudi v sladkih vodah in na kopnem. Mehkužce navadno delimo v 9
ali 10 razredov, od katerih sta dva izumrla. Med njimi so največja in najbolj
raznolika skupina polži, ki edini uspevajo tudi na kopnem.

Kot nevretenčarji so v svojem razvoju dosegli razmeroma visoko stopnjo telesne
organiziranosti, predvsem glavonožci, ki imajo najkompleksnejše razvito živčevje
med vsemi nevretenčarji. Kot skupina so sicer izredno raznoliki, tako po telesni
zgradbi in velikosti, kot tudi po vedenju in ekologiji. Čeprav je težko najti
telesno značilnost, ki bi bila skupna prav vsem mehkužcem, je zanje v splošnem
značilno mehko, nečlenjeno telo z dvobočno somernostjo, plašč s plaščno votlino,
v kateri poteka dihanje in izločanje, ter organizirano živčevje, pri mnogih
vrstah pa še lupina, ki strehasto pokriva telo. Najpreprostejši način
razmnoževanja mehkužcev sloni na zunanji oploditvi, le nekatere vrste se
razmnožujejo z notranjo oploditvijo.

Mehkužci imajo zelo pomembno vlogo v vodnih in kopenskih ekosistemih, saj način
življenja različnih skupin obsega širok spekter vlog, vse od filtratorjev preko
plenilcev do zajedavcev. Nekateri mehkužci živijo v sožitju z drugimi organizmi,
kot so alge in drugi nevretenčarji, druge, invazivne vrste mehkužcev pa
povzročajo velike spremembe v ekosistemih zaradi nenadzorovanega širjenja.

Za človeka mehkužci že več tisoč let predstavljajo vir hrane, poleg tega pa še
vir luksuznega blaga, kot so biseri, biserovina, škrlatno oz. purpurno barvilo
in morska svila. V nekaterih predindustrijskih družbah je bila lupina mehkužcev
plačilno sredstvo. Določene vrste so človeku nevarne zaradi strupenega ugriza
ali vboda. Po drugi strani je več milijonov ljudi okuženih z zajedavci zaradi
uživanja sladkovodnih polžev, uživanje pokvarjenih ali strupenih školjk pa lahko
privede do zastrupitev s hrano. Nekatere vrste polžev so tudi pomembni kmetijski
škodljivci. Nenavaden videz nekaterih mehkužcev, predvsem glavonožcev, je
prispeval k nastanku mnogih mitoloških zgodb o morskih pošastih. Veda o
mehkužcih se imenuje malakologija.

Med taksonomi celo glede klasifikacije na najvišji ravni, tj. ravni razredov, še
vedno ni enotnega mnenja. Tu predstavljena klasifikacija ločuje sodobne mehkužce
na osem razredov, še dva pa sta izumrla, poznana samo po fosilnih primerkih. V
literaturi sta razreda Caudofoveata in Solenogastres še vedno obravnavana kot
enoten razred brazdonožcev (Aplacophora), vendar novejša spoznanja kažejo, da je
med njima dovolj razlik za ločevanje.

Ocene priznanih živečih vrst se gibljejo med 50.000 do 120.000. Okoli 80 % vseh
znanih vrst mehkužcev naj bi spadalo v razred polžev. Leta 1969 je David Nicol
ocenil število živečih vrst na 107.000, med katerimi naj bi bilo 12.000
sladkovodnih in 35.000 kopenskih polžev. Školjke naj bi tvorile okoli 14 % vseh
vrst mehkužcev, ostali razredi pa manj kot 2 % vseh vrst. Leta 2001 G.
Haszprunar je ocenil število živečih vrst na 93.000, ki naj bi predstavljale
23 % vseh vrst morskih organizmov, leta 2009 pa je A.D. Chapman ocenil število
na 85.000. Ne glede na različne ocene so mehkužci po številu vrst na drugem
mestu, za členonožci, katerih je vsaj 11-krat več (tj. okoli 1.113.000), vendar
pred strunarji z 52.000 vrstami. Najvišje ocenjeno število vrst danes živečih
mehkužcev je okoli 200.000, po fosilnih ostankih pa je znanih približno 70.000
vrst. Kljub temu je celokupno število vrst mehkužcev skozi celotno zgodovino
verjetno nekajkrat večje od števila danes živečih vrst.

Mehkužci so ena od najuspešnejših in najbolj raznolikih živalskih skupin, kar je
dejansko posledica velike sposobnosti prilagajanja in preoblikovanja
(plastičnosti) osnovne zgradbe telesa tekom razvoja. Plastičnost je razvidna
tako pri raznolikih nalogah določenih struktur, kot je lupina, ki poleg zunanje
zaščite lahko služi npr. kot plovni organ ali pa s svojimi izrastki olajšuje
zakopavanje v sediment, kot tudi pri poenotenju nalog različnih struktur, kar se
npr. kaže pri uporabi lovk s priseski, zobcev na strgači idr. za lovljenje
hrane. Oblike teles segajo od valjastih mehkužcev brez noge in lupine, ki so
podobni ploskim črvom, do skorajda okroglih školjk brez glave z veliko dvodelno
lupino. V velikosti se raztezajo od 2 mm planktonskih mehkužcev do velikanskih
velelignjev, ki skupaj z lovkami merijo v dolžino preko 20 m.

Najbolj ogrožene so sladkovodne in kopenske vrste mehkužcev. Ocene omenjenih
vrst se med sabo zelo razlikujejo, med drugim zaradi slabega poznavanja
biodiverzitete mnogih območij ter pomanjkanja taksonomov specialistov. Leta 2004
je Svetovna zveza za varstvo narave (IUCN) na rdeči seznam uvrstila skoraj 2.000
ogroženih sladkovodnih in kopenskih vrst. Kljub temu, da velika večina mehkužcev
biva v morju, je bilo na seznam uvrščenih le 41 vrst. Podatki od leta 1500
kažejo, da predstavljajo izumrli mehkužci okoli 42 % vseh dokumentiranih
izumrlih vrst, pri čemer gre večinoma za sladkovodne in kopenske vrste. Mehkužce
najbolj ogrožajo človeške dejavnosti, predvsem onesnaževanje voda zaradi
kmetovanja in lesne industrije ter poseganje v vodotoke, kot so gradnje jezov in
prekopov.

Kljub raznolikosti imajo vsi mehkužci določene lastnosti, po katerih jih lahko v
splošnem definiramo. Osnovna lastnost mehkužcev je torej mehko, nečlenjeno telo
z dvobočno somernostjo, ki se pri polžih izgubi. Poleg tega je značilen tudi
plašč z razmeroma veliko plaščno votlino, v kateri poteka dihanje in izločanje,
ter organizirano živčevje. Mehkužci nimajo notranjega ogrodja, pač pa zunanjo,
bolj ali manj poapneno in ohranjeno lupino, ki v svoji najosnovnejši obliki
strehasto pokriva telo, tako kot pri prilepcih. Pri filogenetsko mlajših
mehkužcih sta značilni lastnosti še neposredna povezanost zadnjika (anusa) in
spolovil s plaščno votlino ter dva para glavnih živcev, ki potekata proti
zadnjemu delu telesa.

V literaturi se pogosto omenja tudi druge značilnosti, kot so strgača (radula),
široka in mišičasta noga, zbranost drobovja v hrbtnem delu telesa in razmeroma
veliko slepo črevo ter metanefridiji, ki so praktično mehkužceve »ledvice«.
Vidna izjema pri naštetem so predvsem brazdonožci, pri katerih naštete strukture
niso razvite oz. niso izrazite, ter glavonožci, pri katerih je noga modificirana
v lovke, postavljene pred glavo.

Zaradi že omenjene izredne raznolikosti telesne zgradbe je težko najti
značilnost, ki bi bila skupna prav vsem mehkužcem. Posamezni znaki so se lahko z
razvojem ožjih skupin reducirali ali močno preoblikovali, zato po navadi
opisujemo telesno zgradbo mehkužcev s hipotetičnim »posplošenim« mehkužcem, ki
ima osnovne značilnosti večine predstavnikov. Tak posplošeni mehkužec je podoben
danes živečim monoplakoforom, domnevajo, da so bili takšni tudi prvi mehkužci.

Plaščna votlina je dejansko zavihek plašča in zavzema razmeroma veliki prostor.
Odpira se navzven v okolje in je glede na življenjski prostor izpostavljena
morski vodi, sladki vodi ali zraku. Pri filogenetsko starejših mehkužcih se je
nahajala ob strani, pri mlajših pa je pozicija odvisna od skupine, kateri
določen mehkužec pripada; pri polžih se votlina npr. odpira navzpred, saj se je
drobovje tekom razvoja zasukalo za 180°. V plaščni votlini so običajno parne
škrge (pri mehkužcih poimenovane ktenidiji) peresaste oblike, le nekatere
skupine (npr. slonovi zobčki) nimajo škrg in poteka izmenjava plinov kar skozi
površino plašča. Za pretok vode skrbijo omigetalčene celice plašča ali škrg.
Poleg škrg se v votlini nahaja par t. i. osfradijev, ki delujeta kot kemična
receptorja, in odprtine anusa, metanefridijev ter spolnih žlez.

Rob plašča izloča lupino, ki je pri nekaterih mehkužcih, kot so gološkrgarji
(Nudibranchia), odsotna. V glavnem je sestavljena iz polisaharida hitina in
konhiolina, ki je beljakovina, ojačana s kalcijevim karbonatom (CaCO3). Kalcijev
karbonat se navadno odlaga v obliki aragonita ali kalcita v eno ali več plasti,
ki jih pokriva tanjša zunanja plast iz konhiolina, imenovana periostrak. Tekom
evolucije se je vodoravna (antero-posteriorna) os lupine, ki je bila značilna za
črvom podobne prednike, spremenila v navpično (dorzoventralno) os. Večina
živečih vrst mehkužcev ima tako v splošnem stožčasto obliko, pri nekaterih pa je
lupina podolgovata in zavita v ploski ali vijačni spirali. Plašč običajno
pokriva nezaščitene dele kot guba, zato lahko potegne lupino navzdol proti tlom
kot pokrov in tako zaščiti preostale dele telesa, predvsem glavo in nogo.

Spodnjo stran telesa predstavlja mišičasta noga, ki se je pri različnih skupinah
mehkužcev prilagodila na različne naloge. V nogi se nahaja par statocist, ki
delujeta kot ravnotežni organ. Pri polžih noga izloča sluz, ki olajšuje drsenje
po tleh. Mehkužci, ki imajo samo zgornjo lupino (npr. latvice), se z nogo trdno
prisesajo na podlago, prečne mišice pa potegnejo lupino navzdol in tesno zaprejo
celoten prostor ob telesu; drugi mehkužci z mišicami potegnejo nogo in druge
izpostavljene mehke dele v lupino. Pri školjkah je noga prilagojena za
zakopavanje v sediment. Glavonožci imajo nogo preoblikovano v lovke, ki jih
uporabljajo za hranjenje in premikanje, večina samcev pa ima še t. i.
hektokotil, posebno lovko, preoblikovano za parjenje.

Mehkužci imajo povečini odprto krvožilje, izjema so glavonožci, ki imajo zaprto
krvožilje, podobno kot vretenčarji. Osrednja telesna votlina pri odprtem
krvožilju je hemocel, ki ga tvorijo številne medsebojno povezane votlinice
(sinusi) med organi. V teh sinusih kroži hemolimfa, ki neposredno oskrbuje
notranje organe s kisikom in hranili. Hkrati deluje hemocel kot hidrostatski
skelet, tj. preko pritiska tekočine v votlini in krčenja sosednjih mišic lahko
mehkužec preoblikuje telo in/ali ustvarja potisno silo za plavanje oz.
zakopavanje. Celom, telesna votlina, omejena s krovnim tkivom (epitelom), je pri
mehkužcih dokaj majhna in jo dejansko predstavlja osrčnik (perikard), ki obdaja
srce. To je sestavljeno iz enega ali več parov preddvornih uhljev oz. avriklov,
ki sprejemajo oksigenirano hemolimfo iz škrg in jo iztisnejo v prekat oz.
ventrikel, ta pa jo s krčenjem pošlje v kratko aorto, ki se razveji na sprednji
in zadnji del ter se prosto odpira v hemocel. Pri glavonožcih se na bazi škrg
nahaja parno srce. Glavni dihalni (respiratorni) pigment, ki po hemolimfi oz.
krvi prenaša kisik, je hemocianin.

Preddvorni uhlji so tudi del izločal, saj prečistijo odpadne produkte iz
hemolimfe in jih izločijo v osrčnik kot seč (urin). Metanefridija, ki sta
povezana z osrčnikom, reabsorbirata uporabne snovi in v urin dodatno izločita
odpadne snovi. Urin se nato izloči preko nefridiopor v plaščno votlino.

Razvoj zaščitne lupine je močno omejil prosto izmenjavo dihalnih plinov skozi
površino telesa, zato so se vzporedno s tem morale razviti škrge. Večina
mehkužcev ima samo en par peresastih škrg, nekateri samo ene škrge. Te razdelijo
plaščno votlino tako, da priteka voda ob straneh spodaj in odteka v srednji
liniji zgoraj. Škrge imajo dovodno (aferentno) žilo, ki dovaja kri iz hemocela,
in odvodno (eferentno) žilo, ki odvaja kri iz škrg v srce, natančneje v
preddvorne uhlje. Na škrgah sta prisotni dve vrsti migetalk: ene potiskajo vodo
tako, da ustvarjajo protitočni sistem s krvožiljem, druge pa čistijo prostor med
izrastki škrg. V primeru, da osfradiji zaznajo škodljivo snov ali delce
sedimenta, migetalke nehajo utripati, dokler se mehkužec ne umakne iz nevarnega
okolja. Odtok vode s sabo ponese tudi odpadne snovi iz anusa in metanefridijev.

Prebava se začne pri ustih, v katerih se nahaja nazobčana strgača (radula), s
katero mehkužci strgajo organski material, kot so bakterije in alge, s površine.
Oporo ji daje hrustančni odontofor, preko katerega drsi. Celoten aparat deluje
tako, da se odontofor in strgača z mišicami izvihata navzven, hkrati s tem pa se
vzravnajo posamezni zobci. Po postrganju površine se delci hrane prenesejo v
ustno votlino preko uvihanja odontofora in strgače navznoter. Sčasoma se
hitinasti zobci obrabijo zaradi nalaganja kremena (SiO2) in železovega(II,III)
oksida (Fe3O4). Zobci na strgači, ki so razvrščeni v več vrst, se zato
obnavljajo tako, da strgača skozi čas počasi drsi po odontoforu navzven, tako da
postanejo izpostavljene rezervne vrste zobcev. Nove vrste zobcev nastajajo na
proksimalnem koncu, tj. na bazi strgače. Pri nekaterih plenilskih vrstah je
strgača preoblikovana za lovljenje plena, pri čemer so lahko zobci povečani,
njihovo število pa zmanjšano, ali pa je cela strgača preoblikovana v rilec (npr.
pri stožčastih polžih), s katerim nabodejo žrtev. Pri nekaterih drugih
plenilskih vrstah, kot so modroobročkaste hobotnice, so zobci povezani s
strupnimi žlezami. Strgača je edinstvena telesna struktura pri mehkužcih, saj do
sedaj pri nobeni drugi skupini živali ni bila odkrita podobna struktura.

V ustni votlini se nahajajo tudi žleze, ki izločajo sluz, na katero se zalepijo
delci hrane. Migetalke na sluznici pomikajo sluz s hrano preko požiralnika v
želodec. Na zoženem stranskem koncu želodca migetalke navijajo »vrv sluzi« s
hrano v stožčasto strukturo, podobno tuljavi, imenovano prostil. Preden sluz
doseže prostil, kislo okolje v želodcu zmanjša njeno lepljivost, zaradi česar se
delci hrane odcepijo. Druga vrsta migetalk razvrsti te delce na manjše, ki so
povečini minerali, in večje, ki so povečini hranljivi delci. Manjši delci nato
potujejo do prostila in se izločijo, večji pa potujejo v slepo črevo, ki je
želodčni žep, kjer se hrana dokončno prebavi in absorbira. Krožne mišice v
omenjenem zoženem delu se občasno krčijo in tako odščipnejo prostil da ne
postane prevelik, odščipnjen konec nato potuje naprej po črevesju ter se izloči
skozi zadnjik v plaščno votlino.

Školjke nimajo razvite glave, zato se v ustih nahajata dva para ustnih
(labialnih) palpov, in sicer po en par na vsaki strani. S temi palpi školjke
zajemajo organski drobir oz. detritus iz sluzi.

Mehkužci imajo praviloma dva para glavnih živcev, izjema pri tem so školjke s
tremi pari. Ločimo drobovni ali visceralni par, ki oživčuje notranje organe, ter
nožni ali pedalni par, ki oživčuje nogo oz. njene derivate. Oba para potekata
pod drobovjem. Vlogo območnih nadzornih središč imajo gangliji, ki so skupek
teles (perikarionov) živčnih celic. Istovrstni gangliji na obeh straneh telesa
so povezani med sabo s komisurami, ki so razmeroma veliki svežnji živcev. Edini
par ganglijev, ki se nahaja nad drobovjem, je cerebralni par, ki razvršča
podatke iz očes. Nožni par ganglijev, ki nadzoruje nogo, se nahaja tik pod
požiralnikom, s svojim komisurami in povezavami s cerebralnim parom pa tvori
obžrelni (cirkumfaringealni) živčni obroč.

Večina mehkužcev z razvito glavo ima oči ter par preobraženih čutilnih lovk, ki
zaznavata snovi, tresljaje in dotike. Poleg tega med čutila sodijo že omenjeni
kemoreceptorni osfradiji v bližini škrg ter statociste v nogi. Pri glavonožcih
se je obžrelni živčni obroč razvil v možgane, ki med vsemi nevretenčarji
predstavlja najvišjo stopnjo razvoja živčevja. Poleg možganov je dobro razvit
tudi par oči, ki je po zgradbi podoben očem vretenčarjem, kar pomeni, da so
prisotni roženica, šarenica, leča in mrežnica. Živčevje glavonožcev nadzoruje še
številne kromatofore na površini telesa, posebne pigmentne celice, ki omogočajo
hitro spremembo barvnih vzorcev.

Najpreprostejši sistem razmnoževanja mehkužcev sloni na zunanji oploditvi.
Samice mehkužcev ležejo jajčeca, iz katerih se izležejo trohofori (osnovni
stadij ličinke), veligerji oz. jadronosci (napredni stadij ličinke) ali pa že
razviti mladiči. Spolni žlezi (gonadi) se nahajata tik ob osrčniku in v njega
izločata spolne celice (gamete), tj. semenčice ali jajčeca. Gamete potujejo po
metanefridijih in se izločijo v plaščno votlino. Nekateri mehkužci se
razmnožujejo z notranjo oploditvijo, pri čemer so lahko tudi dvospolniki
(hermafroditi). Tovrstno razmnoževanje zahteva zapletenejšo zgradbo spolovil.

Najosnovnejši tip ličinke je trohofor, ki živi kot plankton in se hrani s
plavajočim organskim drobirjem, ki ga ujame z migetalkami. Te so razvrščene v
dveh pasovih (prototroh in metatroh), ki potekata po ekvatorju telesa. Hrana
potuje do želodca, v katerem migetalke pomaknejo neprebavljeno hrano v zadnjik,
skozi katerega se izloči. Novo tkivo raste v notranjosti v obliki pasov
mezoderma, razdalja med koničastim šopom migetalk in zadnjikom pa se tako veča.

Stadiju trohoforja pogosto sledi stadij veligerja, dvobočno somerne ličinke, pri
kateri se prototroh, ekvatorialni pas migetalk, ki je bližje koničastemu šopu
migetalk, razvije v t. i. tančico (velum), par mečic z migetalkami, s katerimi
ličinka plava. Sčasoma ličinka potone na morsko dno in se preobrazi v odraslo
obliko. Pri glavonožcih se iz jajčeca neposredno izleže mladič.

Življenjska doba se med skupinami mehkužcev zelo razlikuje. Večina mehkužcev
doživi samo nekaj mesecev ali celo nekaj tednov, vendar nekatere vrste školjk
doživijo največjo starost med vsemi živalmi, tudi preko 400 let. Številne vrste
školjk sicer doživijo starost do 150 let. Vrste z najvišjo dokumentirano
starostjo so islandska školjka (Arctica islandica) s 405 leti, potočna bisernica
(Margaritifera margaritifera) s 190 leti in Panopea abrupta s 163 leti.
Dejavniki, ki vplivajo na starost, so največja dosežena velikost lupine in
starost ob spolni dozorelosti, ki sta v sorazmerju z življenjsko dobo, ter
hitrost rasti lupine, ki je v obratnem sorazmerju z življenjsko dobo.

Mehkužci imajo zelo pomembno vlogo v vodnih in kopenskih ekosistemih, saj glede
na različne skupine njihov način življenja obsega širok spekter vlog, vse od
filtratorjev preko plenilcev do zajedavcev. Nekatere vrste živijo v sožitju z
drugimi organizmi: primer tega je orjaška zeva, pri kateri na robu plašča bivajo
simbiontske enocelične alge iz rodu Symbiodinium. Školjka izkoristi hranila, ki
jih proizvedejo alge, v zameno za to pa alge dobijo anorganske snovi, kot so
ogljikov dioksid, fosfati in nitrati. Podnevi školjka razpre lupino in razširi
plašč, da alge dobijo sončno svetlobo, potrebno za fotosintezo. Nekatere
invazivne vrste mehkužcev povzročajo veliko škodo v ekosistemih zaradi
nenadzorovanega širjenja.

Školjke se nahajajo v izredno velikem številu na morskem dnu: na kvadratni meter
lahko biva tudi do več tisoč školjk. Zaradi velike mase lupine mrtvih školjk
pomembno prispevajo k nastanku morskega sedimenta. Poleg tega imajo bistveno
vlogo pri čiščenju vode z odstranjevanjem težkih kovin in obstojnih organskih
onesnaževal, kot so pesticidi. Posledično se onesnaževala lahko nakopičijo v
velikih koncentracijah v školjkah.

Velika raznolikost mehkužcev pomeni, da se življenjski prostori (habitati) in
navade med skupinami prav tako močno razlikujejo.

Mehkužci iz razreda Caudofoveata so črvom podobne živali, ki prebivajo na
morskem dnu in se hranijo z organskim drobirjem ter praživalmi, kot so
luknjičarke (Foraminifera). Mehkužci iz razreda Solenogastres so na videz
podobni prej opisani skupini, vendar so visoko specializirani in se
prehranjujejo z ožigalkarji (npr. s koralnjaki in trdoživnjaki) ter z rebračami,
in sicer tako, da srkajo telesne sokove ali pa odžirajo tkivo organizmov.
Monoplakofori so globokomorski organizmi, ki se, sodeč po ostankih v črevesju,
prehranjujejo z diatomejami, luknjičarkami, spužvami ipd. Bokoživčniki, kot so
hitoni, so počasi plazeče se živali, ki se povečini prehranjujejo z algami,
vendar so znane tudi plenilske vrste. Večina slonovih zobčkov prebiva zakopanih
v morskih sedimentih v dnu pod pasom bibavice, hranijo pa se z mikrobi iz
sedimenta.

Polži so največja in najbolj raznolika skupina mehkužcev, ki naseljujejo vse
glavne tipe habitatov na Zemlji. Večina polžev naseljuje morja, tako plitvejše
dele ob obali kot tudi globoke predele, poleg tega pa še morja v različnih
podnebnih pasovih. Večina morskih polžev se plazi po morskem dnu, nekateri imajo
prikrit način življenja, zakopani v morski sediment. Nekateri polži, kot so
tekosomati oz. morski metulji (Thecosomata) in veslonoži oz. morski angeli
(Gymnosomata), so prilagojeni plavajočemu načinu življenja (pelaški organizmi),
saj so noge preoblikovane v par razmeroma velikih plavuti. Nekateri morski
polži, kot so tisti iz poddružin Coralliophilinae in Epitonioidea, živijo med
koralnjaki in se prehranjujejo tako, da s svojim dolgim rilcem (proboscis)
vrtajo v njihova mehka tkiva. Črvasti polži (Vermetidae) imajo nepravilne
podolgovate hišice, ki so pritrjene na trdo podlago, prosti konec z odprtino v
hišici je usmerjen navzgor. Nekatere vrste živijo samotarsko, druge vrste pa v
kolonijah. Latvice (Patella) živijo na območjih plimovanja ter ob visoki plimi
zlezejo na potopljene kamne in postrgajo alge, ob oseki pa se trdno prisesajo na
podlago.

Polži so edina skupina mehkužcev, ki uspeva na kopnem. Dihajo s preprostimi
pljuči, ki so se razvila iz plaščne votline. Pljuča sicer niso izključno
prisotna samo pri kopenskih polžih, pač pa tudi pri nekaterih vrstah
sladkovodnih polžev. Polže s pljuči uvrščamo v skupino pljučarjev (Pulmonata). V
primeru neugodnih razmer oz. temperatur lahko pljučarji preidejo v stanje
mirovanja (dormance), pri katerem se začasno zmanjša raven presnove
(metabolizma). Pri visokih temperaturah preidejo v stanje estivacije, pri
katerem polži splezajo stran od tal, ki se najbolj segrejejo, ter zaprejo vhod v
svojo hišico s plastjo sluzi (epifragmo), da preprečijo izgubo vode. Pred
nizkimi temperaturami se na podoben način zaščitijo s hibernacijo. Polži golači,
ki nimajo hišice, se zakopljejo v zemljo ali pa izvrtajo luknje v tkivo rastlin,
gliv ali lišajev.

Najbolj primitivne vrste morskih polžev, kot so prapolži (Archaeogastropoda), se
prehranjujejo s strganjem alg s kamnov. Prehranjevanje filogenetsko mlajših
skupin je zelo raznoliko in vključuje vsejede (omnivore), rastlinojede
(herbivore) in mesojede (karnivore); primeri slednjih so stožčasti polži in
Euglandina rosea. Prehranjevalnim navadam se je seveda prilagodila tudi strgača
po številu, velikosti in obliki zobcev, ki so lahko pri določenih vrstah
povezani s strupnimi žlezami. Pljučarji so povečini rastlinojedi, le malo vrst
je plenilskih. Določeni polži, npr. iz rodov Elysia in Oxynoidae, so zmožni
lastne fotosinteze, saj se kloroplasti, v katerih poteka omenjeni proces,
vgradijo v telesne celice; opisani fenomen imenujemo kleptoplastija. Določene
vrste polžev so se prilagodile zajedavskemu (parazitskemu) načinu življenja, med
njimi sta Eulima bilineata in Odostomia turrita. Telesna zgradba je zaradi
zajedavskega načina življenja poenostavljena, saj so lupina, plašč in noga
zakrneli, prebavila, obtočila in živčevje pa zelo preprosti.

Školjke so poleg polžev druga najuspešnejša skupina mehkužcev, ki naseljujejo
tako tropska kot zmerno topla in hladna morja. Večina školjk prebiva zakopana v
morski ali sladkovodni sediment, številne vrste pa bivajo ob obalah oz. na
območjih plimovanja. S tem so školjke varne pred plenilci, hkrati pa tudi pred
močnimi tokovi, izsuševanjem in pregrevanjem ob oseki ter nihanjem slanosti
zaradi dežja. Tako je pesek na morski obali lahko na videz »prazen«, vendar ga v
resnici naseljuje ogromno število školjk in drugih nevretenčarjev. Druge
školjke, kot so klapavice, vso življenje bivajo pritrjene na trdo podlago na
istem mestu, kjer so se ustalile že kot mladi osebki. Izjema med školjkami so
pokrovače, ki se lahko premikajo na kratke razdalje s hitrim odpiranjem in
zapiranjem lupin, kar izkoriščajo denimo za beg pred plenilci, kot so morske
zvezde.

Školjke uspevajo tudi v skrajnih razmerah. Samo v Arktičnem oceanu prebiva okoli
140 vrst školjk, na Antarktiki pa školjka vrste Adamussium colbecki biva pod
ledom. Vrsti Bathymodiolus thermophilus in Calyptogena magnifica bivata v
skupinah okoli hidrotermalnih vrelcev v globokomorskih jarkih Tihega oceana. V
škrgah se nahajajo simbiontske bakterije, ki oksidirajo vodikov sulfid (H2S),
školjke pa absorbirajo hranila, ki jih te bakterije sintetizirajo.

Nekaterim sladkovodnim školjkam ustrezajo le določeni pogoji (npr. Villosa
arkansasensis), zaradi česar sodijo med oz. postajajo ogrožene vrste, medtem ko
so druge postale invazivne vrste, ki povzročajo gospodarsko škodo in škodo v
ekosistemu. Takšen primer je potujoča trikotničarka (Dreissena polymorpha), ki
se je razširila iz jugovzhodne Rusije v Evropo in Severno Ameriko.

Večina školjk je filtratorjev, ki se hranijo s precejanjem drobnih vodnih
organizmov, kot je fitoplankton, in organskih delcev v vodi. Izjema so
praškrgarke (Protobranchia), ki so filogenetsko starejša skupina školjk,
prehranjujejo pa se s strganjem organskega drobirja iz morskega dna. Znanih je
tudi nekaj plenilskih vrst, kot je Poromya granulata, školjke iz rodu Entovalva
pa živijo v sožitju z morskimi kumarami v njihovem požiralniku.

Glavonožci prebivajo v vseh svetovnih oceanih. Vse vrste prenašajo samo morsko
vodo, izjema je morda le ligenj vrste Lolliguncula brevis, ki prebiva tudi v
estuarijih z manjšo slanostjo vode. Habitati se raztezajo preko skorajda vseh
globin, od površinskih do globokomorskih predelov. Glavonožci so najbolj
raznoliki blizu ekvatorja, proti polom pa se njihova raznolikost zmanjšuje.

Sipe se večinoma zadržujejo pri morskem dnu v plitvejših tropskih in zmerno
toplih morjih. Brodniki se zadržujejo v globinah do nekaj sto metrov, največ do
700 m, izogibajo pa se morjem s temperaturo vode preko 25 °C. Prebivajo na
omejenem območju v jugozahodnem delu Pacifika od Samoe do Filipinov ter v
Indijskem oceanu blizu Avstralije. Habitat lignjev se med vrstami dokaj
razlikuje, veliko vrst živi predvsem v severnem delu Atlantika. V splošnem so
lignji samotarski plenilci (razen mladih osebkov, ki se združujejo v skupine),
ki bivajo v globinah pod 300 m. Večina hobotnic se zadržuje pri morskem dnu oz.
pri koralnih grebenih, nekatere vrste pa so prosto plavajoče.

Vsi glavonožci so plenilski, zaradi česar so pri prehranjevanju prevzele glavno
vlogo lovke in čeljusti, strgača pa je le stranskega pomena. Večina glavonožcev
ima dobro razvit vid, s katerim zaznajo plen. Ulovijo ga z lovkami ter potegnejo
proti ustni odprtini, nato pa ga ugriznejo in vbrizgajo slino, ki ima deloma
strupen, deloma prebavni učinek. Nekatere strupe sintetizirajo simbiotske alge.

Polži se zaradi počasnega premikanja ne morejo zanašati na beg pred plenilci,
tako da jih pred njimi varuje bodisi kamuflažna barva bodisi trda hišica, v
katero se skrijejo. Mnogi plenilci lahko hišice sicer zlahka predrejo oz.
strejo. Kopenski polži imajo številne naravne plenilce, med drugim ptice,
plazilce, sesalce, pajke in nekatere hrošče, kot so krešiči, kratkokrilci,
kresnice, lažne kresnice in mrharji. Sladkovodni polži, katere plenijo predvsem
ribe, se skrivajo v plitvih vodah ali pod debli oz. kamni, nekateri začasno za
več ur splezajo iz vode. Morski polži imajo številnejše plenilce kot pa
sladkovodni polži, med drugim glavonožce, morske zvezde in rake, kar je recimo
razvidno in barvitejših hišic z bolj zapletenimi oblikami.

Trda lupina in bolj ali manj okrogla oblika so učinkovita mehanska zaščita
školjk proti mnogim plenilcem. Kljub temu so se nekateri plenilci specializirali
za prehranjevanje s školjkami. Med ribami je znan plenilec krap, od ptic pa npr.
evrazijska školjkarica, ki ima poseben kljun za odpiranje lupine, ter srebrni
galeb, ki lupine zdrobi s spuščanjem kamnov z višine na školjko. Ostali plenilci
školjk so še morska vidra in mrož med sesalci ter nekateri polži, raki, morske
zvezde in hobotnice med nevretenčarji. Poseben primer predstavlja školjka vrste
Limaria fragilis, ki plenilcem nastavlja lovkam podobne izrastke. Te vsebujejo
neužitne snovi, poleg tega pa se odtrgana lovka še vedno zvija, kar lahko
napadalca zmede, medtem ko školjka odplava stran.

V nasprotju z davnino, kjer so glavonožci bili blizu vrha prehranjevalne verige,
jih dandanes ogrožajo mnogi hitri plenilci z dobro razvitim vidom, kot so morski
psi in morski sesalci, manjše glavonožce pa ogrožajo tudi njihovi večji
sorodniki. Glavonožci imajo dobro razvita čutila, s katerimi lahko zaznajo npr.
že minimalne spremembe tlaka v okolici in tako pravočasno opazijo plenilca ter
se mu izognejo. Obrambni mehanizmi so opisani v sledečem poglavju.

V koži in slini mnogih morskih polžev se nahajajo neužitne in škodljive snovi
(predvsem terpenoidi ter kisline, kot je žveplena kislina), ki delujejo
odbijajoče na plenilce. Hobotnice, lignji in sipe, od morskih polžev pa morski
zajčki (Aplysiomorpha), imajo posebne črnilne vrečke, iz katerih iztisnejo
izloček, ki napadalca zmede. Pri glavonožcih je glavna sestavina melanin,
iztisnjeno črnilo pa praktično ustvari dimno zaveso, kar napadalca zmede,
glavonožec pa lahko hitro odplava stran. Oblak izločka lahko deluje tudi kot
alarm za druge pripadnike iste vrste v bližini.

V nasprotju z glavonožci morski zajčki ne morejo hitro pobegniti pred plenilci,
kar pomeni, da izloček deluje predvsem kot kemična zaščita, do določene mere pa
podobna obarvanost kot telo polža dodatno zmede napadalca. Izloček proizvajata
dve vrsti žlez: ena vrsta izloča temno vijoličen izloček, za sintezo katerega je
potrebna prehrana z rdečimi algami, druga vrsta žlez pa izloča prozoren in
lepljiv izloček. Celokupno izloček deluje večplastno in pri plenilcih sproži
različne odzive. Pri nekaterih deluje tako, da plenilec dojema oblak izločka kot
hrano, k čemer pripomorejo različne aminokisline (npr. oksidirani produkti
lizina) in druge organske kisline (tavrin) ter nizka pH vrednost in lepljivost
izločka, pri drugih pa deluje močno odbijajoče, zaradi česar npr. lovke morske
vetrnice izpustijo polža.

Z izjemo brodnikov imajo glavonožci v koži posebne pigmentne celice, imenovane
kromatofore, s pomočjo katerih lahko hitro zamenjajo barvni vzorec. Sposobnost
spreminjanja barve se močno razlikuje med predstavniki: pri vrstah, ki živijo
bližje obali, so barvni vzorci bolj pestri in služijo zakrivanju pred plenilci
ter signaliziranju, recimo pri parjenju, medtem ko so barvni vzorci pri vrstah,
ki živijo na odprtem morju, bolj konzervativni in služijo predvsem zakrivanju.

Mnogi mehkužci so sposobni bioluminiscence, tj. oddajanja lastne svetlobe preko
določenih kemičnih procesov. Primeri bioluminiscenčnih vrst polžev so Hinea
brasiliana ter pripadniki iz rodov Planaxis in Phylliroe, od školjk pa iz rodu
Pholas. Dominantno vlogo pri bioluminiscenci imajo glavonožci; samo med lignji
je znanih vsaj 70 vrst. Večina lignjev ima dva svetlobna organa (fotofora), ki
se nahajata na trebušni (ventralni) strani telesa, dodatno so po koži
razporejene bioluminiscenčne celice v raznih vzorcih. Tak vzorec zakrije lignja
pred plenilci, ki se nahajajo pod njim, saj celice prilagajajo kontrast oddane
svetlobe glede na svetlobo sončnih žarkov, ki prihajajo s površine morja, in s
tem omogočijo optimalno zlitje z okoljem. Opisani mehanizem je torej posebna
vrsta protisenčenja. Določeni lignji, kot je vampirski ligenj (Vampyroteuthis
infernalis), izločajo mešanico luminiscenčnih kemičnih spojin ali bakterijskega
mulja, podobno kakor uporabljajo drugi mehkužci črnilo za pobeg pred plenilci.
Omenjeni ligenj ima na koncu lovk dodatne svetlobne organe, kar verjetno prav
tako služi izogibanju plenilcem.

Razvoj mehkužcev iz skupnih prednikov in nadaljnji razvoj je med strokovnjaki
sporna tema. Po eni teoriji so se mehkužci razvili iz anatomsko dokaj zapletenih
prednikov z zunanjim ogrodjem oziroma lupino, ki jih je uspešno branila pred
nevarnostjo, tako da se je zunanje ogrodje ohranilo pri skoraj vseh mehkužcih.
Teorijo podpira najdba fosila mehkužca iz rodu Kulindroplax iz obdobja silurja,
kar kaže na to, da so se preprostejši, črvom podobni brazdonožci brez lupine
razvili iz anatomsko bolj zapletenih sorodnikov z zunanjo lupino.

Enotnega mnenja o pojavu glavonožcev, polžev in školjk v obdobju kambrija (tj.
pred 541-485,4 milijoni let) ni, kot je razvidno pri uvrščanju izumrlih rodov
Kimberella in Wiwaxia.

Pripadniki iz razreda Helcionelloida, ki so se prvič pojavili v zgodnjem
kambriju, tj. pred okoli 540 milijoni let, na ozemlju današnje Sibirije in
Kitajske, naj bi bili prvi mehkužci z lupino, podobno polžjim hišicam, po
nekaterih teorijah tudi prvi polži. Za pripadnike iz rodu Volborthella, katerih
fosile datirajo do 530 milijonov let, je bilo dolgo domnevano, da predstavljajo
prednike glavonožcev, vendar je sedanja klasifikacija negotova, saj plašč ni
izločal lupine, poleg tega pa notranjost lupine ni bila razdeljena na prekate,
kot pri brodnikih. Tako za prvi rod glavonožcev velja Plectronoceras. Prvi
glavonožci so se sicer premikali po morskem dnu in niso plavali kot sodobni
glavonožci. Verjetno so bili plenilci, blizu vrha prehranjevalne verige. Vsi
glavonožci z zunanjo lupino, kot so amoniti (z izjemo brodnikov), so izumrli med
množičnim izumrtjem pred 65 milijoni leti (kredno-terciarno izumrtje).

Fosili pripadnikov rodov Fordilla in Pojetaia iz zgodnjega kambrija naj bi
predstavljali prve školjke. Sodobni tip školjk se je pojavil v obdobju
ordovicija, pred 488–443 milijoni let. Red mehkužcev Hippuritoida je bil v
obdobju krede pomemben del koralnih grebenov, vendar je izumrl med
kredno-terciarnim izumrtjem.

Širjenje ekoloških niš se je pri mehkužcih odvijalo postopoma: fosili
sladkovodnih vrst segajo v obdobje devona, kopenski polži - pljučarji - pa so se
pojavili v obdobju karbona.

Mehkužci, predvsem dagnje in klapavice, so bili pomemben vir hrane za človeka že
od pojava anatomsko modernega človeka pred okoli 200.000 leti. Drugi pomembni
mehkužci so še ostrige, pokrovače, morski polži, lignji in hobotnice. Kitajska
je bila leta 2005 vodilna država z 80 % vsega globalnega ulova mehkužcev, kar je
znašalo okoli 11 milijonov ton. V Evropi je bila vodilna država Francija. Leta
2010 je bilo vzrejenih 14,2 milijonov ton mehkužcev, kar je predstavljalo 23,6 %
vseh vzrejenih morskih organizmov. V slovenskem morju so ribiči leta 2013 ujeli
okoli 34 ton glavonožcev, rakov, školjk in polžev, kar je 14 % vsega morskega
ulova, od tega so večino predstavljali glavonožci. V primerjavi z letom 2012 se
je ulov omenjenih živali zmanjšal za več kot 30 %.

Nekatere države imajo posebne zakonske določbe glede uvoza in ravnanja z
mehkužci in drugo morsko hrano zaradi preprečevanja zastrupitev s hrano, saj se
v organizmih lahko nakopičijo strupi iz okolja (npr. težke kovine).

Glede na maso ulova se polži uvrščajo za školjkami. Primeri užitnih morskih
polžev so latvice, morska ušesa, blatarke, breženke in morski zajčki. Od
kopenskih polžev ponekod na posebnih farmah gojijo predvsem vrtne polže, kot je
npr. veliki vrtni polž. Umetno gojenje školjk, predvsem klapavic in ostrig, je
razvito predvsem v ZDA, Franciji in Italiji ter na Japonskem. Na Karibskem
območju je pomembna velika školjka (Lobatus gigas).

Večina mehkužcev z lupino lahko tvori bisere, vendar so samo biseri nekaterih
školjk in polžev zares dragoceni. Taki biseri imajo značilen biserovinast,
iridescenčni lesk, idealni biser pa je običajno okrogle oblike, čeprav so znani
t. i. baročni biseri nepravilnih oblik. Najkakovostnejše bisere tvorijo biserne
ostrige vrst Pinctada margaritifera in P. mertensi, ki bivajo v tropskih in
subtropskih morjih Tihega oceana.

Biser nastane kot odziv na moteč predmet v notranjosti lupine, zaradi česar
školjka izloča kalcijev karbonat v mineralni obliki kot aragonit ali kalcit, ki
se nalaga v plasteh. Nastane lahko po naravni poti, ko majhen tujek ali
zajedavec zaide v notranjost lupine, do česar v resnici dokaj redko pride.
Nekdanji način pridobivanja biserov je tako zahteval odpiranje več sto bisernih
ostrig za odkritje enega samega bisera, pri tem pa so ostrige poginile; zaradi
tega so bili biseri nekdaj zelo dragi. Sodobni način gojenja biserov na posebnih
farmah sloni na kirurški vstavitvi majhnega koščka tkiva plašča iz druge školjke
(ki tako predstavlja tujek) v notranjost lupine biserne ostrige, za pravilno
oblikovanje pa se kot jedro zraven vstavi še zrno, narejeno iz koščka lupine
sladkovodne školjke. Po določenem času se ponovno opravi operacijo, pri kateri
se vzgojeni biser odstrani in vstavi novi tujek, školjko pa se vrne v gojišče.

Zaradi velikih potreb po omenjenih zrnih lupin in posledično prekomernega
izkoriščanja sladkovodnih školjk so te že postale ogrožene v jugovzhodnem delu
ZDA. Ponekod je industrija biserov tako pomembna, da se razmeroma veliko
finančnih sredstev nameni za vzdrževanje zdravja školjk na farmah.

Škrlatno oz. purpurno barvilo, ki ga izloča polž škrlatnik (Bolinus brandaris),
je bilo zelo cenjeno v Bizantinskem cesarstvu. Z njim so barvali bizantinsko oz.
cesarsko svilo, oblačila, spletene iz te svile, pa so smeli nositi samo visoki
vladni uradniki. Poleg tega so se taka oblačila pogosto dajala kot darila v
diplomatske namene. Po besedah grškega zgodovinopisca in govornika Teopompa se
je količina barvila »vrednotila v srebru«. Pionirji pridobivanja barvila naj bi
bili Feničani, po nekaterih podatkih pa Minojci na Kreti. Barvilo so sicer
pridobivale tudi predkolumbovske mezoameriške kulture, pri obeh pa je bilo bolj
cenjeno kot zlato.

Morska svila je fina, redka in dragocena tkanina, ki jo izdelujejo iz dolgih
niti, ki jih izločajo nekatere školjke, predvsem Pinna nobilis, da se pritrdijo
na morsko dno. Prokopij iz Cezareje, ki je opisoval Perzijske vojne, je zapisal,
da »je pet armenskih guvernerjev dobilo v dar plašč iz morske svile /.../ Tako
so samo vladajoči razredi lahko nosili take plašče.«

Lupine nekaterih polžev, školjk in glavonožcev so priljubljeni zbirateljski
predmeti. Zbirateljska dejavnost izvira iz antičnih časov, vrhunec pa je dosegla
v dobi velikih odkritij. Za viktorijanske hiše v sredini 19. stoletja so bile
značilne zastekljene omare, v katerih so bile poleg različnih fosilov in
mineralov razstavljene še eksotične lupine mehkužcev.

Lupine nekaterih mehkužcev, predvsem iz družine porcelank (kot je denarni
kavrij, Monetaria moneta), so se v nekaterih predindustrijskih družbah na
skorajda vseh celinah uporabljale kot plačilno sredstvo. Po drugi strani so
nekatere lupine predstavljale statusni simbol na pomembnih dogodkih, kot so
poroke in različni verski obredi.

Mineralizirane lupine so kot fosili zelo dobro ohranjeni, zato v paleontologiji
predstavljajo t. i. geološko uro. To pomeni, da se z veliko natančnostjo lahko
datira plast zemeljske skorje, v kateri se fosil nahaja. V davnini so lupine
uporabljali kot posode, glasbila in nakit, iz njih pa so tudi izdelovali
različna orodja, kot so ribiški trnki, dleta, strgala in motike.

Zaradi pritrjenega bivanja so školjke uporabne kot bioindikatorji sladke in
morske vode. Onesnaženost vode se tako ocenjuje glede na populacijo školjk ter
njihovo zgradbo, fiziologijo in vedenje ter vsebnost kemikalij v organizmu.

V velikih akvarijih so priljubljene hobotnice, lignji in sipe. Zadnja leta so
kot hišni ljubljenčki priljubljeni ahatniki, v akvarijih pa nekateri morski
polži, kot so Strombus canarium, S. marginatus, Haliotis varia, Trochus in
Astraea, saj poleg lepih lupin skrbijo za čistočo akvarija zaradi prehranjevanja
z algami in zajedavci. Od ostalih mehkužcev so priljubljeni še polži iz rodu
Turbo ter školjke iz rodu Tridacna.

Nekatere vrste mehkužcev, predvsem kopenski polži, so pomembni kmetijski
škodljivci, ki povzročajo škodo na vrtninah, poljih in gozdovih, kot invazivni
organizmi pa lahko povzročijo tudi veliko škodo v ekosistemu. Eden takih je
ahatnik, ki se je razširil na mnoga območja v Aziji ter na mnoge otoke v
Indijskem in Pacifiškem oceanu. Naglo širjenje in večanje škode so poskušali
omejiti z naselitvijo plenilske vrste polža Euglandina rosea, kar je povzročilo
še večjo škodo, saj se je izkazalo, da pleni le avtohtone vrste polžev, in ne
invazivnega ahatnika. Drugi primer je novozelandski sladkovodni polž
Potamopyrgus antipodarum, ki se množi izredno hitro, zato se na kvadratnem metru
lahko nahaja tudi do pol milijona osebkov. Omenjeni polž je v Severni Ameriki
zaradi hitrega množenja in posledičnega pomanjkanja hrane povzročil naglo
zmanjšanje populacij avtohtonih vrst sladkovodnih polžev in žuželk, posledično
pa tudi rib, ki se z njimi prehranjujejo. Svedrovke, družina črvom podobnih
školjk z zakrnelo lupino, so znane po vrtanju lesa, potopljenega v vodo, kot so
leseni piloti, pomoli in trupi ladij, zaradi česar lahko povzročijo veliko
škodo.

Uživanje pokvarjenih školjk lahko privede do črevesnih okužb (npr. s salmonelo).
Školjke, ki so živele v nečisti vodi, lahko zaradi kopičenja toksinov iz alg, s
katerimi se prehranjujejo, povzročijo paralitično, nevrotoksično, diarealno,
amnezijsko ali venerupinsko zastrupitev s školjkami. Značilnost vseh tipov
zastrupitev je, da se pojavijo dokaj hitro, tj. v pol ure do 4 ur. Hujše
zastrupitve se lahko končajo s smrtjo, predvsem pri paralitičnem tipu zaradi
odpovedi dihalnih (respiratornih) mišic, pri amnezijskem zaradi poškodb
možganov, pri venerupinskem pa zaradi odpovedi jeter.

Vse hobotnice imajo strupen ugriz, vendar so samo nekatere vrste nevarne
človeku. Najbolj nevarne so modroobročkaste hobotnice, ki v glavnem živijo v
morskih plitvinah ob Avstraliji. Navadno niso agresivne in napadejo samo, če so
izzvane. Ob ogroženosti (npr. ob približanju osebe) se namreč modri obročki
pričnejo svetiti in celo utripati, kar nemalokrat vzbudi radovednost in s tem
željo po prijemanju »ljubke« živali. Sam ugriz je razmeroma neboleč in se ga
lahko spregleda, vendar je strup močna mešanica nevrotoksinov (predvsem
tetrodotoksina), ki že v pol ure lahko povzroči ohromitev dihalnih mišic in s
tem smrt, ta nastopi v več kot 25 % primerov ugriza. V žlezah slinavkah ene
modroobročkaste hobotnice se nahaja dovolj strupa za ohromitev 10–26 ljudi.
Naslednji tropski vrsti hobotnic, ki sicer nista smrtonosni, sta Octopus
apollyon, katere ugriz povzroči hudo lokalno vnetje, ki se kljub ustrezni
zdravstveni oskrbi lahko celi več mesecev, ter O. rubescens, katere ugriz se
celi več kot mesec dni ob neustrezni oskrbi, glavoboli in oslabelost pa lahko
vztrajajo tudi do enega tedna navkljub zdravljenju.

Druga skupina nevarnih strupenih mehkužcev so stožčasti polži, ki so
priljubljeni med zbiratelji zaradi lepih barvnih vzorcev na lupini. Omenjeni
polži naseljujejo vsa tropska in zmerno topla morja, predvsem v območju
Indijskega oceana in Pacifika, človeku nevarnih pa je 18 vrst, predvsem
avstralski stožec (Conus geographus), pisani stožec (C. marmoreus), C. striatus
in C. textile. Do ugriza navado pride, ko radovedna oseba prime hišico v roke
ali pa jo vtakne v žep, misleč, da je hišica prazna. Podobno kot pri
modroobročkastih hobotnicah je tudi tukaj najbolj nevarna posledica ugriza
ohromitev dihalnih mišic. Toksini polžev, imenovani konotoksini, so zaradi
natančnega in hitrega delovanja na točno določene receptorje predmet intenzivnih
raziskav na področju nevrofiziologije, poleg tega je njihova sinteza razmeroma
enostavna.

Shistosomoza, znana tudi kot bilhariaza, je okužba s krvnim metljajem iz rodu
Schistosoma, do katere pride po zaužitju določenih vrst sladkovodnih polžev, ki
so vmesni gostitelji metljaja. Po nekaterih podatkih naj bi bila shistosomoza
druga najbolj pogosta okužba z zajedavci v tropskih krajih, takoj za malarijo.
Ocenjuje se, da je po celem svetu prizadetih okoli 200 milijonov ljudi, od tega
polovica v Afriki. Ena od takih skupin sladkovodnih polžev so mlakarji, ki so
poleg krvnih metljajev vmesni gostitelji za več deset drugih zajedavcev, med
drugim za jetrnega metljaja; mlakarji poleg okužb pri ljudeh povzročajo veliko
gospodarsko škodo zaradi okužb živine.

Splošno prepričanje o orjaški zevi (Tridacna gigas), po katerem školjka ujame
nogo človeka in je ne izpusti, dokler ta ne utone, je zgolj mit. Do sedaj ni
bilo dokumentiranih primerov smrti zaradi orjaške zeve.

Morske pošasti v podobi glavonožcev sodijo med najbolj pogoste stereotipe o
mehkužcih. T. i. Kraken, mitološka morska pošast, najpogosteje upodobljena kot
orjaška hobotnica ali veleligenj, je omenjena v številnih fantastičnih delih,
kot so roman Dvajset tisoč milj pod morjem pisatelja Julesa Verna ter
pustolovski film Pirati s Karibov: Mrtvečeva skrinja, po nekaterih teorijah tudi
v Bratovščini prstana, prvemu delu Tolkienove trilogije Gospodar prstanov.
Švedski naravoslovec Carl Linné je pošast celo uvrstil v prvo izdajo Systema
Naturae pod znanstvenim imenom Microcosmus marinus, v naslednjih izdajah pa jo
je izločil in jo v delu Fauna Suecica (1745) omenil kot »posebno pošast, ki naj
bi prebivala v morjih blizu Norveške, vendar je ni še nikoli videl«. V
Lovecraftovih cthulhuovskih mitih je eno od osrednjih starodavnih božanstev
Cthulhu, velikanska pošast s podobo križanca med človekom, hobotnico in zmajem,
ki je izvor neprestane bojazni za človeštvo na podzavestni ravni.
Izraz »hobotnica« je skozi čas postala olepševalni izraz (evfemizem) za vplivno
kriminalno organizacijo.

V kulturi je polž nemalokrat stereotipno predstavljen kot majhno, počasno in
nemočno bitje. Mnoge zgodnje kulture so imele negativen pogled na polža. Kljub
temu so stari Grki verjeli, da je ob polževem plezanju po steblih žita prišel
čas žetve, Azteki pa so ga častili kot podobo Luninega boga Tecciztecatla. V
krščanstvu je polž zaradi počasnosti postal simbol lenobe, enega od sedmih
smrtnih grehov. Po drugi strani so polži pomembni v japonski in melanezijski
mitologiji ter v mitologiji nekaterih ljudstev, kot so Altajci in Burjati. V
Sloveniji je polž, priklenjen na zlato verigo, znan simbol Višnje Gore.

V antiki so školjke, predvsem pokrovače, simbolizirale ženski princip. V grški
mitologiji se je Afrodita (oz. Venera v rimski mitologiji), boginja ljubezni in
lepote, rodila v školjki. Ena od slavnih uprizoritev je Botticellijevo delo
Rojstvo Venere. Po drugi strani je pokrovača v keltskih obredih simbolizirala
zahajajoče Sonce in potovanje k smrti.

Velika pokrovača, imenovana tudi Jakobova kapica, je tradicionalni simbol
Svetega Jakoba. V srednjem veku so kristjani, ki so romali h grobu apostola v
mestu Santiago de Compostela, navadno nosili simbol velike pokrovače na obleki
ali pokrivalu, poleg tega pa so s sabo nosili še lupino školjke, s katero so
lahko prosili za miloščino.

Prva znana objava o najdbi mehkužcev na območju sedanje Slovenije je v potopisu
Franca Ungerja iz leta 1838. Prvi ključ za določevanje mehkužcev je leta 1969
objavil Jože Bole. Dandanes na ozemlju Slovenije poznamo preko 300 vrst polžev
in preko 20 vrst školjk. Raziskovanje mehkužcev v slovenskem morju je potekalo
ločeno od raziskovanja kopenskih mehkužcev, predvsem pa v manjšem obsegu. Tako
imamo zadovoljive podatke le za lupinaste mehkužce v Velkovrhovi zbirki
mehkužcev, ki se nahaja v Prirodoslovnem muzeju in je obenem največja tovrstna
zbirka v Sloveniji. Med drugim je razlog za razmeroma skromen obseg znanja o
morskih mehkužcih ta, da je slovensko morje, tj. slovenski del Tržaškega zaliva,
predstavljalo le majhen del morja večjih državnih tvorb, tj. Avstro-Ogrske in
Jugoslavije, zaradi česar ni bilo posebnih interesov za raziskovanje mehkužcev v
dotičnem delu. Do sedaj je znanih preko 400 vrst morskih mehkužcev, od tega
okoli 140 vrst školjk.

Na območju Slovenije je znanih 9 vrst oklopnikov, najpogostejši je olivni
oklopnik (Chiton olivaceus), ki biva v priobalnem pasu. Med polži so zastopane
tri skupine, in sicer predškrgarji, zaškrgarji ter pljučarji. Od slonovih
zobčkov je znanih pet vrst, najpogostejši je oranžni slonov zobček (Dentalium
inaequicostatum). Od sip sta znani navadna sipa (Sepia officinalis) in zala sipa
(Sepia elegans), med tremi znanimi vrstami lignjev pa je najpogostejši užitni
ligenj (Loligo vulgaris). Prav tako so znane tri vrste hobotnic, predvsem velika
hobotnica (Octopus vulgaris) in moškatna hobotnica (Eledone moschata).[b]

Latinsko znanstveno ime Mollusca izhaja iz besede mollis, kar pomeni »mehek«.
Sam latinski izraz izhaja iz Aristotelovega poimenovanja sip, in sicer τα
μαλακά: »mehke stvari«.



https://sl.wikipedia.org/wiki/M%C3%BCnchen

München [mínhen] (starinsko slovensko Monakovo) je glavno mesto nemške zvezne
dežele Bavarske. Po Berlinu in Hamburgu je tretje največje mesto v Nemčiji z
okoli 1,4 milijona (leta 2004) prebivalcev. Leži v severnem predgorju Alp, v
srednjem toku reke Isar, 48°08′ severno in 11°34′ vzhodno. Mestni moto
je »Svetovno mesto s srcem« (»Die Weltstadt mit Herz«).

Monakovo je bavarsko kulturno, industrijsko, gospodarsko, prometno, trgovsko,
turistično in športno središče. Je slikovito mesto s stavbami v gotskem,
renesančnem, baročnem, klasicističnem in modernem stavbarskem slogu.

Mesto je bilo ustanovljeno v 12. stoletju, ko naj bi njegov ustanovitelj Henrik
Lev mitnico na pomembni solni cesti iz Bad Reichenhalla v Augsburgu pomaknil po
reki Isar navzgor do samostanske naselbine München (»pri menihih«). Leta 1255 je
München postal prestolnica Bavarske. V 19. stoletju je zaslovel kot evropsko
mesto umetnosti in kulture. V mestu se je naglo povečevalo število prebivalcev
(s 170.000 leta 1871 na 590.000 leta 1910).

7. novembra 1918 je bila v Münchnu razglašena republika (t. i. novembrska
revolucija).

30. septembra 1938 so tu sklenili münchenski sporazum o delitvi Češkoslovaške,
ki so ga podpisali predsednik britanske vlade Neville Chamberlain, predsednik
francoske vlade Edouard Daladier in fašistična diktatorja Adolf Hitler ter
Benito Mussolini, zgolj nekaj tednov potem, ko si je Tretji rajh priključil
Avstrijo.

München je največje industrijsko središče Bavarske, z več kot 350.000
zaposlenimi. Močno razvite so strojna, avtomobilska (BMW, MAN), kemijska,
steklarska, elektrotehniška (Siemens), lesna, prehrambena, pivovarska ter
tekstilna industrija s konfekcijo. Monakovo je znano po proizvodnji
nimfenburškega porcelana, optičnih instrumentov in instrumentov precizne
mehanike.

V Münchnu so znane knjižnice (Bayerische Staatsbibliothek, ustanovljena 1558),
galerije in muzeji. München je tudi eden od središč nemške filmske industrije.

Mesto ima svojo univerzo, (osnovano 1472 v Ingolstadtu, leta 1800 preseljeno v
Landshut, leta 1826 pa v München), tu so tudi znane tehniške, glasbene in druge
visoke šole, med njimi Tehniška univerza v Münchnu.

Leta 1972 so bile v Münchnu XX. olimpijske igre. Dogodek je postal znan predvsem
po terorističnem napadu, ko je skupina Arabcev ugrabila in umorila 11 izraelskih
športnikov. V mestu delujeta tudi dva večja nogometna kluba: FC Bayern München
in TSV 1860 München.



https://sl.wikipedia.org/wiki/Kirgizistan

Kirgizistan (tudi Kirgizija) uradno Kirgiška republika je celinska država in
leži v gorah v Srednji Aziji. Na vzhodu meji na Kitajsko, na severu na
Kazahstan, na jugozahodu na Tadžikistan ter na zahodu na Uzbekistan. Njeno
glavno mesto je Biškek.

V Kirgizistanu živi preko 5 milijonovov ljudi. Po starostni strukturi je 34,4 %
mlajših od 15 let in 6,2 % starejših od 65 let. Samo okoli 33,9 % prebivalstva
živi v urbanih področjih, povprečno živi 25 ljudi/km². Najpomembnejša etnična
skupina v državi so Kirgizi in jih je 71,7%. Sledijo Rusi s 7.2%; Uzbeki 14.3%;
Dungani (etnična skupina kitajskih muslimanov) 1.1%; Ujguri 0.9%; Tadžiki 0.9%,
Tatari 0.5%; in majhna skupnost Nemcev 0.3% ter druge skupine (vse podatki
2011). Kirgizi so potomci nomadskih plemen, gojiteljev ovc, konj in jakov, ki so
živeli v okroglih šotorih imenovanih jurta. Ta nomadska tradicija sezonsko
deluje še danes, ko se v poletnih mesecih cele družine preselijo na planine na
pašo. Uzbeki in Tadžiki tradicionalno kmetujejo na nižje ležečih namakanih
zemljiščih v Ferganski dolini.

V Kirgizistanu je 80% prebivalstva muslimanske vere (suniti), 17% ruske
pravoslavne vera in 3% drugih religij. Manjšina etničnih Nemcev (skupnost s
približno 600 člani) je krščanska. Nekaj je še animistične tradicije, nekaj je
tudi vplivov budizma (vezanje molilnih zastavic na sveta drevesa). Obstaja tudi
manjše število Židov, večina pa je po razpadu Sovjetske zveze pobegnila v druge
države, predvsem ZDA in Izrael. Danes je Kirgizistan uradno laična država,
čeprav ima islam velik vpliv tudi v politiki.

Država leži v osrednjem delu Azije in leži dlje od morja kot katerakoli druga
država na svetu. V smeri vzhod-zahod meri 2600 km, v smeri sever-jug pa 800 km.
Več kot 80% države (Kirgizistan imenujejo tudi "Švica Srednje Azije") obsega
gorska regija Tienšan (Tian Shan), preostanek pa sestavljajo doline in kotline.
Kar štiri petine države leži na nadmorski višini več kot 1500 m in skoraj
polovica na več kot 3000 m nad morjem. Rahlo slano jezero Isik Kul (Isyk-Köl) v
severovzhodnem delu pokrajine Tienšan, je največje jezero v Kirgizistanu in
drugo največje gorsko jezero na svetu za jezerom Titicaca v Peruju. Najvišji
vrhovi ležijo ob kitajski meji. Kar 30 je višjih od 6000 m. Vrh Jengish Chokusu
- Vrh Zmage (tudi Pik Pobedy) je s 7.439 m najvišja gora v državi in je po
mnenju geologov najseverneje ležeči vrh visok nad 7.000 m na svetu. Tu so še
Khan-Tengri (6995 m) - eden izmed najlepših vrhov na svetu, v obliki pravilne
piramide iz roza marmorja in granita in Pik Lenin (7134 m). Obilno sneženje v
zimskem času povzroča spomladi nizvodno ob rekah, poplave. Reke izkoriščajo tudi
za proizvodnjo električno energije.

Kirgizistan ima pomembno zalogo kovin, vključno z zlatom in drugimi redkimi
kovinami. Zaradi pretežno goratega terena je manj kot 8% zemlje obdelane in še
ta je skoncentrira v severnih nižinah in obrobnih delih Ferganske doline. Glavno
mesto Biškek leži na severu države in je največje mesto s približno 900.000
prebivalci (stanje 2005). Drugo po velikosti je starodavno mesto Oš (Osh) in se
nahaja v Ferganski dolini blizu meje z Uzbekistanom. Glavna reka je Kara Darja,
ki teče proti zahodu skozi Fergansko dolino v Uzbekistan. Čez mejo v Uzbekistan
teče še ena pomembna kirgiška reka, Narin. Od sotočja obeh rek dalje teče reka
Sir Darja, ki se je prvotno iztekla v Aralsko jezero. Od leta 2010 ga ne doseže
več, saj se njena voda porazgubi za namakanje polj bombaža v Tadžikistanu,
Uzbekistanu in južnem Kazahstanu. Mnoge reke izginjajo v puščavi Mujunkum, med
njimi reka Ču (1186 km), ki teče naprej v Kazahstan in reka Talas. Vode iz SV
dela tečejo v slano jezero Isik Kul veliko 6236 km². Reke se napajajo iz
ledenikov, ki jih je 8.000, največji je 60 km dolg Južni Engilček v območju gore
Pik Pobedi in je po dolžini tretji na svetu.

Kirgizistan glede na naravnopokrajinske enote delimo na: severno, osrednje in
zahodno Nebeško gorovje - (Tienšan), Tian Shan, tudi Tengri Tag ali Gore duhov),
Pamir, Čujsko ravnino in Fergansko dolino.

Nebeško gorovje se razteza skoraj 3000 km daleč, to je od roba puščave Kizilkum
v Uzbekistanu, preko Kizgizistana do Kitajske, kjer razdvaja kotlini Tarim in
Džungarija do JZ dela Mongolije. Cepi se na več gorskih verig in ni enotnega
geološkega nastanka. Severni del je izoblikovala kaledonska orogeneza, južni del
je nastal s hercinskim gubanjem. Kasneje je prišlo do močnega dvigovanja površja
in nastanka gorskih hrbtov, med njimi pa obsežnih kotlin. Ozemlje je še vedno
tektonsko aktivno, potresi so pogosti in močni. Zadnji večji je bil leta 1970 v
okolici jezera Isik Kul. Nastala je velika gmotna škoda in preoblikovanje
površja. Za večino gorskih hrbove je značila velika višina (preko 4000 m), zato
je tukaj precej ledenikov. Površina vseh ledenikov v celotnem Nebeškem gorovju
je 15.416 km2, samo v Kirgizistanu pa 7000 km2. Zaradi velikih dnevnih
temperaturnih sprememb in vlažnosti je zelo močno tudi površinsko preperevanje,
kar ima za posledico plazove in podore. Tudi reke močno vplivajo na oblikovanje
površja.

Pamir je gorovje, ki večji del leži v Tadžikistanu, le manjši del, ki se imenuje
Zaalajsko gorovje z najvišnim vrhom Leninov vrh (Pik Lenin, 7134 m) leži v
Kirgizistanu. Od Nebeškega gorovja ga loči Alajska dolina. Nastal je z alpidskim
gubanjem. Tudi v Pamirju se nahajo večji ledeniki (štirje daljši od 10 km).

Čujska ravnina se nahaja na severu države ob reki Čuj (kirgiško Chuy) in je v
enem delu tudi mejna reka s Kazahstanom. Je del Turanskega nižavja. Proti
severozahodu prehaja v kazahstansko puščavo Mujunkum. V Čujski ravnini se nahaja
tudi glavno mesto Biškek.

Ferganska dolina je ena od kotlin v Nebeškem gorovju in je nastala zaradi
tektonskega ugrezanja. Zaradi rek, ki se stekajo iz gora, je zelo rodovitna. V
Kirgizistanu je le manjši del Ferganske doline, večina pripada Uzbekistanu.

Podnebje je celinsko in se regionalno spreminja. Jugozahodni del Ferganske
doline ima subtropsko podnebje. Poleti je zelo vroče, temperature dosežejo tudi
40° C. Severna predgorja imajo zmerno klimo. Podnebje v gorovju Tjanšan se
spreminja od suhega celinskega do gorskega, odvisno od nadmorske višine. V
najbolj mrzlih območjih so temperature v zimskem času pod ničlo tudi do 40 dni.
Celo nekatera puščavska področja imajo pozimi stalen sneg. Padavin je v nižinah
300-500 mm, v gorah 800-1000 mm.

Kirgizistan je od leta 2003 dalje predsedniška republika. Predsednika volijo na
splošnih volitvah za 5 letno obdobje. Ima precejšnjo oblast saj imenuje
predsednika vlade, ministre in druge visoke uradnike. Imajo enodomni parlament
(Žogorku Keneš) v katerem sedi 75 poslancev, izvoljenih na volitvah za dobo 5
let.

Kirgizistan je razdeljen na sedem pokrajin (sing. oblast (область), pl.
oblasttar (областтар)), ki jih upravljajo guvernerji. Pokrajine so naslednje:
Batken, Čuj, Jalal-Abad, Oš, Narin, Talas in Ysyk-Köl. Glavno mesto Biškek in
drugo največje mesto Oš sta upravno neodvisni mesti (Shaar) z enakim statusom
kot pokrajina.

Obstaja ena eksklava, majhna vasica Barakom (627 prebivalcev) v Ferganski
dolini. Vas je obdana z ozemljem Uzbekistana. Nahaja se na poti iz Oša
(Kirgizistan) do Kodžabada (Uzbekistan), približno 4 km severozahodno od
kirgiško-uzbekistanske meje v smeri Andižana. Vas Barak je administrativno del
okrožja Kara-Su v provinci Oš v Kirgizistanu.

Obstajajo tudi štiri uzbeške enklave v Kirgizistanu. Dve od njih sta mesti Soh
(površina 325 km2 in 42.800 prebivalcev v letu 1993, po nekaterih ocenah lahko
tudi 70.000, 99% so Tadžiki, ostali so Uzbeki) in Šahimardan (znan tudi kot
Shohimardon ali Shah-i-Mardan, površina 90 km2 in 5.100 prebivalcev v letu 1993,
91% so Uzbeki, preostanek so Kirgizi). Drugi dve sta majhni ozemlji Čong-Kara
(velikosti cca 3 km2) in Jangi-ajil (komaj 2 ali 3 km2). Čong-Kara leži ob reki
Soh med uzbekistansko mejo in enklavo Soh. Jangi-ajil je približno 60 kilometrov
vzhodno od Batkena in severno proti kirgiško-uzbekistanski meji v bližini
Halmiona. Obstajata tudi dve enklavi, ki pripadata Tadžikistanu: Voruh (območje
veliko med 95-130 km2 ), s približno 23.000 in 29.000 prebivalci v 17 vaseh, 95%
Tadžikov in 5% Kirgizov in se nahaja 45 km južno od Isfara na desnem bregu reke
Karafšin in majhno naselje v bližini železniške postaje Kairagah v Kirgiziji.

Območje današnjega Kirgizistana je bilo naseljeno že med 6. in 5. st. pr. n. št.
V Skitskih grobovih v okolici jezera Isik Kul so našli ostanke zlatih in
bronastih relikvij.

V 6. do 10. stoletju so se Kirgizi iz območja Sibirije razširili vse do Altaja
in Bajkalskega jezera. V 7. stoletju so oblast nad tem območjem prevzeli
Kitajci, od leta 758 - 840 pa so vladali Ujguri. Leta 840 so, po zmagi nad
Ujguri, Kirgizi prvič ustanovili svojo državo. Kirgizi se nato razširijo tudi na
območje gorovja Tjanšan (Nebeško gorovje) in zadržijo svojo prevlado nad tem
ozemljem približno 200 let.

V obdobju od 10. do 13. stoletja so bili Kirgizi del države Karahanidov.
Kultivirani Turki so dokončno prinesli v te kraje islam. Pomemben kraj v državi
Karahanidov je bil Balasagun (danes Burana, ki leži vzhodno od Biškeka). Drug
velik center pa je bil Uzgen v Ferganski dolini. Kirgiška oblast se v 12.
stoletju skrči na območje Altajskih gora.

V 13. stoletju se začne v regijo širiti mongolski imperij. Današnji Kirgizistan
je bil del Džingiskanove dediščine drugemu sinu Čagataju. Mirno obdobje se je
končalo s prihodom krvoločnega mongolskega vladarja Ojrata iz dinastije
Zungarian. Kirgizi se selijo na jug proti Pamirju in v današnji Tadžikistan. Med
16. in 17. stoletjem se skupaj s Kazahi borijo proti Mongolom. Mongole leta 1757
premagajo Kitajci, ki jih Kirgizi priznajo za svoje oblastnike.

V letih 1825-30 si območje po dolgotrajnih vojnah podredi uzbekistanski
Kokandski kanat. V tem času se dokončno uveljavi tudi islam. Plemenska vojna med
Buguji in Saribagiši traja od 1835-58 in del ozemlja Kirgizov postane del
Rusije.

V poznem 19. stoletju večji del današnjega Kirgizistana, na osnovi dveh pogodb s
Kitajsko (takrat dinastijo Qing), postane del Rusije. Leta 1876 je bilo ozemlje,
v ruščini imenovano "Kirgizia", formalno vključeno v ruski imperij. Rusi so se
srečevali s številnimi upori proti carski oblasti in mnogi Kirgizi so prebegnili
čez gorovje Pamir v Afganistan.

Po revoluciji leta 1916 in zatrtem uporu kirgiških živinorejcev proti
naseljevanju ruskih kmetov, se je veliko Kirgizov preselilo tudi na Kitajsko.
Številne etnične skupine v regiji so tako še danes razdeljene med vse sosednje
države. Predvsem nomadi so se premikali sem in tja čez gore, odvisno od tega,
kje je bilo boljše življenje, boljša paša ali boljša oblast.

Oktobra 1991 je bil Askar Akajev na neposrednih volitvah s 95% oddanih glasov
izvoljen za predsednika nove samostojne Republike Kirgizije. Skupaj s
predstavniki sedmih drugih republik je isti mesec podpisal pogodbo o ustanovitvi
nove gospodarske skupnosti. 22. decembra 1991 se je Kirgizija, s podpisom
sporazuma v Alma Ati, uradno pridružila novi Skupnosti neodvisnih držav.
26.decembra 1991 je Sovjetska zveza prenehala obstajati. Leta 1992 se Kirgizija
pridruži Združenim narodom in Organizaciji za varnost in sodelovanje v Evropi
(OVSE).

Po parlamentarnih volitvah v letu 2005, ko opozicija ni imela nobenih možnosti,
je prišlo do demonstracij, ki so prerasle v "tulipansko revolucijo". Predsednik
Akijev je zbežal v Rusijo. Parlament je za začasnega predsednika imenoval
Kurmanbeka Bakijeva, ki je bil kasneje (10.7.2005) za predsednika tudi izvoljen.

Etnični spopadi so se nadaljevali. Oborožene skupine, v glavnem kirgiške, so še
naprej ogrožale Uzbeke. V nemirih je zgubilo življenje več kot 1000 ljudi.
Nemiri so se razširili tudi na sosednja območja. Vlada je razglasila izredne
razmere v celotni južni regiji Džalalabad. Za nadzor nad situacijo dobijo
varnostne sile posebna pooblastila. Ruska vlada se je odločila, da pošlje v to
državo svoj bataljon za zaščito ruskih objektov. Posledica nemirov je bila
množica beguncev v pokrajini Andižan. ZN so organizirali humanitarno pomoč s
šotori, hrano in zdravili, ki so jo dostavljali v sosednji Uzbekistan, dalje pa
so jo prevažala ruska letala. Spopadi so zapustili okoli 300.000 notranje
razseljenih ljudi.

Sulejmanova sveta gora (Sulaiman Too) v Kirgizistanu dominira nad Fergansko
dolino in tvori ozadje mestu Oš. Na njej naj bi molil Mohamed. Romarji goro
obiskujejo od 10. stoletja dalje. Takrat naj bi se imenovala Takht-i-Suleyman
(Sulejmanova krona), še kasneje pa Bara-Kukh (Lepa gora). Gora je bila za
potnike na Svilni cesti kot svetišče. Njenih pet vrhov in pobočje vsebuje
številne starodavne obredne jame s petroglifi. Tukaj sta tudi dve veliki mošeji,
ki sta bili rekonstruirani v 16. stoletju. Doslej so evidentirali množico
petroglifov, ki predstavljajo ljudi in živali ali samo geometrijske oblike in
naj bi nastali že v železni dobi. 17 cerkva je še vedno v uporabi, mnoge so v
ruševinah. Razpršene so okrog gorskih vrhov in povezane s pešpotmi. Popotniki so
verjeli, da si z obiskom teh krajev lahko zagotovijo ozdravitev jalovosti (gora
naj bi imela obliko noseče ženske), glavobola in bolečin v hrbtu ter pridobijo
blagoslov za dolgo življenje. Čaščenje gore je mešanica predislamskega in
islamskega prepričanja. Lokacija predstavlja najbolj popoln primer svete gore na
območju Srednje Azije in jo častijo že več tisočletij.

Danes si prizadevajo razviti turizem, za kar imajo danosti. Največje bogastvo
Kirgizije je voda, saj na njenem ozemlju izvira kar 40 % rek Srednje Azije.
Naravnih bogastev je malo, industrija je slabo razvita, skoraj polovica
prebivalcev se še vedno preživlja s kmetijstvom. Veliko Kirgizov hodi na delo v
sosednji Kazahstan in Rusijo, veliko pa jih živi tudi v Moskvi.

Po 11. septembru 2001 je takratni predsednik Akajev dovolil ZDA, da uporabijo
mednarodno letališče Manas za napade na bližnji Afganistan in urjenje ameriških
vojakov. To je omogočilo, da se država mednarodno odpre. Je zelo revna država,
njen bruto družbeni proizvod na prebivalca dosega 1600 dolarjev.

Kirgizistan je znan po glasbenikih, ki igrajo tradicionalno kirgiško glasbo.
Komuz je tri-strunska lutnja. To je starodaven strunski instrument, ki se
uporablja v srednjeazijski glasbi. Podobna je nekaterim drugim turškim godalom
in lutnji. Je najbolj znan nacionalni instrument in eden od bolj znanih
nacionalnih simbolov Kirgizistana. Komuz je običajno narejen iz enega kosa lesa
(običajno marelice ali brina) in ima strune originalno narejene iz črevesja,
danes pa pogosto iz laksa. Najbolj pogosta uglasitev je srednje nizka do
najvišja. Virtuozi igrajo komuz v različnih položajih, čez ramo, med koleni in
na glavi.

Tysh kyiz, velike, dovršeno vezene stenske zavese. Izdelujejo jih starejše
ženske v spomin na poroko sina ali hčerke. Barve in modeli simbolizirajo
kirgiško tradicijo in podeželsko življenje. Cvetje, rastline, živali,
stiliziranih rogovi, nacionalni simboli in emblemi iz življenja Kirgizov so
najpogostejši motivi teh vezenin. Izdelki imajo včasih tudi datum in podpis
umetnika, ki jih je izdelal. Izdelava lahko traja tudi več kot leto dni. Tysh
kyiz običajno visi v jurti nad zakonsko posteljo in simbolizira njihov ponos.

Shirdak se imenujejo znamenite preproge izdelane v tridimenzionalni tehniki.
Paznani pa so tudi po drugih izdelkih iz tekstila, še posebej takih narejenih iz
klobučevine.

Kirgizistan ima 34.000 km cest (stanje 2007) od teh je 80% asfaltiranih.
Napomembnejša cetna povezava poteka med mesti Alma Ata-Biškek-Taškent. Sever in
jug države, to je Biškek-Oš-Horug, povezuje druga najpomembnejša cesta. Zgrajena
je bila leta 1965 in je dolga 630 km. Poteka po zelo slikoviti pokrajini, preko
več kot 3000 m visokih gorskih prelazov, dolini reke Narin in jo imenujejo
"cesta nad oblaki". S Kitajsko jo povezuje cesta preko prelaza Torugart na
višini 3752 m.

Železnic imajo 470 km (stanje 2010), večina je še iz časov Sovjetske zveze.
Najpomembnejša proga povezuje kazahstansko in rusko omrežje preko krajev
Balykchy-Biškek-Lügovoy. Ferganska dolina ima povezavo z uzbekistanskim
železniškim omrežjem.

Mednarodni letališči sta v Biškeku in Ošu. Poleg tega imajo še večje število
lokalnih in vojaških letališč ter domačega prevoznika Kyrgyzstan Airways.



https://sl.wikipedia.org/wiki/Eric_Cantona

Éric Daniel Pierre Cantona, francoski nogometaš, filmski igralec in trener, *
24. maj 1966, Marseille, Francija.

Cantona, ki ga navijači nogometnega kluba Manchester United še danes kličejo
Kralj Erik, je bil eden najbolj karizmatičnih nogometašev tega kluba v njegovi
zgodovini. Navijači Manchester Uniteda so ga leta 2001 izbrali za nogometaša
stoletja svojega kluba. Z Manchestrom je Éric v petih letih igranja osvojil
štiri naslove angleškega prvaka, dva ligaška pokala in pokal angleške nogometne
zveze. Dvakrat je s klubom osvojil dvojno krono (zmaga v ligaškem pokalu in
naslov prvaka). Po upokojitvi leta 1997 je postal filmski igralec in trener
nogometa na mivki.

Kljub nekaterim navedbam, da je bil rojen v Marseillu, se je Éric rodil v Parizu
staršema Albertu in Eleonore, ki sta se kmalu po njegovem rojstvu preselila v
Marseille.

Cantonajev prvi nogometni klub je bil Auxerre, kamor je vstopil kot mladinec. Za
klub je dve leti igral v mladinski vrsti, 5. novembra 1983 pa je prvič nastopil
za člansko ekipo na tekmi z Nancyjem, ki jo je Auxerre dobil s 4:0.

V letu 1984 ni mogel igrati, ker je bil na služenju vojaškega roka, po vrnitvi
pa je bil posojen klubu Martigues v drugo francosko ligo. Leta 1986 se je vrnil
v Auxerre in z njim podpisal svojo prvo profesionalno pogodbo. Še isto leto je
po dobrih predstavah v prvi francoski ligi prvič nastopil tudi za francosko
nogometno reprezentanco. Cantona je bil po naravi vročekrven igralec, ki se je v
prvi incident zapletel že leta 1987, ko je v obraz udaril kolega v reprezentanci
Bruna Martinija.

Že naslednje leto se je spet znašel v težavah, ko je zaradi grobega štarta na
igralca Nantesa, Michela Der Zakariana dobil prepoved nastopanja na treh tekmah.
Kasneje so mu kazen sicer znižali na dve tekmi, ker je Auxerre zagrozil zvezi,
da Cantona ne bo smel nastopiti za francosko reprezentanco do 21 let. Éric je
nato za reprezentanco nastopil in z njo osvojil naslov evropskega prvaka do 21
let. Kmalu zatem je prestopil v Marseille, klub, za katerega je navijal že kot
otrok. Njegov prestop je bil takrat vreden rekordnih 22 milijonov francoskih
frankov, kar je bil takrat najvišji znesek v zgodovini francoskega nogometa.
Njegov vroči temperament ga je spet spravil v težave januarja 1989, ko je na
prijateljski tekmi proti klubu Torpedo Moskva iz jeze, ker ga je trener
zamenjal, brcnil žogo med gledalce ter si strgal dres. Klub ga je kaznoval z
enomesečno prepovedjo igranja. Le mesec kasneje je dobil še enoletno prepoved
nastopanja za reprezentanco, po tem, ko je na nacionalni televiziji javno užalil
selektorja.

Zaradi težav pri vklapljanju v ekipo pri Marseillu je bil Cantona za šest
mesecev posojen Bordeauxu, nato pa še za eno leto klubu Montpellier. V
Montpellieru se je stepel s soigralcem Jean-Claudom Lemoultom, nato pa mu je v
obraz vrgel še svoje nogometne čevlje. Po incidentu je šest nogometašev kluba
zahtevalo, da klub prekine pogodbo s Cantonajem. Po posredovanju in podpori
Ericu s strani soigralcev, kot sta bila Laurent Blanc in Carlos Valderrama, pa
ga je klub obdržal, a ga kaznoval z desetdnevno prepovedjo igranja. Cantona je z
Montpelierjem isto leto osvojil francoski pokal, njegova dobra forma pa je
prepričala Marseille, da ga je vzel nazaj.

Po vrnitvi v Marseille je Cantona pod vodstvom trenerjev Gerarda Gilija in
njegovega naslednika Franza Beckenbauerja igral odlično, ko pa je predsednik
Marseilla Bernard Tapie zaradi slabih rezultatov zamenjal Beckenbauerja z
Raymondom Goethalsom, je Cantona spet večkrat prišel v spor z vodstvom kluba.
Posledica sporov je bil Cantonajev odhod po koncu sezone. Sezono 1991 je Éric
tako začel pri Nîmesu.

Takratni francoski selektor Michel Platini, ki je bil velik Cantonajev
privrženec, ga je prepričeval, naj si premisli. Po nasvetu Gérarda Houllierja si
je Éric na koncu res premislil in se odločil, da bo svojo kariero začel na novo
v Angliji.

6. novembra 1991 je po zmagi Liverpoola nad Auxerrom v drugem kolu pokala UEFA k
Liverpoolovemu trenerju Graemu Sounessu pristopil Michel Platini in mu povedal,
da si Éric Cantona želi zaigrati za Liverpool. Souness je takrat ponudbo
zavrnil. Menil je namreč, da bi prihod vročekrvnega Francoza porušil mir v
njegovem moštvu. Januarja 1992 je tako Cantona prišel v Anglijo, kjer je začel
preizkusno obdobje pri klubu Sheffield Wednesday, ki ga je takrat vodil Trevor
Francis. Po poizkusnem obdobju mu je klub ponudil podaljšanje sodelovanja, a ga
je Éric zavrnil in se pridružil rivalom iz Yorkshira, klubu Leeds United. S
klubom je že prvo sezono osvojil prvo mesto v First Division, ki je bila takrat
najvišja angleška liga. Kasneje je to ligo zamenjala Premier League. Cantona pa
je takrat dobival priložnost le kot zamenjava in je za Leeds zabil le tri gole.
Kljub temu je v tej sezoni kar dvakrat dosegel hat-trick. Prvič ga je dosegel na
tekmi Charity Shielda, ko je Leeds premagal Liverpool FC s 4–3. Drugi hat-trick
je dosegel na ligaški tekmi proti Tottenham Hotspur FC, ki jo je Leeds dobil s
5-0.

Cantona je novembra 1992 zapustil Leeds. Za 1,2 milijona funtov je prestopil k
Manchester Unitedu. Do prestopa je prišlo po naključju. Trener Leedsa Howard
Wilkinson je po telefonu predsednika Manchester Uniteda vprašal, ali bi
Manchester prodal Denisa Irwina. Edwards je imel ravno takrat sestanek s
trenerjem Uniteda Alexom Fergusonom, ki je bil proti prodaji, je pa izrazil
željo po novem napadalcu. Ravno takrat se je namreč zanimal za več napadalcev,
med katerimi so bili David Hirst, Matt Le Tissier in Brian Deane. Wilkinsona sta
s predsednikom vprašala za možnost prestopa Cantonaja v Manchester, že čez nekaj
dni pa je Francoz tudi prestopil.

Cantona je z Unitedom podpisal pogodbo 26. novembra 1992, prvič pa je zanj
nastopil na tekmi proti portugalski Benfici v Lizboni, ki so jo odigrali v čast
50. rojstnega dne legendarnega Eusébia. Prvi ligaški nastop je Cantona opravil
kot zamenjava na tekmi proti Manchester Cityju na Old Traffordu 6. decembra
1992. United je zmagal z 2-1, Cantona pa takrat ni odigral pomembnejše vloge.

Sezono je Manchester United takrat začel slabo, največje težave pa je imel pri
doseganju zadetkov. Brian McClair in Mark Hughes takrat nista bila v formi, Dion
Dublin, ki je klub okrepil v poletnem prestopnem roku, pa si je zlomil nogo in
ni mogel igrati kar šest mesecev. Cantona se je kmalu prilagodil načinu
Unitedove igre in je poleg golov klubu prinesel tudi hitrost. Ustvaril je veliko
akcij, iz katerih so tudi njegovi soigralci lahko dosegli gole. Svoj prvi gol v
dresu Uniteda je Éric Cantona dosegel proti klubu Chelsea FC na njihovem
Stamford Bridgu 19. decembra 1992. Tekma se je takrat končala z 1-1. Ves svoj
talent je Cantona pokazal 9. januarja 1993 na tekmi proti Tottenham Hotspuru, ko
je dosegel en zadetek in prispeval podaje k vsem preostalim golom. United je
takrat dobil tekmo s 4:1. Že na naslednji tekmi s svojim prejšnjim klubom
Leedsom na Elland Roadu se je Éric spet znašel v težavah. Zaradi žvižgov je
namreč pljunil navijača Leedsa in bil za to kaznovan s strani nogometne zveze s
kaznijo v višini 1000 funtov..

V prvih dveh sezonah igranja za United je Cantona povsem preporodil klub, ki je
v sezoni 1992/93 osvojil prvi naslov prvaka novo ustanovljene FA Premier League.
S tem je postal prvi igralec, ki je v dveh sezonah za dva različna kluba osvojil
naslov prvaka najvišje angleške nogometne lige. United je naslov prvaka osvojil
tudi v sezoni 1993/94, isto leto pa je osvojil tudi FA pokal. Na finalni tekmi s
Chelseajem je Cantona dosegel dva gola iz enajstmetrovke, United pa je zmagal z
rezultatom 4:0. Trojno krono je United tisto leto izgubil v finalu ligaškega
pokala, kjer ga je premagala Aston Villa s 3:1.

V sezoni 1993/94 je bil Cantona izbran za nogometaša leta po izboru igralcev. V
tisti sezoni je postavil še en rekord; v dveh sezonah je zbral kar 4 rdeče
kartone. Dva kartona je dobil na dveh zaporednih tekmah v marcu 1994. Prvič je
bil poslan z igrišča na tekmi proti Swindon Townu, ki se je končala z rezultatom
2:2, drugič pa že naslednji teden, ko je dobil karton na gostovanju na
Highburyju na tekmi proti domačemu Arsenalu. Tudi tista tekma se je končala
neodločeno 2:2. Zaradi teh dveh kartonov je dobil Cantona prepoved igranja na
petih tekmah. Zato ni smel nastopiti na polfinalni tekmi FA pokala proti Oldham
Athleticu.

V naslednji sezoni je postal Cantona v javnosti še bolj znan po incidentu, ki se
je zgodil 25. januarja 1995. Na gostovanju pri Crystal Palacu je Cantona dobil
rdeči karton zaradi nešportnega ravnanja. Éric je namreč brcnil nasprotnikovega
branilca Richarda Shawa po tem, ko ga je le-ta vlekel za dres. Med odhodom v
slačilnico se je Cantona iztrgal Normanu Daviesu, klubskemu oskrbniku, in
napadel enega od domačih navijačev. Najprej ga je v skoku brcnil, nato pa ga je
napadel še s pestmi. Napadeni navijač, Matthew Simmons je bil po incidentu
zaradi groženj in napadalnega obnašanja obsojen na sedem dni zapora, vendar je v
zaporu preživel samo 24 ur. Izkazalo se je namreč, da je bil Simmons nekaj let
pred tem udeležen v ropu in napadu šrilanškega uslužbenca bencinske črpalke in,
da je bil rasist ter nacionalist, ki se je le nekaj dni pred incidentom udeležil
srečanja pripadnikov Nacionalne fronte. Poleg tega je bil obsojen tudi na
plačilo kazni v višini 500 funtov in enoletno prepovedjo obiska nogometnih
igrišč v Angliji in v Walesu. Znamenita slika, ko Cantona v stilu kung-fu borca
brcne Simmonsa, je bila nato z dovoljenjem Erica Cantonaja uporabljena na
naslovnici singla angleške skupine Ash z naslovom »Kung Fu«. Naslovnica je
skupini zagotovila preboj na glasbene lestvice še v istem letu.

Na novinarski konferenci, ki je bila sklicana po incidentu, je Cantona na namig,
da bodo odslej novinarji budno spremljali njegovo obnašanje, izjavil:

Nato je vstal in zapustil dvorano. Za incident je bil kaznovan s 120 urami
javnih del, po pritožbi pa mu je bila naložena 14-dnevna zaporna kazen za napad.
Na željo nogometne zveze je Manchester United suspendiral Cantonaja za preostale
štiri mesece sezone 1994/95, nogometna zveza pa je kazen suspenza kasneje
podaljšala na devet mesecev in ga razširila na vsa tekmovanja ter mu naložila
tudi denarno kazen v višini 10.000 funtov.

Takratni predsednik Zveze Graham Kelly je napad opisal kot »madež na naši igri«,
ki naj bi zmanjšal ugled nogometa . Manchester United je Cantonaja dodatno
kaznoval še z odvzemom dvotedenske plače . Poleg tega mu je selektor francoske
nogometne reprezentance takrat tudi odvzel kapetanski trak. Manchester United je
v tisti sezoni izgubil boj za naslov angleškega prvaka. Prvaki so takrat postali
nogometaši Blackburn Roversov.

Obstajajo govorice, da naj bi Cantona nameraval zapustiti Anglijo po preteku
kazni, vendar naj bi ga Alex Ferguson prepričal, da je ostal. United je namreč v
prestopnem roku prodal več ključnih igralcev in prvo ekipo popolnil iz vrst
mladinske ekipe. Ferguson naj bi takrat nujno potreboval izkušenega in
karizmatičnega igralca, kot je bil Éric Cantona, saj obeti za prihodnjo sezono
niso bili najboljši. Ericov povratek je buril duhove že precej pred prvo tekmo,
na kateri naj bi nastopil. 1. oktobra 1995 je United igral proti Liverpoolu,
mnogi pa so menili, da se Cantona ne bo nikoli več vrnil v enakem slogu, saj naj
bi bil pritisk nanj s strani navijačev in medijev prehud.

Na tekmi je Cantona podal za zadetek Nickyja Butta, nato pa je po prekršku nad
Ryanom Giggsom v kazenskem prostoru zadel še enajstmetrovko. Njegov povratek je
bil za klub, ki je za božič za prvouvrščenim Newcastlom zaostajal že za 10 točk,
odločilnega pomena. Manchester je nato s serijo tekem, na katerih je zadeval
Éric Cantona in ki jih je dobil z rezultatom 1:0, kmalu ujel Newcastle. Po zmagi
s 3:0 nad Middlesbroughom pa je Manchester United slavil še tretjič v štirih
sezonah, odkar je bil njegov član Éric Cantona.

United je isto leto, spet z rezultatom 1:0, dobil tudi finale FA pokala proti
Liverpoolu. Edini zadetek je spet prispeval Éric Cantona. Cantona je postal tudi
prvi tuji kapetan, ki je osvojil pokal FA (na tekmi je Cantona zamenjal
dotedanjega kapetana Steva Brucea, ki je bil v slabi formi). Zadetek je dosegel
pet minut pred koncem srečanja, ta gol pa je verjetno eden njegovih najbolj
znanih. Po izvajanju kota z leve strani je žoga priletela v kazenski prostor
Liverpoola, kjer jo je vratar David James poskušal izbiti. Namesto, da bi žogo
odbil izven igrišča pa se je le-ta odbila od enega od igralcev proti sredini
zunanjega roba kazenskega prostora. Cantona, ki se je po izvajanju umaknil na
rob šestnajstmetrskega prostora je žogo pričakal z močnim volejem in jo poslal
skozi vrsto branilcev naravnost v mrežo. Po tekmi je komentiral izid in njegovo
kariero z besedami: »Saj veste kakšno je življenje. Vzponi in padci.«. S to
zmago je Manchester United postal prvi klub v zgodovini angleškega nogometa, ki
je dvakrat osvojil dvojno krono.

Cantona je v sezoni 1996-97 po odhodu Steava Brucea k Birmingham Cityju postal
kapetan Uniteda.

Cantona je Manchester United s pomočjo igralcev, kot so bili Ryan Giggs, mladi
David Beckham, Paul Scholes, Nicky Butt in Gary Neville utrdil na mestu enega od
klubov »velike četverice« angleškega nogometa. Klub je zadržal naslov prvaka
tudi v sezoni 1996-97, Cantona pa je osvojil štiri naslove v petih sezonah pri
Manchestru. Po tem, ko je Borussia Dortmund v polfinalu Lige prvakov 1997
izločila Manchester United, je Éric Cantona objavil, da pri tridesetih letih
zaključuje svojo nogometno kariero. 16. maja 1997 se je na tekmi v čast Davida
Bussta (nogometaša, ki je moral kariero zaključiti zaradi poškodbe na tekmi
proti Unitedu leto pred tem) s Coventry Cityjem na Highfield Roadu, na kateri je
dosegel dva zadetka (tekma se je končala z rezultatom 2:2), tudi uradno poslovil
od svojih navijačev. V petih sezonah je za United dosegel 64 golov. 11 jih je
dosegel še v domačih pokalnih tekmovanjih in 5 v ligi prvakov.

V svoji avtobiografiji iz leta 1999 z naslovom Managing my Life, je Alex
Ferguson zapisal, da ga je o svoji nameri Éric obvestil v 24 urah po izpadu iz
lige prvakov. Javnost so o tem obvestili šele mesec dni kasneje. Med tem časom
so se v javnosti začele širiti govorice o njegovem morebitnem odhodu v Španijo,
kjer naj bi se pridružil klubu Real Zaragoza.

Leta 2004 je Cantona izjavil: »Ponosen sem, da navijači še vedno pojejo moje
ime, bojim pa se, da bodo že jutri prenehali. Tega se bojim, ker mi je všeč.
Ljudje se vedno bojimo, da bomo izgubili nekaj, kar nam je všeč..."«

Leta 2006 je časopis The Sun objavil članek, v katerem navaja Cantonaja, ki
komentira Manchester United kot klub, ki je izgubil svojo dušo. Njegovi igralci
naj bi bili čreda ovac. V članku je Cantona še izjavil, da so dnevi, ko so
nogometaši kot George Best ali on sam zabavali občinstvo, na žalost minili.
Rdeči vragi naj bi z dolgočasnimi funkcionalnimi ekipami izdali svojo
preteklost. Protislovne pa so njegove izjave, ki jih je dal avgusta 2006 za
'United Magazine', kjer je izjavil, da se bo v United vrnil samo kot 'številka
1' (torej ne kot pomočnik ali pomočnik trenerja) in, da bo takrat naredil
edinstveno ekipo, ki bo igrala nogomet, za katerega sam meni, da je edini pravi.

Cantona je nasprotoval prevzemu Manchester Uniteda s strani Malcolma Glazerja in
je nekoč celo izjavil, da v klub ne bo prišel niti kot trener, dokler bo le-ta v
lasti družine Glazer. To je razočaralo številne navijače, ki so leta 2000
izvedli anketo in ga izbrali za najljubšega naslednika Sir Alexa Fergusona.

Julija 2008 so se v Sunday Expressu pojavile novice, da si je Éric premislil.
Njegov dobri prijatelj naj bi za ta časopis namreč izjavil: »Ericu je všeč
ideja, da bi s trenerskimi nasveti pomagal klubu, kot je Manchester United.
Sicer uživa v igralstvu in režiji, pa tudi v nogometu na pesku, vedno pa si je
želel pomagati pri sestavi ekipe po lastnem okusu. Ve tudi, da ga bi Sir Alex
Ferguson pri tem vzpodbujal.«

Éric Cantona je za Francosko nogometno reprezentanco prvič nastopil na tekmi
proti Zahodni Nemčiji avgusta 1987. Henri Michel, ki mu je takrat ponudil
priložnost, pa ga septembra leta 1988 ni ponovno povabil v reprezentanco.
Cantona je takrat v televizijskem intervjuju selektorja označil za »kup dreka«,
zaradi česar mu je bilo za nedoločen čas prepovedano nastopanje za Francijo.
Michel pa je bil z mesta selektorja odpuščen kmalu za tem, ker se Franciji ni
uspelo uvrstiti na Svetovno prvenstvo v nogometu 1990.

Za novega selektorja je bil imenovan Michel Platini, ena od prvih stvari, ki jih
je novi selektor storil, pa je bil ponovni vpoklic Cantonaja. Takrat je izjavil,
da bo Éric Cantona igral za francosko reprezentanco, vse dokler bo igral v
najboljših klubih. Franciji se je pod novim selektorjem uspelo uvrstiti na
Evropsko prvenstvo v nogometu 1992, kjer pa ni dobila niti ene tekme, čeprav je
bil njen napadalni dvojec Cantona - Jean-Pierre Papin. Platini je po tem
neuspehu podal svoj odstop, za novega selektorja pa je bil imenovan Gérard
Houllier.

Pod Houllierjem se Franciji spet ni uspelo uvrstiti na Svetovno prvenstvo v
nogometu 1994 v Združenih državah Amerike. Priložnost so zapravili v zadnji
tekmi proti Bolgariji, ki so jo izgubili z 2:1. Takrat bi že remi pomenil, da se
bo svetovnega prvenstva udeležila Francija. Odločilni gol so Bolgari dosegli po
tem, ko je David Ginola izgubil žogo, Emil Kostadinov pa je zadel. Cantona naj
bi bil po tekmi ogorčen nad napako Ginole. Po porazu je Houllier odstopil, novi
selektor pa je postal Aimé Jacquet.

Jacquet je takoj začel s spremembami v francoski reprezentanci, da bi jo
pripravil na kvalifikacije za uvrstitev na Evropsko prvenstvo v nogometu 1996.
Za novega kapetana reprezentance je izbral Erica Cantonaja, ki je to vlogo
obdržal vse do incidenta na Selhurst Parku v januarju 1995. Suspenz, ki ga je
Cantona dobil takrat, je namreč veljal tudi za mednarodne tekme.

Med njegovo odsotnostjo je vlogo graditelja igre v francoski reprezentanci dobil
Zinédine Zidane, okoli njega je začel Jacquet tudi graditi novo ekipo. Z
vključitvijo mladih nadarjenih nogometašev, kot so bili Patrick Vieira, Thierry
Henry in David Trézéguet, so Cantona, Papin in Ginola izgubili mesto v
reprezentanci in niso nikoli več nastopili zanjo. Kljub kritikam na račun
selektorja, ker je nastop na Evru 1996 odrekel takrat enemu najboljših igralcev
v angleški ligi, Ericu Cantonaju, pa se je le-ta branil z izjavami, da gre
francoski ekipi tudi brez Cantonaja dobro in da ne želi porušiti zaupanja teh
igralcev. Francija je kasneje osvojila naslov svetovnega prvaka v nogometu leta
1998.

Cantona je še vedno jezen na vodstvo francoske nogometne zveze, ne skriva pa
spoštovanja do angleške reprezentance. Na Evropskem prvenstvu 2004 in Svetovnem
prvenstvu 2006 je tako Éric Cantona navijal za Anglijo.

Cantona se je po koncu nogometne kariere posvetil kinematografiji, predvsem kot
igralec v francoskih filmih, pa tudi kot režiser. Njegov režijski prvenec je bil
kratki film Apporte-moi ton amour, ki ga je režiral leta 2002. Leta 1998 je v
filmu Elizabeth zaigral v vlogi francoskega veleposlanika ob Cate Blanchett.
Septembra 2008 je bil eden od nosilcev glavne vloge v filmu Jack Says, ki je bil
izdan na DVDju. Kot režiser Thierry Grimandi je nastopil v filmu French Film,
poleg tega pa je bil koproducent in glavni igralec v filmu Kena Loacha, Looking
for Eric, ki je bil nominiran tudi za zlato palmo .

Po upokojitvi je nastopil tudi v več oglasih, predvsem za športno znamko Nike.
Izjemno priljubljena sta postala oglasa, v katerih je Cantona posodil svoj glas.
V enem je brazilska nogometna reprezentanca igrala nogomet na letališču, v
drugem pa sta brazilska in portugalska nogometna reprezentanca igrali ena proti
drugi. V svetovni oglaševalski kampanji za Svetovno prvenstvo v nogometu 2002 je
v oglasu Éric Cantona nastopil kot organizator »ilegalnih« nogometnih tekem. V
oglasu, katerega sponzor je bil Nike, so poleg Cantonaja nastopili še takrat
izjemno priljubljeni nogometaši kot so Thierry Henry, Hidetoshi Nakata,
Francesco Totti, Ronaldo, Roberto Carlos ter Luís Figo. Pred tem je Nike v
Veliki Britaniji vrtel še en oglas, v katerem je Cantona igral amaterski nogomet
z nekaterimi znanimi angleškimi zvezdniki, kot so Ian Wright, Steve McManaman
ter Robbie Fowler. V Nikejevi oglaševalski kampanji pred Svetovnim prvenstvom v
nogometu 2006 se je Éric Cantona spet pojavil kot predstavnik organizacije Joga
Bonito, ki se zavzema za prepoved simuliranja in igranja v nogometu. Éric je
nastopil tudi v irskem oglasu za EuroMillions.

Leta 1998 je Football League Erica Cantonaja uvrstila na lestvico 100 legend
nogometa.

Cantona je bil prvi nogometaš, ki so ga leta 2002 sprejeli v novo ustanovljeni
Angleški nogometni hram slavnih.

Leta 2007 je sodeloval kot pripovedovalec na albumu La mécanique du cœur
francoske rock skupine Dionysos.

Cantona je bil poročen z Isabelle Ferrer, s katero imata dva otroka. Od prve
žene se je ločil, trenutno pa je poročen z igralko Rachido Brakni. Njegov brat
Joël Cantona je bil prav tako profesionalni nogometaš, ki je v svoji karieri
igral za Olympique de Marseille, Újpesti TE ter Stockport County, njegov
sorodnik Sacha Opinel pa trenutno igra za Ebbsfleet United F.C.



https://sl.wikipedia.org/wiki/Enotna_mati%C4%8Dna_%C5%A1tevilka_ob%C4%8Dana

Enotna matična številka občana (kratica EMŠO) je osebna identifikacijska
številka v Republiki Sloveniji. EMŠO določi upravljavec centralnega registra
prebivalstva (CRP) enotno za vse prebivalce Republike Slovenije, vključno s
tujimi državljani. EMŠO je bil uveden leta 1976 v SFRJ in je še danes v uporabi
v državah na območju bivše Jugoslavije vključno s Slovenijo. Hrvaška je ne
uporablja od 1.1.2009 temveč zaradi pravice do zasebnosti uporablja negovoreči
Osobni identifikacijski broj, ki ne vsebuje rojstnih podatkov.

Če je EMŠO določena na napačen datum rojstva ali spol, jo upravljavec
centralnega registra razveljavi in ponovno določi, razveljavljena EMŠO pa ostane
v evidenci. Ob spremembah drugih osebnih podatkov oseba obdrži dodeljeno EMŠO.
Razveljavljene EMŠO se ne sme dodeliti drugemu posamezniku.

Kadar upravljavec CRP emšo določa in je ostanek pri deljenju enak 1, je razlika
dvomestna in kontrolne številke ni mogoče izračunati. V takem primeru zaporedno
število preskoči, vrednost zaporedne številke poveča za 1, izračun kontrolne
številke pa ponovi po istem postopku.



https://sl.wikipedia.org/wiki/Durova_lestvica

Durova lestvica je zaporedna skupina sedmih tonov s ponovitvijo prvega
(osnovnega). Za durovo lestvico pravimo, da je »trda«, v nasprotju z molovo, ki
je »mehka«.

Durovih lestvic je skupaj 15. Sedem jih je z višaji (#), sedem z nižaji (b) in
C-durova lestvica imenovana tudi osnovna durova lestvica. V vsaki durovi
lestvici je osem zaporednih tonov (zadnji je oktavna ponovitev prvega, kar
pomeni, da je za eno oktavo višji, kot je začetni ton lestvice). Pri lestvicah,
ki imajo prvi (posledično tudi zadnji) ton zvišan ali znižan, se predznak pred
zadnjim tonom ne prišteje k seštevku predznakov, saj je ponovitev prvega tona (v
As-duru nižaji sledijo po vrsti tako: as, des, es, as - ima tri nižaje, saj sta
prvi in zadnji enaka).

Vsak posamezni ton pa je stopnja - torej imamo osem stopenj, ki imajo svoja
imena, označimo pa jih z rimskimi številkami.

Opomba: Glavne stopnje so označene krepko, stranske pa z normalnim oblikovanjem.

Sama durova lestvica je sestavljena iz dveh tetrakordov (dva krat po štiri
tone). Prvi (Tonični) je od c do f, drugi (Dominantni) pa od g do drugega c.
Vmes je celotonski presledek. Vidimo, da sta popolnoma enaka.

Eno izmed značilnosti, ki jih vsebuje lestvica so celi in poltoni. Celi ton je
takrat, ko je med dvema sosednjima tonoma še en ton, polton pa je takrat, ko
drugega tona ni. Če bi ga pa gledali kot intervalno razdaljo bi celi ton bil
velika sekunda (v2), polton pa zvečana prima (zv1), oz. mala sekunda (m2). To
pomeni, da sta med III. in IV. in VII. in VIII. stopnjo poltona, med vsemi
ostalimi stopnjami pa so celi toni.

Kvintni krog nam prikazuje zaporedje durovih lestvic z višaji in nižaji. Da
dobimo naslednjo durovo lestvico z višaji gremo vedno za čisto kvinto (č5)
navzgor, tako da se tonika nove tonalitete nahaja vedno na dominanti prejšnje (C
- G - D ...). Za lestvice z nižaji pa gremo čisto kvinto (č5) navzdol (C - F - B
...).



https://sl.wikipedia.org/wiki/Bohinjsko_jezero

Bohinjsko jezero je največje stalno in naravno jezero v Sloveniji, ki leži v
Julijskih Alpah na severozahodu države. Glavni pritok jezera je Savica, ki se v
zahodnem delu jezerske kotanje prebija preko moren z balvani in se pri Ukancu
izliva v jezero. Jezero je pretočno - iz jezera teče reka Jezernica, ki že po
manj kot 100 m skupaj z leve strani pritekajočo Mostnico, ki priteka iz Voj,
tvori reko Savo Bohinjko. Ob severnem robu jezera je več podvodnih kraških
izvirov, med katerimi je najbolj poznan Govic.

Leži v osrčju Triglavskega narodnega parka in velja za slovensko naravno
znamenitost. Po površini ga v Sloveniji presegata le presihajoče Cerkniško
jezero (kadar je napolnjeno) in umetno Ptujsko jezero.

Jezerska kotanja je ledeniško-tektonskega nastanka, v današnji obliki je nastala
pred približno 10.000 leti z intenzivnim erozijskim delovanjem Bohinjskega
ledenika, ki je bil ob zadnjem ledenodobnem maksimumu pred 20.000 leti debel 800
m. Ledenik je izdolbel dno in ga obdal s čelnimi morenami na vzhodnem delu
jezera. Nad dolino se strmo vzpenjajo Fužinarska planota in Pršivec na severu,
Vogel na jugu ter planota Komna na zahodu, na jugovzhodu pa so nižje Spodnje
bohinjske gore.

Ob obali ležita naselji Ribčev Laz in Ukanc, v neposredni bližini pa še Stara
Fužina, vsa sodijo pod Občino Bohinj. Kmetijstvo kot tradicionalno gospodarsko
dejavnost je na širšem območju jezera v veliki meri nadomestil turizem.

Gladina jezera je bila še ob koncu zadnje ledene dobe višja za 16 m, takrat je
jezero segalo do današnje Stare Fužine, kar nakazujejo tamkajšnje fosilne
jezerske terase. Zahodno polovico zasipavajo sedimenti, ki jih prinaša vodotok
Savica, zato je v povprečju 10 m plitvejša od vzhodne. Na najgloblji točki
jezera, sredi Fužinarskega zaliva na vzhodu, znaša globina 45 m. 80 % jezera je
globljega od 20 m, 20 % pa globljega od 40 m.

Pojezerje zaradi kraškega površja ni natančno razmejeno, meri pa okrog 100 km².
Savica, ki je največji pritok, ima povprečen pretok okrog 5 m³/s, iztok
Jezernica pa 8,34 m³/s. Razliko predstavljajo podvodni kraški izviri ob severni
obali. Jezero je izrazito pretočno, po oceni se voda v njem zamenja trikrat na
leto. Letni režim nihanja vodostaja jezera ima značilnosti alpskega
snežno-dežnega pretočnega režima rek na območju Julijskih Alp, s spomladanskim
in jesenskim viškom. Srednji letni vodostaj se od začetka 20. stoletja rahlo
niža, jesenski višek pa postaja izrazitejši.

Voda je hladna, povprečna mesečna temperatura gladine niha od 1,6 ºC (februar)
do 18,1 ºC (avgust). Najnižja izmerjena temperatura je bila 0 ºC, najvišja pa
24,6 ºC (junija 2003). Poleti je izrazit pojav temperaturne stratifikacije oz.
prisotnost navpičnih temperaturnih slojev. Na vrhu je meter do nekaj metrov
globok epilimnij, kjer vodo greje sonce in temperatura presega 20 ºC. Pod njim
je metalimnij (termoklina) z izrazitim gradientom, kjer pada temperatura vsaj 1
ºC na meter globine. V avgustu se ta plast razteza med 6 in 10 m globine. Pod
njo je hipolimnij, kjer je temperatura konstantno 4 ºC. Jeseni se vrhnje plasti
ohladijo in jezersko vodo popolnoma premešajo vetrovi, tako da temperaturna
razslojenost izgine. Pozimi je dno pri 4 ºC toplejše od gladine, ki lahko celo
zamrzne, spomladi pa se zaradi deževja in vetrov voda znova popolnoma premeša.

Glede na prisotnost hranil je Bohinjsko jezero še vedno oligotrofno, torej s
hranili neosnaženo. Kmetijstvo in turizem predstavljata največjo grožnjo temu
stanju.

Za jezero je znanih 53 vrst planktonskih alg, ki pripadajo modrozelenim
cepljivkam, dinoflagelatom, diatomejam, zelenim in zlatim algam; vrstna sestava
fitoplanktona se spreminja z letnimi časi. Makrofiti, ki jih je 18 vrst, so
omejeni na plitvejše predele dna, predvsem višje rastline (npr. vodne zlatice in
dristavci), ki jih najdemo le v plitvinah nekaterih zalivčkov. Od
zooplanktonskih organizmov so najpogostejši vodne bolhe, ceponožci in kotačniki,
zanje je značilen dnevni cikel navpičnega premikanja po vodnem stolpcu - podnevi
se zadržujejo v večjih globinah da se izognejo premočni sončni svetlobi in
plenilcem, zvečer pa se premaknejo višje in se hranijo s fitoplanktonom. Poleg
njih je razvita nevretenčarska favna dna, t. i. zoobentos, ki jo sestavlja okrog
60 vrst organizmov, predvsem ličinke žuželk, manj številčno pa so prisotni
polži, školjke, raki, pijavke, maloščetinci, vrtinčarji in prostoživeče gliste.
Ličinke vrbnic so pokazatelj, da je voda še razmeroma čista. Tu živi tudi vsaj
16 vrst rib, avtohtone, kot so jezerska postrv, menek, klen in pisanec, ter 6
umetno vnesenih. Od teh sta problematični predvsem jezerska zlatovčica, ki je že
skoraj povsem izpodrinila jezersko postrv, in ostriž, ki se intenzivno širi.

Čeprav manj znano od bližnjega Blejskega jezera, je Bohinjsko jezero z okolico
priljubljena točka za aktivno preživljanje prostega časa. Razvito je predvsem
pohodništvo po mreži pešpoti, plezanje po ledeniških balvanih ter urejenih
plezališčih in padalstvo na račun toplega zraka, ki se dviga po pobočjih nad
jezerom. Samo jezero nudi možnosti za plavanje, veslanje, jadranje in
potapljanje. Lokalna turistična društva zadnjih nekaj let tu organizirajo
prireditev Triatlon jeklenih, s plavalnim delom po jezeru. Uporaba motornih
plovil v jezeru je prepovedana, razen plovil na električni pogon.

Pretežni del naselij Ukanc in Ribčev Laz ob obali ter bližnje Stare Fužine
sestavljajo počitniške hišice, hoteli in počitniški domovi. V Ukancu je tudi
prostor za kampiranje, ob južni obali jezera med Ukancom in Ribčevim Lazom pa še
taborniški center Gozdna šola, izobraževalno središče Zveze tabornikov
Slovenije. V neposredni bližini Ukanca je spodnja postaja žičnice na Vogel,
naselje pa je tudi izhodišče za vzpone čez Komarčo in Komno.



https://sl.wikipedia.org/wiki/%C4%8Clove%C5%A1ki_mo%C5%BEgani

Možgani so del osrednjega živčnega sistema. Nahajajo se v lobanji. Zgrajeni so
iz okoli 100 milijard živčnih celic ali nevronov in tehtajo približno 1200–1400
gramov. Sestavljajo jih veliki in mali možgani ter možgansko deblo. Na
makroskopskem prerezu možganov ob njihovem robu vidimo siv predel, imenovan tudi
sivina in v katerem so v glavnem zbrana telesa živčnih celic. V notranjosti
možganov prevladuje bel predel ali belina. Tu se pretežno nahajajo podaljški
živčnih celic. Ker so možgani zelo nagubani, je njihova površina povečana. To
dejstvo omogoča, da so iz večjega števila živčnih celic. Kljub temu, da
predstavljajo le 2 % človekove teže, porabijo kar 20 % vsega kisika. So
najzapletenejši organ v človeškem telesu, saj uravnavajo oziroma nadzirajo
delovanje vseh drugih organov.

Možgani ne fosilizirajo, zato o njihovem razvoju lahko sklepajo na podlagi
fosilnih lobanjskih kosti. Te med seboj primerjajo in ugotavljajo kapaciteto
lobanje oziroma velikost možganov. V obdobju od avstralopiteka do modernega
človeka se je velikost možganov trikrat povečala. Z njihovim večanjem je
sovpadal intelektualni napredek, na kar kažejo materialni ostanki (orodja,
orožje, jamske slike). Spreminjala se je tudi oblika lobanje, saj se je morala
prilagoditi izrazitemu razvoju sprednjega dela možganov. Australopithecus
afarensis (pred 3,5 milijona let) je imel prostornino lobanje približno 400 mL,
Homo habilis (pred 2 milijonoma let) pa 750 mL. Najbolj se je porast volumna
pokazal pri vrsti Homo erectus, ki je živela pred 1,7–1,0 milijona let. Možgani
pripadnikov te vrste so merili v povprečju 900 mL, kasnejši Homo erectus izpred
0,5 milijona let pa je imel možgane velike 1100–1200 ml (podobno kot sodobni
človek). Možgani najzgodnejših pripadnikov vrste Homo sapiens (izpred
300.000–400.000 let) so merili malo več kot 1200 mL, pri sodobnem človeku pa je
prostornina možganov okrog 1400 mL. Še večje možgane so imeli neandertalci (1500
ml).

Človeški možgani so po zgradbi podobni opičjim, od njih se razlikujejo le v
velikosti. Pri sesalcih je logaritem mase možganov premo sorazmeren z logaritmom
telesne mase, človeški možgani pa močno odstopajo od tega, saj so približno
trikrat težji, kot bi pričakovali. Povečali so se predvsem na račun neokorteksa,
ki je pri ljudeh tako močno naguban, da je kar 64 % površine skrite v žlebovih
in brazdah, pri opicah pa le 7 % (človeku podobne opice: 25 %). Prav nagubanost
neokorteksa je ljudem omogočila veliko sposobnost učenja, kulturo in jezik.

Vohalni del možganov je najstarejši del skorje (paleokorteks) in se je v
evoluciji primatov razvijal manj kot preostali del (neokorteks). Povečal se je
primarni vidni korteks, še bolj pa vidni asociacijski predel. Večji je postal
tudi senčni reženj, katerega največji del je namenjen vizualni analizi ter
vidnemu in slušnemu spominu (te funkcije so zelo pomembne pri skupini živali, ki
se vse bolj zanaša na vidni spomin namesto na vtisnjene senzorične vzorce).
Izrazita rast čelnega režnja nam je omogočila dolgotrajno vzdrževanje
pozornosti, kar je bilo zelo pomembno za preživetje (npr. vztrajnost pri iskanju
hrane). Najbolj se je povečal temenski reženj. To je razvidno predvsem iz
velikosti sekundarnega asociacijskega korteksa (nitje dobiva iz vidne, slušne in
somatosenzorične asociacijske skorje). Slednji je pri ljudeh veliko večji kot
pri človeku podobnih opicah. Ljudje se od ostalih primatov ločimo po visoko
razvitih integrativnih funkcijah možganov – razvoj je potekal sorazmerno z
rastjo asociacijskih področij skorje in izrazitimi intrakortikalnimi povezavami.

Iz ektoderma se razvije nevralna plošča, iz nje pa v četrtem tednu nevralna cev,
ki ima v notranjosti nevralni kanal. Proces tvorjenja nevralne plošče in njen
razvoj v nevralno cev se imenuje nevrulacija. Iz stene nevralne cevi se
razvijejo možgani in hrbtenjača, iz nevralnega kanala pa nastanejo možganski
ventrikli in centralni kanal.

Kranialni del nevralne cevi se razširi v tri možganske mehurčke: prozencefalon
(sprednji možgani), mezencefalon (srednji možgani) in rombencefalon (rombasti
možgani). Iz prozencefalona se razvijeta dva stranska mehurčka, imenovana
telencefalon, prvotni srednji del prozencefalona se preobrazi v diencefalon,
rombencefalon pa v [ metencefalon]] in mielencefalon. Mezencefalon se ne deli.

Iz mielencefalona se razvije podaljšana hrbtenjača. Metencefalon je zasnova za
most (pons) in male možgane. Plod ima pri 8 tednih cerebelarno ploščo, pri 12
tednih pa že vidimo vermis in polobli. V mezencefalonu nastanejo številna jedra
(substantia nigra, raphe nuclei, locus ceruleus) ter možganska kraka, skozi
katera potujejo živčna vlakna iz velikih možganov proti hrbtenjači. Iz
diencefalona se razvijejo epitalamus, talamus in hipotalamus. Iz mehurčkov
telencefalona se razvijeta možganski polobli, ki rasteta in prekrijeta
diencefalon in možgansko deblo, zasuk rastoče mase pa poteka okrog insule, ki je
relativno mirnejši predel skorje. Površina polobel je sprva gladka, z rastjo
možganov pa se razvijejo brazde in vijuge. Poseben del telencefalona je
rinencefalon, ki se pri človeku le malo razvije.

Svetlina nevralnega kanala se v rombencefalonu razširi v četrti možganski
prekat, v mezencefalonu kanal tvori ozek možganski akvedukt, v diencefalonu
nastane votlina, imenovana tretji prekat, slednji pa na vsaki strani preko
interventrikularnega foramna komunicira s stranskim prekatom, ki se je razvil iz
lumna telencefalnega mehurčka. Ependimske celice iz strešja diencefalona in
ožiljen mezenim nad njimi tvorijo horoidno telo. Iz mezenhima nastane razvejan
horoidni pletež, ki začne v petem tednu proizvajati embrionalni cerebrospinalni
likvor.

Funkcionalna in strukturna enota živčevja je nevron (živčna celica). Sestavljen
je iz telesa, v katerem se nahajajo jedro in drugi celični organeli, in
izrastkov (dendriti, akson). Dendriti so navadno krajši od aksona in številni
ter služijo sprejemanju impulzov. Akson je večinoma en sam, po njem se akcijski
potenciali prevedejo do naslednjih celic. Nevroni sprejemajo dražljaje, jih
predelujejo in prevajajo vzburjenje. Telesa nevronov predstavljajo sivo
možganovino, aksoni pa belo. Poleg nevronov najdemo v živčevju tudi nevroglijo
(živčno oporno tkivo). Nevroglijske celice skrbijo za mehansko oporo, omogočajo
prevajanje impulzov, delujejo kot izolator, sodelujejo pri prehrani, obrambi in
obnovi nevronov. Med nevroglijske celice v osrednjem živčevju spadajo astrociti,
oligodendrociti in ependimske celice.

Astrociti so največje in najštevilnejše nevroglijske celice v osrednjem
živčevju. Delijo se na dva tipa. Vlaknasti astrociti imajo malo izrastkov,
vendar so ti dolgi. Nahajajo se v beli in sivi možganovini. Protoplazmazemski
astrociti imajo številne izrastke in se nahajajo predvsem v sivi možganovini.
Astrociti so pomembni pri delovanju krvno-možganske pregrade, odstranjujejo
živčne prenašalce iz sinaps, sodelujejo pa tudi pri prehrani in obrambi (npr.
odstranjevanje debrija po poškodbi). Astrociti se po poškodbi razmnožijo in
tvorijo glialno brazgotino, imenovano glioza. Z odstranjevanjem kalija iz
zunajcelične tekočine omogočajo repolarizacijo membrane in normalno delovanje
nevrona.

Oligodendrociti tvorijo mielin. Nahajajo se v beli in sivi možganovini.
Satelitski oligodendrociti obdajajo telesa nevronov, interfascikulni pa nevrite.
Celice mikroglije so v sivi in beli substanci. So del mononuklearno-makrofagnega
sistema. Njihova naloga je predstavljanje antigenov, sodelujejo pa tudi pri
odstranjevanju debrija po poškodbi.

Ependimske celice obdajajo notranjost možganskih ventriklov. Med njimi so tesni
stiki, ki preprečujejo prestop makromolekul iz krvi v likvor.

Bela možganovina (aksoni) se nahaja v notranjosti, siva (telesa nevronov) pa
tvori možgansko skorjo in jedra v notranjosti možganov. Filogenetsko starejši
del skorje ima 3 plasti in predstavlja le 1/12 skorje. Sem sodita alokorteks v
hipokampusu in dentatnem girusu ter arhikorteks v piriformnem področju in
olfaktornem tuberklu. Preostali del skorje je neokorteks, sestavljen iz šestih
plasti, ki si s površine proti notranjosti sledijo v naslednjem vrstnem redu:
molekularna plast, zunanja zrnata plast, zunanja piramidna plast, notranja
zrnata plast, notranja piramidna plast, multiformna plast. Glede na različno
zgradbo je Brodmann razdelil skorjo na 52 različnih področij. V motoričnih
področjih izstopajo velike piramidne celice, imenovane Betzeve celice, ki sodijo
med največje celice centralnega živčevja. Senzorična področja imajo slabo
razvite piramidne celice.

So najobširnejši del osrednjegaživčevja. Ležijo v sprednji in srednji lobanjski
kotanji, njihov zadnji del pa nad malimi možgani. Velike možgane sestavljata dve
možganski polobli ali hemisferi, ki sta med seboj ločeni z vzdolžno špranjo. V
globini te špranje je vidna struktura, ki povezuje obe hemisferi in se imenuje
kalozni korpus. Velike možgane lahko razdelimo na dva dela: telencefalon in
diencefalon.

Telencefalon je zunanji del velikih možganov. V embrionalnem razvoju se
telencefalon močno razraste. Tako nastanejo štirje možganski režnji: čelni ali
frontalni, senčni ali temporalni, zatilni ali okcipitalni in temenski ali
parientalni. Meje med režnji niso natančno začrtane. Vsi režnji so pokriti z
možgansko skorjo ali korteksom debeline približno pol centimetra. Ima zelo
veliko gub, ki jim pravimo vijuge ali girusi. Med njimi se nahajajo
žlebovi(sulkusi). Zaradi nagubanosti ima skorja zelo veliko površino, in sicer
približno 0,25 m2. Čelni reženj je najbolj sprednji del možganov in
najobsežnejši del posamezne poloble. Zadaj meji na temenski reženj, od katerega
ga loči centralni špranja (sulcus centralis), spodaj pa meji na senčni reženj,
od katerega ga loči stranski žleb (sulcus lateralis). Glavne funkcije tega dela
možganov so motorika, racionalno mišljenje, nastajanje kratkoročnega spomina,
ohranjanje identitete in voh. Na čelnem režnju, blizu predela za uravnavanje
motorike govornih mišic, se nahaja tako imenovano Brocovo področje (pri večini
ljudi je na levi polobli). Ta del skorje je pomemben pri izvajanju govora.
Temenski reženj meji spredaj preko centralne špranje na čelni reženj, spodaj
preko stranske špranje na senčni reženj, zadaj pa na zatilni reženj, kjer pa ni
točno določene meje. Glavna funkcija tega dela možganov je senzorika. Senčni
reženj meji na čelni in temenski reženj preko stranske špranje, z zatilnim
režnjem pa ni točno določene meje. Glavna naloga tega režnja je pretvorba
kratkoročnega spomina v dolgoročnega, sluh in vid. Zatilni reženj, ki je
najmanjši možganski reženj, meji spredaj zgoraj na temenskega, spredaj spodaj pa
na senčni reženj. Glavna naloga tega dela možganov je vid. Nekje na meji med
temenskim, senčnim in zatilnim režnjem se nahaja Wernickejevo področje (pri
večini ljudi je na levi polobli). Ta del možganske skorje je pomemben pri
razumevanju govora.

Glavni del sive substance predstavlja skorja, manjši del pa se nahaja v
notranjosti telencefalona in ga imenujemo bazalni gangliji (corpus striatum).
Bazalni gangliji, katerih funkcije so zelo zapletene in še ne dokončno
raziskane, v glavnem sodelujejo pri kontroli gibanja in njegovem avtomatizmu,
kar pomeni, da lahko že naučene gibe (drsanje, rolanje, kolesarjenje) izvajamo,
ne da bi nanje mislili. Pomembni so tudi pri uravnavanju nehotenih gibov (na
primer vzdrževanje ravnotežja). K bazalnim ganglijem sodijo repato jedro
(nucleus caudatus), letičasto jedro (nucleus lentiformis), črna substanca
(substantia nigra) in subtalamus. Letičasto jedro predstavljata putamen in
globus pallidus. Po strogi anatomski definiciji spadata k bazalnim ganglijem
tudi amigdalno telo (corpus amygdaloideum) in klavstrum (claustrum), čeprav ti
dve strukturi nista povezani z motoričnimi funkcijami. Velik del telencefalona
pripada beli substanci. V njej se pretežno nahajajo aksoni, ki med seboj
povezujejo različne dele možganov ali pa se nadaljujejo navzdol v hrbtenjačo. Na
prerezu je bela substanca videti kot nekakšne nitke, zato povezave, ki jih tvori
belina, skrajšano imenujemo tudi nitje. Največji del beline se nahaja tik pod
možgansko skorjo in se imenuje corona radiata. Navzdol se nadaljuje v notranjo
in zunanjo kapsulo (capsula interna et externa). Kapsuli mimo bazalnih ganglijev
potekata navzdol skozi možgansko deblo v hrbtenjačo. K belini spada tudi prej
omenjeni kalozni korpus, ki povezuje levo in desno hemisfero. K telencefalonu
sodi tudi limbični sistem. To je struktura na meji med telencefalonom in
diencefalonom v obliki nepravilnega obroča. Glavne strukture limbičnega sistema
so hipokampalna formacija (sestavljajo jo hipokampus, denantna guba in del
parahipokampalne gube), parahipokampalna guba, cingulatna guba, mamilarno
telesce in amigdalno telo. Te strukture so pa med sabo povezane z nitjem, ki mu
pravimo Papezov krog. Poleg tega so povezane tudi z ostalimi predeli možganov.
Najpomembnejše funkcije tega sistema so čustvovanje, motivacija, učenje in
spomin.

Diencefalon je notranji del velikih možganov. Sestavljen je pretežno iz sive
substance. V diencefalon štejemo talamus, metatalamus, hipotalamus, subtalamus
in epitalamus. Talamus je majhnemu jajcu podobna struktura. Sestavljen je iz
mnogo jeder, ki jih v grobem razdelimo na medialno (bližje sredinski črti),
lateralno (dlje od sredinske črte), dorzalno in ventralno skupino. Podobno kot
bazalni gangliji so tudi te strukture povezane med seboj in drugimi deli
možganov na zelo zapleten način. Najpomembnejša funkcija diencefalona je
ohranjanje telesne homeostaze, kar pomeni, da ta del možganov uravnava vse
mehanizme, ki človeku omogočajo optimalno življenje. Najbolj spodnji del
diencefalona se imenuje hipotalamus. Njegova naloga je koordinacija življenjskih
funkcij v telesu, kot so dihanje, cirkulacija, temperatura, uravnavanje privzema
vode in hrane v telo. Poleg tega ima pomembno vlogo pri izločanju hipofiznih
hormonov.

Ležijo v zadnji lobanjski kotanji. Delimo jih na srednji, vzdolžni del, ki se
imenuje črv (vermis), in dve polobli (leva in desna). Zgornja ploskev je ravna,
spodnja pa zaobljena, tako da se prilega svoji kotanji. Tudi mali možgani so
sestavljeni iz sivine in beline. Večji del sivine predstavlja skorja, manjši del
pa se nahaja v notranjosti v obliki malomožganskih jeder: nucleus fastigii,
nucleus globosus, nucleus emboliformis in nucleus dentatus. Belino tvori nitje,
ki povezuje skorjo malih možganov in njihovih jeder z možganskim deblom. Nitje
je zbrano v tri pare malomožganskih ročic (pedunculi cerebelli): zgornji,
sprednji in spodnji par. Zgornje ročice povezujejo male možgane z
mezencefalonom, srednje ročice z mostom, spodnje pa s podaljšano hrbtenjačo.
Funkcionalno delimo male možgane na 3 dele: arhiocerebelum, paleocerebelum in
neocerebelum. Arhiocerebelum je, kakor tudi ime pove, najstarejši del. Pomemben
je za ohranjanje ravnotežja. Paleocerebelum dobiva informacije iz mišic zgornjih
in spodnjih udov. Uravnava držo in mišični tonus. Neocerebelum dobiva
informacije iz velikih možganov. Ta del malih možganov uravnava in izboljšuje
natančne, hotene gibe. Glavne naloge malih možganov so torej ohranjanje
ravnotežja, uravnavanje drže in koordinacija gibov.

Sestavljeno je iz sivine in beline ter po strukturi podobno hrbtenjači. Sivina
se nahaja v notranjosti in je sestavljena iz številnih jeder (nucleus olivaris,
gracilis, cuneatus, ruber, pontis in druga). K sivi substanci spadajo tudi jedra
možganskih živcev. Bela substanca se nahaja tako na površini kot tudi znotraj.
Možgansko deblo je sestavljeno iz treh delov: mezencefalona, mosta (pons) in
podaljšane hrbtenjače (medulla oblongata).

Mezencefalon je najbolj zgornji del možganskega debla. Zgoraj prehaja v dva
velika možganska kraka (crura cerebri). Vsak krak se nadaljuje navzgor v
možgansko poloblo. Zadajšnji del, sestavljen iz štirih izboklinic, je tectum,
osrednji, najobširnejši del, pa tegmentum. Znotraj mezencefalona poteka
možganski akvedukt, ki povezuje tretji možganski ventrikel s četrtim.

Most je srednji in najdebelejši del možganskega debla. Zgrajen je pretežno iz
nitja, ki deblo povezuje z malimi možgani. Njegov manjši del v notranjosti tvori
rombasto jamo (fossa rhomboidea), ki je del stene četrtega možganskega
ventrikla.

Podaljšana hrbtenjača je spodnji del možganskega debla. Spodaj sega do
izstopišča prvega vratnega živca, zgoraj pa do spodnje gube, ki jo tvori debelo
nitje mosta. V podaljšani hrbtenjači se nahaja zelo pomembna struktura,
imenovana piramida. Po njej je poimenovana glavna motorična proga: piramidna
proga. Na zadnji strani se nahajajo štiri gube ali svežnji. Notranji gubi sta
poimenovani fasciculus gracilis ali Gollov sveženj, zunanji pa fasciculus
cuneatus ali Burdachov sveženj. Ti svežnji so pomembni za senzoriko.

Primarno somatosenzorično področje skorje se nahaja v postcentralni vijugi,
sekundarni senzorični predel pa je verjetno v globini stranskega žleba. Primarni
predel dobiva informacije z nasprotne strani telesa, sekundarni pa z obeh
strani. V primarnem senzoričnem predelu je nitje razporejeno somatotopično
(glede na del telesa, od koder prihaja). Pri tem se nitje spodnjih okončin
nahaja na vrhu in na medialnem robu poloble, po konveksiteti navzdol sledi nitje
trupa, zgornjih okončin, najnižje pa je nitje obraza. Količina skorje, namenjene
obdelavi podatkov iz posameznega dela, je sorazmerna pomenu in funkciji tega
dela. Reprezentacijo človeškega telesa v somatosenzoričnem področju skorje
imenujejo senzorični homunkulus.

Primarna optična (vidna) skorja se nahaja v globini in ob robovih kalkarinega
sulkusa. Nitje je razporejeno retinotopično (glede na del mrežnice, od koder
prihaja slika). Levi polovici vidnih polj obeh očes se projicirata v desno
poloblo in obratno. Nitje, ki prihaja iz makule (rumene pege), prihaja v obe
polobli. Zgornji deli vidnih polj se projicirajo v spodnji del vidnega predela,
nitje iz spodnjih polovic vidnih polj pa prihaja v zgornji del vidne skorje.
Sekundarni optični predel je v širši okolici primarnega. Akustično (slušno)
območje skorje je na zgornji strani senčnega režnja. Nitje je razporejeno
tonotopično (glede na višino tona). Gustatorni (okušalni) predel se nahaja v
spodnjem delu postcentralne vijuge. Lokacija vestibularnega (ravnotežnega)
predela ni natančno poznana, verjetno pa je v bližini slušnega. Olfaktorno
(vohalno) področje skorje je na spodnji strani čelnega režnja in ob unkusu
parahipokampalne vijuge.

Motorični predeli skorje v ožjem smislu so tisti, iz katerih izvirajo proge
piramidnega sistema. Primarno motorično skorjo najdemo v precentralni vijugi. Od
tod izvira tretjina nitja piramidnega sistema. V primarnem motoričnem korteksu
se prožijo hotene kontrakcije posameznih mišičnih skupin. Nitje je razporejeno
somatotopično (analogija s primarno somatosenzorično skorjo). Deli telesa so
zastopani glede na svojo funkcijo (npr. prstom na roki je namenjen večji del
skorje kot nožnim prstom). Reprezentacijo telesa v tem delu imenujemo motorični
homunkulus. Premotorični korteks se nahaja v delih zgornje in srednje čelne
vijuge. Od tod izvira tretjina piramidnega nitja (zlasti nitje za aksialno
mišičje (v osi trupa) in proksimalne (bližnje) mišice udov). Naloga premotorične
skorje je zagotavljanje izhodiščnega položaja telesnega dela pred izvedbo
natančnega giba. Suplementarni motorični predel je na medialni strani čelnega
režnja. Kortikalni center za premike zrkel je v premotoričnem korteksu.

Prefrontalna skorja obsega sprednji del čelnega režnja. Je kompleksno
asociacijsko področje, povezano z vsemi drugimi asociacijskimi področji skorje,
primarnih senzoričnih informacij pa ne dobiva. Ima tudi obojesmerne povezave s
talamusom in preko njega s hipokampusom. Eferentno nitje poteka predvsem v
striatum. Čelni reženj koordinira vedenje in motoriko ter je pri ljudeh najbolj
razvit del telencefalona. Prefrontalni korteks je povezan tudi z večjim delom
skorje senčnega režnja, ki je prav tako povezan z višjimi dejavnostmi živčevja.

Leva polobla je analitična, specializirana za zapletenejše funkcije (branje,
govor, štetje), logično in abstraktno mišljenje. Celoto razčleni na osnovne
sestavine ter preuči razmerja in interakcije med njimi. Elemente analizira
vsakega posebej in po vrstnem redu. Razmišljanje sloni na logiki. Tu se nahajata
verbalni (za besede in števila) in enciklopedični spomin (za pridobljeno
znanje). Slednjega uporablja pri utemeljevanju. Odlična je pri učenju jezikov,
matematiki in eksaktnih vedah. Zanima jo odgovor na vprašanje »Kako?« Na čustven
dogodek se odzove močno, vendar je reakcija kratkotrajna. Leva polobla je
optimistična, pozitivno misleča.

Desna polobla nam omogoča celosten pogled na situacijo. Ima pregled nad dogodki,
jih povezuje med seboj in preučuje njihove interakcije. Lahko deluje na celo
skupino spremenljivk hkrati. Vlada ji intuicija. Razmišljanje podpre z
dejanskimi izkušnjami in »slikami«, pridobljenimi iz njih. Komunicira preko
umetnosti (glasbe, plesa, slikanja). Spomin desne poloble je sestavljen iz slik,
simbolov in občutij, povezanih z resničnimi dogodki. Odlična je na področju
umetnosti in pri humanističnih vedah. Zanima jo »Zakaj?« Njen celostni pristop
lahko kratkotrajno omili vpliv čustvenih dogodkov, vendar pa bodo ti dolgoročno
pustili močne posledice.

Cerebrospinalni likvor je bistra, brezbarvna tekočina. Vsebuje več kot 90 %
vode, elektrolite, malo beljakovin in redke limfocite. Nahaja se v možganskih
prekatih (ventriklih), centralnem kanalu in v subarahnoidalnem prostoru. Obliva
možgane, tako da ti lebdijo v njem in so po zaslugi vzgona lažji. Zaradi
likvorja se sile, ki nastanejo pri pretresih in udarcih, težje prenašajo na
možgane. Nadomešča tudi limfo, saj slednje v centralnem živčevju ni. Pri odrasli
osebi se v znotrajlobanjskem prostoru navadno nahaja okrog 150 mL likvorja, ki
nastaja s hitrostjo 4 mL/min, tako da se dnevno izloči in resorbira približno
500 mL likvorja (nastajanje in absorpcija sta normalno v ravnovesju). Likvor se
tvori večinoma v horoidnem pletežu, kjer so kapilare s tanko in fenestrirano
steno. Resice horoidnega pleteža se nahajajo v strehi 3. in 4. prekata ter
medialni steni obeh lateralnih prekatov. Nekaj likvorja nastane tudi s
prehajanjem tekočine iz možganovine v prekate in v subarahnoidni prostor. Zaradi
tlačne razlike se likvor preko arahnoidnih resic in granulacij absorbira v
venske sinuse (predvsem sagitalnega), nekaj likvorja pa se vrača v venozni obtok
tudi z resorpcijo v epinevralne mezgovnice spinalnih živcev in skozi ependim
prekatov.

Možgane ovijajo tri možganske ovojnice: dura mater (dura), arachnoidea mater
(pajčevnica) in pia mater (žilnica). Duro imenujemo tudi pachymeninx, skupno ime
za arachnoideo in pio pa je leptomeninx.

Dura je zunanja možganska ovojnica. Ima dva lista, grajena iz čvrstega veziva.
Zunanji list se prilega lobanjskim kostem in je hkrati notranji periost kosti
nevrokranija. V duri ali med duro in kostmi potekajo meningealne arterije in
vene, ob arterijah pa še vazomotorni živci in senzorične veje za duro (izvirajo
predvsem iz V. in X. možganskega živca). Notranji list dela duplikature, ki
ločujejo posamezne dele možganov. Z zunanjim listom sta skoraj povsod tesno
združena. Med njima so – predvsem na bazi duplikatur – venozni sinusi.

Falx cerebri je srpasto oblikovana duplikatura, ki loči polobli velikih
možganov. Spredaj se narašča na cristo galli sitke, zadaj pa se združuje s
tentorijem. Falx cerebelli je manjša duplikatura med poloblama malih možganov.
Tentorium cerebelli je močna duplikatura dure. Položen je prečno in deli
lobanjsko votlino v supratentorialni in infratentorialni prostor. Nad tentorijem
so veliki možgani, pod njim pa mali možgani in možgansko deblo. Tentorij je
spredaj in ob straneh naraščen na zgornji rob piramid ter na sprednji in zadnji
processus clinoideus zagozdnice. V sredini ima izrez, imenovan incisura
tentorii. Diaphragma sellae je razpeta med sprednjima in zadnjima klinoidnima
odrastkoma in pokriva jamico, v kateri je hipofiza. Na sredi ima odprtino, skozi
katero poteka hipofizni pecelj (infundibulum). Cavum trigeminale je duplikatura
na sprednji strani piramide. V njem leži trigeminalni ganglij.

Arachnoidea je srednja možganska ovojnica. Subduralni prostor jo loči od dure.
Pajčevnica je s številnimi vezivnimi trabekulami povezana s pio, med njima pa se
nahaja subarahnoidni prostor, ki je zapolnjen z likvorjem. Pod arahnoideo
potekajo večje žile za prehrano centralnega živčevja. Pajčevnica obdaja vse dele
možganov, a ne sega v vdolbine, zaradi česar je na nekaterih mestih
subarahnoidalni prostor zelo širok. Takšna področja imenujemo subarahnoidalne
cisterne. Slednje so največje na možganski bazi (tu je površina možganov zelo
razgibana) in pod malimi možgani. Na zunanji strani ima pajčevnica izrastke,
imenovane arahnoidalne granulacije (pacchionijeve granulacije), ki segajo v
venozne sinuse ali pa v kosti kalvarije, kjer so v stiku z diploičnimi venami.
Služijo resorpciji likvorja v krvni obtok.

Največja in najpomembnejša je cisterna magna (cisterna cerebellomedullaris).
Leži zadaj med malimi možgani in podaljšano hrbtenjačo. Tu likvor iz prekatov
izteka v subarahnoidalni prostor, saj se sem odpira mediana odprtina četrtega
prekata. Cisterna pontis je ob bazilarni arteriji. Vanjo se odpirata stranski
odprtini četrtega prekata. Druge večje cisterne (lokacije so razvidne iz imen):
cisterna interpeduncularis, cisterna chiasmatis, cisterna fossae lateralis
cerebri.

Pia se tesno prilega možganom in za razliko od arachnoidee sega v vse njihove
vdolbine in brazde. Zraščena je z gliozno membrano, ki pokriva možgansko
površino. Pia spremlja žile v notranjost živčevja. Med pio in žilicami je ozek
obžilni prostor, v katerem je likvor. Šele najmanjše žilice so brez pie in jih
obdaja samo glija. Pia skupaj z endotelijem možganskih kapilar sestavlja
pregrado med krvjo in možgani.

Možgane prehranjujejo štiri glavne arterije: dve notranji karotidni (arteria
carotis interna) in dve vertebralni arteriji. Veje, namenjene prehranjevanju
možganov, potekajo v subarahnoidnem prostoru (torej pod arahnoidno možgansko
ovojnico). Obstajata dve vrsti vej: ena prehranjuje možgansko skorjo in belino
tik pod njo (rami corticales), druga pa možganska jedra in belino v notranjosti
možganov. Veje za prehranjevanje možganske skorje anastomozirajo, kar pomeni, da
med njimi obstajajo povezave in da isto območje prehranjujejo različne vejice.
Nasprotno so veje v notranjosti možganov (rami centrales) terminalne, torej ne
anastomozirajo z nobeno drugo vejo. Območja, ki ga prehranjuje ena centralna
veja, ne prehranjuje nobena druga, zato v primeru zamašitve propade celotno
območje, ki ga je ta veja prehranjevala, saj ne dobiva krvi od nikoder drugod.

Notranja karotidna arterija (arteria carotis interna) je veja skupne karotidne
arterije (arteria carotis communis), ki na levi strani izvira iz aortnega loka,
na desni strani pa največkrat iz arterije brahiocefaličnega trunkusa (truncus
brachiocefalicus), a včasih lahko tudi direktno iz aorte. Skupna karotidna
arterija se približno v višini 4. vratnega vretenca deli na notranjo in zunanjo
karotidno arterijo. Notranja karotidna arterija vstopa v lobanjsko votlino skozi
odprtino, imenovano karotidni kanal (canalis caroticus). Po vstopu, ko malce
esasto zavito poteka blizu votlin notranjega in votline srednjega ušesa, odda
male žilice za prehrano obeh votlin. Odda tudi žile, ki prehranjujejo možgansko
duro sprednje, deloma tudi srednje in zadnje lobanjske kotanje. Prva večja žila
iz notranje karotidne arterije je očesna arterija (arteria ophtalmica), ki
prehranjuje oko in očesu bližnje strukture. Sprednja možganska arterija (arteria
cerebri anterior) je veja, ki zavije na notranjo stran možganov (v srednjo
možgansko špranjo), kjer oddaja kortikalne veje za prehranjevanje skorje na
čelnem in temenskem režnju znotraj te špranje. Nekaj žilic iz srednje možganske
špranje vodi na konveksiteto poloble in tam prehranjuje majhen del možganov.
Centralne veje oskrbujejo sprednji del repastega jedra (nucleus caudatus),
sprednji del putamna, sprednji del notranje kapsule (capsula interna). Leva in
desna sprednja možganska arterija sta medsebojno povezani s sprednjo
komunikantno arterijo (arteria communicans anterior). Srednja možganska arterija
(arteria cerebri media) je največja veja notranje karotidne arterije in je
pravzaprav njeno nadaljevanje. Poteka do stranske možganske špranje (sulcus
lateralis), kjer se pahljačasto razveji v številne veje. Kortikalne veje
prehranjujejo večji del možganske konveksitete in skorjo spodnjega dela čelnega
režnja, izjemi sta del skorje na možganski konveksiteti tik ob srednji možganski
špranji, ki ga prehranjujejo veje sprednje možganske arterije, in večji del
zatilnega režnja. Centralne veje prehranjujejo putamen, globus pallidus, srednji
del repastega jedra in večji del notranje kapsule. Še ena veja notranje
karotidne arterije je sprednja horoidna arterija (arteria choroidea anterior),
ki vstopa v zadnji rog stranskega možganskega ventrikla. Napaja horoidni pletež
stranskega ventrikla, hipokampus, amigdaloidno telo, zadnji del repastega jedra,
del notranje kapsule in del globusa pallidusa.

Arterija vertebralis vstopa v lobanjsko votlino skozi veliko lobanjsko odprtino
(foramen magnum). Še pred vstopom odda sprednjo in zadnjo hrbtenjačno arterijo
(obe potujeta navzdol po hrbteničnem kanalu in prehranjujeta hrbtenjačo). V
lobanjski votlini odda zadnjo spodnjo malomožgansko arterijo (arteria cerebelli
inferior posterior), ki prehranjuje podaljšano hrbtenjačo, horoidni pletež 4.
možganskega ventrikla in del malih možganov. Leva in desna vertebralna arterija
se na spodnjem robu mostu združita v bazilarno arterijo (arteria basilaris).
Bazilarna arterija poleg majhnih vejic za prehrano mostu (ponsa) oddaja močnejše
veje. Sprednja spodnja malomožganska arterija (arteria cerebelli inferior
anterior) prehranjuje most, del malih možganov in notranje uho, zgornja
malomožganska arterija (arteria cerebelli superior) pa oskrbuje male možgane. Na
zgornjem robu mostu se bazilarna arterija zopet razcepi v dve arteriji, in sicer
levo in desno zadajšnjo možgansko arterijo (arteria cerebri posterior).
Kortikalne veje zadajšnje možganske arterije prehranjujejo večji del skorje
zatilnega režnja ter manjši del skorje senčnega režnja. Centralne veje
prehranjujejo večji del talamusa in hipotalamusa, delno tudi mezencefalon.
Zadajšnje možganske arterije so povezane s srednjo možgansko arterijo preko
zadnje komunikatne arterije (arteria communicans posterior).

Leva in desna sprednja možganska arterija sta med seboj povezani s sprednjo
komunikantno arterijo (arteria communicans anterior). Notranja karotidna
arterija se preko zadajšnje komunikantne arterije (arteria communicans
posterior) povezuje z zadajšnjo možgansko arterijo. Tako so žile obeh možganskih
polovic povezane v anastomotični krog, imenovan circulus arteriosus cerebri ali
Willisov krog. Slednji je pomemben, če se zamaši ena izmed glavnih žil za
prehranjevanje možganov (ali vertebralna ali notranja karotidna arterija), saj
se zaradi anastomoze ohrani celoten možganski krvni obtok.

Vene v glavi ne potekajo vzporedno z arterijami. Pomembno je ločiti med
možganskimi venami (venae cerebri) in venoznimi sinusi. Možganske vene so žile,
ki odvajajo kri direktno iz možganov, sinusi pa so večje vene, v katere se
možganske vene iztekajo.

Možganske vene imajo tanko steno in so brez venskih zaklopk. Predrejo
arahnoidalno ovojnico in notranji list dure ter se vlivajo v venozne sinuse.
Zgornje možganske vene (venae cerebri superiores) zbirajo kri iz zgornjega
konveksnega dela možganov ter iz zgornjega dela možganov, nahajajočega se ob
srednji možganski špranji. Vlivajo se v zgornji sagitalni sinus. Spodnje
možganske vene (venae cerebri inferiores) odvajajo kri iz spodnje površine
možganskih polobel. Vlivajo se v transverzalni, kavernozni ter piramidni sinus.
Povrhnja srednja možganska vena, v katero se vliva večina krvi iz konveksne
površine možganov, poteka v stranski možganski špranji. Leva in desna notranja
možganska vena (vena cerebri interna) zbirata kri iz notranjosti možganov.
Združita se v veliko možgansko veno (vena cerebri magna). Ta je zelo kratka in
se vliva v sinus rectus. Zgornje malomožganske vene (venae cerebelli superiores)
zbirajo kri iz zgornje površine malih možganov, spodnje malomožganske vene
(venae cerebelli inferiores) pa iz spodnje, poleg tega pa obe veni zbirata kri
iz možganskega debla. Vlivata se v transverzalni in piramidni sinus ali sinus
rectus.

Venozni sinusi zbirajo kri iz možganskih ven. Ležijo med listoma dure. Nimajo
zaklopk. Zgornji sagitalni sinus (sinus sagitalis superior) poteka na vrhu tik
ob lobanjski konveksiteti. Začne se za nosno korenino in sega do zatilja. V ta
sinus se izlivajo pretežno zgornje možganske vene, a tudi vene možganskih
ovojnic in likvor. Spodnji sagitalni sinus poteka ob spodnjem robu srpa (falx
cerebri) in se vliva v sinus rectus. V sinus rectus se vlivajo vene malih
možganov in možganskega debla in velika možganska vena. Ta sinus se izteka v
transverzalni sinus. Zatilni sinus se začne ob robu velike lobanjske odprtine.
Zatilni in zgornji sagitalni sinus ter rectus se na istem mestu povežejo v
confluens sinuum, ki se nadaljuje levo in desno kot transverzalni sinus. Vanj
iztekajo vene malih možganov in možganskega debla. Transverzalni sinus prehaja v
sigmoidalni sinus, v katerega se vliva zgornji piramidni sinus. Sigmoidni sinus
zapusti lobanjsko kotanjo skozi jugularno odprtino in se kot notranja jugularna
vena nadaljuje v vrat. Kavernozni sinus, v katerega vtekajo spodnje možganske
vene in očesne vene, leži blizu karotidnega kanala. Levi in desni kavernozni
sinus sta medsebojno povezana z interkavernoznim sinusom. Kavernozni sinus se
nadaljuje v zgornji piramidni sinus, ki izteka v sigmoidalni sinus, ter v
spodnji piramidni sinus, ki izteka v notranjo jugularno veno. Vendar vsa
možganska venska kri ne izteka izključno v notranjo jugularno veno. Nekaj je gre
preko diploičnih (venae diploicae) in emisarijskih ven (venae emissariae) v
povrhnje vene, ki drenirajo vensko kri iz skalpa.

Možganskih živcev (nervi craniales) je dvanajst parov. Vsak par ima svoje ime,
lahko pa jih tudi poimenujemo z rimskimi številkami I–XII. Prvi in drugi par
izvirata iz velikih možganov, preostalih deset pa iz možganskega debla.
Možganski živci so motorični (služijo premikanju mišic), senzorični (služijo
zaznavanju dražljajev) ali pa mešani (so motorični in senzorični). Nekateri
živci vsebujejo tudi vegetativno nitje. Jedra možganskih živcev, z izjemo prvega
in drugega, ležijo vzdolž možganskega debla. Glede na lego jeder so vzdolžno
razporejena tudi njihova izstopišča.

Nervus olfaktorius (vohalni živec) se začenja v nosni votlini. Kakih dvajset
nitk, ki izvirajo iz vohalnih receptorjev na vrhu nosne votline, prestopa iz
nosne votline skozi sitko (os ethmoidale) v sprednjo lobanjsko kotanjo. Nitke se
končujejo v olfaktornem bulbusu. Iz bulbusa nato vodi vohalni trakt (tractus
olfactorius) po spodnji strani čelnega režnja v primarni vohalni korteks, ki se
nahaja nekje na prehodu čelnega v senčni reženj. Nekaj nitja se končuje tudi v
amigdaloidnem telescu in se preko njega povezuje s hipotalamusom in
vegetativnimi centri možganskega debla.

Nervus opticus (vidni živec) se pričenja v zadnjem delu zrkla. Iz paličnic in
čepkov izvira nitje, ki se v slepi pegi zbere v vidni živec. Ta nato skozi
optični kanal vstopi v lobanjsko bazo. Malo pred hipofizo se levi in desni
optični živec združita v optično kiazmo (chiasma opticum). Od kiazme do velikih
možganov poteka optični trakt (tractus opticus). Ta potuje v talamus, in sicer v
lateralno genikulatno jedro (nucleus geniculatum laterale). Od tega jedra naprej
poteka optična radiacija (radiatio optica) preko notranje kapsule vse do vidnega
korteksa, ki se nahaja v zatilnem režnju. Nekaj nitja iz vidnega trakta pa ne
gre v lateralno genikulatno jedro, ampak se končuje v motoričnih jedrih 3., 4.
in 6. možganskega živca. Ta jedra so tudi med seboj povezana. Povezava služi
koordiniranem premikanju obeh zrkel.

Nervus oculomotorius (okulomotorni živec) je motorični živec. Izvira iz svojega
jedra (nucleus nervi oculomotorii), ki se nahaja v mezencefalonu, v bližini
akvedukta. Živec izstopa iz možganskega debla v mezencefalonu medialno od
velikih možganskih krakov. Poteka ob kavernoznem sinusu in vstopa v očesno
votlino skozi zgornjo orbitalno fisuro (fissura orbitalis superior). Živec služi
premikanju večine zunanjih očesnih mišic. Vsebuje tudi nekaj parasimpatičnega
nitja za notranje očesne mišice. Preganglijsko nitje se končuje ciliarnem
gangliju (ganglion ciliare), postganglijsko nitje pa vstopa v zrklo in oživčuje
ciliarno mišico (musculus ciliare)in sfinkter zenice (musculus sphincter
pupillae).

Nervus trochlearis (trohlearni živec) je motorični živec. Izhaja iz svojega
jedra (nucleus nervi trochlearis) v mezencefalonu. Je edini možganski živec, ki
iz možganskega debla izstopa na zadnji strani, tik pod spodnjo izboklinico
(collicolus inferior). Nato zaokroži okoli debla na sprednjo stran in poteka ob
kavernoznem sinusu. Skozi zgornjo orbitalno fisuro vstopi v očesno votlino.
Motorično oživčuje mišico musculus obliquus superior, ki služi premiku očesa
navzdol in navznoter proti nosu.

Nervus trigeminus (trovejni živec) je mešani živec. Motorično nitje izvira iz
trigeminalnega jedra (nucleus motorius nervi trigemini). Iz možganskega debla
izstopa v mostu. Potuje v lobanjski kotanji do piramidne kosti (os petrosus), na
kateri leži trigeminalni ganglij (ganglion trigeminale). V tem gangliju so
zbrana telesa senzoričnih živčnih celic. Periferno od ganglija se nato živec
razcepi v 3 veje, nervus ophtalmicus, nervus maxillaris in nervus mandibularis.
Od tod tudi njegovo ime. Prva veja, nervus ophtalmicus, poteka ob kavernoznem
sinusu. V očesno kotanjo vstopa skozi zgornjo očesno fisuro. Tu se odcepi nervus
lacrimalis, ki oživčuje del kože in veznice ob notranjem očesnem kotu, vsebuje
pa tudi vegetativno nitje za solzno žlezo. To nitje je pravzaprav del
intermedialnega živca (nervus intermedius), ki je del sedmega možganskega živca.
V očesni kotanji se odcepi še en manjši živec, nervus nasociliaris, ki oživčuje
del nosne sluznice in zrkla. Nervus ophtalmicus se nadaljuje po zgornji steni
očesne kotanje, kjer odda manjše vejice, ki oživčujejo frontalni sinus. Iz
očesne kotanje izstopi ob zgornjem očesnem robu (margo supraorbitalis) kot čelni
živec (nervus frontalis). Oživčuje kožo čela navzgor vse do temena, del očesne
veznice in kožo nosnega korena. Nervus maxillaris izstopa iz lobanjske kotanje
skozi pterigopalatnalno kotanjo (fossa pterygopalatina), vendar še pred izstopom
odda nekaj vejic za oživčenje dure. V tej kotanji odda več vej. Nekaj manjših
vej oživčuje del nosne in ustne votline. Večji veja, nervus infraorbitalis,
prehaja v očesno kotanjo skozi spodnjo orbitalno fisuro (fissura orbitalis
inferior). Še pred vstopom odda veje za oživčenje zgornjih zob. Nato se
nadaljuje po spodnji steni orbitalne kotanje, vstopi v kanal, ki vodi v lice.
Oživčuje kožo lica, spodnje veke, zgornje ustnice in nosno krilo. Nervus
mandibularis potuje v infratemporalno kotanjo (fossa infratemporalis). Tu se
razdeli na dva dela, in sicer motoričnega in senzoričnega. Motorični del
oživčuje pretežno žvečne mišice. Senzorični del se deli na nervus
auricolotemporalis, nervus alveolaris inferior in nervus lingualis. Nervus
auriculotemporalis prihaja na površino za čeljustnim sklepom, nato zavije
navzgor in potuje pred zunanjim sluhovodom v kožo senčnega dela glave. Oživčuje
kožo tega dela, a tudi zunanji sluhovod, bobnič in sprednji del uhlja. Nervus
alveolaris inferior vstopi v spodnjo čeljustnico in oživčuje vse spodnje zobe.
Na bradi izstopi in oživčuje kožo spodnje ustnice in brade. Nervus lingualis
oživčuje sluznico ustnega dna in spodnjega dela jezika. Kožo obraza torej v
celoti oživčuje trovejni živec. Kožo zadnjega dela glave pa oživčujejo živci, ki
izhajajo iz vratne hrbtenjače. Meja poteka nekako od temena in gre preko uhlja
na brado.

Nervus abducens (abducirajoči živec) je motorični živec. Izhaja iz jedra v
mostu. Iz možganskega debla izstopa na meji med mostom in podaljšano hrbtenjačo.
Poteka mimo kavernoznega sinusa in skozi zgornjo orbitalno fisuro v očesno
votlino. Oživčuje mišico musculus rectus lateralis, ki omogoča zrklu premik
navzven.

Nervus facialis (obrazni živec) je motorični živec. Jedro ima v mostu. Iz
možganskega debla izstopa med mostom in podaljšano hrbtenjačo. V lobanjski
kotanji potuje do piramidne kosti, vanjo vstopi in izstopi nekje pod ušesom, a
za njim. Znotraj piramide odda še manjšo vejo za mišico stapedius, ki je v
srednjem ušesu. Ko izstopi iz piramidne kosti, odda nekaj vej za mišice
occipitalis, stylohyoideus in digastricus. Glavni del obraznega živca poteka
skozi obušesno slinavko. V njej se živec razveji v pletež. Veje pleteža
izstopajo iz obušesne slinavke in oživčujejo obrazne (mimične) mišice. K
obraznemu živcu prištevamo tudi intermedialni živec (nervus intermedius), ki je
sicer samostojni mešani živec, vendar nima lastne številke. Oba živca skupaj
imenujemo nervus intermediofacialis. Intermedialni živec delimo na dva dela. En
del vodi do okušalnih receptorjev na sprednjem delu jezika. Drugi del oživčuje
podčeljustno, podjezično, solzno žlezo in žleze nosne sluznice.

Nervus vestibulocohlearis (ravnotežni in slušni živec) je senzorični živec. V
začetku sta ravnotežni in slušni živec ločena, vendar se kasneje združita in
skupaj vstopata v možgansko deblo. Oba živca se začneta znotraj piramidne kosti.
Slušni živec se začne kot nitke iz slušnih receptorjev, ki se združijo v enotni
živec, ravnotežni živec pa je združeno nitje iz ravnotežnih receptorjev. Najprej
vsak živec potuje do svojega ganglija (ganglion spirale cohleae in ganglion
vestibulare). Periferno od ganglijev se združita v en živec, zapustita piramidno
kost in vstopata v možgansko deblo na meji med mostom in podaljšano hrbtenjačo.
Nitje ravnotežnega živca se končuje v ravnotežnih, nitje slušnega pa v slušnih
jedrih, ki so na dnu rombaste jame.

Nervus glosopharyngeus (glosofaringealni živec) je mešani živec. Iz možganskega
debla izstopa v podaljšani hrbtenjači. Lobanjsko votlino zapušča skozi jugularno
odprtino. Živec odda motorično nitje za mišičje žrela, senzorično nitje pa
najprej vstopa v dva ganglija, ki se nahajata tik ob izstopišču možganskega
živca skozi jugularno odprtino. Nato del senzoričnega nitja potuje v ustno
votlino in se končuje na okušalnih receptorjih zadnjega dela jezika, medtem ko
druga senzorična vlakna oživčujejo sluznico srednjega ušesa, ušesne troblje,
žrela, mehkega neba, jezika in del kože zunanjega sluhovoda. 9. možganski živec
vsebuje tudi parasimpatična vlakna. Ta se odcepijo od glavnega živca že znotraj
lobanjske votline kot nervus petrosus minor. Živec poteka po lobanjskem dnu in
se končuje v otičnem gangliju (ganglion oticum). Postganglijska vlakna se
končujejo v obušesni žlezi slinavki, ki jo oživčujejo tudi parasimpatično.

Nervus vagus (klatež) je mešani živec. Iz možganskega debla izstopa v podaljšani
hrbtenjači. Lobanjsko votlino zapušča skozi jugularno odprtino. Še pred tem odda
veje za oživčenje dure. V vratu poteka med skupno karotidno arterijo in notranjo
jugularno arterijo. Tu se odcepijo številne veje (rami pharyngei, nervus
laryngeus superior, nervus laryngeus recurrens), ki motorično in senzorično
oživčujejo mišice in sluznico žrela in grla. Del nitja oživčuje tudi majhen del
kože zunanjega sluhovoda. Odda tudi parasimpatično nitje, ki oživčuje srčno
mišico, pa tudi gladke mišice velikih dihalnih poti in spodnjega delapožiralnika
in žlez sluznic v dihalnih poteh. Skozi prepono preide iz prsne votline v
trebušno. Najprej naredi pletež okoli želodca, nato se razveji na mnoge veje, ki
parasimpatično oživčujejo večino trebušnih organov, vendar jim je anatomsko zelo
težko slediti. Je najdaljši možganski živec. Zaradi svojega dolgega poteka je
tudi dobil ime klatež.

Nervus accessorius je motorični živec. Jedro ima v podaljšani hrbtenjači.
Nastane iz dveh delov. En del tvorijo živci, ki izvirajo iz zgornjega dela
hrbtenjače. Drugi del izvira direktno iz možganskega debla. Lobanjsko votlino
zapušča skozi jugularno odprtino. Motorično oživčuje mišici
sternocleidomastoideus in trapezius.

Nervus hypoglossus je motorični živec z jedrom v podaljšani hrbtenjači. Iz nje
izstopa z več nitkami in lobanjsko votlino zapušča skozi hipoglosni kanal
(canalis hypoglossi). Nekaj časa poteka s klatežem, nato zavije proti jeziku.
Oživčuje vse notranje in zunanje jezične mišice. Ob klatežu tudi odda zgornjo
vejo vratne pentlje (ramus superior anse cervicales), ki vsebuje nitje 1. in 2.
vratnega živca in skupaj s tretjim vratnim živcem, ki je tudi spodnja veja
vratne pentlje, tvori vratno pentljo (ansa cervicalis). Ta pentlja motorično
oživčuje infrahioidne mišice.



https://sl.wikipedia.org/wiki/Vrhnika

Vrhnika ( izgovorjava (pomoč·info)) je mesto in središče občine Vrhnika. Leži ob
stari cesti Ljubljana–Postojna ob jugozahodnem robu ljubljanskega barja. Mesto
je vsakodnevno povezano s prestolnico z rednima medkrajevnima avtobusnima
linijama št. 47 in 48.

Mesto naj bi po legendi ustanovili Argonavti, ki so pod vodstvom Jazona pripluli
po Savi in Ljubljanici iz Črnega morja. Ko so prišli do izvira Ljubljanice na
tem mestu, so morali ladjo razstaviti in prenesti po kopnem do obale Jadranskega
morja. Njihova ladja je upodobljena v občinskem grbu.

Prvi dokazi o človekovi prisotnosti na območju Vrhnike segajo v starejšo kameno
dobo. V okolici bližnjega Verda je bilo najdeno več izjemnih prazgodovinskih
najdb (ostanki neolitskega voza (1994), tabor kamenodobnih lovcev (2004), kot
bogato arheološko najdišče je poznana tudi reka Ljubljanica, ki je bila pomembna
plovna trgovska pot.

V antičnih časih je bila Vrhnika tržno in pristaniško naselje, znano kot Navport
(Nauportus, kar je hibridna beseda iz grške sestavine nays ‘ladja’ in latinske
portus ‘pristanišče’), kakor naj bi ga poimenovali že Argonavti. V tem času je
Navport spadal pod pleme Tavriskov. Na bregovih Ljubljanice so bila ugotovljena
in odkopana rimska skladišča in ostanki utrjenega tržišča, na območju župnijske
cerkve sv. Pavla in ulice Gradišče so še vidni ostanki rimskega kastela. Na
pobočjih nad Vrhniko ležijo ostanki zidovja in stražnih stolpov iz sklopa
Claustra Alpium Iuliarum. Sredi 5. stoletja, ko je rimski imperij že propadal,
so mesto uničili Huni.

V srednjem veku se je Vrhnika razdelila na tri jedra: Hrib, kjer so prebivali
obrtniki (usnjarji, čevljarji); Vas je predstavljala stanovanjski predel z
obrtniki nižjega sloja (vozniki, brodniki); Breg pa je slovel kot bogatejši del
s trgovinami, bogataši in višjimi sloji obrtništva. V pisnih virih se Vrhnika
prvič omenja leta 1300 kot Gornja Ljubljana; kot trg pa jo je označil šele
Valvazor v svoji Slavi vojvodine Kranjske leta 1689. Svojo zlato dobo pa je
Vrhnika doživela v 17. stol., ko je oživela trgovska pot med Trstom in
Ljubljansko kotlino. Ob izgradnji cesarske ceste Dunaj–Trst je Vrhniko zajela
gospodarska kriza, saj je kot obrt propadlo čolnarstvo. Vendar se je zaradi tega
kasneje tudi razvila lesna obrt.

Leta 1876 se je v mestnem predelu, imenovanem Na klancu, rodil prvi slovenski
poklicni pisatelj Ivan Cankar. Hiša, ki stoji na mestu njegove rojstne hiše, je
preurejena v spominski muzej.

Na prelomu 19. in 20. stoletja je bila glavna dejavnost prevozništvo, pa tudi
žagarstvo, mlinarstvo in usnjarstvo; Vrhnika leži ob najugodnejši povezavi preko
kraških planot do morja, na razvoj pa vpliva tudi bližina Ljubljane.

Hitrejši razvoj naselja je sprožila lokalna železnica med Ljubljano in Vrhniko,
ki je bila dograjena leta 1899 in je omogočila razvoj usnjarske, lesne, živilske
in elektronske industrije. Od leta 1966 je opuščena. Status mesta je Vrhnika
dobila leta 1955. V letih 1970–1972 je bil na relaciji Vrhnika–Postojna zgrajen
odsek avtoceste A1, prva štiripasovna avtocesta v tedanji Jugoslaviji.



https://sl.wikipedia.org/wiki/Velika_no%C4%8D

Velika noč (Vuzem) je najpomembnejši krščanski praznik. Kristjani na ta dan
praznujejo Jezusovo vstajenje od mrtvih - na veliki petek so Jezusa Kristusa
križali, tretji dan po tem, na nedeljo, pa je vstal od mrtvih. Velika noč je za
kristjane praznik veselja in upanja; verujejo, da je Jezus s svojim vstajenjem
premagal telesno in duhovno smrt ter za vse prinesel upanje, za kristjane pa
upanje na vstajenje po smrti.

Velikonočne tradicije se v veliki meri od države do države razlikujejo. Po
tradiciji je na veliki petek zapovedan strogi post, na veliko soboto se
blagoslovijo (pogovorno žegnajo) jedila, ki se potem zaužijejo za nedeljski
zajtrk. Tudi v Sloveniji imajo določeno simboliko, suho meso simbolizira
Kristusovo telo, rdeči pirhi so kaplje krvi, hren predstavlja žeblje, potica in
ostala peciva pa trnjevo krono. Na velikonočno nedeljo so v Sloveniji v navadi
vstajenjske procesije, na čelu katerih nosijo kip vstalega Kristusa.

Praznik sam ima korenine v judovstvu, pa tudi v starih poganskih navadah, ko so
praznovali prihod pomladi. V Sloveniji prazniku rečejo tudi vuzem.

Zgodnje kristjane so krščevali na predvečer velike noči in tudi danes odrasle
osebe običajno krščujejo na ta praznik. Ker je Kristus vstal iz kamnitega groba
podobno, kakor pišče pride iz jajca, in ker tudi krst pomeni vstop v novo
življenje, je jajce znamenje Kristusovega vstajenja in hkrati tudi krsta.
Izmenjavanje velikonočnih jajc oziroma pirhov izhaja že iz starih poganskih
navad, denimo čaščenja boginje Eostre. Jajca predstavljajo ljubezen in
prijateljstvo, pa tudi celotno stvarstvo kot kozmično jajce.

Velika noč je premakljiv praznik, v odvisnosti od datuma velike noči so tudi
datumi nekaterih drugih cerkveni praznikov in tudi pust. Na prvem ekumenskem
koncilu v Nikeji so določili, da se veliko noč praznuje na prvo nedeljo po prvi
pomladni polni luni. Tako je lahko velika noč med 22. marcem in 25. aprilom.
Vendar pa Cerkev nikoli ni popolnoma sledila najnovejšim astronomskim odkritjem.

V Rimskokatoliški cerkvi je v uporabi formula, pri kateri lahko včasih pride do
odstopanja za nekaj ur od realne polne lune. Tako je bila velika noč v letu 1962
(in 1954 idr.) na drug datum (zamik za en teden), kot bi bila v skladu z
natančnimi astronomskimi opazovanji.

Pravoslavne Cerkve uporabljajo za izračun polne lune formulo, ki temelji na
Metonovem ciklusu, tako izračunana polna luna odstopa od astronomske polne lune
za več dni. Posledično je velika noč v pravoslavju pogosto več kot teden dni
pozneje kot v Rimskokatoliški Cerkvi, zelo pogosto pa tudi sovpadata na isti
dan. Leta 1923 so Pravoslavne Cerkve sklenile, da bodo začele uporabljati
prenovljen koledar (glej Milankovićev koledar) in novo formulo za izračun velike
noči. Nekatere so začele uporabljati novi koledar, novo formulo je pa začela
uporabljati le Finska pravoslavna Cerkev.



https://sl.wikipedia.org/wiki/Tlak

Tlák ali pritísk (oznaka p ali redkeje P) je kot fizikalna intenzivna količina
razmerje med velikostjo ploskovno porazdeljene (normalne) sile Fn in površino
ploskve S, na katero ta sila prijemlje. V diferencialni obliki se lahko zapiše:

V mirujoči tekočini pritiska sila vedno pravokotno na ploskev, zato tlak ni
odvisen od smeri ploskve. Predznak je izbran tako, da je tlak v tekočini
pozitiven.

Tlak je ena od osnovnih termodinamskih spremenljivk, od katere je odvisno stanje
kapljevine ali plina. Je skalarna količina in povezuje vektor površinskega
elementa (vektor normalen na površino) in normalno silo, ki deluje nanj. Tlak je
skalarna obratno sorazmernostna konstanta, ki povezuje dva normalna vektorja.
IUPAC priporoča označbo za tlak z malo črko p. V tujih virih se bolj rabi
označba P. Raba p ali P je odvisna tudi od področja, kjer se obravnava, od
drugih sorodnih rabljenih simbolih, kot sta npr. oznaki za moč ali gibalna
količina (posebej v kvantni mehaniki), in od sloga pisanja.

Mednarodni sistem enot določa za tlak enoto pascal (okrajšava Pa), enako enemu
newtonu na kvadratni meter. Druge enote za merjenje tlaka so še: funt na
kvadratni palec (PSI), bar, atmosfera in tor oz. milimeter živega srebra.

V gibajoči se tekočini, še bolj pa pri trdnih snoveh se ne more več upoštevati,
da je sila pravokotna na podlago. Zvezo med silo in ploskvijo, na katero sila
deluje, je treba zato zapisati v splošnejši obliki:

Pri tem je p tlačni tenzor. Za mirujoče tekočine je tlačni tenzor izotropen. V
elastomehaniki se za isti tenzor z nasprotnim predznakom uporablja izraz
(Cauchyjev) napetostni tenzor σ:

Po splošni teoriji relativnosti tlak povečuje jakost gravitacijskega polja in
tako prispeva k masno-energijskemu vzroku gravitacije. Ta učinek je v vsakdanjem
življenju neopazen, zelo pomemben pa je na primer pri nevtronskih zvezdah,
čeprav ga še niso eksperimentalno preskušali.

Za merjenje tlaka se uporablja manometer, npr. membranski manometer, manometer
na Bourdonovo cev ali kapljevinski manometer.

Manometer za merjenje zračnega tlaka je barometer, npr. živosrebrni barometer
ali kovinski barometer (aneroid).

Za merjenje zelo majhnih tlakov se uporablja vakuummeter, npr. ionizacijski
vakuumeter.

Meri se tudi krvni tlak. Za to, da dobijo glava in mišice dovolj krvi,
zagotavlja srce z določenim tlakom in številom utripov.



https://sl.wikipedia.org/wiki/Seul

Seul (Seoul 서울) je glavno mesto Južne Koreje (Republike Koreje) in največje
mesto v državi. Njegovo ime izhaja iz stare korejske besede Seorabeol oz.
Seobeol s pomenom »glavno mesto«. V preteklosti je bilo mesto znano tudi pod
imeni Wiryeseong (위례성; 慰禮城; Baekje), Hanyang (한양; 漢陽 in Hanseong (한성; 漢城; v času
kraljevin Goryeo in Joseon). Mesto je imelo status glavnega mesta v času
kraljevine Baekje in dinastije Joseon. Med japonsko okupacijo Koreje med letoma
1910 in 1945 se je mesto imenovalo Gyeongseong (경성; 京城; Keijō). Z ustanovitvijo
Republike Koreje leta 1948 je Seul ponovno postal glavno mesto.

Seul leži na severozahodu Južne koreje ob reki Han in je okrog 50 km oddaljen od
demilitarizirane cone (DMZ) na meji s Severno Korejo. Z 10.464.051 prebivalci
(2009) spada med najbolj naseljena mesta na svetu. Glede na sorazmerno majhno
površino (605 km2) je tudi eno najmanjših in najbolj gosto naseljenih glavnih
mest. Z več kot tremi milijoni registriranih vozil, je mesto pogosto prizorišče
prometnih zastojev.

V velemestnem območju Seula, kamor spada tudi pristaniško mesto Incheon in več
drugih satelitskih mest, po podatkih iz leta 2005 živi kar 22.770.000
prebivalcev. To število postavlja Seul na drugo mesto najbolj naseljenih
velemestnih območij na svetu, le za širšim območjem Tokia. V Seulu in njegovi
okolici živi kar 48,2 % vseh prebivalcev Južne Koreje. Mesto je politični,
kulturni, socialni in ekonomski center države in šteje v skupino 20 največjih
svetovnih metropol.

Leta 1988 je mesto gostilo Poletne olimpijske igre, leta 2002 je bilo eno od
gostiteljskih mest Svetovnega prvenstva v nogometu, leta 2010 pa se je tu
odvijal vrh skupine G-20.



https://sl.wikipedia.org/wiki/Sarajevo

Sarajevo (cirilica Сарајево) je največje in glavno mesto Bosne in Hercegovine in
eno od najpomembnejših mest na Balkanu. Ob popisu leta 1991 je mesto imelo
416.000 prebivalcev (527.000 z okoliškimi občinami).

Sarajevo so leta 1461 ustanovili Osmani. Z okupacijo Avstro-Ogrske leta 1878 se
je mesto evropeiziralo. V tem času se je mestno jedro pomembno razvilo, zgrajene
so bile značilne administrativne zgradbe kot mestna hiša (Vijećnica, danes
Narodna in Univerzitetna Knjižnica) ali pa deželni muzej (Zemaljski muzej).
Svetovno slavo uživa od leta 1914, ko je atentator Gavrilo Princip tu ustrelil
prestolonaslednika, nadvojvodo Franca Ferdinanda in s tem dal Avstro-Ogrski
povod za vojno proti Srbiji, ki je prerasla v prvo svetovno vojno.

Sedemdeset let pozneje je Sarajevo nastopilo v pozitivnejši zgodovinski luči, ko
je leta 1984 gostilo zimske olimpijske igre.

Med letoma 1992 in 1996 je med vojno v Bosni mesto, ki je bilo pod nadzorom sil
federacije BIH, prestajalo dolgotrajno obleganje in obstreljevanje vojske
Bosanskih Srbov.

Danes Sarajevo postaja sodobna evropska prestolnica. Je del kantona Sarajevo,
enega od desetih kantonov BiH. V njem so številne pomembne stare zgradbe, kot je
mošeja Gazi Husrev-bega in sarajevska katedrala. Poleti v mestu priredijo
vsakoletni Sarajevski filmski festival, čez leto pa Baščaršijske noči,
Sarajevski zimski festival, Sarajevski festival jazza, ter Sarajevski modni
teden.



https://sl.wikipedia.org/wiki/Mont_Saint-Michel

Mont Saint Michel je majhna otoška občina v Spodnji Normandiji, ob severni obali
Francije, ob ustju reke Couesnon, blizu Avranchesa. Obsega 100 ha površine in
ima 44 prebivalcev (2009).

Na njem stoji opatija, Abbaye du Mont Saint Michel, ki je enkraten in veličasten
primer srednjeveške arhitekture. Srednjeveški gradbeniki so okoli 80 metrov
visoke granitne skale piramidne oblike obdane s peščenimi sipinami in živim
peskom, nanizali stavbe opatije.

Zgodovina sega v leto 708, ko je Aubert, škof iz Avranchesa, dal postaviti
kapelo na vzpetini, ki se je prvotno imenovala Mont-Tombe (staro ime) in je bila
posvečena sv. Mihaelu. Kapelica je kmalu postala romarski kraj. V 10. stoletju
so benediktinci ustanovili samostan, ki je skozi srednji vek nosil veliko versko
in vojaško vlogo (stoletna vojna). Arhitektura samostana je tako tudi lep primer
vojaško-strateške arhitekture. Samostan je bil nepremagljiv in se je upiral
angleškim poskusom zavzetja. Tako je postal eden izmed simbolov francoske
narodne identitete. Po razpustitvi redovne skupnosti med francosko revolucijo je
vse do 1863 samostan služil kot zapor. Leta 1874 je bil zaznamovan kot kulturni
in zgodovinski spomenik in pričela so se velika obnovitvena dela, stavbe pa se
redno obnavljajo še danes.

Zanimivost zemljepisne lege tega samostana je tudi v močni morski bibavici.
Razlika med plimo in oseko je v Normandiji in Bretanji 8 in več metrov. Tako je
samostanski grič občasno več ur dnevno odrezan od kopnega in postane otok.

Mont Saint Michel je od leta 1979 vpisan v seznam svetovne kulturne dediščine
UNESCO, letno ga obišče prek 3 milijone ljudi.

Zdaj skalnat, občasno otok zaradi plimovanja, je bil v prazgodovini na kopnem.
Ko se je morska gladina dvignila, je erozija preoblikovala obalno krajino in v
zalivu se je pojavilo več izdankov granita ali granulita, ki se je upiral obrabi
oceana bolj od okoliških kamnin. Te so bile Lillemer, Mont-Dol, Tombelaine (otok
na severu) in Mont Tombe, kasneje imenovan Mont Saint-Michel. Mont ima obseg
približno 960 metrov in sega 92 metrov nad morsko gladino, na najvišji točki.

Polder (nasip) in občasne poplave so ustvarili slane močvirske travnike, ki so
idealni za pašo ovc. Tudi okus mesa, ki nastane kot posledica prehrane ovc na
pré salé (slani travnik) naredi agneau de pré-salé (slana jagnjetina) lokalno
specialiteto, ki jo lahko najdete na jedilnikih restavracij, ki so odvisne od
dohodka mnogih obiskovalcev gore.

16. junija 2006 so francoski premier in regionalne oblasti napovedale
164.000.000 € težek projekt (Projet Mont-Saint-Michel) za izgradnjo
hidravličnega jezu z uporabo vode iz reke Couesnon, da bi plimovanju pomagali
odpraviti nakopičen mulj in da bi Mont Saint-Michel ponovno postal otok.
Dokončanje projekta je predvideno za leto 2015.

Gradnja jezu se je začela leta 2009 in je zdaj končana .Projekt je vključeval
tudi odstranitev nasipa in parkirišča za obiskovalce, ker je bilo 28. april 2012
odprto novo parkirišče na celini, približno 2,5 km oddaljeno od otoka.
Obiskovalci gredo na otok lahko peš ali uporabljajo avtobus.

Mont Saint-Michel je bil uporabljen v šestem in sedmem stoletju kot trdnjava
Armoricanov, galsko-rimskega ljudstva in moč proti Frankom, kar bi pomenilo
konec trans-kanalske kulture, ki je ostala po odhodu Rimljanov v letu 460. Od
približno petega do osmega stoletja je Mont Saint-Michel pripadal ozemlju
Nevstrijw, v začetku devetega stoletja pa je bilo pomembno mesto za pohode po
Nevstriji.

Pred gradnjo prvega samostana v 8. stoletju, se je otok imenoval Mont Tombe
(latinsko: tumba). Po legendi se je nadangel Mihael pojavil leta 708 sv.
Aubertu, škofu Avranchesa in ga poučil, naj zgradi cerkev na skalnatem otočku.
Aubert je večkrat prezrt nadangelov pouk, dokler ni Mihael zažgal luknjo v
škofovi lobanji s prstom.

Ker ni mogel braniti svojega kraljestva pred napadi Vikingov, je kralj Frankov
dodelil polotok Cotentin in Avranchin, vključno z Mont-Saint-Michelom Bretoncem
leta 867, v skladu s pogodbo iz Compiègneja. To je zaznamovalo začetek kratkega
obdobja bretonske posesti Monta. V resnici ta zemljišča in Mont Saint-Michel
nikoli niso bila zares vključena v vojvodino Bretanjo in ostala neodvisna
škofija v novoustanovljeni bretonski nadškofiji Dol. Ko je bil Rollo potrjen kot
nadškof v Rouenu, so te postale tradicionalne izpostave Rouenske nadškofije.

Mount je znova pridobil strateški pomen leta 933, ko je Viljem I. Normandijski
(Guillaume Longue-Épée) priključil Cotentinski polotok od oslabelih bretanskih
vojvod. Tako je postala gora dokončno del Normandiji in je upodobljena na
Tapiseriji iz Bayeuxa, ki obeležuje normansko osvojitev Anglije leta 1066.
Harold, grof iz Wessexa na sliki na tapiseriji rešuje dva normanska viteza iz
živega peska v plimi na ravnici v boju z Conanom II., vojvodom Bretanje.
Normansko vojvodsko pokroviteljstvo je financiralo spektakularno zgradbo opatije
v poznejših stoletjih.

Med stoletno vojno je Anglija ponavljala napade na otok, vendar ga ni mogla
osvojiti zaradi dobre utrjenosti opatije. Anglija je sprva oblegala Mont leta
1423-1424, nato pa še 1433-1434 z angleškimi silami pod poveljstvom Thomas
Scalesa. Dva železna topova še vedno spominjata na obleganje mesta. Znana sta
kot les Michelettes. Odločen odpor Mont Saint-Michela je navdihnil Francoze, še
posebej, Ivano Orleansko.

Ko je leta 1469 Ludvik XI. Francoski ustanovil red sv. Mihaela, je bilo
predvideno, da bi samostanska cerkev na Mont Saint-Michel postala kapela tega
reda, a zaradi svoje velike oddaljenosti od Pariza, ta njegov namen ni bil
uresničen.

Bogastvo in vpliv opatije se je razširil na številne hčerinske ustanove, tudi na
St. Michael's Mount v Cornwallu. Njegova priljubljenost in ugled kot središče
romanja je upadla z reformacijo in v času francoske revolucije je bilo v njem
komaj kaj menihov. Samostan je bil zaprt in spremenjen v zapor, najprej za
nasprotnike republikanskega režima. Sledili so odmevni politični zapornik. Leta
1836 so vplivni državljani, med drugim tudi Victor Hugo, sprožili kampanjo za
ponovno vzpostavitev tega, kar je bilo videti kot nacionalni arhitekturni
zaklad. Zapor je bil dokončno zaprt leta 1863 in leta 1874 Mount razglašen za
zgodovinski spomenik. Mont Saint-Michel in njegov zaliv je bil dodan na seznam
Unescove svetovne dediščine leta 1979 kot kulturno, zgodovinsko in arhitekturno
pomemben, kot tudi zaradi človeškega ustvarjanja in naravne lepote.

V 11. stoletju je bil Guglielmo da Volpiano (junij/julij 962 – 1. januar 1031),
italijanski arhitekt, ki je zgradil opatijo Fécamp v Normandiji, izbran od
Riharda II. Normandijskega, kot izvajalec gradbenih del. Zasnoval je romansko
samostansko cerkev, z drznim transeptom na vrhu hriba. Imela naj bi številne
podzemne grobnice in kapele, ki naj bi zgrajene nadomestile mase, potrebne za
podlago za podporno konstrukcijo, kot jo lahko vidimo danes. Danes je Mont
Saint-Michel videti kot stavba romanske arhitekture. Robert de Thorigny, velik
podpornik Henrika II. Angleškega (ki je bil tudi vojvoda Normandije), je okrepil
strukturo stavb in v 12. stoletju zgradil glavno fasado cerkve. Leta 1204 je Guy
De Thouars, regent vojvodie Bretanje, kot vazal kralja Francije oblegal Mount.
Po tem, ko je zažgal vasi in pobil prebivalstvo, se je moral umakniti pred
mogočnimi stenami opatije. Na žalost se je ogenj razširil na stavbe in strehe in
jih poškodoval. Zgrožen nad krutostjo in izsiljevanjem svojega bretonskega
zaveznika, je Filip Augustus ponudil opatu Jordanu donacijo za izgradnjo novega
gotskega arhitektonskega sklopa, ki mu je bil dodan tudi refektorij in križni
hodnik.

Karel VI. Francoski je zaslužen za dodajanje večjih utrdb na opatijski gori,
gradnjo stolpa, zaporednih dvorišč in krepitev okopov.

Otoček pripada francoski občini Mont-Saint-Michel, v departmaju Manche, v
Spodnji Normandiji. Ima 46 prebivalcev (1999). Najbližje veliko mesto z
železniško postajo SNCF, je Pontorson. Mont Saint-Michel pripada Organizaciji
mest svetovne dediščine (Organization of World Heritage Cities)..

Hatsukaichi, Hirošima, Japonska, kjer se nahaja tempelj Itsukushima, še en otok
na Unescovem seznamu svetovne dediščine.

V več korakih, od leta 1928 dalje, je bilo 61 stavb zaščitenih kot zgodovinski
spomenik Francije: .



https://sl.wikipedia.org/wiki/Luskarji

Luskarji (znanstveno ime Squamata) je red plazilcev, ki imaji telo brez
koščenega oklepa, pokrito z luskami. Red vljučuje kuščarje in kače.

Posamezne vrste se med seboj razlikujejo po različno poroženeli povrhnjici, ki
je sestavljena iz lusk. Imajo tudi premično kvadratno kost kar jim omogoča
premikati zgornjo čeljust glede na možgansko lobanjo. To je posebej opazno pri
kačah, ki lahko svoja usta odprejo zelo široko in na ta način zaužijejo
razmeroma velik plen. Obstaja več kot 6100 vrst.. Predstavniki so različno
veliki; najmanjši je vrsta gekona, ki meri od 16 mm (Sphaerodactylus ariasae),
največja pa je do 8 m dolga zelena anakonda (Eunectes murinus).

Pri določanju luskarjev je pomembna oluskanost; luske celotnega telesa so
lepidoza, oluskanost celotne glave imenujemo folidoza, vrhnje strani glave pa
pileus. Glede na velikost in obliko razlikujemo ploščice in luske.

Luskarji so monofiletska skupina, ki je tuataram sestrska skupina. Luskarji in
tuatare skupaj so sestrska skupina krokodilom in pticam, današnjim arhozavrom.
Fosili luskarjev so se prvič pojavili v zgodnji juri, vendar filogenija
mitohondrijev kaže, da so se razvili v poznem permu. Evolucijska sorodstva
znotraj luskarjev še niso povsem izdelana, kjer so najbolj problematična
sorodstva kač z ostalimi skupinami. Glede na morfološke podatke so za legvane
(Iguanidae) včasih predvidevali, da so se oddaljili od drugih luskarjev zelo
zgodaj, vendar pa danes molekularna filogenija (iz mitohondrijev in jedrne DNK)
tega ne podpira več. Ker imajo kače hitrejšo molekularno uro kot drugi luskarji,
in obstaja nekaj zgodnejših kač in njihovih prednikov fosilov, je težko
razrešiti sorodstva med kačami in drugimi skupinami luskarjev.

Samci luskarjev imajo spolni organ imenovan hemipenis (dvojni penis). Hemipenis
je povlečen v telo, kadar je neaktiven, kakor je to podobno tudi pri človeškem
penisu. Med združitvijo (kopulacijo) se hemipenis izviha iz telesa in samci
izbrizgajo spermo v kloako samice. Dva cevasta organa se pri parjenju pogosto
uporabljata izmenično. Hemipenisi so različnih oblik, odvisno od vrste. Včasih
so opremljeni tudi s posebnimi kaveljci, da se samec lažje obdrži na samici.
Nekatere vrste imajo celo razcepljena hemipenisa (vsak hemipenis ima dve
konici).

To je edina skupina plazilcev v kateri je mogoče najti tako živorodne vrste
(viviparija), vrste kjer samice skotijo žive mladiče, ki pa se malo pred tem
izležejo v notranjosti samice iz jajc (ovoviviparija), kot tudi običajne
jajcerodne plazilce (oviparija). Nekatere vrste, kot je tudi komodoški varan, se
lahko razmnožujejo nespolno z partenogenezo (razvoja zarodka iz jajčne celice
brez oploditve).

Nedavne raziskave kažejo, da naj bi evolucijski izvor strupa izhajal globoko iz
filogenije luskarjev, 60% luskarjev je uvrščenih v hipotetično skupino
poimenovano Toxicofera. Strup je bil poznan družinam Caenophidia, Anguimorpha in
Iguania in izkazalo se je, da se je razvijal v istem časovnem obdobju za vsa
omenjena porekla, preden so se te tri družine razcepile, - vsa porekla imajo
devet osnovnih toksinov.

Izkazalo se je, da se je kačji strup razvil s pomočjo procesa pri katerem je
gen, ki kodira normalne telesne beljakovine, podvojen in kopija je selektivno
izražena v strupni žlezi. V preteklosti so domnevali, da je strup modifikacija
sline ali beljakovin trebušne slinavke, vendar so odkrili, da so bili različni
strupi sestavljeni iz velikega števila različnih beljakovinskih teles in se med
seboj razlikujejo ravno tako kot same njihove funkcije.

Naravna selekcija je usmerjala raznolikost toksinov in obrambne mehanizme plena.
Obstaja hipoteza, da je hitra evolucija in raznolikost rezultat odnosov med
plenom in roparicami, kjer se oba prilagajata eden drugemu.

Ocenjuje se, da na leto umre 125.000 ljudi zaradi pikov strupenih kač. Samo v
ZDA vsako leto poročajo o več kot 8.000 pikih strupenjač. Poleg tega je znano,
da kače ljubljenčki, kot so boe in pitoni, včasih tudi ubijejo človeka z
zadušitvijo

Ugrizi kuščarjev, za razliko od pikov strupenih kač, niso usodni. Komodoški
varan lahko ubije človeka zaradi svoje velikosti. Dve znanih strupeni vrsti
kuščarja, strupeni bradavičar (Heloderma suspectum) in pisani bradavičar
(Heloderma horridum) še nista povzročila smrt ljudi zaradi zastrupitve.

Čeprav so preživeli najhujše spremembe v zgodovini Zemlje so danes mnoge vrste
luskarjev ogrožene zaradi izgube habitata, lova, trgovine z živalmi, vnašanje
tujerodnih vrst v njihov življenjski prostor (domorodne vrste so izpostavljene
pomanjkanju hrane, boleznim, in plenilstvu) in zaradi mnogi drugih razlogov.
Zaradi tega so nekatere vrste tudi izumrle. V rezervatih za divje živali in s
programi vzreje so mnoge ogrožene vrste zaščitili pred izumrtjem.

Izmed teh, kuščarji tvorijo parafiletsko skupino (ker "kuščarji" ne vkjučujejo
podklad kač). V novejši klasifikaciji se za plazilce in ptiče uporablja ime
Sauria, in red Squamata je razdeljen drugače:

Cogger, Harold; Zweifel, Richard (1992), Reptiles & Amphibians, Sydney,
Avstralija: Weldon Owen, ISBN 0831727861 



https://sl.wikipedia.org/wiki/Ljubljanica

Ljubljanica je reka v osrednji Sloveniji, v južnem delu Ljubljanske kotline,
desni pritok Save. Izvira iz več kraških izvirov v bližini Vrhnike, prečka
celotno Ljubljansko barje, teče skozi mesto Ljubljana in po južnem robu
Ljubljanskega polja ter se pri naselju Podgrad izliva v Savo. Njeno kraško
zaledje je veliko obsežnejše in sega daleč na jug v dinarskokraški svet, vendar
njegova površina ni natančno določena, saj se zaradi krasa površinska razvodnica
ne sklada z zračno.

Večji desni pritoki so Ljubija, Bistra, Borovniščica, Iška, Ižica, Gobovšek in
Besnica.

Strugi Ljubljanice od izvirov do Špice v Ljubljani in pritoka Ljubije sta zaradi
izjemnih arheoloških, zgodovinskih in kulturnozgodovinskih lastnosti razglašena
za kulturni spomenik državnega pomena.

Ljubljanica izvira v več kraških izvirih južno od Vrhnike in pri Verdu, v
katerih pridejo na dan vode iz obsežnega kraškega zaledja, mdr. iz Cerkniškega
polja, ponorov Unice na severnem koncu Planinskega polja in z Logaškega polja. V
neposrednem zaledju izvirov so številne udornice, ki nam kažejo, da so pod
površjem obsežni jamski rovi, po katerih priteka voda do kraških izvirov.

Reka ima dva povirna kraka: zahodni se imenuje Mala Ljubljanica in priteka iz
zatrepne doline Močilnik tik južno od Vrhnike, v kateri sta kraška izvira Veliki
in Mali Močilnik; nekoliko niže dobi še levi pritok Belo. Drugi povirni krak je
Velika Ljubljanica in priteka iz zatrepne doline Retovje tik jugozahodno od
Verda. V njej je več kraških izvirov, največja sta Veliko in Malo okence, ki
prihajata na dan v majhnih jezercih pod strmo skalnato steno. Po dobrem
kilometru ločenega toka se oba povirna dela združita v Ljubljanico.

Od sotočja naprej teče reka v loku skozi Vrhniko, nato se usmeri proti vzhodu in
teče po mokrotnem dnu Ljubljanskega barja, z desne dobi močna kraška pritoka
Ljubijo in Bistro ter nekraško Borovniščico. Po nekaj kilometrih se skoraj
dotakne južnega roba Barja pri Podpeči, nato pa se obrne proti severovzhodu in
teče v skoraj ravni črti (ta del so regulirali že v rimski dobi zaradi rečnega
transporta) mimo Črne vasi do Ljubljane. V tem delu se vanjo stekajo številni
osuševalni kanali ter desna pritoka Iška in Ižica.

Glavno mesto Slovenije je nastalo ob Ljubljanici v tako imenovanih Ljubljanskih
vratih, dober kilometer široki vrzeli med Grajskim hribom, na katerem stoji
Ljubljanski grad, in Rožnikom. Na južnem robu mesta dobi Ljubljanica levi pritok
Mali graben, ki je umetno izkopan razbremenilnik Gradaščice (manjši del se kot
Mestna Gradaščica izliva v Ljubljanico v Trnovem), pri Špici pa se od nje odcepi
Gruberjev prekop. Skozi mesto teče Ljubljanica po umetno poglobljeni strugi ob
vznožju Grajskega hriba ter severno od njega vstopi na prodnato Ljubljansko
polje. Zaradi močnega nasipanja Save v zadnji ledeni dobi je potisnjena povsem
na južni rob ravnine in z leve ne dobiva nobenih pritokov, z desne pa se vanjo
stekajo manjši potoki z Golovca in najzahodnejšega dela Posavskega hribovja
(Gobovšek). Tik pred izlivom dobi v Podgradu z desne še Besnico in se malo
naprej izlije v Savo.

O izvoru imen reke in našega glavnega mesta, ki naj bi nastali obe iz iste
osnove, je bilo prelitega že ogromno jezikoslovnega črnila, a še vedno nimamo
splošno sprejete razlage. Po eni od možnih razlag bi lahko slovensko ime reke
nastalo iz nemškega Laibach (= počasna voda, ki zastaja), bolj verjetno pa je,
da je reka dobila ime po naselju. Novejše etimološke ugotovitve pravijo, da naj
bi ime nastalo iz osebnega imena Ľubovidъ, domnevnega ustanovitelja naselbine ob
reki, iz katere je pozneje nastala Ljubljana. Ime Ľubovidъ naj bi se pozneje
skrajšalo v Ľubidъ in iz tega bi nastalo ime reke Ľubiďa ter se pozneje
spremenilo v Ljubíja oziroma skrajšalo v Ljuba. Prebivalci te naselbine naj bi
se imenovali Ljubljáne, iz tega pa naj bi nastalo ime naselbine Ljubljana.

V antiki se je reka imenovala Nauportus, enako kot se je imenoval kraj Nauportus
na mestu današnje Vrhnike. V srednjeveških virih se reka imenuje z nemškimi in
latinskimi imeni, mdr. Leybach (1254), Laibacus (1260), Leybach (1265), Laybach
(1314, 1443), slovensko ime reke je prvi zapisal Valvasor (Lublaneza).

Posebnost Ljubljanice je njeno obsežno kraško zaledje, ki sega na jugu vse do
Snežnika in slovensko-hrvaške meje. V kraških izvirih na jugozahodnem robu
Ljubljanskega barja pritekajo na površje vode iz Notranjskega podolja in Pivške
kotline, kjer se vode kraške Ljubljanice pod različnimi imeni pojavljajo na dnu
kraških polj. Ker naj bi bilo teh ponikalnic šest, so ljudje začeli reko
imenovati reka sedmerih imen.

Zaradi velike količine padavin, ki jih dobiva dinarska gorska pregrada (več kot
2000 mm letno), in obsežnega porečja, se v kraškem porečju Ljubljanice zbere
ogromno vode in ta se pretaka večinoma podzemno po obsežnih kanalih. Ob
idrijskem prelomu, ki poteka po Notranjskem podolju od severozahoda proti
jugovzhodu, so karbonatne kamnine tako pretrte, da predstavljajo nekakšno
podzemno zaporo, skozi katero se lahko kraške vode prebijejo samo na dveh
mestih: pod Postojnskimi vrati med Pivško kotlino in Planinskim poljem ter na
severnem robu Trnovskega gozda južno od Idrije (Divje jezero in izvir Podroteja.
Sistem jam v porečju Ljubljanice je za jamarje dostopen skozi ponore in kraške
izvire ter ponekod tudi vmes med kraškimi polji. Večje jame so Golobina, Križna
jama, jamski sistem Velika in Mala Karlovica, Zelške jame, Tkalca jama,
Planinska jama, Postojnska jama, Logarček, Gradišnica in Najdena jama.

Porečju Ljubljanice pripada še potok Logaščica, ki dobiva vodo z dolomitnega
površja Rovtarskega hribovja in iz dela Hotenjskega podolja, teče po Logaškem
polju, ponikne sredi Logatca v ponoru Jačka in se nekje podzemno pridruži toku
voda proti izvirom Ljubljanice. Na južnem robu Ljubljanskega barja izvirajo tudi
vode z Rakitenskega polja, ki prihajajo na dan najprej v majhnem kraškem polju
Ponikve pri Preserju in nato v kraškem izviru pri Kamniku pod Krimom.

Ljubljanica ima kot kraška reka še eno posebnost: velikosti njenega porečja ne
moremo natančno določiti, saj se spreminja s količino vode v krasu, deloma pa
poteka razvodnice ni moč določiti. Pri Hotedršici se manjše ponikalnice
Hotenjka, Pikeljščica in Žejski potok odtekajo deloma proti izvirom Ljubljanice
in deloma proti izviru Podroteja in Divjem jezeru v porečju Idrijce. Takšen
pojav raztekanja voda imenujemo bifurkacija in ga imamo tudi v Pivški kotlini,
iz katere odtekajo vode proti Ljubljanici, Vipavi in Reki. Ne poznamo tudi
razvodnice med vodami, ki se stekajo iz Snežnika proti Ljubljanici in izviru
Bistrice v Ilirski Bistrici.

Podzemski tokovi Ljubljanice od Cerkniškega in Planinskega polja prihajajo na
dan v več skupinah kraških izvirov na južnem obrobju Ljubljanskega barja pri
Vrhniki, Verdu in bližnji okolici:

Ljubljanica je značilna kraška reka s počasnim tokom in značilno zelenkasto
barvo vode, zlasti na Ljubljanskem barju. Ker priteka izključno iz kraških
izvirov, ne prenaša skoraj nič peska in proda, kar je izjemnega pomena za
arheologijo, saj se v prodonosnih rekah predmeti v vodi ne morejo ohraniti. Pač
pa kot kraška reka prenaša veliko raztopljenega kalcijevega in magnezijevega
hidrokarbonata: v 1 m3 vode v povprečju od 170–200 g.

Reka ima izrazit dinarski tip dežno-snežnega režima s prvim viškom pretokov v
jesenskih mesecih (oktober–december) in drugim viškom spomladi (marec–april).
Prvi višek je posledica poznojesenskih padavin na alpsko-dinarski gorski
pregradi, spomladanski višek je deloma posledica taljenja snega in deloma
spomladanskih padavin. Najnižji pretok ima Ljubljanica avgusta, zimski nižek je
zelo neizrazit, saj na dinarskem krasu tudi pozimi pogosto dežuje. Drug razlog
je kraška retinenca, zaradi katere se v kraškem podzemlju (in na kraških poljih)
zadrži velik del vode od jesenskih deževij in nato počasi odteka proti izvirom
na robu Ljubljanskega barja.

Ob Ljubljanici je na Ljubljanskem barju največje in najbolj poznano poplavno
območje v vsej Sloveniji. Redne poplave, ki se pojavljajo skoraj vsako leto
(najpogosteje jeseni in zgodaj spomladi), zavzemajo okoli 24 km2 osrednjega
območja ravnine, ob največjih poplavah pa vode zalijejo več kot 80 km2 površine
. Poplave Ljubljanice so kraškega tipa, zanje je značilno razmeroma mirno
dotekanje in naraščanje vode, trajajo več dni in zelo malo nasipajo, saj vode
prinašajo malo suspendiranega in drugega plavja.

Sklenjeno poplavno območje sega od Vrhnike do Ljubljane na obeh straneh reke,
izven območja poplav je zaradi nasipanja reke nekoliko dvignjen, kakšnih 100 m
širok pas tik ob obeh bregovih. Poplave so obsežnejše v zahodnem delu Barja, a
največje poplave zalijejo tudi dele ravnine vzhodno od ceste Ljubljana–Ig.
Območje pogostih poplav je večinoma neposeljeno, edini naselji v tem delu sta
Črna vas in Lipe, obsežne površine so pod mokrotnimi travniki, grmišči in
zadnjimi ostanki nekdanjih barij ter predstavljajo osrednje območje Krajinskega
parka Ljubljansko barje. Pogostnost poplav in podtalnica tik pod površjem sta
bila glavna razloga, da so ti deli ostali v bolj ali manj naravnem stanju, zato
ta poplavna območja niso posebej problematična, poleg biološke in krajinske
funkcije igrajo tudi izjemno pomembno vlogo naravnega zadrževalnika poplavnih
voda.

Veliko hujši problem so območja izven dosega rednih poplav, kjer se poplave
pojavljajo manj pogosto, zato se v zadnjih desetletjih pritisk poselitve,
kmetijstva in drugih dejavnosti nanje izrazito stopnjuje, kar se seveda kaže v
vse večji škodi zaradi poplav. Te hujše poplave se pojavljajo zelo neenakomerno:
ob koncu 19. in v začetku 20. stoletja so se vrstile kar vsakih nekaj let:
3.11.1885, 18.–19.3.1888, oktobra 1895, 27.9.1926 in 23.–24.9.1933. Sledilo je
skoraj 80-letno obdobje brez katastrofalnih poplav (z manjšimi poplavami,
seveda), nato pa je prišla nova katastrofalna poplava 18. in 19.9.2010, ki je
imela še veliko hujše posledice od prejšnjih, saj se je v tem času na poplavno
območje intenzivno širil južni del Ljubljane in tudi druga naselja na obrobju
Barja.

Najhujša je bila poplava septembra 1933, ob kateri je bilo pod vodo 80 km2
veliko ozemlje vse od južnega roba Barja do južnega roba takratne Ljubljane in
od Vrhnike do Škofljice; v najnižjih delih Barja je bila voda globoka več kot 5
m, v Črni vasi 2 in več metrov. Ljudje so se ob naraščanju vode umikali na
strehe hiš in na osamelce, od koder so jih reševali s čolni, poginilo je veliko
živine, vsi pridelki na poljih in po domovih so bili povsem uničeni.

Poplave 2010 so prekrile 77 km2 površine, tudi precejšnje dele vzhodno od ceste
Ljubljana–Ig. Globina vode je bila v največjem delu Barja okoli meter, mestoma
je bila tudi globlja. Po obsegu so bile poplave podobne kot leta 1933 in so
zajele skoraj celotno barjansko ravnino. V celoti sta bili poplavljeni Črna vas
in Lipe, največjo škodo pa je poplava naredila na južnem obrobju Ljubljane,
posebno na Viču, kjer je zalila številne stanovanjske in druge stavbe.

Po podatkih ARSO je bila Ljubljanica leta 2009 in 2010 v dobrem kemijskem stanju
in zelo dobrem do dobrem ekološkem stanju. V poletnih mesecih je v nekaj
kilometrih v spodnjem toku občasno še precej onesnažena zaradi izpustov vode iz
ljubljanske čistilne naprave, veliko odpadnih in strupenih snovi priteče vanjo
ob močnih padavinah iz urbanih površin in kanalizacijskega omrežja za odvajanje
padavinske vode. Pred izgradnjo ljubljanske čistilne naprave in razširitvijo
kanalizacijskega omrežja v južnem delu Ljubljane je bila reka močno onesnažena
tudi v odseku skozi Ljubljano, a so se razmere v zadnjih letih zelo izboljšale.

Ljubljanica in celotno Ljubljansko barje sta izjemno zanimiva predvsem z
arheološkega in tudi zgodovinskega vidika. Arheologi so začeli s preučevanjem že
v prvi polovici 19. stoletja, ob prvih poskusih izsuševanja Ljubljanskega barja.
V obdobju med letoma 1825 in 1936 so ob poglabljanju rečne struge našli in
popisali številne predmete iz bakrene, bronaste, železne in rimske dobe. Med
najzanimivejše najdbe sodijo sledovi koliščarske kulture (5. do 3. tisočletje
pr. n. št.), ki jo poleg ostankov domovanj zaznamujejo čolni deblaki,
rogovinaste sekire, kamnite konice puščic, koščene osti kopij, keramika, v
manjšem številu tudi človeška okostja. Do danes je bilo na območju Barja
odkritih okrog 40 kolišč, prvo tovrstno naselbino so v bližini Iga našli leta
1875. Potapljači so prvič raziskali dno Ljubljanice leta 1884, do danes pa so na
rečnem dnu našli več kot 6000 zgodovinskih predmetov. V bližini izliva Bistre v
Ljubljanico se je ob koncu bronaste dobe začelo tudi ritualno odlaganje
predmetov. Najdbe potrjujejo tudi prepletanje kultur v halštatski dobi V 2.
stoletju pr. n. št. je območje Ljubljanice obvladovala plemenska zveza keltskih
Tavriskov, v 1. stoletju pr. n. št. pa so območje zavzeli Rimljani in ga
priključili rimski državi.

Po legendi naj bi se do Vrhnike po Ljubljanici peljali tudi Argonavti, ki so pod
vodstvom Jazona iz Črnega morja in Save pripluli do izvira Ljubljanice. Na tem
mestu naj bi ustanovili mesto, ladjo pa razstavili in prenesli po kopnem do
obale Jadranskega morja. Njihova ladja je upodobljena v občinskem grbu Vrhnike.
V antiki se je naselje imenovalo Nauportus, reka pa Nauportus fluvio. Povezava
med Podonavjem in Padsko nižino je bila zaradi vodnih poti in relativno nizkih
hribovitih predelov optimalna.

Na mestu današnje Ljubljane so Rimljani v 1. stoletju ob glavni cesti iz Italije
v Panonijo ustanovili naselbino Emona, Nauportus pa je bil pomembno pristanišče,
zato so strugo Ljubljanice po Ljubljanskem barju regulirali. Okoli leta 1890 so
v bližini Kozlerjeve gošče pri Črni vasi izkopali veliko rimsko tovorno ladjo,
ki je bila zaradi ploskega dna primerna za plovbo po plitvih vodah. V
Ljubljanici so našli ostanke vseh kultur, ki so obstajale na njenem širšem
območju, od orožja barbarskih ljudstev, severnih Galcev in frankovskih vojščakov
do slovanskih arheoloških predmetov.

Reka je bila v srednjem in novem veku pomembna prometnica, po kateri so
prevažali različno blago iz vzhodnih krajev in ga na Vrhniki pretovarjali na
vozove in vozili naprej proti Italiji. Pomembno pristanišče je bilo tudi v
Ljubljani, v današnjem Trnovem, na kar še vedno spominja ime ulice Trnovski
pristan. Plovba po Ljubljanici je hitro zamrla po izgradnji Južne železnice
proti Trstu leta 1857.

Med letoma 1293 in 1294 je bil v ljubljanskih knjigah prvič omenjen izraz
Wasserrecht (vodna pravica), ki je predstavljal dohodnino od intenzivnega
rečnega prometa, v 15. stoletju so imeli ljubljanski čolnarji tudi cehovske
privilegije. Na obdobje čolnarjenja nas danes spominjata dve ljubljanski ulici,
Velika in Mala Čolnarska.

Med Ljubljano in izlivom v Savo so od 13. stoletja dalje delovali številni
mlini, od 14. stoletja naprej tudi plavajoči. Prva pisna omemba ljubljanskega
mlina sega v leto 1335. Mlin je stal v bližini današnje stolnice in je bil v
lasti deželnega kneza. Pri gradu Fužine so bile nekoč nevarne brzice v
konglomeratnih plasteh, ki so precej ovirale plovbo, a hkrati bile pomemben vir
vodne energije. Ob njih so bile že v 16. stoletju žage in mlini ter papirnica,
pozneje kovačnica za kose in v 19. stoletju tovarna strojil in barvil. Med
Ljubljano in izlivom v Savo je bilo še več manjših brzic, ki so ovirale plovbo,
zato so ob njih v 17. stoletju zgradili krajše plovne kanale z zapornicami, a to
ni bila uspešna rešitev, saj je plovba trajala dlje kot prevoz z vozovi od
Kašlja do Trnovega.

Ljubljanica je pogosto poplavljala tudi Ljubljano, nerodovitna, močvirna in
kisla barjanska zemlja ter pogosta meglena obdobja pa so spodbudile načrtno
izsuševanje Barja, ki pa nikoli ni uspelo. V sklopu teh prizadevanj so v ožini
med Ljubljanskim gradom in Golovcem izkopali Gruberjev prekop. Graditi so ga
pričeli leta 1773, dokončan pa je bil letih 1780–1782. Vodo so v novozgrajeni
kanal prvič spustil 25. novembra 1780. Zelo zahteven projekt je bila tudi
regulacija in poglobitev struge Ljubljanice skozi mesto, s čimer so začeli že
leta 1825 in nato po daljšem premoru nadaljevali leta 1908 ter zaključili leta
1936. Skoraj 2000 m dolg odsek skozi mesto med Ambroževim trgom in izlivom
Gradaščice so skupaj z nekaj sto metri Gradaščice spremenili v betonsko korito,
uredili so tudi okoli 600 m struge pred začetkom betonskega korita do Špice
(današnji Trnovski pristan) in okoli 2000 m struge dolvodno od današnjih
Plečnikovih zapornic (zgrajene 1939 za uravnavanje pretoka Ljubljanice skozi
mesto). Med Šempetrskim mostom in Cukrarno sta bila pred ureditvijo na
Ljubljanici dva otoka imenovana Gosja otoka in še en manjši, blizu kjer so
Plačnikove zapornice. Ko so strugo izravnali, so otoki izginili. Do leta 1776 je
tukaj stala brv, ki jo je kasneje zamenjal Šempetrski most.

Pri urejanju nabrežij Ljubljanice v mestu je sodeloval tudi arhitekt Jože
Plečnik; tu so v zadnjih letih vse bolj priljubljena sprehajališča domačinov in
obiskovalcev, čez reko pa vodijo številni lepi mostovi - najlepše je
Tromostovje, zgrajeno po načrtih Jožeta Plečnika.

V atriju Narodnega muzeja Slovenije je bila od 26. februarja do 31. oktobra 2009
na ogled razstava z naslovom Ljubljanica - kulturna dediščina reke.

Na Vrhniki rojeni Ivan Cankar je izmed slovenskih pisateljev najpodrobneje
opisal reko, predvsem njene izvire. O njih je v delu »Moje življenje« med drugim
zapisal: Ob vročih poletnih dneh, ko Močilnik usahne, ko je temno Retovje skoraj
prazno in ko mila zelena Ljubija sanja svoje tihe sanje globoko pod vrbami,
upade Ljubljanica za cel seženj in ošabna Vrhničanka je samo še potok. Ljudske
vraže je v pesmi »Povodni mož« upesnil France Prešeren, v zadnji kitici zapiše:
To reče, hitreje sta se zasukála, in dalje in dalje od pôda spustila, na bregu
Ljubljance se trikrat zavila, plesáje v valove šumeče planila. Vrtinec so vidli
čolnarji dereč; al Uršike videl nobeden ni več. Eno najbolj popularnih
novodobnih besedil, ki vključujejo Ljubljanico, je besedilo Gregorja Strniše za
glasbeno predelavo uspešne francoske popevke »Aux Champs-Élysées«, naslov
skladbe v slovenščini pa je »Šuštarski most«. S skladbo se je proslavila pevka
Majda Sepe.

Ljubljanske običaje preteklih obdobij, ki so bili povezani z Ljubljanico,
oživlja tudi gledališče Ane Monro. Enkrat letno uprizarjajo kaznovanje
ljubljanskih goljufov s potopom v reko s Tromostovja.

Celoten tok Ljubljanice od avtoceste pri Verdu do južne ljubljanske obvoznice je
del območja Natura 2000 (Ljubljansko barje). Ljubljanica in Bistra ter vsi
glavni kraški izviri so zavarovani kot kraške vrednote državnega pomena.

Med ribje vrste, ki živijo v Ljubljanici, sodijo sulec (Hucho hucho), lipan
(Thymallus thymallus), klen (Leuciscus cephalus), ščuka (Esox lucinus), podust
(Chondrostoma nasus), mrena (Barbus barbus), smuč (Stizostedion lucioperca),
platnica (Rutilus pigus), ostriž (Perca fluviatilis), menek (Lota lota), kapelj
(Cottus gobio) in potočni piškurji (Eudontomyzon mariae). V vodi in njeni
bližini živi okrog 45 vrst sesalcev, med drugimi tudi nutrije (Myocastor coypus)
in zelo ogrožena vidra (Lutra lutra). V preteklosti so v njej domovali bobri
(Castor fiber), kar izpričujejo številna najdena okostja, pa tudi istoimenski
roman Janeza Jalna v treh delih Bobri (roman). Vključno s pticami selivkami se v
okolici Ljubljanice zadržuje 107 vrst ptic. Med najbolj zastopane vrste sodijo
raca mlakarica (Anas platyrhynchos), mali ponirek (Tachybaptus ruficollis), črna
liska (Fulica atra), mokrož (Rallus aquaticus), zelenonoga tukalica (Gallinula
chloropus), vodomec (Alcedo atthis), rečni cvrčalec (Locustella fluviatilis) in
plašica (Remiz pendulinus).

Z živalskimi vrstami bogat je tudi jamski svet v kraškem zaledju Ljubljanice. V
podzemeljskih tokovih so našli okoli 200 vrst, nekatere so tudi endemiti. Tri
vrste majhnih polžev živijo samo v porečju Ljubljanice: iglica (Iglica
luxurians), hadžijela (Hadziella ephippiostoma) ter belgrandijele (Belgrandiella
kusceri, Belgrandiella superiror, Belgrandiella crucis, Belgrandiella schleschi
in Belgrandiella umbilicata).



https://sl.wikipedia.org/wiki/Leonardo_da_Vinci

Leonardo da Vinci , italijanski renesančni arhitekt, izumitelj, inženir, kipar
in slikar, * 15. april 1452, Vinci, Toskana, Italija, † 2. maj 1519, Cloux,
Francija.

Zaradi vsestranske nadarjenosti ga opisujejo kot genija. Znan je v prvi vrsti po
sliki Mona Lisa, ki je gotovo najbolj poznan portret, pa tudi največkrat predmet
parodije in po freski Zadnja večerja, katera je najbolj znamenito slikarsko delo
z religiozno vsebino, pri čemer se lahko meri edinole Michelangelovo Stvarjenje
Adama. Leonardova risba Vitruvijev človek je tudi že kulturna ikona, in srečamo
ga lahko vsepovsod, na evro kovancu, šolskih knjigah in majicah. Od njegovih
slik jih je preživelo morebiti samo petnajst, krivdo za to nosi delno njegovo
nenehno in pogosto turbulentno eksperimentiranje s tehnikami in pa obotavljanje
ter zavlačevanje. Obstaja 15 pomembnih umetnin, ki jih večina umetniških
zgodovinarjev delno ali pa v celoti pripisujejo Leonardu. Znan je pa tudi po
številnih izumih, ki so bili preveč napredni za takratno dobo in jih za časa
življenja ni uveljavil. Poleg tega je tvorno prispeval k raziskavam na področjih
anatomije, astronomije in gradbeništva.

Leonardo se je rodil v vasici Anchiano blizu Vincija v Toskani (današna
Italija). Njegov oče Ser Piero da Vinci je bil znan notar, mati Caterina pa
kmečko dekle. Po drugih virih naj bi bila Caterina tudi Pierova sužnja bližnje
vzhodnega izvora, kar pa ni potrjeno. Leonardo je živel, preden se je v Evropi
uveljavilo današnje poimenovanje oseb z imeni in priimki. Njegovo polno ime je
bilo : »Leonardo di ser Piero da Vinci« (v prevodu »Leonardo, sin gospoda Piera
iz Vincija«), pod svoja dela pa se je podpisoval preprosto »Leonardo« ali »Io,
Leonardo« (v prevodu »jaz, Leonardo«). Očetovega imena najverjetneje ni
uporabljal, ker je bil nezakonski otrok. Na njegova dela se tudi danes večinoma
sklicujejo kot na »Leonardova« in ne »da Vincijeva«.

Leonardo je otroštvo preživel v Vinciju z materjo, starimi starši, stricem,
polsestrami in polbrati. Ser Piero je poskrbel, da se je Leonardo naučil brati
in pisati, osnov latinske slovnice in matematike. Ko je bil star deset ali
enajst let, je odšel v Firence k očetu, kjer je postal vajenec pri slikarju
Andreu del Verrocchio, prijatelju njegovega očeta, saj je kazal očitno
nadarjenost že kot otrok. Vse življenje je bil vegetarijanec. Kasneje je odprl
tudi lastno slikarsko delavnico in njegovi vajenci so razširili tudi, kar danes
imenujemo Leonardizem (ang.-Leonardism), ki je nadaljevalo Leonardovo načelo, da
v naravi ni ostrih obrob. Od leta 1482 do 1499 je delal za milanskega vojvodo
Ludovica Sforzo in imel v Milanu lastno delavnico z vajenci. Sedemnajst ton
brona, namenjenih za Leonardov kip Gran Cavallo, je bilo leta 1495 pretopljeno v
orožje za vojvodo in obrambo Milana pred francoskimi silami, pod vodstvom Karla
VIII.

V zvezi z Leonardom da Vincijem navadno omenjamo zgolj njegovo umetnost, kar je
nekoliko krivično do ostalih področij, na katerih je vzpostavil svoje genialne
teorije. Za številne umetnostne zgodovinarje je Leonardo da Vinci ključna
osebnost renesančne zgodovine. Vendar celo ta veličastna označba Leonarda da
Vincija omejuje, že če izvzamemo bogastvo in trajnost njegovega dela. Ne da se
ga vezati na določeno področje in več, kot vemo o njem, bolj skrivnosten
postaja. To odpre vprašanja njegove identitete umetnika. Sam Leonardo da Vinci
se je norčeval iz toži bab in deklamatorjev, iz priliznjencev in stremuških
izobražencev v Vatikanu. Preziral in zasmehoval jih je, ker le citirajo
predhodnike in zaradi pomanjkanja neodvisnosti njihovega duha. Leonardo da Vinci
ni imel izobrazbe, kaj šele višje šole ali diplome. Svoje znanje je pridobil z
opazovanjem. V navzkrižju je bil z večino bogatih trgovcev z umetninami in
pokrovitelji, ko pa ga zaradi svojeglavosti niso več prenašali niti Medičejci,
se je preselil na Milanski dvor. Tam je prejel pomembno naročilo: Zadnja večerja
in konjeniški kip za Francesca Sforzo. Sliko Madona v skalni votlini pa je
naslikal po naročilu bratov de Predis. Leonardo da Vinci je 4 leta preživel v
Rimu in čakal naročila, kar je vzbudilo posmeh Medičejcev. Leonardo bi nam
zapustil več slik, če bi imel več naročil. Včasih je bilo v navadi, da slikar ni
slikal brez vnaprejšnjega naročila. Leonardo da Vinci pa je umetniško skiciral
tudi številne naravne pojave, izume in živa bitja. Te skice so imele
neprecenljivo vrednost na znanstvenem področju. Prav iz njegovih del naj bi se
začela razvijati znanost, ali znanosti, kakor jih sedaj poznamo (kemija,
anatomija, fizika…). Trdil je, da slikar tekmuje in se pogovarja z naravo. S
svojimi raziskovanji je hotel podati ljudem znanje, želel jim je povedati tisto
malo več, kot so lahko opazili v vsakodnevnem življenju. Po letu 1911, ko je
italijanski pleskar in pomožni delavec v Louvru ukradel Mona Liso in s tem
povzročil škandal, jo uvrščajo med najslavnejše slike. Ena izmed hipotez trdi,
da Leonardo da Vinci ni nikoli dokončal Mona Lise, slikani portret namreč nima
obrvi in še nekaj podrobnosti. Mogoče je, da so z leti podrobnosti zbledele.
Leonardo naj bi sliko zapustil svojemu najljubšemu učencu in ne naročniku. Po
zapisih o slikanju naj bi mladenko, ki je pozirala, zabavali glasbeniki in
igralci. To je malo verjetno, saj je pozirala 2. leti. Na tej sliki se odraža
Leonardovo neprekosljivo posnemanje narave. Leonardo je z izjemno občutljivostjo
prikazal njen tridimenzionalni obraz, sproščene nakodrane lase, ki jih prekriva
tanka tančica. Sedi ob zidu okna, ki se odpira v pokrajino ozadja. Njene obleke
odražajo špansko modo. Lisin mož, ki je trgoval z oblekami, se je gotovo zavedal
prevladujoče mode. Leonardo je bil znanec Cezarja Borgia, brata Lukrecije
Borgia, in sestre njenega moža, Isabelle d'Este. Način, kako ima prekrižane
roke, se ujema z držo, ki je bila v poznem 15. stol izraz ženstvene vrline in
skromnosti. Obleka in drža sta v skladu s tedanjim družbenim načinom, podobno
kot so upodobitve madonne skušale odgovarjati stereotipnim pričakovanjem, na ta
način, da so odražale predstavo o ženski, da je družinsko in krepostno bitje.
Portret Mona Lise je mojstrsko uresničenje študij. Leonardo je o tej sliki
izjavil : "Dober slikar mora naslikati predvsem dve glavni stvari - osebo in
namen, ki ga ta oseba nosi v svoji duši".

Izjemno znana je tudi Leonardova freska Zadnja večerja. Pri tej freski je
opaziti odpadanje barvnih plasti, saj je Leonardo slikal na inovativen način, ki
ni zdržal več in sto let. V Leonardovem času so slikarji slikali stenske
poslikave s tehniko al fresco, tako da so na vlažen apnen omet nanašali plasti
barve in pigment se je vezal na steno. Leonardo pa je želel doseči, da bi imela
freska bolj izrazite barvne odtenke in bi osebe delovale bolj resnično. Tako je
barve nanašal z mešanico olja in tempere kot vezivo. V tistem času bi morala
izgledati izjemna, a ta tehnika ni vodoodporna, zato se je z leti navlažila in
luščila kos za kosom. Zadnja večerja v dominikanskem samostanu Santa Maria delle
Grazie je Leonardovo najpomembnejše delo v milanskem obdobju. V nasprotju s
tradicijo je Leonardo izbral trenutek, ko Jezus pove učencem, da ga bo eden od
njih izdal. Judež ni upodobljen kot heretik, ali izločen na zunanji del mize. V
številnih pogledih je Leonardo prekinil tradicijo 15. stoletja. Gledalec lahko
začuti razburjene in vprašanj polne apostole, ko izvedo novico, sredi spopadov
in vprašanj pa Kristus ponuja rešitev.

Leonardo je svojo življenjsko pot kot umetnik začel okoli leta 1469, ko ga je
njegov oče zaradi velike nadarjenosti dal v Verrocchievo delavnico. Verrocchieva
(njegovo pravo ime je Andrea di Dione) posebnost so bile perspektive, na katere
so se umetniki šele začeli navajati, Leonardo pa je bil kaj hitro kos vsem
izzivom te tehnike. Ni potreboval veliko časa, da je celo prekosil Verrocchia.
Legenda pravi, da je Verrocchio v jezi, ker ga je mladenič prekosil v slikanju,
zatrdil, da ne bo nikoli več slikal. (To morda celo drži, saj je slikarskih del,
ki jih lahko pripišemo Verrocchiu, po sodelovanju s svojim učencem malo.)

Renesančna Italija je bila stoletja oddaljena od današnje kulture fotografije in
filma, vendar je Leonardo vselej pojmoval slikanje kot nekakšen univerzalen
jezik. S perspektivo in drugimi realističnimi elementi je Leonardo poskušal
ustvariti zanesljivo interpretacijo življenja. Leonardova intenca je stremela k
upodabljanju videnega. Njegov slog je postal značilen za 16. stoletje, danes ga
imenujemo cartoon.

Da Vinci je presegel svoje misli tako, da je naredil znanstveno študijo o
svetlobi in senci v naravi. Ugotovil je, da stvari niso sestavljene iz obrob,
ampak so tridimenzionalna telesa, določena s svetlobo in senco. Poznana kot
chiaroscuro, je tehnika, ki je dajala njegovim slikam mehkobo, ob kateri se
starejša slikarska dela zdijo mnogo bolj karikirana in ploskovita. Ugotovil je
tudi, da se detajl in barva spreminjata glede na oddaljenost predmeta. Tehniko,
v italijanščini imenovano sfumato, so sicer iznašli flamski in nato uporabljali
beneški slikarji, v Leonardovih rokah pa je postala posebno orodje za
uprizarjanje atmosfere ter globine. Za izpopolnjevanje svoje tehnike se je
Leonardo ukvarjal z znanostjo. Njegovo proučevanje narave ter anatomije je jasno
razvidno iz njegovih slik; te so namreč realistične, figure na njih pa zelo
natančno upodobljene. Bil je prvi umetnik, ki je proučeval telesna razmerja
moških, žensk in otrok, ter jih uporabil za idealno proporcionalno šablono.

Za razliko od svojih sodobnikov (denimo Michelangela), Leonardo ni pretiraval z
mišičastimi telesi. V začetku je takšen slog slikanja, ki se je razvil po
nekaterih delavnicah (predvsem v Firencah), pravzaprav močno zavračal. Ko pa je
leta 1503 dobil naročilo za poslikavo v Palazzo Vecchio (Firence), je bil
prisiljen sodelovati s precej mlajšim Michelangelom in Leonardo ga je hote ali
ne občudoval. Ohranile so se njegove študije, narejene po Michelangelovem Davidu
in še kar nekaj risb z močno poudarjeno mišično strukturo. Vendar se je njegovo
poznavanje človeške anatomije izkazalo kot široko, da bi se lahko pri 51. letu
starosti pričel ukvarjati z nečim, kar nekateri označujejo že kot karikaturo.

Leonardo je verjel, da mora umetnik poznati ne le pravila perspektive, ampak vse
zakone narave. Verjel je, da je oko popoln instrument za učenje vseh teh
zakonov, umetnik pa popoln človek, ki zmore vse to naslikati.

Morda še prepričljivejše od njegovega umetniškega delovanja, so njegove študije
o znanosti in tehniki. Zapisoval jih je v zvezke in obsegajo okoli 13.000 strani
zapiskov in risb, ki združujejo umetnost z znanostjo. Kot levičar je vse
življenje uporabljal zrcalno pisanje (kar razlaga dejstvo, da je pero lažje
vleči kot potiskati; pri zrcalnem pisanju levičar vleče pero od desne proti
levi).

Njegov pristop k znanosti je bil opisen — pojav je skušal razumeti tako, da ga
je opisal in izrisal do najmanjše podrobnosti poskusov, vendar teoretičnih
razlag ni poudarjal. Vse življenje je načrtoval veliko enciklopedijo z
natančnimi risbami vsega. Ker ni imel formalne izobrazbe v latinščini in
matematiki, so ga znanstveni sodobniki pretežno prezirali.

Leonardove beležnice in dnevniki nudijo neposreden vpogled v njegovo
raziskovanje znanosti, narave, anatomije, … Njegova izjemnost se skriva v moči
bistroumnega opazovanja, ter v tem, da organa ni le naslikal, ampak se je tudi
spraševal o namenu in uporabnosti. Na osnovi takšnega pristopa k raziskovanju je
nastala nova metoda odkrivanja narave. Znanost tega časa pa je do tedaj ovirala
togost njenih predpostavk. Leonardovi poskusi, da bi z uvajanjem opazovanja
narave osvobodil znanstveno misel tega prisilnega jopiča, so bili izhodišče za
njegovo delo. Leonardo je sprva študiral zgradbo in razmerja, zato da bi jih
lahko na svojih slikah natančneje upodobil. Tudi drugi, kot njegov učitelj
Verrocchio, so s skalpelom secirali trupla. Vendar pa je Leonardo leta 1488
pričel raziskovati tudi notranje organe in njihovo delovanje. Iz njegovih
zapiskov je razvidno, da je do leta 1515 seciral okoli 30 trupel obeh spolov,
različne starosti. Da bi poudaril svoje razumevanje organskih funkcij, je
Leonardo primerjal anatomijo človeka z anatomijo večjih sesalcev. To je bilo
rojstvo primerjalne anatomije, vede, ki je do danes v biologiji izjemno
pomembna. Leonardo pa je po vsej verjetnosti načrtoval z Marcantonijem della
Torrejem (1482-1512) izdati teoretični del o anatomiji. Leonardove risbe rastlin
sodijo med njegove estetsko najbolj dovršene študije. Zaradi svoje natančnosti,
bi tudi danes lahko krasile vsako botanično knjigo. Leonardo se je neodvisno od
Kopernika dokopal do nekaj izjemnih ugotovitev, na področju astronomije.
Ugotovil je, da je Zemlja planet, soodvisen s satelitom Luna ter zvezdo Sonce in
da ni v središču osončja, ampak v središču vesolja, kot so menili učenjaki
tistih časov. Imel je lastne poglede na vrtenje zemlje okoli osi; na vsem svetu
se ne zdani istočasno, tako da je tedaj, ko je na eni polobli poldan, je na
drugi strani polnoč. Dokler Leonardo ni spoznal Luca Paciolija, ni imel
celostnega znanja matematike in geometrije. Zdi se, da ni nikoli študiral
geometrije. Pomen Matematike je strnil v naslednjem stavku : "Nobene znanosti ne
more biti, ne da bi uporabili znanje matematike". Leonardo da Vinci je poznal
Arhimedovo delo in delo grških ter arabskih fizikov. Od predhodnikov ga loči
bistroumnost ter moč opazovanja, odločnosti.

Udeleževal se je avtopsij in izdelal številne izjemno natančne anatomske risbe,
ter načrtoval obsežno delo o človeški in primerjalni anatomiji. Okoli leta 1490
je v svoji skicirki izdelal študijo o kanonu proporcev, kot jih opisujejo tedaj
nedavno ponovno odkriti zapisi rimskega arhitekta Vitruvija. Študija,
imenovana »Razmerja človeškega telesa po Vitruviju«, je eno njegovih najbolj
znanih del. Vitruvijevo načelo proporcev človeškega telesa je pogosto omenjeno v
renesansi in tudi kasneje. Hotel je dokazati, da Vitruvijeve roke in noge ne
morejo doseči roba kocke, takrat je neki kasnejši umetnik to celo poskušal
narisati in nato komentiral.

Preučevanje človeške anatomije ga je vodilo k zasnovi prvega zabeleženega robota
v zgodovini. Načrt, pozneje imenovan Leonardov robot, je bil verjetno napravljen
okoli leta 1495, ponovno odkrit pa šele v 1950. letih. Ni znano, ali je po
načrtih kdo poskušal izdelati delujočo napravo.

Očaran nad letenjem je namenil veliko pozornost preučevanju leta ptičev, ter
izdelal več načrtov za letalne stroje, med drugim za helikopter (ki ne bi mogel
delovati, ker bi se zaradi ohranjanja vrtilne količine vrtel okoli svoje osi),
ter lahko jadralno letalo. 3. januarja 1496 je opravil neuspešen preskus letalne
naprave lastne konstrukcije.

Leta 1502 je Leonardo za turškega sultana Bajazida II. izdelal načrt za 240 m
dolg most, ki bi v enem loku prečkal ožino Zlati rog v Istanbulu. Načrt ni bil
nikoli izveden, leta 2001 pa so po istih načrtih izdelali mnogo manjši lesen
nadhod nad cesto E-18, pri kraju Ås na Norveškem.

Njegovi zapiski vsebujejo tudi številne izume na vojaškem področju : mednje
prištevamo strojnico, oklepljen tank na človeški ali konjski pogon, kasetne
bombe itd. V poznejših letih je sicer zavzel stališče, da je vojna najslabša od
človekovih dejavnosti. Drugi izumi vključujejo kroglični ležaj, podmornico,
napravo z zobniki, ki so jo tolmačili kot prvo mehanično računalo, ter avtomobil
na vzmetni pogon. V letih, ki jih je preživel v Vatikanu, je načrtoval široko
uporabo sončne energije, tako da bi z vboklimi zrcali segreval vodo.

V astronomiji je Leonardo verjel, da Sonce in Luna krožita okrog Zemlje, ter da
Luna odbija svetlobo sonca zato, ker je prekrita z vodo.

Leonardo svojih zapiskov ni objavljal ali kakorkoli drugače izmenjeval zamisli s
sodobniki, zato niso neposredno vplivali na razvoj znanosti in tehnike, ampak so
do 19. stoletja ostali nepoznani. Zaradi tega L. Sprague de Camp v svoji
knjigi »The Ancient Engineers« Leonarda ne obravnava kot prvega sodobnega
inženirja, ampak kot zadnjega stare dobe, saj se je šele po njegovem času začela
praksa razširjanja in objavljanja znanstvenih odkritij.

Zadnji Leonardov zvezek Codex Leicester je novembra 1994 zamenjal lastnika.
Takrat ga je za 31,8 milijona dolarjev kupil ameriški multimilijarder Bill
Gates.



https://sl.wikipedia.org/wiki/Karel_Ple%C5%A1asti

Karel Plešasti je bil kralj Zahodnofrankovskega kraljestva (843–877), kralj
Italije (875–877) in sveti rimski cesar (875-877, kot Karel II.), * 13. junij
823, Frankfurt, † 6. oktober 877, Avrieux.

Bil je vnuk Karla Velikega in najmlajši sin Ludvika Pobožnega in njegove druge
žene Judite. Po nizu državljanskih vojn med vladavino njegovega očeta in po
njegovi smrti je Karel z Verdunsko pogodbo, podpisano leta 843, dobil zahodno
tretjino Karolinškega cesarstva, iz katere se je v visokem srednjem veku razvila
država Francija.

Rojen je bil 13. junija v Frankfurtu, ko so bili njegovi starejši bratje že
odrasli in so od očeta dobili svoja regna – podkraljestva. Očetovi poskusi, da
bi tudi Karlu dodelil kraljestvo, najprej Alemanijo in nato ozemlje med Meuso in
Pireneji (leta 832 po uporu Pipina I. Akvitanskega), so spodleteli. Številne
sprave z upornima Lotarjem in Pipinom in njunim bratom, bavarskim kraljem
Ludvikom Nemškim, so Karlu prinesle samo začasno oblast v Akvitaniji in Italiji,
oče pa ni odnehal in je Karla imenoval za dediča vsega svojega ozemlja v
nekdanji Galiji, iz katerega se je v visokem srednjem razvila sodobna Francija.
Na skupščini v Aachnu leta 837 je Ludvik Pobožni ukazal plemičem, da se
priklonijo Karlu kot njegovemu nasledniku. Pipin Akvitanski le leta 838 umrl in
Karel je končno dobil tudi njegovo kraljestvo, kar je razjezilo Pipinove dediče
in akvitansko plemstvo.

Po smrti cesarja Ludvika Pobožnega leta 840 je med njegovimi sinovi izbruhnila
državljanska vojna. Karel se je povezal z bratom Ludvikom Nemškim in se uprl
zahtevam novega cesarja Lotarja I.. Brata sta ga v bitki pri
Fontenoy-en-Puisayeu 25. junija 841 porazila in naslednje leto s Strasbourško
prisego potrdila svoje zavezništvo. Vojna med brati se je končala s podpisom
Verdunske pogodbe avgusta 843, s katero je Karel Plešasti dobil zahodni del
Karolinškega cesarstva, ki se je skoraj popolnoma ujemal s sodobno Francijo, in
Špansko marko, ki je segala do Ebra. Ludvik Nemški je dobil vzhodni del
cesarstva, znanega kot Vzhodnofrankovsko kraljestvo in kasneje kot Nemčija.
Lotar je obdržal cesarski naslov, Italsko kraljestvo in pokrajine osrednjega
dela Karolinškega cesarstva od Flandrije preko Porenja do Burgundije.

Prva leta Karlove vladavine do smrti Lotarja I. leta 855 so bila dokaj mirna. V
teh letih so bratje vladali složno in se stalno srečevali: v Koblenzu (848),
Meerssenu (851) in Attignyju (854). Leta 858 se je Ludvik Nemški odzval pozivu
nezadovoljnega plemstva, ki je želelo odstaviti Karla Plešastega, in napadel
Zahodnofrankovsko kraljestvo. Karel je bil med plemstvom tako nepriljubljen, da
ni mogel zbrati svoje vojske, in je pobegnil v Burgundijo. Ohranil je samo
podporo škofov, ki so zavrnili kronanje Ludvika Nemškega, in zvestobo Velfov,
sorodnikov njegove matere Judite. Leta 860 si je z njihovo pomočjo poskušal
prilastiti kraljestvo svojega nečaka Karla Provansalskega, vendar mu to ni
uspelo. Po smrti nečaka Lotarja II. Lotarinškega leta 869 je Karel poskušal
zaseči tudi njegove posesti, vendar je bil z Mersenso pogodbo iz leta 870
prisiljen v njihovo delitev z Ludvikom Nemškim.

Karel se ni ukvarjal samo z družinskimi spori, ampak tudi s stalnimi upori
Akvitancev in vojnami z Bretonci. Bretonci pod poveljstvom poglavarjev Nominoa
in Erispoa so ga porazili v bitkah pri Ballonu (845) in Jenglandu (851) in
uspešno obranili svojo neodvisnost. Karel se je vojskoval tudi z Vikingi, ki so
pustošili po severnem delu kraljestva in dolinah Sene in Loare in prodrli celo
do meja Akvitanije. Njihov umik je moral večkrat bogato plačati. S Pistreškim
ediktom leta 864 je z uvedbo konjenice dosegel veliko mobilnost svoje armade.
Njegova konjenica je bila predhodnica francoske, ki je slovela naslednjih 600
let. Z drugimi odloki je ukazal utrditev mostov na vseh rekah, kar naj bi
preprečilo vdore Vikingov. Dva od njih sta rešila Pariz med obleganjem leta
885–886.

Po smrti cesarja Ludvika II. Italijanskega, sina svojega polbrata Lotarja I., je
Karel leta 875 s podporo papeža Janeza VIII. odpotoval v Italijo, kjer je v
Pavii prejel kraljevo krono in v Rimu 29. decembra cesarske insignije. Ludvik
Nemški, ki je bil tudi kandidat za nasledstvo Ludvika II., se je Karlu maščeval
in napadom in opustošenjem njegovih posesti. Karel se je po napadu takoj vrnil
na Zahod. Po smrti Ludvika Nemškega 28. avgusta 876 si je Karel poskušal
prilastiti njegovo kraljestvo, vendar je bil bitki pri Andernachu 8. oktobra 876
odločilno poražen.

Papeža Janeza VIII. so medtem ogrozili Saraceni, zato je pritisnil na Karla, naj
pride branit Italijo. Karel je ponovno prečil Alpe, vendar plemstvo nad njegovim
pohodom tokrat ni bilo navdušeno. Udeležbo je odklonil celo Boso, njegov vladar
v Lombardiji. V Italijo je istočasno prišel tudi sin Ludvika Nemškega Karlman.
Karel Plešasti, bolan in v veliki stiski, se je odločil za vrnitev v Galijo. Med
prečenjem Mont Cenis pri Brides-les-Bainsu je 6. oktobra 877 umrl. Nasledil ga
je sin Ludvik Jecljavec.

Po podatkih v Letopisih sv. Bertina so Karla takoj pokopali v opatiji Nantua v
Burgundiji. Kasneje so njegove posmrtne ostanke prenesli v baziliko Saint Denis
v Parizu. Na njegovi grobnici je bila medeninasta spominska plošča, ki so jo med
Francosko revolucijo pretalili.

Karlov vzdevek Plešasti je bil bolj posmehljiv kot resničen, ker sploh ni bil
plešast, ampak izredno lasat. Ena od razlag pravi, da ga je dobil zato, ker v
času, ko so bili njegovi bratje že nekaj let podkralji, še ni imel svojega
kraljestva.

Takratne Karlove upodobitve, bodisi v njegovi Bibliji iz leta 845, na njegovem
kraljevem pečatu iz leta 847 in cesarskem pečatu iz leta 875, ga prikazujejo kot
lasatega moža. Takšen je tudi na konjeniškem kipu približno iz leta 870.

Fontanelsko Rodoslovje frankovskih kraljev, datirano morda že v leto 869, v
katerem ni nobenega posmeha, ga imenuje Karolus Calvus (Karel Plešasti). Enako
ga konec 10. stoletja z vso resnostjo imenujeta tudi Riher Reimski in and Ademar
Šabanski.

Karel se je leta 842 poročil z Ermentrudo, hčerko grofa Oda I. Orleanskega.
Ermentruda je leta 869 umrla. Naslednje leto se je poročil z Rihildo
Provansalsko, ki je izhajala iz lorenske plemiške družine.



https://sl.wikipedia.org/wiki/Justin_Bieber

Justin Drew Bieber, kanadski pop/R&B pevec in tekstopisec, * 1. marec 1994,
London, Ontario, Kanada.

Njegova kariera se je začela, ko je njegova mama na YouTube začela objavljati
njegove video posnetke, tam pa ga je leta 2008 zasledil Scooter Braun, njegov
kasnejši menedžer. Scooter Braun je Justina Bieberja poslal v Atlanto, Georgia,
kjer se je srečal s pevcem Usherjem. Kmalu so podpisali pogodbo skupaj s
podjetjem Brauna in Usherja imenovanim Raymond-Braun Music Group, kasneje pa še
z založbami L.A. Reid in Island Def Jam.

Justin Bieber je postal znan s singlom One Time, ki je izšel leta 2009. Pesem je
v več kot desetih državah na različnih lestvicah zasedla eno izmed prvih
tridesetih mest.[navedi vir] Novembra 2009 je sledil izid EP-ja My World, ki je
v glavnem[navedi vir] prejemal pozitivne ocene in dobil platninasto
certifikacijo v Združenih državah Amerike, prislužil pa si je tudi naslov prvega
glasbenega ustvarjalca, ki mu je uspelo uvrstiti sedem pesmi iz enega albuma na
lestvico Billboard's Hot 100. Njegov prvi glasbeni album, My World 2.0, je izšel
23. marca 2010 in pristal na prvem mestu glasbene lestvice v Združenih državah
Amerike, prav tako pa se je uvrstil med prvih deset pesmi glasbene lestvice v
mnogih drugih državah. Album je v manj kot dveh mesecih od izzida prejel
platninasto certifikacijo v Združenih državah Amerike. Pred tem je Justin Bieber
januarja 2010 izdal pesem Baby.

Justin Drew Bieber se je rodil v Londonu, Ontario, Kanada in odraščal v
Stratfordu, Ontario. Njegova mama, Pattie Mallette, je bila v času, ko je
zanosila, stara osemnajst let. Malletteova, ki je delala v pisarnah za nizko
plačo, je Justina vzgojila kot samohranilka. Justin ohranja stike s svojim
očetom, Jeremyjem Bieberjem. Med odraščanjem se je Justin Bieber sam naučil
igrati na kitaro, trobento, bobne in klavir. Zgodaj leta 2007 je Justin Bieber
pri dvanajstih letih zapel Ne-Yojevo pesem So Sick za lokalno pevsko tekmovanje
v Stratfordu in dosegel drugo mesto. Njegova mama je posnetek njegovegaa nastopa
objavila na YouTube, da bi ga lahko videli njegovi prijatelji in družina. Nato
je nadaljevala z objavljanjem novih posnetkov in tako je rasla tudi Justinova
popularnost..

Med iskanjem videospotov raznih pevcev je Scooter Braun, nekdanji izvršni
trgovec podjetja So So Def, na enega izmed videov Justina Biebra iz leta 2007
kliknil po nesreči. Braun je izsledil kraj, kjer je Justin Bieber nastopil s
pesmijo in nazadnje vzpostavil stik z Justinovo mamo Pattie Mallette.
Malletteovi vse skupaj ni bilo preveč všeč; spomnila se je, da je molila: Bog,
podarila sem ga tebi. Lahko bi mi poslal kristjana, krščansko založbo! Teden po
tem, ko je priletel v Atlanto, je Justin pel za R&B pevca Usherja. Justin Bieber
je kmalu za tem podpisal pogodbo z založbo Raymond Braun Media Group (RBMG),
podjetjem Usherja in Brauna. Tudi Justin Timberlake naj bi po poročilih želel
podpisati pogodbo z Bieberjem, vendar tega nazadnje ni naredil. Usher je nato
uredil avdicijo za Bieberja z Antoniom L.A. Reidom iz založbe Island Def Jam
Music Group, nato pa je Justin Bieber oktobra 2008 podpisal pogodbo z založbo
Island Records, s čimer je imel Justin Bieber podpisano pogodbo z dvema
založbama, RBMG in Island Records. Pri tisti točki se je Justin Bieber preselil
v Atlanto, kjer živita tudi Usher in Braun, ter začel s kariero. Braun je postal
njegov menedžer.

Njegov prvi singl, One Time, je na radijih izšel, ko je Justin Bieber še vedno
snemal pesmi za svoj prvi album. Pesem je dosegla dvanajsto mesto na lestvici
Canadian Hot 100 v prvem tednu od izdaje, julija 2009 in kasneje dosegel
sedemnajsto mesto na lestvici Billboard Hot 100. Jeseni 2009 je Justin Bieber
začel uživati mednarodni uspeh. Pesem je prejela platninasto certifikacijo v
Kanadi in Združenih državah Amerike ter zlato certifikacijo v Avstraliji in na
Novi Zelandiji. Njegov prvi album, EP My World, je izšel 17. novembra 2009.
Trije zaporedni singli, One Less Lonely Girl, Love Me in Favorite Girl, so
ekskluzivno izšli preko trgovine iTunes store in se vsi uvrstili med prvih
štirideset pesmi na lestvici Billboard Hot 100. Pesem One Less Lonely Girl je
izšla tudi preko radia in se uvrstila med prvih petnajst pesmi na glasbenih
lestvicah v Kanadi in Združenih državah Amerike ter kasneje prejela zlato
certifikacijo. EP My World je kasneje prejel platninasto certifikacijo v
Združenih državah Amerike in Kanadi ter srebrno certifikacijo v Veliki
Britaniji. Za promocijo albuma je Justin Bieber v živo nastopal v več oddajah,
kot so mtvU-jeva VMA 09 Tour, evropejski program The Dome, YTV-jevi The Next
Star in v The Today Show, The Wendy Williams Show, Lopez Tonight, The Ellen
DeGeneres Show, It's On with Alexa Chung, Good Morning America, Chelsea Lately
ter v BET-ovi 106 & Park, kjer se je pojavil skupaj z Rihanno. Justin Bieber je
pozno leta 2009 igral tudi v eni epizodi televizijske serije True Jackson, VP.

Justin Bieber je s Steviejevo Wonderjevo pesmijo Someday at Christmas nastopil
za ameriškega predsednika Baracka Obamo in prvo ženo, Michelle Obama na
prireditvi Christmas in Washington, ki je izšla 20. decembra 2009 na kanalu TNT.
Justin Bieber je 31. decembra 2009 nastopil na prireditvi Dick Clark's New
Year's Rockin' Eve with Ryan Seacrest. Justin Bieber je nastopil na 52.
podelitvi Grammyjev 31. januarja 2010. Povabljen je bil za to, da bi prevzel
vlogo enega izmed vokalistov v pesmi We Are The World v odziv za potres na
Haitiju leta 2010. Justin Bieber je v pesmi zapel kitico, ki jo je v originalni
verziji pel Lionel Richie. 12. marca 2010 so mladi kanadski glasbeniki, poznani
pod imenom Young Artists for Haiti posneli verzijo K'naanove pesmi Wavin' Flag.
Tudi Justin Bieber je nastopal v pesmi in sicer je zapel zadnjo kitico.

Pesem Baby, glavni singl iz njegovega albuma My World 2.0, v kateri poje tudi
Ludacris, je izšla v januarju 2010 in postala velika uspešnica, ki je dosegla
peto mesto v Združenih državah Amerike in se v sedmih tujih državah uvrstila med
najboljših deset pesmi. Dva digitalna singla, Never Let You Go in U Smile, sta
se uvrstila med prvih trideset pesmi na lestvici U.S. Billboard Hot 100 in med
prvih dvajset v Kanadi. Po mnenju kritika revije Metacritic, je album v glavnem
dobil pozitivne ocene. Album se je uvrstil na prvo mesto na lestvici U.S.
Billboard 200. To ga je naredilo za najmlajšega moškega ustvarjalca, ki se je
kdaj pojavil na vrhu te lestvice vse od leta 1963, ko je to uspelo Stevieju
Wonderju. Album My World 2.0 je pristal na prvem mestu lestvic Canadian Albums
Chart, Irish Albums Chart, Australian Albums Chart inNew Zealand Albums Chart
ter se uvrstil med prvih deset albumov na lestvici v petnajstih drugih državah.
Da bi promoviral album se je Justin Bieber pojavil in/ali nastopil na oddajah,
kot so The View, American Idol, Nightline, The Late Show with David Letterman,
The Dome in 106 and Park. 10. aprila 2010 je bil tudi glasbeni gost v oddaji
Saturday Night Live. 4. julija 2010 je Justin Bieber nastopil na Macyjevi četrti
prireditvi julijskega spektakla z ognjemeti v New Yorku. Drugi singl iz albuma,
My World 2.0, Somebody to Love, je izšel aprila leta 2010, remix pa je
vključeval Biebrovega mentorja, Usherja. V juniju 2010 je pesem dosegla
petnajsto mesto na lestvici Billboard Hot 100.

23. junija 2010 je Justin Bieber začel s svojo prvo samostojno turnejo in sicer
v Hartfordu, Connecticut, da bi promoviral EP My World in album My World 2.0.
Turneja se je imenovala My World Tour in se bo končala v decembru leta 2010. V
juliju 2010 je Justin Bieber uradno postal najbolj iskana slavna oseba na
internetu. Istega meseca je videospot njegove pesmi Baby prehitel videospot za
pesem Bad Romance Lady Gaga in postal največkrat ogledan video na YouTubeu vseh
časov.

Justin Bieber je na svojem drugem glasbenem albumu začel delati v juliju 2010 v
New Yorku. Zaradi mutiranja je dobil globlji glas kot ga je imel, ko je snemal
svoj prvi album. V aprilu 2010 je pevec govoril o spremembi svojega glasu:
Mutiram. Kot vsak najstnik se soočam s tem in imam najboljšega učitelja petja na
svetu. [...] Nekaterih tonov na pesmi 'Baby' ne morem več zapeti. Zdaj moram
peti v nižjih legah. Britanski pevec in tekstopisec Taio Cruz je v juliju 2010
potrdil, da piše pesmi za naslednji glasbeni album. Hip-hop producent Dr. Dre je
produciral dve pesmi z Bieberjem v juliju 2010, vendar se še ne ve, če sta bili
posneti za album, ki naj bi izšel v letu 2011.

Justin Bieber je zaigral v CBS-jevi televizijski seriji Na kraju zločina v
epizodi, ki je bila predvajana 23. septembra 2010. Justin Bieber je zaigral tudi
v 3-D filmu o sebi, ki ga je režiral Jon Chu, režiser filma Odpleši svoje sanje,
in je prišel v kinematografe leta 2011.

Po mnenju Jana Hoffmana iz revije The New York Times, Bieber ilustrira
dvoreznost YouTubea. Dolgo pred izzidom EP-ja My World, sredi novembra, so videi
iz YouTubea pritegnili milijone gledalcev. Braun je prepoznal nrvarnost. Ko je
Justin Bieber priletel k njemu v Atlanto, je Braun njegov uspeh najprej
nameraval graditi na podlagi YouTubea in Bieber je posnel še več videov in jih
objavil na YouTubeu. Dejal sem: 'Justin poje, kot da ni nikogar v sobi. Ampak ne
uporabimo dragih kamer.' Prepustili bomo otrokom, naj oni opravijo delo, tako da
bodo čutili, da je zares njihov, se spominja Braun. Justin Bieber je še naprej
objavljal svoje posnetke na YouTubeu in si odprl račun na Twitterju, s čimer je
lahko redno komuniciral z oboževalci; avgusta 2010 so poročali, da njegov račun
obiskuje več kot 4,5 milijonov oboževalcev. Načrti služijo tudi za trženje;
videospot za pesem One Time, na primer, se je tam začel prodajati kmalu za tem,
ko so ga objavili na YouTubeu.

Usher je komentiral, da sta bila z Justinom Bieberjem sicer oba enake starosti,
ko sta podpisala pogodbo z založbo, vendar sem se imel jaz možnost privajati na
svoj uspeh, medtem ko se je Bieberju zgodilo hipoma. Rezultat tega je, da ga
Usher, Braun, njegov telesni stražar Kenny in ostali odrasli okoli njega učijo,
kako se soočati s slavo in upravljati z javno podobo. Potem, ko je podpisal
pogodbo z Justinom Bieberjem, je Usher enega izmed svojih bivših asistentov,
Ryana Gooda, imenoval za njegovega cestnega menedžerja in stilista. Ryan Good,
ki so ga nekoč imenovali za Bieberjevega trenerja za šopirjenje, ki je ustvaril
njegov ulični videz za pevca, ki ga sestavljajo kape za bejzbol, jopice s
kapuco, pasje verige in neokusne superge. Amy Kaufman iz revije The Los Angeles
Times je napisala: Čeprav je izdelek srednjerazrednega primestnika, vzgojenega v
Stratfordu, Ontario, je Bieberjev način vzgoje in govora ('Kako gre?' ali 'Je
kot, saj veste, karkol' že') kažeta, da posnema svoje najljubše raperje.

O Justinu Bieberju pogosto pišejo v najstniških revijah, kot na primer Tiger
Beat in je večkrat označen za najstniškega lomilca src.

Bieberjeva popularnost je povzročila pomisleke glede varnosti. Med promocijo
EP-ja My World naj bi Justin Bieber nastopil na Long Islandu, New York v
nakupovalnem centru Roosevelt Field Mall, vendar so nastop morali odpovedati.
Dogodka se ni moglo več nadzorovati in na koncert so morali poklicati
petintrideset policijskih enot iz Nassau Countyja in Garden Cityja. Mnogi
oboževalci so se lažje poškodovali. Policija je aretirala višjega podpredsednika
založbe Island Records, Jamesa A. Roppa, ki naj bi po poročilih oviral
policijska prizadevanja za nadziranje množice s tem, da ni pravočasno sporočil
navodila policije na Twitterju. James Roppo nazadnje ni bil spoznan za krivega.
24. marca 2010 je bil aretiran menedžer Justina Bieberja, Scooter Braun, je bil
aretiran zaradi nepremišljenega ogrožanja druge stopnje in zaradi kazenske
neprijetnosti v zvezi z nesrečo. Braun ni bil spoznan za krivega za nobeno izmed
obtožb in kasneje so ga izpustili..

26. aprila 2010 je avstralska policija ukinila reden promocijski nastop, saj se
je skupina deklet ponesrečila v gneči. Bieber je kasneje zapel tri pesmi za
oddajo na kanalu Channel Seven, Sunrise. V sporočilu, ki ga je Justin Bieber po
nesreči objavil na Twitterju, je napisal: Naj vam tole razjasnim ... jaz ne
odpovem. Sporočilo se je nadaljevalo: To jutro sem se zbudil in povedali so mi,
da je policija odpovedala koncert zaradi varnostnih razlogov. Sem zelo vesel
dobrodošlice in ljubezni po svetu, vendar si želim, da bi moji oboževalci
vedeli, da je varnost na prvem mestu. Na koncu dne vam vsem želim, da uživate v
glasbi.

Ob Justina Biebra se večkrat obregajo, ker naj bi izgledal mlajši, kot večina
njegovih vrstnikov, zaradi njegovega ženstvenega videza, njegove teen pop
glasbe, njegove javne podobe in medijske pozornosti, ki jo uživa. Bil je tarča
posmeha internetnih blogerjev in raznih internetnih forumov - večkrat so se mu
posmehovali člani foruma 4chan, YouTubea in več skupin na Facebooku. Del
posmehovanja je bila tudi kampanija, imenovana Sifilis Justina Bieberja, ki je
bila ena izmed desetih najbolj iskani spletnih strani; mnogi njegovi posnetki,
objavljeni na YouTubeu, so bili spremenjeni tako, da so uporabnike, ki so jih
odprli, preusmerili na razne strani za odrasle ali pa se je pojavilo sporočilo,
da je bil Justin Bieber ubit v prometni nesreči; njegovo fotografijo na spletni
strani Last.fm so predelali v pornografsko; začele so krožiti tudi govorice, da
je Bieber umrl, se pridružil kultu ali celo, da so njegovi mami ponudili
$550.000 za to, da bi za revijo Playboy pozirala gola - nobena izmed govoric ni
bila resnična. Vse to je prisililo prizadeta podjetja k temu, da so obnovila
varnostne protokole, da bi popravile škodo in celo Justin Bieber sam je preko
Twitterja objavil sporočilo, v katerem je povedal, da je še vedno živ in da so
bile govorice o njegovi mami samo poskus, da bi me iztržili in me javnosti
predstavili kot čudaškega.

Najbolj opazna je bila kampanija, preko katere naj bi Justin Bieber odpotoval v
Severno Korejo, da bi nastopil na koncertu, ki je bil del njegove turneje
poimenovane My World Tour. To kampanijo je sprožilo nekaj uporabnikov foruma
4chan, ki so za to državo glasovali na spletni strani turneje; drugo mesto je
zasedel Izrael, za katerega so glasovali Izraelci, ki so se želeli udeležiti
turneje. Obstajala je precejšnja verjetnost, da bi guverner Severne Koreje
pustil nastopiti v državi ali organizirati koncert in vstopiti v državo.
Universal Music Group je zanikala, da je vpletena v anketo, ki je postala tarča
spletnih potegavščin. UMG-jev tiskovni predstavnik je BBC News povedal, da je
bila vse skupaj šala, kasneje pa zadeve ni več komentiral.

Pojasnila zakaj je Justin Bieber tarča raznih potegavščin in kritik vključujejo
tako njegov uspeh pri mladih letih in njegovo podobo; Nick Collins iz revije The
Daily Telegraph je, na primer, napisal: Zdi se, da je Bieberjeva podoba zaradi
stavke še posebej slabo končala s kritikami preko interneta, komentiranjem
njegove mladosti, njegovih teen-pop pesmi, njegove podobe lomilca src
najstniških deklet in njegovega govora.



https://sl.wikipedia.org/wiki/Gibraltar

Gíbraltar je čezmorsko ozemlje Združenega kraljestva Velike Britanije in Severne
Irske. Leži v jugozahodni Evropi na skrajnem južnem koncu Iberskega polotoka in
ima velik strateški pomen, saj Gibraltarska ožina povezuje Severnoatlantski
ocean in Sredozemsko morje ter Evropo in Afriko.

Gibraltar leži na severni strani Gibraltarske ožine, to je na mestu, kjer se
Evropa najbolj približa Afriki.

V antiki je bil Gibraltar eden od t. i. Heraklejevih stebrov; po takratnem
pojmovanju sveta se je tam končala Zemlja.

711 leta so Gibraltar osvojili muslimanski Arabci in Berberi. Ime Gibraltar
izvira iz Dschebel al-Tarik - Tarikova gora. Poimenovan je po Tariku ibn Sijadu,
maverskemu vojskovodji, ki je spoznal strateški pomen Gibraltarja in ukazal, da
se tam postavi trdnjava. Muslimani so imeli Gibraltar v lasti do rekonkviste
(1462). Od leta 1309 do 1333 je bil prvič v kastilski lasti.

4. avgusta 1704 so Gibraltar osvojili Britanci med špansko nasledstveno vojno.
Pri tem napadu so presenetili Špance, ker niso napadli ob jutranji zori (kot je
bilo običajno), ampak popoldan med siesto. Leta 1730 je bil z mirovnim
sporazumom v Utrechtu formalno priznan Britaniji in je od leta 1730 kronska
kolonija.

V koloniji živi 28.800 prebivalcev. Že dolgo prihaja do napetosti med Veliko
Britanijo in Španijo, ki želi pridobiti Gibraltar v svojo državo. Meja med
Gibraltarjem in Španijo je bila od 1969 do 1985 zaprta,

Pri referendumu 7. novembra 2002 (udeležba je bila 90 %) je 99 % udeležencev
glasovalo za ohranitev statusa in le 187 volivcev je bilo za deljeno suverenost.

Gibraltarska ožina, ki povezuje Atlantik in Sredozemsko morje ima velik
strateški pomen za oborožene sile, zato ima Velika Britanija v Gibraltarju
oporišče vojne mornarice.

Gibraltarci so mešanica narodov, ki so se priselili v zadnjih tristotih letih.
So potomci ekonomskih migrantov, ki so prišli v Gibraltar potem, ko se je večina
Špancev leta 1704 odselila. Ostala jih je le peščica, približno 200 ljudi,
predvsem Kataloncev, ki so s prišleki flote princa George-a tvorili takratno
prebivalstvo. Do leta 1753 je bila večina prebivalcev že Genovežanov, Maltežanov
in Portugalcev. Ostale etnične skupine so sestavljali še Minorci (ki so izgnani,
ko je bila Minorka vrnjena Španiji leta 1783), Sardinci, Sicilijani in ostali
Italijani, Francozi, Nemci in Britanci. Migracija iz Španije in čezmejne poroke
so bile stalnica do Francove blokade španskih meja z Gibraltarjem. Franco je s
tem odrezal mnoge Gibraltarce od svojih sorodnikov v Španiji. Španska
socialistična vlada je ponovno odprla meje 10 let po Francovi smrti.

Z vzhodne strani že od daleč opazimo strmo pečino (Upper Rock) nad zalivom
Algeciras. Povsod navzoče opice, votlina s kapniki St. Michael's Cave in v skale
izkopani obrambni položaji iz dobe obleganja 1779 – 1783 (Siege Tunnels) so
glavne turistične zanimivosti.

Mesto Gibraltar leži na ozkem pasu na vzhodni strani, kjer je skala manj strma.
Na južnem rtu (Europa Point) stoji svetilnik, zgrajen leta 1841.

Gibraltar je edini kraj v Evropi, kjer živijo opice na prostosti. To so
berberske opice ali magoti (znanstveno latinsko ime Macaca sylvanus). Zaradi
opic imenujejo Gibraltarsko skalo tudi Opičja skala.

Izvor teh opic ni popolnoma jasen. Verjetno so jih pripeljali ljudje iz Maroka.
V preteklosti so berberske opice živele tudi v južni in srednji Evropi, in bi
bile gibraltarske opice lahko njihovi potomci.

Legenda pripoveduje, da se bo britanska oblast v Gibraltarju končala, ko bo
zadnja opica zapustila skalo. Legenda naj bi imela osnovo v zgodbi iz časa
obleganja v letih 1779 – 1783. Opice naj bi opozorile Angleže pred nočnim
napadom Špancev in Francozov.

Britanski predsednik vlade Winston Churchill je naročil uvoz berberskih opic iz
Maroka, da bi izboljšali gensko zasnovo v ozki skupnosti živečih in bolehnih
opic.

Gibraltar je kronska kolonija Velike Britanije. Ima lastno vlado, ki ima
pristojnosti samouprave, razen področij obrambe, zunanje politike in notranje
varnosti, ki so v pristojnosti Velike Britanije. Vodja države je angleška
kraljica, ki jo zastopa guverner. Guverner je tudi poveljnik oboroženih sil in
policije.

Prebivalci volijo 15 članski parlament (House of Assembly), ki ga sestavljajo le
poslanci dveh najmočnejših strank. Zmagovalna stranka dobi osem poslanskih mest,
stranka, ki je druga po rezultatu pa sedem. Tako ni nikdar potrebna koalicija.
Guverner imenuje vodjo zmagovalne stranke za ministrskega predsednika. V vladi
sta še finančni in pravosodni minister.

Gibraltar je del EU. S stališča EU so prebivalci Gibraltarja državljani Velike
Britanije. Je pa nekaj izjem:

V letu 2003 so dobili prebivalci Gibraltarja volilno pravico za volitve v
Evropski parlament. Gibraltar spada v volilno okrožje južne Anglije, ki ima
sedem poslancev.



https://sl.wikipedia.org/wiki/Filipini

Republika Filipini je otoška država, ki jo sestavlja arhipelag 7.107 otokov v
tropskem zahodnem Tihem oceanu okoli 100 kilometrov jugovzhodno od celinske
Azije.

Predsednika republike in 24-članski senat (zgornji dom kongresa) volijo na
splošnih volitvah za šest let. Predstavniški dom (spodnji dom kongresa) je
sestavljen iz 200 neposredno izvoljenih članov in do 50 članov, ki jih imenuje
predsednik republike iz vrst narodnih manjšin. Predsednik republike imenuje
ministrski kabinet.

Od 7000 filipinskih otokov je poseljenih približno 2770. Oba največja otoka,
Luzon in Mindanao, zavzemata dve tretjini ozemlja. Večina otokov je goratih z
ozkimi obalnimi ravninami, le Luzon ima obsežno, gosto poseljeno ravnino v
osrednjem delu. Ognjenik Apo na Mindanau je z 2954 metri najvišji vrh v državi.
Pogosti so potresi, vulkanski izbruhi in tajfuni. Podnebje je tropsko oceansko z
visoko vlažnostjo, visokimi temperaturami in obilico dežja.

Skoraj polovica delovne sile je zaposlena v kmetijstvu. Za lastno prehrano
gojijo predvsem riž in koruzo, za izvoz pa kokosove orehe, sladkorni trs, ananas
in banane. Zelo resen problem je uničevanje gozdov zaradi pridobivanja novih
obdelovalnih površin. Glavne industrijske panoge so tekstilna, živilska, kemična
in elektrotehnična. Od rudnih bogastev so pomembni baker (najpomembnejše izvozno
blago), zlato, nafta in nikelj. Pomemben vir deviz so nakazila delavcev na
začasnem delu v tujini.

Na otoke je leta 1521 priplul Ferdinand Magellan in jih poimenoval po španskem
kralju Filipu II. Od sredine 16. stoletja so Španci razširili oblast na celotno
območje, vendar so jih nenehno vznemirjali Nizozemci in morojski gusarji z
Mindanaa. Španski kolonialni režim je bil krut, uprava zastarela in pod močnim
vplivom jezuitov, kar je ob gospodarskem izkoriščanju sprožilo neuspešen upor
proti španski vladavini (1896). Po špansko-ameriški vojni leta 1898 so Španci
prepustili otoke ZDA, vendar so Američani zlomili upor domačinov šele leta 1906.
Ameriška prisotnost je imela hude posledice za filipinsko družbo, ki kaže trojno
mešanico azijske kulture, španskega katoličanstva in ameriškega kapitalizma.
Ameriška politika na Filipinih je omahovala med spodbujanjem in dušenjem
filipinske avtonomije. Leta 1935 je postal predsednik napol neodvisnega
filipinskega »Commonwealtha« narodni voditelj Manuel Quezon. Nenadna japonska
invazija leta 1941 je presenetila ameriške in filipinske branilce. Japonska je
vzpostavila marionetno »Filipinsko republiko«, po ponovni ameriški osvoboditvi
otočja pa so 1946 ustanovili neodvisno Republiko Filipini.

Med letoma 1953 in 1957 je karizmatični predsednik Ramon Magsaysay premagal in
se nato sporazumel s komunističnim gverilskim gibanjem Hukbalahap, vendar pa je
njegova smrt pomenila konec programa zemljiških reform. Oblast Ferdinanda
Marcosa (1917-1989; na oblasti 1965-1986) je temeljila na korupciji. Gverilsko
dejavnost je izrabljal kot izgovor za vse hujšo diktaturo. Ko je 1986 poskušal
ponarediti rezultate predsedniških volitev, ga je ljudska vstaja vrgla z
oblasti, predsedniško mesto pa je zasedla Corazon Aquino, vdova vodilnega
opozicijskega voditelja, ki so ga umorili, domnevno na Marcosov ukaz. Njeno
predsednikovanje je ogrozilo več poskusov državnih udarov. Leta 1992 so zaprli
zadnje vojaško oporišče ZDA. Deželo še vedno pestijo različne uporniške skupine,
med drugimi tudi komunisti in islamski skrajneži.



https://sl.wikipedia.org/wiki/Zevs

Zevs (starogrško Ζεύς: Zeús - nebo, dan) je v grški mitologiji poglavar vseh
bogov, bog neba in nevihte. Predstavlja tudi čuvaja državne ureditve, zaščitnika
pravice in boga svetlobe. V rimski mitologiji je njegov »dvojnik« Jupiter.
Njegov simbol je hrast, v roki drži žezlo in strelo, ob njem pa je njemu
posvečeni orel. Zevs je bil sprva vladar vsega, vendar se je z bratoma, Hadom in
Pozejdonom dogovoril o vladanju z žrebom. Zevs je dobil nebo, Pozejdon morje,
Had pa podzemlje.

Njegova starša sta titan Kronos in Rea, zato so ga prvotno imenovali Kronion ali
Kronides. Kronos je vsakega od Reinih otrok pojedel takoj ob rojstvu, saj sta mu
Gea in Uran prerokovala, da ga bo pogubilo lastno potomstvo. Mati ga je po
nasvetu Gee in Urana skrivaj rodila na Kreti, kjer ga je dojila koza Amaltea.
Kronosu je Rea dala namesto novorojenega Zevsa v plenica povit kamen. Ko je Zevs
odrasel, je premagal Kronosa in ga prisilil, da je izbljuval svoje otroke:
Demetro, Hero, Pozejdona, Hesto in Hada.

Poročen je s svojo starejšo sestro Hero, ki mu je rodila Aresa, Hefajsta in
Hebo. Njuno zakonsko življenje motijo prepiri zaradi Zevsovega uhajanja k drugim
ženam. Z umrljivimi in nesmrtnimi je imel nešteto otrok. Boginja Temis mu je
rodila Hore, Moire in Nimfe. Titanova hči Leto mu je rodila Apolona in Artemido,
Titanova hči Diona pa Afrodito. Boginja Demetra mu je rodila Persefono,
Mnemosine pa devet muz. Z Atlasovo hčerjo Maio se mu je rodil Hermes. Umrljive
ljubice, ki zapeljuje v različnih podobah, so mu rodile kopico junakov. Alkmena,
ki se ji je približal v podobi njenega moža Amfitriona, mu je rodila junaka
Herakleja; Danajo je zapeljal v podobi zlatega dežja in rodila mu je Perzeja;
Evropo je odpeljal v podobi bika na Kreto, kjer mu je rodila tri sinove: Minosa,
Radamantisa in Sarpedona; Ledi se je približal kot labod in je rodila Heleno in
Dioskura (Dvojčka); Antiopo je zapeljal kot satir in rodila mu je dvojčka
Amfiona in Zeta; Semele mu je rodila Dionisa; lepo Io je spremenil v belo kravo,
da ga Hera ne bi zasačila pri grehu; Kalisto pa je spremenil v medvedko, da bi
jo rešil pred ljubosumno Hero.

V njegovem kasnejšem kultu se pojavljajo elementi monoteizma. Pogosto so ga
imenovali tudi Oče bogov in ljudi. Gospoduje na visokem Olimpu, od koder pošilja
strele in dež. Z Olimpa, nedosegljivega ljudem, pošilja s pomočjo egide (mogočni
ščit) dež, sneg, veter, viharje in meteže, predvsem pa strelo in grom ter zbira
oblake.

Najstarejše mesto, kjer so častili Zevsa, je bilo Dodona v epirski pokrajini.
Tam je bilo tudi najznamenitejše preročišče poleg Apolonovega v Delfih. Iz
šumenja svetega hrasta so svečeniki prerokovali ljudem, ki so spraševali Zevsa
za nasvet.

Tudi v Olimpiji v Elidi je bilo slavno Zevsovo svetišče in preročišče. Zevsu v
čast so v Olimpiji vsake štiri leta prirejali olimpijske igre, vsehelensko
tekmovanje.

Za Zevsov tempelj v Olimpiji na Peloponezu je izdelal znameniti kipar Fidija
njemu v čast slavni kip iz lesa, obložen z zlatom in slonovino izdelan v
krizelefantinski tehniki.



https://sl.wikipedia.org/wiki/Oton_%C5%BDupan%C4%8Di%C4%8D

Oton Župančič [óton župánčič], slovenski pesnik, dramatik, prevajalec in urednik
revije Ljubljanski zvon, * 23. januar 1878, Vinica, Bela krajina, † 11. junij
1949, Ljubljana.

Oton Župančič je bil eden štirih predstavnikov slovenske moderne. Z Dragotinom
Kettejem, Josipom Murnom Aleksandrovim in Ivanom Cankarjem se je začel družiti v
dijaškem društvu Zadrugi.

Rodil se je 23. januarja leta 1878 v Vinici v Beli krajini v premožni trgovski
družini. Oče Franc je bil doma iz Selišč pri Dolenjskih Toplicah, mati Ana pa je
bila hrvaškega rodu. Otroštvo je preživel v Vinici in v idilični vasi Dragatuš.
Tu je s šestimi leti vstopil v osnovno šolo in jo končal v Novem mestu. Šolanje
je nadaljeval na gimnaziji v Novem mestu, nato pa se je družina po gospodarskem
propadu odselila v Ljubljano, kjer je 1895 dokončal gimnazijo. Po maturi je na
Dunaju študiral zgodovino in zemljepis. Leta 1900 je oboje absolviral, vendar
študija ni končal. V letu 1902/03 je odslužil vojaški rok. V Ljubljani je bil
leta 1903 en semester suplent na ljubljanski prvi državni gimnaziji, nato pa
1905 za 5 let odšel v tujino. Živel je v Parizu, Dunaju. 1907 je postal
vzgojitelj grofiča Manfreda Atemsa in živel v tej aristokratski rodbini v
Wutembergu, Vorarelbergu in na Bavarskem do 1910. Vrnil se je v Ljubljano, kjer
se je sprva preživljal s prevajanjem, 1912 pa je postal dramaturg v ljubljanskem
gledališču, po Aškerčevi smrti pa je postal mestni arhivar. Poročil se je z Ano
Kesslerjevo in v zakonu so se mu rodili trije otroci. Od leta 1920 naprej je bil
dramaturg Slovenskega narodnega gledališča v ljubljanski Drami in kasneje postal
njegov upravnik (1929). 1926 prevzel predsedstvo Društva slovenskih književnikov
in ga vodil do 1938, ko so ga izvolili za častnega predsednika. 1926 je bil tudi
med ustanovitelji slovenskega PEN in bil izvoljen za njegovega prvega
predsednika, kar je ostal do začetka vojne 1941 (s prekinitvijo 1933--36, ko ga
je zamenjal Izidor Cankar). Oton Župančič je bil imenovan tudi med prve člane
Slovenske akademije znanosti in umetnosti, ki je bila ustanovljena leta 1938.
Pri njej je 1945 ustanovil in vodil Zavod za kulturo slovenskega jezika ter
umetnostni razred.

Med drugo svetovno vojno je bil povezan z NOB-jem. Po koncu druge svetovne vojne
je sodeloval v javnem in političnem življenju, bil je poslanec ljudske skupščine
LRS in član njenega Prezidija ter predsednik Slovenske matice (1947), katere
delo je vodil dejansko že pred 2. svetovno vojno. Ob njegovi sedemdesetletnici
mu je tedanja oblast podelila častni naziv »ljudski umetnik«, ljubljanska
univerza pa ga je imenovala za častnega doktorja. Umrl je v Ljubljani leta 1949
in je pokopan na Žalah, v t. i. grobnici moderne.

S poezijo za otroke se je Oton Župančič z večjimi ali manjšimi presledki
ukvarjal vse življenje in ji ves čas posvečal enako skrb kakor ustvarjanju za
odrasle. Z otroškimi pesmimi se je njegova lirika začela. Prve je napisal že v
nižji gimnaziji v Novem mestu, ko je bil še otrok. Takrat je nastala tudi
pesmica Zima, zima bela, ki ji je kasneje dal naslov Pesem nagajivka. V Krekovem
slovstvenem krožku in dijaški Zadrugi se je kot gimnazijec višjih razredov v
Ljubljani šolal predvsem ob slovanski ljudski poeziji, glavni inspiracijski vir
pa so mu bila v tem obdobju še zmeraj zelo živa doživetja iz otroštva v Beli
krajini. V letih od 1894 do 1899 je objavljal z različnimi psevdonimi v
katoliških mladinskih listih Vrtec in Angelček, nekaj tudi v reviji Dom in svet.
Od leta 1900 do 1903 je objavljal otroške pesmi s svojim pravim imenom v
liberalnem otroškem listu Zvonček (Kralj Matjaž, Divji mož, Deveti Kralj, Krnec,
a kje si?, Razbojnik). To ustvarjalno obdobje v Župančičevi otroški poeziji
predstavljajo Pisanice (1900).

Pisanice so prva Župančičeva pesniška knjiga za mladino in kažejo mladega poeta,
ko se še predaja igrivim doživetjem iz komaj minulega otroštva. Zbirko je pesnik
pripravljal za veliko noč leta 1900, zato jo je poimenoval po belokranjskih
pisanicah ter s tem še posebej opozoril na svojo povezanost z Belo krajino in na
slikovitost, pisanost motivov v njej. Vanjo je uvrstil nejzgodnejše pesmi, ki
jih je ustvaril še kot s podeželja prihajajoči gimnazijec. Jedro zbirke
sestavljajo pesmi, ki so izšle v letih 1894 do 1898 v Vrtcu in Angelčku ter Domu
in svetu. Pet jih je prvič izšlo v Čaši opojnosti (1900), šest pa leta 1900 v
mladinskem listu Zvonček. V Župančičevih mladostnih verzih je polno veselja,
sonca, prekipevajočega občutja spomladanske rasti in otroške nagajivosti. V
lahkotnih in spevnih pesmicah se vrstijo igrivi prizori iz narave (Na poljani,
Žarki, Čez noč, Zarja, Božji volek), belokranjski ljudski običaji (Na Jurjevo),
ljubke otroške igrice (Na kolenu, Pesem nagajivka, Zvezdice, Cigani) in poučne
zgodbice (Pripovedka o nosu, Kanglica, Zlata ptička). Pesnik je otrokom bogato
postregel tudi s pravljičnimi motivi (Sneguljčica, O Idiji Koromandiji). Iz
nekaterih pesmic se že oglaša njegova bolečina ob izseljevanju rojakov (Barčica,
Mornar, Ločitev). V zbirki najdemo tudi nekaj zahtevnejših pesmi, ki so prevod
ali obdelava slovanskih ljudskih pesmi. Številne pesmi iz Pisanic so svojo
očarljivost ohranile vse do danes. Oton Župančič je s svojo otroško poezijo
napravil pravo spomladansko razpoloženje v tedanjem slovenskem slovstvu. Ob njej
so sproščeno uživali otroci in odrasli, cenjena pa je bila tudi med pesnikovimi
literarnimi prijatelji (Dragotin Kette, Josip Murn Aleksandrov in Ivan Cankar).

Konec leta 1912 je izšla Župančičeva druga pesniška knjiga za otroke – Lahkih
nog na okrog. Pesmice iz te zbirke so nastale v času, ko je bil Župančič domači
učitelj na gradu Kissleg na Nemškem. Takrat ga je namreč prosil ljubljanski
založnik Schwentner, za katerega je proti koncu leta 1907 že prevedel
Kreidolfovo prozno pravljično besedilo k nemški slikanici Palčki Poljanci (Die
Wiesenzwerge). Ta naj bi mu prevedel tudi verze iz nove nemške slikanice Spiel
und Scherz und ein Wenig Schmerz, ki jo je želel izdati. Ko pa je pesnik prebral
verze Heinricha Meiseja in si natančneje ogledal slike Gertrude Caspari, z
nemškimi stihi ni bil zadovoljen, ker so se mu za slovenske otroke zdeli preveč
tuji, zato je opustil prevajanje ter k nemškim slikam napisal svoje pesmi. Tako
so slovenski otroci nekaj let kasneje (1912) dobili slikanico Lahkih nog na
okrog. Pesmice so bile namenjene otrokom v predšolski dobi in na začetku ljudske
šole, zato številne ponazarjajo otroške igrače in igre z njimi, npr. možička
kopitljačka, papirnatega zmaja, tekanje z obročem, mehurčke iz milnice. Druge
spet na igriv način govorijo o otrokom najbolj znanih in ljubih domačih živalih,
plavajočih račkah, konjičku pri goski. V nekaterih pesnik vzbuja v otrocih
smisel za šalo in vedrost ter jih hkrati uči sponavati in ljubiti domovino. Med
pesmicami iz te zbirke so najbolj prisrčne: Možiček-kopitljaček, Kolá se kolač,
Hi hop in Sonce, zemlja, mesec. Posebna odlika te zbirke sta barvit pesniški
jezik in igriva domišljija. Zaradi zelo dobrega sprejema slikanice Palčki
Poljanci v domovini, je pesnika spodbudilo k premišljevanju o tem, kako bi dal
slovenski mladini izvirno besedilo z izvirnimi podobami. V začetku leta 1908 je
na Dunaju, kamor je prišel zaradi študija oziroma izpitov, že snoval abecedo v
verzih. Novo delo naj bi imelo naslov Abeceda na polju in v gozdu in bilo
ilustrirano. V začetku septembra se je Župančič o svoji abecedi pogovarjal tudi
s slikarjem Sašo Šantlom, profesorjem risanja na gimnaziji Pazin. Slikar je bil
nad zamislijo o izvirni slovenski slikanici in nad verzi zelo navdušen. Pesniku
je takoj izrazil pripravljenost, da bi k njegovim verzom z velikim veseljem
naslikal podobe. Na žalost sta potem vse do jeseni 1909 zaman iskala založnika,
ki bi bil pripravljen natisniti njun skupni projekt. Tako je domiselno zasnovano
delo nedokončano ostalo v rokopisu. V pesnikovi zapuščini so se ohranile
dokončno izoblikovana besedila za 18 od 25 črk. Manjkajo verzi črke A, B, C, E,
F, I in Z. Pisal je dvovrstične kitice, kjer je po abecednem redu igrivo,
domiselno in šaljivo oživil otrokom dobro poznane živali; posebno ptičke, rože,
rastline, sadeže, gobe, grme ter drevesa na polju in v gozdu. Prvo knjižno
izdajo je slikanica Abeceda na polju in v gozdu doživela šele leta 1986, kjer je
manjkajoče verze za črke A, B, C, E, F, I in Z karseda skladno z Župančičevim
stihom, metaforo in občutjem ustvaril in dodal pesnik Niko Grafenauer,
ilustracije pa so delo slikarke Jelke Reichman.

Svoji najboljši pesniški zbirki za mladino Sto ugank in Ciciban je Oton Župančič
zasnoval v letih, ko se je njegova ustvarjalna moč vzpela najvišje. Takrat se je
njegov odnos do pisanja za mladino močno poglobil, do sebe in do drugih pa je
postal še bolj zahteven in strog.

Uganke so bile Župančičeva precej priljubljena literarna zvrst in jih je začel
pisati že zelo zgodaj, prve skromnejše primere je ustvaril v gimnazijskih letih.
Na zbirko svojih izvirnih ugank je začel verjetno misliti v letu 1914, v
samostojni knjigi pa so izšle septembra leta 1915 z daljšim naslovom Sto ugank –
tristo zadrg, tristo zank. Knjižica je prava zakladnica bistrumnih jezikovnih in
miselnih igric, v katerih se mora mladi bralec skozi nastavljene „zadrge“ in
„zanke“ pazljivo prebiti do pravilne rešitve. V zbirki so razporejene po
tematskih sklopih. Uvodne; od 1. do 18. zajemajo naravo na podeželju, polje in
drevesa; uganke od 19. do 46. zajemajo kmečko domačijo, živali in opravila; od
47. do 50. cerkev z verskimi obredi; v ugankah od 51. do 90. so v ospredju
svetlobni pojavi in nebesna telesa; v zadnjih 91. do 100. sta navzoči primorska
pokrajina in misel na domovino. Po obliki so te uganke kratke kitice z dvema do
štirimi stihi v različno razgibanih ritmih. Reči, stvari in pojavi nastopajo
vedno poosebljeno, nazorno in živahno. Od Župančičevih stotih ugank so nekatere
za otroke lahko rešljive, druge zahtevajo od njih več miselnega napora, kar
precej pa je med njimi tudi takih, ki so za mlade glavice prezahtevne in jih
razumejo šele odrasli bralci.

Ciciban je gotovo najbolj poznana Župančičeva knjiga in ena najbolj
priljubljenih pesniških zbirk sploh, kar jih je kdajkoli izšlo na Slovenskem. Po
umetniški dovršenosti presega vse druge pesnikove knjige za otroke in ga lahko
primerjamo samo z njegovimi najboljšimi pesniškimi zbirkami. Ciciban je tudi
literarni lik, ki se pojavlja v tej zbirki otroških pesmih. S Cicibanom se je
Župančič vzpel na vrh mladinske poezije pri Slovencih, naši mladini pa je
ustvaril pesniškega junaka, ki se po priljubljenosti lahko primerja z najbolj
poznanimi literarnimi liki iz svetovne mladinske književnosti. Prva izdaja je
bila natisnjena v decembru 1915. leta z naslovom Ciciban in še kaj, naslednje pa
imajo skrajšan naslov Ciciban. Prvotno naj bi se zbirka imenovala Meh za smeh.
Ime za svojega pesniškega junaka in s tem tudi za naslov zbirke je Župančič
našel v Srpskem rječniku Vuka Karađića, kjer je zapisana tudi ljudska uganka, v
kateri nastopata Ciciban in Cicibanica. Spodbude za svoje najboljše otroške
pesmi je Župančič dobil v domačem družinskem življenju. Ob mladi ženi Ani in
prvorojenem sinu Marku je zdaj prvič doživljal toplino doma, spoznaval globlji
smisel družinskega življenjan in ponovno odkrival lepote otroškega sveta. V
trenutku največje notranje sproščenosti so v njegovi domišljiji nastajale
pesmice o dobrosrčnem Cicibanu (Kadar se Ciciban joče, Ciciban in čebela,
Mehurčki, Ciciban – Cicifuj, Ciciban zapi, Slovo). V teh pesmih se je Župančič
mojstrsko prbližal otroškemu mišljenju in čustvovanju ter načinu izražanja. Prav
to pa mu je omogočilo, da je lahko otrokom tako neprisiljeno in prepričljivo
spregovoril o nekaterih temeljnih vrednotah, kot so dobrota, resnicoljubnost,
ljubezen do matere, do domače besede in do domovine. Njegova pesniška beseda ni
vzvišena, temveč je zmeraj človeško topla in pretkana z vedrim humorjem. Uvodni
sklop sestavljajo pesmi o veselih, žalostnih in častitljivih kolednikih, v
katerih se Župančič zavzema za otrokovo vedrino in smeh (Veseli koledniki,
Žalostni koledniki, Častitljivi koledniki). Posebno skupino pesmic si je
zamislil kot gibalne igrice (Dedek Samonog, Otroci spuščajo mehurčke, Ples
kralja Matjaža). V drugih naj bi otroci posnemali različne glasove: žabje
reglanje (Žabe), ščebetanje vrabcev (Vrabci in strašilo), medvedje brundanje
(Stari medo), potrkavanje zvonov (Zvonovi). Vmes se vrstijo šaljivke (Povabilo,
Zlato v Blatni vasi), uspavanke (Uspavanka, Pismo, Ciciban zaspi) in tudi poučne
pesmi (Zvezdoznanstvo, Naše luči). Vse skupaj pa sestavljajo nadvse barvito
podobo otroškega sveta, v katerem je še vse nedolžno čisto.

Po Cicibanu Župančič ni več objavil nobene nove pesniške zbirke za otroke. Leta
1927 je prepesnil v slovenski jezik verze za slikanico Pokonci izpod korenin
(Etwas von den Wurzelkindern), za katero je v izvirniku napisala besedilo v
stihih in naslikala ilustracije nemška slikarka Sibylle von Olfers. Literarno
mnogo pomembnejša pa je njegova prepesnitev Puškinove Pravljice o carju Saltanu
iz leta 1937. Med drugo svetovno vojno, ko je sin Marko trpel po zaporih in
taboriščih, je zasnoval nekaj otroških pesmi, v katerih spet nastopa Ciciban
(Kaj joče v vetru, Zaspal je Ciciban). Nazadnje, leta 1948 je nastala skupina
pesmi o ptičkah (Ptička pod nebom, Naslikam tičko, Tička skaklja).

Knjižnica Otona Župančiča v Ljubljani je 23. januarja 2008 odprla v svojih
prostorih lepo urejeno spominsko sobo, katero je pesnik zapustil Mestnemu muzeju
Ljubljana, ki je tudi sodeloval pri ureditvi in postavitvi predstavljenih
predmetov in zbirke knjig ter rokopisov. Obe instituciji sta dobro sodelovali,
mestna občina Ljubljana pa je projekt finančno podprla v zadovoljstvo bralcev in
obiskovalcev knjižnice.



https://sl.wikipedia.org/wiki/Ogljikovi_hidrati

Ogljikovi hidrati (s tujko karbohidrati ali saharidi) so kemične spojine, ki
vsebujejo kisikove, vodikove in ogljikove atome.

Enostavni ogljikovi hidrati se imenujejo monosaharidi (enostavni sladkorji). V
naravi jih najdemo v sadju, med ogljikovimi hidrati so najhitreje prebavljivi in
dajo človeškemu telesu v kratkem času največ energije, povzročijo tudi hiter
porasti inzulina. Med monosaharide spadajo npr. glukoza, fruktoza, manoza in
galaktoza.

Sestavljeni ogljikovi hidrati predstavljajo dolgotrajen priliv energije telesu
in zagotavljajo enakomerno porabo telesnih zalog glikogena.

Ogljikovi hidrati so nujni za ustvarjanje glikogena v mišicah ter predstavljajo
osnovno hranilo za živčni sistem. Zaloge glikogena v mišicah in jetrih znašajo
povprečno skupaj približno 400 gr (gramov). Pomanjkanje ogljikovih hidratov
lahko vodi celo v podhranjenost, čeprav človek zaužije dovolj beljakovin, ker
le-te telo veliko počasneje in težje spreminja v ogljikove hidrate. Možgani
potrebujejo do 2/3 glukoze iz krvi. Z zaužitjem ogljikovih hidratov se ti
kopičijo v mišicah in jetrih, presežek pa se s pomočjo insulina kopiči kot
maščoba v telesu. Energetska vrednost ogljikovih hidratov je 4 kcal
(kilokalorij) ali 17 kJ (kilojoulov) na g (gram).



https://sl.wikipedia.org/wiki/Nihanje

Níhanje (s tujko oscilacija) je periodično gibanje, ki se ga lahko opredeli z
amplitudo ter frekvenco ali nihajnim časom. Navadno se obravnava sinusno
nihanje, pri katerem se odmik ali odklon sinusno spreminjata s časom.

Amplituda nihanja je največji odmik ali odklon, nihajni čas ali perioda je čas,
ki ga nihalo potrebuje za gibanje med dvema zaporednima ustreznima odmikoma ali
odklonoma (npr. med dvema zaporednima obiskoma ene od skrajnih leg), frekvenca
pa je število nihajev na sekundo.

Pri tem je x odmik ali druga nihajoča količina, t čas, β konstanta dušenja, ω0
karakteristična krožna frekvenca, člen A0cosωt pa opisuje vsiljeno nihanje z
amplitudo A0 in krožno frekvenco ω.

Pri tem je x0 amplituda, ω0 lastna krožna frekvenca in δ fazni premik nihanja.
Celotnemu argumentu kosinusne funkcije pravimo faza valovanja.

Za zgled lahko izpeljemo gibalno enačbo za vzmetno nihalo. Za vzmet velja Hookov
zakon, po drugi strani pa 2. Newtonov zakon povezuje silo s pospeškom. Oba
izraza za silo izenačimo:

Vemo tudi, da je pospešek drugi odvod lege po času, zatorej lahko enačbo
prepišemo v obliko

Nedušeno nihanje je idealizacija, saj imamo pri realnih sistemih navadno opravka
z uporom ali trenjem. Kot nedušeno nihanje lahko približno opišemo nihanje
matematičnega nihala, nihajnega kroga ali kvantnomehanskega harmoničnega
oscilatorja.

Lastna krožna frekvenca dušenega nihala je torej manjša od lastne krožne
frekvence nedušenega nihala. Dušenje je podkritično, če velja ω0 > β, in
nadkritično, če velja ω0 < β. V slednjem primeru nihalo ne niha, ampak se
neperiodično približuje ravnovesni legi. Dušeno nihanje lahko približno opišemo
kot nedušeno, če je čas opazovanja majhen v primerjavi z 1/β

Zgled za dušeno nihanje je nihalo na vijačno vzmet, ki niha v viskozni tekočini.

Zgled za vsiljeno nedušeno nihanje je nihajni krog, ki mu od zunaj vsiljujemo
izmenično napetost.

Amplituda nihanja takega nihala je največja, če je vsiljena frekvenca enaka
lastni frekvenci. Tedaj pravimo, da je nihalo v resonanci. Resonančno krivuljo
za različne vrednosti opišemo z enačbo



https://sl.wikipedia.org/wiki/Logistika

Logistika je dejavnost, ki se ukvarja z upravljanjem toka materialov od virov do
porabnikov tako znotraj kot med podjetji. Logistika zajema fizični tok materiala
in tok informacij od dobavitelja, preko proizvajalca in trgovca do končnega
potrošnika in pomeni prostorske spremembe, poleg tega pa tudi skladiščenje
(premagovanje časa). Cilj logistike je zagotoviti prave dobrine in storitve, na
pravem mestu ob pravem času, količini in kakovosti, z najnižjimi stroški in
vplivi na okolje, skladno s sklenjeno pogodbo.

Logistika lahko zajema vse procese v podjetju: napovedovanje, povpraševanja,
nabava, načrtovanje potreb, načrtovanje proizvodnje, materialno poslovanje,
skladiščenje, manipuliranje z materiali, embaliranje, komisioniranje, zaloge
končnih izdelkov, fizična distribucija, načrtovanje distribucije, naročila,
transport, prodajne storitve, poprodaje storitve ipd.

V modernem srednje velikem podjetju zajema služba logistike npr. : planiranje
potreb in nabavo materiala, planiranje proizvodnje in kapacitet, planiranje
zalog, skladiščno poslovanje in odpremo materiala.

Logistika ima nalogo zagotoviti optimalen pretok blaga v celotni logistični
oziroma oskrbovalni verigi (Supply Chain). Logistična veriga zajema vse
logistične procese v podjetju ter pri dobaviteljih in kupcih. V osnovi se ti
procesi nanašajo na oskrbo, proizvodnjo, distribucijo in vračanje ostankov in
odpadkov. Bolj natančno gre za:

Glavni proces logistike zajema materialni tok in storitve, ki tečejo od
dobavitelja preko proizvajalca proti porabniku. Finančni tok in razbremenilna
logistika potekajo v obratni smeri. Vse procese v obeh smereh pa spremlja
informacijski tok. Informacijski tok teče vzporedno z blagovnim in finančnim
tokom (dokumentacija) oziroma pred njim (informacijski sistemi, predavize).

Naloga nabavne logistike je oskrbeti podjetje z blagom in storitvami, ki so
potrebne za proizvodnjo oziroma izvajanje storitev. Če pogledamo podrobneje te
naloge zajemajo:

Nabavna logistika ozko sodeluje z nabavno službo in proizvodnjo. Poznati mora
nabavni trg na globalni, regionalni in lokalni ravni. Odločati je treba kaj in
kje nabavljati, kako uskladiti vse logistične aktivnosti in kaj proizvajati doma
in kaj kupovati na trgu (outsourcing). Med pomembne aktivnosti spada politika
naročanja in zagotavljanje kakovosti vhodnih materialov in storitev. Politika
naročanja zajema odločitve glede skladiščenja, Just-in-time dobav, zalog ipd.
Kakovost vhodnih materialov in storitev pa se zagotavlja z ustreznim
managementom kakovosti, ki vsebuje ustrezne kontrole in druge postopke, predvsem
preventivne narave.

Naloga proizvodne logistike je zagotoviti optimalni pretok surovin, materialov,
polizdelkov, izdelkov in storitev skozi celoten proizvodni proces od vhodnega
skladišča, direktnih dobaviteljev, proizvodnih kapacitet, medskladišč do
distribucijskega skladišča. Konkretneje proizvodna logistika zajema:

Proizvodna logistika torej obvladuje vse logistične naloge znotraj podjetja.
Strateške naloge se začnejo že pri določitvi lokacije proizvodnje, izbor opreme
in njena razmestitev, lokacija skladišč, izbor prometnih sredstev ipd. Sodeluje
predvsem z načrtovanjem proizvodnje in reagira na spremembe, ki jih narekuje
proizvodnja in tudi zahteve trga. Pomembni elementi proizvodne logistike so
pretočni časi in logistični stroški ter reševanje konfliktov med različnimi
zahtevami npr. med velikoserijskimi zahtevami, ki ustrezajo proizvodnji in
maloserijskimi, ki ustrezajo prodaji. Nadaljnje pomembno vprašanje je
avtomatizacija transportnega in skladiščnega procesa, ki naj omogoči optimalne
odnose med tehničnimi in človeškimi aspekti proizvodnje.

Naloga distribucijske logistike je oblikovanje, upravljanje in nadzor procesov,
ki so potrebni, da se proizvodi in storitve dobavijo naročniku v obliki, vsebini
in času kot je bilo dogovorjeno s pogodbo. Pri tem sodelujejo s prodajo.
Distribucijska logistika je sinonim za fizično distribucijo, disponiranje blaga,
prodajno logistiko (Outbound Logistics). Distribucijska logistika torej zajema:

Za distribucijsko logistiko je zelo pomembna dokumentacija in administracija
povezana s kupcem. Pomembna strateška odločitev je tudi ali sam izvajati
distribucijo ali jo poveriti drugim izvajalcem.

Naloga razbremenilne logistike je oskrba ostankov in odpadkov, ki nastajajo v
vseh delih nabave, proizvodnje in distribucije. Materialni tok ima nasprotno
smer od predhodnih treh delov logistike. Zasledovati mora ekonomske in ekološke
cilje. Konkretne naloge razbremenilne logistike so:

Različne vrste prometa zahtevajo tudi različne pristope in uporabe logistike.
Razlikujemo med petimi bistveno različnimi vrstami logistik v prometu, kot so:



https://sl.wikipedia.org/wiki/Letali%C5%A1%C4%8De_Jo%C5%BEeta_Pu%C4%8Dnika_Ljubljana

Letališče Jožeta Pučnika Ljubljana je osrednje slovensko mednarodno letališče
preko katerega poteka 97 odstotkov celotnega letalskega potniškega prometa v
Sloveniji. Leži 26 kilometrov severozahodno od Ljubljane v bližini Spodnjega
Brnika. Redne avtobusne linije povezujejo letališče s Kranjem in z Ljubljano
(glej linijo 64).

Letališče s svetom povezuje več tujih rednih letalskih prevoznikov (Turkish
Airlines, Air France, Finnair, Air Serbia, Montenegro Airlines, Aegean airlines
in LOT) in domača letalska družba Adria Airways, ki opravlja redne in čarterske
polete v različna evropska mesta in na Bližnji vzhod. Na letališče letita tudi
dva nizkocenovna prevoznika: EasyJet z londonskega letališča Stansted (STN/EGSS)
ter Wizz Air z belgijskega letališča Bruselj Charleroi (CRL/EBCI) in londonskega
letališča Luton (LTN/EGGW).

Letališče je bilo odprto 24. decembra 1963, redni promet pa je stekel 9.
januarja 1964.

Ljubljansko letališče je eno izmed tehnološko najbolje opremljenih v regiji.
Gravitacijsko območje ljubljanskega letališča šteje več kot štiri milijone
prebivalcev in zajema kraje, ki so do 120 minut vožnje oddaljeni od letališča,
vključno z obmejnimi deli Avstrije, Italije in Hrvaške. Ima velik razvojni
potencial na področju osnovne dejavnosti, infrastrukture in multimodalnega
transporta.

Kot pomemben deležnik je podjetje vključeno v širšo verigo logističnih storitev
v regiji Alpe Adria. Lega ljubljanskega letališča je idealna za razvoj letalskih
povezav in na letalsko panogo vezanih dejavnosti, saj se nahaja na križišču
prometnih tokov med Panonsko in Padsko nižino in istanbulskimi vrati prehoda iz
Bližnjega vzhoda v Evropsko unijo.

Prvo letalo tipa DC 6B slovenskega letalskega prevoznika, ki se je takrat
imenoval Adria Aviopromet (danes Adria Airways), je na takrat pravkar odprtem
letališču pristalo 24. decembra 1963, redni letalski promet pa je bil
vzpostavljen 9. januarja naslednje leto. Še leta 1964 je stekla druga faza še ne
dograjenega letališča in bila tudi dokončana, na 3.000 metrov je bila podaljšana
vzletno-pristajalna steza in povečana letališka ploščad. V letu 1968 so v
podjetju začrtali nove smeri razvoja letališča: vzpostavitev rednega domačega in
mednarodni prometa, razvoj letalskega tovornega prometa ter oblikovanje zbirnega
centra zanj. Najbolj vidni rezultati teh usmeritev so bili novi potniški
terminal (l. 1973), tovorni terminal (l. 1976), rekonstrukcija
vzletno-pristajalne steze (l. 1978), vključitev v redni domači in mednarodni
promet in odprtje interkontinentalne linije z New Yorkom (l. 1978). Obdobje po
letu 1980 je zaznamovala neugodna gospodarska situacija doma in v svetu ter
relativno zmanjšano investiranje v razvoj.

Z osamosvojitvijo Slovenije je ljubljansko letališče postalo osrednje državno
letališče, hkrati pa se je soočilo z znatnim upadom prometa zaradi političnih in
vojnih dogodkov na tleh nekdanje Jugoslavije. 26. junija 1991 ob 13:30 se je
zaprl zračni prostor nad Slovenijo in s tem letališče. Zapora je z večjimi in
manjšimi izjemami, ko je letališče bilo odprto, trajala do sredine februarja
1992. Ta čas je Aerodrom Ljubljana izrabil za prenovo letališke stavbe, obnovo
letališke ploščadi za parkiranje letal ter uvajanje informatike za letališko
osebje in potnike. Slovenski letalski prevoznik Adria Airways je postal največji
partner Aerodroma Ljubljana. V času zapore je družba Adria Airways svoje polete
opravljala z letališča v Celovcu. Zaradi znižanega prometa na letališču se je
ponudila priložnost za preplastitev vzletno-pristajalne steze. V letih 1992 in
1993 je bila izvedena večja razširitev potniškega terminala. Postavljen je bil
tudi sodobni radar za precizno pristajanje. Podjetje je leta 1996 zaključilo
postopek lastninskega preoblikovanja, naslednje leto pa je bila družba Aerodrom
Ljubljana vpisana v sodni register kot delniška družba. Leta 1999 se je
letališče z dovoljenjem za obratovanje v pogojih zmanjšane vidljivosti CAT III B
vpisalo med okoli 100 letališč na svetu s takšno opremo.

Izdelan je že načrt za razširitev in modernizacijo letališča. Projekt predvideva
izgradnjo novega terminala - T2, ki bo zavzemal površino 38.000 kvadratnih
metrov. V odhodni avli bo na voljo 38 okenc za prijavo na let, v prihodni avli
pa bodo za prevzem prtljage na voljo trije tekoči trakovi. Direkten vstop/izstop
potnikov iz/na letala bo omogočen prek osmih aviomostov. Zgrajeni bodo tudi novi
prostori za letalske družbe, potovalne agencije, poslovne salone, restavracije,
trgovine in dodatne servisne storitve za potnike. Kapaciteta T2 bo odprava 850
potnikov na uro v prihodu in 850 na uro v odhodu. Gradnja naj bi se pričela v
letu 2012, odprtje projekta pa je predvideno v letu 2015.

Iran Air je opravljal na ljubljanskem letališču redne tehnične postanke pri
povratnih letih z različnih evropskih destinacij v Teheran.



https://sl.wikipedia.org/wiki/Irak

Republika Irak (v sumerščini pomeni vzhajanje sonca) je obmorska država na
Bližnjem vzhodu v jugozahodni Aziji. Na jugovzhodu ima pomorski dostop do
Perzijskega zaliva, na jugu meji na Kuvajt in Saudovo Arabijo, na zahodu na
Jordanijo, na severozahodu na Sirijo, na severu na Turčijo, ter na vzhodu na
Iran. Irak leži v Mezopotamiji, ki velja za eno od zibelk civilizacije Država se
od iraške vojne 2003 nahaja pod vojaško okupacijo mednarodnih sil Združenih
držav Amerike in Koalicije voljnih in je zato trenutno le omejeno suverena. Umik
mednarodnih sil v bližnji prihodnosti ni predstavljiv.

Irak spada k orientalskim državam. Kulturno gledamo pod Orient štejemo države
severne Afrike in jugozahodne Azije. Na severovzhodu se nahaja približno 3000
metrov visoka gorska veriga, kjer se združujeta gorovji Taurus in Zagros. Gorska
veriga spada v alpsko linijo gor, ki se začenja na Balkanu, nadaljuje v Turčijo,
teče skozi severni Irak in Iran ter gre naprej v Afganistan.

Glavno mesto se imenuje Bagdad in je tako kulturno kot geografsko gledano center
države. Z 5,7 milijoni prebivalcev je Bagdad tudi iraško največje mesto.
Abasidski kalif al-Mansur je Bagdad (ime izhaja iz perzijskega jezika in pomeni
'dano ob boga' ali 'božje darilo') 762 proglasil za glavno mesto islamskega
kraljestva, 1920 je bil Bagdad proglašen za glavno mesto novoustanovljene države
Irak. V času razcveta gospodarstva okoli v 70ih letih se je mesto intenzivno
dograjevalo. V prvi zalivski vojni je ostalo skoraj neprizadeto, v drugi pa je
nato večkrat postal cilj zračnih napadov. V Bagdadu se nahajajo 3 od šestih
univerz države ter največje iraško mednarodno letališče.

Basra je drugo največje mesto države. Ima 2 milijona prebivalcev in je center
šiitskega juga države. Mesto je ustanovil Kalif Omar leta 636 in takrat je
služilo kot vojaško oporišče in trgovsko središče. V 16. stoletju so mesto
zasedli Turki, 1914 pa so v mesto vkorakale britanske sile. Mesto med prvo
zalivsko vojno ni imelo toliko sreče kot Bagdad in je bilo hudo prizadeto. V
Basri najdemo leta 1964 ustanovljeno univerzo in mednarodno letališče.

Mosul je tretje največje mesto v državi in ima približno 1,7 milijona
prebivalcev. Je center vzhodnokrščanske in asirske kulture v Iraku in največje
mesto na severu države. Mosul je bil ustanovljen v osmem stoletju kot pomembno
gospodarsko središče, celotna provinca Ninawa v kateri mesto leži, je pravno
gledano šele 1926 prišlo pod iraško suvereno oblast.

Hewler (Arbil) je glavno mesto avtonomne regije Kurdistan in je eno najdlje
naseljenih mest na svetu (starost se ceni na 4000 let). V Hewlerju živi
približno 900,000 ljudi.

Irak je upravno razdeljen na 18 provinc (arabsko muhafazat, ednina - muhafazah):

Področje Iraka je bilo v daljni preteklosti poznano kot Mezopotamija in je bilo
stečišče večjih kultur Sumercev, Asircev, Babiloncev in Perzijcev. Mezopotamija,
ki je bila leta razdeljena na romanski zahod in perzijski vzhod, je končno
pripadla abasidskemu kalifatu v sedmem stoletju. Leta 762 so Abasidi proglasili
Bagdad za glavno mesto kalifata in mesto je postalo ena izmed najpomembnejših
prestolnic literature in znanosti.

Mongoli so Bagdad okupirali 1258 in območje je prišlo pod vlado otomanskega
imperija. Nad Irakom so vladali iz njihove prestolnice v Konstantinoplu. Ko se
je otomanski imperij zrušil ob koncu prve svetovne vojne leta 1918, so bile tri
otomanske province združene v britanski protektorat nad Irakom.

Po kratkem obdobju britanske kontrole je Irak postal samostojna kraljevina leta
1932. V sledečih 36 letih je bila iraška politika zelo nestabilna. Po letu 1933,
ko je umrl prvi iraški monarh kralj Faisal, so se zgodili številni udari in
protiudari. Leta 1958 je politična nestabilnost dosegla višek s pučom, ki ga je
vodil general Abdul Karim Qasim. Monarhije je bilo ob tem udarcu konec.

Tudi Qasim ni vladal dolgo, saj so ga 1963 vrgli iz njegovega 'prestola'
pripadniki Arabske socialistične stranke Baas. Devet mesecev kasneje so tudi to
stranko vrgli iz prestola, a se je 1968 vrnila. General Ahman Hassan al-Bakr, ki
je bil ena vodilnih osebnosti v puču proti Qasimu, je bil proglašen za
predsednika. Upokojil se je 1979 in za svojega naslednika imenoval Saddama
Husseina.

Leta 1980 je Irak napadel islamistično republiko Iran. Po prvotnih uspehih je
bila iraška vojska potisnjena nazaj in začela se je Prva zalivska vojna, ki se
je končala 1988 s porušenim iraškim gospodarstvom. Dve leti kasneje, ko si je
Irak vojaško opomogel, je v nepričakovanem napadu zasedel Kuvajt. Zaradi
pritiska mednarodne skupnosti so se iz Kuvajta umaknili že februarja prihodnjega
leta. V tem času so sledile ekonomske sankcije Organizacije združenih narodov,
ki so trajale 12 let.

Leta 2003 je sledila nova vojna, kjer so koalicijske sile (predvsem ameriška in
britanska vojska) napadle Irak in ujele Saddama Husseina. Izvedeni so bili prvi
poskusi demokratizacije, trenutna vlada je bila izvoljena maja 2006, država pa
stoji na robu državljanske vojne med Šiiti, Suniti in morda tudi kurdsko
manjšino na severu, ki bi se rada skupaj z mestom Kirkuk (kjer so neverjetne
zaloge nafte) odcepila od matične države.



https://sl.wikipedia.org/wiki/Etika

Etika (grško: ἠθική) je filozofski nauk o nravnosti, o dobrem in zlu. Razumemo
jo lahko kot filozofsko disciplino, ki raziskuje temeljne kriterije moralnega
vrednotenja, pa tudi splošno utemeljitev in izvor morale, je skupek moralnih
principov. Po nekaterih filozofih pa je etika filozofska disciplina, ki se
ukvarja s tematiko človeškega hotenja in ravnanja z vidika dobrega in zlega,
moralnega in nemoralnega.

Ime izhaja iz grške besede ἦθος, ēthos, ki pomeni nrav, značaj, način življenja.
Aristotel pa v II. knjigi Nikomahove etike pravi, da etične vrline (ἠθικῆς
ἀρετῆς) izvirajo iz ἔθος -a (éthosa) - ta zelo podobna beseda
pomeni »navada«, »šega«, »običaj«  - ter da lahko njihovo ime izvajamo tudi iz
te besede. Poleg Aristotela so se z etiko v sredozemskem prostoru ukvarjali še
filozofi, Sokrat (469 - 339 pr.n.št.), Epikur (341 - 270 pr.n.št.). Do obdobja
renesanse se je z etiko ukvarjala predvsem religija, z nastopom renesanse pa
etično misel razvijajo znani filozofi; Locke (1632 - 1704), Comte (1798 - 1857),
Rousseau (1714 -1778), Kant (1724 - 1804), Hegel (1770 - 1831) in še več drugih.
Tolmačenje etike se občutno razlikuje s pripadnostjo filozofski smeri h kateri
pripadajo. Izkušnja in pozitivna dediščina etične misli se je oblikovala skozi
vsa razdobja človekovega razvoja. Še posebej v antičnih časih je pomembno
opredeliti razlikovanje med grškimi razmišljanji o etiki, predvsem idealistom
Platonom, in strogim, kasneje razvitim, rimskim civilnim pravom.

Etika je lahko razumljena kot splošno teoretično in racionalno utemeljevanje
moralnosti. Je filozofska panoga, ki se ne ukvarja toliko s posamičnimi normami
in življenjskimi navodili, temveč je filozofsko razmišljanje o sami moralnosti,
o tem, kaj je človek, da je tako neogibno moralno bitje, in čemu naj bo zavezan
pri svojih moralnih presojah in odločitvah. V ožjem smislu je etika torej
filozofsko razpravljanje o pojavu moralnosti ter o njegovih temeljih in smislih.
Središčna vprašanja etike so: kaj je dobro, kaj moram narediti, kakšen človek
naj bom in kakšen ne smem biti? Kakšne vrline moram imeti da sem dober? Dati
odgovore na ta vprašanje zajema samo polovico dela etikov. Druga polovica je
težja. Obrazložiti, opravičiti svoje odgovore na ta vsakodnevna pomembna
vprašanja. Potemtakem izraz označuje tisto bolj izvirno človekovo moralno
zavest, da ni vseeno, kako živimo in delamo. To je najsplošnejša zavest, da
dolžnosti in obveznosti so.

Za etiko državnih uradnikov je pomemben tudi zgodnji kitajski filozof Konfucij.
Vojaška etika postaja prav tako pomemben del višjega sloja prebivalstva, ki želi
ob mednarodnih sporih spopade omiliti ali se jim izogniti. Tu izstopa Sun Zu in
Mijamoto Musaši.

Etika je z močno teoretično podlago medicine in naravoslovnih znanosti vstopila
tudi na področje bio-etike, kjer novoustvarjena tehnologija omogoča
poenostavljanje dilem v zvezi z upravljanjem z genetiko, življenjem, smrtjo.
Spori na tem področju, ki so nekje prestopili celo v politiko, so zaznamovali
odnos med etiko, religijo in znanostjo, delno zaradi nedoraslosti
razpravljalcev.

Etika je v grško-židovsko-krščanski tradiciji neločljiva od razuma. Etično
vedenje temelji na sposobnosti, da človek postavlja vrednostne sodbe na osnovi
razuma; to pomeni odločanje med dobrim in zlim ter delovanje v skladu z
odločnostjo. Nadalje, ugotavlja Fromm, temelji etika - ne glede na to, ali je to
etika monoteistične religije ali posvetnega humanizma - na načelu, da nobena
institucija ali stvar ni višja od katerega koli človeka-posameznika; da je cilj
življenja razvijati človekovo ljubezen in razum in da se mora vsaka druga
človeška dejavnost podrediti temu cilju. Erich Fromm je bil filozof, socialni
psiholog in pisatelj številnih ameriških znanstvenih del. Pri svojih delih je
upošteval marksistične filozofe in zlasti tisti stavek iz komunističnega
manifesta, ki pravi;

Ugotovil je tudi da sta morala in etika spremenljivi, tako kot vse kar je
človeško. Z oblikovanjem zavesti je človek postal odgovoren za svoja dejanja.
Človek odgovarja za posledice svojih dejanj najprej samemu sebi. Zato ker je
človek tudi socialno bitje odgovarja tudi družbi.

Etika se z ustavnim gibanjem 19.stoletja vedno bolj vriva tudi v ustavne
določbe. Zagotavljanje varovanja pravic in svoboščin, vzajemno spoštovanje
pravic in dolžnosti, celo pojav prohibicije alkohola v ZDA, so bili predvsem
pojavi družbenih gibanj usmerjenih v daljnoročno bolj trdno družbo in manj ovir
pri napredovanju znotraj družbe. Pretirano določen vnos moralnih predpisov v
državno ureditev lahko pripelje do fanatizma ali do škodljivih interpretacij.

Človekove pravice kot omejevanje pravic posamezniku s strani države je pomemben
pravni vir razumevanja države na posameznikovo življenje. Razpad družbenih vezi
in državnih ustanov, cena socialnega miru pa je tudi pomemben del razumevanja na
čem družba temelji. Novinarstvo kot interpretacija vsakdanjih dogodkov in
njihovo poročanje je pomemben vir etike bralca. Prav tako so pomembna stališča
ožje družbe in osebne izkušnje.



https://sl.wikipedia.org/wiki/Atlantski_ocean

Atlántski oceán, imenovan krajše tudi Atlántik, je drugi največji ocean na
Zemlji, saj pokriva približno petino njene površine. Ime oceana izhaja iz grške
mitologije in pomeni »Atlasovo morje«.

Atlantski ocean od severa proti jugu napolnjuje razvlečen bazen v obliki črke S,
ki ga ob ekvatorialnih protitokovih na približno 8° severne širine lahko
razdelimo na Severni in Južni Atlantski ocean. Ocean, ki ga na zahodu omejujeta
Severna in Južna Amerika na vzhodu pa Evropa in Afrika, je prek Arktičnega
oceana na severu in Drakovim prelivom na jugu povezan s Tihim oceanom; umetno pa
od leta 1914 tudi prek plovne poti skozi Panamski prekop. Na vzhodu razmejitvena
črta med Atlantskim in Indijskim oceanom poteka na 20° vzhodne dolžine. Meja z
Arktičnim oceanom poteka po lomljeni črti od Grenlandije do najjužnejših delov
Svalbarda in nazaj na sever do Norveške.

Atlantski ocean je omejen na zahodu s Severno in Južno Ameriko. Povezuje se z
Arktičnim oceanom skozi Dansko ožino, Grenlandsko morje, Norveško morje in
Barentsovo morje. Na vzhodu je meja oceana Evropa, Gibraltarska ožina (kjer se
združi s Sredozemskim morjem - enim od svojih robnih morij, in Črnim morjem, ki
se dotakne tudi Azije) in Afrika.

Na jugovzhodu Atlantski ocean prehaja v Indijski ocean. Vzhodni poldnevnik 20 °,
ki poteka južno od rta Agulhas definira mejo z Antarktiko. Nekatere inštitucije
pravijo, da se razteza na jug do Antarktike, druge pa, da je omejen z 60 °
vzporedikom v Južnem oceanu.

Povprečna globina Atlantika s sosednjimi morji je 3.339 metrov , brez njih je
3.926 metrov. Največja globina Milwaukee Deep s 8.380 metrov je v Portoriškem
jarku. Širina Atlantika se giblje od 2.848 km med Brazilijo in Sierre Leone do
več kot 6.400 km na jugu.

Danski preliv med Grenlandijo in Islandijo ter Davisov preliv v Baffinovem
zalivu med Kanado in Grenlandijo, ki povezuje Atlantik in Arktični ocean.
Vzhodno od Islandije, v Norveškem morju vstopi v Arktični ocean. Največji stik
povezuje Atlantik z drugimi oceani južno od rta Agulhas. Poldnevnik skozi ta
kraj ločuje Atlantik od Indijskega oceana. Južno od 60. vzporednika velja meja
iz pogodbe o Antarktiki na Južnem oceanu. Naravne povezave do Tihega oceana so
Magellanov preliv, preliv Beagle in vode okoli Rta Horn.

Nekateri večji otoki na Zemlji ležijo v Atlantskem oceanu: Britansko otočje,
Grenlandija, Nova Fundlandija. Otočja so Azori, Bahamsko otočje, Bermudski
otoki, Falklandi, brazilska otoška skupina Fernando de Noronha, Veliki Antili,
ob kamerunski obali skupina Sveti To´maž (São Tomé in Príncipe), Kanarski otoki,
Mali Antili, otočje svetega Petra in svetega Pavla, otoki Scilly in otoška
država Zeleortski otoki, osamljeni otoki so Annobón, Ascension, Bioko, Bouvetov
otok, Goughov otok, Madeira, Sveta Helena (otok), otoki Martina vaza Trindade in
otoki Tristan da Cunha.

Glavna značilnost batimetrije (meritve oceanskega dna) je podmorsko gorovje
imenovano Srednjeatlantski hrbet. Ta sega od Islandije na severu do približno 58
° južne zemljepisne širine in doseže največjo širino približno 1590 km. Velik
jarek se razteza tudi po sredini grebena na večini njegove dolžine. Globina vode
na vrhu grebena znaša manj kot 2700 metrov na večini mestih, medtem ko je dno
grebena trikrat globlje. Nekateri vrhovi se vzpnejo nad vodo v obliki otokov.
Južni Atlantski ocean ima dodaten podmorski hrbet, imenovan Walviški hrbet.

Srednjeatlantski hrbet ločuje Atlantski ocean v dve veliki dolini z globino od
3.700-5.500 metrov. Prečni grebeni teče med celinami in Srednjeatlatskim hrbtom
in razdelijo oceansko dno v številne kotline. Nekatere izmed večjih kotlin so
Blake, Gvajanska, Severnoameriška, Zelenortska in kotlina Kanarskih otokov v
severnem Atlantiku. Največje v južnem Atlantiku pa so Angolska, Argentinska in
Brazilska kotlina Globoko dno oceana je dokaj ravno z občasnimi morskimi
globelmi, abisalnimi ravnicami, jarki, podvodnimi gorami, kotlinami, planotami,
soteskami in nekaterimi jarki. Različne police ob robu celin predstavljajo
približno 11% od spodnje topografije z nekaj globokimi kanali, ki prerežejo
kontinentalni dvig.

Atlantski ocean je sestavljen iz štirih glavnih vodnih mas. V Severnem in Južnem
Atlantiku tvorijo površino centralne vode. Sub-Antarktična posredniška voda sega
do globine 1000 metrov. Severnoatlantska globoka voda ( North Atlantic Deep
Water – NADW) doseže globino okoli 4.000 metrov. Antarktična zgornja voda (
Antarctic bottom water (AABW) zavzema oceanske kotline v globinah več kot 4000
metrov.

V severnem Atlantiku, oceanski tokovi izolirajo Sargaško morje, veliko
podolgovato telo z nadpovprečno slano vodo. Sargaško morje vsebuje velike
količine morskih alg in je tudi drstišče tako za evropske kot ameriško jeguljo.

Coriolisova sila vrti severnoatlantske vode v smeri urinega kazalca, v Južnem
Atlantiku voda kroži v nasprotni smeri urinega kazalca. Južna plimovanja so
pol-dnevna; torej prideta dve plimi med vsakih 24 Luninih ur. V zemljepisnih
širinah nad 40 ° severno se pojavi nekaj nihanja vzhod-zahod.

Zalivski tok in njegov severni podaljšek proti Evropi, severnoatlantski tok na
primer, grejeta atmosfero na Britanskem otočju in v severni Evropi in vplivata
na vreme in podnebje tako na jugu kot na severu Sredozemlja. Hladni vodni tokovi
prispevajo k megli ob obali vzhodne Kanade (območje Nove Fundlandije) in afriški
severozahodni obali. Na splošno velja, da vetrovi prenašajo vlago in zrak nad
kopno. Orkan se razvije v južnem delu Severnega Atlantskega oceana. Več lokalnih
posebnih vremenskih primerov je mogoče najti kot je na primer Azorski
anticiklon, Benguelski tok in Nor'easter.

Atlantski ocean se zdi, da je drugi najmlajši izmed petih oceanov. Ni obstajal
do pred 130 milijoni let, ko so kontinenti, ki so nastali iz razpadlega prednika
super kontinenta Pangee, začeli potovati narazen. Atlantik je obširno raziskan
od časa nastanka prvih naselij ob njegovih obalah.

Vikingi, Portugalci in Španci so bili prvi, ki so raziskovali in ga prečkali
sistematično iz Evrope v Ameriko in od Severnega do Južnega Atlantika, kot tudi
njene otoke in otočja. Po potovanjih Krištofa Kolumba leta 1492 v imenu Španije,
je postala Amerika v Evropi dobro znana in raziskovanje so Evropejci hitro
pospešili, kar je vodilo do številnih novih trgovskih poti in kolonizacijo
Amerik.

Atlantik je postal in ostaja glavna arterija med Evropo in Amerikama (znan kot
čezatlantska trgovina). Znanstvena raziskovanja vključujejo ekspedicijo
Challenger, nemško ekspedicijo Meteor, Columbia University's Lamont-Doherty
Earth Observatory in United States Navy Hydrographic Office.

Najbolj produktivna področja so Velika Novofundlanska plitvina, Novoškotska
polica, Jurijeva plitvina, Cape Cod, Bahamska plitvina, akvatorij Islandije,
Irsko morje, Doggerska plitvina v Severnem morju in Falklandska planota.
Jegulja, jastog in kiti se pojavljajo v velikih količinah. Različne mednarodne
pogodbe poskušajo zmanjšati onesnaževanje z okoljskimi grožnjami, kot so
razlitje nafte, morski odpadki ter sežiganje strupenih odpadkov na morju.

Atlantski ocean skriva naftna in plinska polja, ribe, morske sesalce (tjulnje in
kite), pesek in gramoz, placer sedimente, polimetalne gomolje in drage kamne.

Ledene gore so pogoste od februarja do avgusta v Davisovem prelivu, Danskem
prelivu in severozahodnem Atlantiku, opazili pa so jih tako daleč na jugu, kot
so Bermudi in Madeira. Ladje so na skrajnem severu od oktobra do maja predmet
zaledenitve. Trdovratna megla je lahko nevarnost od maja do septembra, prav tako
tropski cikloni severno od ekvatorja (od maja do decembra).

Za Bermudski trikotnik popularno verjamejo, da je prizorišče številnih letalskih
in pomorskih incidentov zaradi nepojasnjenih in domnevno skrivnostnih vzrokov,
vendar obalna straža in evidence ne podpirajo tega prepričanja.

Ogrožene vrste morskih živali vključujejo mante, tjulnje, morske leve, želve in
kite. Ribolov z visečo mrežo lahko ubije delfine, albatrose in druge morske
ptice (strmoglavce, njorke), prispeva k hitrejšemu upadu ribjih zalog in k
mednarodnim sporom. Lokalna onesnaženja prihajajo iz vzhodnih ZDA, južne
Brazilije in vzhodne Argentine. Onesnaženja z nafto v Karibskem morju, Mehiškem
zalivu, jezeru Maracaibo, Sredozemskem morju in Severnem morju; in industrijski
in komunalni odpadki, onesnaževanje z odplakami v Baltskem morju, Severnem
morju, in Sredozemskem morju.

7. junija 2006 je Floridska komisija za prosto živeče živali glasovala o izbrisu
mante na seznam ogroženih vrst. Nekatere okoljevarstvenike skrbi, da bi to lahko
spodkopalo varnost tega priljubljenega morskega bitja.

Morsko onesnaževanje je splošen izraz za vnos v ocean potencialno nevarnih
kemikalij ali delcev. Največji krivci so reke in z njimi številne kemikalije iz
uporabe v kmetijstvu kot tudi živine in človeški odpadki. Pomanjkanje kisika
zaradi kemikalij vodi do hipoksije in ustvarjanja mrtvih con.

Atlantski ocean je bil imenovan po starogrškem titanu Atlasu; po njem je
imenovano gorovje ff Atlas (gorovje) |Atlas]]; oboje je vprašljivo. Čezatlantska
potovanja so igrala pomembno vlogo pri širjenju zahodne civilizacije v Ameriki.
Atlantik ločuje "Stari svet" od "Novega sveta". V sodobnem času se nekateri
idiomi nanašajo na ocean s humorno pomanjševalnico kot the Pond, ki opisuje tako
geografski kot kulturni razkorak med Severno Ameriko in Evropo, zlasti med
angleško govorečimi narodi obeh celin. Mnogi Britanci pravijo za Združene države
Amerike in Kanado kot "čez lužo" in obratno.

"Črni Atlantik" se nanaša na vlogo tega oceana pri oblikovanju zgodovine Črncev,
zlasti prek atlantske trgovine s sužnji. Irski migranti v ZDA so uporabljali
izraz "Zeleni Atlantik". Izraz "Rdeči Atlantik" je bil uporabljen pri
sklicevanju na marksistični koncept atlantskega delavskega razreda, kakor tudi
za atlantske izkušnje domorodnih ljudi v Ameriki.



https://sl.wikipedia.org/wiki/Toplota

Toplôta (oznaka Q) je v fiziki količina, ki meri energijo, ki zaradi razlike v
temperaturi prehaja iz enega telesa na drugo.

O toploti govorimo, kadar imamo opravka s spreminjanjem notranje energije
telesa. Ker je merilo za notranjo energijo temperatura, se z dovajanjem toplote
(segrevanjem telesa) notranja energija in s tem temperatura povečuje, z
odvajanjem toplote (ohlajanjem telesa) pa zmanjšuje.

Toplota je del notranje energije, ki se pretaka z mesta z višjo temperaturo na
mesto z nižjo temperaturo, če sta mesti staknjeni. Z medsebojnimi trki molekul
toplejši del oddaja, hladnejši del pa prejema notranjo energijo. Skladno s prvim
zakonom termodinamike je sprememba notranje energije toplotno izoliranega telesa
enaka vsoti prejetega ali oddanega dela in toplote. Toplote ne moremo izmeriti
neposredno, ampak le posredno prek temperaturnih sprememb, ki jih povzroča.

Mednarodni sistem enot določa za merjenje toplote izpeljano enoto joule (džul),
starejše enote so kalorija in kilokalorija.

Sončna toplota, ki jo občutimo, je del toplote, ki se sprošča zaradi reakcij na
Soncu. Toplota je za človeštvo zelo pomembna. Vreme je odvisno od sončne
toplote, ki vpliva na vetrove in deževja. Žareča zemeljska sredica, kjer je
nakopičeno zelo veliko toplote, povzroča izbruhe vulkanov in potrese.
Avtomobilski, letalski in drugi motorji, ki poganjajo različna prevozna
sredstva, izkoriščajo toplotno energijo, ki se sprošča pri zgorevanju goriva, in
jo spreminjajo v gibanje. Toplota je oblika energije. Tudi najbolj mrzli
predmeti »vsebujejo« toploto, vendar manj kot vroči predmeti. Toplota je namreč
odraz gibanja majhnih delcev, iz katerih je snov zgrajena, tj. atomov oz.
molekul. Molekule v vročih snoveh se gibljejo hitreje kot molekule v hladnejših
snoveh.

Toplota je ena od mnogih oblik energije. Ogenj npr. spreminja kemijsko energijo
v toplotno energijo. Električni grelci spreminjajo električno energijo v
toplotno energijo.

Večina snovi je lahko v odvisnosti od zunanjih pogojev, to je od temperature in
pritiska, v trdnem, tekočem in plinastem agregatnem stanju. Pri segrevanju ali
ohlajanju prehaja snov iz enega stanja v drugo. Tekoča voda prehaja npr. pri
visoki temperaturi v paro, pri nizki pa v led.

Vrelišče je tista temperatura, pri kateri se tekočina po celotni prostornini(ne
le po površini) spreminja v paro. Pri temperaturi, ki je nižja od temperature
vrelišča, se plin spet spremeni v tekočino. Vrelišče vode pri normalnem tlaku je
(760 mmHg = 1atm) je 100 °C oz. 373 K.

Pri segrevanju se trdna snov raztali. Da se snov tali, jo moramo segreti do
določene temperature, do tališča. Pri temperaturi, ki je nižja od tališča, se
snov spet strdi. Tališče vode (pri normalnem tlaku) je 0 °C oz. 273 K.

Toplotno sevanje imenujemo tudi infrardeče sevanje. Ti nevidni žarki so precej
podobni rdeči svetlobi, zato jim tudi pravimo infrardeči. Vsi predmeti sevajo te
žarke, vendar vroči predmeti oddajajo intenzivnejše infrardeče sevanje kot mrzli
predmeti. Nekateri grelci imajo posebno oblikovane reflektorje, da odbijajo
toplotne žarke v določeni smeri.



https://sl.wikipedia.org/wiki/Taylor_Swift

Taylor Alison Swift, ameriška country-pop pevka, tekstopiska, kitaristka,
pianistka in filmska ter televizijska igralka, * 13. december 1989, Wyomissing,
Pensilvanija, ZDA.

V letu 2006 je izdala svoj prvi singl, »Tim McGraw«, za tem pa še svoj prvi
glasbeni album, ki ga je poimenovala po sebi. Ta album je kasneje prejel
multiplatninasto certifikacijo s strani organizacije Recording Industry
Association of America (RIAA). V novembru 2008 je Taylor Swift izdala še svoj
drugi glasbeni album, Fearless. Albuma Fearless in Taylor Swift sta v letu 2008
z 2,1 in 1,5 milijoni prodanih izvodov pristala na tretjem in šestem mestu
najbolje prodajanih albumov v Združenih državah Amerike. Fearless je pristal na
vrhu lestvice Billboard 200, kjer je ostal še enajst zaporednih tednov; že vse
od leta 2000 ni noben album na prvem mestu te lestvice ostal tako dolgo. Revija
Billboard Magazine je leta 2009 Taylor Swift nadela naziv Ustvarjalca leta.
Album Fearless je leta 2010 prejel nagrado Grammy v kategoriji za »album leta«.

V letu 2008 so albumi Taylor Swift prodali okoli štiri milijone kopij, zaradi
česar je po podatkih Nielsen SoundScana postala najbolje prodajana ustvarjalka
tega leta. Revija Forbes ji je dodelila devetinšestdeseto mesto na njihovi
lestvici Najvplivnejših ljudi leta 2009, saj je zaslužila 18 milijonov $ v letu
2010 pa se je s 45 milijoni $ dobička uvrstila na dvanajsto mesto tega seznama.
V januarju 2010 jo je Nielsen SoundScan proglasil za ustvarjalko, katere dela se
digitalno najbolje prodajajo v zgodovini glasbe, saj je prodala več kot 28
milijonov digitalnih pesmi. Do danes je Taylor Swift prodala več kot 10
milijonov albumov po svetu.

Taylor Alison Swift je bila rojena in vzgojena v Wyomissingu, Pensilvanija,
Združene države Amerike kot hči Scotta Swifta, posrednika nepremičnin in njegove
žene Andree (roj. Finlay), gospodinje. Njena babica je bila operna pevka. Ima
mlajšega brata Austina. Ko je bila v četrtem razredu je zmagala na nacionalnem
tekmovanju poezije, kjer ji je zmago priborila tri strani dolga pesem z
naslovom »Monster In My Closet«.

Pri desetih letih je Taylor Swift začela s pisanjem pesmi in petjem na karaokah,
raznih festivalih in podobno v bližini njenega rojstnega mesta. Ko je imela
dvanajst let, je celo poletje zapravila za to, da je napisala 350 strani dolg
roman, ki do danes ostaja neobjavljen. Prvič se je na malih televizijskih
zaslonih pojavila v oddaji Bloomsburg Fair, kjer je s svojim nastopom navdušila
občinstvo. Leta 2008 si je preko šolanja na domu v starosti osemnajst let
prislužila diplomo.

Taylor Swift se je igranja kitare naučila od nekega popravljalca računalnikov,
ki ji je pokazal, kako se zaigra tri najlažje akorde. Ko se je slednjih naučila,
je napisala svojo prvo pesem in jo naslovila kot »Lucky You«. Kasneje je
povedala, da je pesmi začela pisati zato, da je ublažila bolečino, ker se ni
vključila v šolo. Dejala je, da so bili »ostali otroci zlobni« do nje, zato je
napisala pesmi o njih.

Na Taylor Swift naj bi najbolj vplivala Shania Twain. Drugače za svoje vzornike
šteje tudi glasbene ustvarjalce, kot so LeAnn Rimes, Tina Turner, Dolly Parton
in njena babica. Taylor Swift je svoj okus glasbe razvila že zelo zgodaj, saj je
bila njena babica poklicna operna pevka. Najbolj pri srcu ji je bila country
glasba in že kaj kmalu je vzljubila Patsy Cline in Dolly Parton. Dixie Chicks in
Shanio Twain je uporabila za demonstracijo, kako lahko tudi sama »razteza meje«.

Pri enajstih letih je odšla na svoje prvo potovanje v Nashville, Tennessee, saj
je upala, da bo lahko sklenila pogodbo s kakšno glasbeno založbo. Kopije svojega
posnetka, na katerem je pela karaoke naj bi dala vsaki založbi v mestu, vendar
so jo vse zavrnile. Kasneje je o svojih težavah povedala:

Po vrnitvi v Penisilvanijo so jo vprašali, če bi pela na turnirju z naslovom
U.S. Open tennis; njen nastop je kasneje pritegnil veliko pozornosti. S pisanjem
pesmi in igranjem kitare z dvanajstimi strunami je začela pri dvanajstih letih.
Še enkrat je obiskala Nashville in skupaj z nekaj drugimi lokalnimi tekstopisci
napisala nekaj pesmi. Ko je bila stara štirinajst let se je njena družina
odločila, da se bodo preselili na obrobje nekega Nashvillskega predmestja.

Pri njenih petnajstih letih je sklenila pogodbo z založbo RCA Records, saj jo je
slednja želela uvesti v glasbeni posel. Kasneje je nastopala v Nashvillu skupaj
z nekaj drugimi tekstopisci in tako je dobila pozornost Scotta Borchette, ki je
kasneje z njo podpisal pogodbo za sodelovanje z založbo Big Machine Records. S
štirinajstimi leti je postala najmlajša tekstopiska, kar jih je kdaj najelo
podjetje Sony/ATV Tree.

Taylor Swift je svoj prvi singl »Tim McGraw« izdala v sredini leta 2006 in
revija Billboard mu je dodelila šesto mesto na lestvici »Hot Country Songs«.
Njen prvi glasbeni album, ki ga je poimenovala po sebi je izšel kasneje,
natančneje 24. oktobra tistega leta. Napisala oziroma so-napisala je vse pesmi v
njem. Album je dosegel devetnajsto mesto na lestvici Billboard 200 in že v prvem
tednu prodajanja prodal 39.000 kopij. Kasneje je dobil prvo mesto na lestvici
najboljših country albumov, Top Country Albums po reviji Billboard in peto mesto
na Billboard 200. Na vrhu lestvice Top Country Albums je ostal osem tednov
zapovrstjo, vsega skupaj pa je bil na vrhu lestvice 24 od 91 tednov. Edini
glasbeniki, ki so ostali na tej lestvici čez 20 tednov, so bili poleg nje še The
Dixie Chicks in Carrie Underwood. V novembru 2008 si je njen singl naložilo več
kot 7,5 milijonov ljudi, prodala pa je več kot 3 milijone kopij.

Swiftova je presegla 200 milijonov drugih glasbenih ustvarjalcev na MySpaceu.
Trenutno je tam ocenjena med desetimi najboljšimi glasbenimi ustvarjalci vseh
zvrsti in vodi na lestvici najboljših country glasbenikov. Je najbolj iskana
glasbenica na MySpaceu iz leta 2008. Videospot za pesem »Tim McGraw« je dosegel
prvo mesto na lestvici CMT-jevih najboljših videospotov. Leta 2007 je Taylor
Swift zanj dobila celo nagrado CMT Music Awards v kategoriji za »najboljši
preboj«. 15. maja 2007 je s svojo pesmijo »Tim McGraw« nastopala na podelitvi
nagrad Academy of Country Music Awards. Pesem je zapela glasbeniku Timu McGrawu.
Nastopala je tudi na turneji Tima McGrawa in Faith Hill z naslovom Soul2Soul
2007. Na svoje turneje so jo povabili tudi glasbeniki, kot so George Strait,
Brad Paisley in Rascal Flatts.

21. avgusta 2007 je v živo nastopala na oddaji America's Got Talent (Amerika ima
talent). Njen naslednji, drugi singl iz albuma Taylor Swift, »Teardrops on My
Guitar«, je izšel 24. februarja 2007. Njen izzid je bil najprej načrtovan za
sredino leta 2007. Pesem je dosela drugo mesto na Billboardovi lestvici Hot
Country Songs in triintrideseto na lestvici Billboard Hot 100. Dosegla je tudi
mesti na lestvicah Hot 100 in Pop 100 vendar šele po izzidu pop remixa pozno
leta 2007. Na Pop 100 je dosegla enajsto, na Hot 100 pa trinajsto mesto. Oktobra
istega leta ji njeno pisanje pesmi prinese naslov tekstopisca oziroma
ustvarjalca leta in s tem postane tudi najmlajša oseba, kar jih je kdaj osvojilo
ta naslov.

7. novembra 2007 je Taylor Swift dobila nagrado CMA Horizon Award in na
podelitvi teh nagrad zapela pesem »Our Song«, tretji singl iz njenega prvega
albuma. Pesem »Our Song« je šest tednov prebila na vrhu lestvice najboljših
country pesmi, dobila pa je tudi šestnajsto mesto na lestvici Billboard Hot 100
in štiriindvajseto na lestvici Billboard Pop 100. Taylor Swift je izdala tudi
svoj božični album z naslovom Sounds of the Season: The Taylor Swift Holiday
Collection, ki je izšel 16. oktobra 2007. Album, ki sicer ni požel toliko uspeha
kot album Taylor Swift, je vseboval tudi pesem »Last Christmas«, ki je v
originalu sicer ni napisala Taylor Swift. Leta 2008 je bila nominirana za
nagrado Grammy, vendar jo je na koncu dobila Amy Winehouse. Njen naslednji
uspešni singl, »Picture to Burn« je bil četrti singl v njenem prvem albumu.
Pesem je izšla zgodaj v letu 2008 in spomladi tistega leta zasedla tudi tretje
mesto na lestvici Billboard Country Chart.

Big Machine Records je potrdil izzid njene naslednje pesmi, »Should've Said No«,
na ponedeljek, 19. maja. To je bil peti in tudi zadnji singl iz njenega
glasbenega albuma. Z njim je nastopila na 43. podelitvi nagrad Academy of
Country Music Awards. Na začetku nastopa je bila oblečena v kavbojke in majico,
ampak kmalu za tem je to opravo zamenjala črna večerna obleka. Zadnjo minuto
pesmi je odšla v zaoderje in tam do konca zapela pesem. Kasneje je povedala, da
se je želela preobleči med nastopom že od desetega leta dalje.

Pesem »Should've Said No« je postala prvi najbolje prodajan singl Taylor Swift.
V poletju leta 2008 je izdala Beautiful Eyes, ekskluzivni EP za Wal-Mart. V
prvem tednu od izzida je EP prodal 45.000 kopij izvodov in tako pristal na prvem
mestu Billboardove lestvice Top Country Albums ter devetem mestu lestvice
Billboard 200. Njen prvi glasbeni album, Taylor Swift, je v istem tednu pristal
na drugem mestu lestvice, s čimer je Taylor Swift postala prva ustvarjalka od
leta 1997, katere albuma sta ob istem času zasedla prvi dve mesti na lestvici
Top Country Albums. V oktobru 2008 je Taylor Swift v duetu z najbolje prodajanim
rock bandom, Def Leppard, posnela serijo v Nashvilleu, Tennessee, njihovo
sodelovanje pa je prejelo nominacijo za nagrado CMT Music Awards v kategorijah
za »nastop leta« in za »široko odprt country video leta« v letu 2009.

Njen naslednji glasbeni album, Fearless, je v Združenih državah izšel na dan 11.
november 2008. Album je dosegel prvo mesto na lestvici Billboard 200 Album
Chart. Bil je tudi najbolje prodajan country album vseh časov in najbolje
prodajan album ženske ustvarjalke, hkrati pa tudi četrti najbolje prodajan album
nasploh. Prehiteli so ga samo albumi glasbenikov Lil Waynea, AC/DC in Coldplay.
Glavni singl albuma, »Love Story« je postal velika uspešnica tako na pop kot na
country lestvicah. Album je bil tudi najbolje prodajan country album po spletu
vseh časov; kar 129.000 kopij albuma so že v prvem tednu prodajanja prodali prek
interneta. Osem tednov po izdaji je album prek interneta prodal že 338.467 kopij
in s tem obdržal status najbolje prodajanega country albuma prek spleta v
zgodovini, temu pa je z 236.046 prodanimi kopijami 18. aprila 2009 sledil njen
prvi album, Taylor Swift.

Vseh sedem pesmi iz albuma Fearless se je uvrstilo na lestvico Billboard Hot
100. S pesmijo »White Horse« je Taylor Swift dosegla trinajsto mesto na tej
lestvici. Od trinajstih pesmi v albumu se jih je enajst že uvrstilo na Hot
100. »Change«, pesem iz tega albuma, je bila med drugim predvajana tudi na
Poletnih olimpijskih igrah 2008.

Glavni singl albuma Fearless, »Love Story«, je izšel 12. septembra 2008. Pesem
je skupaj z videospotom temeljila na Shakespearovi drami Romeo in Julija. Pesem
je dosegla drugo mesto na lestvici iTunes Store Top Downloaded Songs in četrto
na Billboard Hot 100. Včasih so jo imenovali tudi Taylor Swift's signature song.
Petnajst tednov po tem, ko so jo dodali na seznam pesmi, ki so se predvajale po
radiu, je »Love Story« postala tudi prva country pesem, uvrščena na lestvico
Nielsen BDS CHR/Top 40 v njihovi šestnajstletni zgodovini delovanja. Dosegla je
tudi prvo mesto na lestvici Mediabase Top 40 Chart.

Njen drugi singl iz albuma Fearless, »White Horse«, je izšel 8. decembra 2008.
Videospot za pesem je bil prvič predvajan na CMT-ju 7. februarja 2009. Sicer ni
dosegla prvega mesta na Billboardovi lestvici Hot Country Songs, vendar je zato
nekaj tednov vodila na lestvici USA Today/Country Aircheck. »Forever & Always«,
še ena pesem iz albuma, temelji na razmerju Taylor Swift s pevcem Joeom Jonasom.

Bila je prva glasbenica v zgodovini Nielsen SoundScan-a, ki je uspela na
lestvico Top 10 uvrstiti dva izmed svojih albumov. Bila je tudi prva ženska
glasbena ustvarjalka, ki ji je album na lestvici The Billboard 200 uspelo
obdržati kar osem tednov. Sredi januarja 2009 je Taylor Swift postala tudi prva
country glasbenica, katere tri pesmi so si poslušalci naložili v več kot dveh
milijonih izvodov.

Taylor Swift je dosegla naslov Billboardega »najboljšega ustvarjalca country
glasbe« in »najboljšega tekstopisca country glasbe« leta 2008; je tudi najbolje
prodajana country ustvarjalka leta 2008. Dosegla je sedmo od desetih mest
najbolje prodajanih glasbenikov vseh vrst. Albuma Fearless in Taylor Swift sta
dosegla prvo in drugo mesto na lestvici Canadian Country Albums Chart ob koncu
leta. Pela je tudi v tretji igri na prireditvi Star-Spangled Banner, World
Series v Filadelfiji 25. oktobra 2008.

V januarju 2009 je Tayor Swift potrdila svojo prvo turnejo. Poimenovala jo je
Fearless Tour 2009 in po načrtih naj bi potekala v 52 mestih v 38 različnih
državah po Severni Ameriki in Kanadi, trajala pa naj bi šest mesecev. Turneja se
je pričela 23. aprila 2009 v Evansvilleu, Indiana. Še istega meseca se je Taylor
Swift kot glasbeni gost pojavila v oddaji Saturday Night Live. S tem je postala
tudi najmlajša country glasbenica, kar se jih je kdaj pojavilo v tej oddaji. 6.
februarja 2009 so se začele prodajati vstopnice za njeno turnejo in vse so se
prodale v pičlih dveh minutah. Vstopnice, ki so prišle na trg na Madison Square
Garden čez en teden so za prodajo potrebovale še manj: samo eno minuto. 8.
februarja 2009 je skupaj z Miley Cyrus Taylor Swift na 51. podelitvi nagrad
Grammy zapela pesem »Fifteen«, novo pesem iz svojega drugega albuma, Fearless.

Njen singl »Love Story« je kasneje, ob koncu tedna 8. februarja, postal
največkrat naložena country pesem vseh časov, dosegel pa je tudi prvo mesto na
lestvici Mainstream Top 40. To mesto je kasneje septembra 2009 dobila tudi njena
pesem »You Belong with Me«, ki pa je bila šele druga country pesem na vrhu
lestvice v zgodovini. Od izzida svojega drugega albuma je Taylor Swift posnela
tudi pesem »Crazier« in sicer kot soundtrack za film Hannah Montana, v katerem
se je pojavila tudi Taylor Swift. Na 44. podelitvi nagrad Academy of Country
Music Awards je Taylor Swift prejela nagrado za glasbeni album leta in sicer
tako kot njegova ustvarjalka tudi kot njegova producentka.

Je najmlajša oseba, kar jih je kdaj dobilo ACM-jevo nagrado za album leta. Za
tem ji je ta ista organizacija podarila še več nagrad in sicer zato, ker je v
letu 2008 prodala več albumov kot katerikoli drug glasbenik iz katerega koli
žanra, zaradi prebojnega uspeha njenega prvega albuma in zaradi svetovnih
dosežkov njene uspešnice »Love Story«. Organizacija ji je pripisala tudi zasluge
za to, da je med poslušalci countryja sedaj čedalje več mladih. Pozno v aprilu
2009 je Taylor Swift prodala 14 milijonov kopij albuma prek interneta in posnela
tudi tri melodije za mobilni telefon.

V juniju 2009 je Taylor Swift zapela pesem »Thug Story«, parodijo na pesem »Love
Story«, skupaj s T-Painom na podelitvi nagrad CMT Music Awards. Na tej podelitvi
je dobila dve nagradi in sicer nagrado za »najboljši videospot ženske
ustvarjalke leta« in za »najboljši videospot leta«. 6. septembra 2009 je na
svojem blogu na MySpaceu potrdila, da bo njen album, Fearless 27. oktobra izdal
še šest novih pesmi. Potrdila je tudi, da bodo izdane tudi fotografije iz njene
turneje.

28. aprila 2009 je Taylor Swift priredila brezplačen manjši privatni koncert za
študente šole Bishop Ireton High School, majhne katoliške šole v Alexandriji,
Virginija in sicer po tem, ko so študentje zmagali na nacionalnem spletnem
tekmovanju, imenovanem Verizon Wireless. Študentje so namreč Verizonu med en
mesec dolgim tekmovanjem poslali kar 19.000 sporočil. 8. oktobra 2009 je Taylor
Swift potrdila, da se bo njena razprodana turneja Fearless Tour v še
sedemintrideset dodatnih mest Severne Amerike vrnila v letu 2010.

Dobila je tudi pet nagrad American Music Awards: za »ustvarjalca leta«,
za »najljubšo Pop/Rock žensko ustvarjalko«, za »najljubšo country žensko
ustvarjalko«, za »najljubši country album« (Fearless) in za »najboljšega
odraslega ustvarjalca«. 2. decembra 2009 je prejela nominacije za nagrado Grammy
v kategorijah: za »založbo leta«, za »pesem leta«, za »najboljši pop
nastop« leta (»You Belong with Me«), za »najboljšo žensko pevko leta«,
za »najboljšo country pesem leta« (»White Horse«), za »najboljšo pevko
leta« (»Breathe«), za »najboljši album leta« (Fearless) in za »najboljši country
album leta« (Fearless).

Proti koncu leta 2009 jo je revija Associated Press imenovala za »ustvarjalko
leta«. Fearless je bil najbolje prodajan album leta 2009 in v ZDA je v enem letu
prodal več kot 3,2 milijonov kopij. Pesmi »You Belong With Me« in »Love
Story« sta na lestvici Nielsen's BDS Top 10 Most Played Songs dosegli prvo in
drugo mesto. Bila je uvrščena tudi na vrh lestvice 2009 Top 10 Artist Airplay in
na vrh lestvice Top 10 Artist Internet Streams.

14. julija 2009 so potrdili, da bo Taylor Swift 13. septembra tistega leta
nastopala na podelitvi nagrad MTV Video Music Awards. »Tako sem vznemerjena, ker
me MTV vabi, da bi nastopala, ker mislim, da bo letošnja podelitev nekaj
posebnega!« začne Swiftova. »Naravnost obožujem, ko v nastop vključim tudi
nekoliko teatralnosti in MTV to umetnikom vedno dovoli!« je povedala. »Na MTV-ju
so tako dobri do mene, ne bi se mogla bolj veseliti tega nastopa, kot se že!« To
je povedala, ko je na podelitvi nagrad prejela nagrado MTV Video Music Award.
Oddaja je izšla 13. septembra 2009 na MTV-ju z britanskim komedijantom Russellom
Brandom, ki je oddajo gostil že drugo leto.

Med njenim zahvalnim govorom za nagrado za najboljši videospot ženske
ustvarjalke (ki ga je dobila za videospot za pesem »You Belong with Me«), ji je
pevec/raper Kanye West vzel mikrofon iz rok in rekel, da je videospot pevke
Beyoncé za pesem »Single Ladies (Put a Ring on It)«, ki je bil nominiran v isti
kategoriji, »eden izmed najboljših videospotov vseh časov«. Javnost je
njegovo »odkritost« sprejelo precej negativno. Mikrofon je sicer vrnil Taylor
Swift, vendar slednja ni uspela dokončati svojega govora. Ko je Beyoncé kasneje
dobila nagrado za videospot za pesem »Single Ladies (Put a Ring on It)«, je
Taylor Swift poklicala nazaj na oder, kjer je ta lahko dokončala svoj govor.

Temu škandalu je sledilo opravičilo Kanya Westa za nasilni nastop, ki ga je
kasneje objavil na svojem blogu (in ga nazadnje tudi izbrisal). Veliko medijev
ga je zaradi nastopa precej kritiziralo, celo predsednik Združenih držav
Amerike, Barack Obama je v neuradnem pogovoru izjavil, da njegov pristop ni bil
najbolj primeren. Kasneje je objavil drugo opravičilo, spet na svojem blogu, in
dan po škandalu se je prišel publiki javno opravičiti v oddajo The Jay Leno
Show.

15. septembra 2009 je Taylor Swift o vsem skupaj odkrito spregovorila na The
View. Vprašali so jo, kakšno je njeno mnenje o dogodku in rekla je:

Swiftova je povedala tudi, da West z njo osebno ni govoril že od podelitve
nagrad. Po pojavu v The View se ji je Kanye West tudi osebno opravičil; Taylor
je opravičilo sprejela.

11. novembra 2009 je Taylor Swift postala najmlajša oseba, kar jih je kdaj
dobilo nagrado Country Music Association Award za »ustvarjalca leta«. Bila je
tudi ena od le šestih žensk, ki so dobile to nagrado.

14. novembra 2009 je bila Taylor Swift proglašena za največkrat uvrščeno žensko
ustvarjalko na lestvico Billboard Hot 100 skupaj z osmimi singli, ki so naknadno
izšli v njenem albumu Fearless: »Jump Then Fall« na desetem
mestu, »Untouchable« na devetnajstem mestu, »The Other Side of the Door« na
dvaindvajsetem mestu, »Superstar« na sedemindvajsetem mestu in »Come in With the
Rain« na tridesetem mestu ter s tremi že izdanimi singli, »You Belong with
Me« (štirinajsto mesto), »Forever & Always«, ki se je naknadno uvrstil na
štiriintrideseto mesto in »Fifteen« (šestinštirideseto mesto). Pesem »Two Is
Better Than One« izvajalcev Boys Like Girls, v kateri je nastopala tudi
Swiftova, je dosegla osemdeseto mesto na lestvici Billboard Hot 100. To je
pomenilo, da si je Taylor Swift priborila priznanje za največje število pesmi
ženske izvajalke na lestvici Billboard Hot 100 vseh časov. Ko je
pesem »Fifteen« dosegla osemintrideseto mesto na lestvici Top 40 21. novembra
tistega leta, je Taylor Swift takoj za Beyoncé Knowles, ki ima na lestvici
trenutno na lestvici devetnajst pesmi, postala na to lestvico največkrat
uvrščena ženska ustvarjalka. Pesem »Two Is Better Than One« banda Boys Like
Girls in Johnova Mayerjeva pesem »Half of My Heart« (pri snemanju obeh je
sodelovala tudi Taylor Swift) sta na lestvici Top 40 najprej zasedli štirideseto
in petindvajseto mesto, kasneje pa še enaindvajseto in dvaindvajseto.

Album Fearless je bil tudi najbolje prodajan album v Združenih državah Amerike
leta 2009, saj je prodal več kot 3,2 milijona izvodov v tistem letu. Taylor
Swift je s pesmimi »You Belong With Me« in »Love Story« dobila prvo in drugo
mesto Nielsenove lestvice »BDS-jevih deset največkrat predvajanih pesmi (vseh
žanrov)«. Leta 2009 je pristala tudi na vrhu lestvice »prvih deset preko radia
največkrat predvajanih glasbenikov«, saj so njene pesmi predvajali okoli 1,29
milijonkrat, in »prvih deset glasbenikov, največkrat predvajanih preko
interneta«, kjer so njene pesmi zavrteli okoli šestinštirideset milijonkrat.

19. januarja 2010 je izdala svoj novi singl, »Today Was a Fairytale«, ki si ga
je mogoče naložiti prek iTunesa. Pesem je tudi soundtrack za film Valentinovo, v
katerem igra tudi ona. Zasedla je drugo mesto na lestvici Billboard Hot 100,
šesto na Top 10 in triindvajseto mesto na Top 40. Samo v januarju si je pesem
prek interneta naložilo več kot 325.000 ljudi. Pesem je dosegla prvo mesto na
lestvici Canadian Hot 100, kar je prvi hit Taylor Swift na kanadski lestvici.

Taylor Swift je v letu 2010 dobila nagrado People's Choice Award za najboljšo
žensko ustvarjalko. V februarju 2010 je potrdila, da bo turnejo Fearless Tour
prepeljala še v pet mest v Avstraliji. Na turneji bo nastopal tudi band
Gloriana.

Na 52. podelitvi Grammy nagrad je Taylor Swift prejela nagrado za najboljši
nastop ženske ustvarjalke, za »najboljšo country pesem« (»White Horse«) in
za »album leta« (Fearless). Med odhodom v zaoderje je Taylor Swift po nesreči
spustila enega izmed svojih štirih Grammyjev in ga razbila. Na podelitvi je tudi
nastopala in sicer v duetu s Stevie Nicks. Njeno petje je bilo večkrat
kritizirano, blogerica LA Timesa, Ann Powers ga je, na primer, označila
za »presenetljivo slabo«.

Taylor Swift je že skoraj končala s snemanjem pesmi za svoj naslednji glasbeni
album. V sredini julija leta 2010 je revija Billboard razkrila, da se bo novi
glasbeni album Taylor Swift imenoval Speak Now in da bo izšel 25. oktobra 2010.
Pesmi z albuma je napisala popolnoma sama in sicer v Arkansasu, New Yorku,
Bostonu in Nashvilleu, album pa bo ko-produciral Nathan Chapman. V sredo, 4.
avgusta 2010, je preko interneta izšel glavni singl iz albuma, imenovan »Mine«.
Založba Big Machine Records se je odločila, da bo pospešila izzid prvega singla.

13. avgusta je zvezdnica priredila 'live webchat', v katerem je odgovarjala na
vprašanja oboževalcev. Povedala je tudi naslov četrtega albuma - Red. Na isti
dan je izšel tudi singl »We Are Never Ever Getting Back Together«, ki ga je
zvezdnica predtavila na 'live webchat-u'. Pesem je že prvi teden po izidu
doživela velik uspeh, saj se je uvrstila na prvo mesto US Billboard Hot 100.

Oktobra je izšel drugi singl z naslovom »Begin Again«. Nekaj tednov po izidu te
pesmi pa je izšel album z naslovom Red. Album vsebuje 16 pesmi, če pa štejemo
zraven ostale pesmi, ki so priložene drugi različici albuma je vseh skupaj 22
pesmi. V enem tednu je Taylor Swift prodala 1,21 miljonov kopij albuma, ter tako
postala tretja ženska izvajalka, ki je prodala toliko kopij v enem tednu. Album
je prav tako kot prvi singl »We are Never Ever Getting Back Together« doživel
velik uspeh, saj se je povzpel na prvo mesto US Billboard 200. Red je 18. album
v ZDA zgodovini, ki je v enem tednu prodal več kot milijon kopij. Postal pa je
tudi najbolj prodajan country album leta 2012.

Njen stil pisanja pesmi je avtobiografičen. Nekoč se je izrazila, da je, če
poslušaš njene pesmi, »kot da bi bral moj dnevnik«. Naprimer, za pesem »Forever
& Always« jo je navdihnilo njeno razmerje z Joejem Jonasom, medtem ko je bila
pesem »Hey Stephen« napisana po zgodbi nekega fanta, ki se ji je med snemanjem
neke oddaje popolnoma odprl. Pesem »Fifteen« je bila napisana na podlagi
izkušenj iz njenega prvega letnika v srednji šoli.

Pesmi osebne narave naj bi pritegnile največ pozornosti. Nekoč je Taylor Swift
rekla: »Nekoč sem mislila, da se je težko povezati z ljudmi in se jim
približati, a zdaj sem ugotovila, da bolj ko so tvoje pesmi osebne narave, bolj
si povezan z ljudmi.«

Dejstvo je, da so njene pesmi avtobiografične, tako da jih njeni oboževalci
lahko raziščejo. Taylor Swift je nekoč dejala: »Vsakega fanta, o komer sem
napisala pesem, so moji oboževalci na MySpaceu tudi izsledili.«

The New York Times je Taylor Swift opisal kot »eno izmed najboljših pop
tekstopiscev, country pragmastitko, in dekle, ki je v stiku s svojim notranjim
življenjem bolj kot kdorkoli izmed odraslih.«

Kot najstnica je imela manjšo vlogo Pei Pei The Purple Panda v filmu Larryja
Schwarza, Thumb Wrestling Federation. V letu 2008 se je Taylor Swift kot igralka
pojavila v videospotu Brada Paisleyja za pesem »Online«. V istem letu je posnela
dokumentarni film z Defom Leppardom za CMT z naslovom CMT Crossroads, ki je
premiero doživel 7. novembra tistega leta in zaslužil več kot 4,5 milijonov
dolarjev, ter dokumentarec za MTV z naslovom MTV's Once Upon a Prom. Posnela je
tudi 3D film s skupino Jonas Brothers, Jonas Brothers: The 3D Concert
Experience. Ta film je izšel 27. februarja 2009 v Severni Ameriki. Že v prvem
tednu prevajanja je zaslužil 12.700.000 ameriških dolarjev. Pojavila se je tudi
v CBS-jevi televizijski seriji Na kraju zločina in sicer v epizodi »Turn, Turn,
Turn«, ki se je v Ameriki in Kanadi predvajala 5. marca leta 2009. To epizodo je
gledalo več kot 20,8 milijonov ljudi. Pojavila se je tudi v videospotu Kellie
Pickler za pesem »Best Days of Your Life«. Igrala je tudi v filmski upodobitvi
televizijske serije Hannah Montana, filmu z istim naslovom in sicer se je v njem
pojavila kot »ženska, ki poje v baru«. Film je izšel 10. aprila 2009 v Severni
Ameriki. Igrala je tudi v televizijski seriji Dateline NBC in sicer v epizodi z
naslovom Dateline NBC: On Tour With Taylor Swift 31. maja tistega leta. Epizoda
je vključevala tudi razne fotografije in posnetke iz njene prve turneje,
Fearless Tour. Bila je tudi glasbeni gost v televizijski oddaji Saturday Night
Live.

Leta 2010 je v kinematografe prišel film Valentinovo z igralci, kot so Julia
Roberts, Taylor Lautner, Emma Roberts, Ashton Kutcher, Jennifer Garner, Anne
Hathaway, Patrick Dempsey, Jamie Foxx, Bradley Cooper in Jessica Biel. V njem
Taylor Swift igra Felicio Miller, za film pa je posnela tudi soundtrack z
naslovom »Today Was a Fairytale«. Za vlogo Felicie je leta 2010 dobila
nominacijo za nagrado Teen Choice Award v kategoriji za »filmski preboj ženske.«

21. septembra 2007 je Taylor Swift sodelovala v kampaniji za zaščito otrok pred
ugrabitelji prek interneta. Povezala se je tudi s tennesseeškim guvernerjem
Philom Bredesenom, da bi pomagala pri preprečevanju spolnih zločinov, storjenih
preko interneta. Eno leto dolga kampanija je v sodelovanju s policijo
Tennesseeja poskušala dajati ustrezne informacije tako staršem kot otrokom.
Zgodaj leta 2008 je Taylor Swift donirala nekaj denarja organizaciji Victory
Junction Gang; v juniju 2008 je vse svoje prihodke iz glasbenega festivala
Country Music Festival darovala Rdečemu križu. Po dobitvi naslovov za »najboljši
videospot leta« in »najboljši videospot ženske ustvarjalke leta« na podelitvi
nagrad CMT Music Awards leta 2008 je Swiftova donirala 10.000 $ otroški
bolnišnici St. Jude. Leta 2009, ko je še enkrat osvojila oba naslova na isti
prireditvi, je Rdečemu križu donirala še 5.000 dolarjev.

Donirala je tudi 10.000 $ ameriškemu Rdečemu križu v Cedar Rapidsu, Iowa, da bi
pomagala žrtvam poplav v Iowi leta 2008. Podpira tudi organizacijo @15, ki pod
vodstvom najstnikov da drugim najstnikom možnost neposrednega sodelovanja z
raznimi humanitarnimi organizacijami. Pesem Taylor Swift, »Fifteen«, je
vključena v to kampanijo. Je tudi darovala svojo obleko iz maturantskega plesa
in sicer organizaciji DonateMyDress.org: na koncu so obleko prodali za 1.200 $.
20. novembra je nastopala na BBC-jevem programu je tudi potrdila, da bo darovala
13.000 £ za dobrodelne namene iz lastnega denarja.

13. decembra je na svoj rojstni dan darovala 250.000 $ vsem šolam po državi, na
katerih se je v otroštvu šolala ona sama. Organizaciji Wish Upon a Hero
Foundation je donirala par svojih čevljev - malo rabljen par črnih Betsey
Johnson čevljev z visokimi petami z njenim avtogramom - da bi zbrala denar za
boj proti raku.

Odzvala se je tudi na poplave v Tennesseeju maja 2010, ko je Taylor Swift
donirala 500.000 $ za pomoč WSMV-ju, Nashvillski televizijski postaji.

Taylor Swift se je v svoji karieri pojavila na naslovnicah mnogih različnih
revij. Slikala se je za naslovnico revije Blender, s čimer je postala šele druga
country glasbenica, ki se je v petnajstih letih delovanja revije pojavila na
njeni naslovnici. V letih 2008, 2009 in 2010 je bila uvrščena na lestvico revije
People, »100 najlepših ljudi«. Poleg tega je pristala na sedeminpetdesetem mestu
Maximove lestvice najprivlačnejših žensk leta 2008, na petdesetem leta 2009 in
enaintridesetem leta 2010. Revija CosmoGirl jo je izbrala za »dekle leta« v letu
2008.

Taylor Swift je bila imenovana za eno izmed oseb na lestvici »RS 100: Agenti
izmene« revije Rolling Stone. Nominirana je bila za kandidatko TIME-ove
lestvice »100 Timeovih finalistov leta 2009«, katere člane se izbira z voljenjem
preko spleta. Revija People jo je imenovala za eno izmed
njihovih »petindvajsetih najzanimivejših ljudi leta 2009.«

Podjetje Jakks Pacific je pozno leta 2008 izdalo lutko, ki je predstavljala
Taylor Swift. Taylor Swift je obraz linije oblačil iz džinsa podjetja L.E.I.
(Life Energy Intelligence) od leta 2008 dalje. Skupaj z linija oblačil podjetja
L.e.i. je podpisala pogodbo za oblikovanje lastne linije oblačil. Slednja bo
izšla preko Wal-Marta v prihajajočih mesecih. Kakorkoli že, Taylor Swift je
dejala, da si ne želi postati modna oblikovalka. Namesto tega bo, kot je
povedala, njene obleke navdihoval njen lasten stil. »Nočem izpasti kot še ena
izmed tistih zvezdnic, ki se nato preizkusijo tudi v oblikovanju oblek ... To ni
linija oblačil Taylor Swift.« V letu 2009 je Taylor Swift postala najnovejša
zvezdniška zagovornica National Hockey League. Pojavila se je v reklami za
Nashville Predators.

V letu 2008 je imela Taylor Swift razmerje s pop pevcem Joejem Jonasom, ki pa se
je končalo novembra tistega leta. V epizodi 11. novembra 2008 serije The Ellen
DeGeneres Show je kasneje dejala: »Ko pogledam osebo [ki je prava zame], se ne
bom spomnila na fanta, ki je, ko sem bila stara osemnajst let, najino razmerje
končal v pogovoru preko telefona, ki je trajal sedemindvajset sekund.« Po
razhodu z Jonasom je Taylor Swift napisala pesem »Forever & Always«, ki je izšla
na njenem drugem glasbenem albumu, Fearless. V letu 2009 je hodila z igralcem
Taylorjem Lautnerjem, njuno razmerje pa je potrdila v svojem monologu, medtem ko
je gostila oddajo Saturday Night Live. Po poročilih ostajata prijatelja. Od
oktobra 2012 do januarja 2013 je hodila z Harryjem Stylesom, članom skupine One
Direction. Trenutno pa je od začetka marca 2015 v zvezi z ameriškim DJ-jem
Calvinom Harrisem.



https://sl.wikipedia.org/wiki/Son%C4%8Dev_obrat

Sónčev obràt ali solstícij je tisti trenutek v letu, ko je Sonce ob poldnevu (v
svojem nadglavišču (zenitu)) navidezno najseverneje (na nebesnem Kozorogovem
povratniku) ali najjužneje (na nebesnem Rakovem povratniku) na nebu, oziroma je
najvišje ali najnižje nad nebesnim ekvatorjem. Poletni Sončev obrat (poletni
solsticij) je običajno od 21. do 23. junija. Takrat se začne poletje, dnevu pa
rečemo kres. Zimski Sončev obrat (zimski solsticij) pa se zgodi 21. decembra,
poredko pa dan kasneje. Takrat se začne zima.

Datuma zimskega in poletnega Sončevega obrata sta za obe polobli obrnjena (iz
preprostega razloga: ko je pri nas (severna polobla) poletje, je na južni
polobli zima). Ker je Zemljina vrtilna os nagnjena za kot 23° 26' 20" (23,439°)
proti ravnini ekliptike, ravnini, v kateri kroži okoli Sonca, Sonce navidezno po
nebu vsak dan potuje različno (približno 15°/h) in čez leto opisuje osmici
podobno krivuljo. Dnevu ob zimskem obratu, ki ima hkrati velik religiozni pomen,
rečemo božič.

Sončevega obrata ne smemo zamenjevati z apsidnima točkama, z odsončjem
(afelijem), točko na Zemljini tirnici okrog Sonca, ko je planet Zemlja od Sonca
najbolj oddaljena in prisončjem (perihelijem), točko, ko je Zemja Soncu
najbliže. Zemlja je v odsončju okoli 3./4. julija, najbližje pa pol leta
kasneje, torej pozimi, 3. januarja.

Sonce navidezno prečka nebesni ekvator dvakrat v letu. Tedaj nastopita
enakonočji.

V slovenski ter Evropski praznični tradiciji je na dan sončnega obrata potekalo
kresovanje. Tik po obdobju sončnega obrata (24. junij) praznuje god sv. Janez
Krstnik, ki je verjetno v času pokristjanjevanja nadomestil sončno božanstvo
Kresnika. V osnovi so se tudi v kresnih šegah ohranili vsi aspekti staroverskih
ritualnih šeg. Kresnemu večeru, ki je bil 23. junija zvečer so rekli tudi
Kupalo. Kresno noč je ponekod po drugi vojni nadomestil 1. maj.[navedi vir]



https://sl.wikipedia.org/wiki/Sirija

Sirska arabska republika ali Sirija je obmorska država na Bližnjem vzhodu. Na
zahodu meji na Sredozemsko morje, na Libanon in na Izrael, na jugu na Jordanijo,
na vzhodu na Irak, ter na severu na Turčijo. Golanska planota na jugozahodu je
trenutno pod izraelsko zasedbo. Damask še dandanes zahteva vrnitev province
Hatay, ki je bila leta 1939 dodeljena Turčiji.

Ime Sirija izvira iz časov antične Grčije, ko so s tem imenom poimenovali
Aramovo deželo ob vzhodni obali Sredozemskega morja. To zgodovinsko Sirijo sta
na jugu omejevala Egipt in Arabija, na severu Kilikija, proti vzhodu je
prehajala v Mezopotamijo, njene severovzhodne meje pa niso bile trdno določene
in kot navaja Plinij starejši, so Siriji v smeri od zahoda proti vzhodu sledili
Commagene, Sophene in Adiabene (nekdaj Asirija). V času Rimskega imperija je
bilo ozemlje zgodovinske Sirije razdeljeno na več provinc: Judeja (po letu 135
Palestina) na skrajnem jugozahodu, Fenicija (današnji Libanon z območjem
Damaska), Votla Sirija južno od reke Elevteris (danes Al Nahr al Kabir) in
Mezopotamija.

Ozemlje Sirije je bilo zibelka nekaterih najstarejših civilizacij, in v
različnih zgodovinskih obdobjih del hetitskega, asirskega, babilonskega,
izraelskega, egiptovskega, perzijskega, grškega in feničanskega, preden je
postalo del rimskega imperija.

Sirija, zibelka krščanstva, je postala ob širjenju islama na Bližnji vzhod eno
od središč nove religije. Leta 635 je z zavzetjem Damaska Sirija prešla pod
arabski vpliv, ki se je kljub vmesnim vdorom Seldžukov in križarjev obdržal do
leta 1516, ko je postala del Otomanskega cesarstva.

Ob razpadu Otomanskega cesarstva po prvi svetovni vojni je Društvo narodov
upravljanje ozemlja Sirije poverilo Franciji – Francija se je že od 18. stoletja
dalje razglasila za zaščitnika tega območja. Po osvoboditvi izpod oblasti
Vichyjske Francije je država leta 1944 razglasila neodvisnost, čeprav so tuje
sile ostale v državi do leta 1946. Sirija je bila ustanovna članica Organizacije
združenih narodov. Leta 1958 se je za tri leta združila z Egiptom v Združeno
arabsko republiko.

Leta 1967 je Sirija v arabsko-izraelski vojni izgubila Golansko planoto, ki jo
je zasedel Izrael. Od leta 1976 so sirske enote nastanjene v Libanonu z namenom
vzdrževanja miru. V zadnjih letih je bilo več pogajanj med Sirijo in Izraelom o
vrnitvi Golanske planote.

Od leta 2000 je predsednik države Bašar al Asad, pripadnik manjšinskih Alavitov,
ki je oblast prevzel po smrti svojega očeta Hafiza al Asada.

ZDA in nekatere druge zahodne sile Sirijo že dlje časa obtožujejo podpiranja
terorizma. Sirija je leta 2004 postala cilj omejenih ameriških sankcij, ki so
jih zasnovali predstavniki obeh strani kongresa, predsednik George W. Bush pa s
podpisom potrdil kot zakon.

2. septembra 2004 je Varnostni svet sprejel resolucijo Varnostnega sveta
Združenih narodov št. 1559, ki sta jo skupaj zasnovali Francija in ZDA. V duhu
sporazuma iz Taifa resolucija zahteva »umik vseh ostankov tujih sil iz
Libanona« in »poudarja močno podporo OZN teritorialni integriteti, suverenosti
in politični neodvisnosti Libanona«, s čimer implicira na sirijsko vmešavanje v
libanonske notranje zadeve in navzočnost sirskih vojaških sil v tej državi. Po
še ne povsem pojasnjenem atentatu na nekdanjega libanonskega premiera Rafika
Haririja je Sirija kmalu popustila pod silovitim mednarodnim pritiskom in do 26.
aprila 2005 svojo vojsko umaknila iz Libanona.

Od leta 2011 divja v Siriji državljanska vojna. Razmere so se dodatno zaostrile
z vdorom Islamske države na ozemlje Sirije. Od začetka državljanske vojne 2011
do konca leta 2014 je iz Sirije pred oboroženimi spopadi zbežalo 7,6 milijona
beguncev.

Večina Sircev je semitskega porekla. Približno 89 % prebivalstva predstavljajo
Arabci (80 % Siro-Arabci, 9 % Aramejci/Sirci), 9 % je Kurdov, med preostalima
2 % je največ Armencev in Turkomanov. V Damasku, Alepu in Qamishlu živijo
predstavniki maloštevilne judovske skupnosti.

90 % prebivalstva pripada islamu, od tega je 74 % sunitov, preostalih 16 % so
alaviti, druzi in ostale muslimanske sekte. Večina preostalih 10 % prebivalstva
pripada različnim vejam krščanstva.

Uradni in tudi najštevilčnejši jezik države je arabščina. Večina Kurdov na
severovzhodu države govori kurdščino, med ostale materne jezike v državi sodijo
še armenščina, aramejščina (sirščina), cirkaščina in narečja turških jezikov.



https://sl.wikipedia.org/wiki/Sir

Sìr je mlečni izdelek, narejen iz prešane sirnine, ki s sirotko nastane pri
koagulaciji mleka. Mleko koagulira (se sesiri), ko mu je dodano sirilo, to je
encim, ki razkraja mlečni protein. Poleg sirov iz kravjega mleka so najbolj
znani še ovčji in kozji. Obstaja veliko različnih vrst, med najbolj
priljubljenimi so gavda, ementalec in trapist.

Legenda pravi, da ga je pred 4000 leti odkril arabski trgovec, ki je potoval čez
puščavo z zalogo mleka v mehurju. Vročina je mleko sesirila, sirotka se je
ločila od skute, trgovec pa je lahko jedel sir in pil sirotko. O pravem izvoru
izdelave sira ni dokazov. Najstarejši arheološki dokazi njegovega izdelovanja so
še danes vidni na stenah egipčanskih grobnic iz let okoli 2000 pr. n. št. Najbrž
so bili prvi siri precej grenki in slani, podobni grškemu.

V Evropo naj bi prvi siri prispeli iz Male Azije, kasneje pa po poteh rimskega
imperija, vendar so se v Evropi razvile tudi nove vrste. V Italiji je okoli leta
1597 nastal parmezan, v Franciji okoli leta 1791 kamamber in veliko drugih,
danes naj bi bilo v Franciji okoli 300 vrst. Iz Švice izvirata ementalec in
grojer, iz Nizozemske edamec in gavda. Tudi v Sloveniji so zlasti v samostanih
že v srednjem veku izdelovali več vrst sirov.

a) z zgoščanjem (koagulacijo) posnetega ali delno posnetega mleka, smetane ali
pinjenca ali kombinacije naštetih surovin s siriščem ali kislino in po delni
odstranitvi sirotke, ki je posledica koagulacije

b) s tehnološkim postopkom, ki obsega koagulacijo mleka in/ali iz mleka
pridobljenih snovi, ki omogoča končni izdelek enakih fizikanih, kemičnih in
senzorčnih lastnosti (barva, vonj, okus).

Sir sestavljajo: voda, mlečna maščoba, beljakovine in druge snovi. Voda v sirih
se deli na absolutno vodo, ki označuje celotno količino vode v siru, izračunana
v g/kg sira ali v odstotkih, in vodo v nemaščobni snovi sira. Z vodo so povezani
vsi mikrobiološki procesi, prav tako tudi sodeluje pri čutnih (senzoričnih)
lastnostih sira. Od njene količine sta odvisni kakovost in obstojnost sira.
Količina vode v nemaščobni snovi sira (v/ns), izražena v odstotkih, opredeljuje
tip sira. Večji odstotek vode je v siru, mehkejši je sir. Značilne lastnosti
sira se oblikujejo v nemaščobni snovi sira - izjeme so siri s plesnijo v testu.
Nemaščobna snov sira je precej stalen parameter sira. Glede na količino vode v
nemastni snovi sira so siri razvrščeni na zelo trde (do 50 % v/ns), trde (do
54 % v/ns), poltrde (do 65 % v/ns), mehke (63 do 73 % v/ns) in sveže sire (do
85 % v/ns pri <45 % m/ss in do 87 % v/ns pri >45 % m/ss).

S predpisi je določena vsebnost maščobe v suhi snovi sira (m/ss). V današnji
uporabi se zahteva vse večja vredost m/ss zaradi kakovosti sira in izgube teže
med skladiščenjem. Izguba teže je manjša pri višjem odstotku m/ss. Pravilnik
sicer predpisuje najmanjšo vrednost m/ss, vendar je ta podatek relativen, saj je
absolutna vrednost maščobe v suhi snovi odvisna od vsebnosti vode. Glede na
vsebnost maščobe v suhi snovi so siri razvrščeni na prekmasten (najmanj 55 %
m/ss), polnomasten (najmanj 50 % m/ss), masten (najmanj 45 % m/ss), tričetrt
masten (najmanj 35 % m/ss), polmasten (najmanj 25 % m/ss), četrt masten (najmanj
15 % m/ss) in pusti sir (manj kot 15 % m/ss).

Postopek usirjanja je odvisen od vrste sira, ki ga želimo izdelati in načina
nege v zorilnici, pri tem so klimatske razmere najpomembnejši dejavnik. Siri se
po načinu zorenja delijo na sire s čisto suho površino (ementalec, gavda), sire
z rdečo mažo, ki potrebujejo pri izdelavi večjo relativno vlago (tilzit,
trapist), sire, ki zorijo s plesnijo (brie, kamamber, gorgonzola) in sveže sire,
ki so brez posebnega zorenja (skuta, mocarela).

Gnidavost spoznamo po mnogoštevilnih in zelo gostih luknjicah v sirnem testu.
Pri starejših sirih utegnejo biti luknje tudi večje. Okus mladih sirov je
nepravilen, kisel in spominja na kis. To napako laho ugotovijo šele pri
oblikovanju ali soljenju sira; če potolčejo s prstom po siru in če »doni«, je
gotovo napihnjen.

Suha gniloba ali sirni rak se pojavlja zlasti na površini trdih sirov, kadar se
na njih še ni razvila maža in dokler so še kisli. Povzročitelj je plesen, ki se
je zajedla globoko v testo, na napadenih mestih pa nastanejo globelice, ki se
ovlaže in se v njih potem kmalu naselijo prave gnilobne bakterije. Kjer se je
pojavil sirni rak, je potrebno vse predmete, ki so prišli v dotik s sirom,
zlasti pa lesene police in stojala, temeljito razkužiti, prostore pa prebeliti s
svežim apnom.

Zmagovalci Grki pojedo največ svojega domačega sira feta, ki predstavlja kar tri
četrtine od dobrih 27 kilogramov, feta pa je tudi obvezna sestavina znamenite
grške solate. Francozi, ki lahko kupijo več sto vrst sira, porabijo največ
ementalerja in camemberta.



https://sl.wikipedia.org/wiki/Seznam_ameri%C5%A1kih_igralcev_(C)

James Caan - Scott Caan - Tawnni Cable - Bruce Cabot - Susan Cabot - Frank Cady
- Adolph Caesar - Sid Caesar - Nicolas Cage - James Cagney mlajši - James Cagney
- Erin Cahill - Dean Cain - Haven Cain - Louis Calhern - Rory Calhoun - K Callan
- Sarah Wayne Callies - Candace Cameron - Dean Cameron - Kirk Cameron - Nancy
Cameron - Colleen Camp - Joseph Campanella - Bruce Campbell - Jennifer Campbell
- Ken Hudson Campbell - Larry Joe Campbell - Maria Canals Barrera - Mary Grace
Canfield - Bobby Cannavale - Stephen J. Cannell - Dyan Cannon - J.D. Cannon -
Joanna Canton - Eddie Cantor - Cady Cantrell - Yakima Canutt - Lizzy Caplan -
Francis Capra - Frank Capra III. - Alaina Capri - Kate Capshaw - Linda
Cardellini - Vivien Cardone - Steve Carell - Harry Carey mlajši - Macdonald
Carey - Olive Carey - George Carlin - Kelly Carlson - Linda Carlson - Amy
Carlson - Hope Marie Carlton - Chris Carmack - Kona Carmack - Roger C. Carmel -
Tonantzin Carmelo - Robert Carmine - Ryan Carnes - Alan Carney - Morris
Carnovsky - Cindy Carol - Heather Carolin - Charisma Carpenter - Laurie Carr -
David Carradine - John Carradine - Keith Carradine - Robert Carradine - Barbara
Carrera - Tia Carrere - Jim Carrey - Corey Carrier - Leo Carrillo - Rodney
Carrington - Pat Carroll - L.M. Kit Carson - Lisa Nicole Carson - Dixie Carter -
Elan Carter - Jack Carter (komik) - Lynda Carter - Nell Carter - Gabrielle
Carteris - Nancy Cartwright (igralka) - Veronica Cartwright - Anthony Caruso -
David Caruso - Dana Carvey - Sharon Case - Adriana Caselotti - Dylan Cash - John
Cassavetes - Andrew Cassese - Tom Cassett - David Cassidy - Jack Cassidy -
Joanna Cassidy - Katie Cassidy - Michael Cassidy (igralec) - Shaun Cassidy - Ted
Cassidy - John Cassisi - Dan Castellaneta - Christopher Castile - Mary Castro -
Coralina Cataldi-Tassoni - Phoebe Cates - Mary Jo Catlett - Emma Caulfield -
James Caviezel - John Cazale - Cedric Yarbrough - Michael Ceveris - Lacey
Chabert - George Chakiris - Richard Chamberlain - Helen Chandler - Jeff Chandler
(igralec) - Kyle Chandler - Lane Chandler - Lon Chaney mlajši - Lon Chaney
starejši - Carol Channing - Stockard Channing - Damian Chapa - Geraldine Chaplin
- Sydney Earle Chaplin - Judith Chapman - Lonny Chapman - Cyd Charisse - Josh
Charles - Stuart Charno - Melanie Chartoff - Cheryl Chase - Chevy Chase -
Daveigh Chase - Tom Chatterton - Richard Chaves - Ricardo Chavira - Don Cheadle
- Kristin Chenoweth - Cher - Hal E. Chester - Michael Chiklis - Lois Chiles -
Nick Chinlund - David Chiu - Chloe (igralka) - Anna Chlumsky - John Cho - Marcus
Chong - Chris Casamassa - Marilyn Chris - Erika Christensen - Tonja Christensen
- Claudia Christian - Shawn Christian - Alexandra Bokyun Chun - Thomas Haden
Church - Berton Churchill - Julie Lynn Cialini - Eddie Cibrian - Jude Ciccolella
- Natalia Cigliuti - Marguerite Clark - Clark Bartram - Anna Clark - Candy Clark
- Daniel Clark (igralec) - Fred Clark - Ken Clark (igralec) - John Sleeper
Clarke - Julie Clarke - Melinda Clarke - Lana Clarkson - Patricia Clarkson -
Juanin Clay - Jill Clayburgh - David Clennon - Scott Clifton - Kristi Cline -
Roger Clinton mlajši - George Clooney - Glenn Close - Eric Close - Joe Cobb -
Lee J. Cobb - Bill Cobbs - Charles Coburn - James Coburn - Imogene Coca - Steve
Cochran - Rory Cochrane - Bill Cody mlajši - Kyle Cohen - Mike Cohen - Robyn
Cohen - Scott Cohen - Claudette Colbert - Gary Cole - Taylor Cole - Dabney
Coleman - Barbara Coles - Kim Coles - Emy Coligado - Clifton Collins mlajši -
Jessica Collins - Misha Collins - Stephen Collins - Madeleine Collinson - Mary
Collinson - Russ Columbo - Patrick Combs - Holly Marie Combs - Oliver Conant -
Jeff Conaway - Chester Conklin - Joe Conley - Jennifer Connelly - Harry Connick
mlajši - Chuck Connors - Mike Connors - Kimberley Conrad - Lauren Conrad -
Robert Conrad - William Conrad - Frances Conroy - Kevin Conroy - Richard Conte -
Kevin Conway - Tim Conway - Jackie Coogan - Keith Coogan - Carole Cook - Elisha
Cook mlajši - Rachael Leigh Cook - Josh Cooke - Keith Cooke - Greg Coolidge -
Jennifer Coolidge - Bradley Cooper - Chris Cooper (igralec) - Gary Cooper -
Jackie Cooper - Merian C. Cooper - Pat Cooper - Teri Copley - Michael Copon -
Glenn Corbett - John Corbett - Barry Corbin - Ellen Corby - Henry Corden - Jill
Corey - Wendell Corey - Ellie Cornell - Katharine Cornell - Bud Cort - Dan
Cortese - Morena Corwin - Dolores Costello - Lou Costello - Kevin Costner - Kami
Cotler - Joseph Cotten - Dave Coulier - Catherine E. Coulson - Marguerite
Courtot - Tishara Cousino - Laura Cover - Jerome Cowan - Jane Cowl - Courteney
Cox - Joshua Cox - Nikki Cox - Ronny Cox - Tony Cox - Wally Cox - Jeanne Coyne -
Peter Coyote - Lotta Crabtree - Craig Anton - James Craig (igralec) - Yvonne
Craig - Jeanne Crain - Bob Crane - Matt Crane - William Henry Crane - Bryan
Cranston - Broderick Crawford - Christina Crawford - Cindy Crawford - Joan
Crawford - Johnny Crawford - Leanna Creel - Curtis Cregan - Laird Cregar -
Richard Crenna - Douglas Croft - Mary Jane Croft - Peter Crombie - James
Cromwell - John Cromwell (režiser) - Richard Cromwell (igralec) - Hume Cronyn -
Bing Crosby - Cathy Lee Crosby - Denise Crosby - Dennis Crosby - Gary Crosby -
Kathryn Crosby - Mary Crosby - Alan Crosland - David Cross - Marcia Cross -
Suzanne Crough - Lindsay Crouse - Billy Crudup - Tom Cruise - Brandon Cruz -
Wilson Cruz - Jon Cryer - Melinda Culea - Kieran Culkin - Macaulay Culkin - Rory
Culkin - Zara Cully - Robert Culp - Steven Culp - Robert Cummings - Grace Cunard
- Lester Cuneo - Kaley Cuoco - Vince Curatola - Jane Curtin - Valerie Curtin -
Ben Curtis (igralec) - Jackie Curtis - Jamie Lee Curtis - Kelly Curtis - Ken
Curtis - Robin Curtis - Tony Curtis - Vondie Curtis-Hall - Joan Cusack - John
Cusack - Charlotte Saunders Cushman - Cynthia Geary - Billy Ray Cyrus - Miley
Cyrus - Noah Cyrus - Matt Czuchry (igralec) -



https://sl.wikipedia.org/wiki/Pust

Pustni čas je premakljiv in je odvisen od velike noči (pustna nedelja je 7
tednov pred veliko nočjo). Prava pustna dneva sta dva; pustna nedelja (v
liturgiji quinquagesima) in pustni torek. Ime tega časa se smiselno veže na
latinsko besedno zvezo domenica ante carnes tollendas ali levendas (nedelja,
preden se umakne, pusti meso, predpostna nedelja). Samo praznovanje pusta sega v
predkrščansko dobo, njeno izročilo so prevzeli Rimljani in si v prepomladnem
času ustvarili več praznikov ob katerih so se tudi šemili. Praznovanje in
šemljenje se je klub upiranju uveljavljajoče se Cerkve nadaljevalo tudi po
pokristjanjenju; od 10. stoletja pa je odpor ponehal. V srednji Evropi so se po
letu 1300 zabave prenesle na čas pred štiridesetdnevnim postom.

Beseda pust, ki jo je poznal že Trubar, je verjetno nastala iz »mesopust«, to je
iz besed meso in postiti se ali iz meso in pustiti, kar bi bil dobeseden prevod
iz italijanskega izraza carneleva v pomenu »opusti meso«. Iz italijanskega
carneleva je nastala beseda carnevale, iz te pa evropska kulturna beseda
karnevál v pomenu »praznovanje pusta« ali »pustovanje, pust«. Danes je pri nas
izraz mesopust zastarel in se ne uporablja več, v ruskem okolju pa še vedno
pomeni »štiridesetdnevni post«

K pomenu besede »maškara, pustna šema« obstajajo še izrazi: pústar, pústnjak,
pústnik, fášenk in kurent. Izraz pústnik pomeni še izraz za meseca februar in
marec. Kot splošna beseda ima kurent pomen »pustna šema v kožuhu, z zvonci okrog
pasu in posebnim pokrivalom, znana v vzhodni Sloveniji«

Močna zakoreninjenost izraza pust in kurent je podobno kot pri priimkih Petek in
Božič dala osnovo za nastanek dveh priimkov Pust in Kurent.



https://sl.wikipedia.org/wiki/Multipla_skleroza

Multipla skleroza (MS, tudi diseminirana skleroza ali encephalomyelitis
disseminata) je kronična avtoimuna vnetna bolezen, ki prizadene osrednje
živčevje (OŽ). Ob procesu propadajo predvsem ovojnice živčnih vlaken zaradi
poškodb in izgube mielina (demielinizacija). Značilno so pri istem bolniku
prizadeta različna mesta v osrednjem živčevju (razsejanost v prostoru) in ob
različnih časih (razsejanost v času). Gre za poslabšanja (zagone) in izboljšanja
funkcij, ki jih opravlja osrednje živčevje, pri čemer je izguba funkcije odvisna
od mesta, ki je prizadeto. Bolezen se pojavlja pogosteje pri ženskah, največkrat
med 20. in 50. letom starosti. Pogostost pojavljanja bolezni se razlikuje po
geografskih področjih. Obstaja 3 % tveganje za izbruh bolezni, če ima bližnji
sorodnik MS.

Glede na potek bolezni delimo multiplo sklerozo na štiri oblike: benigna,
recidivno remitentna, sekundarno progresivna in primarno progresivna.

Benigno obliko ima približno 20% obolelih. Pri tej skupini bolnikov stopnja
prizadetosti po 15 letih ostaja nizka (EDSS<3,5). S slikovnimi preiskavami v
možganih lahko dokažemo nevrološke okvare, vendar je bolezen v tej fazi brez
zunanjih simptomov in znakov.

Recidivno remitentno obliko opazimo pri 80% obolelih za multiplo sklerozo.
Bolezen poteka v zagonih, med katerimi pride do novih deficitov oziroma
poslabšanja obstoječih. Med zagoni je stanje praviloma stabilno. Pogostnost
zagonov se z leti zmanjšuje, vendar stopnja invalidnosti napreduje, vse bolj pa
se kažejo rezidualni nevrološki simptomi.

Pri 50 – 70% bolnikov z recidivno remitentno obliko multiple skleroze pride do
razvoja v sekundarno progresivno obliko. Do poslabšanj prihaja tudi med zagoni.
Čas, ki je potreben, da bolezen iz recidivno remitentne oblike napreduje v
sekundarno progresivno, je pri različnih bolnikih različen, po začetku
progresivne faze pa nevrološke funkcije pri vseh vztrajno upadajo.

Primarno progresivna oblika predstavlja 10-20% primerov multiple skleroze. Ne
poteka v zagonih, nevrološki deficiti se od začetka bolezni stalno kopičijo. Za
to obliko pogosteje zbolijo osebe starejše od 40 let. Razmerje obolevnosti med
moškimi in ženskami je pri tej obliki enako (moški zbolijo enako pogosto kot
ženske). Ta oblika multiple skleroze ima slabšo prognozo.

Motnje vida so pogoste; optični nevritis (vnetje vidnega živca) je pogosto
začetni znak multiple skleroze. Vid je zamegljen, pojavijo se lahko skotomi in
lahko pride do izgube občutka za barve. Premikanje zrkla je boleče. Optični
nevritis ob hkrati pozitivni magnetno-resonančni preiskavi z več kot 90%
verjetnostjo napoveduje razvoj multiple skleroze. V 70% se motnje vida zaradi
optičnega nevritisa popolnoma popravijo, v 7-10% ne pride do izboljšanja, pri
preostalih pa se okvara popravi le delno (pogosto ostane motnja barvnega vida).
Klinično pri optičnem nevritisu opazimo bledo papilo vidnega živca ter
Marcus-Gunnov fenomen (zaradi relativnega aferentnega pupilarnega defekta bo pri
izmenični osvetlitvi desnega in levega očesa prišlo do razširitve zenice ob
direktni osvetlitvi na strani, kjer je delna okvara vidnega živca).

Motorični znaki pri multipli sklerozi se kažejo s pojavom pareze oziroma plegije
udov. Značilna je asimetrična prizadetost spodnjih okončin s spastičnostjo in
hiperrefleksijo.

Senzorični simptomi se pogosto pojavijo že na začetku bolezni. Običajno so
prehodni, trajajo le nekaj dni. Bolniki pogosto navajajo parestezije (največkrat
po nogah in perinealno) in »občutek oklepa«. Lezije v cervikalnih dorzalnih
svežnjih povzročijo Lhermittov simptom: občutek širjenja elektrike po hrbtu ob
antefleksiji glave. Lezije v možganskem deblu lahko povzročijo nevralgijo
trigeminusa. Možen je tudi nastanek t.i. »sindroma neuporabne roke«, pri katerem
bolnik ne čuti položaja levega ali desnega zgornjega uda. Popolna anestezija je
redka.

Med znaki prizadetosti možganskega debla se najpogosteje omenja nistagmus. Možni
so še internuklearna oftalmoplegija (nezmožnost addukcije prizadetega očesa ob
abdukciji drugega in hkratni nistagmus abduciranega očesa), prizadetost
možganskih živcev, hemifacialni spazem in obrazne miokimije.

Cerebelarni znaki se običajno razvijejo kasneje; če se razvijejo zgodaj, je to
slab napovedni znak. Skoraj nikoli se ne pojavijo izolirano. Pogosto so
perzistentni (za razliko od drugih simptomov in znakov mulitple skleroze). Pride
do ataksije, vrtoglavice in lahko dizartrije. Skandirana govorica je redka.

V sklopu multiple skleroze se lahko pojavijo tudi paroksizmalni simptomi, tj.
simptomi, ki trajajo le nekaj sekund. To so npr. tonični spazmi, nevralgija
trigeminusa, paroksizmalna dizartrija ali ataksija, paroksizmalni senzorični in
bolečinski simptomi, dvojne slike, akinezija prstov in pareze.

Bolezen spremljajo motnje mokrenja in spolnih funkcij. Motnje mokrenja navaja do
80% obolelih. Najpogosteje se pojavijo motnje shranjevanja seča in motnje
praznjenja mehurja (občutek hesitacije). Pri 40% moških bolnikov pride do
erektilne disfunkcije. Ženske imajo motnje občutka v genitalnem predelu. Ti
znaki in simptomi po navadi korelirajo s piramidno okvaro na spodnjih okončinah.

Utrudljivost je za 40% bolnikov najbolj moteč simptom. Je centralno pogojena in
ne korelira nujno s siceršnjo prizadetostjo.

Motnje višjih živčnih funkcij se lahko kažejo kot kognitivne motnje, demenca,
depresija, emocionalna labilnost, evforija, anksioznost ali psihoza.

Bolečina pri bolnikih z multiplo sklerozo je lahko akutna, subakutna ali
kronična. Simptome akutne bolečine povzročajo nevralgija trigeminusa, boleči
spazmi in nevralgična bolečina v okončinah. Subakutna bolečina nastane pri
optičnem nevritisu, spremlja pa lahko tudi pasaste dizestezije po prsnem košu.

V MS se pojavita dva procesa: vnetno dogajanje in nevrodegenerativni proces.
Vnetje povzroči propad mielinskih ovojnic, nevrodegeneracija (propad živčnih
celic) pa je tista, ki privede do invalidnosti. V različnih študijah so
ugotovili, da se degeneracija nadaljuje, četudi vnetje in demielinizacija
opešata.

Ni še znan vzrok same bolezni, toda obstajata dve hipotezi o njenem nastanku:
t.i. Inside-out and Outside-in. Pri prvi hipotezi nek notranji dejavnik v OŽ
povzroči avtoimunski odgovor, ki posledično privede do demielinizacije in okvare
krvno-možganske pregrade. Pri drugi domnevi pripisujejo okvaro krvno-možganske
pregrade zunanjemu dejavniku, ki potem preko okvarjene meje preide v OŽ in
povzroči propad mielina in aksonov. Pri obeh hipotezah sodelujejo v okvari
živčevja bodisi celična kot humoralna imunost, limfociti T imajo pomembnejšo
vlogo.

Po okvari krvno-možganske pregrade se pojavi oteklina. Aktivira se imunski
sistem: makrofagi in limfociti migrirajo skozi pregrado in direktno napadejo
mielinske ovojnice v OŽ, posledično se pojavi demielinizacija, ki jo opazimo pri
MS. Okvarjen mielin in njegove komponente, kot so mielinski bazični protein in
oligodendrocitni mielinski glikoproteini, služijo kot antigeni, ki omogočijo
dodatno aktivacijo imunskega sistema in posledično nadaljnje propadanje
mielinskih ovojnic. Ob imunskem odzivu se preko citokinov in drugih mediatorjev
vnetja kontinuirano aktivirajo tudi beljakovine kot so matrične
metaloproteinaze, ki dodatno okvarjajo krvno-možgansko pregrado. To ugotovimo s
kopičenjem gadolinija v OŽ: ta lahko prehaja le okvarjeno pregrado, kar vidimo
na MRI.

Problem propadanja mielinskih ovojnic je sprememba v prevajanju informacij po
živčnih vlaknih, kajti brez mielina živčna celica ne more več učinkovito
prevajati električnih signalov. V zgodnjih fazah bolezni poteka remielinizacija,
ki ni celovita, kajti oligodendrociti ne morejo popolnoma obnavljati izgubljene
mielinske ovojnice. Če pa je poleg mielina okvarjeno tudi živčno vlakno (akson),
lahko pride do trajne okvare funkcije tega področja v OŽ, saj je sposobnost
obnavljanja živčnih celic zelo omejena.

Značilno je, da se te lezije spreminjajo skozi čas. Pri novejših lezijah opazimo
propad mielinskih ovojnic, aksoni pa so neprizadeti. Prisotna je perivenska
infiltracija z mononuklearnimi celicami in limfociti. Pri akutnih lezijah je
navzoč intersticijski edem. Okvara krvno-možganske pregrade je verjetno
poglavitni dejavnik, ki omogoči, da pride do propada mielina. Kasneje se pojavi
astrocitna proliferacija. Predel starejših lezij je relativno acelularen (brez
celic) in bolj poudarjen. Značilna je razporeditev astrocitov okoli aksonov,
čigar mielinska ovojnica je propadla. Sekundarna izguba aksonov je vzrok
invalidnosti.[2]

Za nastanek in razvoj bolezni so torej pomembni različni dejavniki, kar pomeni,
da je bolezen multifaktorsko pogojena.

MR preiskava mora biti pozitivna, da lahko potrdimo diagnozo. Ob prisotnosti
multiple skleroze odkrijemo prisotnost plakov demielinizacije, ki so običajno
razporejeni periventrikularno, znotraj corpus callosuma in v možganskem deblu.

Likvorska diganostika temelji na preiskavi likvorja, pridobljenega z lumbalno
punkcijo. Če ima oseba multiplo sklerozo, so v likvorju v več kot 95% prisotni
oligoklonalni trakovi imunoglobulinov G, ki dokazujejo prisotnost intratekalnega
imunskega odziva (v serumu oligoklonalnih trakov ne najdemo). V likvorju je v
40% primerov prisotna tudi zmerna mononuklearna pleocitoza (navadno 10-20 celic
na mm3, skoraj nikoli več kot 50).

Izvabljeni odzivi so v pomoč pri diagnostiki multiple skleroze, saj upočasnitev
aksonskega prevajanja zaradi demielinizacije povzroči podaljšanje latence vidnih
izvabljenih odzivov.[4]

Zdravila, ki bi omogočilo ozdravitev MS, ne poznamo. S terapijo želimo vplivati
na simptome in na potek bolezni. Zdravljenje multiple skleroze delimo na:

Simptomatsko zdravljenje ima pomembno vlogo pri terapiji bolnika z MS. Z njim
lahko omilimo simptome kot so: bolečina, utrujenost (amantadin, modafinil),
spastičnost (baklofen, dantrolen, tizanidin, botulinski toksin), motnje
odvajanja urina (oksibutinin, tolterodin, dezmopresin pri pogosti nočni
inkontinenci), tremor (beta-blokatorji, primidon). Simptomatsko zdravljenje MS
vključuje tudi uporabo antiepileptikov ob morebitnem epileptičnem napadu.

Zdravljenje bolečine je pomemben element pri simptomatski terapiji multiple
skleroze. Zaradi bolečine namreč trpi polovica pacientov z MS. Ker so pacienti
pogosto šibki in nepokretni, imajo lahko bolečine v hrbtu. Tovrstno mehansko
bolečino učinkovito zdravimo na enak način kot bolečino v hrbtu drugih
vzročnosti. Uporabljamo nesteroidne antirevmatike, transkutano električno
stimulacijo živcev, učinkovita je tudi fizioterapija 

10-15% pacientov z MS ima nevropatsko bolečino, zdravimo jo s kombinacijo
antikonvulzantov, antidepresivov in transkutane električne stimulacije živcev.
Redko se poslužujemo kirurškega zmanjševanja bolečine.

Pri akutnem zagonu bolezni uporabljamo kortikosteroide. V Sloveniji največ
uporabljamo metilprednizolon. Zdravimo kratkotrajno. Zelo majhen delež
pacientov  z multiplo sklerozo ima hude akutne napade, ki se ne odzovejo na
zdravljenje s kortikosteroidi. Sodobne študije ugotavljajo, da bi akutne napade
pri teh pacientih lahko učinkovito zdravili s plazmaferezo.

Danes poznamo številna zdravila, ki dokazano znižujejo frekvenco bolezenskih
zagonov in upočasnjujejo napredovanje bolezni. Tovrstna zdravila imajo različne
načine aplikacije – subkutano, intramuskularno, intravensko, peroralno, delujejo
pa imunosupresivno ali imunomodulatorno. V povprečju se število ponovitev zniža
za tretjino.[2]

Interferoni beta so primerni za zdravljenje bolnikov z recidivno-remitentno
obliko MS. Način vnosa zdravila je intramuskularno ali subkutano, doziranje
variira od enkrat na dva dni do enkrat tedensko. Pri zdravljenju se uporabljajo
3 oblike: 2 obliki interferona beta-1a (Avonex, Rebif) in interferon beta-1b
(Betaferon ali Extavia). Mehanizem delovanja je imunomodulatoren, interferoni
beta delujejo zavirajoče na vnetje v osrednjem živčnem sistemu. Izsledki
sodobnih študij dokazujejo, da interferoni beta upočasnjujejo napredovanje
bolezni, znižujejo frekvenco novih zagonov in zmanjšujejo število na MR vidnih
novonastalih demielinizacijskih sprememb.

Tudi glatiramer acetat je primeren predvsem za zdravljenje bolnikov z
recidivno-remitentno obliko MS. Zdravilo se vnaša subkutano, bolniki prejemajo
glatiramer acetat vsakodnevno ali pa trikrat tedensko v večjih dozah. Zdravilo
je sestavljeno iz kombinacije aminokislin. Mešanica deluje tako, da spodbuja
nastajanje protivnetnih celic. Zdravljenje dokazano zmanjšuje pogostost zagonov
bolezni in zmanjša število novonastalih demielinizacijskih sprememb, vidnih na
MR.

Natalizumab ima redek, vendar zelo nevaren stranski učinek – progresivno
multifokalno levkoencefalopatijo (PML). Zato je potrebno skrbno izbrati bolnike,
ki ga lahko prejemajo.

Fingolimod je učinkovit pri bolnikih z recidivno-remitentno obliko bolezni.
Bolniki ga v tableti zaužijejo enkrat dnevno 0,5 mg. Mehanizem delovanja je
imunomodulatoren.

Mitoksantron spada med citostatike. Citostatiki zaviralno delujejo na imunski
sistem (imunosupresivno). Mitoksantron je učinkovit pri sekundarno progresivni,
primarno progresivni MS z zagoni in pri napredovali recidivno-remitentni obliki
bolezni. Bolniki ga prejemajo intravensko v infuziji vsake 3 mesece. Celotni za
življenjski odmerek ne sme preseči odmerka 140 mg/m2 zaradi toksičnega učinka na
srce. Mitoksantron upočasni napredovanje multiple skleroze in znižuje frekvenco
novih zagonov. Trenutno je edini citostatik, ki je registriran za zdravljenje
MS.

Več kot polovica bolnikov z MS se poslužuje alternativnih metod zdravljenja.
Dokazi o učinkovitosti teh metod so šibki ali povsem odsotni. Primeri
alternativnih  terapij, ki se jih poslužujejo pacienti z MS so: dieta, joga,
sprostitvene tehnike, hiperbarična kisikova terapija, akupunktura.

Zdravila, ki jih uporabljamo pri terapiji multiple skleroze, imajo nekatere
neželene učinke. Najpogostejša je iritacija kože na mestu vbrizganja glatiramer
acetata ter interferonov. Zaradi dolgotrajnega intravenoznega prejemanja zdravil
se lahko na mestu vbadanja pojavi lokalni propad maščobnega tkiva
(lipodistrofija). Interferoni lahko povzročijo simptome, podobne gripi, redkeje
 sistolično disfunkcijo, neplodnost, akutno mieloično levkemijo. Neželen učinek
natalizumaba je progresivna multifokalna levkoencefalopatija, pojavi se pri 1 od
600 z njim zdravljenih bolnikov. 

Prognoza multiple skleroze je odvisna od podtipa bolezni. Najboljšo prognozo
imajo bolniki z recidivno-remitentno obliko MS. Na prognozo bolezni pri
recidivno-remitentni obliki vplivajo tudi drugi dejavniki. Pozitiven vpliv
imajo: zgodnji pojav bolezni, dobro okrevanje po prvem pojavu simptomov in
znakov, prva manifestacija bolezni v obliki senzoričnih simptomov ali optičnega
nevritisa.

Po petih letih od začetka recidivno-remitentne MS z boljšo prognozo povezujemo
bolnike z manjšim nevrološkim deficitom, z redkejšimi zagoni bolezni, z daljšim
intervalom med prvim in drugim akutnim napadom.

Primarna napredujoča oblika in sekundarna napredujoča oblika imata slabo
prognozo. Primarno napredujoča MS je pogostejša pri moških, prav zato je pri
moških prognoza MS slabša.

Najslabšo prognozo  imajo bolniki s hitrim malignim potekom bolezni, ki je sicer
zelo redek. 

Multipla skleroza velja za najpogostejšo avtoimunsko bolezen centralnega
živčnega sistema. Po podatkih iz leta 2010 ocenjujejo, da je na svetu 2-2,5
milijona ljudi s to boleznijo. V Sloveniji živi 2500 bolnikov z MS.

Multipla skleroza se lahko pojavi v katerikoli starosti. Najpogosteje zbolevajo
ljudje med 20. in 40. letom starosti. Zbolijo lahko tudi otroci. Med bolniki z
multiplo sklerozo je več žensk (razmerje 2:1). Pri starejših od 50. leta je
bolezen enako pogosta pri obeh spolih.

Značilen vpliv na obolevnost ima geografska širina, v kateri oseba živi do
svojega 15. leta. Ločimo območja z veliko (več kot 30 bolnikov na 100.000
prebivalcev), področja s srednjo razširjenostjo (5-29  bolnikov na 100.000
prebivalcev) in območja, kjer je bolezen zelo redka (manj kot 5 bolnikov na
100.000 prebivalcev). Bolezen je pogostejša v Severni Evropi, severnem delu ZDA,
Kanade, v južnem delu Avstralije in Nove Zelandije. Redka je v Južni Evropi,
severnem delu Avstralije, zelo redka pa v Aziji, Afriki in Južni Ameriki.

V državah z veliko razširjenostjo boleznijo je multipla skleroza najpogostejši
netravmatski vzrok invalidnosti med mladimi.



https://sl.wikipedia.org/wiki/Matrika

Matríka je v matematiki pravokotna razpredelnica števil ali v splošnem elementov
kolobarskih algebrskih struktur. V tem članku so elementi matrike realna ali
kompleksna števila, če ni drugače rečeno.

Matrike so uporabne za zapis podatkov, ki so odvisni od dveh kategorij, in za
proučevanje koeficientov sistemov linearnih enačb in linearnih transformacij.

Vodoravne črte v matriki so vrstice, navpične pa stolpci. Matrika z m vrsticami
in n stolpci se imenuje m×n matrika. m in n sta njeni razsežnosti.

Element matrike A, ki leži v i-ti vrstici in j-tem stolpcu (kjer vrstice in
stolpce navadno štejemo od 1 naprej) se imenuje element i,j, oziroma (i,j)-ti
element A. To zapišemo kot A[i,j] ali Ai,j, oziroma v C-jevskem zapisu, A[i][j].

Matriko razsežnosti m × n dostikrat definiramo s predpisom A := ( a i , j ) m ×
n {\displaystyle A:=(a_{i,j})_{m\times n}} , ki določa, da je element matrike
A[i,j] enak aij za vse 1 ≤ i ≤ m in 1 ≤ j ≤ n.

Če sta dani dve m×n matriki A in B, lahko določimo njuno vsoto A + B kot m×n
matriko, ki jo izračunamo s seštevanjem istoležnih elementov, t. j. (A + B)[i,
j] = A[i, j] + B[i, j]. Na primer

Če sta dana matrika A in število c, lahko določimo skalarno množenje cA z
(cA)[i, j] = cA[i, j]. Na primer

Ti dve operaciji pretvorita množico M(m, n, R) vseh m×n matrik z realnimi
elementi v realni vektorski prostor z razsežnostjo mn.

Množenje dveh matrik je izvedljivo le, če je število stolpcev prve matrike enako
številu vrstic druge matrike. Če je A matrika razsežnosti m-krat-n, (m vrstic, n
stolpcev) in je B matrika razsežnosti n-krat-p (n vrstic, p stolpcev), potem je
njun produkt AB matrika razsežnosti m-krat-p (m vrstic, p stolpcev) definiran
kot:

Pomembno se je zavedati, da komutativnost ne velja vedno: običajno je AB ≠ BA.
Lahko se zgodi tudi, da je AB = -BA: pravimo, da sta matriki antikomutativni.

Matrike lahko enostavno predstavljajo linearne preslikave, ker matrično množenje
lepo ustreza kompozitumu preslikav, kot bomo videli.

Tu in v nadaljevanju označimo Rn z množico "vrstic" oz. n-krat-1 matrikami. Za
vsako linearno preslikavo f : Rn -> Rm obstaja enolična m-krat-n matrika A tako
da f(x) = Ax za vse x v Rn.

Rečemo, da matrika A predstavlja linearno preslikavo f. Če k-krat-m matrika B
predstavlja še eno linearno preslikavo g : Rm -> Rk, potem linearno preslikavo g
o f predstavlja BA. To sledi iz zgoraj omenjene asociativnosti matričnega
množenja.

Rang matrike A je razsežnost slike linearne preslikave, ki jo predstavlja A. Ta
je enaka kot razsežnost prostora, ki jo tvorijo vrstice matrike A in enaka kot
razsežnost, ki jo tvorijo stolpci matrike A.

Transponiranka m-krat-n matrike A je n-krat-m matrika Atr (ponekod se zapiše
tudi kot AT ali tA), ki jo dobimo tako, da vrstice obrnemo v stolpce in stolpce
v vrstice, se pravi Atr[i, j] = A[j, i] za vse indekse i in j. Če matrika A
glede na dani bazi predstavlja določeno linearno preslikavo, matrika Atr
predstavlja njeno dualno preslikavo glede na ustrezni dualni bazi.

Kvadratna matrika je matrika, ki ima enako število stolpcev in vrstic. Množica
vseh kvadratnih n-krat-n matrik skupaj z operacijo seštevanja in množenja je
kolobar. Razen če je n = 1, ta kolobar ni komutativen.

M(n, R), kolobar realnih kvadratnih matrik, je realna unitarna asociativna
algebra. M(n, C), kolobar kompleksnih kvadratnih matrik, je kompleksna
asociativna algebra.

Enota matrike ali identična matrika In, katere elementi na glavni diagonali
imajo vrednost 1, vsi ostali pa 0, zadošča MIn=M in InN=N za katerokoli m-krat-n
matriko M in n-krat-k matriko N. Na primer, če je n = 3:

Obrnljivi elementi v tem obsegu se imenujejo obrnljive matrike ali nesingularne
matrike. Matrika A reda n krat n je torej obrnljiva, če obstaja matrika B, za
katero velja AB=BA=In. V tem primeru je B inverzna matrika matrike A, ki jo
označimo z A−1. Množica vseh obrnljivih matrik reda n-krat-n tvori grupo
(natančneje Liejevo grupo) za množenje matrik, splošno linearno grupo.

Če je λ število in v neničelen vektor, da velja Av = λv, pravimo, da je v lastni
vektor matrike A in λ lastna vrednost. Število λ je lastna vrednost matrike A
natanko takrat, ko A−λIn ni obrnljiva, kar se zgodi natanko takrat, ko je pA(λ)
= 0. pA(x) je karakteristični polinom matrike A. Karakteristični polinom matrike
A je stopnje n, ki ima n kompleksnih rešitev. To je polinom stopnje n in ima
torej n kompleksnih ničel (vključno z večkratnimi ničlami). V tem pogledu ima
vsaka kvadratna matrika n kompleksnih lastnih vrednosti.

Determinanta kvadratne matrike A je produkt njenih n lastnih vrednosti, lahko pa
jo definiramo tudi po Leibnizevi formuli. Matrika je obrnljiva natanko tedaj, ko
je njena determinanta neničelna.

Algoritem Gauss-Jordanove eliminacije je zelo pomemben: lahko ga uporabimo za
računanje determinant, rangov in inverzov matrik ter za računanje sistemov
linearnih enačb.

Sled kvadratne matrike je vsota njenih diagonalnih vrednosti, ki je enaka vsoti
njenih n lastnih vrednosti.

Raziskovanje matrik je dokaj staro. Latinske kvadrate in magične kvadrate so
raziskovali že v predzgodovinskih časih.

Matrike že dolgo uporabljamo pri reševanju linearnih enačb. Gottfried Wilhelm
Leibniz, eden od utemeljiteljev diferencialnega računa, je razvil teorijo
determinat leta 1693. Gabriel Cramer je teorijo razvil naprej in leta 1750
vpeljal Cramerjevo pravilo. Carl Friedrich Gauss in Wilhelm Jordan sta razvila
Gauss-Jordanovo eliminacijsko metodo v začetku 19. stoletja.

Izraz »matrika« je prvi skoval leta 1848 James Joseph Sylvester. Cayley,
Hamilton, Grassmann, Frobenius in von Neumann so veliko raziskovali matrike in
njihovo teorijo.



https://sl.wikipedia.org/wiki/Kvarti%C4%8Dni_graf

Kvártični gráf je v teoriji grafov graf v katerem imajo vse točke stopnjo enako
4 in je tako 4-regularni graf. Kvartični graf se imenuje tudi štírivaléntni
graf. Po lemi o rokovanju je v vsakem regularnem grafu na n točkah s stopnjo r
število povezav enako:

tako da je pri kvartičnem grafu število povezav enako dvojnemu številu točk ( r
= 4 {\displaystyle r=4\,} ):

Vsak sredinski graf je kvartični ravninski graf, in vsak kvartični ravninski
graf je sredinski graf parov dualnih ravninskih grafov ali multigrafov. Vozelni
diagrami in povezavni diagrami so tudi kvartični ravninski multigrafi v katerih
točke predstavljajo presekanja diagramov in so označeni z dodatno informacijo,
ki pove katera od dveh vej vozla prečka drugo vejo v tisti točki.

Ker je stopnja vsake točke v kvartičnem grafu soda, ima vsak povezani kvartični
graf Eulerjevo pot. In kakor za regularne dvodelne grafe v splošnem ima vsak
dvodelni kvartični graf popolno parjenje. V tem primeru je možen veliko
preprostejši in hitrejši algoritem za iskanje takšnega parjenja kot pri
neregularnih grafih – z zbiranjem katerekoli druge povezave Eulerjeve poti se
lahko najde 2-faktor, ki mora v tem primeru biti zbirka krožnic, vsaka z liho
dolžino, kjer se vsaka točka grafa pojavi točno v eni krožnici. S ponovno izbiro
katerekoli druge povezave v teh krožnicah se lahko dobi popolno parjenje v
linearnem času. Enaka metoda se lahko uporabi za barvanje povezav grafa s
štirimi barvami v linearnem času.

Število možnih neizomorfnih povezanih kvartičnih grafov na n ≥ 0 točkah je:
(OEIS A006820):

Pri tem velja, da regularnost ničelnega grafa brez točk (n = 0) ni definirana in
je tako lahko poljubna, zato je graf tudi 4-regularen. Na 5-ih in 6-ih točkah
sta edina neizomorfna grafa polni graf K5 in oktaedrski graf. Cirkulantna grafa
C7(1,2) in C7(1,3) sta med seboj izomorfna. Na 7-ih točkah obstaja le še en tema
grafoma neizomorfen graf.

Ali imajo vsi kvartični grafi liho število Hamiltonovih ciklov ali imajo več kot
enega je odprta domneva. Izjava ne velja za kvartične multigrafe.



https://sl.wikipedia.org/wiki/Kuna_belica

Kuna belica ima sivo rjav kožuh, podlanko ima belkasto. Dlaka je na otip groba,
zato krzno kune belice ni zelo priljubljeno. Na grlu ima belo viličasto liso,
razcepljeno na dva kraka, ki se vlečeta do notranjosti prednjih nog. Za razliko
od kune zlatice, kuna belica nima poraščenih stopal. Smrček ima svetel; mesnato
rožnate barve. Ima kratko, čokato obliko glave, uhlji so široki in krajši, na
koncu zaokroženi. Dolžina repa pri samici je od 230 do 250 mm, pri samcu pa od
250 do 270 mm. Iztrebke pušča na posebnih mestih; na podstrešjih, v lopah,
kaščah ...

Kuna belica se v prehranjevalnih navadah ne razlikuje dosti od kune zlatice.
Razliko opazimo le v tem, da je v živalskem delu njene prehrane več živali, ki
so značilne za njen habitat. Tako belica zaužije več mesa domačih kuncev in
domače perutnine. Kurnike in golobnjake belica največkrat obiskuje ponoči.

Na jedilniku kune belice najdemo naslednje prostorninske odstotke hrane: 37%
sesalcev, 21% ptic, 10% mrhovine, 8% žuželk, 5% jajc, 2% žab, 13% rastlinskih
delov in 3,5% zemlje. )

Belica je navezana na bližino človeških bivališč. Lovi večinoma na tleh, pleza
pa le redko. V Sloveniji je razmeroma pogosta v zahodnih delih Notranjske in v
Slovenskem primorju. Glede skrivališč je prilagodljiva. Poišče si ga v opuščenih
kmečkih poslopjih, lopah na robu gozdičev, hlevih, na podih, podstrešjih,
senikih, v skalnih razpokah, v nizkih drevesnih duplih, pod kupi vejevja, pod
nakopičenimi hlodi ipd. Ker se zadržuje v človekovi bližini, je ne najdemo le v
zaselkih blizu gozdov, pač pa se pogosto približa tudi večjim naseljenim krajem.
Nič posebnega ni, če jo opazimo celo v mestnem parku, predvsem pa se pojavlja v
tistih delih mesta, v katerih so starejše stavbe in parki, ki se navezujejo na
gozd. To velja za kuno belico po vsej Evropi.

Pri kunah traja brejost od 260-280 dni. Ima povprečno 3 mladiče. V leglu jih
lahko vidimo tudi 7. Slepi so 34-38 dni. V prvih tednih življenja imajo na
zatilju obsežno področje posebnih žlez, ki izločajo poseben izloček. V kasnejšem
obdobju počasi izgine.

Kot naravni sovražniki kune belice so: lisica, ribji in planinski orel, velika
uharica, kragulj, sokol, v nekaterih primerih celo kanje. Če le morejo, kuno
zadavijo tudi mačke in klateški psi. Poleg plenilcev spadajo med naravne
selektorje pri kunah tudi nekateri zajedalci in bolezni.



https://sl.wikipedia.org/wiki/Kreta

Kreta (Κρήτη; Kréte) je z 8261 km² največji grški otok v Egejskem morju in peti
največji v Sredozemskem morju (od zahoda do vzhoda je dolg preko 270
kilometrov). Po podatkih iz leta 2005 ima dobrih 623.000 prebivalcev. Je
pretežno gorat otok, najvišji vrh v pogorju Oros Idi Psiloritis meri 2456 mnm.
Razdeljen je na štiri prefekture (Nomos Chanion, Nomos Rethimnis, Nomos Irakliou
in Nomos Lassithiou).

Glavno in upravno središče otoka je od 70. let 20. stoletja Iraklion, ki leži na
severni obali otoka in je s približno 170.000 prebivalci peto največje grško
mesto. S trajektom je povezan s Pirejem na celini. Ostala večja naselja na otoku
so:

Na otoku so tri letališča, ki se nahajajo pri Chanii, Iraklionu in Sitii. Po
severni strani Krete poteka glavna otočna hitra cesta, ostala naselja pa so
povezana večinoma z asfaltiranimi regionalnimi cestami.

Temeljni gospodarski panogi otočanov sta v poletnih mesecih turizem, preko
celotnega leta pa pridelava sadja in zelenjave ter pridobivanje oljčnega olja
(na celotnem otoku raste med 30 in 40 milijonov oljk, zato na Kreti pridelajo 4%
vse svetovne proizvodnje tega olja).

Otok je bil poseljen že zelo zgodaj. Razvila se je cvetoča minojska kultura.
Leta 67 pr.n.št. je bil otok priključen rimski provinci Kireni, v 13. stol. so
otok zasedli Benečani, ki so ga imenovali Kandija. Po dolgotrajnem obleganju
leta 1669 otok dokončno zavzamejo Osmani. Lokalno prebivalstvo se nato v
naslednjih stoletjih v številnih uporih upira osmanski nadvladi. Po letu 1830,
po grški osvobodilni vojni, je bil otok še vedno pod oblastjo Osmanskega
cesarstva, po Berlinskem kongresu, formalno pa po grško-turški vojni leta 1897
so otoku podelili delno samostojnost. Šele po drugi balkanski vojni in
sklenjenem miru v Bukarešti avgusta leta 1913 pa je bil vključen v sestavo
današnje Grčije. Med drugo svetovno vojno leta 1941 so Nemci izvedli zračni
desant na Kreto; otok so zasedali do 1944.



https://sl.wikipedia.org/wiki/Johnny_Depp

John Christopher »Johnny« Depp II, ameriški filmski in televizijski igralec
scenarist, režiser, producent ter glasbenik, * 9. junij 1963, Owensboro,
Kentucky, Združene države Amerike.

Johnny Depp je v svoji karieri že prejel zlati globus in nagrado Screen Actors
Guild Award v kategoriji za »najboljšega igralca«. Zaslovel je v osemdesetih s
televizijsko serijo 21 Jump Street, s katero je postal najstniški idol. Ko se je
osredotočil na snemanje filmov, se je pojavil v filmu Edward Škarjeroki (1990),
kasneje pa zaigral v finančno uspešnih filmih Brezglavi jezdec (1999), Pirati s
Karibov: Prekletstvo črnega bisera (2003), Čarli in tovarna čokolade (2005) in
Rango (2011). V sedmih filmih je sodeloval z režiserjem Timom Burtonom, med
drugim tudi pri snemanju filmov Sweeney Todd: Hudičev brivec (2007) in Alica v
čudežni deželi (2010).

Johnny Depp je postal prepoznaven po svojih upodobitvah ljudi, kot so Edward D.
Wood, ml. v filmu Ed Wood (1994), Joseph D. Pistone v filmu Donnie Brasco
(1997), Hunter S. Thompson v filmu Fear and Loathing in Las Vegas (1998), George
Jung v filmu Snif (2001) in bančni ropar John Dillinger v filmu Michaela Manna,
Državni sovražniki (2009). Filmi, ki jih je posnel, so vsega skupaj zaslužili
2,6 milijarde $ samo v Združenih državah Amerike in 6 milijard $ po svetu.
Večkrat je bil nominiran za najpomembnejše nagrade na svetu in prejel zlati
globus za film Sweeney Todd: Hudičev brivec ter nagrado Screen Actors Guild
Award za film Pirati s Karibov: Prekletstvo črnega bisera v kategoriji
za »najboljšega igralca«.

John Christopher »Johnny« Depp II se je rodil v Owensboru, Kentucky, Združene
države Amerike kot sin Johna Christopherja Deppa st., civilnega inžinirja, in
njegove bivše žene Betty Sue Wells, natakarice. Ima enega brata, Daniela, ki je
danes po poklicu romanopisec ter dve sestri, Christie (danes je slednja
zaposlena kot njegova osebna menedžerka) in Debbie. Njegova starša sta se
ločila, ko je bil v najstniških letih, njegova mama pa se je kasneje ponovno
poročila z Robertom Palmerjem (umrl je leta 2000), ki ga je Johnny Depp označil
kot »mojo inspiracijo«. Družina Depp se je v Združenih državah Amerike pričela s
priselitvijo Francoza po imenu Pierre Deppe ali Dieppe, ki se je naselil v
Virginiji okoli leta 1700, takrat dela begunskih kolonij, ki so se nahajale
zraven slapa reke James. Igralec domneva tudi, da so njegovi predniki ameriški
staroselci - v intervjuju leta 2011 je namreč povedal: »Najbrž je [v meni] tudi
malce staroselske krvi. Moja prababica je izgledala kot staroselka, odrasla je
kot indijanka plemena Cherokee ali morda Creek. Ker prihajam iz Kentuckyja, bi
bilo logično, da sem potomec indijancev plemenov Cherokee ali Creek.«

Družina se je v njegovem otroštvu večkrat preselila, s svojim bratom in sestrama
pa je živel na skoraj dvajsetih različnih lokacijah, dokler se niso leta 1970
končno ustalili v Miramarju, Florida. Leta 1978 so se njegovi starši ločili.
Johnny Depp je bil že kot otrok zaradi stresa pri soočanju s težavami njegove
družine nagnjen k samopoškodovanju. V intervjuju leta 1993 je svoje
samopoškodovanje razložil z besedami: »Moje telo je na nek način dnevnik. To so
včasih počeli mornarji, vsak njihov tatu je nekaj pomenil, nek določen čas v
tvojem življenju, ko se zaznamuješ, naj bo to z nožem ali s poklicnim
tetovatorjem.«

Ko mu je mama pri dvanajstih podarila kitaro, je Johnny Depp začel igrati v
različnih garažnih glasbenih skupinah. Svoj prvi band je ustanovil svojemu
dekletu, Meredith, na čast. Leto dni po ločitvi njegovih staršev je Johnny Depp
prenehal hoditi v srednjo šolo in si želel postati rock glasbenik. Kot je
povedal v oddaji Inside the Actors Studio, je nameraval oditi nazaj v šolo po
dveh tednih, vendar mu je ravnatelj naročil, naj sledi svojim sanjam in postane
glasbenik. Nekaj časa je igral za skupino The Kids, ki je uživala v skromnem
lokalnem uspehu. Glasbena skupina The Kids se je skupaj odpravila v Los Angeles,
Kalifornija, kjer so nameravali podpisati pogodbo s katero izmed glasbenih
založb. Svoje ime so spremenili v Six Gun Method, vendar so se kasneje razšli.
Johnny Depp se je pridružil glasbeni skupini Rock City Angels in zanje napisal
pesem »Mary«, ki je bila vključena na njihov debitantski album, Young Man's
Blues, izdan preko založbe Geffen Records.

24. decembra 1983 se je Johnny Depp poročil z Lori Anne Allison, maskerko in
sestro basista ter pevca njegove glasbene skupine. V času njunega zakona je
njegova žena delala kot maskerka, on pa je opravljal številna čudaška dela, med
drugim je delal kot telemarketer za nalivna peresa. Njegova žena ga je
predstavila igralcu Nicolasu Cageu, ki mu je svetoval, naj prične z igralsko
kariero. Ločila sta se leta 1985. Kasneje je Johnny Depp hodil in se zaročil s
Sherilyn Fenn (spoznala sta se leta 1985 na snemanju kratkega filma Dummies).

Johnny Depp je pozornost prvič pritegnil leta 1984 s svojim debitantskim filmom,
A Nightmare on Elm Street, kjer je igral fanta glavne junakinje in eno izmed
žrtev Freddyja Kruegerja. Leta 1985 je Johnny Depp skupaj s svojim dekletom,
Sherilyn Fenn, odšel na avdicijo za danes klasični dramski film Trashin' (1986),
kjer sta oba dobila vlogo. Režiser ga je izbral za glavnega igralca v filmu in
to bi bila njegova prva večja vloga, če ne bi producenti takoj zavrnili njegove
odločitve. Nazadnje v filmu ni zaigral.

Johnny Depp je imel tudi glavno vlogo v Foxovi televizijski seriji 21 Jump
Street, ki se je premierno predvajala leta 1987. Vlogo je sprejel šele, ko je
izvedel, da pri projektu sodeluje tudi igralec Frederic Forrest, eden izmed
igralcev, ki so nanj najbolj vplivali. Igralski zasedbi serije se je pridružil
tudi njegov dolgoletni prijatelj, Sal Jenco, ki je v seriji igral hišnika po
imenu Blowfish. Ob uspehu serije je Johnny Depp konec osemdesetih postal
najstniški idol. Sam je o svojem položaju menil, da so ga »prisilili v vlogo
produkta.« Odločil se je, da bo igral samo v filmih, ki bodo dobri zanj.

Johnny Depp je dobil sekundarno vlogo v vietnamsko govorečem filmu Oliverja
Stonea, Platoon (1986). Leta 1990 je poleg Winone Ryder, kasneje svojega
dekleta, in Vincenta Pricea prevzel vlogo čudaškega glavnega lika v filmu Tima
Burtona, Edward Škarjeroki, za katerega je bil nominiran za svoj prvi zlati
globus. Kasneje je o tem filmu Johnny Depp dejal, da je odražal nesposobnost
kominiciranja Tima Burtona v njegovih najstniških letih. Z uspehom filma se je
pričelo njegovo dolgoletno sodelovanje s Timom Burtonom; skupaj sta v naslednjih
letih posnela še šest drugih filmov. V tistem obdobju se je pojavil tudi v
filmih Zasebno letovišče (1985), Cry-Baby in Mora v ulici Brestov 6: Freddy je
mrtev (1991) ter v televizijskih serijah Lady Blue (1985), Slow Burn (1986) in
Hotel (1987).

Leta 1993 je Johnny Depp zaigral v treh različnih filmih, med drugim tudi v
filmu Benny & Joon, za katerega si je prislužil drugo nominacijo za zlati globus
v kategoriji za »najboljšega igralca - Filmski muzikal ali komedija«. Jeseni
naslednjega leta je izšel z oskarjem nagrajeni film Ed Wood, biografski film o
Edwardu D. Woodu, ml., v katerem je imel Johnny Depp poleg Martina Landauja in
Sarah Jessice Parker glavno vlogo. To je bil njegov drugi film, pri katerem je
sodeloval s Timom Burtonom; film naj bi po mnenju Johnnyja Deppa odražal
razmerje med Timom Burtonom in igralcem Vincentom Priceom (oba sta z njim
sodelovala pri filmu Edward Škarjeroki), ki naj bi bilo precej podobno razmerju
Edwarda D. Wooda, ml. in Béle Lugosija. Kasneje je dejal, da je bil »po desetih
minutah poslušanja reči o projektu že predan slednjemu.« V tistem času je bil
igralec zelo potrt na snemanju filmov; s tem filmom pa je »dobil priložnost za
ogrevanje in zabavo«; dejal je, da je sodelovanje z Martinom Landaujem »povrnilo
mojo ljubezen do igranja«. Za njegovo vlogo v tem filmu so mu filmski kritiki
dodelili predvsem pozitivne ocene; Janet Maslin iz revije The New York Times, na
primer, je napisala, da je »dokazal«, da se lahko »uvrsti med enkratne igralce«.
K temu je dodala še: »Depp zajame vse optimistične stvari, zaradi katerih je Ed
Wood še vztrajal, zahvaljujoč ekstremno zabavni sposobnosti njegovega mnenja, da
lahko na vsak oblak posije žarek sonca.« Za svoj nastop v tem filmu je bil
Johnny Depp nominiran za tretji zlati globus. Naslednje leto je pozornost
pritegnil s filmom Don Juan DeMarco (1995), kjer je poleg Faye Dunaway odigral
glavno vlogo.

Leta 1997 je zaigral, režiral in napisal film The Brave, prvi film, ki ga je
režiral ter prvi in zadnji film, za katerega je napisal tudi scenarij. Istega
leta je poleg Ala Pachina zaigral eno izmed glavnih vlog v za oskarja nominirani
kriminalni drami Mikea Newella, Donnie Brasco. Film je požel velik finančni
uspeh in do danes po svetu zaslužil 83 milijonov $. Johnny Depp, oboževalec in
dolgoletni prijatelj scenarista Hunterja S. Thompsona, je verzijo slednjega
(preimenovano v Raoul Duke) zaigral v filmu Fear and Loathing in Las Vegas
(1998), ki je temeljil na pisateljevem istoimenskem navidezno biografskem
romanu. Kasneje se je Johnny Depp Hunterju S. Tomphsonu kot njegov menedžer
pridružil na potovanju na eni izmed njegovih zadnjih knjižnih turnej.

Leta 1999 je Johnny Depp zaigral Ichaboda Cranea v filmu Tima Burtona, Brezglavi
jezdec poleg Christine Ricci. Film Brezglavi jezdec je odražal boj Tima Burtona
s hollywoodskim studijskim sistemom. Pri svojem nastopu v tem filmu se je
zgledoval po igralcih, kot so Angela Lansbury, Roddy McDowall in Basil Rathbone.
Johnny Depp je kasneje povedal: »Vedno sem menil, da je bil Ichabod zelo nežna,
krhka oseba, ki je bil morda kar malce preveč ženstven, kot prestrašena majhna
deklica.«

V naslednjih letih je imel manjše vloge v televizijskih serijah The Vicar of
Dibley (1999) in The Fast Show (2000) ter odigral manj opažene vloge v filmih
The Astronaut's Wife (1999), Deveta vrata (1999), Čokolada (2000), Preden se
znoči (2000), Iz pekla (2001) in Solze življenja (2001). Leta 2001 je poleg
Jordija Molle in Penélope Cruz zaigral Georgea Junga v zadnjem filmu Teda
Demmeja, Snif. Film, ki je temeljil na knjigi Brucea Porterja iz leta 1993 z
naslovom Blow: How a Small Town Boy Made $100 Million with the Medellín Cocaine
Cartel and Lost It All, je govoril o življenju ameriškega tihotapca kokaina,
Georgea Junga.

Filmski kritiki so njegove vloge v tistem času opisali kot vloge »ikonskih
samotarjev«. Johnny Depp je dejal, da je bil ta del njegove kariere »poln
studijsko opredeljenih napak« in filmov, ki so bili »finančno prekleti,« vendar
je menil, da studiji niso nikoli razumeli filmov in niso opravili dobrega dela
pri trženju slednjih. Johnny Depp je za igranje izbiral vloge, ki so se mu zdele
zanimive in ne tistih, za katere so menili, da bodo požele velik finančni uspeh.

Leta 2003 je Disneyjev film Pirati s Karibov: Prekletstvo črnega bisera požel
velik uspeh, nastop Johnnyja Deppa v filmu, kjer je igral kapitana Jacka
Sparrowa, pa so tudi zelo hvalili. Šefi studija so bili na začetku nekoliko bolj
ambivalentni, vendar je lik med filmsko javnostjo postal popularen. Po
raziskavah podjetja Fandango je Johnny Depp pritegnil veliko večino občinstva.
Režiser filma, Gore Verbinski, je dejal, da je njegov lik zelo odražal igralčevo
osebnost, vendar je Johnny Depp sam povedal, da je lik oblikoval po kitaristu
glasbene skupine Rolling Stones, Keithu Richardsu. Johnny Depp je bil
naslednjega leta za svoj nastop v tem filmu nominiran za oskarja v kategoriji
za »najboljšega igralca«.

Leta 2005 je bil ponovno nominiran za oskarja v kategoriji za »najboljšega
igralca«, tokrat za svojo upodobitev J. M. Barrieja v filmu V iskanju dežele
Nije (2004). Nato je leta 2005 zaigral Willyja Wonko v filmu Čarli in tovarna
čokolade, kjer je ponovno sodeloval s Timom Burtonom. Njegove lasje v filmu so
takrat oblikovali po vzoru frizure Anne Wintour. Film je bil finančno izredno
uspešen, pa tudi s strani filmskih kritikov je prejemal v glavnem pozitivne
ocene. Za svoj nastop v tem filmu je bil nominiran za zlati globus v kategoriji
za »najboljšega igralca v filmskem muzikali ali komediji«. Gene Wilder, ki je
vlogo Willyja Wonke zaigral v istoimenskem filmu iz leta 1971, je to verzijo
filma na začetku kritiziral. Film Čarli in tovarna čokolade je izšel junija,
septembra pa mu je sledil še en film Tima Burtona, Mrtva nevesta, kjer je Johnny
Depp posodil glas liku Victorja Van Dorta. Producent Scott Rudin je o njunem
sodelovanju nekoč povedal: »Johnny Depp pravzaprav upodobi Tima Burtona v vseh
njegovih projektih«, saj naj bi Johnny Depp večkrat zaigral vloge v njegovih
filmih, ki so temeljile na njem samem, vendar se Burton sam kasneje ni strinjal
s tem komentarjem. Johnny Depp sam se z izjavo strinja.

Leta 2006 je Johnny Depp sodeloval pri izdelavi filma Gonzo: Photographs by
Hunter S. Thompson, posthumnem življenjepisu njegovega velikega prijatelja in
hkrati tudi vzornika, scenarista Hunterja S. Thompsona, ki so ga izdali preko
spletne strani ammobooks.com. Johnny Depp je tudi plačal večji del pogreba za
Hunterja S. Thompsona, vključno z ognjemetom in streljanjem njegovega pepela s
topom v Aspenu, Colorado, kjer je Hunter S. Thompson živel. Istega leta je
Johnny Depp poleg Keire Knightley in Orlanda Blooma ponovno upodobil lik
kapitana Jacka Sparrowa v nadaljevanju filma Pirati s Karibov: Prekletstvo
črnega bisera, filmu Pirati s Karibov: Mrtvečeva skrinja, ki se je premierno
predvajal 7. junija leta 2006, v prvih treh dnevih od izzida v Združenih državah
Amerike pa je že zaslužil 135,5 milijona $, s čimer je podrl takratni rekord za
najboljšo prodajo takoj po izzidu ob koncu tedna. Za svoj nastop v filmu je s
strani kritikov ponovno požel velik uspeh in celo prejel nagrado Empire Award v
kategoriji za najboljšega igralca.

Naslednji film iz serije Pirati s Karibov, Na robu sveta, je izšel 24. maja leta
2007. Johnny Depp je dejal, da je Jack Sparrow »vsekakor velik del mene
samega« in da želi vlogo zaigrati tudi v prihajajočih delih filma. Glas
slednjemu je posodil tudi v videoigri Pirati s Karibov: Legenda o Jacku
Sparrowu. Talent za mečevanje Johnnyja Deppa, pokazan ob upodabljanju vloge
Jacka Sparrowa, je bil dokumentiran v dokumentarnem filmu Reclaiming the Blade.
V filmu je učitelj mečevanja Bob Anderson delil svoje izkušnje sodelovanja z
Johnnyjem Deppom pri koreografiji za film Pirati s Karibov: Prekletstvo črnega
bisera. Bob Anderson, ki je učil tudi Errola Flynna, še enega slavnega
hollywoodskega pirata, je sposobnosti Johnnyja Deppa z mečem opisal kot »dobre,
kot so le lahko.«

Johnny Depp in Gore Verbinski sta producirala glasbeni album Rogues Gallery,
Pirate Ballads, Sea Songs and Chanteys. Johnny Depp je leta 2007 zaigral glavno
vlogo Sweeneyja Todda v filmu Tima Burtona, Sweeney Todd: Hudičev brivec. Za
vlogo je prejel svojo drugo pomembnejšo nagrado, zlati globus v kategoriji
za »najboljšega igralca - Filmski muzikal ali komedija«, bil pa je tudi tretjič
nominiran za oskarja v kategoriji za »najboljšega igralca«.

V zahvalnem govoru ob sprejemu zlatega globusa se je Johnny Depp zahvalil
združenju Hollywood Foreign Press Association in pohvalil Tima Burtona
zaradi »neomajnega zaupanja in podpore«. Najprej mu je Tim Burton leta 2000 dal
posnetek istoimenskega muzikala iz leta 1979. Čeprav ni bil oboževalec
muzikalov, je nazadnje vzljubil zgodbo o zdravljenju. Petra Lorrea iz filma Mad
Love (1935) je označil za glavno inspiracijo za njegovo upodobitev te vloge,
pesmi za njegov lik pa je vadil med snemanjem filma Pirati s Karibov: Na robu
sveta. Čeprav je nastopal v mnogih glasbenih skupinah, Johnny Depp na začetku ni
bil prepričan, ali bo lahko ustvaril zvok za besedilo Stephena Sondheima. Posnel
je demo posnetek in pri oblikovanju svojih vokalov sodeloval z Bruceom Witkinom,
in ne s priznanim učiteljem petja. V sekciji Ocena DVD-ja je novinar Chris
Nashawaty iz revije Entertainment Weekly filmu dodelil oceno 5-, pri čemer je
dodal: »Zaradi Deppovega visokega glasu se začneš spraševati, katere druge trike
je še skrival … Ob opazovanju Deppa kot brivca, ki vihti svoje britvice … se
težko ne spomniš na Edwarda Škarjerokega, besno oblikovanje žive meje v
živalskih laseh zadnjih osemnajstih letih … in vse pretkane lepote, ki bi jih
zamudili, če se [Tim Burton in Johnny Depp] ne bi nikoli spoznala.«

Johnny Depp je potem, ko je igralec umrl, poleg Judea Lawa in Colina Farrella
zaigral bivši lik Heatha Ledgerja v filmu The Imaginarium of Doctor Parnassus
(2009). Vsi trije igralci so svoj zaslužek iz filma darovali hčerki Heatha
Ledgerja, Matildi. Poleti istega leta je imel poleg Christiana Balea in Marion
Cotillard zaigral lik bančnega roparja Johna Dillingerja v filmu Državni
sovražniki (2009), naslednjega leta pa je ob Angelini Jolie zaigral v filmu
Turist (2010), za katerega je bil desetič nominiran za zlati globus. Upodobil je
tudi Norega klobučarja v filmu Alica v čudežni deželi (2010) poleg Helene Bonham
Carter, Anne Hathaway in Alana Rickmana in glavni lik v animiranem filmu Rango
(2011). V filmu Alica v čudežni deželi je ponovno sodeloval s Timom Burtonom, ki
ga je v knjigi z intervjuji, Burton on Burton, opisal kot »brata, prijatelja …
in pogumno dušo.« Leta 2011 je izšel še četrti del iz serije filmov Pirati s
Karibov, Z neznanimi tokovi, v katerem sta poleg njega zaigrala še Penélope Cruz
in Ian McShane.

Johnny Depp bo z režiserjem filma Pirati s Karibov: mrtveci ne pripovedujejo
zgodbi, Robom Marshallom, sodeloval tudi na filmu The Thin Man. Pojavil se bo
tudi v filmski verziji knjige Hunterja S. Thompsona, The Rum Diary, kjer bo
upodobil Paula Kempa, glavni lik. Leta 2007 je sprejel ponudbo podjetja Warner
Bros. za snemanje filma, ki je temeljil na gotski telenoveli Dark Shadows, ki se
je na kanalu ABC predvajala med letoma 1966 in 1971. Že kot otrok je bil namreč
oboževalec te serije. Skupaj s Grahamom Kingom bo produciral film z Davidom
Kennedyjem, ki je vodil podjetje Dan Curtis Productions, Inc. dokler ni umrl.
Zaigral bo tudi Tonta v filmu Lone Ranger. Johnny Depp bo produciral tudi film
Hugo Cabret, ki temelji na dokumentarnem filmu The Invention of Hugo Cabret o
Keithu Richardsu ter se na kratko pojavil v filmu Jack & Jill. Za kratek čas bo
zaigral tudi v filmski upodobitvi serije 21 Jump Street, v kateri je igral v
poznih osemdesetih. Zaigral in produciral bo tudi upodobitev stripov Rex Mundi.

Kot kitarist je Johnny Depp posnel samostojni album, igral diapozitivno kitaro
na pesmi »Fade In-Out« glasbene skupine Oasis iz njihovega albuma Be Here Now
(1997) ter na pesmi »Fade Away (verzija Warchildov)« (B-stran singla »Don't Go
Away«). Zaigral je tudi akustično kitaro na soundtrackih za svoja filma Čokolada
in Bilo je nekoč v Mehiki. Je prijatelj Shanea MacGowana, člana glasbene skupine
The Pogues, in sodeloval tudi pri njegovem prvem samostojnem glasbenem albumu.
Bil je tudi član glasbene skupine P, ki je vključevala tudi pevca glasbene
skupine Butthole Surfers, Gibby Haynes in basista glasbene skupine Red Hot Chili
Peppers, Flea. Pojavil se je v videospotu glasbene skupine Tom Petty & The
Heartbreakers za pesem »Into the Great Wide Open«.

Johnny Depp in Vanessa Paradis gojita grozdje in imata naprave za izdelave vina
na njunem vinogradu v Plan-de-la-Touru, na severu francoskega mesta
Saint-Tropez. Poznan je po ljubezni do francoskih vin; med njegovimi najljubšimi
vini so vina znamk Bordeaux, Château Calon-Ségur, Château Cheval Blanc, Château
Pétrus in Burgundy Domaine de la Romanée-Conti. V intervjuju z revijo Madame
Figaro je dejal: »S temi vini dosežeš nirvano.« Skupaj s Seanom Pennom, Johnom
Malkovichem in Mickom Hucknallom ima v lasti pariško restavracijo /bar Man Ray
blizu Champs-Élyséesa.

Od leta 1998 do leta 2012, po razmerju z britansko manekenko Kate Moss, je bil
Johnny Depp partner francoske igralke in pevke Vanesse Paradis, ki jo je spoznal
na snemanju filma Deveta vrata.

Par ima dva otroka. Hčerka Lily-Rose Melody Depp se je rodila 27. maja 1999, sin
John »Jack« Christopher Depp III pa 9. aprila 2002. Leta 2007 si je njegova
hčerka opomogla od resne bolezni, okužbe z E. colijem, zaradi katere so njene
ledvice prenehale delovati. Deklica je morala nekaj časa ostati v bolnišnici. Da
bi se zahvalil bolnišnici Great Ormond Street, jo je Johnny Depp novembra 2007
obiskal, našemljen v kapitana Jacka Sparrowa in otrokom štiri ure bral
pravljice. Zgodaj leta 2008 je bolnišnici doniral 1 milijon £ (okoli 2 milijona
$).

Čeprav se Johnny Depp ni ponovno poročil, je dejal, da je do svojima
otrokoma »resnično predan, predstavljata mi pomembno točko v mojem življenju, v
mojem delu, povsod, kjer moram tudi ostati.«

Družina živi v Meudonu, predmestju Pariza, Los Angelesu, otoku, ki so ga kupili
na Bahamih ali v svoji vili, ki so jo kupili v Le Plan-de-la-Touru, majhnem
mestu dvajset kilometrov od Saint-Tropeza, južna Francija. Johnny Depp ima v
lasti tudi vinograd v okolici Le Plan-de-la-Toura, ki ga je kupil leta 2007.

Leta 1994 je policija aretirala in izvprašala Johnnyja Deppa, saj naj bi hudo
poškodoval svojo sobo v hotelu v New York Cityju.

Leta 1999 so ga ponovno aretirali, tokrat zaradi pretepa s paparazzom zunaj
restavracije v Londonu, kjer je večerjal z Vanesso Paradis.

Johnny Depp ima trinajst tatujev, veliko izmed njih pa je posvečenih določeni
osebi ali dogodku v njegovem življenju. Nekateri izmed teh tatujev so tudi
profil ameriškega staroselca in napis »Wino Forever« (na začetku je
pisalo »Winona Forever«, vendar si je tatu po razhodu z Winono Ryder spremenil)
na njegovem desnem bicepsu, napis »Lily-Rose« (ime njegove hčere) ob srcu,
napis »Betty Sue« (ime njegove mame) na njegovem levem bicepsu ter vrabca, ki
leti čez neko vodo z besedo »Jack« (ime njegovega sina; vrabec, ki leti proti
vodi in ne stran od nje, je po vsej verjetnosti neke vrste posvetilo njegovemu
liku Jacku Sparrowu iz filmske serije Pirati s Karibov [»vrabec« v angleščini
namreč pomeni »sparrow«]) na desni podlakti.

8. oktobra 2010 se je Johnny Depp nenapovedano pojavil na londonski primarni
šoli, blizu lokacije snemanja filma Pirati s Karibov: Z neznanimi tokovi. Šolo
je obiskal oblečen v Jacka Sparrowa, in sicer zato, ker je prejel pismo enega
izmed učencev, v katerem ga je prosil, naj mu pomaga pri razrednem uporu.

Leta 2003 so se izjave Johnnyja Deppa o Združenih državah Amerike pojavile v
nemški reviji Stern. V komentarju naj bi dejal: »Amerika je neumna, je nekaj
takega, kot neumen kužek, ki ima velike zobe  — nekaj, kar lahko grize in te
poškoduje, nekaj agresivnega.« Čeprav je kasneje dejal, da ga je novinar revije
narobe razumel in da so povedano vzeli iz konteksta, je revija Stern vztrajala
pri svojem, tako kot spletna stran CNN.com po opravljenem ekskluzivnem
intervjuju z njim. Novinar kanala CNN je dodal, da bi Johnny Depp rad videl, da
bi njegovi otroci »Ameriko videli kot igračo, polomljeno igračo. Malo
raziskujemo, malo preverimo, dobimo nek občutek, nato pa izginemo.« 17. julija
2006 je verzija revije Newsweek ponovno objavila izjavo, v kateri je Johnny Depp
ZDA označil za »neumnega kužka«, dobesedno citirano iz pisma, poslanega reviji.
Johnny Depp se tudi ni strinjal z mediji, ki so menili, da bi »rad postal
Evropejec« in dejal, da v Evropi živi le zato, ker mu je všeč njegovo anonimno
življenje v Franciji in tamkajšnji preprostejši način življenja.

Johnny Depp je za svoja dela prejel nagrade, kot so London Film Critics Circle
Award (1996), Russian Guild of Film Critics Award (1998), Screen Actors Guild
Award (2004) in zlati globus (2008) v kategoriji za »najboljšega igralca«. Na
podelitvi nagrad MTV Movie Awards leta 2008 je prejel nagrado v kategoriji
za »najboljšega zlobneža« za svojo upodobitev Sweeneyja Todda ter v kategoriji
za »najboljši komični nastop« za svojo upodobitev Jacka Sparrowa. Nominiran je
bil tudi za tri oskarje, leta 2004 za svoj nastop v filmu Pirati s Karibov:
Prekletstvo črnega bisera (2003), leta 2005 za svoj nastop v filmu V iskanju
dežele Nije (2004), leta 2008 pa za svoj nastop v filmu Sweeney Todd: Hudičev
brivec (2007). Svoj prvi zlati globus je prejel leta 2008 za nastop v filmu
Sweeney Todd: Hudičev brivec.



https://sl.wikipedia.org/wiki/Jezus_Kristus

Jézus ali Jézus Krístus, (iz hebrejščine יהושע [Yĕhošūa‘] in grščine Χριστός
([Christos], Maziljeni) tudi Jézus iz Názareta ali Jezus Nazaréčan, v krščanstvu
osrednja osebnost, Božji sin, odrešenik in mesija, v islamu prerok, * med 7 in 4
pr. n. št., Judeja, † med 30 in 33, Judeja (po krščanski tradiciji * 25.
decembra 1, Betlehem, Judeja, † 7. april 33, Jeruzalem, Judeja)

Večina sodobnih poznavalcev antike se strinja, da je Jezus dejansko obstajal[a]
in da je bil judovski rabin iz Galileje, ki je ustno razširjal svoj nauk. Krstil
ga je Janez Krstnik. Križan je bil v Jeruzalemu po ukazu rimskega prefekta
Poncija Pilata. Učenjaki so osnovali več portretov zgodovinskega Jezusa, ki ga
pogosto prikazujejo kot nosilca ene od naslednjih vlog: voditelj apokaliptičnega
gibanja, mesija, karizmatični zdravilec, modrec in filozof ali družbeni
reformator, ki se je zavzemal za enakost vseh ljudi. Primerjali so novozavezne
zapise z nekrščanskimi zgodovinskimi zapisi, da bi sestavili kronologijo
Jezusovega življenja. Najširše uporabljena koledarska doba, v kateri je trenutno
leto 2017 (okrajšano kot po Kr. ali n. št.), temelji na srednjeveški oceni leta
Jezusovega rojstva.

Kristjani verjujejo, da je Jezus v svetu edinstvenega pomena. Krščanska doktrina
vključuje tudi verovanje, da je bil Jezus spočet od Svetega Duha, rojen Devici,
da je delal čudeže, ustanovil krščansko Cerkev, umrl na križu kot daritev v
spravo za grehe, vstal od mrtvih in šel v nebesa, od koder se bo vrnil ob koncu
časov. Velik del krščanstva časti Jezusa kot utelešenega božjega Sina, drugo od
treh oseb Svete Trojice. Nekaj krščanskih skupnosti zavrača trinitaričnost,
deloma ali v celoti, kot neskripturalno.

Islam Jezusa (navadno prečrkovanega kot Isa) dojema kot pomembnega preroka in
mesijo. Za muslimane je Jezus prinašalec prerok in sporočevalec ter otrok
deviškega rojstva, vendar ne božjega, niti ni umrl zaradi križanja. Judje
zavračajo verovanje, da je Jezus pričakovani Mesija, saj ni izpolnil mesijanskih
prerokb iz Tanaka.

Jezusa je rodila Marija, žena tesarja Jožefa iz Nazareta, ki ga je brezmadežno
spočela. Tradicionalno se navaja za datum rojstva 25. december (božič) leta 1.

Jožef in Marija sta sicer stanovala v Nazaretu v Galileji, a Sveto pismo navaja,
da sta morala zaradi popisa prebivalstva v Betlehem in tam se je rodil Jezus
(glej: Jezusovo rojstvo). Pozneje se je družina vrnila v Nazaret - Jezusa so
sodobniki imenovali Jezus iz Nazareta.

O Jezusovem otroštvu je malo znanega. Ker je odraščal v judovski družini, pa
lahko sklepamo na nekaj dejstev. Osmi dan po rojstvu je bil Jezus zagotovo
obrezan, saj je ta dogodek za judovskega dečka zelo pomemben. Dogodek je opisan
tudi v Svetem pismu (Lk 2,21). Spomin na ta dogodek praznuje Cerkev 1. januarja
kot praznik Jezusovega obrezovanja.

Pozneje je bil Jezus gotovo deležen normalne judovske verske vzgoje: naučil se
je brati, pisati in govoriti v hebrejščini, ki je bila uradni jezik judaizma
(Jezusov materin jezik je bila aramejščina). Sveto pismo navaja, da je imel
Jezus štiri brate (Jakoba, Jozeja (Jožefa), Juda in Simona) in nedoločeno
število sester (glej Mr 6,3). Mnenja različnih krščanskih skupnosti so glede
tega deljena. Rimskokatoliška cerkev pravi, da so bili to bratranci in sestrične
(uporaba izrazov "brat" in "sestra" v širšem smislu). Pravoslavna Cerkev trdi,
da so bili to Jožefovi otroci iz prejšnjega zakona (Jožef naj bi bil ob poroki z
Marijo vdovec). Protestantske Cerkve po navadi razumejo Sveto pismo dobesedno in
zato trdijo, da so bili to dejansko otroci Marije in Jožefa in torej Jezusovi
pravi mlajši bratje in sestre.

V času med svojim 20 in 30 letom je Jezus verjetno preživel nekaj časa v
asketski verski skupnosti, vendar so zgodovinski viri tudi v tem primeru skopi.
(Sveto pismo navaja, da ga je Duh odvedel v puščavo - Mt 4,1). Nekateri
zgodovinarji trdijo, da se je Jezus pridružil esenom, saj se v njegovem nauku
pozna esenski vpliv. Tudi če je to res, je Jezus pozneje zapustil esensko
skupnost in izoblikoval svoj nauk, ki se v nekaterih točkah močno razlikuje od
esenskega. Morda pa se je pridružil skupini, ki jo je vodil Janez Krstnik
(srečanje Jezusa z Janezom Krstnikom je opisano v Svetem pismu, Janez je Jezusa
tudi krstil - Mt 3,13).

Njegov nauk pa ni bil po volji oblastem in premožnejšemu sloju prebivalstva,
zato so se ga sklenili znebiti. Tik pred praznikom pashe, po zadnji večerji, je
izdajalec Juda Iškarijot odpeljal k Jezusu vojake, ki so ga aretirali. Potem sta
ga zasliševala Herod Antipa in Poncij Pilat. Pilat je dal Jezusa najprej bičati,
potem pa ga je v soglasju z judovskimi voditelji obsodil na smrt s križanjem,
češ da je pripravljal upor proti rimskim oblastem in da se je imel za judovskega
kralja. Jezusa so odvedli na Golgoto, kjer so ga križali (glej tudi članek:
Jezusovo trpljenje). Še isti dan je tudi umrl na križu - to je bilo v petek pred
judovsko pasho, na 14. dan meseca nisana po judovskem koledarju. (Danes ne
moremo več stoodstotno zanesljivo rekonstruirati ustreznega datuma po našem
koledarju, kot en od najverjetnejših datumov pa se pojavlja 7. april leta 30.)
Po pričevanju učencev je Jezus tretji dan po smrti (v nedeljo) vstal od mrtvih,
še 40 dni poučeval učence, potem pa odšel v nebesa (glej tudi: Jezusovo
vstajenje).

Datum rojstva zgodovinskega Jezusa je med 7 in 2 letom pr. n. št. Ob uvedbi
našega načina štetja let je bil začetek štetja izbran tako, da je bilo leto, ko
se je Jezus rodil, prvo leto našega štetja (leto 1), vendar datacija ni bila
točna, Jezus se je po vsej verjetnosti rodil nekaj let prej.

Najnatančnejši zapis o Jezusovem rojstvu vsebuje Evangelij po Mateju (verjetno
napisan med 85 in 90 n. št.), in Evangelij po Luku (verjetno napisan med 65 in
100 n. št.). O podrobnostih Jezusovega rojstva se strokovnjaki še niso uskladili
in le malo jih trdi, da natančno poznajo leto ali datum njegovega rojstva ali
smrti.

Pripoved o Jezusovem rojstvu v novozaveznih Evangeliju po Mateju in Evangeliju
po Luku ne omenja datuma ali leta Jezusovega rojstva. V zahodnem krščanstvu ga
tradicionalno praznujejo 25. decembra (v liturgičnem obdobju adventa), ta datum
pa lahko med rimokatoličani prvič zasledimo leta 330. Pred tem so Jezusovo
rojstvo v splošnem praznovali 6. januarja kot del praznika Gospodovega
razglašenja, poznan tudi kot teofanija ali epifanija, pri katerem se niso
spominjali le Jezusovega rojstva, temveč tudi njegovega krsta v reki Jordan, ki
ga je opravil Janez Krstnik in morda tudi drugih dogodkov v Jezusovem življenju.
(V vzhodnem krščanstvu danes mnogi praznujejo božič 7. januarja, saj še vedno
uporabljajo julijanski koledar, po katerem 25. december ustreza 7. januarju po
gregorijanskem koledarju). Nekateri strokovnjaki menijo, da Lukov opis
dejavnosti pastirjev v času Jezusovega rojstva kaže na pomlad ali poletje.
Nekateri strokovnjaki menijo, da 25. december izvira iz krščanskega
nasprotovanja ali asimilaciji kulta nepremaganega sonca (Sol Invictus), ki so ga
v tretjem stoletju z namenom uveljaviti novo cesarsko religijo promovirali
rimski cesarji. Papež Benedikt XVI. tej teoriji nasprotuje z argumentom, da je
bil 25. december določen preprosto tako, da so od 25. marca, domnevnega dne
Jezusovega spočetja, odšteli devet mesecev (Praznik Marijinega oznanjenja).

Leta 247, v času Dioklecijanove dobe, je poskušal število let od Jezusovega
rojstva določiti Dionizij Exiguus. Izračunal je leto 753 po ustanovitvi Rima.
Dionizij je nato kot datum Jezusovega rojstva določil 25. december 1 pr. n. št.
in za naslednje leto določil 1 n. št. ter s tem vzpostavil sistem štetja let od
Jezusovega rojstva. Sistem je nastal v tedanjem letu 532, uveljavil pa se je v
naslednjih dveh stoletjih in postal splošni koledar zahodne civilizacije. (Leto
247 ne more biti Dioklecijanov čas, takrat je vladal Filip Arabec, Dioklecijan
ni bil niti rojen!)

Datum Jezusovega rojstva je težko določljiv, saj po 1900 letih, odkar so bili
napisani evangeliji, nekateri viri niso več na razpolago. Na osnovi luninega
mrka, ki ga je nemalo pred smrtjo Heroda Velikega (omenjen v Matejevem poročilu)
zabeležil zgodovinar iz prvega stoletja Jožef, in današnjega boljšega poznavanja
nasledstva rimskih cesarjev pa bi se Jezus rodil pred letom 3 pr. n. št.

Tako Evangelij po Luku kot tudi Evangelij po Mateju postavljata Jezusovo rojstvo
v čas vladanja Heroda Velikega. Luka navaja, da se je Jezus rodil v času, ko je
bil rimski guverner Kvirinij, in je potekalo prvo štetje prebivalstva rimskih
provinc v Siriji in Judeji. Jožef postavlja Kvirinijev guvernat in štetje v leto
6 n. št. (na katerega se Luka sklicuje v Predloga:Niv), dolgo po smrti Heroda
Velikega leta 4 pr. n. št. Tako se je debata osredotočila na to, ali je mogoče
vire uskladiti s predpostavitvijo zgodnejšega guvernata Kvirinija v Siriji oz.
ali je štetje potekalo prej in če ne, kateri vir je netočen.

Nejasen je tudi datum Jezusove smrti. Evangelij po Janezu postavlja križanje
neposredno pred praznik opresnikov na petek 14. dne v mesecu nisanu (imenovan
kvartodeciman), sinoptični evangeliji pa opisujejo Jezusovo zadnjo večerjo kot
obrok pashe (glej Predloga:Niv) na petek 15. nisana. Nekateri strokovnjaki
vendarle menijo, da je sinoptično poročilo skladno z Janezovo pripovedjo.
Izračun datuma še bolj zaplete to, da so Judje sledili lunisolarnemu koledarju,
po katerem so datumi lunine faze. Po knjigi A Marginal Jew John P. Meierja , ki
upošteva prokuratorstvo Poncija Pilata in datume pashe v teh letih, je Jezus
najverjetneje umrl 7. aprila 30 n. št. ali 3. aprila 33 n. št..

Na vprašanje, katera je največja zapoved, je odgovoril: "Ljubi Gospoda, svojega
Boga, z vsem srcem in z vso dušo in z vsem mišljenjem. To je največja in prva
zapoved. Druga pa je njej enaka: Ljubi svojega bližnjega kakor sam sebe." (Mt
22,37)

Kot merilo, kaj je dobro in kaj ne, je predlagal zlato pravilo: "Vse, kar
želite, da bi ljudje vam storili, storite tudi vi njim." (Mt 7,13)

Pred smrtjo je zapovedal učencem: "To je moja zapoved, da ljubite drug drugega,
kakor sem vas ljubil jaz. Nihče nima večje ljubezni, kakor je ta, da kdo da
življenje za svoje prijatelje." (Jn 15,12)

Jezus predlaga celo ljubezen do sovražnikov, saj: "Če ljubite samo tiste, ki vas
ljubijo, kakšno priznanje vam gre? Saj tudi grešniki ljubijo tiste, ki nje
ljubijo." (Lk 6,27-36)

Vendar pa ta ljubezen ne pomeni, da je treba tolerirati vse, kar ljudje počnejo.
Ljubiti je treba človeka kot osebo, tudi če ne odobravamo njegovih dejanj. Jezus
je nastopil precej ostro proti pokvarjenosti, izkoriščevalstvu, hinavščini in
drugim podobnim pojavom, ki človeštvo spremljajo že od začetka. Tako na primer
opominja farizeje, ki navidezno izpolnjujejo zapovedi, nimajo pa ljubezni do
sočloveka: "Gorje vam, farizeji, ker imate radi prve sedeže v shodnicah, ...
Gorje vam, učitelji postave, ker nalagate ljudem neznosna bremena, sami pa se
teh bremen niti s prstom ne dotaknete, ... Gorje vam, učitelji postave, ker ste
vzeli ključ spoznanja. Sami niste vstopili, a tistim, ki so hoteli vstopiti, ste
to prepovedali,..." (Lk 11,37-54) S takimi trditvami je izzval jezo med
premožnejšimi in vplivnejšimi sloji, kar je pripeljalo do njegove aretacije in
usmrtitve.

Kmalu po Jezusovi smrti so se začeli njegovi učenci spraševati, kdo pravzaprav
je bil Jezus in kakšen smisel je imelo njegovo življenje in delovanje. Prve
krščanske skupnosti so izoblikovale nekaj prepričanj, ki so danes temelj
krščanske vere. Naslednja prepričanja so skupna za Rimskokatoliško Cerkev -
Katekizem, Pravoslavne Cerkve in (v glavnem) tudi za vse večje protestantske
skupnosti:

Ker je islam nastal približno 600 let kasneje kot krščanstvo, je prerok Mohamed
krščanstvo seveda poznal. Zato nas ne sme presenetiti, da je v Koranu Jezus
omenjen kot »Jezus sin Marije« (arabsko عيسى بن مريم (Isa ibn Marjam)). V islamu
Jezus šteje za rasula, preroka, ki ga je poslal Bog. Podobno kot starozavezni
preroki Noe (arabsko Nuh), Abraham (arabsko Ibrahim) in Mojzes (arabsko Musa),
nikakor pa mu ne pripisujejo nikakršnih božjih lastnosti. Koran navaja 25 imen
prerokov, v celoti pa naj bi bilo na Zemljo poslanih 124.000 prerokov. Koran jih
kot rasule imenuje pet: Ismail (Ismael), Daud (David), Isa (Jezus Kristus) in
Mohamed. Po Koranu pa se jih je razodelo še več.

Poslovenjeno ime Jezus izhaja iz latinskega imena Iēsus, ki izhaja iz grškega
Ἰησοῦς (Iēsoûs). Koransko ime 'Isa je bilo za zahodne strokovnjake uganka in
predlagali so več teorij. Ena od njih pravi, da sta se 'j-š', hebrejska
soglasnika za Ješua, zamenjala v 's-j', arabska soglasnika za `Īsā. Druga
teorija glede na Enciklopedijo Korana je, da so Judje imenovali
Jezusa »Esau« (hebrejsko עֵשָׂו (Ezav, Esav)) zaradi sovraštva. Mohamed je
zvedel za Jezusovo ime prek njih, ne da bi uvidel, da gre za žaljivko. V prid
temu je tudi to, da se arabsko Esau zapiše kot `Isu, kar se je privzelo kot
`Īsā. Temu nasprotuje pomanjkanje virov, ki bi potrdili da so Judje sploh kdaj
imenovali Jezusa Esau. Alah je kritiziral Jude, da so sramotili Jezusovo mati,
in kristjani, ki so poznali Mohameda, so ga popravili, ker je bila to judovska
žaljivka za Jezusa.

Tretja teorija je, da se v Koranu pojavlja ime `Īsā namenoma, ki ga naj bi
enačilo z Muso (Mojzesom), saj so ju včasih enačili. Ta podobnost se pojavlja v
sodobnih jezikih kot sta slovaščina (Ježiš - Mojžiš) ali češčina (Ježíš -
Mojžíš). Drugi primeri sozvočnih parov so: Ṭālūt-Ḏj̲ālūt (Saul in Goljat),
Yād̲j̲ūdj-Mād̲j̲ūd̲j̲ (Gog in Magog) ipd. Po četrti teoriji so kristjani v
arabskem svetu skovali ime `Īsā iz sirskih oblik Ješu ali Išu. Arabske besede,
ki so izposojenke iz aramejščine ali sirščine, velikokrat uporabljajo črko ʿajin
(ع). Manihejski odlomki podajajo dokaz, da se je opustilo končni 'ajin pri
izposojenih hebrejskih izrazih. Ne obstaja pa dokaz, da se je ime `Īsā
uporabljalo v predislamskem času. V Siriji je na primer samostan iz leta 571,
znan po imenu Īsānija.

Velika večina učenjakov se strinja, da je Jezus zares obstajal in poučeval v
Galileji, da je bil krščen in križan, a o njegovem celotnem življenjepisu še
vedno ni konsenza.

Leta 70 je v roke Rimljanov padel Jeruzalem in mesto so povsem uničili. Zaradi
tega je obstanek predmetov iz 1. stoletja Jude zelo redek. Skoraj nobenega
neposrednega zaznamka ni o zgodovini judovstva od konca 1. stoletja do 2.
stoletja. Čeprav Evzebijeva poročila (Ecclesiastical History III 5.3) govorijo o
tem, da so prvi kristjani prebežali v Pelejo, tik preden je Jeruzalem doletelo
uničenje, moramo sprejeti dejstvo, da nas ni dosegel noben predmet iz zgodnje
jeruzalemske cerkve. V zgodovini Cerkve so se pojavljali mnogi predmeti,
opredeljeni kot Kristusove relikvije, čeprav so se o njih porajali tudi dvomi.
Erazem Rotterdamski, katoliški teolog iz 16. stoletja, je sarkastično pisal o
pojavu relikvij in številu stavb, ki bi jih lahko postavili, češ da so iz lesa
Kristusovega križa. Medtem ko strokovnjaki razpravljajo, ali je bil Jezus križan
s tremi žeblji ali s štirimi, se v Evropi kot relikvije časti najmanj 30
žebljev.

Nekatere relikvije, kot so ponarejeni ostanki trnjeve krone, niso imeli veliko
častilcev. Torinski prt (povezan je z odobrenim katoliškim češčenjem Jezusovega
obličja) je častilo že milijone ljudi, vključno s papežem Janezom Pavlom II. in
Benediktom XVI. Med strokovnjaki ni soglasja v prid avtentičnosti katerekoli
relikvije, pripisane Jezusu.



https://sl.wikipedia.org/wiki/Industrijska_revolucija

Industríjska revolúcija:prehod iz ročne v strojno proizvodnjo, industrializacija
pa je proces, ki to izvede v praksi.

Za obdobje po revoluciji je značilna organizacija dela v velikem obsegu, masovna
proizvodnja, naprednejša delitev dela in uporaba strojev. Po drugi strani pa je
to tudi obdobje velikih gospodarskih in socialnih problemov.

Cena izdelkov je naglo padla, začel se je nagel napredek znanosti, povečala se
je tudi uporaba električne energije.

Zaradi obkroženosti z morjem, ugodne razvitosti trgovanja se je
industrializacija v Veliki Britaniji začela že v 18. stoletju in 19. stoletju pa
je v ostalih delih Evrope pa se je zaradi številnih vojn, fevdalizma in slabih
prometnih povezav začela kasneje. Na celini se je industrializacija začela v
Belgiji.

Posledice industrijske revolucije je bilo vedno večje število novih kolonij, več
kapitala in mirnejše politično življenje. Poleg tega je ta revolucija v družbo
vnesla spremembe, zaradi katerih je kasneje nastopila druga industrijska
revolucija. Omeniti je potrebno še povečanje priseljevanje delavcev (bivših
kmetov) iz vasi v mesta.

Druga industrijska revolucija je pomenila prelomnico, saj je motor z notranjim
zgorevanjem prevzel vlogo, ki jo je pred tem imel parni stroj, namesto premoga
pa je glavno vlogo proizvajanja energije prevzela nafta.

Druga revolucija je dosegla tudi ZDA, vendar je na različne dele vplivala
različno. Na severu je pomenila predvsem poživitev prometa, industrializacijo in
povečanje priseljevanja. V osrednjem delu je pomenila predvsem začetek sodobnega
kmetijstva. Najpomembnejšo vlogo sta dobili živinoreja in proizvodnja žit. Na
jugu pa je bila najpomembnejša posledica plantažno gospodarstvo]], kar je
privedlo do enega največjih madežev v zgodovini ZDA - suženjstvo.

Tako se je v ZDA začela velika koncentracija kapitala, kar je omogočilo uporabo
znanstvenih dosežkov neposredno v proizvodnji. Prav zaradi tega so ZDA okoli
leta 1900 prevzele vodilno vlogo v svetovnem gospodarstvu, v Aziji je najhitreje
napredovala Japonska, v Evropi pa Nemško cesarstvo.

Začelo je prihajati do koncentracije in centralizacije v trgovini,
zavarovalništvu, industriji in bančništvu. Prihajalo je tudi do vse pogostejših
združevanj podjetij v kartele (združbe podjetij iste panoge), truste (karteli z
enotnim vodstvom) in koncerne (združba več trustov različnih panog, ki so
omogočale najvišje oblike monopola. delavci so se združevali v sindikate.

Nastale so mnoge nove industrijske panoge: avtomobilska, elektroindustrija,
kemična industrija, farmacija, kovinska industrija itd.

V obdobju po drugi revoluciji se je zelo spremenil tudi pomen bank. Angleška
banka je prva začela izdajati denar, pariška pa je prva začela uporabljati
delniške papirje, denar vlagateljev pa je vlagala v nove, hitro rastoče panoge.

Narodne meje so v gospodarskem smislu postajale vse manj pomembne, saj je bilo
vse pogostejše mednarodno povezovanje kapitala, cilj gibanj v 19. stoletju pa je
bil svoboden trg. Protimonopolna zakonodaja je pomenila, da so se morala velika
podjetja, ki so imela na nekem področju monopol, razdeliti na več manjših enot.

Rockefeller je združil ameriško naftno industrijo, v kmetijstvu pa je največjo
spremembo pomenila množična uporaba umetnih gnojil.

Tudi v medicini so prišli do mnogih novih spoznanj in odkritij: narkoza z etrom,
operacija slepiča, odkritje bakterije tuberkuloze in povzročitelja kuge, rentgen
ter aspirin.



https://sl.wikipedia.org/wiki/Grenlandija

Grenlandija (grenlandsko: Kalaallit Nunaat, dobesedno pomeni »Naša dežela«, in
dansko: Grønland, »Zelena dežela«), je otok v Severnem Atlantskem oceanu,
vzhodno od Kanade, in je največji otok na svetu (Avstralija je celina). Okoli 84
odstotkov njene površine prekriva led.

Do leta 1814 je bila Grenlandija ena od norveških kronskih kolonij, potem pa je
pripadla Danski in leta 1953 postala sestavni del Kraljestva Danske. Danski
parlament (Folketing) ji je leta 1978 podelil samoupravo (hjemmestyre), ki se je
začela izvajati naslednje leto, 1. maja 1979. Kraljica Danske, Margareta II., še
naprej ostaja vodja države. Grenlandija je v okviru Danske spadala k Evropski
uniji (takrat Evropska skupnost) od 1. januarja 1973 (pristop Danske), vendar je
bila pridobitev samouprave povod, da se je 1. januarja 1985 od Unije odcepila.

Prvi ljudje, ki so prišli na Grenlandijo, so bili pripadniki arktičnih lovskih
rodov kulture Sarkak (Sarqaq) iz Severne Amerike, ki so z lokom in puščico ter
nenavadno velikimi psi zasledovali severne jelene. Lovci iz naslednje kulture,
Dorset, ki so lovili s harpuno, so prišli tisoč let pozneje. Pregnali ali
premagali so jih Eskimi iz kulture Thule med letoma 1000 in 1400. Prvi Evropejci
so na otok prišli leta 982 iz Islandije in ga poimenovali Grenlandija, v tistem
času je bil otok nenaseljen. Ustanovili so tri naselbine na skrajnem
južno-zahodnem delu in tam ostali nekaj stoletij, dokler jih okoli leta 1200
niso izrinili Eskimi in negostoljubno podnebje.

Po norveških sagah naj bi se prvi na Grenlandiji naselil Eiríkur Rauði (Erik
Rdeči), ki je bil izgnan z Islandije zaradi umora. Skupaj z družino in
služabniki se je z ladjami odpravil poiskati domnevno deželo na severozahodu. Da
bi privabil več ljudi je deželo poimenoval Greenland (Zelena dežela), kar se je
izkazalo za dobro potezo. Naselbine so uspevale in se večale, prišli so Eskimi,
poslan pa je bil celo krščanski škof. Leta 1386 je Grenlandija postala del
Norveškega kraljestva (ki je bil del Kalmarške zveze) in pozneje del
Dansko-Norveške monarhije. Po skoraj petsto letih so kolonije propadle, kar je
verjetno posledica lakote v 15. stoletju, med obdobjem male ledene dobe, ko so
se življenjske razmere silovito poslabšale. Analize arheoloških najdb in kosti
iz tega obdobja potrjujejo hudo pomanjkanje hrane takratnih prebivalcev. Ko je
norveški misijonar Hans Egede leta 1721 iskal potomce Vikingov, je našel samo še
Eskime ali lnuite, kakor se sami imenujejo. Naselbina Godthab, ki jo je
ustanovil pa je postala izhodišče za pokristjanjevanje in naseljevanje Dancev in
Norvežanov.

Leta 1815 so Danci s Kielsko pogodbo obnovili odvisnost Grenlandije Danski
državi. Norvežani so dobrih sto let pozneje, natančneje leta 1920, zavzeli
(nenaseljeni) vzhodni del otoka in nastal je spor glede lastništva zemlje.
Državi sta 1933 spor rešili na Mednarodnem sodišču, kjer je Norveška izgubila.
Med drugo svetovno vojno je bila Grenlandija odrezana od Danske, saj je bila
le-ta 9. aprila 1940 okupirana s strani Nemčije. Grenlandci so življenjske
surovine kupovali v ZDA in Kanadi s sredstvi iz industrije, predvsem rudnika iz
Ivigtuta. Med vojno je na otoku prišlo do več incidentov med ameriškimi silami
in nemškimi meteorološkimi skupinami, ki so se končali z žrtvami. Po vojni je
Grenlandija ponovno prišla pod danski nadzor. Tako je ostalo do leta 1953, ko je
otok dobil notranjo avtonomijo. Danes Danska še naprej skrbi za potrebno
tehnično pomoč in denarno podporo, to pa zavlačuje popolno samostojnost
Grenlandije, čeprav se je leta 1979 izreklo za njeno postopno samostojnost okrog
70 odstotkov Grenlandcev.

Grenlandska vodja države je danska kraljica Margareta II. Danski parlament
imenuje Rigsombudsmanda – Visokega pooblaščenca, ki predstavlja Dansko monarhijo
- to je od leta 2002 Peter Lauriteen.

Grenlandija ima tudi svoj parlament, ki šteje 31 članov. Na čelu parlamenta je
predsednik vlade, ki je običajno kar vodja večinske stranke. Trenutni predsednik
vlade je Hans Enoksen, ki je to funkcijo nastopil decembra 2002.

Grenlandija je največji otok na svetu, leži pa med Evropo in Severno Ameriko, v
severnem delu Atlantika. Ta arktični otok spada geološko h Kanadskemu ščitu.
Tako kot tam prevladujejo tudi tukaj predkambrijske kamnine, ki jih povečini
samo na skrajnem severu prekrivajo mlajše slojevite kamnine. Na ognjeniško
delovanje v terciarju spominjajo bazalti in nekaj toplih vrelcev. Kot kažejo
gole, od ledu zbrušene kamninske površine, je Grenlandijo v ledenih dobah od
časa do časa popolnoma prekrival led. Danes je brez ledu samo ozek, nikjer več
kot dvesto kilometrov širok obrežni pas. Številni ledeniki segajo v morje in se
prelamljajo v zalivih kjer nastajajo ledene gore.

Večina Grenlandije je prekrita z ledom (kar 81 %). Skrajni severni del otoka pa
ni prekrit z večnim ledom, kot bi to pričakovali, saj je ozračje tam presuho da
bi lahko nastajal sneg; le-ta pa je nujno potreben za vzdrževanje stanja večnega
ledu. Če bi se stopila grenlandska ledena odeja, bi otok Grenlandija, zaradi
razgibanega reliefa in dviga morske gladine, najverjetneje postal otočje. Ledeni
pokrov, kjer se sneg pod lastno težo končno stisne v led, je najbolj debel na
severu in se proti robovom tanjša. V gorskih verigah, ki ga obkrožajo, leži kot
ujet v velikanskem kotlu. Ledeniški sistemi dosežejo globoko obrušene fjorde
samo čez nekaj prevalov in skozi globoke dolinske zareze. Tak je recimo
Humboldtov ledenik, ki se polzi v Severno ledeno morje kot sto kilometrov širok
leden veletok.

V obdobju med 1989 in 1993 so ameriške in evropske meteorološke odprave
preučevale podnebne spremembe v zemljini zgodovini. Pomagali so si z
analiziranjem vzorcev ledu, ki so ga izvrtali iz Grenlandske ledene odeje;
vrtali so do 3200 m globoko. Rezultati so pokazali nestabilnost in pogosta močna
nihanja podnebja v obdobju pred približno 100.000 leti.

Zaradi visokega celinskega ledu sega arktično podnebje na Grenlandiji daleč pod
severni tečajnik. Julijske temperature niso nikjer višje od 10 °C. V smeri od
juga proti severu so razmere za obstoj rastlin vedno težje. Za nizko rastje v
tundri obalnega območja. ki je še prepredeno z brinom in slečem, so proti severu
vedno bolj značilni trave, mahovi in lišaji. Leden mraz in neprestana sušnost na
skrajnem severu omogočata skromen obstoj samo še lišajem in algam. V tundrah
obalnega obrobja so doma postrušniki. zajci, lisice in čisto na severu severni
medved. Severnega jelena so leta 1852 ponovno naselili Norvežani. V morju
priobalnega območja se premetavajo različne vrste tjulnjev, mrožev in kitov. Ob
obali živi poleti približno dvesto vrst ptičev. Izmed več kot sto vrst rib v
grenlandskih vodah lovijo predvsem polenovko, bokoplavutarico navadni jezik,
lososa in v novejšem času kozice. Medtem ko je bil še v začetku stoletja temelj
gospodarstva lov na tjulnje, je danes obstanek več kot polovice Grenlandcev
neposredno ali posredno odvisen od ribolova oziroma predelava rib.

V začetku devetdestih let 20. stoletja je Grenlandija doživljala gospodarsko
krizo, vendar se je začelo stanje leta 1993 izboljševati. Domača vlada je proti
koncu osemdesetih let začela uveljavljati zelo varčevalno proračunsko politiko,
s čemer so zagotovili majhno inflacijo in proračunske presežke. Leta 1990 je
Grenlandija ostala brez dveh največjih izvoznih artiklov, saj so zaprli še
zadnje rudnike svinca in cinka. Današnje gospodarstvo Grenlandije skoraj v
celoti zavzema ribištvo; izvoz morskih rakcev predstavlja večino gospodarskega
prihodka. Otok ima tudi velik potencial na področju ogljikovodikov in mineralov,
vendar bo izdelava potrebne infrastrukture potekala še leta. Pomembna panoga je
tudi turizem, vendar je le-ta pogojen z visokimi cenami in razmeroma kratko
turistično sezono. Večino državnih prihodkov tako predstavlja denarna
pomoč »materinske« Danske.

Poleg letal, potovanje med naselji omogočajo še trajektne povezave, ki jih
opravlja družba Arctic Umiaq Lne. Trajektna linija povezuje vsa večja naselji na
zahodni in jugo-zahodni obali Grenlandije. Trajekt vsak teden opravijo eno
krožno vožnjo med naselji pri čemer vožnja v eno smer traja okoli 80 ur.

Uradna jezika na otoku sta grenlandščina (Kalaallisut) in danščina. Večina
prebivalstva govori oba jezika. Grenlandščina je uradni jezik postala šele
junija 2009, vendar se iz praktičnih razlogov v administraciji kljub temu še
vedno uporablja danščina. Danščino uporablja 12 % prebivalstva, uporablja se jo
na uradih in v šolstvu ter v večjih mestih kot je npr. Nuuk kjer živi veliko
Dancev in priseljencev. Grenlandščino govori okoli 50.000 ljudi, sam jezik pa
spada med Eskimsko-Aleutske jezike. Na Grenlandiji obstaja štirje dialekti tega
jezika: uradni, severni (Inuktun), dialekt iz regije Qaanaaq (Inughuit) in
zahodni dialekt (Tunumiisut). Ta jezik večinoma uporablja avtohtono prebivalstvo
v vsakdanjem življenju.



https://sl.wikipedia.org/wiki/Gotika

Gotika ali gotski slog je evropski umetnostni slog. Prične se v polovici 12.
stoletja v Franciji, se razširi po celi zahodni Evropi in se konča po 16.
stoletju. Sledi ji renesansa. V gotiki se močno razvijejo vse vrste umetnosti,
poleg večjih, kot so arhitektura, kiparstvo, slikarstvo in steklarstvo, še
manjše in manj poznane umetnosti, kot so zlatarstvo, miniature, rezanje
slonovine, tkanina in tako dalje. Romanika je med 10. in 11. stoletjem z
razvojem v likovnih umetnostih in arhitekturi, postavila temelje gotiki. Slednja
je v Španiji in Angliji pomenila rojstvo nacionalnih monarhij, v drugih državah
pa dokaz fevdalne moči. V tem času se umetnost veže z vero, je pa tudi prenova
posvetne umetnosti.

V srednjem veku je bila gotika imenovana opus francigenum, ker je ta imela
francoski izvor. Beseda gotika izhaja iz italijanske besede gotico, ki jo je
skoval Giorgio Vasari v 16. stoletju. Renesančna umetnost je trdila, da je bila
gotika slabšalen izraz za opis grobe in barbarske kulture, ki je bila v
nasprotju s klasično. Beseda je izgubila svoj negativni pomen v prvi polovici
16. stoletja, ko so v Angliji in Nemčiji umetnosti doživele ponovno rojstvo, ki
so ga imenovali neogotika, ki se je kasneje razvila tudi v Italiji in Franciji.

Simbol gotske umetnosti so katedrale, katere je omogočila skeletna zidava.
Domovina gotskega sloga je Francija in prvi dosežek je nov zaključek opatijske
Saint Denis blizu Pariza, ki je bila huje poškodovana v požaru leta 1134 in nato
v novem slogu obnovljena. Cerkve imajo skoraj brez izjeme vzdolžno zasnovo
(latinski križ). V cerkvi so obočna polja praviloma pravokotna in sprva so jih
okrepila navzkriž potekajoča rebra, ki jih okrepi križno-rebrati obok. Pritisk
notranjih sten in obokov je prevzel zunanji opornik, zato so se stene lahko
odpirale z velikimi okni. Spoznanje Petra Parlerja je bilo, da majhna polja
postanejo skorajda samonosilne konstrukcije in so rebra lahko prevzela krasilno
vlogo v cerkvi. Tudi zunanjščina ni bila več tako jasno razčlenjena kot v
romaniki - zlasti pročelja cerkve je prekrila množica drobnih, paličastih
členov, ki poudarjajo vzpon v višino. V 15. stoletju se je uveljavil tip
dvoranske cerkve (vse ladje so enako visoke, ločijo jih le stebri). Na strehah
se pojavi fiala – zašiljen zaključek - razvejana roža oz. Kristusova roža
(iluzija na trnje. Zelo prepoznaven element je tudi krogovičje – geometrijski
vzorec, kot okvir okoli oken in vrat ter portal kot arhitekturno in likovno
poudarjen vhod.

V Italiji je bila arhitektura povsem drugačna kot v Franciji. Mestne hiše so
bile veliko bolj bogate.

Naročniki teh slik so bili pomembnejši meščani, ki so najpogosteje kupovali
knjige. Upodobitve izražajo močna verska čustva (ponižnost, kesanje, pravičnost,
skromnost). Veliko je novih nabožnih motivov, ob tem pa so se odprli pogledi na
vsakdanjik in na idealizirani svet fevdalizma, kakršnega so opevali viteški epi.
Človekova podoba se je vse bolj spreminjala v realistično, plastično popolno
telo. Zdaj je tudi svetloba postajala enovita in znova dobimo vtis, da luč
oblikuje prizor logično osvetljavo in osenčenjem. Upodobitve prostora so vse
bližnje vidni resničnosti.

V Sloveniji slikarstvo prevladuje predvsem številne freske, s katerimi so
poslikali mnoge velike in majhne cerkve. Na zunanjščinah so pogosto slikali
svetega Krištofa, ki naj bi varoval pred nenadno smrtjo. V notranjščini je na
zahodni steni večkrat upodobitev Poslednje sodbe, na severnih stenah pa se
marsikod razvije dolg sprevod svetih treh kraljev. Južne stene največkrat
krasijo svetniške legende.

Med 12. in 13. stoletjem se v Evropi razvije tabelno slikarstvo. V Franciji pa
se ravijejo rokopisi Ludvika Svetega, ki je eden izmed glavnih mojstrov 14.
stoletja. Z njim še Jean Pisel, mojster Biblije. Razvije se tudi nova zvrst
knjig, horarije. Vsebujejo molitve za lastno pobožnost, zraven so še koledarji
in strani z upodobitvami, vse skupaj podrejeno ritmu cerkvenega leta. Uvod v
opazovanje narave in vsakdanjega življenja so Les tres riches heures du Duc de
Berry. V Nemčiji pa lahko dobimo najstarejša pričevanja tabelnega slikarstva v
okolici Kölna in Soesta v Vestfaliji. Razcvet pa doživi v začetku 14. stoletja
kölnsko tabelno slikarstvo.

Prve primere dobimo v Italiji z oltarnimi nastavki. Tukaj se prikaže vpliv
poznoantične bizantinske slike. Upodobljena je Mati Božja na prestolu z Jezusom,
ali pa slike s Svetim Frančiškom in okoli njega prizori iz njegovih legend. V
13. stoletju je bil v Italiji glavni Berlinghier Berlinghierij, njemu pa so
sledili skupina Pisanov, z njimi pa tudi Cimabue v Rimu, Duccio di Buoninsegna v
Sieni in Giotto di Bondone. Giotto je uvedel v zahodno slikarstvo nov način
gledanja in izražanja: njegove figuralne prizore postavlja v pravokoten okvir,
ki uredijo kompozicijo. Tako nastane samostojna slika v sodobnem pomenu. Prizor
se gleda z osrednjega gledišča, dejanje pa se dosledno razvija.

V 13. stoletju se kiparstvo nekoliko spremeni: človeška podoba pridobiva njeno
držo in se uveljavi s pomočjo duhovne moči. Skulpture v gotskih katedralah so
važne, ker kažejo vezanost. Katedrala ima svoje mesto v vrsti, ampak ta deluje
kot individualen člen. V Nemčiji sprejmejo težnjo gotske arhitekture. Delo
Naumburškega mojstra je značilno nemško delo iz 13. stoletja. Figure zahodnega
koru niso vezane na arhitektonsko sestavo kot v Franciji, ampak so predstavljene
kot posamezne osebnosti. Si stojijo nasproti, kot da bi se pogovarjali. Na tak
način nastane vtis osrednje povezanosti. Podobne primere najdemo tudi v
Magdeburški stolnici in zlatih vratih Freiberške stolnice. V 14. toletju se
pokaže preobrazba: razvoj plastike v Italiji, v Franciji in Nemčiji pripelje do
nagnjenja do intimnosti, slikovitemu, realističnemu zlogu. V mistiki se
razvijejo oblike nabožne podobe kot so pietà, skupina Kristusa z Janezom, trpeči
zveličar in sveti križ. V 14. stoletju Koln uvede v umetnost plastični blok
skulpture z gubami, z razvlečenimi proporci in telo in obraz z asketskimi
tvorbami. To doseže višek v 14. stoletju z nagrobnico škofa Hohenlohe, ki je
umrl leta 1352, v Bamberški katedrali. Umetnost Parlejev začne reagirati proti
breztelesnemu poimenovanju. V Italiji skulptura kaže na razvoj renesanse.
Mojster predrenesanse je Niccolò Pisano. On sam posnema antiko in jih pomeša s
trdo, kiparsko postavo. To se pokaže na stolnici v Pisi in stolnici v Sieni,
kjer se spet prikaže relief iz poznoantičnih sarkofagov, ki upodablja človeka in
njegovo figuro. Njegova dela niso bila nikoli popolno gotska, ampak je bila
mešanica antike in gotike. Šele njegov sin Giovanni Pisano je razširil gotski
duh v Italiji.

Največji dosežki v obdobju gotike so cerkve. Si lahko predstavljamo velikost
tega procesa, saj med letoma 1050 in 1350 so v Franciji odvzeli več kamna iz
kamlomov kot v obdobju gradnje piramid v Egiptu. Cerkve so imele poslikana okna,
na primer rozete - okrogla slikana okna visoko nad zahodnim delom in nad prečno
ladjo. Križnorebrasti obok je težo razporedil na stebre, kar je razbremenilo
stene in omogočilo več oken. V gotiki so poudarjali v umetnosti razliko med
Bogom in ljudmi. Bog je bil najvišji in ljudje so se ga bali.

Pri nastanku katedral so važne tehnične pridobitve v obočni gradnji Normanov.
Nastane križno rebrasti obok, ki ima štiri točke in na njih je obok. Iz tega se
razvije gotska ogrodna gradnja. V tem se kaže zveza z antičnim izročilom: križni
obok so ga iznašli rimski stavbarji, ki so prisotni že v stranskih prostorih
Panteona. Prikaže se možnost poenotenja prostora v cerkvi, kar je v nasprotju z
romansko arhitekturo.

Suger (1081 - 1155), največja osebnost svojega časa, je bil odgovoren za prenovo
katedrale v stavbo, ki bi predstavljala slavo francoske kraljeve družine, saj
sta takrat rasla moč in vpliv francoske krone. Ko se je Ludvik VII. udeležil
križarskega pohoda, je postavil opata za svojega namestnika v Franciji.
Sugerjevi nameni so bili v nasprotju z Bernardom iz Clairvauxa uporabljati vsa
umetniška ponazarjanja. Zgledoval se je po Psevdo-Denisu, sirskem mistiku iz 5.
stoletja. Zanj je svetloba razsvetljevala, kar je bilo izpostavljeno. Svetlobo
je primerjal z božjim znamenjem in sposobnostjo, da zavrže sence sveta. Tako je
Suger prostore spremenil v visoke in vitke oblike z velikimi okni, ki so
skrivnostno razsvetljevali prostor z mračno svetlobo in ga nabili z duhovno
energijo.

Po vitražah lahko razumemo, da je gotika poudarjala barve. Vitraže so bile
barvano pestre, z močnimi barvami in kontrasti. Ta doseže višek s svetlobo, ki s
sijanjem skozi barvana stekla ustvari idilično vzdušje, kot da bi ta svetloba
prihajala od Boga samega. Sestavljeno je iz barvnih stekel, ki so med seboj
povezana s svinčenimi trakovi. Vitražno steklo je debelo 3 do 4 milimetre in
obarvano z različnimi barvami. Ima štiriplastno steklo, ki vsebuje barvo že v
stekleni masi, tako da ne zbledi. Namen vitraža je bilo ustvariti efekt s
svetlobo, ki prodira skozenj in zato to umetnost imenujemo slikanje s svetlobo.
Drugi namen teh naslikanih oken je bila ta, da je izobrazilo nepismeno
prebivalstvo, ki je opazovala vitraže in se tako tudi naučila Svetega pisma. Na
oknih so bile prikazane: zgodbe iz Svetega pisma, Poslednja sodba, Kristusovo in
svetnikovo življenje, evangelisti in zodiakalna znamenja. Najbolj znane vitraže
so v Franciji med letom 1130 - 1330, pa tudi v Nemčiji, Angliji in nasploh po
Evropi. Danes uporabljajo vitražo za dekoracijo v muzejih, javnih prostorih,
ampak niso več tako razširjeni.

Po Sloveniji je malo primerov spomenikov, pri katerih čutimo večji poudarek na
čustvenosti oseb, in jih lahko uvrstimo v zgodnjo gotiko. Med 13. in 14.
stoletjem je bila narejena prva plast severne ladje v Crngrobu, del poslikave v
Vrzdencu pri Horjulu, poslikava Svetega Janeza v Bohinju, pri katerih se opazi
poizkuse mehčanja linij in plastičnega oblikovanja teles. Vsi ti spomeniki so
bili naslikani na večkrat poslikanih stenah, kar je pripomoglo k njihovem slabem
stanju. Slovenijo lahko uvrstimo med klasične freskantske dežele tudi v
obdobjih, v katerih so druge dežele cvetele v tabelni arhitekturi.

Pozna gotika se razvije v 14. stoletju in z njo nastane samostojen in nov slog z
lastno zgodovino. Visoka gotika je izhajala iz Francije kot nacionalni slog,
zdaj pa so to simbol lastnega razvoja. Ta vpliva na Francijo, Anglijo in
Nemčijo, v Španiji pa se razvije bogata poznogotska arhitektura. V 15. stoletju
se Italija oddaljuje od gotike. Evropski knežji dvori postajajo umetniška
središča (Pariz, Avignon in Praga). Začne se razvijati tiskarska grafika z
lesorezom in bakrorezom. Nemčija v tem obdobju se najbolj oddali od klasične
francoske gotične sheme. Cerkve so vsebovale podolžne ladje in svode ali
hodnike, ki so imenovali mrežasti svodi, ker so tvorili kot nekako mrežo.
Anglija je bila posebno pomembna za pozno evropsko gotiko s svojim dekorativnim
sistemom. Angleži so poimenovali že od vsega začetka okensko krogovičje kot
okrasno nalogo. Plamenaste in čebulaste oblike konstruirane iz čistih potez s
šestilom so tvorile »curvilinear style«, ki se po zahvali Anlgežom leta 1370
razširi v Franciji, okoli 1400 pa po vsej Evropi. Pozna gotika opusti stroge
koničaste loke in uvede svobodnejše oblike kot so plosk gredljast lok ali
zasločen lok, ki ga imenujemo tudi oslov
hrbet. »Perpendicular« ali »rectilinear« so odločilni za angleško arhitekturo.
Ime je dobil od vodoravnega in navpičnega dekorativnega sistema, ki pokriva
notranjo in zunanjo arhitekturo, spremlja obok in se spušča v prostor z lijasto
obliko. V tem obdobju so postavljali sakralne in posvetne stavbe in v 19.
stoletju so zgradili tudi parlament. Katedralna shema se malo spremeni.
Plastične in konstruktivne oblike jih nadomestijo križanje in sekanje gradbenih
oblik. V poznogotskih katedralah se prikažejo na portalih plastike oltarjev,
nabožnih podob, zadnjo večerjo, na Oljski gori in nagrobnike. Figure svetnikov
in Marije, ki enkrat so jih oblikovali po viteškem idealu, zdaj so se ravnale po
tipih mestnega prebivalstva. Razvije se telesnost, tehnika ki poudarja novo
odkrito telesnost in postane poudarjeno sredstvo za stilizacijo. V slikarstvu
izžarevajo osebna moč in po svoje oblikovan slog. Najbolj znani slikarji v tem
času so Hans Multscher, Veit Stoss in Timan Riemenschneider. V njihovih delih
gotska dela napovedujejo dobo humanizma. Človeška podoba je tako oblikovana, da
ne izhaja več iz slogovnih načel, ampak iz človeškega jedra svojih upodobljenih
osebnosti. Znani mojstri vplivajo na razvoj slikarstva. V vseh državah je
tabelno slikarstvo vodilno, tej pa sledijo miniaturna umetnost v Franciji in
Flandriji. Razvijejo se podrobnosti iz narave, perspektivnem upodabljanju
notranjščine. Pomembni za razvoj sta brata Van Eyck, ki sta leta 1426 do 1432
ustvarila njuno glavno delo, Gentski oltar. Z njima dvema umetnost odkrije
mastne tempere, odkrita prostorska povezanost med stvarmi in materija je
slikovno obvladana. Okoli 14.stoletja cesarski dvor v Pragi se razvije v vodilno
umetnostno središče češke. To ozemlje postane izhodišče novih umetnostnih tokov.



https://sl.wikipedia.org/wiki/Downov_sindrom

Downov sindrom ali trisomija 21 je kromosomska motnja, ki jo povzroči dodaten
21. kromosom. Upočasnjeni razvoj je posledica kromosomske nepravilnosti; 21.
kromosomu je namreč dodan še eden (gre za trisomijo 21. kromosoma). V 95 %
primerov je vzrok trisomije 21 nepravilen potek mejoze. 95 % primerov downovega
sindroma je posledica trisomije 21, 5 % pa posledica Robertsonove translokacije.
Bolezen je poimenovana po britanskem zdravniku z imenom John Langdon Down, ki je
leta 1866 ta sindrom prvi opisal. Trisomijo 21 so ugotovili leta 1959. Z
downovim sindromom in drugimi motnjami v duševnem razvoju se ukvarjajo specialni
in rehabilitacijski pedagogi (po starem defektologi).

Pojavnost bolezni je med 1/800 in 1/1000 porodov. Pojavlja se pri vseh rasah.
Verjetnost, da bo otrok imel downov sindrom, znatno narašča s starostjo
nosečnice. Pri nosečnicah, starih 25 let, je verjetnost okoli 1/1250; pri
nosečnicah, starih 30 let, je verjetnost okoli 1 /1000; pri nosečnicah, starih
35 let, je verjetnost okoli 1 /400; pri nosečnicah, starih 40 let, je verjetnost
okoli 1 /100; pri nosečnicah, starih 45 let, je verjetnost okoli 1 /30. Za
pogostejše nerazdvajanje 21. kromosoma v oogenezi starejših žensk je možnih več
vzrokov: staranje primarnih oocit ali postopno zmanjševanje izločanja spolnih
hormonov, ki regulirajo oogenezo.

Downov sindrom je genetska motnja, ki nastane zaradi dodatne kopije genetskega
materiala na 21. kromosomu, lahko v celoti (trisomija 21) ali delno
(translokacija). Običajen človeški kariotip je 46XX (ženska) oziroma 46XY
(moški).

Trisomija 21 (47,XX,+21) oz. (47,XY,+21). Nastane z nerazdvajanjem v mejozi.
Tako ima gameta zaradi nerazdvajanja dodatno kopijo 21. kromosoma; gameta ima
torej 24 kromosomov namesto 23. Ko se združi z normalno gameto drugega starša,
nastane embrio s 47 kromosomi namesto s 46, ima namreč tri kopije 21. kromosoma.

Mozaicizem Trisomija 21 po navadi nastane z nerazdvajanjem v gametah pred
spočetjem. Vse celice v telesu so prizadete. Če pa so nekatere celice v telesu
normalne, druge pa imajo trisomijo 21, govorimo o mozaičnem downovem sindromu
(46,XX/47,XX,+21). Mozaicizem je redek (1–2 %).

Robertsonova translokacija Robertsonova translokacija je poseben tip kromosomske
nenormalnosti. Povzročita jo dva individualna kromosoma, ki se združita in
tvorita nov združen kromosom, ki ga imenujemo translokacija. Samo določeni
kromosomi lahko tvorijo Robertsonovo translokacijo – to so 13., 14., 15., 21. in
22. Če je v tvorbo translokacije vpleten 21. kromosom, lahko to povzroči downov
sindrom.

Dojenčki (v raziskavi stari 3 do 13 mesecev) se ne glede na pojavnost trisomije
pogosteje smehljajo v spontani interakciji z materjo kot pa v situaciji, ko
imajo matere nepremičen obraz in se ne odzivajo otroku. Poleg tega otroci
začenjajo sekvence smehljanja bolj pogosto, kot si mislimo. To kaže na
podobnosti v emocionalnih interakcijah pri otrocih z downovim sindromom in brez
njega, torej so nekateri vidiki odnosa med materjo in otrokom univerzalni.
Vendar pa se razlike v pojavnosti nasmeha med otroci s sindromom in tistimi brez
njega večajo po starosti šestih mesecev, ko se dojenčki brez sindroma pogosteje
smehljajo.



https://sl.wikipedia.org/wiki/Branko_Jovanovi%C4%87_Vunjak_-_Brendi

Branko Jovanović Vunjak – Brendi, slovenski pevec in pisec pop glasbe, * 28.
april 1962, Ljubljana, † 19. junij 2011, Lipica.

Do male šole je živel v Šentjerneju na Dolenjskem, potem pa je v Ljubljani
končal osnovno in srednjo elektro šolo.

Brendi je začel prve pesmi pisati že v osnovni šoli. Kariero je začel kot
kitarist na zabavah, učil pa se je tudi violine. V vojski je igral v skupini
Artiljerac, sicer pa je igral z ansambli po ljubljanskih kavarnah in barih. Prvi
studijski posnetek njegove avtorske pesmi je bila Rumena oblekica, posneta v
studiu Dareta Novaka. Z Draganom Trivičem (kasnejši bobnar skupine Agropop) sta
ustanovila band Beli med. Sledili so nastopi po veselicah in šolah.

Opazil ga je Miro Čekeliš, ki ga je po odhodu Božidarja Wolfanda povabil v
skupino Rendez-Vous, v kateri ni bil dolgo. Po odhodu se je pridružil ansamblu
Amadeus Toneta Dimnika - Čoča (bobnar skupine Gu-Gu).

Kmalu je odšel iz tega ansambla in ustanovil skupino Don Juan. Skoraj istočasno
je izdal ploščo Mandarina, ki se je prodala v nakladi 100.000 izvodov. Po
razpadu skupine Don Juan leta 1996, je kariero nadaljeval predvsem v duetu s
Koradom Buzetijem, nastopal pa je tudi samostojno. Umrl je med nastopom v Lipici
zaradi odpovedi srca.

Pisal je tudi za druge izvajalce, kot so: Vili Resnik (Odiseja), Pop Design
(Nekoč bom zbral pogum), Miša Molk (Kdo upa si v moje dvorce), Anita Zore (Vse
bi zate dala), Claudia (Vse najboljše za tvoj rojstni dan, En, dva, tri,
Uspavanka), Andreja Pinotič (V meni ni več moči, Preko Mure, Kaj mi te je
spremenilo, Iskra sreče, Tu sem rodila se), Rok in Polona Petovar (Praviva si
same bedarije, Čira čara, Veseli Muzikant), Ansambel Krila (Tvoja bom), Marinero
(Pa sem postal falot), Mateja Jan (Veš oče, Stoj malo, Ti boš moj), Andreja
Makoter (Moj vojak), Ansambel Petovio (Ne zaljubi se v obraz, Ljubim te, Za
ljubezen sta potrebna dva, Kako bi, Rada ti povedala, Naj ustavi se korak),
Sandra Šušteršič Simonič (Ura je polnoči, Je ljubezen to morda, Naj vedo, Od
takrat, Glava zmešana, Šolska ljubezen), Ansambel Tulipan (Fina dama), Majda Arh
(Pošlji mu veter pozdrav, Poletno dekle), Irena Vrčkovnik (Uspavanka), Miha
Balažič (Jutri sin vaš bo postal vojak, Julija), Moni – Simona Pučko (Pa naj
bo), Sendi (Ti ne veš), Korado Buzeti (Gospa moj poklon – duet z Meri Avsenak,
Žena me je zapustila, Ljubimec sem, Na vašem licu je lep izraz, Sem pravi
primorec, Solza se bo posušila, Vem, da me varaš, Mustafa, Sram me je ko solze
tečejo, Recite ji angeli, ...), Natalija Verboten (Naj angeli te čuvajo),
Viktorija (Zadnji poljub), Boris Kopitar (Bo moj vnuk še pel slovenske pesmi, Ko
šmarnice spet zadrhtijo, Nocoj te ujel bom v svoje sanje, Vsak pač po svoje),
Ptujskih 5 (Nasvidenje, Ne ubijajte me, Solze imaš v očeh moja mama, Rane naj
skelijo, Sanjam, Ženi se dragi moj, Mama njega sem ljubila, Nocoj spet misli
tavajo, Tudi angeli se jočejo, Rada bi spet ljubila te, Poročni valček, Ne
ubijajte me), Helena Blagne (Samo ti, Naj nihče me ne zbudi, Bodi srečen
Bambino), Bazar (Na glavo si klobuk bom dal), Dolores in Skupina Amigos (Vem
jokala bom), Komet (Ana, Nina, Pozabi, ...).

Že v osemdesetih letih je ustanovil založbo Mandarina, nato pa začel vlagati v
nepremičnine v Ljubljani in na otoku Krk. Ukvarjal se je tudi s turizmom.

Ima hčer Tino (1988), ki je plesalka in hkrati tudi poje, ter sina Dejana
(1993), ki se je kot mlajši ukvarjal z igralstvom, zdaj pa se posveča glasbi in
nadaljuje očetovo pot.



https://sl.wikipedia.org/wiki/Barcelona

Barcelona je glavno mesto Katalonije in drugo največje mesto Španije. Naseljena
je že od prazgodovine in je danes svetovno pomembna turistična destinacija. Zelo
znana je po Gaudijevíh arhitekturnih stvaritvah, največ turistov si ogleda
njegovo slavno baziliko Sagrado Famílio.

Mesto se nahaja v okrožju (comarca) Barcelonès, vzdolž Sredozemskega morja, med
ustji rek Llobregat in Besòs. Oddaljeno je okoli 160 km od Pirenejev. Meri 20
km2 širše velemestno območje pa meri 500 km2. Leta 2009 je imelo mesto 1.621.537
prebivalcev, medtem ko je imelo širše metropolitsko območje leta 2009 5.487.935
prebivalcev. Uradna jezika sta katalonski in španski.

Sedanja oblika in videz Barcelone sta nastajala več stoletji. V prazgodovini so
v zaledju današnje Barcelone živeli Iberci, Lajetani pa so imeli svoje naselbine
zelo blizu. Znano je, da so te obale obiskovali feničanski in grški trgovci.
Kartažani so postavili tabor in ga poimenovali Barcino po generalu Hamilcarju
Barci. Rimska Barcelona je iz drugega stoletja pred našim štetjem. Njeno
središče je bilo na nizkem nasipu Mont Taber, ki je danes skoraj v osrčju Barrii
Gòtica. Razvila se je na približno dvanajstih hektarih ter postala trgovsko in
administrativno mesto pod oblastjo veliko večjega Tarraca. Ohranjeni so deli
mestnega obzidja iz poznega tretjega stoletja, ki so ga zgradi zaradi napadov
Frankovin Alemanov. Med izkopavanjem pod Placo del Rei in muzejem katalonske
zgodovine pa so odkrili ruševine rimskega mesta. Vidne so tudi sledi, da so tam
bivali Zahodni Goti, ki so imeli v šestem stoletju Barcelono krajši čas za svoje
glavno mesto na iberskem polotoku. V naslednjih stoletjih so mesto izmenično
nadzorovali Franki in Arabci, a ni nobenih dokazov, da so mesto visoko cenili
ali širili. V 870. letih so se frankovske grofije južno od Pirenejev združile in
njihov grof je postal Guifré el Pilós. Ustanovljena je bila hiša barcelonskih
grofov. Barcelona je začela doživljati resnično rast, ko so se širile verske
ustanove in dvor. Do dvanajstega stoletja je bila trgovina v Sredozemlju že
razširjena, še hitreje pa se je razvijala pod vladavino Ramona Berenguera IV
(1131-1162). S poroko tega grofa sta se Katalonija in sosednje Aragonsko
kraljestvo združila v federacijo pod eno krono, obe kraljestvi pa sta ohranili
svoje zakone, jezik in običaje. Federacija je med vladavino Jaumeja prvega
(1213-1276) osvobodila Valencijo, Ibizo in Mallorco izpod Arabcev. Trgovina je
doživela še en vzpon in v Barceloni so veliko gradili, med drugim novo mestno
obzidje, s katerim so obzidali območje, ki je bilo desetkrat večje od območja,
ki ga je obkrožalo prejšnje obzidje. Najemniška admirala Roger de Lluria in
Roger de Flor sta pomagala barcelonskim in aragonskim grofom in kraljem, da so
leta 1324 dobili Sicilijo, Atene, Korziko in Sardinijo. Pod Jaumejem drugim
(1276-1327) so začeli z več velikimi gradbenimi projekti, vključno z veliko
gotsko katedralo.

Zadnji barcelonski vladar Martí prvi je leta 1410 umrl brez naslednika in
katalonski interesi so se podredili oblasti Madrida, ki je bil sedež
kastiljskega kraljestva. Katalonska državljanska vojna je v letih 1462 in 1473
uničila gospodarstvo in Katalonija je postala manj zanimiva za kastiljske
vladarje. Ti so se po letu 1492 ozirali proti zahodu in so Barcelono izključili
iz trgovine z Ameriko. Med špansko nasledstveno vojno, ki se je začela leta 1701
in končala leta 1714 sta francoska in španska vojska porazili Barcelono in
Katalonija je bila le še španska provinca. Barceloni so zopet dovolili trgovati
z Ameriko, začela se je tekstilna industrija in število prebivalstva je močno
naraslo.

Leta 1931 so izgnali kralja Alfonza XIII in razglasili katalonsko republiko.
Predsednik katalonske vlade je postal Francesc Macià, ki je prej živel v
izgnanstvu. V Španiji so razglasili drugo republiko vendar pa do konca leta 1935
osemindvajsetim vladam v Madridu ni uspelo stabilizirati kaosa v državi. Po
volitvah leta 1936 je na oblast prišla ljudska fronta vendar se je kaos
nadaljeval. Nacionalist general Franco je vodil vojaško vstajo, ki so jo v
Barceloni porazili oboroženi delavci. Leta 1939 je bila Barcelona v rokah
nacionalistov. pod Francovo diktaturo je bil prepovedan katalonski jezik in
močno se je občutil gospodarski padec. Po Francovi smrti pa je deklaracija o
kraljevini pod Juanom Carlosom prvim dovolila ponovno vzpostavitev Generalitata
kot skupščine avtonomne pokrajine vlada Katalonije. Z olimpijskimi igrami leta
1992 pa se je Barcelona vrnila med svetovna mesta.



https://sl.wikipedia.org/wiki/Baker

Báker (latinsko cuprum) je kemijski element, ki ima v periodnem sistemu simbol
Cu in atomsko število 29.

Baker je rdečkasta kovina z visoko električno in toplotno prevodnostjo (med
čistimi kovinami ima pri sobni temperaturi višjo električno prevodnost le
srebro). Baker utegne biti najstarejša kovina v uporabi, saj so našli izdelke iz
bakra, ki jih datirajo okoli leta 8700 pr. n. št. Razen tega, da je sestavina
različnih rud, najdemo ponekje baker tudi v kovinski obliki (tj. samorodni
baker).

V antični Grčiji je bila kovina znana pod imenom chalkos. V rimskih časih je
postala znana kot aes Cyprium, saj so jo tako veliko izkopali na Cipru. Iz tega
izraza je bila fraza poenostavljena v latinski cuprum, od koder pride tudi
kemijski simbol Cu. Slovenski etimološki slovar pravi, da je bil v slovenščino
baker prevzet prek hrvaške in srbske bakar, ki so jo prevzeli iz turške besede
bakır, staroslovanska beseda za baker je bila mêd (v pomenu rdeča snov), še
danes vidna v izrazu medenina za zlitino bakra in cinka.

Večino bakra pridobivajo v obliki bakrovega sulfata v površinskih kopih iz
porfirnih skladov z vsebnostjo 0,4 do 1,0 % bakra. Po podatkih za leto 2005 so
več kot tretjino svetovne proizvodnje pridobili v Čilu, sledile so Združene
države Amerike, Indonezija in Peru. V razvitem svetu je pomemben vir bakra tudi
recikliranje.

Ocenjujejo, da zaloge bakra ob sedaj dostopni tehnologiji pridobivanja in
trenutnih trendih naraščanja uporabe zadostujejo še za 25 do 60 let. Zaradi
pomembne vloge bakra v napravah, ki so ključne pri vzdrževanju standarda v
razvitem svetu (npr. elektromotorji in integrirana vezja), obstaja skrb, da bo
imelo pomanjkanje bakra podobne posledice kot jih napovedujejo za pomanjkanje
nafte.



https://sl.wikipedia.org/wiki/Washington,_D.C.

Washington oziroma Washington, D.C. tudi Zvezno mesto ali kar Zvezno okrožje
Kolumbija je glavno mesto Združenih držav Amerike. Leži v, oziroma zavzema,
področje Zveznega okrožja Kolumbija.

Washington je del mestnega območja Baltimore - Washington, ki vključuje tudi
dele Marylanda, Virginije in Zahodne Virginije, a ni del volilnih okrožij zvezne
države Maryland, znotraj katere se nahaja. Zvezno okrožje Kolumbija voli svojega
predstavnika v predstavniški dom Kongresa, a ta nima volilne pravice, saj šteje
okrožje po ustavi ZDA za neodvisno od vseh zveznih držav, ker ni zvezna država
sama po sebi, pa ji ne pripadata predstavnika v senatu. Zvezno mesto ima pa
nesorazmeren delež elektornih glasov (3) pri izbiri predsednika ZDA.

Zvezno mesto sprva ni bilo planirano tu, temveč v Georgetownu, a se je kasneje
načrtovano zgradilo na tem področju in se vmes ne premaknilo, zato ohranja
ogromno spominov. Mesto je bilo ustanovljeno in načrtovano leta 1790, imenovano
pa je po predsedniku Georgeu Washingtonu, ki je nalogo za izgradnjo mesta dal
arhitektu, z imenom Pierre (Peter) Charles L'Enfant . L'Enfantov načrt je bil
zavržen, delo je nadaljeval njegov sodelavec Andrew Ellicott, a kaj kmalu so
prazne prostore namenjene parkom in večjih ulicam popolnila naselja temnopoltih
prebivalcev. McMillanov načrt je dokončal izgradnjo mesta in skušal pri tem biti
zvest L'Enfantovi viziji. Mesto je sprva bilo mišljeno idejni projekt, kjer bi
pobrali najbolje iz evropskih rešitev načrtovanja mest, Thomas Jefferson je
prinesel iz Evrope več načrtov Pariza, Karlsruheja, Amsterdama in Milana v pomoč
arhitektom.

Od leta 1800 je sedež zvezne vlade, tu sta tudi sedeža Kongresa ZDA
(Predstavniški dom in Senat) in sedež Vrhovnega sodišča ZDA, tu je tudi Bela
hiša, sedež predsednika ZDA. Mesto, ki je manjše po velikosti, je sicer polno
ambasad, muzejev, galerij, nekdanjih in sedanjih visokih vladnih funkcionarjev
in uradnikov. Sicer je mesto večinoma temnopolto, tudi širša okolica okoli je
izredno urbano naseljena, mesto je šele zadnjih nekaj let pričel izgubljati na
prebivalstvu, sicer je bila rast populacije izredna od konca druge svetovne
vojne.



https://sl.wikipedia.org/wiki/Postojnska_jama

V Postojnski jami je raziskanih 24.120 m podzemnih rovov. Ta kraški jamski
sistem v bližini Postojne je (za sistemom Migovec) drugi najdaljši v Sloveniji
in največja turistična jama na Dinarskem krasu.

K jamskemu sistemu Postojnske jame sodijo tudi njeni naravni zgodovinski vhodi -
Otoška jama, Magdalena jama, Črna jama in Pivka jama. Jamo je ustvarila
ponikalnica, reka Pivka, ki iz Postojnskega kraškega polja ponikne pod hrib
Sovič in nadaljuje svoj podzemni tok proti podzemnemu sotočju z reko Rak v
Planinski jami. Iz Planinske jame priteče na plano kot reka Unica.

Stalna temperatura v notranjosti jame je bila še pred nekaj leti približno 8 °C,
danes pa se giblje med 8 in 10 °C, kar je posledica globalnih klimatskih
sprememb.

Postojnska jama danes slovi kot zibelka speleobiologije - biološke vede o
življenju živali v podzemlju. Najbolj znana je človeška ribica. Leta 1797 jo je
v Črni jami - enem od vhodov Postojnske jame - odkril Josip Jeršinovič pl.
Löwengreif. Leta 2016 je v Postojnski jami - kot prvi turistični jami na svetu -
uspelo razmnoževanje človeške ribice v ujetništvu. Prav tu je bil leta 1831
odkrit prvi jamski hrošček, drobnovratnik. Do tedaj je namreč veljalo, da v
jamah ni življenja. Odkritje drobnovratnika pa je naravoslovce spodbudilo, da so
v Postojnski jami našli številne nove primerke jamskih živali.

V biološkem slovstvu je bilo do danes navedenih preko 175 vrst živali, ki žive v
Postojnsko-Planinskem jamskem sistemu; od teh je 115 pravih jamskih vrst, kar je
svetovni rekord. Številni predstavniki več skupin jamskih živali so bili prvič
opisani prav po primerkih iz Postojnske jame. Zato je v Rovu novih podpisov, 50
metrov od glavnega vhoda v Postojnsko jamo, obnovljena sodobna, obiskovalcem
zanimiva speleobiološka postaja - Vivarij Proteusova jama. To postajo so na
pobudo Ivana Andreja Perka ustanovili 100 let po odkritju drobnovratnika, leta
1931 kot Stazione biospeleologica. To je bil eden prvih takih laboratorijev na
svetu in za tiste čase moderno opremljen.

Organiziran turistični razvoj pa se je začel po letu 1818, ko je domačin Luka
Čeč odkril notranje dele Postojnske jame. Že leta 1819 so v njej uredili prve
poti. Ustanovili so Jamsko komisijo, ki je skrbela za jamo in osnovala prvo
jamsko vodniško službo. Leta 1884 je bila v jami uvedena električna osvetljava z
obločnicami - med prvimi na svetu. Hoja po jami je bila naporna, zato so že leta
1872 vse do vznožja Velike gore položili železniške tire, po katerih so sprva
jamski vodniki potiskali vozičke z obiskovalci. Danes pa vlake poganjajo manjše
električne lokomotive.

Med 2. svetovno vojno je nemška vojska v jami, ob današnjem izstopu s
turističnega vlakca in izhodu iz jame, skladiščila gorivo za ves severni Jadran,
od Trsta do Reke, da bi ga zavarovala pred letalskim napadom. Vhod v jamsko
skladišče je bil seveda močno zastražen, vendar se je sabotažnemu vodu Vojkove
brigade 23. aprila 1944 uspelo pretihotapiti v Postojnsko jamo in skladišče
razstreliti. Partizanski saboterji so v ta namen uporabili stari, umetno
narejeni rov, ki je v Postojnsko jamo vodil iz Črne jame. Rov je bil napol zasut
in ni bil vrisan na nemških kartah jame.

Požar je gorel teden dni. Povzročil je odpadanje kapnikov, stene jame so
prekrile saje. Črni sloj saj je v tem delu jame viden še danes.

https://krog.sta.si/2151618/v-postojnski-jami-odkrili-3-5-kilometra-dolg-podvodn
i-rov



https://sl.wikipedia.org/wiki/Pasovec

Pasovec ali herpes zoster je akutno vnetje perifernih živcev, ki jo pri odraslih
povzroči virus noric (humani herpesvirus 3). Ta virus sodi v družino
Herpesviridae in z njim se običajno okužijo otroci ter tako zbolijo za noricami.
Virus nato ostane v telesu ter lahko pri odraslih ob oslabitvi imunskega sistema
povzroči pasovec. Bolezen se pogosteje pojavlja pri osebah z malignimi in hudimi
kroničnimi boleznimi, predvsem pri zdravljenju z imunosupresivi in pri drugače
imunsko oslabelih (npr. zaradi okužbe s HIV).

Povzročitelj je virus noric in je soroden virusu herpesa simpleksa, ki povzroča
mehurčaste izpuščaje na koži in sluznicah, običajno v obliki labialnega herpesa
(ocvirek).

Okoli 90 % populacije v Evropi, stare nad 14 let, je prebolelo norice in prenaša
virus. Virus le redko povzroči smrt (ogroženi so starejši ljudje, nosečnice in
bolniki, pri katerih pride do sekundarne okužbe), kar kaže na dobro
prilagojenost virusa na človeka kot na svojega gostitelja. Smrt gostitelja
virusu namreč ne koristi, saj je njegovo razmnoževanje vezano na gostitelja.

Po prvi okužbi se pri zdravem človeku pojavi bolezen, znana kot norice oziroma
vodene koze. V času bolezni je posameznik zelo kužen; virus se prenaša zlasti
kapljično, pa tudi kontaktno. Čeprav je bolnik načeloma nadaljnje življenje imun
na ponovno okužbo, pa virus tudi po tem, ko norice minejo, ostane prisoten v
telesu. Kadarkoli v kasnejšem življenju lahko zaradi zmanjšane odpornosti
organizma znova »pride na plano«. Virus sicer miruje v živčnih vozlih ob
hrbtenjači, v tako imenovanih spinalnih ganglijih ter v ganglijih možganskih
živcev. Pasovec zato ni okužba v dobesednem pomenu, marveč ponovna aktivacija
virusa noric. Bolnik s pasovcem je sicer kužen, a je verjetnost okužbe majhna.

Pasovec se pojavlja že od rojstva dalje in tudi v otroški dobi ni tako zelo
redek, največ obolelih pa je po 65. letu starosti, kar se povezuje s staranjem
imunskega sistema. V Sloveniji je prijavljanje primerov pasovca obvezno od leta
1995 in odtlej se je število prijavljenih primerov povečevalo. Prijavna
incidenčna stopnja je bila v letu 2005 že 74 na 100.000 prebivalcev. Zbolevnost
narašča s starostjo in je najvišja pri starejših od 65 let (675 do 760/100.000),
slaba četrtina prijavljenih primerov v Sloveniji je bila starejša od 70 let.

Vnetje živcev je posledica aktivacije »skritih« virusov. Pojavi se pekoč občutek
in deloma močne bolečine na kožnem območju, ki ga prizadet živec oživčuje.
Prisotna je lahko tudi blaga vročina ter splošno slabo počutje. Pred glavnim
izbruhom bolniki velikokrat tožijo o bolečinah v križu, zobobolu ... Dva do tri
dni po prvih bolečinah se začnejo pojavljati izbočeni, rdeči izpuščaji, ki se
kasneje spremenijo v mehurje. Mehurji so napolnjeni z bistro ali belo tekočino,
ki je kužna. Čez čas mehurji razpočijo, nastanejo kraste ter nato izginejo po
okoli 1-4 tednih brez posledic. Mehurčki včasih postanejo krvavi (hemoragični)
in odmrli (gangrenozni), katerim pogosto sledijo brazgotine. Izpuščaji so
načeloma močno lokalizirani, saj se pojavljajo na območjih, ki jih oživčuje
prizadet živec. Navadno se pojavijo le na eni polovici telesa. V nekaterih
primerih se izpuščaji sploh ne pojavijo. Izpuščaji pa se obojestransko oziroma
po celem telesu pojavljajo pri osebah z oslabljenim imunskim sistemom.

Najpogosteje je prizadeta koža prsnega koša, redkeje tudi na okončinah. Med
pogostejše zaplete spada postherpetična nevralgija, se pravi, da bolnik v
predelu, kjer je izbruhnil pasovec, občuti bolečine še po tem, ko je bolezen že
ozdravljena. Če je prizadet obrazni živec, se lahko pojavi tudi začasna
ohromelost predela obraza ali izguba okusa. Pri prizadetem očesnem živcu (zoster
ophtalmicus) je lahko posledica tudi oslepitev, ker pride do zabrazgotinjenja
roženice. Kadar je prizadet slušni živec, pa lahko pride do naglušnosti ali
vrtoglavic (Menierov sindrom).

Spremembe pri pasovcu lahko spominjajo na okužbo s herpes simpleks virusom, v
začetku bolezni so lahko podobne erizipelu, generalizirane oblike pa klinično ni
mogoče razlikovati od noric.

Okužbo z virusom noric lahko zdravimo s protivirusnimi zdravili (aciklovir,
valaciklovir ...). V zelo hudih primer se lahko zdravilo daje intravensko.
Navadno se daje tudi močno protibolečinsko zdravilo. Lokalno se lahko daje
hladne obkladke fiziološke raztopine ali tekoči puder, pri sekundarni okužbi z
bakterijami pa antibiotična mazila.



https://sl.wikipedia.org/wiki/Ogljikov_dioksid

Ogljíkov díoksíd (zastarelo ogljikov dvokis) je pri standardnih pogojih plin s
kemijsko formulo CO2. V majhni količini (0,03 %) je navzoč v Zemljinem ozračju,
kjer deluje kot toplogredni plin. Ljudje ga veliko uporabljamo v vsakdanjem
življenju

Ogljikov dioksid nastaja pri zgorevanju organskih snovi, če je na voljo zadostna
količina kisika. Nastaja tudi pri celičnem dihanju, številni mikroorganizmi ga
proizvajajo pri fermentaciji. Rastline porabljajo ogljikov dioksid pri
fotosintezi, procesu, v katerem se ogljik in kisik porabljata za sintezo
ogljikovih hidratov. Poleg tega rastline sproščajo kisik v ozračje, ki se
nadalje porablja za dihanje heterotrofnih organizmov. Pomembno vlogo ima v
ogljikovem ciklu.

Ogljikov dioksid je brezbarven plin, ki ob vdihavanju v visokih koncentracijah
(kar je povezano z nevarnostjo zadušitve) povzroči v ustih kisel okus, v nosu in
grlu pa pekoč občutek. Oba pojava povzroča ogljikova kislina, ki nastaja ob
raztapljanju ogljikovega dioksida v sluznici.

Gostota CO2 pri 298 K je 1,98 kg m−3, kar je približno 1,5-kratna vrednost
gostote zraka. Molekula ogljikovega dioksida (O=C=O) vsebuje dve kovalentni
vezi, je linearne oblike in nima električnega dipolnega momenta. Ker je povsem
oksidirana, ogljikov dioksid ni zelo reaktiven in ni vnetljiv.

Pri temperaturi, nižji od -78 °C in atmosferskem tlaku ogljikov dioksid
kondenzira v trdnino bele barve, imenovano suhi led. Kapljevinska oblika obstaja
le pri tlaku, večjem od 5,1 bara (trojna točka je pri 216,55 K in 5,17·105 Pa),
pri atmosferskem tlaku pa v procesu, imenovanem sublimacija, preide neposredno
iz trdne v plinasto fazo. Nad kritično točko se ogljikov dioksid pojavi v
obliki, ki jo imenujemo superkritični ogljikov dioksid.

Ogljikov dioksid je zelo dobro topen v vodi. Pri standardnih pogojih dana
prostornina vode absorbira enako prostornino ogljikovega dioksida. Približno 1 %
raztopljenega ogljikovega dioksida se pri tem pretvori v ogljikovo kislino, ta
pa nadalje delno disociira in tvori bikarbonatne in karbonatne ione.

Ogljikov dioksid je prvi izmed plinov,katerega so ljudje hitro prepoznali in
ločili od zraka. V sedemnajstem stoletju je nizozemski kemik Jan Baptist van
Helmont opazil,da je po gorenjo oglja,ostalo manj trde snovi. Po njegovem
mnenju, pa naj bi se oglje med gorenjem spremenilo v nevidno snov,plin.

Lastnosti ogljikovega dioksida je začel preučevati že leta 1750 škotski
znanstvenik Joseph Black. Ugotovil je, da nastane pri toplotni in kislinski
obdelavi apnenca oziroma kalcijevega karbonata. Ugotovil je, da prisotnost
ogljikovega dioksida ne omogoča gorenja ali dihanja. Raziskoval je ta pojav in
ugotovil, da ogljikov dioksid proizvajajo tudi vsa živa bitja, od ljudi, rastlin
in živali. Angleški kemik [[Joseph Priestley je leta 1772 objavil publikacijo z
naslovom impregnacija vode. V publikaciji je opisal proces oziroma kaj se zgodi,
če kapnemo žveplovo kislino na apnenec oziroma kalcijev karbonat. Poizkus je
opravil v zaprti posodi, ko je stresal apnenec polit z vodo. To lahko štejemo za
iznajdbo sodavice.

Leta 1823 sta Humphry Davy in Michael Faraday prvič utekočinila ogljikov dioksid
pri visokem tlaku. Leta 1834 je Charles Thilorier z ohlajanjem in spremenjenim
tlakom pripravil trdo obliko ogljikovega dioksida. Pri odprtju posode pod tlakom
je ugotovil, da pri hitrem izparevanju tekočine iz ohlajenega ogljikovega
dioksida nastanejo kristali podobni snežinkam.

Ogljikov dioksid se lahko pridobi z destilacijo zraka. vendar pa se tako lahko
pridobi le male količine CO2. Ogljikov dioksid spada med reaktivne snovi. Vendar
pa zelo dobro reagira s kislinami in kovinskimi karbonati. Tu lahko vidimo potek
reakcije solne kisline in apnenca oziroma krede.

Potem H2CO3 razpade na vodo in CO2. Pri takšnih reakcijah pa lahko opazimo
penjenje. V industriji se velikokrat uporablja take reakcije za nevtralizacijo
kislih spojin.

Pri zgorevanju fosilnih goriv, katera vsebujejo ogljik, kot so metan, zemeljski
plin, bencin, plinsko olje, kerozin, propan, premog in les, nastajajo velike
količine ogljikovega dioksida.

Pri pridobivanju železa v plavžu se ob zgorevanju koksa sproščajo velike
količine ogljikovega dioksida.

Tudi pri alkoholnem vrenju nastane ogljikov dioksid. podobna reakcija poteka
tudi ob proizvodnji bioetanola.

Vsi aerobeni organizmi proizvajajo CO2 pri oksidaciji ogljikovih hidratov in
maščobnih kislin. Rastline uporabljajo CO2 in vodo pri postopeku fotosinteze.

Carbon dioxide is soluble in water, in which it spontaneously interconverts
betwen CO2 and H2CO3 (carbonic acid). The relative concentrations of CO2, H2CO3,
and the deprotonated forms HCO− 3 (bicarbonate) and CO2− 3(carbonate) depend on
the pH. In neutral or slightly alkaline water (pH > 6.5), the bicarbonate form
predominates (>50 %) becoming the most prevalent (>95 %) at the pH of seawater,
while in very alkaline water (pH > 10.4) the predominant (>50 %) form is
carbonate. The bicarbonate and carbonate forms are very soluble, such that
air-equilibrated ocean water (mildly alkaline with typical pH = 8.2 – 8.5)
contains about 120 mg of bicarbonate per liter.

Ogljikov dioksid se uporablja v prehranjevalni, kemični industriji in
petrokemiji. Najdemo ga v mnogih izdelkih, pri katerih je potrebno za njihovo
shranjevanje uporabiti pritisk plina. Je negorljiv, poceni in preide v tekočo
obliko pri sobni temperaturi pri tlaku 60 bar, kar tudi omogoča, da ga uporabi
več kot bi se ga lahko. Uporablja se tudi za hitro izhlapevanje tekočine
ogljikovega dioksida se uporablja za razstreljevanje v rudnikih premoga. Visoka
koncentracija ogljikovega dioksida pa se lahko uporablja za uničevanje
škodljivcev.

Ogljikov dioksid se uporablja za izdelavo brezalkoholnih pijač in sodavice. S
pomočjo naravne fermentacije nastaneta vino in pivo. Pri proizvodnji alkoholni
pijač, pa se danes zaradi kakovosti in hitrosti priprave uporablja umetno
vrenje, tako imenovano dodajanje kvasovk. Za serviranje točenega piva, pa se še
vedno uporabljajo aluminijasti zaboji kjer se ogljikov dioksid uporablja kot
potisni plin.

Kvas povzroča nastanek ogljikovega dioksida kateri omogoča fermentacijo
sladkorja, kar omogoči, da testo vzhaja. Tudi pecilni prašek in soda ob primerni
temperaturi in PH vrednosti proizvajata ogljikov dioksid, kateri tudi omogoča
fermentacijo sladkorja.

ogljikov dioksid uporabljamo tudi za varjenje. Spoji kateri nastanejo pri
varjenju z ogljikovim dioksidom so slabše kvalitete, ker s časoma postanejo
krhki zaradi nastanka ogljikove kisline. Uporablja se za varjenje zato ker je
cenejši kot sta kot argon ali helij.

Tekoči ogljikov dioksid je dobro topilo za veliko organskih spojin in se
uporablja za odstranjevanje kofeina iz kave.

Ogljikov dioksid so pričeli uporabljati zaradi netoksičnosti v farmaciji in
kemični industriji kot alternativo tradicionalnim topilom. V kemični industriji
se ogljikov dioksid uporablja za proizvodnjo sečnine, karbonatov in
bikarbonatov.



https://sl.wikipedia.org/wiki/Minecraft

Minecraft je videoigra, v kateri ima zelo pomemben del igranje vlog s poudarkom
na ustvarjalnosti igralca in je bolj znana kot ena izmed redkih enoigralskih
(puščavniških) iger v tem obdobju. Igra je napisana v programskem jeziku Java,
zato potrebuje najnovejšo verzijo Jave za uspešno poganjanje.

Po podatkih razvijalca je bilo do septembra 2013 prodanih 12 milijonov izvodov
za osebni računalnik in skupno 33 milijonov na vseh platformah.

Minecraft je bil samostojni projekt švedskega programerja Markusa Persson, bolje
znanega pod vzdevkom Notch. Igra je bila prvič na voljo za igro 17. maja 2009 v
Alpha verziji. V obdobju Alpha verzije, je cena za nakup znašala 9,95 € in je
kupcu zagotovila vse posodobitve za ves čas razvoja.

Razvoj se je nadaljeval vse do Beta različice 20. decembra 2010. Cena je zrasla
na 19,95 € in kupcu zagotovila vse naslednje posodobitve do vključno različice
1.0. Igra je 18. novembra 2011 na prireditvi MineCon uradno prišla do različice
1.0.0. Trenutna uradna različica je 1.11.2, vendar proizvajalci vedno dodajajo
novejše neuradne verzije (t. i. snapshot) na Twitterju ter na njihovem blogu za
hitrejše odkrivanje hroščev in manj problemov pri uradni verziji. 2. decembra
2012 je Markus »Notch« Persson sporočil javnosti, da odstopa od položaja
glavnega razvijalca in bo ta naziv pripadel njegovemu zaposlenemu
Jensu »Jeb« Bergenstenu. Notch je še vedno stranski razvijalec, a večino svojega
časa namenja novi igri, trenutno imenovani Minicraft, s katero je začel na
tekmovanju imenovanem Ludum Dare, kjer je izziv narediti igro iz nič v 48 urah
ter tudi na svoji novi igri imenovani 0x10c. Danes Minecraft razvija Microsoft.

Glavni namen igre Minecraft je njen unikaten puščavniški RPG model, ki generira
naključen svet in tako omogoča novo igralno izkušnjo v vsakem novem svetu. Igra
je sama po sebi zelo enostavna, svet je narejen iz kock. Kocke lahko igralec
poljubno uničuje, in jih deva v inventorij. ko razbije rudo dobi snov (npr. ruda
premoga=premog,ruda diamanta=diamant...). na delovni mizi (ang. crafting
table),lahko igralec izdela orodja in orožja, kot so lopata za nabiranje zemlje,
kramp za razbijanje kamna ipd. Ta postopek se imenuje »izdelovanje« (ang.
crafting). Igra ima tudi več igralnih načinov, vsak od katerih predstavlja
unikatno izkušnjo za igralca.

Drugi način igranja se imenuje Survival. Ta del je bil vključen že v začetku in
obstaja še danes. Je najbolj igrani del, kjer je cilj igre preživeti. Na poti
igralcu stojijo pošasti, ki se prikažejo čez noč in ga hočejo pokončati.
Trenutno obstaja 19 napadalnih pošasti, ki pridejo na plano ponoči. V tem načinu
obstaja tudi lakota, ki ob izpraznitvi počasi zmanjšuje življenjsko energijo
igralca. Igra sama po sebi nima konca, vendar je 1.0.0 posodobitev predstavila
realni konec, kjer mora igralec preiti v drug svet in tam uničiti zmaja
imenovanega Ender Dragon. Po uničenju se igra oz. tisti svet konča, vendar je
možno še vedno nadaljevati z igro.

Je zelena pošast, ki se zapodi za igralcem in ga lovi dokler mu ta ne zbeži. Če
mu pride v bližino eksplodira, uniči bližnje kocke in poškuduje igralca. So tudi
ene od redkih pošasti, ki v stiku z soncem ne gorijo in so zato nevarne igralcu
tudi čez dan, ko večina pošasti zgori. Creeperji so neslišni in se pojavljajo
ponoči in v neosvetljenih jamah pod zemljo. Če v njega udari strela, postane
električen creeper (charged creeper), ima 100% možnost spusta creeper-jeve
glave.

Okostnjak, ki ima za orožje lok s katerim zelo natančno strelja na igralca ali
drugo pošast, ki ga napade dokler ne uniči napadalca. Okostnjaki se največkrat
prikažejo ob noči in pogorijo ob jutru, ko jih sonce zažge. So tudi eden izmed
virov puščic, ki igralcu omogočajo da sam uporablja lok kot orožje.

Pajek se zapodi za igralcem in ga napada dokler le ta ne umre. Pajek ima
sposobnost daljšega skakanja od igralca in plezanje, kar mu daje prednost v
bitki. Pajek ima to sposobnost, da vidi igralca čez trde kocke in se zato zapodi
za njem še preden ga igralec sploh opazi. Je druga bolj znana pošast, ki čez dan
ne zgori, vendar s to razliko, da čez dan pajek ni agresiven, razen če ga
igralec ne napade prvi.

Zombi je pogosta pošast, ki je počasna, vendar igralca v skupinah hitro
preobremeni. Zombiji se prikažejo ponoči in v neosvetljenih jamah in tudi
zgorijo ob stiku s sončno svetlobo. Lahko tudi napadejo Vaščana in ga spremenijo
v zombija (zombie villager).

Velika pošast, ki je sama po sebi nenevarna dokler ga igralec direktno ne
pogleda v oči. Ko igralec odmakne pogled, se Enderman zapodi za njim dokler ta
ne umre. Enderman ima sposobnost teleportacije kar ga naredi zelo nevarnega za
neveščega igralca. Imajo tudi sposobnost kraje kock, ki lahko igralca, misleč da
je varen, neprijetno preseneti in se teleportira k njemu za hrbet.

Pajek, ki je podoben normalnemu pajku, vendar je strupen in bolj nevaren. Je
tudi manjši, kar mu da možnost, da pride v prostore v katere normalni pajek ne
more. Ima tudi to razliko, da jamski pajek se nikoli ne pojavi v običajnih
okoliščinah kot normalen pajek. Pojavi se samo v zapuščenih rudnikih, kjer
njihovo število hitro naraste iz nič na več kot deset.

Pošast, ki jo srečamo samo v drugem svetu oziroma The Nether. Je zelo velika in
ob odkritju igralca na njega pošilja ognjene krogle, ki ob kontaktu s tlemi ali
igralcem eksplodirajo. Duh mora imeti jasen pogled na igralca, preden bo le ta
začel streljati na igralca.

To so zelo majhne ribe, ki se pojavijo v posebnem gradu imenovanem Stronghold.
Sama riba igralcu direktno ne prizadene poškodbe, vendar ga lahko hitro potisne
v nevarno situacijo. Preden se pojavi, izgleda isto kot normalna kocka kamna
vendar, ko jigralec razbije kocko, se ribica prikaže in začne napadati igralca.
Imajo tudi to sposobnost, da ena ribica lahko prebudi vse druge ribice v
bližnjih kockah, kar povzroči pojav zelo veliko ribic v majhnem času.

Ena izmed mnogih The Nether pošasti, ki ob stiku z igralcem prizadene poškodbe,
premika se s pomočjo hitrega skakanja in se ob uničitvi razdeli na manjše magme
kocke, kot pri pošasti Slime. So tudi ena redkih pošasti, ki ob stiku z lavo ne
pogorijo, lava jih samo upočasni.

Je zelo redek pajek, ki ga jezdi okostnjak.. Okostnjak na igralca strelja z
lokom medtem ko ga pajek zelo hitro lovi. Pošast se pojavi ob pojavu pajka, ki
ima 1% možnost, da se na njegovem hrbtu pojavi še okostnjak. Pošast ima iste
lastnosti kot 2 različne pošasti, to pomeni, da mora igralec ubiti obe pošasti
posebej. Obe pošasti pogorita ob stiku s sončno svetlobo, pojavita se pa ponoči
in tudi v neosvetljenih jamah.

Pošast, ki jo igralec sreča v Peklu. Ko igralca še niso opazili, se držijo tal.
Ko opazijo igralca začnejo leteti in streljati na igralca blaze rode,dokler le
ta ne umre ali jih uniči. So ene izmed težjih pošasti, zaradi letenja je meč
proti njim neuporaben, lok pa pusti igralca odprtega za napade, puščice pa tudi
odbijajo. Blaze ima tudi to lastnost, da ji lava nič ne naredi, igralec jo pa
lahko napada s snežnimi kepami, to je ena od redkih uporabnih vrednostih snežne
kepe. Ob stiku z vodo umre.

Zmaja lahko igralec sreča samo tako da se odpravi v novi svet imenovan The End.
To je svet, ki je polno Endermanov in zadnje pošasti Enderdragon. Za uničenje
zadnje pošasti mora igralec najprej uničiti stolpe v tem svetu, ki ga zdravijo
nato pa še uničiti pošast. Ko pošast umre, dobiš zmajevo jajce. ko ga ubiješ,
tudi zmagaš igro. Ob zaključitvi igre se prikaže zadnji košček zgodbe, ki je
enaka za vse, ne glede na to kaj je igralec delal v tistem svetu.

Pošast, ki je napadalna. Endermite je tako majhna kot Sliverfish, ampak se ne
more skriti v steno. ko vržete Ender Pearl (Enderov Biser) ki ga dobite s
premaganjem Endermana, se pojavi.

Je zlobna različica Zajca(rabbit). Verjetnost, da ga srečate v igri je 1 proti
10000000. Po verziji 1.9 je bil odstranjen in se ga da v svet priklicati samo s
komando /summon

Krava je prijazno bitje, ki je pomembno za igralca, ker ob premaganju igralec
dobi Leather (Usnje) in surovo govedino. Desni klik na njo s praznim vedrom
pomolze kravo in igralec dobi mleko, ki ga lahko uporablja za piškote in torte.
Krava sledi igralcu, če ima v rokah pšenico.

Pujs je žival, ki jo najdemo v navadnem svetu. Ob smrti pujsa igralec dobi
surovo svinjino. Če na pujsa udari strela, postane Zombie Pigman (Zombi Pujs) .
Pujs ti sledi, če imaš v roki korenje.

Ovca je prijazna žival, ki ob ubitju igralcu da volno (v verzji 1.8 še Raw
Mutton) . Z volno igralec lahko naredi posteljo, ki je zelo pomembna.



https://sl.wikipedia.org/wiki/Marco_Polo

Marco Polo, beneški trgovec in raziskovalec, * 1254, domnevno Benetke, Beneška
republika (danes Italija),[Op. 1] † 8. januar 1324, Benetke.

Marco Polo je bil slaven srednjeveški popotnik. Skupaj z očetom in stricem,
znanima beneškima trgovcema, se je odpravil v Azijo iskat nove trgovske poti. Na
poti je spoznal številna dotedaj še neznana ljudstva in kraje, prepotoval je
Indijo ter veliko časa preživel na Kitajskem, kjer je postal celo zaupnik in
pomočnik takratnega mongolskega vladarja Kublaj Kana. Po 24 letih se je vrnil v
domovino, ki je medtem zapletla v vojno z Genovsko republiko in Polo je bil
zajet v eni od bitk ter zaprt. Njegov sojetnik, pisatelj Rustichello da Pisa, je
zapisal Polovo pripoved v knjigi Il Millione (Milijon) (COBISS), ki je postala v
Evropi zelo priljubljena in je bila prevedena v mnoge evropske jezike.

Leta 1260 sta Niccolò in Maffeo prebivala v Konstantinoplu (Carigradu) in
predvidela politične spremembe. Zamenjala sta svoje premoženje za dragulje in se
preselila. Glede na navedbe v knjigi Potovanja Marka Pola, sta potovala skozi
precejšen del Azije in se srečala s Kublajkanom. Njuna odločitev se je izkazala
za pametno. Leta 1261 je Konstantinopel ponovno zavzel Mihail Palaeologus,
vladar nikejskega cesarstva. Cesar je takoj naročil požig Beneške četrti.
Prijeti beneški državljani so bili oslepljeni, medtem ko je veliko tistih, ki
jim je uspelo pobegniti umrlo na krovu preobremenjene begunske ladje, ki je
bežala v Egejskem morju.

Leta 1269 sta se Niccolò in Maffeo vrnila k svojim družinam v Benetke, kjer sta
se prvič srečala z mladim Marcom. Leta 1271, v času doža Lorenza Tiepola, je
Marco Polo (star sedemnajst let) z očetom in stricem odpotoval v Azijo, kar je
kasneje opisal v knjigi. V Benetke so se vrnili leta 1295, to je 24 let kasneje,
z velikim bogastvom in zakladi. Prepotovali so skoraj 24.000 km.

Benetke so bile v vojni z Republiko Genovo. S svojo galejo je stopil v vojno.
Verjetno je bil ujet v spopadu leta 1296, v Turčiji med Adano in zalivom
Alexandretta in ne v bitki pri Korčuli (september 1298), ob dalmatinski obali.
Ta zadnja trditev je posledica kasnejših ugotovitev (16. stoletje), ki jih je
zabeležil Giovanni Battista Ramusio.

Več mesecev je preživel v zaporu in narekoval o svojih potovanjih sojetniku
Rustichello da Pisi, ki je vključil tudi zgodbe, kot tudi druge zbrane anekdote
in dogodivščine iz Kitajske. Knjiga se je kmalu razširila po vsej Evropi v
rokopisu in postala znana kot Potovanja Marka Pola. Le redki pa so takoj verjeli
pravljičnim opisom. Potopis predstavlja Polova potovanja po vsej Aziji in daje
Evropejcem prvi celovit pogled na življenje na Daljnem vzhodu oziroma na
Kitajskem, v Indiji in na Japonskem.

Polo je bil spuščen iz ujetništva v avgustu 1299, ko se je vrnil domov v
Benetke, kjer sta njegov oče in stric kupila veliko hišo v območju z imenom
Contrada San Giovanni Crisostomo (Corte del Milion). Družba je nadaljevala svoje
dejavnosti in Marco Polo je kmalu postal bogat trgovec. Financiral je nove
ekspedicije, vendar sam ni nikoli več zapustil Benetk. Leta 1300 se je poročil z
Donato Badoer, hčerjo Vitala Badoerja, trgovca. Imela sta tri hčere, Fantino,
Bellelo in Moreto.

Leta 1323 je bil Polo priklenjen na posteljo zaradi bolezni. 8. januarja 1324 je
bil kljub prizadevanjem zdravnikov, na smrtni postelji. Da bi napisali oporoko,
je njegova družina pripeljala Giovannija Giustinianija, duhovnika iz San
Procola. Poleg žene in hčera je del zapuščine zase zahtevala tudi Cerkev. Še
dodatno izplačilo je odredil samostanu San Lorenzo in cerkvi na severnem robu
Benetk, kjer je želel biti pokopan.

Preostanek premoženja, tudi posestva, so razdelili med posameznike, verske
ustanove ter vse cehe in bratovščine, v katerih je bil član. Odpisal je tudi več
dolgov, vključno 300 lir, ki jih je dolgovala njegova sestra in drugi: samostan
San Giovanni, San Paolo iz reda pridigarjev in duhovnik z imenom pater
Benvenuto. Ukazal je 220 soldov nameniti Giovanniju Giustinianiju za njegovo
delo kot notarju in molitve. Oporoka, ki je Polo ni podpisal, a je bila potrjena
s takrat ustreznimi »signum manus«, s katerim je imel pravico razpolagati
oporočitelj, je bila sestavljena dne 9. januarja 1324. Zaradi beneškega prava,
ki je določalo, da se dan konča ob sončnem zahodu, ni bilo mogoče določiti
točnega datuma smrti, vendar velja, da je bilo to med zahodom 8. in 9. januarja
1324.

Verodostojne različice knjige Marca Pola ni, saj se zgodnji rokopisi bistveno
razlikujejo. Objavljene izdaje knjige se zanašajo na posamezne rokopise ali so
mešanica več različic skupaj, ali vsebujejo dodatne opombe; na primer v
angleškem prevodu Henryja Yula. Angleški prevod A.C. Mouleja in Paula Pelliota
iz leta 1938 temelji na latinskem rokopisu, ki so ga našli v knjižnici katedrale
v Toledu leta 1932 in je za 50% daljši kot v drugih različicah. Obstajalo je
okoli 150 rokopisnih izvodov v različnih jezikih preden so uredili tiskovna
neskladja pri tiskanju in med kopiranjem in prevajanjem. Priljubljen prevod je
izdala založba Penguin Books objavljeno leta 1958, avtorja R. E. Lathama in je
sestavljen iz več besedil v berljivo celoto.

Polo je narekoval svoje spomine sojetniku Rustichellu da Pisa v zaporu Genovske
republike. Rustichello je napisal naslov Book of the Marvels of the World
(francosko: Livre des merveilles du monde ali Description of the World
(Divisament du monde), in italijansko Il Milione (ali Oriente Poliano). Ideja je
bila, da bi ustvaril priročnik za trgovce, predvsem besedilo o utežeh, merah in
razdaljah.

Knjiga se začne s predgovorom, ki opisuje očeta in strica, ki potujeta v Bolghar
(danes v Tatarstanu) kjer je živel kan Berke. Leto kasneje so šli v Ukek (mesto
v Zlati hordi) in še naprej v Buharo. Tam jih je odposlanec Levanta pozval, naj
se srečajo s Kublajkanom, ki še nikoli ni srečal Evropejcev. Leta 1266 so
dosegli sedež Kublajkana v Dadu (tudi Khanbaliq, takrat glavno mesto dinastije
Yuan), danes Peking na Kitajskem. Kan jih je sprejel gostoljubno in jih
spraševal v zvezi z evropskim pravnim in političnim sistemom. Vprašal jih je
tudi o papežu in Cerkvi v Rimu. Potem ko sta brata odgovorila na vprašanja jima
je dal pismo v katerem od papeža zahteva da 100 kristjanov seznani s Sedmimi
umetnostmi ((Latinsko: artes liberales) slovnica, retorika, dialektika,
geometrija, aritmetika, glasba in astronomija). Kublajkan je zahteval, da mu
odposlanec prinese nazaj olje luči iz Jeruzalema. Dolgo obdobje med smrtjo
papeža Klementa IV. leta 1268 in izvolitvijo njegovega naslednika, je povzročilo
zamudo Polovim pri izpolnjevanju kanove prošnje. Upoštevali so predlog Theobalda
Viscontija, papeškega legata za področje Egipta in se vrnili v Benetke leta 1269
ali 1270 ter počakali na imenovanje novega papeža, ki je omogočil Marcu Polu
prvič videti svojega očeta. Star je bil petnajst ali šestnajst let.

Leta 1271 so se Niccolò, Maffeo in Marco Polo odpravili na potovanje, da
izpolnijo zahtevo Kublajkana. Pluli so v Acre (danes S Izrael), nato jahali na
kamelah v Perzijsko pristanišče Hormuz. Želeli so jadrati na Kitajsko, vendar
ladje še niso bile usposobljene za plovbo, tako da so nadaljevali po kopnem,
dokler niso prišli so kanove poletne palače v Shangduju, v bližini današnjega
Zhangjiakou-ja (danes Notranja Mongolija). Tri leta in pol po odhodu iz Benetk,
ko je bil Marco star okoli 21 let, jih je Kan pozdravil v svoji palači. Točen
datum njihovega prihoda ni znan, vendar pa strokovnjaki ocenjujejo, da bi lahko
bilo med letoma 1271 in 1275. Ob prihodu na dvor je Polo predal sveto olje iz
Jeruzalema in papeška pisma.

Kublajkan se ni strinjal da Polovi zapustijo Kitajsko. Ti pa so postali
zaskrbljeni glede varne vrnitve domov v primeru da bi Kan umrl in bi se njegovi
sovražniki obrnili proti njim zaradi tesnega sodelovanja z Kanom. Leta 1291 je
Kanov pranečak, kasneje vladar Perzije, poslal predstavnike na Kitajsko, da mu
poiščejo ženo. Vprašali so Polove ali bi jih želeli spremljati in tako jim je
bilo dovoljeno, da so se vrnili v Perzijo s svati. Še isto leto so zapustili
Zaitun na južnem Kitajskem s floto 14 džunk. Odpluli so do pristanišča v
Singapurju, potovali proti severu do Sumatre, odpluli zahodno od Trincomalee v
pristanišče Jaffna pod Savakanmaindan in do Pandyana v Tamilakkam. Polo opisuje
kraljestvo Pandyan pod cesarjem Jatavarman Sundara Pandyanom I. kot najbogatejši
imperij tedanjega časa. Polo je prispel v času vladavine Maravarman Kulasekara
Pandyan I., sina Jatavarman Sundara Pandyan I. in enega od petih kraljevih
bratov. Verjetno je Polo prečkal Arabsko morje pri Hormuzu. Dvoletno potovanje
je bilo nevarno, saj je preživelo le osemnajst od 600 ljudi skupaj s Polovimi.
Polo je zapustil poročno slavje po Hormuzu in potoval po kopnem do pristanišča
Trebizond (danes Trabzon) ob Črnem morju.

Skeptiki so se spraševali, če je Marco Polo dejansko šel na Kitajsko ali ni
morda napisal svojo knjigo po pripovedovanju. Medtem ko Polo opisuje papirnat
denar in kurjenje premoga, ne omenja Kitajskega zidu, kitajskih pismenk, palčk
ali footbinding (Lotusovo stopalo). Če je bil namen Pola očarati druge z
zgodbami o visoko cenjeni in napredni civilizaciji, potem je možno, da je
izpustil tiste podrobnosti, ki bi povzročile pri njegovih bralcih, da bi se
posmehovali Kitajcem z občutkom evropske premoči. Poleg tega, je Marco Polo
živel med mongolsko elito. Povezovanje stopal je bilo redko celo med Kitajci in
skoraj neznano med Mongoli. Kitajski zid je bil zgrajen, da prestreže napadalce
s severa, medtem ko so bili vladajoča dinastija med obiskom Marca Pola to precej
bolj severni napadalci. Raziskovalci so ugotovili, da je Kitajski zid, ki ga
poznamo danes struktura, ki jo je zgradila dinastija Ming dve stoletji po tem,
ko je Marco Polo potoval po teh krajih. Mongolski vladar, ki mu je Polo služil,
je nadzoroval ozemlja tako severno in južno od današnjega zidu in ne bi imel
razlogov, da bi imeli kakršne koli utrdbe. Drugi Evropejci, ki so potovali na
Khanbaliq v času dinastije Yuan, kot Giovanni de 'Marignolli in Odoric Pordenone
nista rekla ničesar o zidu.

Zagovorniki osnovne različice knjige odgovarjajo še bolj zavzeto. Sinolog in
zgodovinar Univerze v Tübingenu Hans Ulrich Vogel je trdil, da Polov opis
papirnatega denarja in proizvodnje soli podpira njegovo prisotnost na Kitajskem,
saj so vključene take podrobnosti, ki jih sicer ne bi mogel napisati drugače.
Gospodarski zgodovinar Mark Elvin v svojem predgovoru k Voglovi monografiji 2013
ugotavlja, da Vogel »dokazuje s primeri posebne primere prepričljivo verjetnost
pristnosti« Polove pripovedi. Veliko težav je povzročil ustni prenos izvirnega
besedila in širjenje precej različnih ročno kopiranih rokopisov. Na primer, ali
je Polo izvajal politično oblast (seignora) v Yangzhou ali je tam le bival
(sejourna). Elvin zaključuje, da je knjiga »v bistvu verodostojna, če se
uporablja previdno, v širšem smislu in ji lahko zaupate kot resni, čeprav ni
vedno dokončna, je le pričevanje«.

Drugi manj znani raziskovalci so tudi odpotovali na Kitajsko, kot na primer
Giovanni da Pian del Carpine, in mu je Polova knjiga pomagala, da je bila pot
bolj znana. Krištof Kolumb se je prav tako zgledoval po Polovem opisu Daljnega
vzhoda, ko je želel obiskati te dežele; izvod knjige je bil med njegovo
prtljago, z lastnoročnimi opombami. Bento de Góis se je zgledoval po pisanju
Pola v krščanskem kraljestvu na vzhodu, ko je prepotoval 6.400 km v treh letih
po vsej Srednji Aziji. Nikoli ni našel kraljestva, vendar se je končalo njegovo
potovanje ob Kitajskem zidu leta 1605, kar dokazuje, da je bil Kataj to, kar je
Matteo Ricci (1552-1610) imenoval "Kitajska".

Potovanja Marca Pola so imela določen vpliv na razvoj evropske kartografije, kar
je kasneje omogočilo ero evropskih raziskovalnih potovanj.

Iluminiran zemljevid sveta na pergamentu, ki ga je še vedno mogoče videti v
veliki omari poleg kora v samostanu Camaldolese v San Michele di Murano, je bil
od enega od samostanskih bratov, ki je imel veliko veselje s študijem
kozmografije in je vestno sestavljal in kopiral iz najlepših in zelo starih
navtičnih zemljevidov ter zemljevidov sveta, ki sta jih s Kitajske pripeljala
Messer Marco Polo in njegov oče.



https://sl.wikipedia.org/wiki/Lojze_Slak

Lojze Slak, slovenski harmonikar in ljudski godec, * 23. julij 1932, Jordankal
pri Mirni Peči, Slovenija, † 29. september 2011, Ljubljana, Slovenija.

Slak je ustvaril novo glasbeno smer z ljudskim instrumentom – diatonično
harmoniko in je hkrati avtor diatonične harmonike, kakršno poznamo danes.
Harmoniko je izpopolnil z dodatnim t. i. Slakovim gumbom in s šestim basom.

Rodil se je v dolenjski vasi Jordankal v občini Mirna Peč. Svoje otroštvo je
večinoma preživel pri stari mami; Slakova družina je namreč štela deset otrok in
Lojze je moral zaradi mamine bolezni od doma, še preden je preživel prvo leto
življenja. Prav to pa je vplivalo na njegovo kasnejšo kariero in uspeh. Stric
Ludvik Barbo je imel namreč harmoniko, s katero je igral na vaških slavjih in
porokah. Lojze Slak je bil navdušen nad stričevo diatonično harmoniko; še preden
je prvič odšel v šolo, je znal več kot ducat pesmi. Ludvik ga je pri igranju
podpiral, toda povedal mu je tudi, da je bolje, da se uči kar sam.

Ko je Lojze dopolnil petnajst let življenja, je s harmoniko že igral na porokah.
Bilo jih je zelo veliko in kasneje je večkrat povedal, da so bile prav poroke
njegova najboljša glasbena šola. Na porokah je igral predvsem sam ali pa s triom
Lojzeta Slaka (priložnostno).

Zanj je bilo najpomembnejše leto 1957, saj je prvič nastopil na javni radijski
oddaji »Pokaži, kaj znaš!« kot samostojni godec. S svojim igranjem je prepričal
tako strokovno javnost kot preproste laike. Leta 1959 je nastal Ansambel bratov
Slak, v kvartetu je brat Tone igral trobento, Matija klarinet, Stane bas, Lojze
pa harmoniko. V takšni zasedbi so bratje igrali dobra tri leta. Matija in Tone
sta morala nato k vojakom in tria je bilo konec. Lojze pa ni miroval in je bil
kljub temu v tistem času zelo uspešen.

Leta 1964 pa se je Lojze Slak spoznal s pevsko skupino Fantje s Praprotna. To so
fantje iz Selške doline, ki so kmalu po srečanju s Slakom postali člani
njegovega ansambla. Tako je nastal znameniti Ansambel Lojzeta Slaka.

Po razpadu Ansambla bratov Slak se je Lojze preselil v Ljubljano in si tam
poiskal delo. Bil je voznik pri podjetju Petrol ter tapetnik v tovarni pohištva
Hoja. S pridnim, vztrajnim in prizadevnim delom je postal komercialist v
podjetju; kot tak se je upokojil.

Leta 1960 se je Lojzetu in soprogi Ivanki rodil prvi sin Slavko, čez šestnajst
let pa še drugi sin Robert. V sedemdesetih letih 20. stoletja se je Slakova
družina preselila iz ljubljanskih Dravelj v novo hišo v Šentvidu pri Ljubljani.
Kot Dolenjec je na Trški gori vzgojil svoj vinograd, kjer je prideloval sortni
cviček, za katerega je na novomeškem festivalu cvička dobil veliko
nagrad.[navedi vir]

V ansamblu je igral diatonično harmoniko in bil vodja ansambla. Tudi večina
skladb Ansambla Lojzeta Slaka je prišlo izpod njegovega peresa. Občasno je bil
celo voznik ansambla. Znan je bil kot navdušen planinec. Le-to pa ga je ob
drugem vzponu zaznamovalo za vse življenje nad desnim očesom. Njegovo največje
veselje je bilo pridelovanje cvička na Trški gori.

Lojze Slak je umrl 29. septembra 2011 za posledicami kostnega raka. Za seboj je
pustil izjemno narodno-zabavno glasbeno zapuščino. Nekaj skladb ansambla je
ponarodelo že za časa njegovega življenja.



https://sl.wikipedia.org/wiki/Logarska_dolina

Logarska dolina leži v Kamniško-Savinjskih Alpah in je poimensko deljena na
spodnji del Log (mokri, ilovnati travnati svet), srednji del Plest (večidel
gozdnati svet) ter zgornji del Kot (gozdnati in gruščnati svet). Posamezne
domačije v dolini štejejo skupaj 35 prebivalcev. Dolina je bila leta 1987
zavarovana kot krajinski park, ki se razteza na 24 km².

Logarsko dolino obkrožajo vrhovi Strelovec (1763 m), Krofička (2083 m), Ojstrica
(2350 m), Lučka baba (2244 m), Planjava (2394 m), Brana (2252 m), Turska gora
(2251 m), Mrzla gora (2203 m). Zaključuje se v zatrepu pod krnico Okrešelj, kjer
v višini 1280 vre na dan ledeno mrzla Savinja (3 °C) in brzi proti Slapu Rinka.

Čeprav pri Logarski dolini ne gre ravno za ozko dolino, saj je njena najmanjša
širina približno 500 m, je pojav inverzije zaradi vpliva severnega anticiklona
zelo pogost. Pri razporeditvi temperatur na pobočjih pride do veljave razlika
med prisojno in osojno lego, kar se pozimi kaže v različnih snežnih in lednih
razmerah.

Po dolini je speljana sprehajalna pešpot (2-3h), ki vodi mimo zanimivosti:
izvira potoka Črna, lesene riže, bulastega jesena, oglarske bajte, itd.

Dostop z avtomobilom je mogoč skozi vas Solčava, ob vstopu pa vas pričakuje
mitnica, kjer prispevate vstopnino. Prometna dostopnost se je izboljšala odkar
sta Avstrija in Slovenija odprli mednarodni mejni prehod Pavličevo sedlo. Od tam
je z gornje strani najkrajši dostop do Matkovega kota, ki je zavarovan kot
gozdni rezervat. Pod Pavličevim sedlom se odcepi Panoramska cesta, ki povezuje
vasico Sv. Duh (slabo uro nad vasico je slavna Potočka zijalka) in samotno
kmetijo v Podolševi.

Logarska dolina je ena izmed najlepših ledeniških dolin v Evropi. Dolina je
tektonskega nastanka, nastala je kot posledica tektonskih razpok matične kamnine
- različnih apnencev. Zadnji močni oblikovalec doline je bil ledenik. Iz obdobja
poledenitve imamo največ sledi iz najmlajše geološke dobe, pleistocena. Led, ki
je začel polzeti po pobočju navzdol do dna zgornjega dela doline, se je zatem
premikal po dolini navzdol in jo počasi zapolnjeval. Pri tem je brusil podlago
ter s sabo odnašal kamenje z okoliških pobočij, kar je povzročilo predvsem
širjenje doline. Kot sled je ledenik po vsaki otoplitvi za sabo pustil nanešen
material. Za ledeniške nanose so značilne velike skale - balvani. Vidite jih
lahko po vsej dolini, veliko jih je na levi strani ceste, tik preden prispete do
vhoda v dolino. Morena je nanešeno kamenje različnih velikosti, ki se od ostalih
nanosov loči po nevezanosti in nesortiranosti. Najdemo jo nad kmetijo Logar, od
koder se vleče po pobočju do Jezere. Nanjo naletimo celo 200 m nad dolinskim
dnom, kar nam kaže na najvišje stanje ledu, ko sta se združila ledenika iz
Matkovega kota in Logarske doline in ju je zaustavila Socka, ozka dolina proti
Solčavi. Ledenik se je zajezoval in s tem debelil. Za moreno, ki jo je umikajoči
se ledenik pustil v spodnjem delu doline je nastalo jezero. Tu se je odlagala
pasovita jezerska glina, ki danes sestavlja večji del Loga.

Ledenik je s takšnim delovanjem je izdolbel dolino v današnji podobi. Značilni
so skalni pragovi in nad njimi krnice, iz katerih se prelivajo potoki v slapovih
proti bolj uravnanemu dolinskemu dnu. Dolina je danes že precej izgubila na
svoji prvobitnosti zaradi množičnega obiska motoriziranih obiskovalcev.

Med krajinske posebnosti Alp spada tudi Solčavsko. S to skupno besedo povezujemo
dolinski svet Solčave, Logarske doline, Matkovega in Robanovega kota ter gorske
kmetije, celci, raztreseni visoko pod Olševo in Raduho, nad Matkovim in
Robanovim kotom.

Privlačnost Logarske doline odseva v prvobitnosti okolja ter v številnih
naravnih zanimivostih, ki privabljajo ljubitelje narave. Svoj pečat so prostoru
vtisnile tudi kmetije, ki so skozi stoletja ustvarjale kulturno krajino. Zaradi
omenjenih vrednot, je bila Logarska dolina leta 1987 razglašena za krajinski
park v času, ko so bile zaradi stihijskega razvoja turizma že močno ogrožene
njene temeljne vrednote – ohranjanje izjemne kulturne krajine ter
najpomembnejših naravnih in kulturnih.

Domačini so leta 1992 pridobili koncesijo za upravljanje s krajinskim parkom,
uredili komunalo in turistično infrastrukturo. V zadnjem času tako poteka
trajnostni razvoj naravnega parka, ki ga usmerjajo domačini, v sodelovanju z
vsemi pristojnimi organizacijami za zavarovana območja. To je posebnost - tako v
Sloveniji kakor tudi v tujini.

Na ugodnih mestih so predniki izkrčili gozdove za kmetijske površine. V
oddaljene predele je kmete naseljeval gornjegrajski benediktinski samostan v
času od 12. do 14. stoletja. Leta 1426 sta v urbarju omenjenga samostana že
vpisani kmetija v Logu in kmetija v Plesti z določenimi davščinami. To pomeni,
da sta bili kmetiji gospodarsko močni in zmožni oddajati davščine. Ljudje so
takrat za izkrčevanje gozdov uporabljali le ročno orodje, pomagali so si z
ognjem. Zato so površine za krčitev izbirali preudarno. Danes je proces obrnjen.
Opuščene kmetije, strmi pašniki in travniki se hitro zaraščajo.

Gozd daje pečat krajini in življenju v dolini. Najpogostejša drevesna vrsta je
bukev (Fagus sylvatica). Tudi smreka (Picea abies) je pogosta. V delu gozdov je
naravna, v delu pa jo je pospeševal človek, ker se je smrekov les bolje
prodajal. Jelko (Abies alba) najdemo na severnih pobočjih doline. Veliko je
rdečega bora (Pinus sylvestris), zlasti na prisojnih skalnatih strminah
srednjega grebena. V dnu doline je pogost skupaj s smreko na mladih hudourniških
vršajih, kjer so izrazito neugodni pogoji za rast dreves. Višje na pobočjih se
bukvi pridruži macesen (Larix decidua), ki raste do gozdne meje. Še višje se mu
pridruži rušje (Pinus mugo), ki uspeva v grmasti obliki. Rušje lahko vidimo tudi
v dnu doline, na mladih hudourniških vršajih (pred Domom planincev in pod
severno steno Planjave).

Bukovje je značilen gozd Logarske doline. Pod bukvami uspevajo svetloljuba
zelišča. Tukaj rastejo vse mlaje, najbolj opazna je deveterolistna mlaja
(Dentaria enneaphyllos). Visokogorski bukov gozd daje zavetje redkegemu lepemu
čeveljcu (Cypripedium calceolus), naše največje orhideje.

Največ je blazinic alpske velese (Dryas octopetala), pomladi cveti zavarovani
avrikelj (Primula auricula). Najdemo grmičke rdečega dlakavega sleča
(Rhododendron hirsutum) in alpskega zvončka (Soldanella alpina). Sredi prodov
raste rumeni Kernerjev mak (Papaver kerneri), ki je endemične Kamniško
Savinjskih Alp in Karavank. Tu najdem še vrste: julijska smiljka (Cerastum
julicum), škrlatni luk (Allium kermesinum), kamniška ivanjščica (Leucanthemum
lithopolitanicum).

Tukaj živi več vrst sinic (rod Parus) - velika sinica, menišček, gorska sinica,
čopasta sinica in redkeje plavček. Pozimi, ko je hrane dosti, se združujejo v
večje mešane jate. Mali krivokljun (Loxia curvirostra) večinoma opazimo v jatah.
Črna žolna (Dryocopos martius) je največja izmed naših žoln. Vloga in prisotnost
žolne je v gozdu pomembna, saj sama kleše dupla, ko pa jih opusti se v njih
naseli še marsikatera žival. Od ujed na širšem območju Logarske doline gnezdita
dva para planinskih orlov (Aquila chrysaetos), dolina pa je tudi življenjski
prostor sokola selca (Falco peregrinus). Tu živijo tudi druge ujede: kanja,
kragulj in skobec.

Gamsi poleti žive visoko v odmaknjenih planinah, pozimi pa se spustijo na strma
prisojna območja. Kozorogi živijo v vrhovih Planjave, Lučke Babe in Brane. V
dolini pa je glavna vrsta divjadi srnjad. Zadnja leta pa se naseljuje tudi
jelenjad. Planinski zajci prebivajo visoko v planinah, poljski zajci, ki so
precej redki pa žive v dnu doline. Tu najdemo še gozdne kure, velikega petelina,
ruševca in belko. Redka gosta gozdo v Logarski dolini sta tudi ris in rjavi
medved.



https://sl.wikipedia.org/wiki/Kune

Kune (znanstveno ime Mustelidae) so med družinami zveri najbolj raznovrstna in
najštevilčnejša družina. Poznamo talne kune (npr. skunke), plezalce (npr. kune),
kopače (jazbece) in delno ali povsem vodne vrste (minki in vidre). Kljub vsej
pestrosti jim je skupno dolgo telo na kratkih okončinah.

Živijo v Evraziji, Afriki in Ameriki. Večina vrst je vezanih na gozd in
grmičevje, srečamo pa jih tudi drugje.

Raznovrstnost v telesni zgradbi telesa se kaže tudi v prehranjevalnih navadah.
Napadalne in živahne kune obvladajo plen, ki je večji od njih. Nekatere vidre
lovijo ribe, nekatere pa z občutljivimi rokami ob jezerskem bregu nabirajo
školjke. Kune lovijo na drevju, njihov plen pa so veverice in ptice.

Pri samicah se zrela jajčeca ne sproscajo samodejno, ampak ob parjenju, ki lahko
traja 2 uri. Pri mnogih parih oplojena jajčeca najprej mirujejo in se šele po
ugodnih razmerah ugnezdijo na steno maternice. Čeprav traja brejost le 1-2
meseca, pa lahko mine od oploditve do poroda več kot leto dni.

Kuna zlatica (Martes martes) je dolga od 40 do 55 cm. Njen rep je zelo košat,
meri pa do 28 cm. Odrasla žival tehta od 900 do 2000 g. Je kostanjeve do
temnorjave barve. Vrat in prsa pa ima svetlo do oranžnorumena. Ima dokaj okroglo
glavo z veliki uhlji. Je izvrstna plezalka, lovi pa tudi na tleh.

Kuna belica (Martes foina) ima sorazmerno kratek trup. Noge so dolge, klinasta
glava pa je dokaj široka. Sivo rjav kožuh ima na prsih belo rjavo liso. Dolga je
od 42 cm do 48 cm. Njen rep je dolg 26 cm. Tehta pa približno 1,5 kg do 2,5 kg.

Harza (pisana kuna, Martes flavigula) je podobna kuni zlatici, vendar je večja,
ima daljšo dlako in bolj košat rep. Kožuh je temno rjav na prsih pa ima rumeno
liso. Dolga je 48–70 cm in njen rep je dolg 35–45 cm. Tehta pa 1–5 kg.

Sobolj (Martes zibellina) je dolg od 32 do 46 cm, njegov rep pa je dolg
14–18 cm. Tehta od 0,9 do 2 kg. Kožuh je rjavo črn, svetlejša prsna lisa pa je
slabo izražena. V primerjavi z drugimi kunami ima daljše noge in bolj košat rep,
ostre kremplje pa lahko nekoliko vpotegne.

Najbolj znani vrsti pri nas sta kuna belica z belo liso na prsih (Martes foina)
in kuna zlatica z rumeno liso na prsih (Martes martes).



https://sl.wikipedia.org/wiki/Kranjska

Kranjska [kránjska] (nemško Krain, latinsko Carniola) je zgodovinska pokrajina,
ki je v grobem obsegala današnje slovenske pokrajine Gorenjsko, Dolenjsko,
Notranjsko in dele Primorske.

Od leta 1002 naprej je bila Kranjska samostojna mejna grofija s svojimi mejnimi
grofi. Leta 1364 je postala vojvodina in od leta 1849 do leta 1918 je bila
kronovina. Kot upravna enota je bila Kranjska del Svetega rimskega cesarstva in
nato habsburške monarhije.

Z ustanovitvijo Države Slovencev, Hrvatov in Srbov je bila ukinjena, velik del
njenega ozemlja pa je z rapalsko pogodbo pripadel Italiji.

Danes je ozemlje nekdanje Kranjske skoraj v celoti v Republiki Sloveniji, majhen
del ga je tudi v Republiki Italiji.[opombe 1]

Stroka izpostavlja dva izvora imena. Starejši »Carniola« je predslovanskega
izvora in je pomanjševalnica starejšega pokrajinskega imena Karnija (latinsko
Carnia), ki je izviralo iz Carni, latinskega imena ljudstva Karni, v 10.
stoletju pa se v listinah vzporedno že pojavlja oblika »Creina«, ki kot
nemško »Krain« oziroma slovensko »Kranjska« v 13. stoletju tudi prevlada.
Slovenska oblika se je razvila iz imena Kranj, ta pa tako kot Carnia in Carniola
izvira iz latinskega imena Karnov.

Po zatonu rimske države in selitvah narodov se je na prostoru današnje
severozahodne Slovenije na prehodu iz 8. v 9. stoletje verjetno razvila
slovanska plemenska kneževina Karniola s središčem v Carniumu (Kranj). O
Karnioli je malo znanega, saj je v zgodovinskih virih o njej le nekaj omemb.
Kneževina je bila verjetno v času frankovskih vojn z Avari (8. stol.) vključena
z relativno samostojnostjo v Furlansko vzhodno krajino znotraj frankovske
države.

Franki so leta 828 z novo upravno ureditvijo Furlanske marke na območju Karniole
oblikovali grofijo ob Savi s sedežem v Kranju. Grofija je bila sprva podložna
bavarskemu vojvodi. Do propada ob vdoru Madžarov (907-955) si v grofovski službi
sledijo:

Leta 973 se v listinah prvič pojavi Kranjska krajina, oziroma Kranjska marka
(Creina mark), ki je bila kot mejna grofija od 976 podložna koroškemu vojvodi. V
tem času pridobijo svoje posesti škofije Briksen, Freising, Salzburg, Oglej in
Krka. Henrik IV. jo je leta 1077 po desetih letih kraljevske uprave podelil v
fevd oglejskemu patriarhu Sighardu. Do takrat so se na grofovskem mestu
izmenjali:

Sempt-Ebersberški so bili bavarski sorodniki cesarja Arnulfa Koroškega,
Weimar-Orlamündski pa so bili njihovi sorodniki iz Turingije. Oglejska uprava
dežele se je sprva hitro končala, saj je Kranjsko za nekaj časa pridobil Henrik
Eppensteinski, dokler je leta 1093 cesar ni ponovno podeli Ogleju.

Kranjska je v naslednjih desetletjih formalno ostala v fevdu oglejskih
patriarhov, vendar v tem času ni živela kot enotna upravna enota. V 12. in 13.
stoletju je grofija obstajala takorekoč le na papirju, saj je bila ozemeljsko
razbita na več relativno samostojnih teritorialnih gospostev. Ta so obvladovale
močne plemiške družine, ki so tekmovale za prevlado nad čim večjim ozemljem in
pravicami. Značilne družine tega časa so:

Družine so izumirale in dedovale gospostva ter se krepile. Ko se je koroški
vojvoda Ulrik III. Spanheimski oženil z zadnjo predstavnico Andeških in povezal
nižje plemstvo, je prevladal nad Kranjsko in postal deželni gospod. Hkrati je
preseli sedež svojih posesti v Ljubljano, ki se je odtlej pričela razvijati v
glavno mesto dežele. Po smrti Ulrika se je namesto mejne grofije Kranjska skupaj
s Slovensko marko uveljavila kot državni fevd.

Ulrika je v Kranjski nasledil češki kralj Otokar II. Přemysl, ki je zasedel
Koroško in Kranjsko (1269–1276), vendar se je zaradi zahteve državnega zbora, da
naj posesti prepusti Habsburžanom, zapletel v vojno z nemškim kraljem Rudolfom
I., ki si je leta 1278 z bitko na Moravskem polju priboril Kranjsko marko in jo
leta 1282 kot cesar podelil v fevd sinovoma Albrehtu in Rudolfu. S tem so
oglejski patriarhi tudi formalno izgubili mejnogrofovski položaj na
Kranjskem.Kljub temu da so Habsburžani imeli Kranjsko v fevdu, so upravljanje z
deželo izvajali grofje Goriško-Tirolski vse do leta 1335, ko so dokončno
zavladali Habsburžani in se kot vladarji obdržali vse do 20. stoletja.

Leta 1364 je bila Kranjska povzdignjena v vojvodino. Habsburžani večkrat
podelijo pravice plemstvu in si tako utrjujejo oblast v deželi, na podlagi teh
pravic se pričnejo razvijati tudi deželni stanovi. Habsburžani so širili
posestva na Krasu, na Primorskem in v Istri, ter jih priključili vojvodini
Kranjski.

Francoske sile so vkorakale na Kranjsko v letu 1797 in nato spet med obdobjem
med 1809 in 1813, ko so bile ustanovljene Ilirske province, ki jim je bila
priključena celotna Kranjska. Znotraj Ilirskih provinc je Kranjska spočetka
ohranila položaj province.

Po propadu francoske oblasti je dunajski kongres potrdil vrnitev Kranjske k
Avstriji. Po ureditvi iz 1849 je bila Kranjska znotraj Avstrije kot kronska
dežela - kronovina del Cislajtanije in razdeljena na:



https://sl.wikipedia.org/wiki/Jetra

Jetra so za vretenčarje značilen organ. Imajo osrednjo vlogo v presnovi in
številne druge naloge, kot je razstrupljevanje zdravil, skladiščenje glikogena
in sinteza plazemskih proteinov. V njih nastaja žolč, ki je udeležen pri
prebavi. Medicinski izrazi, ki so povezani z jetri, se pogosto začnejo s hepato-
ali hepatičen, kar izvira iz starogrške besede za jetra, hepar.

Jetra odraslega človeka tehtajo navadno med 1,0 in 2,5 kilogramov. So mehek,
rožnatorjav kot bumerang oblikovan organ. Poleg kože so največji organ našega
telesa. Ležijo tik pod prepono na desni strani zgornjega abdomna, desno od
želodca. V njihovi bližini je tudi žolčnik, kjer se skladišči žolč.

Jetra so razdeljena v režnje ali lobuse. Desni jetrni reženj je največji. Od
levega je ločen s srpasto jetrno vezjo (falciformnim ligamentom), od kavdatnega
s spodnjo votlo veno, od kvadratnega pa z žolčnikom. Levi jetrni reženj je
manjši, ločen od desnega s falciformnim ligamentom, od kvadratastega in
kavdatnega pa s fisurama za okroglo jetrno vez in venski ligament. Kavdatni
reženj je izbočenje v zadajšnjem delu visceralnega površja jeter, ki ga
omejujejo jetrna lina, sulkus spodnje votle vene in narastišče hepatogastričnega
ligamenta. Kvadratni reženj je predel v sprednjem delu visceralnega površja
jeter, ki ga omejujejo jetrna lina, žolčnik in okrogla jetrna vez.

Jetra oskrbujeta dve glavni krvni žili, jetrna arterija (arteria hepatica) in
portalna vena (vena portae). Sem se steka kri iz vranice, trebušne slinavke in
tankega črevesa. Tako jetra predelujejo hranila in stranske proizvode prebave
hrane. Iz jeter se kri steka po jetrnih venah (venae hepaticae)neposredno v
spodnjo votlo veno (vena cava inferior).

Žolč, ki nastaja v jetrih, se steka v žolčne kanalikule, ki se združujejo v
žolčne vode. Ti se končno stekajo v desni in levi jetrni vod, ki se združita v
skupni jetrni vod (ductus hepatis communis). Žolč lahko takoj vstopi v
dvanajstnik, ali pa se prehodno uskladišči v žolčniku.

Jetra so eden redkih notranjih organov, ki so sposobni naravne regeneracije.
Lahko se popolnoma obnovijo tudi, kadar je ostala le še četrtina neprizadetega
tkiva.

V 3. tednu razvoja zarodka zraste iz dna prednjega črevesa endodermalni jetrni
divertikel ter raste v mezenhim prečnega pretina (septum transversum). Izvorni
jetrni divertikel se razveji v številne jetrne povezke, ki so tesno povezani z
mezenhimom prečnega pretina. Hkrati z rastjo jetrnih povezkov nastaja tudi
sistem žolčnih izvodil, med jetrnimi povezki pa so tudi sinusoidi, preko katerih
poteka izmenjava hranil in stranskih produktov presnove z jetrnimi celicami
(hepatociti). Jetra hitro rastejo in postopoma postanejo prevelika za prečni
pretin ter rastejo v ventralni mezenterij v trebušni votlini. Ventralni
mezenterij med jetri in trebušno steno imenujemo srpasta jetrna vez (falciformni
jetrni ligament), ventralni mezenterij med jetri in želodcem pa mali omentum ali
pečica (omentum minus). Jetra rastejo, imajo vse bolj zapleteno zgradbo, hkrati
zorijo tudi hepatociti. Hepatociti začnejo proizvajati številne snovi, albumine,
glikogen, sečnino itd. že pred rojstvom, ob rojstvu pa so že popolnoma zreli.
Pomembna funkcija jeter je hemopoeza (tvorba krvnih celic), ki poteka v jetrih v
2. trimesečju. Hematopoetske celice, ki pridejo v jetra od drugod, se naselijo v
majhnih skupkih ob hepatocitih. V 12. tednu začnejo jetra proizvajati žolč, ki
potuje po žolčnih izvodilih, se kopiči v žolčniku in se izlije v prebavno cev.
Žolč obarva otroško smolo (mekonij) temnozeleno.

Mnoga obolenja jeter spremlja zlatenica kot izraz povečane ravni bilirubina v
sistemu. Bilirubin je posledica razgradnje hemoglobina mrtvih rdečih krvničk;
jetra ga navadno odstranijo iz krvi in izločijo z žolčem.

Presaditev jeter omogoča zdravljenje bolnikov z nepopravljivo jetrno odpovedjo.
Do tega največkrat pride ob kroničnih boleznih, ki vodijo v cirozo, kot npr.
kronični hepatitis C, alkoholizem, avtoimunski hepatitis idr. Redkeje gre za
fulminantno jetrno odpoved, kjer se jetra nepopravljivo okvarijo v nekaj dneh do
nekaj tednih. Darovalci presadkov so večinoma nedavno umrli zaradi okvare
možganov.

Jetra ptic in sesalcev so bogata z vitaminom A. V prevelikih okoliščinah (zlasti
pri uživanju polarnih živali), lahko to povzroči zastrupitev.



https://sl.wikipedia.org/wiki/Ivana_Kobilca

Ivana Kobilca, slovenska slikarka, * 20. december 1861 , Ljubljana, † 4.
december 1926.

Ivana Kobilca se je risanja učila pri Idi Künl v Ljubljani, v letih 1879-1880 pa
je v galeriji dunajske akademije kopirala slike starih mojstrov. Od leta
1881-1891 je svoje znanje izpopolnjevala v Münchnu, naslednjih 7 let pa še pri
žanristu in portretistu Aloisu Erdteltu. Med počitnicami je zbirala in risala
kmečke starožitnosti. Leta 1891 je na pobudo vzornika Fritza von Uhdeja poslala
svoji sliki Poletje in Likarice v pariški Salon, kjer ji je Državno umetnostno
združenje podelilo naziv associée.

V Parizu je živela v letih 1891 in 1892, kjer se je krajši čas izpopolnjevala v
zasebni šoli Henrija Gervexa, vmes pa je 1892. leta slikala v Barbizonu. Leta
1894 je obiskala Firence, nato pa zaradi ugodnih naročil v letih 1897-1905
živela v Sarajevu, kjer je bila tudi članica Sarajevskega slikarskega kluba. Tu
je naredila 3 cerkvene freske (v letih 1900 in 1905) ter z ilustracijami
sodelovala v enciklopediji Die österreichisch-ungarische Monarchie in Wort und
Bild (1901) in v več letnikih revije Nada. Leta 1903 je za prenovljeno dvorano
magistrata v Ljubljani dokončala alegorično kompozicijo Slovenija se klanja
Ljubljani, ki jo je Rihard Jakopič precej negativno ocenil. V letih 1906-1914 je
živela v Berlinu, nato pa v Ljubljani.

Samostojno je 1889. leta razstavljala v Ljubljani in 1890. leta v Zagrebu,
retrospektivni razstavi pa so ji priredili leta 1928 in 1979 v Narodni galeriji
v Ljubljani.

Ivana Kobilca je najpomembnejša slovenska slikarka. Po socialnem izvoru, načinu
življenja, umetnostnih idealih in delu je bila izrazito meščanska umetnica.
Pripadala je generaciji slovenskih realistov, ki so najpomembnejša dela
ustvarili v osemdesetih letih 19. stoletja. Kobiličin najdragocenejši prispevek
slovenski umetnosti je nastal, ko je živela v tujini in je domovino le
obiskovala. Težišče je bilo v figuralnem slikarstvu, še posebej portretu in
žanrskih upodobitvah iz kmečkega in meščanskega življenja. Od berlinskega
obdobja dalje se mu je pridružilo cvetlično tihožitje, ki je v zadnjih letih
prevladalo. Zgodnja dela odsevajo značilnosti münchenskega ateljejskega
slikarstva; slikana so v temnih, rjavih odtenkih, le pasteli so svetli in
rožnati. Pod vplivom münchenske moderne (F. von Uhde) so Kobiličine barve od
okoli leta 1889 dalje svelejše in tudi sicer njena dela kažejo značilnosti
plenerističnega slikarstva. Za pariško obdobje so značilni modrikasti odtenki,
predvsem v senčenju, in samostojnejše reševanje svetlobnih problemov.

Koraka, ki vodi od tod v impresionizem, Ivana Kobilca ni storila. V zadnjem
obdobju je njena umetniška moč začela pešati, z nekaj izjemami so slike iz tega
časa puste in neosebne. Poleg odličnih portretov sestre Fani in avtoportretov je
od znanih osebnosti portretirala še J. Stareta (1890), J. J. Strossmayerja
(1899), Ani Župančič (1917), O. Župančiča (1922) in I. Hribarja (1920-26).
Ilustrirala je tudi Pesmi I Simona Jenka (1896).

Ivana Kobilica je bila kot edina ženska upodobljena na Slovenskem tolarju.
Upodobljena je bila na bankovcu za 5000 tolarjev.



https://sl.wikipedia.org/wiki/Infekcijska_mononukleoza

Infekcijska mononukleoza (IM), Pfeifferjeva bolezen ali pogovorno tudi bolezen
poljuba je nalezljiva bolezen, ki jo povzroča virus Epstein-Barr (virus iz rodu
limfokriptovirusov). Bolezen se pojavlja predvsem v razvitih državah pri
mladostnikih in mladih odraslih iz višjih socialno-ekonomskih razredov. Za
mononukleozo pa lahko zbolijo tudi ljudje z oslabljenim imunskim sistemom.
Zaradi možnosti okužbe z izmenjavo sline je pogovorno bolezen imenovana tudi
"bolezen poljuba". Prenos je mogoč tudi s spolnim stikom, transfuzijo krvi ali
presaditvijo organov.

Bolezen se pokaže z neznačilnimi znaki: povišana telesna temperatura, vnetega
žrela, utrujenost, neješčost in drugi neznačilni simptomi. Značilno so lahko
povečana jetra in otekle bezgavke. Zapleti so redki. Bolezen se pozdravi sama v
1 do 2 tednih. Sum na IM temelji na podlagi simptomov, potrditev pa je mogoča le
z laboratorijskimi testi. Zdravimo jo z aciklovirjem ali valaciklovirjem,
analgetiki in v primeru zapletov s kortikosteroidi.

IM je prepoznal kot nalezljivo bolezen nemški zdravnik Emil Pfeiffer leta 1889
in zato je bolezen imenovana tudi Pfeifferjeva bolezen.

Inkubacijska doba IM je največkrat od 30 do 50 dni. Pri bolniku se običajno
pojavlja cel niz splošnih simptomov. Značilni so vneto žrelo, vročina,
utrujenost, izguba telesne mase, slabostnost, petehije na žrelni sluznici in
neješčnost, limfadenopatija (povečane bezgavke), splenomegalija (povečana
vranica), vnetje jetrnih celic (hepatitis), hemoliza (propad rdečih krvničk).
Pri odraslih bolnikih je manjša verjetnost za pojav vnetega žrela in
limfadenopatije, sta pa pri njih pogostejši hepatomegalija (povečana jetra) in
zlatenica.

Redkeje pojavljajoči simptomi in bolezenski znaki vključujejo trombocitopenijo
(znižano število krvnih ploščic) s pancitopenijo (znižanje števila vseh vrst
krvnih celic) ali brez nje, pretrganje (rupturo) vranice, krvavitve v vranici,
zaporo (obstrukcijo) zgornjih dihalnih poti, perikarditis (vnetje osrčnika) in
pljučnico. Redko se lahko pojavi tudi multiformni eritem.

Mononukleozo včasih spremlja tudi sekundarna bolezen hladnih aglutininov –
avtoimunska bolezen, pri kateri lahko nenormalna protitelesa proti rdečim
krvničkam, ki krožijo po krvnem obtoku, povzročijo avtoimuno hemolitično anemijo
(vrsto slabokrvnosti).

Pri bolnikih z infekcijsko mononukleozo včasih pomotoma diagnosticirajo
streptokokni faringitis (zaradi značilne triade simptomov: vročina, vneto žrelo,
povečane bezgavke) in jih zdravijo z antibiotiki (npr. z ampicilinom ali
amoksicilinom). Raziskave so pokazale, da se pri okoli 80–90 % bolnikov z akutno
okužbo z virusom Epstein-Barr, ki so zdravljeni s takimi antibiotiki, pojavi
rdeč, razpršen izpuščaj.

Virus se najprej razmnožuje v epitelijskih celicah žrela (kar povzroči vnetje),
kasneje pa zlasti v limfocitih B. Gostiteljev imunski sistem se odzove tako, da
limfociti T (CD8+) napadejo okužene limfocite B, kar povzroči nastanek povečanih
atipičnih limfocitov (Downeyevih celic). Pri akutni okužbi se tvorijo
heterofilna protitelesa.

Najpogosteje pri postavljanju diagnoze uporabljeno merilo je prisotnost 50 %
limfocitov in vsaj 10 % atipičnih limfocitov (z velikim, nepravilnim jedrom),
pri bolniku pa so hkrati prisotni tudi vročina, vneto žrelo in povečane
bezgavke. Bolezen se lahko potrdi s serološkim testom. Ob odkritju so atipične
limfocite zamenjevali z monociti in zato je bolezen dobila ime mononukleoza.

Bolezen običajno mine sama od sebe; bolnik prejema le simptomatsko in/ali
podporno zdravljenje. V akutni fazi okužbe se priporoča počitek, po pojenjanju
akutnih simptomov pa počitek več ni potreben. Vse dokler se vranica ne povrne na
normalno velikost (kar ugotovimo z ultrazvočnim slikanjem), pa se je potrebno
izogibati težjim naporom zaradi nevarnosti raztrganja vranice.

Za lajšanje bolečin in vročine se lahko uporabljajo paracetamol in nesteroidna
protivnetna zdravila. Kortikosteroidi se dajejo zaradi protivnetnega delovanja
in blažijo vnetje žrela, težave pri požiranju in povečane tonzile, vendar je
njihova uporaba sporna. Intravenski kortikosteroidi (predvsem hidrokortizon in
deksametazon) niso priporočljivi za rutinsko zdravljenje, lahko pa so koristni,
če obstaja tveganje za obstrukcijo dihal, hudo trombocitopenijo ali hemolitično
anemijo. Le malo je dokazov, ki bi podpirali uporabo aciklovirja, čeprav naj bi
v začetku zmanjšal kužnost bolnika. Za valaciklovir pa so dokazali, da zmanjša
virusno breme ali pa virus popolnoma odstrani iz telesa in močno oblaži
simptome. Antibiotiki se ne uporabljajo, saj niso učinkoviti proti virusnim
okužbam.



https://sl.wikipedia.org/wiki/Hemoglobin

Hemoglobin je rdeče barvilo v krvi, ki vsebuje železo. Nahaja se v rdečih
krvničkah. Njegova naloga je, da prenaša kisik od pljuč proti ostalim delom
telesa. Ko pride do mišičnih celic, se tam kisik sprosti. Pri sesalcih
predstavlja hemoglobin okoli 35 % celotne rdeče krvničke. Pri živalih, ki se
manj gibljejo, so molekule hemoglobina razpršene prosto v krvi, saj potrebe po
kisiku niso tako velike. Pri aktivnejših živalih pa bi bila ob hemoglobinu v
taki obliki kri prežidka, zato bi jo srce težko poganjalo po telesu. Iz tega
razloga je za nekatere organizme vključitev hemoglobina v eritrocite nujna.
Hemoglobin vretenčarjev veže največ kisika. Hemoglobin se zelo razlikuje med
posameznimi vrstami, vendar pa se variacije med vrstami hemoglobina pojavljajo
tudi med posameznimi skupinami ljudi kot posledica mutacij. Kemijska formula
najbolj pogostega hemoglobina pri človeku je C738H1166N812O203S2Fe.

En del hemoglobina sestavljajo štiri zavite polipeptidne verige, ki jih skupno
imenujemo globin. Vsaka polipeptidna veriga obdaja v sredini nebeljakovinski del
molekule, imenovane hem. Hem je sestavljen iz štirih pirolovih obročev in
železa. Na železove atome, ki so vgrajeni v heme hemoglobinskih molekul, se veže
kisik. En hem lahko veže nase eno molekulo kisika, torej lahko ena molekula
hemoglobina veže štiri molekule kisika. Ker je železo nujno za vezavo kisika na
hemoglobin, sta za tvorbo in dozorevanje rdečih krvničk nujno potrebna zadostna
količina železa in beljakovin.

Hemoglobin se sintetizira v več korakih. Hem se tvori v mitohondrijih in
citosolu še ne dozorelih rdečih krvničk, globin pa tvorijo ribosomi v citosolu.
Sinteza hemoglobina se nato nadaljuje v krvnih celicah med zorenjem v rdečem
kostnem mozgu.

Koncentracija hemoglobina je laboratorijski parameter za postavitev diagnoze
anemije (slabokrvnosti). Pri anemiji se pojavi zmanjšano število eritrocitov v
krvi ter s tem tudi zmanjšana raven hemoglobina. Okvirne normalne vrednosti
hemoglobina so 140–160 g/l pri moških ter 125–150 g/l pri ženskah.



https://sl.wikipedia.org/wiki/Habsbur%C5%BEani

Habsburžani izvirajo iz Švice in se imenujejo po gradu Habichsburg v kantonu
Aargau. Od druge polovice 13. stoletja so vladali vsem avstrijskim deželam, pod
svojim okriljem pa so imeli tudi večino ozemlja današnje Slovenije.

Prvi ugotovljeni pripadnik Habsburžanov je bil grof Lanzelin iz 2. polovice 10.
stoletja. Od 11. do 13. stoletja so si postopno ustvarili posest v Alzaciji in
Švici. V prvi polovici 13. stoletja sta si razdelila družinsko posest: grof
Rudolf, začetnik lauffenburške veje (izumrla 1415), je dobil posesti v
Breisgauu, grofije Klettgau, Lauffenburg in Rheinfelden, grof Albreht iz
katerega izvirajo kasnejši nemški, ogro-hrvatski in španski kralji in cesarji,
pa je dobil grad Habichtsburg ter posesti v Alzaciji in kantonu Aargau. Rudolf
I. Habsburški, sin grofa Albrehta je bil 1273 izvoljen za prvega nemškega
kralja, po zmagi s češkim kraljem Otokarjem pa je pridobil tudi vojvodini
Avstrijo in Štajersko. V 14. stoletju so med krizo izgubili nemški prestol, saj
so bili leta 1315 poraženi pri Morgartnu in so s tem izgubili vsa posestva v
Švici. Oblast so nato začeli utrjevati v t. i. dednih deželah. Leta 1335 je
Albreht II. pridobil vojvodini Kranjsko in Koroško, njegov sin, nadvojvoda
Rudolf IV. Habsburški pa 1363 Tirolsko. Dinastija se je leta 1379, ko je umrl
Albreht II. razdelila na dve manjši. Albertinska je imela v oblasti Spodnjo in
Zgornjo Avstrijo, kasneje je pridobila še Češko in Ogrsko. Leopoldinska pa je
obsegala med drugim tudi slovansko vejo. Zadnja se je konec 14. stoletja
razcepila na tirolsko in notranjeavstrijsko, ki se je v začetku 16. stoletja
razdelila na špansko, ki je razpadla leta 1700, in avstrijsko. Iz slednje je s
poroko Marije Terezije in Franca I. Štefana Lotarinškega nastala
habsburška-lotarinška dinastija.

Habsburžani so v 15. stoletju postali nemško-rimski cesarji. Na tem položaju so
se s krajšimi presledki obdržali do odprave cesarstva 1806. Prvi cesar je postal
Friderik III. Habsburški leta 1452, ki je bil uspešen tudi pri združevanju
habsburških dežel. Pravi vzpon so Habsburžani sicer dosegli z Maksimilijanom I.,
ki je osvojil Nizozemsko, Belgijo in Burgundijo, in z njegovim sinom Filipom, ki
je osvojil Kastilijo, Španijo in Neapeljsko kraljestvo. Cesarstvo je bilo
največje v času Karla V. v 16. stoletju. Po smrti Karla VI. se je vladavina
nadaljevala po ženski liniji. Leta 1740 je vladarica postala Marija Terezija, ki
je skupaj s svojim sinom Jožefom II. izpeljala precej reform. Zadnji avstrijski
cesar je bil Karel I. Avstrijski. Ko je leta 1918 razpadla Avstro-Ogrska, so
oblast izgubili tudi Habsburžani. Karlov poskus, da bi se leta 1921 ponovno
povzpel na ogrski prestol, je spodletel.

Vodja Habsburžanov je danes Karl von Habsburg, najstarejši sin Otta von
Habsburga, zadnjega avstro-ogrskega prestolonaslednika.



https://sl.wikipedia.org/wiki/Go

Gó (tradicionalno kitajsko 圍棋, poenostavljeno kitajsko 围棋, pinjin  véikí
(wéiqí), japonsko 囲碁, romadži igo[a], korejsko 바둑, romadža baduk[b]) je
abstraktna strateška miselna igra na deski za dva igralca. Izvira z Daljnega
vzhoda, kjer je še danes najbolj priljubljena. Za igro so potrebni igralna deska
in igralne figure, imenovane kamni, ki so dveh različnih barv, navadno bele in
črne.

Igralna deska je z vodoravnimi in navpičnimi črtami razdeljena na množico točk
(presečišč črt), katerih število je odvisno od želene težavnosti in dolžine
igre. Najpogostejše so mere: 81 = 9 × 9, 169 = 13 × 13 in 361 = 19 × 19 točk.
Igralca med igro izmenično polagata kamne na presečišča. Cilj igralca je z
lastnimi figurami obkrožiti več prostora (tj. praznih presečišč) od nasprotnika.

Igra go izvira iz antične Kitajske pred več kot 2.500 leti in je ena
najstarejših iger na deski, ki se še danes igrajo. Nekdaj je veljala za eno od
štirih bistvenih umetnosti kultiviranega kitajskega učenjaka. Najstarejši
zapisani vir za igro so v splošnem priznani zgodovinski anali Cuo Čuan (Zuo
Zhuan (okoli 4. st. pr. n. št.).) Trenutna oblika goja, kot je poznana danes, je
bila formalizirana na Japonskem v 15. stoletju.

Preprostost teh pravil kvari pravilo, da mora vsak kamen na deski »živeti«. To
pomeni, da mora imeti prosto vsaj eno točko, ki je posredni ali neposredni sosed
točke, na kateri leži kamen (veljajo le vodoravne in navpične povezave, na pa
diagonalne).

Iz teh pravil se lahko dobi toliko kombinacij, kot je atomov v nekaj vesoljih,
vseeno pa so nekatere oblike postavitev bolj razumne od drugih, oziroma imajo
zaradi svojih značilnosti posebna imena:

Igra vsebje pomembno strategijo in število možnih potez je ogromno (10170 v
primerjavi na primer z ocenjenim številom 10120 možnih potez v šahu), zaradi
česar je igra izjemno kompleksna navkljub njenim preprostim pravilom.

Izvori igre niso točno znani; ocenjujejo, da naj bi se v obliki, podobni
današnji, razvila na Kitajskem pred dobrimi tremi tisočletji. Najstarejši
ohranjeni pisni viri o goju izhajajo iz 6. stoletja pr. n. št. Razen sprememb v
velikosti deske in začetne postavitve kamnov je igra od takrat ohranila enaka
pravila in je v tem pogledu najstarejša igra na deski, ki jo še vedno igrajo.

Zgodaj v 17. stoletju je tedanji najboljši japonski igralec Honinbo Sansa postal
vodja novoustanovljene Akademije goja. Šola Honinbo je bila med prvimi
tekmujočimi šolami, ki so jih ustanovili istočasno, in kjer so zelo dvignili
igralno raven. Za igralce so vpeljali vojaški način rangiranja. Ob koncu
Šogunata Tokugave je japonska vlada leta 1868 prenehala podpirati akademije
goja.

Zgodovinsko igralci glede na spol niso bili enakovredni. Z odpiranjem novih,
odprtih turnirjev in z vzponom močnih igralk, od katerih je najbolj znana
Kitajka Rui Naiwei, se je v zadnjih letih nekoliko približala moč in
tekmovalnost prihajajočih igralk.

Okoli leta 2000 je strip v slogu mange Hikaru no Go (Hikaru in go), ki mu je
kmalu sledila še istoimenska risanka (anime), razširila zanimanje za go med
mladimi in povzročila ponovni razcvet goja na Japonskem. Januarja 2004 so začeli
Hikaru no Go objavljali tudi v ameriški tedenski stripovski reviji Shonen Jump z
namenom, da bi zanimanje za go povečali tudi med mladino v ZDA.



https://sl.wikipedia.org/wiki/Geolo%C5%A1ka_%C4%8Dasovna_lestvica

Geološka časovna lestvica se v geologiji in drugih znanostih uporablja za opis
časovnega razporeda in razmerij med dogodki skozi zgodovino Zemlje. Tukaj
predstavljena preglednica je v skladu z datumi in terminologijo, ki jo priporoča
Mednarodna komisija za stratigrafijo, in uporablja standardne barvne kode
Geološkega zavoda ZDA.

Radiometrični podatki kažejo, da je Zemlja stara okrog 4570 milijonov let
(izraženo s pr. m. l., kar pomeni »pred milijoni let« ali »Ma«, kot v »datira iz
4570 Ma«). Geološki čas Zemljine preteklosti je razdeljen v številne enote z
značilnim dogajanjem. Časovna obdobja so navadno določena s pomembnimi
geološkimi ali paleontološkimi dogodki, kot so npr. množična izumrtja. Tako je
meja med periodama kredo in paleogenom določena s izumrtjem, ko je prišlo do
zatona dinozavrov in številnih morskih vrst. Starejša obdobja, iz katerih nimamo
zanesljivih fosilnih ostankov, so določena absolutno.

Holocen (zadnja epoha) in sedanjost (od 1950 do danes) sta premajhna, da bi ju
lahko jasno prikazali.

Največja opredeljena enota časa je eon. Eoni se delijo v ere (veke), te pa v
periode, epohe in stopnje. Obenem paleontologi na osnovi sprememb v sestavi
fosilov opredeljujejo sistem različno dolgih favnskih stopenj. Marsikje so bile
tovrstne stopnje sprejete v geološko nomenklaturo, v splošnem pa je prepoznanih
favnskih stopenj mnogo več kot geoloških časovnih enot.

Geologi govorijo tudi o zgornjih/poznih, spodnjih/zgodnjih in srednjih delih
period in drugih enot; npr. »zgornja jura« ali »srednji kambrij«. Zgornji,
srednji in spodnji so izrazi, ki se nanašajo na same kamnine, kot npr. »zgornji
jurski peščenjak«; izrazi pozni, srednji in zgodnji pa se nanašajo na čas,
npr. »zgodnja jurska sedimentacija« ali »fosili iz zgodnje jure«. Ker so
geološke enote iz istega časa, vendar različnih delov sveta, pogosto drugačnega
izgleda in vsebujejo druge fosile, imajo številna obdobja iz zgodovinskih
razlogov več imen. Tako se v Severni Ameriki spodnji kambrij imenuje waucobanska
serija in se nato na podlagi raznolikosti trokrparjev v več con. Isto časovno
razdobje se v Vzhodni Aziji in Sibiriji deli v tomotijsko, atdabanijsko in
botomijsko stopnjo. Za uskladitev takih terminoloških navzkrižij in opredelitev
povsod veljavne razdelitve si prizadeva Mednarodna komisija za stratigrafijo.



https://sl.wikipedia.org/wiki/Evolucija

Evolúcija je biološki proces, pri katerem se genski zapis populacij organizmov
spreminja iz generacije v generacijo. Čeprav so spremembe znotraj posamezne
generacije majhne, se organizmi z njihovim kopičenjem zlagoma spreminjajo in
sčasoma lahko ta proces vodi v nastanek novih vrst. Pravzaprav podobnosti med
poznanimi organizmi nakazujejo, da so se na ta način, s postopnim spreminjanjem,
iz skupnega prednika razvile vse vrste.

Osnova tega procesa so geni, ki se prenašajo iz generacije v generacijo in se
izražajo v obliki dednih lastnosti organizma. Te lastnosti se znotraj populacije
razlikujejo; z drugimi besedami, organizmi izkazujejo genetsko variabilnost
svojih lastnosti. Sama evolucija je rezultat dveh nasprotujočih si sil:
procesov, ki nenehno producirajo razlike, in procesov, zaradi katerih postanejo
nekatere od različic pogostejše, druge pa redkejše. Variabilnost se tvori na dva
glavna načina: z mutacijami v genih in s prenosom genov med populacijami ter
vrstami. Pri vrstah, ki se razmnožujejo spolno, se nove kombinacije genov
tvorijo tudi z rekombinacijo, ki povečuje variabilnost med organizmi.

Dva glavna mehanizma določata, katera od različic znotraj populacije bo postala
pogostejša, katera pa redkejša. Prvi je naravni izbor, proces, s katerim
postanejo »koristne« lastnosti (tiste, ki povečujejo verjetnost preživetja in
razmnoževanja) pogostejše, »škodljive« pa redkejše. To se zgodi, ker imajo
posamezniki s koristnimi lastnosti večji potencial za razmnoževanje, kar pomeni
da bo večje število posameznikov v naslednji generaciji podedovalo to lastnost.
Preko mnogih generacij se razvijejo prilagoditve skozi kombinacijo drobnih,
naključnih sprememb v lastnostih in naravnem izboru tistih, ki so najprimernejše
za neko okolje. Drugi glavni mehanizem, ki vodi evolucijo, je genetski zdrs
(genetski drift), neodvisen proces, ki ustvarja naključne spremembe deleža
osebkov z neko lastnostjo v populaciji. Genetski zdrs je posledica vloge
naključij v prenosu genov.

Z evolucijo se znanstveno ukvarja evolucijska biologija, panoga biologije, ki
spremlja evolucijske spremembe in razvija teorije, ki pojasnjujejo vzroke za ta
pojav. Preučevanje evolucije se je pričelo v sredini devetnajstega stoletja, ko
so odkritja fosilov in raziskovanje biološke raznovrstnosti prepričale večino
znanstvenikov da se vrste spreminjajo s časom. Mehanizmi teh sprememb pa so
ostali neznani, dokler nista angleška naravoslovca Charles Darwin in Alfred
Russel Wallace neodvisno razvila teorijo o naravnem izboru. Darwinovo temeljno
delo O izvoru vrst je leta 1859 razkrilo teorijo evolucije skozi naravni izbor
širši javnosti. Darwinovo delo je kmalu prepričalo večino znanstvenikov o pojavu
evolucije. V tridesetih letih 20. stoletja je prišlo do sodobne sinteze
evolucije z združitvijo Darwinovega naravnega izbora in Mendlove genetike, ki je
združila enote evolucije (gene) z mehanizmom evolucije (naravnim izborom). Ta
teorija je postala osrednje načelo sodobne biologije, ki usmerja iskanje in
testiranje preverljivih napovedi ter podaja enotno razlago raznolikosti
življenja na Zemlji.

Evolucija v živih bitjih poteka s spremembami njihovih dednih lastnosti. Za
primer, barva oči pri človeku je dedna lastnost, ki jo posameznik podeduje od
svojih staršev. Dedne lastnosti so rezultat izražanja genov; popoln nabor genov
v genomu organizma se imenuje genotip.

Popoln nabor opazljivih lastnosti, ki predstavljajo zgradbo in vedenje nekega
organizma, pa se imenuje fenotip. Te lastnosti so posledica interakcije med
genotipom in njegovim okoljem. Posledica tega tejstva je, da niso vse lastnosti,
ki predstavljajo fenotip organizma, podedovane. Za primer, zagorelost kože pri
človeku je posledica interakcije med njegovim genotipom in sončno svetlobo;
zagorelost se potemtakem ne deduje na njegove potomce. Vendar pa so med ljudmi
razlike v odzivu na sončno svetlobo, ki izvirajo iz razlik med njihovimi
genotipi; zelo očiten tak primer je albinizem, ki je deden.

Dedne lastnosti se prenašajo med generacijami preko molekule DNK, v kateri so
zakodirane genetske informacije. DNK je polimer, sestavljen iz štirih različnih
nukleotidnih baz. Zaporedje baz vzdolž molekule DNK določa genetski zapis,
podobno kot zaporedje črk v vrstici besedila določa besede in stavke. Deli
molekule DNK, ki kodirajo funkcionalne enote, se imenujejo geni; različni geni
imajo različna zaporedja nukleotidnih baz. Vsaka molekula DNK je zelo dolga in
tvori v celici zgoščeno strukturo, ki ji pravimo kromosom. Posamezna mesta
znotraj kromosoma se imenujejo lokusi. Če se zaporedje DNK tega lokusa med
posamezniki razlikuje, pravimo različnim oblikam tega istega zaporedja aleli.
Zaporedja DNK se lahko spreminjajo zaradi mutacij, kar ustvarja nove alele. Če
pride do mutacije znotraj gena, lahko novi alel vpliva na lastnost, ki jo ta gen
kodira, kar spremeni fenotip organizma.

Vendar pa ta preprosta povezava med aleli in lastnostmi še zdaleč ne razloži
vseh možnih variacij. Večina lastnosti je namreč posledica medsebojne
interakcije več genov. Preučevanje takih kompleksnih lastnosti predstavlja
pomemben del sodobne genetike. Še en pomemben, a zaenkrat slabo raziskan pojav
je epigenetika, kjer pride do dednih sprememb organizmov brez spremembe v
zaporedjih njihovih genov.

Fenotip posameznika je posledica tako njegovega genotipa kot okolja, v katerem
živi. Bistven del raznolikosti fenotipov znotraj populacije je mogoče pripisati
razlikam v njihovih genotipih. Sodoben koncept evolucije razlaga evolucijo kot
spreminjanje te raznolikosti v času. Delež (frekvenca) nekega alela v populaciji
niha in alel postaja bolj ali manj pogost v primerjavi z drugimi oblikami tega
gena. Evolucijski pritiski delujejo tako, da usmerjajo spremembe v frekvenci
alelov v eno ali drugo smer. Variacija izgine, ko alel doseže točko fiksacije –
bodisi izgine bodisi popolnoma nadomesti predhodnika.

Variacija je posledica mutacij v genetskem zapisu, migracij med populacijami
(genetski pretok) in premešanja genov ob spolnem razmnoževanju. Variacija lahko
nastane tudi z izmenjavo genov med različnimi vrstami – na primer s
horizontalnim prenosom genov pri bakterijah ali hibridizacijo pri rastlinah.

Kljub temu, da ti procesi nenehno povečujejo variabilnost, je velika večina
genoma pri vseh predstavnikih iste vrste identična. Vendar pa lahko tudi
razmeroma majhne spremembe genotipa vodijo v velike fenotipske spremembe: genoma
šimpanzev in ljudi se na primer razlikujeta le v okrog 5 %.

Genetska variacija je posledica naključnih mutacij, do katerih prihaja v genomih
organizmov. Mutacije so spremembe v zaporedju DNK posamezne celice, ki jih
povzročajo radioaktivnost, virusi, transpozoni in mutageni, pa tudi napake, ki
nastanejo pri mejozi ali podvojevanju DNK. Ti dejavniki povzročajo več vrst
sprememb v zaporedjih DNK; spremembe bodisi nimajo vpliva, bodisi povzročijo
spremembo v produktih teh genov (beljakovinah) ali popolnoma preprečijo
delovanje gena. Poskusi pri muhah vrste Drosophila melanogaster kažejo, da je v
primeru spremembe produkta gena ta sprememba v večini primerov škodljiva za
organizem. Okrog 70 odstotkov takih mutacij ima škodljiv vpliv, preostale pa
bodisi nimajo neposrednega vpliva bodisi so rahlo koristne. Zaradi škodljivih
vplivov, ki jih mutacije lahko povzročajo v celicah, so se razvili mehanizmi za
popravljanje DNK, ki odstranjujejo mutacije. Dejanska hitrost mutacij pri neki
vrsti je tako ravnovesje med posledicami visoke stopnje mutacij (recimo osipom
osebkov s škodljivimi mutacijami) in presnovno energijo, ki je potrebna za
delovanje ter vzdrževanje popravljalnih mehanizmov. Nekateri organizmih, kot so
retrovirusi, imajo tako visoko stopnjo mutacij, da vsebuje večina potomcev vsaj
en mutiran gen. Takšna stopnja mutacij je lahko za viruse koristna, saj jim
omogoča, da se hitro prilagajajo na obrambne mehanizme gostiteljevega imunskega
sistema.

Mutacija lahko povroči podvojitev velikega odseka molekule DNK znotraj
kromosoma, kjer postane kopija bogat vir »surovin« za nastanek novih genov. Če
sta namreč v genomu prisotni dve kopiji istega gena, se lahko eden od njiju
spremeni, drugi pa ohrani staro funkcijo. Ocenjujejo, da se vsakih milijon let v
živalskem genomu tako podvoji na desetine do stotine genov. Večina genov pripada
večjim družinam genov, ki imajo skupen izvor. Popolnoma novi geni lahko
nastanejo na več načinov, najpogosteje s podvojitvijo in mutacijo predhodnika
ali pa z rekombinacijo delov različnih genov, ki ustvari nove kombinacije z
novimi funkcijami. V tem primeru beljakovinske domene delujejo kot gradbeni
elementi (moduli) z neodvisnimi funkcijami, ki se lahko kombinirajo na različne
načine, vsaka kombinacija z drugačnimi lastnostmi. Za primer, v človeškem očesu
se izražajo štirje geni za strukture, ki zaznavajo svetlobo: trije za barvni vid
in eden za gledanje v mraku; vsi štirje so nastali iz istega prednika. Druga
prednost podvojitve gena (ali celo celotnega genoma) je, da se funkcije kopij
prekrivajo, kar omogoča ohranitev alelov, ki bi sicer bili škodljivi za
organizem; tako se povečuje genetska raznolikost.

Spremembe v kromosomskem številu lahko vključujejo tudi še obsežnejše mutacije,
kjer se segmenti DNK znotraj kromosomov prelomijo in nato prerazporedijo. Za
primer, dva kromosoma sta se pri rodu Homo zlila in pri človeku tvorita kromosom
2, pri ostalih človečnjakih pa do tega zlitja ni prišlo in imajo izvorna
kromosoma še vedno ločena. V evoluciji pa je verjetno najpomembnejša vloga
tovrstnih kromosomskih prerazporeditev preprečevanje križanja, kar pomaga pri
ohranjanju genetskih razlik med populacijami in pospešuje nastajanje novih vrst.

Zaporedja DNK, kot so transpozoni, ki se lahko premikajo znotraj genoma,
predstavljajo poglaviten del genetskega materiala rastlin in živali in so
verjetno igrali pomembno vlogo pri evoluciji genomov. Tako je kratko
zaporedje »alu« v človeškem genomu prisotno vsaj v milijon kopijah in te
sekvence so sčasoma pridobile različne funkcije, med njimi regulacijo izražanja
genov. Druga posledica premikanja transpozonov po genomu je možnost mutacije ali
delecije obstoječih genov, kar ponovno povečuje genetsko raznolikost.

Organizmi, ki se razmnožujejo nespolno, podedujejo vse gene v kompletu, saj se
pri razmnoževanju geni različnih osebkov ne morejo kombinirati. Potomci
organizmov, ki se razmnožujejo spolno, pa vsebujejo naključno mešanico
kromosomov staršev, ki nastane zaradi neodvisnega dodeljevanja le-teh potomcem.
S procesom genetske rekombinacije pa lahko spolno razmnožujoči se organizmi
izmenjujejo tudi manjše odseke DNK med enakovrednimi kromosomi. Rekombinacija in
prerazporeditev ne spreminjata deleža alelov, spreminjata pa, kateri aleli so
med seboj povezani in ustvarjata osebke z novimi kombinacijami alelov. Medtem ko
ta proces poveča variabilnost potomcev nekega osebka, lahko predpostavimo da
takšno mešanje v populaciji kot celoti bodisi ne bo imelo učinka, bodisi bo
genetska diverziteta povečana ali zmanjšana (odvisno od tega, kako so aleli v
populaciji razporejeni). Za primer, če sta dva alela v populaciji razporejena
naključno, potem spolno razmnoževanje ne bo imelo učinka na diverziteto. Če pa
se alela pogosto nahajata v paru, bo spolno razmnoževanje približalo njuno
razporeditev naključnemu stanju. Posledica tega bo zmanjšanje diverzitete.
Skupni učinek spolnega razmnoževanja na naravno diverziteto še ni povsem
razjasnjen, raziskave pa nakazujejo, da jo večinoma povečuje in lahko pospeši
hitrost evolucije.

Zaradi rekombinacija sta lahko tudi alela, ki se nahajata blizu skupaj v verigi
DNK, podedovana neodvisno. Vendar pa je stopnja rekombinacije nizka, saj je na
primer pri človeku verjetnost, da se bo zgodila v odseku dolgem milijon baznih
parov, okrog enega odstotka na generacijo. Posledica je, da se geni, ki ležijo
blizu skupaj, v večini primerov tudi dedujejo skupaj. To tendenco merimo z
ugotavljanjem, kako pogosto se dva alela različnih genov v neki populaciji
pojavita skupaj, kar imenujemo njuna neuravnoteženost vezave (angleško linkage
disequilibrium). Kompletu alelov, ki se po navadi deduje v skupini, pravimo
haplotip.

Spolno razmnoževanje pomaga pri odstranjanju škodljivih mutacij in ohranjanju
koristnih. Posledica tega je, da se škodljive mutacije kopičijo, kjer se aleli z
rekombinacijo ne morejo ločiti - na primer pri sesalskem kromosomu Y, ki se
prenaša samo iz očetov na sinove. Poleg tega lahko rekombinacija in
prerazporeditev ustvarita posameznike z novimi, koristnimi kombinacijami genov.
Ta učinek uravnava dejstvo, da lahko ti procesi povzročajo tudi škodljive
mutacije in ločujejo koristne kombinacije genov.

S stališča genetike je evolucija sprememba frekvenc alelov od generacije do
generacije znotraj populacije, ki ima skupen genski sklad. Populacija je skupina
pripadnikov iste vrste v nekem kraju. Za primer, skupina nočnih metuljev iste
vrste, ki živijo v izoliranem gozdu, predstavlja populacijo. Nek gen v tej
populaciji lahko ima več različnih oblik, kar povzroča razlike med fenotipi
osebkov znotraj te populacije. En takih primerov je gen za obarvanost nočnih
metuljev, ki ima dve obliki (alela): za črno in svetlo obarvanost. Genski sklad
je popoln nabor alelov v neki populaciji in vsak alel se pojavi pri določenem
številu oz. deležu osebkov, s tem pa tudi v genskem skladu te populacije. Delež
določenega alela v genskem skladu je pogostost oz. frekvenca alela. Do evolucije
pride, ko se spremenijo frekvence alelov znotraj populacije organizmov, ki se
križajo med seboj; na primer, alel za črno obarvanost v populaciji nočnih
metuljev lahko postane pogostejši.

Za razumevanje mehanizmov, ki povzročajo evolucijo populacije, je koristno
vedeti, pri katerih pogojih do evolucije ne pride. Hardy-Weinbergovo načelo
določa, da bo frekvenca alelov v dovolj veliki populaciji ostala enaka, če bosta
nanjo vplivala samo naključno prerazporejanje teh alelov pri nastanku spolnih
celic in njihovo naključno kombiniranje ob oploditvi. Pravimo, da je takšna
populacija v Hardy-Weinbergovem ravnovesju in se ne razvija.

Pretok genov je izmenjava genov med populacijami, ki večinoma pripadajo isti
vrsti. Dva zgleda za pretok genov sta parjenje organizmov, ki se selijo med
populacijami, in razširjanje peloda. Prenos genov med vrstami predstavljata med
drugim nastanek križancev in horizontalni prenos genov.

Preseljevanje v populacijo ali iz nje lahko spremeni frekvence alelov,
predstavlja pa tudi nov vir genske diverzitete v populaciji. Priseljevanje lahko
doda nov genetski material v genski sklad populacije, nasprotno pa ga
odseljevanje lahko odstranjuje. Glede na to, da so prepreke za križanje nujne
pri nastanku novih vrst iz ločujočih se populacij, lahko pretok genov upočasni
ta proces z zmanjševanjem genetskih razlik. Pretok genov lahko zaustavijo denimo
geografske ovire, kot so gorske verige, oceani in puščave, pa tudi človeške
strukture, kot je veliki kitajski zid, ki opazno upočasnjuje pretok genov med
populacijami rastlin na obeh straneh.

Če se dve vrsti še nista dovolj temeljito ločili med seboj, lahko imata še vedno
skupne potomce, na primer mule kot potomci konj in oslov. Takšni križanci so
največkrat neplodni, saj imajo dva različna kompleta kromosomov, ki se v mejozi
ne morejo kombinirati. V tem primeru se lahko zelo sorodni vrsti redno križata,
vendar se hibridi ne razmnožujejo dalje in tako dolgoročno ne prihaja do pretoka
genov, vrsti pa ostaneta ločeni. V redkih primerih so križanci plodni, v tem
primeru ima lahko nova vrsta vmesne lastnosti obeh starševskih vrst ali
popolnoma nov fenotip. Vloga hibridizacije pri tvorbi novih vrst živali je še
nerazjasnjena, vendar se primeri pojavljajo pri mnogih vrstah, najočitneje pri
dvoživkah.

Hibridizacija je po drugi strani pomemben mehanizem nastanka novih vrst
(speciacije) pri rastlinah, kjer je poliploidija (prisotnost več kopij istega
kromosoma) manjša ovira za preživetje. Poliploidija tu omogoča razmnoževanje
hibridov, saj se med mejozo lahko dva različna kompleta kromosomov združita z
ustreznima partnerjema, potomci pa imajo nato različna kromosomska števila.
Poliploidi imajo tudi večjo gensko diverziteto, kar zmanjša škodljiv vpliv
križanja v sorodstvu pri majhnih populacijah.

Horizontalni genski prenos je prenos genov med organizmoma, ki nista starš in
potomec; pojav je najpogostejši pri bakterijah. Njegove posledice so najbolj
opazne v medicini, saj omogoča širjenje genov, ki povzročajo odpornost proti
antibiotikom, med različnimi bakterijskimi vrstami.

Domnevajo tudi, da je prišlo do horizontalnega prenosa genov med bakterijami in
evkarioti, kot sta kvasovka Saccharomyces cerevisiae in hrošč Callosobruchus
chinensis. Tu izstopajo bdeloidni kotačniki, ki so kot kaže prejeli vrsto genov
od bakterij, gliv in rastlin. Tudi virusi lahko prenašajo DNK med organizmi in
omogočajo prenos genov celo med domenami organizmov. Do večjega prenosa genov je
prišlo tudi med predniki sodobnih evkariotskih celic in prokarioti ob prevzemu
kloroplastov ter mitohondrijev.

Dva glavna mehanizma evolucije sta naravni izbor in genetski zdrs. Naravni izbor
daje prednost genom, ki povečujejo sposobnost organizma za preživetje in
reprodukcijo. Genetski zdrs pa je naključna sprememba v frekvenci alelov, ki jo
povzroča do neke mere naključen izbor genov vsake generacije, ki se bodo
prenesli v naslednjo generacijo. Vpliv enega ali drugega mehanizma v določeni
populaciji je odvisen od moči selekcijskega pritiska in števila posameznikov,
sposobnih reprodukcije. Pri večjih populacijah ima pomembnejšo vlogo naravni
izbor, pri manjših pa genetski zdrs. Prevladujoč vpliv zdrsa v majhnih
populacijah lahko vodi celo do fiksacije rahlo škodljivih mutacij. Posledica
tega je, da lahko spremembe v velikosti populacije močno vplivajo na potek
evolucije. Zgled so populacijska ozka grla, kjer se velikost populacije začasno
zmanjša, s čemer se izgubi del genetske diverzitete in postane populacija bolj
monotona.

Posledica tega je tekmovanje med organizmi za preživetje in razmnožitev. To
povzroči, da organizmi z lastnostmi, ki jim dajejo prednost pred tekmeci, te
lastnosti prenesejo na svoje potomce, lastnosti, ki ne dajejo te prednosti pa se
ne prenesejo na naslednjo generacijo.

Osrednji koncept naravne selekcije je evolucijski doprinos (evolucijski fitnes)
organizma. To je mera, koliko prispeva nek organizem naslednjim generacijam v
genetskem smislu. Doprinos ni enak številu potomcev, temveč gre za delež osebkov
v nadaljnjih generacijah, ki nosijo njegove gene.

Zatorej, če nek alel poveča doprinos bolj kot drugi aleli tega gena, bo z vsako
generacijo postal pogostejši v populaciji. Selekcija deluje v prid lastnosti.
Lastnosti, ki lahko povečata doprinos, sta povečana možnost preživetja in večja
plodnost. Nasprotno je pri alelih, ki doprinos zmanjšujejo. Pomembno je
razumeti, da doprinos alela ni nespremenljiva lastnost; če se okolje spremeni,
lahko prej nevtralne ali škodljive lastnosti postanejo koristne, ali pa koristne
lastnosti postanejo škodljive.

Naravni izbor za lastnost, ki lahko zavzema večji obseg vrednosti (npr. telesna
višina), lahko razdelimo v tri različne tipe. Prvi je usmerjena selekcija, ki je
sprememba povprečne vrednosti neke lastnosti v času – za primer, predstavniki
populacije lahko počasi postajajo višji. Drugi je disruptivna selekcija, ki
favorizira ekstreme in deluje proti povprečni vrednosti, rezultat česar je
pogosto obstoj dveh različnih tipov v populaciji. Takšen tip selekcije bi
potekal, če bi imeli zelo visoki in zelo nizki organizmi prednost pred povprečno
visokimi. Nazadnje pa gre evolucija pri stabilizirajoči selekciji v smeri
povprečja, ekstremi pa imajo manjšo možnost preživetja. Posledica tega je
zmanjšanje variance porazdelitve te lastnosti in manjša raznolikost. Ta tip
selekcije bi počasi povzročil, da bi bili vsi predstavniki populacije približno
enako visoki.

Poseben primer naravnega izbora je spolna selekcija, ki favorizira vse
lastnosti, ki povečujejo možnost za parjenje, s tem da povečajo privlačnost
organizma za potencialne spolne partnerje. Lastnosti, ki so se razvile s spolno
selekcijo, so še posebej očitne pri samcih nekaterih živalskih vrst, čeprav
okorni rogovi, paritveno oglašanje, živa obarvanost in podobne lastnosti sicer
zmanjšujejo možnost preživetja s privabljanjem plenilcev ali otežujejo
vsakodnevne aktivnosti. Večji paritveni uspeh samcev, ki izkazujejo omenjene
lastnosti, je protiutež za to pomanjkljivost.

Naravni izbor v splošnem postavlja naravo za merilo, po katerem imajo
posamezniki in posamezne lastnosti večjo ali manjšo možnost
preživetja. »Naravo« v tem smislu predstavlja ekosistem, torej sistem, v katerem
organizmi delujejo vzajemno z vsemi ostalimi elementi tega sistema, tako
abiotskimi kot biotskimi v njihovem neposrednem okolju. Eugene Odum, eden od
začetnikov ekologije, je definiral ekosistem kot »vsako enoto, ki vključuje vse
organizme... na danem območju, ki delujejo vzajemno s fizičnim okoljem, tako da
pretok energije vodi do jasno definirane trofične strukture, biotske
raznolikosti in kroženja snovi (tj. izmenjavo snovi med živimi in neživimi
komponentami) znotraj sistema.« Vsaka populacija znotraj ekosistema zavzema
določeno ekološko nišo oz. položaj z določenimi razmerji do ostalih delov
sistema. Ta razmerja vključujejo med drugim ontogenetski razvoj organizma,
njegov položaj v prehranjevalni verigi in njegovo geografsko razširjenost.
Takšen splošen pogled na naravo omogoča znanstvenikom opazovanje posameznih
vplivov, ki skupaj predstavljajo naravni izbor.

Raziskave se osredotočajo na enoto izbora, kjer so lahko subjekt naravnega
izbora geni, celice, posamezni organizmi, skupine organizmov ali celo vrste.
Nobena od enot ne izključuje drugih in izbor lahko deluje na več nivojih hkrati.
Zgled za selekcijo pod nivojem organizma so transpozoni, geni, ki se lahko
podvajajo in razširjajo znotraj genoma. Selekcija nad nivojem posameznika, npr.
skupinska selekcija, lahko vodi do evolucije kooperacije, kot je opisana spodaj.

Genetski zdrs oz. drift je sprememba v frekvenci alelov od ene generacije do
druge, do katere pride, ker aleli pri potomcih predstavljajo naključni vzorec
tistih od staršev, pa tudi zaradi vloge, ki jo ima naključje pri tem ali se bo
določen organizem uspel razmnožiti. V matematičnem smislu so aleli podvrženi
napaki pri vzorčenju. Posledica je, da se bodo frekvence alelov v odsotnosti
selekcijskega pritiska naključno spreminjale navzgor ali navzdol. Zdrs se
zaključi, ko alel nazadnje postane fiksiran, bodisi tako da izgine iz populacije
ali popolnoma nadomesti vse druge alele. Genetski zdrs lahko tako odstrani
nekatere alele iz populacije samo na podlagi naključja in povzroči, da se
začneta dve ločeni populaciji razlikovati po genetskem zapisu tudi brez
vsakršnega selekcijskega pritiska.

Čas, v katerem postane alel fiksiran z zdrsom, je odvisen od velikosti
populacije, pri čemer pride do fiksacije hitreje v manjših populacijah. Pri tem
je potrebno upoštevati natančno merilo populacije, t. i. »razpoložljivo velikost
populacije«. Razpoložljiva velikost populacije je vedno manjša od celotnega
števila osebkov, saj ne vključuje osebkov, ki so premladi oz. prestari za
razmnoževanje, upošteva pa tudi nižjo verjetnost parjenja osebkov, ki živijo
daleč vsaksebi, in stopnjo parjenja v sorodstvu.

Pomembno vprašanje v sodobni evolucijski biologiji je, kolikšen je vpliv teh
dveh sil na evolucijske spremembe oz. katera od njiju je pomembnejša (čeravno je
za prilagajanje odgovoren naravni izbor). Raziskave je vzpodbudila t. i.
nevtralna teorija molekularne evolucije, ki predpostavlja, da je večina
evolucijskih sprememb posledica fiksacije nevtralnih mutacij, ki nimajo
neposrednega vpliva na fitnes organizma. V tem modelu je torej večina genetskih
sprememb v populaciji posledica nenehnih mutacij in genetskega zdrsa. Danes je
teorija v tej obliki večjidel zavrnjena, saj ne se ne ujema z genetsko
raznovrstnostjo kot je vidna v naravi. Vendar pa je iz nje izšla bolje
podprta »skoraj nevtralna teorija molekularne evolucije«, ki predpostavlja, da
ima večina mutacij le majhen vpliv na fitnes.

Evolucija vpliva na vse ravni oblike in vedenja organizmov. Najočitnejše so
vedenjske in fizične prilagoditve, ki so posledica naravnega izbora. Te
prilagoditve povečujejo fitnes, saj olajšujejo aktivnosti kot so iskanje hrane,
izogibanje plenilcem in privabljanje spolnih partnerjev. Organizmi se lahko
odzovejo na selekcijo tudi tako da sodelujejo, največkrat tako da pomagajo
sorodnikom ali vzpostavijo sožitje, ki koristi obema partnerjema. Evolucija na
dolgi rok ustvarja nove vrste tako, da ločuje izvorne populacije organizmov v
nove skupine, ki se ne križajo med seboj.

Tovrstne rezultate evolucije včasih delimo na makroevolucijo, ki je evolucija na
nivoju vrste ali nad njim (npr. izumrtje in speciacija), ter mikroevolucijo, ki
obravnava manjše evolucijske spremembe, denimo prilagoditve znotraj vrste ali
populacije. Makroevolucijo v splošnem razumemo kot posledico dolgega obdobja
mikroevolucije. V tem smislu razlika med mikro- in makroevolucijo ni bistvena -
razlikujeta se samo v času, ki je potreben za spremembe. Vendar pa so lahko pri
makroevoluciji pomembne tudi lastnosti vrste kot celote. Za primer, večja
variabilnost osebkov omogoča vrsti da se hitro prilagodi novemu življenjskemu
okolju, kar zmanjšuje možnost za njeno izumrtje, medtem ko veliko območje
razširjenosti povečuje možnost za nastanek nove vrste s tem ko poveča verjetnost
da bo del populacije postal izoliran od glavnine. Tako po mnenju nekaterih
mikro- in makroevolucija obravnavata selekcijo na različnih nivojih -
mikroevolucija deluje na gene in organizme, makroevolucijski procesi pa na
nivoju celotnih vrst, kjer vplivajo na hitrost speciacije ter izumrtja.

Uveljavljeno je zmotno prepričanje, da je evolucija »progresivna«, torej da
proizvaja vedno kompleksnejše organizme. V resnici naravni izbor nima končnega
cilja in ne vodi nujno do večje kompleksnosti. Čeprav so kompleksni organizmi
nastali z evolucijo, je to prej stranski učinek povečevanja števila organizmov
in preprosti organizmi še vedno prevladujejo na Zemlji. Ocenjujejo, da veliko
večino vrst predstavljajo mikroskopski prokarioti, ki navkljub svoji majhni
velikosti predstavljajo polovico svetovne biomase. Preprosti organizmi so bili
skozi celotno zemeljsko zgodovino in so še vedno prevladujoča oblika življenja,
višje oblike življenja pa delujejo bolj raznolike le zato, ker jih je lažje
opaziti ter preučevati.

Prilagajanje (s tujko adaptacija) je eden od osnovnih pojavov v biologiji in je
proces, s katerim postane organizem primernejši za svoj habitat. Izraz se lahko
nanaša tudi na lastnost, ki je pomembna za preživetje organizma. Zgled je
prilagoditev konjevih zob za mletje trave ali sposobnost hitrega teka, s katerim
uide plenilcem. Z uporabo izraza prilagajanje za evolucijski proces in
prilagoditev za njegov rezultat (strukturo ali funkcijo), lahko ločimo oba
pomena. Prilagoditve so rezultat naravnega izbora. Genetik in evolucijski biolog
Theodosius Dobzhansky je postavil naslednje definicije:

Prilagajanje lahko povzroči bodisi pridobitev nove lastnosti, bodisi izgubo
lastnosti, ki so jo imeli predniki nekega organizma. Zgled, ki ponazarja obe
vrsti sprememb, je prilagajanje bakterij na antibiotike, kjer genetske spremembe
povzročijo odpornost na antibiotike tako, da spremenijo strukturo, na katero se
antibiotik veže, ali povečajo aktivnost transportnih molekul, ki odstranjujejo
antibiotike iz celice. Podobno izraziti zgledi so bakterije vrste Escherichia
coli, ki so v dolgoročnem laboratorijskem poskusu razvile sposobnost uporabe
citronske kisline kot hranila, bakterije iz rodu Flavobacterium, ki so razvile
nov encim, ki jim omogoča rast na stranskih produktih proizvodnje najlona, in
bakterije Sphingobium, ki so razvile popolnoma novo metabolno pot za razgradnjo
sintetičnega pesticida pentaklorofenola.

Vendar pa so mnoge lastnosti, ki so navidez enostavne prilagoditve, dejansko
eksaptacije: strukture, prvotno prilagojene za neko funkcijo, ki so po naključju
postale koristne tudi za neko drugo funkcijo v procesu evolucije. Zgled je
afriška kuščarica vrste Holaspis guentheri, pri kateri se je razvila izjemno
ploščata glava za skrivanje v špranjah (podobno kot pri bližnje sorodnih
vrstah), a je postala tako ploščata, da koristi tudi pri jadranju z drevesa na
drevo. Drug tak zgled je uporaba encimov iz glikolize in razgradnje organizmu
tujih snovi (ksenobiotikov) za kristaline, strukturne elemente, ki gradijo lečo
v očesu.

Ker je adaptacija posledica postopnega spreminjanja obstoječih struktur, imajo
lahko strukture s podobno notranjo zgradbo zelo različne vloge pri sorodnih
organizmih. Do tega pride, ker se je izvorna struktura prilagodila za
opravljanje različnih nalog. Za primer, kosti v krilu netopirjev so po zgradbi
podobne tako tistim v človeški roki kot tistim v plavuti delfina, saj so se pri
vseh treh razvile iz sprednjih okončin skupnega prednika teh bitij, ki je imel
na vsaki pet prstov. Druge take anatomske značilnosti, kot so denimo zapestne
kosti pri pandi, ki so oblikovane v nekakšen »palec«, nam kažejo, da lahko
evolucijski izvor nekega organizma omejuje obseg prilagoditev njegovih potomcev.

S prilagajanjem lahko nekatere strukture izgubijo svojo vlogo in postanejo
zakrnele. Take strukture imajo majhno vlogo ali sploh nobene pri dani vrsti, pri
njenem predniku ali bližnje sorodnih vrstah pa je lahko vloga povsem jasna.
Zgled so psevdogeni, nefunkcionalni ostanki oči pri slepih jamskih ribah, krila
pri neletečih ptičih, in prisotnost kosti okolčja pri kitih in kačah. Pri
človeku so take strukture modrostni zobje, trtica in slepič.

Eno osnovnih načel ekologije je kompetitivna izključitev: dve vrsti ne moreta
zasedati iste ekološke niše v istem okolju dlje časa. Posledica je, da bo
naravni izbor deloval v smeri prilagoditve vrst za različne niše. Model za ta
proces so ribe sladkovodni ostrižniki (družina Cichlidae), pri katerih je prišlo
do specializacije različnih populacij za različne habitate, kar je zmanjšalo
kompeticijo za hrano in vodilo do nastanka velikega števila ozko sorodnih vrst.

Eno od področij raziskav v evolucijski biologiji so razvojne osnove adaptacij in
eksaptacij. Te raziskave se osredotočajo na izvor in evolucijo embrionalnega
razvoja ter kako lahko spremembe le-tega vodijo do novih lastnosti. Zgled so
kosti, ki postanejo v razvoju zarodka pri sesalcih del srednjega ušesa, pri
ostalih vretenčarjih pa del čeljusti. Možen je tudi ponoven pojav struktur, ki
so se v evoluciji izgubile, zaradi sprememb genov odgovornih za potek
embrionalnega razvoja. Tako lahko kokoši zrastejo zobje, podobni krokodilovim,
če pride do mutacije enega od teh kontrolnih genov. Vse bolj kaže, da so
spremembe oblike organizmov v veliki meri posledica spremembe stopnje in časa
izražanja majhne skupine genov, ki nadzorujejo embrionalni razvoj.

Medsebojno delovanje organizmov je lahko bodisi konfliktno, bodisi kooperativno
(sodelovanje). Kadar gre za interakcijo različnih vrst, kot sta patogen in
njegov gostitelj ali plenilec in njegov plen, lahko pride pri takih parih do
razvoja povezanih mutacij. Tukaj evolucija ene vrste povzroči prilagajanje
druge. Spremembe pri drugi vrsti nato povzročijo nove adaptacije pri prvi. Ta
krog selekcije in odzivanja na medsebojne spremembe imenujemo koevolucija. Zgled
za tak par sta močerad vrste Taricha granulosa, ki izloča tetrodotoksin za
obrambo, in kača vrste Thamnophis sirtalis, ki se z njim prehranjuje in je
razvila odpornost proti tetrodotoksinu. Pri tem paru plen-plenilec sta se tako
zaradi t. i. »evolucijske oborožitvene tekme« razvila izredno visoka količina
toksina pri močeradu in ustrezno visoka odpornost nanj pri kači.

Vendar pa ne pride pri vseh interakcijah med organizmi do konflikta. Z evolucijo
so se razvili tudi mnogi primeri medsebojno koristnih interakcij. Ekstremen
primer kooperacije je med rastlinami in mikoriznimi glivami, ki rastejo na
njihovih koreninah in pomagajo pri črpanju hranilnih snovi iz prsti. To je
vzajemno razmerje, saj imajo tudi glive korist - od rastlin dobijo sladkorje, ki
jih te pridobijo s fotosintezo. Mikoriza je ekstremen primer sodelovanja, saj
rastejo glive v notranjosti rastlinskih celic, kar jim omogoča izmenjavo hranil
z gostiteljem, hkrati pa izločajo snovi, ki zavirajo imunski sistem rastline.

Takšne zveze so se razvile tudi med organizmi iste vrste. Najočitnejši tak
primer je evsocialnost pri socialnih žuželkah, kot so čebele, termiti in
mravlje, kjer množica sterilnih osebkov v koloniji hrani in varuje majhno
število tistih, ki so se sposobni razmnožvati. Nekaj organizacijskih stopenj
nižje je primer somatičnih celic, ki sestavljajo telo organizma. Njihovo
delovanje je tesno regulirano da vzdržujejo stabilnost organizma, to pa vzdržuje
majhno število spolnih celic, ki imajo vlogo ustvarjanja potomcev. Kadar se
celice ne odzivajo na signale, ki jim omejujejo rast in delitev, lahko njihova
nenadzorovana rast povzroči raka.

Takšna kooperacija znotraj vrste se je domnevno razvila s procesom sorodstvene
selekcije, kjer en organizem pomaga pri skrbi za potomstvo sorodnika. Takšna
dejavnost ima selekcijsko prednost, saj obstaja visoka verjetnost, da bosta oba
- tako skrbnik kot oskrbovani potomec sorodnika - nosilca enakih alelov, ki
spodbujajo kooperacijo, s čemer se ti aleli prenašajo v naslednje generacije.
Podoben proces je skupinska selekcija, kjer sodelovanje daje prednost celotni
skupini organizmov.

Speciacija je proces, s katerim se vrsta razdeli v dve ali več vrst. V
evolucijski biologiji obravnavamo vrste kot statističen pojav in ne biološke
kategorije oz. tipe. Tak pogled je precej drugačen od uveljavljenega pojmovanja
vrste kot razreda organizmov, ki ga predstavlja tipski organizem, ki izkazuje
vse lastnosti te vrste. Namesto tega definiramo vrsto kot ločeno razvijajočo se
linijo, ki tvori enoten genski sklad. Lastnosti, kot so genski zapis in telesna
zgradba, se uporabljajo za ločevanje med ozko sorodnimi linijami, vendar te
lastnosti niso popolnoma zanesljiv znak. Sama definicija izraza »vrsta« ni
splošno sprejeta, posebej pri prokariotih. Biologi so predlagali več
natančnejših definicij, vendar je izbira definicije pogosto pragmatična, odvisna
od posebnosti vrste, ki je predmet raziskave. V večini primerov pa je predmet
biološke raziskave tako ali tako populacija, torej skupina organizmov, ki so v
medsebojnem stiku, in ne vrsta - skupina med seboj podobnih osebkov.

Speciacijo so opazovali že večkrat, tako v nadzorovanih laboratorijskih pogojih
kot v naravi. Pri organizmih, ki se razmnožujejo spolno, je speciacija posledica
t. i. reproduktivne izolacije - nezmožnosti križanja dela populacije s
preostankom, ki ji sledi genealoška ločitev. Poznamo štiri mehanizme speciacije.
Najpogostejša pri živalih je alopatrična speciacija, do katere pride v
populacijah, ki se razdelijo zaradi geografskih preprek. Selekcija lahko v teh
razmerah zelo hitro vodi do sprememb v zgradbi in vedenju organizmov. Ker
selekcija in genetski zdrs delujeta neodvisno na matično populacijo in njen
ločeni del, vodi ločitev do nastanka organizmov, ki se ne morejo več križati med
seboj.

Drug mehanizem je peripatrična speciacija, kjer postane izoliran v novem okolju
majhen del populacije. Peripatrična se od alopatrične speciacije razlikuje po
tem, da je pri njej izolirana populacija številčno mnogo manjša od matične. Tu
je speciacija še hitrejša zaradi učinka genetskega drifta in delovanja selekcije
na majhen genski sklad.

Tretji mehanizem je parapatrična speciacija. Tako kot pri peripatrični gre tu za
majhno populacijo, ki poseli nov habitat, vendar pri parapatrični speciaciji ni
fizične ločitve med populacijama. Namesto tega je speciacija posledica razvoja
mehanizmov, ki preprečujejo pretok genov med njima. To se največkrat zgodi,
kadar pride do drastične spremembe okolja v habitatu matične vrste. Tak primer
je trava vrste Anthoxanthum odoratum, pri kateri je parapatrična speciacija
odziv na lokalizirano onesnaženje s težkimi kovinami iz rudnikov na območju,
kjer raste. V okolici rudnikov se razvijejo trave, ki so odporne na velike
količine kovin v prsti. Selekcija deluje proti križancem z rastlinami, ki niso
odporne proti kovinam, zato se kmalu razvijejo mehanizmi, ki preprečujejo
križanje - pospešujejo križanje znotraj populacije in spreminjajo lastnosti
tako, da preprečujejo križanje med populacijami (drugačen čas cvetenja, oblika
spolnih organov ipd.). Posledica je reproduktivna izolacija.

Zadnji mehanizem je simpatrična speciacija, kjer se vrsti ločita brez geografske
izolacije ali sprememb v habitatu. Takšen pojav je redek, saj vsak pretok genov
zmanjšuje genetske razlike med deli populacij. Da lahko pride do reproduktivne
izolacije v teh pogojih, mora znotraj vrste nastati polimorfizem in se razviti
preferenca za parjenje z eno ali drugo obliko (torej nenaključno).

Poseben primer simpatrične speciacije je pojav, kjer pride do križanja dveh
sorodnih vrst z nastankom križancev. Tak pojav je pri živalih zelo redek, saj so
križanci večinoma sterilni. Sterilnost je posledica tega, da se med mejozo
združijo homologni kromosomi; če so kromosomi med seboj različni, se ne morejo
uspešno združiti. Pogosteje se to dogaja pri rastlinah, ki so znane po tem, da
lahko podvojijo število kromosomov (poliploidija). To omogoča kromosomom vsake
starševske vrste, da se pri mejozi združijo z enako kopijo in razvoj zarodka se
nadaljuje normalno. To se je zgodilo pred okrog 20.000 leti, ko sta se križali
Arabidopsis thaliana in Arabidopsis arenosa ter ustvarili novo vrsto Arabidopsis
suecica. Biologi so ta dogodek uspešno ponovili v laboratoriju, kar daje možnost
za preučevanje udeleženih genetskih mehanizmov. Tudi podvojevanje kromosomov
samo po sebi je lahko vzrok reproduktivne izolacije, saj polovica kromosomov
ostane brez para če se taka rastlina križa z rastlino brez podvojenih
kromosomov.

Pojavi speciacije so posebej pomembni v teoriji, ki predpostavlja, da se
evolucijske spremembe dogajajo skokovito, med temi skoki pa so daljša obdobja
stabilnosti v zgradbi organizmov (t. i. punctuated equilibrium). Teorija se
ujema z vzorcem fosilnega zapisa, ki nam kaže hitre »izbruhe« evolucije, med
njimi pa razmeroma dolga obdobja stabilnosti oblike organizmov. Po tej teoriji
sta speciacija in »izbruhi« evolucije povezana pojava, saj naravni izbor in
genetski drift delujeta najmočneje na organizme, ki so podvrženi speciaciji v
novih habitatih, in majhne populacije. Obdobja stabilnosti v fosilnem zapisu
tako predstavljajo matične populacije, organizmi, ki se spreminjajo, pa so
fosilizirani v mnogo manjšem številu, saj gre za majhne ali geografsko zelo
omejene populacije.

Izumrtje je izginotje celotne vrste. To ni redek ali nenavaden dogodek, saj
vrste redno nastajajo s speciacijo in izginjajo z izumiranjem. Večina vrst, ki
je nastala od začetka življenja, je danes izumrla in kaže, da je izumrtje končna
usoda vsake vrste. Ti dogodki so se dogajali skozi vso zgodovino življenja, v
določenih obdobjih, t. i. množičnih izumrtjih, pa se je hitrost izumiranja močno
povečala. Najbolj znano tako izumrtje je bilo na prelomu krede in terciarja, ko
so izumrli med drugim ne-ptičji dinozavri, vendar pa za najhujše velja tisto na
prelomu perma in triasa, ko je izumrlo približno 96 odstotkov vseh vrst. Po teh
kriterijih trenutno poteka holocensko množično izumiranje, povezano z
razširjanjem človeka v zadnjih nekaj tisočletjih. Trenutna hitrost izumiranja je
sto- do tisočkrat večja od povprečne in lahko se zgodi, da bo do sredine 21.
stoletja izumrlo do 30 odstotkov vrst, ki so živele pred vzponom človeka.
Človeška dejavnost je glavni vzrok za trenutno izumiranje; v bližnji prihodnosti
ga utegne dodatno pospešiti še globalno segrevanje.

Različni tipi izumiranja imajo različno vlogo pri evoluciji. Vzroki za
nenehno »počasno« izumiranje, ki predstavlja večino izumiranja, še niso povsem
jasni in so lahko posledica tekmovanja med vrstami za omejene naravne vire
(kompetitivna izključitev). Če lahko medvrstno tekmovanje spremeni verjetnost da
bo neka vrsta izumrla, je lahko selekcija vrst merilo za jakost naravnega
izbora. Vmesna množična izumiranja so prav tako pomembna, vendar ne delujejo kot
selekcijska sila, temveč drastično in vsepovprek zmanjša biološko raznolikost.
To povzroči izbruhe hitre evolucije in speciacije pri preživelih.

Začetek življenja je nujen pogoj za biološko evolucijo, vendar nam za
razumevanje mehanizmov evolucije in njenega poteka ni potrebno točno vedeti,
kako se je življenje začelo. Uveljavljeno mnenje je, da je kompleksna biokemična
osnova življenja nastala iz preprostejših kemičnih reakcij, vendar ni jasno,
kako se je to zgodilo. Nasploh je razmeroma malo znanega o najzgodnejšem razvoju
življenja, zgradbi prvih živih bitij in zadnjemu skupnemu predniku vseh
današnjih živih bitij oz. izvornemu genskemu skladu. Zaradi tega enotnega mnenja
o začetku življenja med znanstveniki ni, obstajajo pa hipoteze o
samopodvajajočih molekulah, kot je RNK, in sestavljanju preprostih celic.

Vsi organizmi na Zemlji so potomci istega skupnega prednika oz. genskega sklada.
Vrste, ki živijo danes, so stopnja v procesu evolucije, njihova raznolikost pa
je posledica dolge serije speciacij in izumrtij. O skupnem izvoru vseh
organizmov sklepamo na osnovi štirih preprostih dejstev: prvič, njihove
geografske razširjenosti ni možno razložiti samo z adaptacijo na lokalne pogoje.
Drugič, kljub vsej raznolikosti trenutni organizmi niso skupina popolnoma
edinstvenih vrst, temveč organizmov, ki imajo določene podobnosti v telesni
zgradbi. Tretjič, zakrnele strukture brez jasne funkcije so podobne strukturam
njihovih prednikov, kjer imajo znano funkcijo, in nazadnje, na podlagi teh
podobnosti je možno razvrstiti organizme v hierarhično strukturo, podobno
rodoslovnemu drevesu. Vendar pa na podlagi novejših ugotovitev sklepamo, da je
zaradi horizontalnega prenosa genov to »drevo življenja« nekoliko bolj
zapleteno, saj so se nekateri geni prenesli med vrstami, ki si niso bližnje
sorodne.

Tudi vrste, ki so živele v preteklosti, so zapustile sledi svojega razvoja.
Njihovi fosili, skupaj z zgradbo danes živečih organizmov, predstavljajo zapis
evolucijske zgodovine. S primerjanjem telesne zgradbe sodobnih in izumrlih vrst
lahko paleontologi sklepajo na sorodnost teh vrst. Vendar pa je tak pristop
najuspešnejši pri organizmih, ki so imeli trdne telesne dele, kot so oklepi,
kosti ali zobje, in manj učinkovit pri tistih z mehkim telesom. Posebej
problematični so prokarioti, kot so bakterije in arheje, ki imajo zelo malo
podobnosti, zato njihovi fosili ne razkrivajo sorodnosti.

V zadnjem času ugotavljamo dokaze o skupnem izvoru tudi na podlagi podobnosti v
biokemični zgradbi. Za primer, vse žive celice uporabljajo enak nabor
nukleotidov in aminokislin. Razvoj molekularne genetike je omogočil vpogled v
sledi evolucije znotraj genomov organizmov. Na podlagi t. i. molekularne ure, ki
je rezultat nenehnih mutacij, lahko ocenimo, kdaj so se vrste ločile. Primerjava
zaporedij DNK je tako razkrila bližnjo sorodnost ljudi in šimpanzov ter
omogočila predvidevanje, kdaj je obstajal skupni prednik obeh skupin.

Kljub temu, da ne vemo natančno kako se je življenje začelo, je večina
znanstvenikov mnenja, da so prokarioti naseljevali Zemljo že pred približno 3-4
milijardami let. Tekom naslednjih nekaj milijard let se njihova oblika in
organizacija nista bistveno spremenili.

Naslednja pomembna stopnja v razvoju celične strukture so bili evkarioti. Ti so
se razvili tako, da so predniki evkariotskih celic vključili vase starodavne
bakterije in vzpostavili obliko sodelovanja, ki ji pravimo endosimbioza.
Vključene bakterije in njihovi gostitelji so nato šli skozi proces koevolucije,
v katerem so se bakterije razvile bodisi v mitohondrije, bodisi v hidrogenosome.
Ločeno je kasneje prišlo do vključitve organizmov, podobnih modrozelenim
cepljivkam, ki danes tvorijo kloroplaste v algah in rastlinah. Kdaj natančno se
je to zgodilo ni povsem jasno, iz fosilnih ostankov pa sklepamo, da je bilo to
pred 1,6 do 2,7 milijardami let.

Začetek življenja so zaznamovali enocelični evkarioti, prokarioti in arheje,
dokler se pred približno 610 milijoni let niso v ediakarskih oceanih pojavili
večcelični organizmi. Večceličnost se je razvila mnogokrat ločeno, pri spužvah,
rjavih algah, modrozelenih cepljivkah, glivah sluzavkah in miksobakterijah.

Kmalu po pojavu prvih večceličnih organizmov je v roku le 10 milijonov let
nastala izredna biotska raznovrstnost. Temu pojavu pravimo kambrijska
eksplozija. V tem času je nastala večina tipov sodobnih živali, pa tudi nekaj
samosvojih linij, ki so kasneje izumrle. Med možnimi vzroki za kambrijsko
eksplozijo je kopičenje kisika v ozračju zaradi fotosinteze. Pred okrog 500
milijonov let so kopno poseljevale rastline in glive, kmalu pa so jim sledili še
členonožci in druge živali. Dvoživke so se prvič pojavile pred približno 300
milijoni let, sledili so jim zgodnji amnioti in njim pred približno 200 milijoni
let sesalci. Tako kot slednji so se iz plazilcem podobnih organizmov pred 100
milijoni let razvili tudi ptiči. Organizmi, ki so podobni zgodnjim prebivalcem
Zemlje, ostajajo kljub razvoju teh velikih živali zelo uspešni in predstavljajo
prevladujočo skupino živih bitij, tako po biomasi kot po številu vrst.

Zamisli o skupnem izvoru in postopnem preoblikovanju vrst so stare vsaj 2600
let, ko jih je razlagal starogrški filozof Anaksimander. Drugi s podobnimi
idejami so bili Grk Empedoklej, rimski filozof in pesnik Lukrecij, arabski
biolog Al-Džahiz, perzijski filozof Ibn Miskawayh, Bratovščina čistosti in
kitajski filozof Zhuangzi. Z večanjem znanja o naravi so ideje o evoluciji
razvili nekateri naravni filozofi, med njimi Pierre Maupertuis leta 1745 in
Erasmus Darwin leta 1796. Še posebej vplivna je bila Lamarckova teorija o
preoblikovanju vrst. Charles Darwin je prišel na idejo o naravnem izboru leta
1838 in je ravno razvijal svojo teorijo, ko mu je leta 1858 Alfred Russel
Wallace poslal lastno, skoraj identično. Dogovorila sta se za skupno
predstavitev in svoji teoriji prvič javno predstavila julija tistega leta pred
Linnejevim društvom v Londonu. Darwinovo delo O izvoru vrst, ki je izšlo leta
1859, je podrobno razložilo naravni izbor, dokazi za evolucijo predstavljeni v
njem pa so prepričali strokovno in širšo javnost o pojavu.

Razprave o mehanizmu evolucije so se s tem šele dobro pričele, saj Darwin ni
mogel pojasniti izvora dednih variacij, na katere deluje naravni izbor. Podobno
kot Lamarck je mislil, da starši prenesejo na svoje potomce prilagoditve, ki so
jih pridobili tekom svojega življenja; ta teorija je kasneje dobila ime
Lamarkizem. V 1880. letih je August Weismann v praksi dokazal, da spremembe
zaradi uporabe oz. neuporabe niso dedne in Lamarkizem je bil sčasoma presežen.
Kar je še pomembneje, Darwin ni znal pojasniti kako se lastnosti prenašajo iz
generacije v generacijo. Leta 1865 je Gregor Mendel odkril, da se lastnosti
dedujejo po določenih statističnih načelih, vendar njegovo delo takrat ni bilo
deležno širše pozornosti. Ob ponovnem odkritju Mendlovega dela v začetku 20.
stoletja so nasprotja med zgodnjimi genetiki in biometriki prerasla v razkol med
zagovorniki Mendlovega in Darwinovega modela evolucije.

Kljub temu pa je ponovno odkritje Mendlovega dela o osnovah genetike (o kateri
Darwin in Wallace nista vedela ničesar) dalo zagon raziskavam z namenom boljšega
razumevanja kako pride do raznolikosti v lastnostih živali in rastlin. Kljub
temu, da so bili Hugo de Vries in drugi zgodnji genetiki skeptični glede teorije
evolucije, je ravno njihovo delo podalo osnovo, na kateri je teorija evolucije
stala še trdneje kot prej.

Navidezno navzkrižje med Darwinovo teorijo evolucije z naravnim izborom in
Mendlovimi ugotovitvami so presegli v 1920. in 1930. letih evolucijski biologi,
kot so J.B.S. Haldane, Sewall Wright in še posebej Ronald Fisher, ki je postavil
osnove populacijske genetike. Rezultat tega je bila kombinacija evolucije z
naravnim izborom in dedovanja po Mendlovih principih, kar velja danes za sodobno
sintezo evolucije. V 1940. letih so odkrili še fizično osnovo za dednost.
Ključna pri tem sta bila spoznanje Oswalda Averyja in njegovih kolegov da je DNK
genetski material ter odkritje Jamesa Watsona in Francisa Cricka, ki sta
razvozlala zgradbo te molekule. Od takrat sta genetika in molekularna biologija
neločljiv del evolucijske biologije, ki sta revolucionirala področje
filogenetike.

V zgodnjih letih so se z evolucijsko biologijo ukvarjali predvsem znanstveniki s
področij, ki se tradicionalno ukvarjajo s taksonomijo in so na podlagi znanja o
posameznih skupinah organizmov razreševali evolucijske probleme. Kasneje pa je
evolucijska biologija kot disciplina počasi pridobivala na veljavi in začela
angažirati tudi znanstvenike s širšega biološkega ozadja. Danes so v preučevanje
evolucijskih problemov vključeni biologi s področij kot so biokemija, ekologija,
genetika in fiziologija, posredno pa se koncepti uporabljajo še znotraj bolj
oddaljenih področij, kot so psihologija, medicina, filozofija in računalništvo.

V 19. stoletju, posebno po izidu knjige O izvoru vrst (1859), je teorija, da se
je življenje razvilo zlagoma, postala predmet živahne razprave v akademskih
krogih; posebno njene filozofske, sociološke in verske implikacije. Danes v
znanstvenih publikacijah ni dvomov o tem, da se evolucija dogaja, uveljavljena
sodobna razlaga tega pojava pa ima široko podporo pri znanstvenikih. Kljub temu
pa ostaja ideja evolucije sporna za nekatere verske skupine.

Nekatere religije in njihove ločine so uskladile svoje verovanje z evolucijo s
pomočjo pojmov, kot je teistična evolucija, še vedno pa obstajajo kreacionisti,
ki zavračajo evolucijo, saj naj bi nasprotovala mitom o stvarjenju sveta kot
delu njihovih religij. Izkazalo se je, da je najbolj sporen del teorije
implikacija, da so se človekove umske in moralne sposobnosti razvile po enakih
načelih kot lastnosti drugih živali in da niso nekaj popolnoma ločenega od
materialnega sveta. V nekaterih državah - najočitneje v Združenih državah
Amerike - so spori med znanostjo in religijo privedli do obsežnega konflikta v
politiki in javnem šolstvu. Evolucijska biologija je še posebej na udaru in to
kljub temu, da so odkritja na področjih kozmologije in ved o Zemlji prav tako v
nasprotju z dobesednimi razlagami mnogih verskih besedil.

Drug sporen koncept, ki ga napačno povezujejo s teorijo evolucije, je t.
i. »socialni darvinizem«, maltuzianistično ideologijo, ki jo je razvil Herbert
Spencer in obravnava idejo »preživetja najmočnejšega« v človeški družbi, kar so
kot argument uporabljali zagovorniki družbene neenakosti, rasizma, seksizma in
imperializma. V resnici socialni darvinizem nasprotuje Darwinovim stališčem in
po mnenju sodobnih znanstvenikov ga sodobna teorija evolucije ne podpira.

Eno najpomembnejših področij praktične uporabe evolucije je umetna selekcija,
kjer človek namenoma izbira določene lastnosti v populaciji. Ljudje izvajamo
umetno selekcijo udomačenih živali in rastlin že tisočletja. V zadnjih letih je
ta metoda tudi pomemben del genetskega inženirstva, kjer se preverja uspešnost
vstavljanja genov v genom z določenimi označevalnimi geni (npr. za odpornost
proti antibiotikom).

Razumevanje sprememb, ki so se zgodile skozi evolucijsko zgodovino vrste, lahko
razkrije gene pomembne za izgradnjo določenih delov telesa oz. gene, ki so
vpleteni v genske okvare. Za primer, Astyanax mexicanus je albinistična jamska
riba, ki je z evolucijo izgubila vid. Z načrtnim križanjem različnih populacij
teh rib so dobili nekaj potomcev z delujočimi očmi, saj je pri različnih
populacijah prišlo do različnih mutacij, ki so povzročile izgubo vida. Z
genetskimi analizami staršev in potomcev v teh poskusih so identificirali gene,
pomembne za vid in barvo kože. Podobno je primerjava genomov skupine
antarktičnih rib, ki so brez eritrocitov, z bližnje sorodnimi skupinami razkrila
gene, potrebne za izgradnjo teh krvnih celic.

Glede na to, da evolucija ustvarja močno optimizirane procese in omrežja, je
široko uporabna v računalništvu. V tej panogi so se simulacije evolucije z
evolucijskimi algoritmi in umetnim življenjem pričele z delom Nilsa Aalla
Barricellija v 1960. letih. To delo je nadaljeval Alex Fraser, ki je objavil
vrsto člankov o simuliranju umetne selekcije. Umetna evolucija je postala
uveljavljena metoda za optimiziranje na podlagi dela Inga Rechenberga v 1960-ih
in zgodnjih 1970. letih. Rechenberg je uporabljal evolucijske strategije za
reševanje kompleksnih problemov v inženirstvu. Posebej priljubljeni so postali
genetski algoritmi, ki jih je razvil John Holland. Sočasno s pozornostjo
akademskih krogov je rasla tudi računska moč računalniške opreme, ki je
omogočila uporabo teh metod v praksi, npr. pri samodejni evoluciji računalniških
programov. Danes se evolucijski algoritmi uporabljajo za učinkovito reševanje
večdimenzionalnih problemov in sistemsko optimizacijo.



