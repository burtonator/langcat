https://sah.wikipedia.org/wiki/%D0%9A%D1%83%D1%87%D0%B5%D1%80%D0%BE%D0%B2_%D0%92%D0%B0%D1%81%D0%B8%D0%BB%D0%B8%D0%B9_%D0%9C%D0%B0%D0%BA%D1%81%D0%B8%D0%BC%D0%BE%D0%B2%D0%B8%D1%87

Кучеров Василий Максимович, 1956 — 1963 сыллардаахха Саха АССР Миниистирдэрин
Сэбиэтин бэрэссэдээтэлэ.

1907 сыллаахха Тула уобалаһын Богородицкай уезд Черемушка дэриэбинэҕэ төрөөбүт.
Тула куоракка Рабфагы уонна Ленинградтааҕы тимир суол инженердарын институтун
бүтэрбит.

1935 - 1941 сыллардаахха — Бурят-Монгол АССР Улан-Удэ паровоз-вагон тутар
заводка сүрүннүүр инженер;

1941 - 1942 сыллардаахха — Улаан Үдэ паровоз-вагон тутар завод парткомын
бэрэссэдээтэлэ;

1942 - 1943 сыллардаахха — ВКП(б) Бурят-Монгол обкомын промышленностка
сэкрэтээр;

1943 - 1945 сыллардаахха — ВКП(б) Бурят-Монгол обкомын промышленностка
сэкрэтээрин солбуйааччыта;

1952 - 1956 сыллардаахха — Саха АССР Миниистирдэрин Сэбиэтин бэрэссэдээтэлин
солбуйааччыта;

1956 сыл бэс ыйа – 1963 сыл кулун тутар — Саха АССР Миниистирдэрин Сэбиэтин
бэрэссэдээтэлэ.



https://sah.wikipedia.org/wiki/%D0%9A%D1%83%D1%80%D0%B8%D0%BB%D0%BE%D0%B2,_%D0%A1%D0%B5%D0%BC%D0%B5%D0%BD_%D0%9D%D0%B8%D0%BA%D0%BE%D0%BB%D0%B0%D0%B5%D0%B2%D0%B8%D1%87

Курилов Семен Николаевич — биллиилээх дьүкээгир суруйааччыта, аан дойдуга
аатырбыт «Ханидоо уонна Халерхаа» диэн романы суруйбут.

Дьүкээгир омугун аан дойдуга биллэрбит дьонунан үс ини-бии Куриловтар буолаллар.
Төрөппүттэрэ табаһыт идэлээх Николай Николаевич уонна Анна Васильевна Куриловтар
норуот фольклорун үчүгэйдик билэр дьон буолан уолаттарын дьүкээгир култууратын
чиҥник уонна киэҥник билэр гына иитэн таһаарбыттар. Семен бырааттара Гаврил
Курилов (Улуро Адо) уонна Николай Курилов. Гаврил — лингвист учуонай,
суруйааччы, дьүкээгир бастакы букубаарын ааптара. Николай Курилов дьүкээгир
омугуттан бастакы идэтийбит худуоһунньук, ону таһынан поэт, прозаик, драматург,
суруналыыс, «Геван» радиостанция үлэһитэ.



https://sah.wikipedia.org/wiki/%D0%9A%D1%83%D0%B7%D0%BD%D0%B5%D1%86%D0%BE%D0%B2_%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80_%D0%90%D0%BD%D0%B0%D1%82%D0%BE%D0%BB%D1%8C%D0%B5%D0%B2%D0%B8%D1%87

1996 с. СГУ физкультурнай отделениетыгар туттарсан киирэн этин-сиинин ылсан
туран сайыннарбыта. Үөрэнэр кэмигэр мас тардыһыытынан дьарыктаммыта. Тренер
Ф. М. Дягтерев салалтатынан бу көрүҥ ымпыгын-чымпыгын баһылаан араас
күрэхтэһиилэргэ аата-суола биллэн барбыта. Саша тардыспыт 68-74 киилэ
ыйааһыннарыгар «араллааны» тардыбыта. 2002 с. Дьокуускайга ыытыллыбыт көҥүл
тустууга Россия чемпионатыгар Александр уонна кини чугас доҕоро Николай Дьяконов
мас тардыһыытыгар Кавказ уолаттарын тургутан көрбүттэрэ. «Хотойдор»
былдьаһа-былдьаһа тарда сатаан баран кыайбатахтара.



https://sah.wikipedia.org/wiki/%D0%9A%D1%81%D0%B5%D0%BD%D0%BE%D1%84%D0%BE%D0%BD%D1%82%D0%BE%D0%B2_%D0%93%D0%B0%D0%B2%D1%80%D0%B8%D0%B8%D0%BB_%D0%92%D0%B0%D1%81%D0%B8%D0%BB%D1%8C%D0%B5%D0%B2%D0%B8%D1%87

Гавриил Васильевич Ксенофонтов (15.01.1888—28.08.1938) — саха учуонайа,
биллиилээх историк, этнограф, политическай, общественнай диэйэтэл..

1988 сыллаахха тохсунньу 4 күнүгэр (урукку стилинэн), саҥа стилинэн тохсунньу 15
күнүгэр, Арҕаа Хаҥалас улуус Төрдүс Малдьаҕар нэһилиэгэр төрөөбүт. 1912
сыллаахха Томскайдааҕы университет юридическай факультетын бүтэрбитэ. 1913—1917
сс. Дьокуускайга итэҕэллээх присяжнай быһыытынан үлэлээбитэ. 1920—1923 сс.
Иркутскайдааҕы университекка үлэлээбитэ. Чинчийиилэригэр матырыйаал хомуйаары
маннык экспедициялары тэрийбитэ: 1921 с. — Саха Сирин киин улуустарынан.
1923—1924 сс. — Өлүөнэ уонна Өлөөн өрүстэринэн. 1925—1926 сс. — Дьокуускай-Арҕаа
Хаҥалас-Бүлүү уокуруга-Чуона-Ербогачен-Аллараа
Тунгуска-Красноярскай-Хакасия-Арҕаа Бүрээтийэ. 1928 сылтан Иркутскайга олорбута.
1930-с сылларга Саха АССР Совнаркомун научнай-чинчийэр институтугар үлэлээбитэ.
Ити кэмҥэ «Эллэйада» уонна «Урааҥхай сахалар» диэн улахан үлэлэрин бэлэмнээбитэ.
«Эллэйада» — Эллэйгэ аналлаах, Эллэй туһунан былыргы үһүйээннэр. Ити кинигэ
илиинэн суруллубутун 1965 сыллаахха П. Е. Ефремов итэҕэли утарар литература
архыыбыттан булан, 1977 сыллаахха бэчээттэммитэ. «Урааҥхай сахалар» диэн сахалар
былыргы устуоруйаларын туһунан очеркалар аан бастаан 1937 с. бэчээттэммитэ. Г.
В. Ксенофонтов 1937 сыллаахха Дмитров куоракка көспүтэ. Онно олорон «Урааҥхай
сахалар» иккис туомун бүтэрбитэ. 1938 с. муус устар 22 к. кинини Москва
чугаһынааҕы Дмитров куоракка үлэлии олордоҕуна «сахалар дьыалаларыгар» П. А.
Ойуунускайы кытта тутан ылан хаайбыттара. 1938 с. атырдьах ыйын 28 к. ССРС
Үрдүкү Суута үспүйүөннээһин иһин буруйдаан ытарга уураахтаабыта уонна ити күн
ытыллыбыта. Көмүллүбүт сирэ — «Коммунарка» диэн НКВД полигона. 1957 с. атырдьах
ыйын 22 к. ССРС Үрдүкү Суутунан сырдык аата тиллибитэ. Г. В. Ксенофонтов аатын
Покровскай куоракка баар кыраайы үөрэтэр түмэл сүгэр.

Хаҥалас улууһугар кини аатын кыраайы үөрэтэр музей уонна Тиит Аpыы орто
оскуолата сүгэллэр.



https://sah.wikipedia.org/wiki/%D0%9A%D1%80%D1%8B%D0%BC%D1%81%D0%BA%D0%B0%D0%B9_%D0%90%D0%B3%D0%B0%D1%82%D0%B0%D0%BD%D0%B3%D0%B5%D0%BB_%D0%AE%D1%85%D0%B8%D0%BC%D0%BE%D0%B2%D0%B8%D1%87

Агатангел Юхимович (Агафангел Ефимович) Крымскай — Кырыым татаардарыттан
төрүттээх Украина историга, филолог, тылбаасчыт, Украина Наукатын академиятын
төрүттээччилэриттэн биирдэстэрэ. Литератураҕа псевдонима А. Хванько.

1871 сыллаахха тохсунньу 3(15) күнүгэр Волын губерниятыгар Владимир-Волынскай
куоракка төрөөбүтэ. XVII үйэ бүтүүтүгэр дылы Кырыым хаанын киинигэр Бахчисарайга
олорбут былыргы татаар ууһуттан төрүттээх эбит. Онтон ис иирсээн түмүгэр өбугэтэ
билиҥҥи Белоруссия сиригэр (Борисов уонна Мстислав) куораттарга көһөн олорбут.
Аҕата Юхим Крымскай история уонна география учуутала уола төрүөн аҕай иннинэ
Владимр-Волынскайга көспүт, онтон аҕыйах ый буолан баран Звенигородка диэн
куоракка (билигин Черкас уобалаһа) дьиэ туттубут. Дьиэ туттар кыаҕы икки
кылаастаах оскуолаларга анаан тахсыбыт географияҕа учебига биэрбит. Бу куоракка
Агатангел оҕо сааһын атаарбыт.

Доҕоругар Борис Гринченкоҕа 1892 сыллаахха от ыйын 5 күнүгэр суруйуутугар
Агатангел маннык диэбит: «Каждый свободный от „официальных“ занятий час я
посвящал Украине». 1889—1892 сс. Москубаҕа Илин тыллар институуттарыгар (Лазарев
институута) үөрэнэр.

«Лазаревкаҕа» иннинэ билбит ниэмэс, поляк, француз, ааҥыл, италия, былыргы
гириэк уонна латыын тылларыгар эбии араб, персия уонна турок тылларын үөрэтэр.
Кэлин өссө былыргы дьэбириэй, санскрит, хинди, урду тылларын билбитэ… свой
языковой «ресурс» академик Агатангел Крымский расширял до конца жизни!),
Агатангел, официальной профессией которого была арабская филология, ислам и
арабская литература, очень активно сотрудничал со львовскими периодическими
изданиями («Народ», «Правда», «Житие и слово», впоследствии —
«Литературно-научный вестник», где печатал свои поэзии, рассказы, научные
разыскания), был знаком лично с Иваном Франко, который очень высоко ценил его
талант. Известные слова Франко из труда «Молодая Украина» (1910): «Необычно
появление среди украинцев, необычно по своей энергии, страстной любви к Украине
и разносторонности знаний и таланта, Агатангела Крымского. Филолог по профессии,
ориенталист по увлечению, он проявил себя высокоталантливым поэтом, очень
оригинальным автором повестей». Здесь имеется в виду, очевидно, такие образцы
художественного творчества Крымского — поэта и беллетриста, как «Пальмовые ветви
(Экзотические поэзии)», «Антара», «Гулистан», рассказ «Родительское право»,
«Первые дебюты одного радикала», «Сирота Захарко», «В народ!». Бесспорно,
достижения Агатангела Крымского в сфере украинской литературы являются
действительно весомыми (а сюда же нужно еще добавить и сделанные им переводы из
Саади, Фирдоуси, Хафиза, Омара Хайяма, Гейне — все это является очень ценным для
нашей культуры!).



https://sah.wikipedia.org/wiki/%D0%9A%D1%80%D0%B8%D1%81%D1%82%D0%BE%D1%84_%D0%A1%D0%B0%D1%82%D1%82%D0%B5%D1%80

Кристоф Саттер (ааҥл. Christoph Sutter; төр. кулун тутар 20 күнэ 1973 сыл,
Базель, Швейцария) — Швейцария урбаанньыта уонна менеджера, South Pole Group
тэрийээччидэртэн биирдэстэрэ уонна салайааччыта; парник гаазтарынгар эксперт
(көр. ru:Киотский протокол уонна ru:Торговля эмиссионными квотами).

Кристоф Саттер 1973 сыллаахха кулун тутар 20 күнүгэр Швейцарияҕа Базельга
төрөөбүт.

1993-1999 сылларга Цюриххэ Швейцария үрдүкү техника оскуолатыгар үөрэнэн,
тулалыыр эйгэни харстааһыҥҥа магиистир истиэпэнин ылбыта.

2002 сыллаахха, Ernst Basler & Partner консалтинг хампаанньаҕа үлэтин кэннэ,
myclimate коммерцията суох хампаанньа биир ьэрийээччитинэн буолбут. Хампаанньа
килиимэт уларыйыытын эйгэтигэр миэтэдтэри уонна ыстандаартары оҥоруунан
дьарыктанар. Тэрилтэтин үлэтин хайысхата Саттер диссертациятыгар суруйбут
түмүктэригэр олоҕурбута.

Ол кэмҥэ Кристоф ООН килиимэт уларыйыытыгар кэнбиэнсийэтигэр ыҥырыллан үс сыл
үлэлээбит.

2003 сыллаахха диссэртээссийэтин көмүскээбит (тиэмэтэ ааҥл. Sustainability
Assessment of CDM Projects under the Kyoto Protoco), бастыҥ үлэтин иһин
мэтээлинэн бэлиэтэммит..

2006 сыллаахха, Патрик Бюрги (ниэм. Patrick Bürgi), Томас Камерата (ааҥл. Thomas
Camerata) уонна Ренат Хойбергеры кытта South Pole Carbon Asset Management, Ltd.
(билиҥҥинэн South Pole Group) хампаанньаны тэрийбит уонна салайааччынан анаммыт.
Хампаанньа парник гааһын тахсыытын аҕыйатыы, эмиссия квоталарын атыылааһын
бырайыактарынан уонна консалтинг өҥөтүнэн дьарыктанар..

2011 сыл ахсынньы 13 күнүгэр Кристоф Саттер, Ренатом Хойбергеры кытта, Шваб
түмэт урбаанын пуондатынан, South Pole Carbon Asset Management ситиһиилээх
үлэлэрин иһин, сыл түмэт урбаанньыттара буолбуттар.



https://sah.wikipedia.org/wiki/%D0%9A%D0%BE%D1%80%D1%83%D0%BD%D0%B4

Корунд — алмаас кэнниттэн саамай кытаанах күндү таастар көрүҥнэрэ. Химия
өттүттэн корунд — алюминиум оксида, формулата Al2O3; араас өҥнөрү хром, тимир,
ванадий уонна да атын элэмиэннэр холбоһуктара биэрэллэр. Моос шкалатыгар бу таас
эталоннартан биирдэстэрэ, кытаанаҕа 9,0. Ювелир уустар былыр былыргаттан өҥнөөх
корунд таастарга тус туһунан ааттары иҥэрбиттэр. Кыһыл корунд холобур рубин диэн
ааттаах, халлаан күөх корунд — сапфир.

Ювелир уустар туттар коруннарын уруккуттан Мьянмар, Тайлаан, Индия (Кашмир
штаат), Мадагаскар уонна Сри Ланка сирдэригэр хостууллар. Казахстааҥҥа,
Канаадаҕа, Норвегияҕа, АХШ-ка эмиэ хостууллара биллэр. Арассыыйаҕа коруннар
үөскээбит сирдэрэ Приморьеҕа, Ураалга, Красноярскай кыраайга уонна Челябинскай
уобаласка бааллар.



https://sah.wikipedia.org/wiki/%D0%9A%D0%BE%D1%80%D0%BD%D0%B8%D0%BB%D0%BE%D0%B2%D0%B0_%D0%A4%D0%B5%D0%BE%D0%B4%D0%BE%D1%80%D0%B0_%D0%A4%D0%B5%D0%B4%D0%BE%D1%80%D0%BE%D0%B2%D0%BD%D0%B0

Корнилова Феодора Федоровна - ССРС Үрдүкү Суутун чилиэнэ, Суут уонна
борокуратуура идэлээх сойуустарын Киин управлениетын эппиэттээх бэрэстээтэлэ,
Коминтерн үлэһитэ, саха уопсастыбаннай диэйэтэлэ, Венгрия салайааччыта Матьяш
Ракоши кэргэнэ.

Өлүөхүмэ Кыыллааҕар төрөөбүтэ, аҕата норуот ырыатын хомуйааччы, саха бастакы
музыкааннарыттан, самодеятельнай композитордарыттан биирдэстэрэ Федор Корнилов.
Ийэтэ - Александра Грязнухина.

1918 сыллаахха 15 саастаах кыыс дьонун кытта Дьокуускайга көһөн кэлэр. Аҕатыгар
хуор тэрийэригэр көмөлөһөр, култуура пропагандатынан дьарыктанар. 1928 сыллаахха
баартыйаҕа киирэр. Былатыан Ойуунускайдыын уонна Максим Аммосовтыын доҕордоһор.
Бу сылларга кинини кытта Михаил Винокуров диэн оччотооҕуга таҥараһыт, кэлин АХШ
Кэнгириэһин бибилитиэкэтигэр үлэлээбит, сахаҕа сүҥкэн сыаналаах архыып
хаалларбыт киһи билсэр.

1940 сыллаахха ССРС Үрдүкү Суутун чилиэнэ Феодора Федоровна Барвихаҕа сынньана
сылдьан Венгрия хаайыытыгар 16 сыл сыппыт революционер хомуньуус Матьяш Ракошины
көрсөр. 1943 сыллаахха ыал буолаллар.

Хрущев саҕана 1956 сыллаахха Венгрияҕа былаас уларыйар, онон Ракошины усталлар.
Ракошилар Москубаҕа олохсуйаллар. Онтон аҕыйах ый буолан баран Будапешка
бастаанньа буолар, элбэх хаан тохтор. Ол кэнниттэн Венгрия салалтатын
күһэйиитинэн Ракошины Москубаттан тэйитэн бастаан Краснодаарга онтон Токмаакка,
Арзамааска, Горькайга олордоллор. Феодора Федоровна Краснодаар
борокуратууратыгар үлэлээн баран 1958 с. пенсияҕа тахсар.

Бастакы кэргэниттэн уола Ли Андреевич өр сылларга Москубаҕа олорбута, Плеханов
аатынан Норуот хаһаайыстыбатын институутун проректора этэ. Иккис кэргэниттэн
оҕото суох. Балта Любовь Ленинграакка үөрэнэн баран Дьокуускайга педтехникумҥа
1931 с. дошкольнай салааны олохтообута, Амма Аччыгыйын кэргэнэ этэ.



https://sah.wikipedia.org/wiki/%D0%9A%D0%BE%D0%BD%D0%B3%D0%BE_%D0%94%D0%B5%D0%BC%D0%BE%D0%BA%D1%80%D0%B0%D1%82_%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA%D0%B0%D1%82%D0%B0

Конго Демократ Өрөспүүбүлүкэтэ (République démocratique du Congo) диэн Орто
Африка дойдута. Иэнинэн континеҥҥа үһүс улахан дойду. Кирбиилэhэр Киин Африка
Өрөспүүбүлүкэтыныын уонна Суданныын хоту, Угандалыын, Руандалыын уонна
Бурундилыын илин, Замбиялыын уонна Анголалыын соҕуруу уонна Конго
Өрөспүүбүлүкэтыныын арҕаа, илин Танганьика күөл баар. Атлантик океаҥҥа 40 км
уhуннаах кытыл линиялаах.

1998 саҕаламмыт Иккис Конго сэриитэ дойдуга улаханнык охсубута. 2003 эйэлэhии
буолбутун да иhин, дойду илин өттүгэр сэбилэниилээх кыргыhыы бара турар. Бу
сэриигэ 5.4 млн киhи өлбүт, ол курдук Иккис аан дойду сэриитин кэнниттэн ордук
элбэх өлөрүүлээх буолар.



https://sah.wikipedia.org/wiki/%D0%9A%D0%BE%D0%BD%D0%B3%D0%BE_%D0%94%D0%B5%D0%BC%D0%BE%D0%BA%D1%80%D0%B0%D1%82%D0%B8%D1%87%D0%B5%D1%81%D0%BA%D0%B0%D0%B9_%D3%A8%D1%80%D3%A9%D1%81%D0%BF%D2%AF%D2%AF%D0%B1%D2%AF%D0%BB%D2%AF%D0%BA%D1%8D%D1%82%D1%8D

Конго Демократ Өрөспүүбүлүкэтэ (République démocratique du Congo) диэн Орто
Африка дойдута. Иэнинэн континеҥҥа үһүс улахан дойду. Кирбиилэhэр Киин Африка
Өрөспүүбүлүкэтыныын уонна Суданныын хоту, Угандалыын, Руандалыын уонна
Бурундилыын илин, Замбиялыын уонна Анголалыын соҕуруу уонна Конго
Өрөспүүбүлүкэтыныын арҕаа, илин Танганьика күөл баар. Атлантик океаҥҥа 40 км
уhуннаах кытыл линиялаах.

1998 саҕаламмыт Иккис Конго сэриитэ дойдуга улаханнык охсубута. 2003 эйэлэhии
буолбутун да иhин, дойду илин өттүгэр сэбилэниилээх кыргыhыы бара турар. Бу
сэриигэ 5.4 млн киhи өлбүт, ол курдук Иккис аан дойду сэриитин кэнниттэн ордук
элбэх өлөрүүлээх буолар.



https://sah.wikipedia.org/wiki/%D0%9A%D0%BE%D0%B1%D0%B0%D0%BD

Кобан (дьоп. 小判) — японскай ньолбоҕор кыһыл көмүс манньыат Эдо эпохатын
саҕанааҕы, обан диэн манньыат уон гыммыт бииригэр тэҥнэһэр.

Япония экономиката XIX уйэ ортотугар дылы ристэн тутулуктаа5а. Рис стандартнай
кээмэйэ коку этэ, коку биир киьи сылы быьа сиир кээмэйигэр тэннэьэрэ. Нолуогу
рииьинэн телууллэрэ. 1550-с сыллардаахха Япония5а кэлбит португалецтор рис
оннугар кыьыл кемуьунэн телеьеллерун ордороллоро, онон ол кэмнэ 3 кокуга
тэннэьэр кобан Япония тас атыыларын сүрүн харчытынан буолбута.

Мэйдзи реставрациятын кэннэ 1868 сыллаахха Япония5а сана харчы реформата
киирбитэ, урукку харчылар обан, кобан, итибубан уонна да атыттар оборуоттан
тахсыбыттара..

Дьоппуон ес хоьоонугар дьоп. 猫に小判 («нэко ни кобан», нууччалыы «червонец для
кошки») библияттан «метать жемчуг (бисер) перед свиньями». Бу ес хоһооно
покемоннар биир геройа Мяут имиджыгар кестер.



https://sah.wikipedia.org/wiki/%D0%9A%D0%B8%D1%8D%D0%BD_%D1%82%D1%83%D1%82%D1%82%D0%B0%D1%80_%D0%B4%D1%8C%D0%BE%D0%BC%D0%BC%D1%83%D1%82_%E2%80%94_%D1%83%D1%87%D1%83%D0%BE%D0%BD%D0%B0%D0%B9%D0%B4%D0%B0%D1%80

Киэн туттар дьоммут — учуонайдар - Ньурба дьоно-сэргэтэ, ол иһигэр Маалыкай
тубэтин олохтоохторо советскай кэм саҕатган билиигэ-көрүүгэ тардыһыылара олус
күүстээх этэ. Оччотооҕу түҥкэтэх, ыраах сытар үрэх бастарыттан оронон тахсан,
үгүс элбэх дьон үрдүк үөрэхтэнэн, саҥа олох сайдарын түргэтэтиспиттэрэ. Үөрэх,
билии-керуү олоххо наадатын дириҥник билэр, бэйэлэрин дьонноро-сэргэлэрэ
үөрэхтээх, сайдыылаах дьон буолалларыгар эттэринэн-хааннарынан ыалдьан,
дууһаларынан бэринэн, баҕаран, үлэлиир салайааччылар, учууталлар суолталара олус
улахан этэ.



https://sah.wikipedia.org/wiki/%D0%9A%D0%B8%D0%BE%D1%82%D0%BE_%D0%B1%D0%BE%D1%80%D0%BE%D1%82%D0%BE%D0%BA%D1%83%D0%BE%D0%BB%D0%B0

Киото боротокуола — Киото куоракка (Дьоппуон) 1997 ахсынньытыгар ылыныллыбыт аан
дойду дөкүмүөнэ. Сайдыылаах уонна сайдан эрэр экономикалаах дойдулар парниковай
эффегы биэрэр гаастары кыччаталарын эбэтэр улаатыннарбаттарын мэктиэлиир.
Боротокуолга илии баттааһын 1998 сыл кулун тутар 16 күнүттэн 1999 сыл кулун
тутар 16 күнүгэр дылы буолбута.

2006 олунньу 14 күнүнээҕи туругунан Боротокуолу 161 дойду ратификациялаабыт
(холбоон аан дойду атмосфератыгар быраҕыллар куһаҕан гаастан 61% быраҕар
дойдулар). Биллэр-көстөр бу тиһиккэ киирбэтэх дойдуннан АХШ буолар. Боротокуол
бастакы толоруута 2008 сыл тохсунньу 1 күнүттэн саҕаламмыта уонна бис устата
барыахтаах - 2012 сыл ахсынньы 31 дылы, ол кэнниттэн кинини атын сөбүлэһии
солбуйуохтаах. Саҥа сөбүлэһии 2009 сыл ахсынньытыгар ХНТ конференциятыгар
Копенгаген куоракка бигэргэтиллибитэ.



https://sah.wikipedia.org/wiki/%D0%9A%D0%B5%D0%BC%D0%B5%D1%80%D0%BE%D0%B2%D0%BE_%D1%83%D0%BE%D0%B1%D0%B0%D0%BB%D0%B0h%D0%B0

Кемерово уобалаһа, (Нууччалыы: Кемеровская область) - Российскай Федерация
субъега. Киин куората — Кемерово.

Хоту өттө дэхси сир, онтон соҕурууҥҥута хайалаах дойду, Алтаай уонна Сайаан хайа
системаларын кытыыларыгар сытар, уобалас иһигэр Кузнецкай хайалара, Салаир
хайалара уонна Шория хайалара бааллар. Уобалас кэтитэ: хотуттан соҕурууга: 500
км, арҕааттан илиҥҥэ: 300 км.

Таас уонна буурай чохтор хостоноллор (аатырбыт КУЗБАСС), тимир уонна полиметаал
уруудалар, кыһыл көмүс, фосфориттар уонна араас тутуу материаллара.

Уруук сүрүн нэһилиэнньэтэ шор уонна телеут омуктар эбиттэр. 1618 сылтан
нууччалар олохсуйан саҕалаабыттара. Уобалас бэйэто 1943-үс сылга тэриллибитэ,
ССРС Үрдүк Сэбиэтин Президиумун уурааҕынан.



https://sah.wikipedia.org/wiki/%D0%9A%D0%B5%D0%BC%D0%B5%D1%80%D0%BE%D0%B2%D0%BE_%D1%83%D0%BE%D0%B1%D0%B0%D0%BB%D0%B0%D2%BB%D0%B0

Кемерово уобалаһа, (Нууччалыы: Кемеровская область) - Российскай Федерация
субъега. Киин куората — Кемерово.

Хоту өттө дэхси сир, онтон соҕурууҥҥута хайалаах дойду, Алтаай уонна Сайаан хайа
системаларын кытыыларыгар сытар, уобалас иһигэр Кузнецкай хайалара, Салаир
хайалара уонна Шория хайалара бааллар. Уобалас кэтитэ: хотуттан соҕурууга: 500
км, арҕааттан илиҥҥэ: 300 км.

Таас уонна буурай чохтор хостоноллор (аатырбыт КУЗБАСС), тимир уонна полиметаал
уруудалар, кыһыл көмүс, фосфориттар уонна араас тутуу материаллара.

Уруук сүрүн нэһилиэнньэтэ шор уонна телеут омуктар эбиттэр. 1618 сылтан
нууччалар олохсуйан саҕалаабыттара. Уобалас бэйэто 1943-үс сылга тэриллибитэ,
ССРС Үрдүк Сэбиэтин Президиумун уурааҕынан.



https://sah.wikipedia.org/wiki/%D0%9A%D0%B0%D1%80%D0%B0%D1%87%D0%B0%D0%B5%D0%B2%D0%BE-%D0%A7%D0%B5%D1%80%D0%BA%D0%B5%D1%81%D1%81%D0%BA%D0%B0%D0%B9_%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA%D0%B0

Карачай-Черкес Республиката (Нууччалыы: Карачаево-Черкесская Республика;
Кабарда-Черкестыы: Къэрэшей-Шэрджэс Республикэ; Карачай-Балкардыы:
Къарачай-Черкес Республика) диэн Арассыыйа Федерациятын субъега. Киин куората
Черкесск.

Республика сирин улахан өттө хайалаах (сирин ~80%). Эуропа ордук үрдүк хайата
Эльбрус, Кабардино-Балкария кыраньыыссатыгар баар.

Карачай-Черкесия элбэх омуктардаах республика: кини сиригэр 80 тахса омук
олорор. Дьонун бүтүн ахсаана 434,5 тыh. к. (2005). Дьон чиҥэ — 30,8 к./км²
(2005), куорат олохтоохторо — 44,1 % (2005).

Республика 10 муниципальнай оройуоҥҥа арахсар, олорго 144 олохтоох пуун баар,
олортон — 4 куорат: Черкесск, Карачаевск, Усть-Джегута уонна Теберда.

Индустрия күүстэрэ үксэ республика киин куоратыгар Черкесскайга бааллар.
Сайдыылаах салаалара химия, мас уонна ас оҥоруулара.



https://sah.wikipedia.org/wiki/%D0%9A%D0%B0%D1%80%D0%B0%D1%82%D0%B0%D0%B5%D0%B2_%D0%98%D0%B3%D0%BD%D0%B0%D1%82%D0%B8%D0%B9_%D0%98%D0%B2%D0%B0%D0%BD%D0%BE%D0%B2%D0%B8%D1%87

Каратаев Игнатий Иванович — учуобунньуктар ааптардара, Аҕа дойду Улуу сэриитин
кыттыылааҕа, педагогическай үлэ бэтэрээнэ, Саха АССР оскуолаларын үтүөлээх
учуутала, РСФСР норуотун үөрэҕириитин туйгуна, педагогика билимнэрин кандидата,
С. Новгородов аатынан бириэмийэ лауреата.

Игнатий Иванович Орто Бүлүү улууһун Үһүс Тоҕус (билиҥҥитэ Тааһаҕар) нэһилиэгэр,
Сытыган диэн алааска 1923 сыллаахха тохсунньу 15 күнүгэр аҕыс оҕолоох ыалга
сэттис оҕонон төрөөбүтэ. Аҕата — Иван Тимофеевич Каратаев, ийэтэ — Агафья
Вениаминовна. Тааһаҕар начальнай оскуолатыгар 1931 сыллаахха аҕыс сааһыгар
үѳрэнэ киирбитэ. 1936—1937 сс. үѳрэх дьылыгар төрдүс кылааһы бүтэрэн, Хампа
сэттэ кылаастаах оскуолатын үөрэнэн бүтэрбитэ.

1940 сыллаахха Бүлүү куоратыгар үс ыйдаах куурсу бүтэрэн, 1940—1941 сыллардааҕы
үөрэх дьыла саҕаланыытыгар үөрэммит оскуолатыгар учууталынан ананан тахсыбыта.
Аармыйаҕа барыан иннинэ балтараа сыл учууталлаабыта: үлэлии сырыттаҕына
олунньуга Өкүндү оскуолатыгар көһөрбүттэр, үөрэх дьылын түмүктээн баран Тааhаҕар
оскуолатыгар төттөрү кэлэн учууталлыыр. 1941—42 үөрэх дьылын түмүктүүр.

1942 сыллаахха бэс ыйын 4 күнүгэр сэриигэ ыҥырыллан барар. Арҕаа фроҥҥа
сэриилэһэр. Сэттэ кылаас үөрэхтээх уонна учуутал буолан сэриилэһэрин быыһыгар
үөрэнэн сержант званиялаах младшай командир буолар. Сэрии устата артиллерист,
минометчик, автоматчик, разведчик быhыытынан хорсуннук сэриилэспитэ. Карпат
хайаларга кыргыhар, Украинаны, Чехословакияны босхолоhор. Игнатий Иванович
сэриигэ сылдьыытын туhунан «Саллаат суола» диэн автобиографическай кинигэ
суруйбута. Бу кинигэтэ Кыайыы 50 сылын көрсө биллэриллибит айар союзтар
куонкурустарыгар бастакы бириэмийэни ылбыта. Иккитэ бааhырар: бастакытыгар
Воронеж куорат таһыгар кыргыһыыга ньиэмэс гранаататын үлтүркэйэ икки
уллуҥахтарын дьөлүтэ түһэр. Иккиһин Днепры туорааһын иһин бөдөҥ кыргыһыыга
«Тараҕай» үрдэли ылыыга оскуолак моонньугар түһэн кыл тыыннаах хаалар. Кыайыыны
Оломоуц диэн Чехословакия куоратыгар көрсөр.

1946—47 сс. үөрэх дьыла саҕаланыытыттан Тааһаҕар начальнай оскуолатын
сэбиэдиссэйинэн ананан 5 сыл үлэлээбитэ. Ити сылларга кэтэхтэн үѳрэнэн
Бүлүүтээҕи педучилищены бүтэрбитэ. Онтон 1951 сыллаахха Бороҕон биэс кылаастаах
оскуолатыгар саха тыла уонна математика учууталынан ананан олунньу ый бүтэһигэр
дылы үлэлээбит. Онтон салгыы Бүлүүтээҕи райсовет сэкиритээринэн, өрөспүүбүлүкэ
араас оскуолаларыгар учууталынан, дириэктэринэн, РайОНО инспекторынан үлэлээбит.



https://sah.wikipedia.org/wiki/%D0%9A%D0%B0%D0%BC%D1%87%D0%B0%D1%82%D0%BA%D0%B0%D1%82%D0%B0%D0%B0%D2%95%D1%8B_%D0%9F%D0%B5%D1%82%D1%80%D0%BE%D0%BF%D0%B0%D0%B2%D0%BB%D0%BE%D0%B2%D1%81%D0%BA%D0%B0%D0%B9

Петропавловск Камчатскай - Камчаатка кыраайын киин уонна саамай улахан куората,
Арассыыйа биир улахан байыаннай уонна стратегически наадалаах куората, улахан
порт. Улахан Аэропорт Елизово.

Нэһилиэнньэтэ— 181 618 киһи. (2013). Россия Уһук Илин өттүгэр, Камчаатка тумул
арыытыгар сытар. Куорат аттыгар Корякскай уонна Авачинскай вулкан хайалара
баллар.

Россия Чуумпу океан флотун базалыыр сирэ. Куоракка икки университет, РАН ДВО
вулканология уонна сейсмология института баар.

1740 сыллаахха иккис Камчатка экспедициятыгар арыллыбыта. Экспедиция икки
хараабылын чиэһинэн - «Святой Пётр» и «Святой Павел» холбоммутунан ааттаммыта



https://sah.wikipedia.org/wiki/%D0%9A%D0%B0%D0%BB%D0%B0%D1%88%D0%BD%D0%B8%D0%BA%D0%BE%D0%B2_%D0%AE%D1%80%D0%B8%D0%B9_%D0%92%D0%B0%D1%81%D0%B8%D0%BB%D1%8C%D0%B5%D0%B2%D0%B8%D1%87

Калашников Юрий Васильевич (30.05.1924, Бугуруслан — 1992) — Аҕа дойду Улуу
сэриитин кыттыылааҕа, Албан аат уордьанын толору кавалера.

1924 сыллаахха ыам ыйын 30 күнүгэр Оренбургскай уобалас Бугуруслан куоратыгар
төрөөбүт. Нуучча. Ааллаах Үүн сэттэ кылаастаах оскуолатын бүтэрбит.

1944 сыл бэс ыйын 21 күнүгэр Свирь өрүһү Лодейное куорат (Ленинград уобалаһа)
оройуонугар Мирошкиничи нэһилиэнньэлээх пуун аттынан туорааһыҥҥа, өстөөх
күүстээх уотун аннынан, красноармеец Юрий Калашников, лодка старшайа буолан,
өрүс үҥа кытылыгар икки стрелковай отделениены туораппыт. 1944 сыл от ыйын 3
күнүгэр өстөөх уотун көрөн туран Пучейло—Палахта (Карелия) суол муостатын
миинэтин уһулан, кимэн иһэр сэбиэскэй сэриилэр хаамыыларын хааччыйбыт. 1944 сыл
от ыйын 8 күнүгэр разведка кэмигэр Пюсрея—Лапши (Карелия) күөл оройуонуттан
ыараханнык бааһырбыт разведчигы өстөөх уотуттан таһаарбыт.

1945 сыл муус устар 5 күнүгэр сержант Калашников Австрия киин куоратыттан
Венаттан 10 км соҕуруулуу-арҕаа турар, Медлинг куораттан соҕуруу хайысхаҕа,
пехота байыастарын кытта алта муостаны миинэлэртэн ыраастаабыта. Тус бэйэтэ 50-н
тахса танканы эһэр миинэлэри уонна 15 атын миинэни уһулбута. Отделениетын
салайан, гвардия сержана Калашников Гумпольдскирхен — Медлинг щоссеҕа алта,
фугастарынан бөҕөргөтүллүбүт, баррикадалары көтүрэн, Австрия Медлинг куоратыгар
биир бастакынан киирбиттэр.

1949—1954 сс. Саха АССР Чульман бөһүөлэгэр милиция Тимптон оройуонун салаатын
оперуполномоченнайынан үлэлээбит.



https://sah.wikipedia.org/wiki/%D0%99%D1%83%D0%BD%D1%83%D1%81_%D0%9A%D0%B8%D0%B8%D0%BD%D1%8D

Йунус Киинэ (Yunus Centre) — Дакка куоракка (Бангладеш) баар аналитик киин.
Дьадаҥытыйыы таһымын кыччатарга анаммыт түмэт урбааныгар сыһыаннаах киини 2006
сыллаахха Нобель Эйэ премиятын лауреата Мухаммад Йунус тэрийбитэ. Киин
салайааччыта Ламия Моршед.

2006 сыллаахха Мухаммад Йунус уонна кини Grameen Bank Нобель Эйэ премиятын
ыланнар профессор офиһын тэрийэллэр («Йунус Секретариата»). Бу Офис Йунус
бизнес-философиятын уонна санаатын тарҕатар уонна түмэт урбаанынан дьарыктаныан
баҕалаахтарга көмө оҥорор. 2008 сыл от ыйыгар «Йунус Секретариата» Йунус
Киинигэр кубулуйбута. 2009 сыл тохсунньутугар Йунус Киинэ уонна ниэмэс CR
хампаанньата Grameen Creative Lab-ы тэрийэллэр.

Йунус Киинэ саҥа түмэт бырайыактарын сайыннарар, саҥа түмэт стартаптарга
көмөлөһөр, түмэт урбааныгар сыһыаннаах биир санаалаах дьону булар уонна түмэр.
Ону таһынан Киин үс ыйга түмэт урбааныгар саҥа арыйыылар туһунан билгэ-бюллетень
таһаарар, дьадаҥы дьоҥҥо анаммыт чэпчики сыаналаах, ол эрээри үрдүк таһымнаахтык
оҥоһуллубут оҥоһуктары тарҕатар. Йунус Киинин уонна Grameen Healthcare Trust
өйөбүлүнэн Бангладеш түмэт урбааныгар BASF, Danone, Intel уонна Veoliaкурдук
улахан хампаанньалар харчынан көмөлөһөллөр.



https://sah.wikipedia.org/wiki/%D0%98%D1%8D%D0%B9%D0%B8%D1%8D%D1%85%D1%81%D0%B8%D1%82

Иэйэхсит ыам ыйыгар кэлэр. Кэллэҕинэ от-мас көҕөрөр, ас-үөл дэлэйэр. Сайын
саҕаланар. Иэйэхсит хотун түһэр. Кини сылаас тыына буорга, ууга, салгыҥҥа иҥэр.
Киһини амарах, эйэҕэс оҥорор, бары куһаҕантан сэрэтэр, араҥаччылыыр. Иэйэхсит
кири-хоҕу сөбүлээбэт.

Иэйэхсит киһи-сүөһү үөскүүрүн, сайдарын араҥаччылыыр, дьоҥҥо-сэргэҕэ үтүөнү,
кэрэни саныыр, кут-сүр чөл буолуутун түстүүр. Иэйэхситтэн кэлбит оҕо өҥ буолар.

Сүөсүһүт — иэйэхсит биэрэр дьоҕура. Сүөсүһүт киһи илиитэ сымнаҕас, кини
көрөр-харайар сүөһүлэрэ төлөһүйэллэр, төрүөхтээх буолаллар. Сүөсүһүт
эйэҕэс-сайаҕас майгылаах, үтүө санаалаах, айылҕаны истиҥник ылынар, алааһын
ытыктыыр, ырыаны-тойугу сөбүлүүр, үксүн элбэх оҕолоох. Булчут эмиэ Иэйэхситтэн
сибээстээх. Баай Байанай — Иэйэхсит инитэ. Булчут итиини-тымныыны тулуйар,
ыарахаттартан иҥнибэт, айылҕаны олус дириҥник өйдүүр, уоту ытыктыыр,
булугас-талыгас, мындыр, омуннаах, остуоруйаны истэрин таптыыр, кэһиилэнэрин
сөбулүүр.



https://sah.wikipedia.org/wiki/%D0%98%D1%81%D1%82%D0%BE%D1%80%D0%B8%D0%B7%D0%BC

Историзм - өлгөмнүк туттуллар тыллар ортолоругар хаһан эрэ туттулла сылдьыбыт,
ол эрэн билигин умнууга хаалбыт, дьон туттубат буолбут тыла. Ол эбэтэр,
историзмнар диэн эргэрбит, кэм хардыытын түмүгэр туттуллууттан тахсыбыт
барымталар, өйдөбүллэр ааттара. Былыргыны бэлиэтиир тыллар саҥа тылынан
солбуллубаттар, онон литирэтиирэҕэ, ордук этногыраапыйаҕа уонна былыргы олоҕу
көрдөрөр айымньыларга, киэҥник туттуллаллар.

Эргэрбит тыллар олох сайдыытын түмүгэр, саҥа көстүүлэр, өйдөбүллэр, дьиэ-уот
маллара, таҥас-сап баар буолубутугар айыллыбыттар. Онтон кэм-кэрдиис түмүгэр
туттуллууттан тахсыбыттар.

Эргэ кинигэлэри хаһыстахха, эргэрбит тыллар бэйэлэрэ «олоро», туттулла сылдьыбыт
кэмнэрин көрдөрөллөр. Саха тылыгар, холобур, симиир диэн былыр кымыһы кутан,
ыҥыырга баанан илдьэ сылдьар сүөһү тириититтэн оҥоһуллар иһит билигин суох, онон
аата даҕаны былыргы курдук күн аайы туттуллубат. Ити курдук өрдөтөөҕүгэ дылы
туттуллубут кинээс, кулуба, ородобуой курдук тыллар билигин кэпсэтиигэ үгүстүк
туттуллубаттар, литирэтиирэҕэ эрэ ордук көстөллөр.

Саха тылыгар былыргыны бэлиэтиир тыллар араҥалара киэҥ. Холобур: сири иһит,
ымыйа, хамнатар, бэһиэйэх, кытыйа, атыйах, сыма, аҕараан, барча, лыыба,
мыаннарык, сыппа, оноолоох сон, кылдьыы (киэргэл), былаайах, сулуу, суорумньу,
мэнэрик уо.д.а.

Ылбаҕай сылабаарга киирбэттэрин да иһин, сорох эргэрбит тыллар кэпсэтии тылыгар
киириэхтэрин сөп. Ону тэҥэ эргэрбит тыллар өлгөмнүк уус-уран литэрэтиирэҕэ
кэпсэнэр кэми кырдьыктаахтык, итэҕэтиилээхтик ойуулуурга туттуллаллар. Ол эрэн
былыргыны бэлиэтиир тыллар ылбаҕай слабаарнай састаапка иккистээн төннүөхтэрин
сөп. Оннук төннүү урукку олохтон туох эмэ саҥалыы эргилиннэҕинэ буолар. Кэнники
сылларга уопсастыба өйө-санаата уларыйан, норуот төрүт култууратыгар, тылыгар
тардыһыы саҥалыы күүһүнэн, урут умнууга баран испит сиэр – туом, үгэс, итэҕэл,
мифология өйдөбүллэрэ иккистээн тиллэн эрэллэр. Онон сиэттэрэн билигин үгүс
эргэрбит (сүнньүнэн былыргыны бэлиэтиир) тыллар литирэтиирнэй тылга
туттуллуулара саҕаланна. Холобур, улуус, арчы, арчылаа курдук тыллары
литирэтиирнэй тылга бигэтик төнүннэрии диэххэ сөп. Итинник үгүс сахалыы уус-уран
оҥоһук, тэрил, таҥас-сап, ас-үөл аата саҥалыы эргиллэр. Христианскай итэҕэлгэ
сыһыаннаах тыллар тарҕаныылара эмиэ кэҥээн иһэр.

Лиэксикэ араҥаларын эргэриитэ дьонтон эмиэ улахан тутулуктаах. Уопсастыба тыл
сайдыытын уонна үүнэр көлүөнэ өйө-санаата төрөөбүт тылынан олоҕурарын хааччыйбат
буоллаҕына, төрүт тыл кэхтиигэ киирэр. Оннук кэмнэргэ лиэксикэ эргэриэ, сүтүө да
суох өттүлэрэ умнууга, симэлийиигэ бараллар. Ол иһин тыл эргэриитин, кэхтии
кэмигэр буолбакка, төрүт тыл иннин диэки сайдар, бэйэтин лиэксикэ тиһилин салгыы
чочуйан тупсарынар кэмигэр ылан быһаарыллыахтаах.

1.      Дьиэҕэ-уокка сыһыаннаах тыллар: биллэрик (киирэр ааны утары орон), үгэх
(оһох кэннинэн үүт уурар сир), холорук (таҥара долбуура), сатанах (таҥас ыйыыр
сарадахтардаах баҕана), кыраада (уот иннинэн титирик долбуур), хоро (уокка күөһү
ыйыыр мас)

2.      Урукку иһит-хомуос аата: кытах (улахан, киэн мас иһит), көҕүөр (кымыс
кутар тирии иһит), матаарчах (сүөгэй кутар туос иһит), саар ыаҕас (баак курдук
туос иһит), түктүйэ (тугу эмэ уган хам тигэр кыра туос иһит), удьаа (мас
хомуос), олгуй (олус улахан күөс);

3.      Киһи сүөһү миэстэлэрин ааттара: кыабака (киһи өрөҕөтүн кииниттэн
аллараата, сүөһүгэ кэлин өттө), көҥүрэй (ис көҥдөйүн өттүк, таас уҥуоҕун ыкка
ардынааҕыта), ыһыаччы (сүһүөх уҥуохтар холбоһууларын тутар кытаанах силгэ),
бэстээҕэ, оҕолооҕо (сүөһү атаҕын иҥиирдэрин ааттара), маҥырыыра (ынах сүөһүгэ
араарыллара);

4.      Уруурҕаһыы тыллара: бэргэн (улахан кийиит кыра кийииккэ), бадьа (кыра
кийиит улахаҥҥа), күрэ балыс (күтүөккэ кэргэнин балта), ходоҕой (кэргэнниилэр
ийэлэрэ уонна дьахтар аймахтара бэйэ бэйэлэригэр);

5.      Уопсастыбаннай олох тыллара: дьаһаах (күндү түүлээҕинэн түһүк),
ородобуой (тыа сирин олохтоох салалтата), чаччыына (кыра кинээс, нэһилиэк
баһылыгын солбуйааччы), куортук (кинээс солотун бэлиэтиир туспа кынчаал),
дайыымпа (нолуок төлөбүрүгэр иэс), буор түҥэтик (ходуһаны үүнүүтүн көрбөккө
үллэстии), кумалаан (нэһилиэк иитимньтигэр барбыт киһи), нэктэл кулут (кирдээх,
мара үлэни толороооччу), энньэ (эргэ сүктэр кыыс дьонуттан илдьэ барар баайа),
сулуу (кэргэн ылааччы кэргэнин дьонугар биэрэр баайа).

Историзмнары саастарга араараллар: сүүсчэ сыллаахтар (смерд, боярин, братина),
уонча сыллаахтар (нэпман, ликбез, продналог).



https://sah.wikipedia.org/wiki/%D0%98%D1%81%D0%BB%D0%B0%D0%BC

Ислаам эбэтэр ислам (араб. الإسلام; al-'islām) диэн VII үйэҕэ арааб көрбүөччүтэ
Муhаммед төрүттээбит аан дойду биир бөдөҥ итэҕэлэ. Кини атын Таҥара
үөрэхтэриттэн уратыта диэн уһулуччу монотеизмы (биир Таҥараны) уонна кытаанах
сиэрдэри тутуһар.

Маны таһынан Ислам ирдэбилин толорорго биэс сиэри-туому халбаҥнаабакка
толороллор. Бастатан туран, соҕотох айбыт Айыыны уонна көрбүөччү Муhаммеды
билинии буолар. Иккиһинэн — күҥҥэ биэстэ намаас ааҕыы. Үсүһүнэн — дьадаҥыларга
анаан түһээн төлөөһүн (закят, садака). Төрдүһүнэн — Рамадаан кэмигэр кураанах
күннэниини тутуһуу. Бэсиһинэн — Меккаҕа сылдьыы.



https://sah.wikipedia.org/wiki/%D0%98%D1%80%D0%BA%D1%83%D1%82%D1%81%D0%BA%D0%B0%D0%B9_%D1%83%D0%BE%D0%B1%D0%B0%D0%BB%D0%B0h%D0%B0

Иркутск уобалаhа эбэтэр Иркутскай уобалас (Нууччалыы: Иркутская область) —
Арассыыйа Федерациятын субъега. Россия Сибиир федеральнай уокуругар киирэр. 1936
сыл ахсынньы 5 күнүгэр төрүттэммитэ. Киин куората - Иркутск, онтон арыый улахан
куораттара - Братск, Усть-Илимск, Ангарск, Усолье Сибирское, Черемхово, Саянск,
Киренск, Бодайбо, Нижнеудинск, Аян.

Госкомстат ааҕыытынан кыраайга 2 422 026 киһи олорор (2013). Дьон чиҥэтэ 3,13
киһи/км2. Онтон куорат олохтоохторун бырыһыана — 78,9% (2013).

Үлэтэ суох дьон ахсаана 2011 сыллаахха 8.6% эбит, ол эбэтэр 110.5 тыһ. үлэлиир
кыахтаах дьон иллэҥ сылдьыбыттар. Саратов уобалаһа Россия регионнарын
тэҥнээтэххэ 64 миэстэни ылан олорбут.



https://sah.wikipedia.org/wiki/%D0%98%D0%BD%D0%BD%D0%BE%D0%BA%D0%B5%D0%BD%D1%82%D0%B8%D0%B9_(%D0%92%D0%B5%D0%BD%D0%B8%D0%B0%D0%BC%D0%B8%D0%BD%D0%BE%D0%B2)

Митрополит Иннокентий аҕабыыт (Иван Евсеевич Попов-Вениаминов) (1797—1879) —
православнай сыаркап «Сибэтиэй» диэн ааты иҥэрбит киһитэ, Москуба митрополита,
миссионер, Бииблия сорох тиэкистэрин саха уонна атын хоту норуоттар тылларыгар
тылбаастааһыны тэрийбит уонна бэйэтэ тылбаастаабыт киһи.

Анга диэн Өлүөнэ өрүс тардыытыгар, Байкаалтан чугас соҕус Иркутскай губернияҕа
баар дэриэбинэҕэ пономарь дьиэ кэргэнигэр төрөөбүт. Иркутскайга духуобунай
семинарияны бүтэрбит. Онно сылдьан иккис араспаанньатын ылбыт — Вениаминов диэн
(ол кэмҥэ өлбүт Иркутскайдааҕы епископ Вениамин кэриэһигэр). 1817 с. ойохтонон
баран диакон буолбут уонна Иркутскай куорат Благовещенскай сыаркабар үлэлээбит,
онтон 1821 с. иерей аатын ылбыт.



https://sah.wikipedia.org/wiki/%D0%98%D0%BD%D0%B4%D0%B8%D0%B3%D0%B8%D1%80

Индигир өрүс. Саха сирин хотугулуу-илин диэки биир улахан өрүһэ буолар. Уһуна
1726 км., тардыытын иэнэ 360 000 км².

Баһа Ханкаан сис эниэтигэр Хаастаах уонна Тарыҥ Үрэх холбоһууларыттан саҕаланар.
Илин Сибиирдээҕи байҕалга түһэр.

Үөһээ сүүрээнэ Өймөкөөн үрдэлинэн устар. Черскэй хайаларын кыараҕас хочонон быһа
охсор. Бу сиргэ таас харгы дэлэй.

Муома өрүс түһүөн иннинэ Муома Силээннээх намталга киирэр. Төрдүттэн 130 км.
сиртэн 5500 км² иэннээх дельтата саҕаланар.

Уус Ньараҕа уу орто ороскуота сөкүүндэҕэ 428 м³ тэҥнэһэр, ордук улаатар кэмигэр
10600 м³ тиийэр. Алтынньыттан ыам ыйыгар диэри, аллараа сүүрээнигэр бэс ыйын
саҥатыгар диэри тоҥ.

Тардыытыгар 125000 өрүс уонна үрэх, 80000 күөл бааллар. Сүрүн салааларынан
буолаллар: уҥа Силээннээх, Уйаандьы; хаҥас Ньара, Муома, Бадьаариха.



https://sah.wikipedia.org/wiki/%D0%98%D0%B8%D0%BD%D0%B4%D0%B8%D0%B9%D1%8D

Индия, официаллык Индия Республиката (Хиндилыы: भारत गणराज्य Bhārat Gaṇarājya;
Ааҥллыы: Republic of India) диэн Соҕуруу Азия дойдута. Аан дойду үрдүнэн сирин
иэнинэн 7-ис миэстэҕэ, дьонун ахсаанынан 2-с. Индияттан соҕуруу Индия океана,
арҕаа Араб байҕала уонна илин Бенгал хомото бааллар. Арҕаа Пакистанныын,
хотугулуу-илин Кытайдыын, Непаллыын уонна Бутанныын, илин Баҥладештыын уонна
Мьянмардыын кэккэлэhэр. Индияттан Сри Ланка, Мальдивтар уонна Индонезия
чугастар.

Индия субконтиненыгар Инд хочотун цивилизацията үөскээбитэ, былыр былыргыттан
атыы суоллара уонна улахан империялар баааллара. Ол иhин бу регион харчы уонна
культура өттүнэн куруук баай этэ. Аан дойду түөрт сүрүн религиялара Индияттан
төрүттээхтэр: Индуизм, Буддизм, Дьайнизм уонна Сикхизм. Кэлин Зороастризм,
Иудаизм, Христианизм уонна Ислам тарҕаммыттара уонна олохтоох культураны
байыппыттара. 19 ү. ортотугар Индия Британия Империятын колонията буолбута. 1947
с. көҥүл дойду буолбута.

Индия экономиката аан дойдуга биржаларын ырыынактарын көрдөрүүлэринэн уон иккис
уонна атыылаhааччыларын кыаҕынан төрдүс миэстэлэргэ турар. Дойду дьаhалтата
сөптөөх реформалары ыытан Индия экономиката үүнүүтүнэн-сайдыытынан аан дойдуга
иккис миэстэҕэ тахсыбыта, онуоха, онто олохтоох дьон улахан дьадайыытыттан,
үөрэҕэ суох буолуутуттан уонна аччыктааhыныттан сылтаан бытааран биэрэр. Индия
28 штаттаах уонна 7 союзнай территориялаах парламентарнай федеральнай
республика.



https://sah.wikipedia.org/wiki/%D0%98%D0%B5%D0%BD%D0%B0_%D0%B1%D1%8D%D0%BB%D0%B8%D1%8D%D1%82%D1%8D

Иена (юань) бэлиэтэ — традиционнай иероглифтар эбэтэр аныгы графема төрут
латиницаҕа (¥), кылгас бэлиэлэр туттулаллар японскай иенага уонна китайскай
юаньҥа.

Кытайга икки юань бэлиэтэ баар — боросутой (元) уонна уустук согус, финансовай
докуменнарга туттулаллар (圓 или 圆). Кэпсэтиигэ «юань» диэн тыл оннугар «куай»
(块) диэн тылы эмиэ туталлар.

Юань диэн «төкүнүк объект» эбэтэр «төкунук манньыат». Китайскай тылга юань диэн
базовай ханнык баҕар харчы кээмэйин этэллэр; холобур, доллар США — мэй юань
(美元). Международнай контекстка ити тыл юань КНР эбэтэр, Китай тылын туттар
регионнарга — тайваньский доллар, гонконгский доллар уонна патаку Макао. юань
диэн тылтан Япония харчытын аата (иена) уонна Корея (вона) тахсар. Ол иһин урут
бу дойдуларга харчыларын бэлиэтэ эмиэ оннук иероглиф этэт — 圓. Онтон Японияҕа
кылгапыттара円, отто Кореяҕа (Хотугу уонна Соҕуруу) национальнай харчыны тыл
сүһүөгэ бэлиэтиир 원.

11 ыам ыйын 1953 сыллааҕыта Аан дойдутааҕы харчы пуондата японскай иенаны 2,5
миллиграмм кыһыл көмүскэ тэҥинэн көрүүнү бигэргэппитэ , уонна бу валюта
международнай (саппаас) статуһун. Онно иена бэлиэтэ маннык буолта— ¥ (латинскай
буукуба Y икки туора сурааьыннаах). Билигин элбэхтик тутталлар юань бэлиэтин
(латинскай буква Y биир сурааһыннаан).

Бэлиэлэр ¥ и Ұ кодтарын стандартара араас Unicode (соответственно U+00A5 и
U+04B0).Бастакы символ— японскай иена, иккис — китайскай юань. Саамай
компьютерга туттуллар икки кэрчиктээх. Онтон биир кэрчик манных шрифтарга,
Blackadder ITC, Forte, Georgia, Goudy Stout, High Tower Text, Juice ITC, Kristen
ITC, Magneto, MS Reference Sans Serif, OCR A Extended, Old English Text MT,
Palace Script MT, Snap ITC, Tahoma, Trebuchet MS, Verdana и Wide
Latin,туттуллар.



https://sah.wikipedia.org/wiki/%D0%98%D0%B2%D0%BE_%D0%90%D0%BD%D0%B4%D1%80%D0%B8%D1%87

Иво Андрич (сербтыы: Иво Андрић) (Алтынньы 9, 1892 – Кулун тутар 13, 1975) –
Югославия улуу суруйааччыта, 1961-ис сыл Нобель премиятын (литератураҕа)
лауреата. Айымньыларын сүрүн тиэмэтэ төрөөбүт Босниятын историята, Осмаанар
Империяларын кэмигэр. Төрөөбүт дьиэтэ Травникка билигин кини музейыгар
уларытыллан турар, Белграадтааҕы квартиирата эмиэ.

Төрөппүттэрэ Босния хорваттара, католик итэҕэллээх. Аҕата Антун Андрич, ийэтэ
Катарина Андрич (төр. Пейич). Иван (кыччатан Иво диэн ааттыыр буолбуттара) икки
саастааҕыгар, аҕата эмискэ өлөн туоруур. Ол иһин, ийэтэ кэргэнин аймахтарыгар
Вишеград куоракка көһөр. Иво онно улаатар, оскуоланы бүтэрэр.



https://sah.wikipedia.org/wiki/%D0%97%D0%B2%D0%B5%D1%80%D0%B5%D0%B2_%D0%A1%D0%B5%D1%80%D0%B3%D0%B5%D0%B9_%D0%90%D1%84%D0%B0%D0%BD%D0%B0%D1%81%D1%8C%D0%B5%D0%B2%D0%B8%D1%87

Сергей Афанасьевич Зверев — Кыыл Уола (08.07.1900, Түбэй нэһилиэгэ, Сунтаар
улууһа, Бүлүү уокуруга, Саха уобалаһа — 07.03.1973) — биллиилээх олоҥхоһут, ССРС
суруйааччыларын Сойууһун чилиэнэ (1939).

1900 сыллаахха бэс ыйын 25 (от ыйын 8) күнүгэр Бүлүү уокуругун Сунтаар улууһугар
Түбэй нэһилиэккэ төрөөбүт. Оҕо эрдэҕиттэн норуот уус-уран айымньытыгар
уһуйуллан, сүгүрүйэн улааппыт. Айылҕаттан бэриллибит дьоҕура сайдарыгар
остуоруйаһыт Дьаакып Ырдьан улахан сабыдыаллаах эбит. Хамначчыттаабыт, Бодойбо
бириискэлэригэр үлэлээбит, Кэмпэндээйи тууһун собуотугар болуотунньуктаабыт.
Кэлин колхуос бэрэссэдээтэлэ, 1941 - 1946 сылларга Ньурбатааҕы колхуос
тыйаатырын артыыһа буола сылдьыбыт.

Үһүс ойоҕуттан оҕолоругар өбүгэлэрин аатын биэрбит: Сиэнэкэ, Төгүл, Күөгэйээни,
Туйаарыма.

«Мин сүрэҕим» диэн тэттик айымньытыгар олус бэргэнник бэйэтин ырыаhыт, тойуксут
быhыытынан аналын уобарастаан эппитэ:

Сергей Зверев саха үҥкүүтүн культуратын төрүттээччитэ, саха былыргы умнуллан
эрэр ритуальнай үҥкүүлэрин yйэтиппит ураты үтүөлээх. 30-н тахса, саха норуотун
үҥкүүтүгэр үтүө холобур буолбут, үҥкүүнү айбыт: «Алгыс», «Ситим», «Сэлбэрээскэ»,
«Хотой», «Кымыс үрдэ» о. д. а. Итини тэҥэ ССРС норуоттарын үҥкүүлэрин
туруорбута. Биир бастыҥ үҥкүүтэ — «Оһуордар». Зверев үҥкүүлэрэ норуот
культуратыгар олоҕуран айыллыбыттара. Саха үҥкүүтүгэр «таҥалай үктээн хаамыы»,
«үөһээ айыыларга сүгүрүйүү», «туос иhит ойуута», «дэйбиирдээх хаамыы»,
«күөттэhии», «быа быластааhын», «балталаhыы», «уруйдааhын», «тобук холбоон ойуу»
курдук сэдэх хамсаныылары, «сүгүрүйүү» араас көрүҥнэрин айан саха норуотун
культуратыгар хаалларбыта.



https://sah.wikipedia.org/wiki/%D0%97%D0%B0%D1%85%D0%B0%D1%80%D0%BE%D0%B2_%D0%A2%D0%B8%D0%BC%D0%BE%D1%84%D0%B5%D0%B9_%D0%92%D0%B0%D1%81%D0%B8%D0%BB%D1%8C%D0%B5%D0%B2%D0%B8%D1%87

1866 сыллаахха Амма улууһун Эмис нэһилиэгэр төрөөбүтэ. Эдэр сааһыгар Бодойбо
көмүс бириискэлэргэ мас кэрдээччинэн үлэлии сылдьан олоҥхоһут быһыытынан киэҥник
биллибитэ.

Толорбут олоҥхолорунан буолаллар: Сылгы уола Дыырай Бэргэн, Бэрт Киһи Бэриэт
Бэргэн, Күн Эрэли Бухатыыр уонна Алантаайы — Кулантаайы Бухатыыр.

1906 сыллаахха Аммаҕа Васильев В. Н. кини тылыттан Ала Болкуун олоҥхону суруйар.

Биллиилээх олоҥхоһуттар Н. А. Абрамов — Кынат, И. И. Бурнашев — Тоҥ Суорун,
Е. Е. Иванова кинини бэйэлэрин үөрэтэччилэринэн ааҕаллара.

Норуот поэта В. М. Новиков — Күннүк Уурастыырап уонна Саха АССР үтүөлээх артыыһа
У. Г. Нохсооров бэрт элбэхтик кинини сэҥээрэн истибиттэрэ.



https://sah.wikipedia.org/wiki/%D0%96%D0%B5%D0%BB%D0%BE%D0%B1%D1%86%D0%BE%D0%B2_%D0%9D%D0%B8%D0%BA%D0%BE%D0%BB%D0%B0%D0%B9_%D0%95%D0%B2%D0%B3%D1%80%D0%B0%D1%84%D0%BE%D0%B2%D0%B8%D1%87

Николай Евграфович Желобцов (27.11.1889—1921) — техническэй хайысхаҕа саха
бастакы инженера.

1889 сыллаахха сэтинньи 27 күнүгэр Бороҕон улууһун Өлтөх нэһилиэгэр төрөөбүт.
«Маяк» диэн куруһуогу тэрийсэн, силиэстийэҕэ эриллэн, эрэй бөҕөнү көрөр. Дьыала
тохтообутун кэннэ Томскайга баран үрдүк үөрэххэ үөрэнэ сылдьан Санкт-Петербурга
тиийэн хайа институтугар салгыы Германияҕа Лейпциг куоракка тиийэн үөрэҕин
бүтэрэр. Итиннэ кини тимир суол инженерин идэтин ылбыт быһыылаах. 1917 сыллаах
сайын Н. Е. Желобцов кэргэннээх, икки оҕолоох Дьокуускайга тиийэн кэлэр, 1921
сыл саҥатыгар «Советскай былааһы утары саагыбары» тэрийдэ диэн Ньукуола
таҥаратын дьиэтин таһыгар ытыллар. Техническэй хайысхаҕа саха бастакы инженерин
олоҕо ити курдук түргэнник, хомолтолоохтук түмүктэнэр.

Кини саха национальнай интеллигенциятын уһулуччулаах бэрэстэбиитэллэриттэн
биирдэстэрэ Гавриил Васильевич Ксенофонтовы кытта реальнай училищеҕа бииргэ
үөрэммиттэр, «Маяк» диэн кистэлэҥ куруһуокка тэҥҥэ сылдьыбыттар, кэлин да
билсэллэр эбит. Маны таһынан, Н. Е. Желобцов саха норуотугар умнуллубат өҥөлөөх
дьонтон биирдэстэрэ, сырдык өйү-санааны саҕааччы, бастакы драматург, суруналыыс,
учуонай, общественнай диэйэтэл Василий Васильевич Никифоровы — Күлүмнүүрү кытта
ыкса сибээстээҕэ.



https://sah.wikipedia.org/wiki/%D0%96%D0%B0%D1%82%D0%B0%D0%B9

Жатай (сахалыы саҥарарга олохтоохтор Сатай, Һатай дииллэр) диэн Саха Сирин
киинигэр Туймаада хочотугар баар бөһүөлэк.

Дьонун ахсаана 9 263 киhи (2010). Өлүөнэ өрүс хаҥас кытылыгар, Дьокуускай
куораттан 15 км аллара турар. Муус устар 28 күнүгэр 1948 с. тэриллибитэ.

Оробуочай бөһүөлэк быһыытынан 1948 сыл муус устар 28 күнүгэр РСФСР Үрдүкү
Сэбиэтин Ыйааҕынан буолбута.

Икки сүрүн тэрилтэтэ: Сатайдааҕы судоремонтнай-судостроительнай собуот уонна
Дьокуускайдааҕы нефтебаза.

Жатай ирбэт тоҥҥо турар. Килиимэтэ резко континентальнай. Температурата −64,4 °C
кыраадыстан +38,3 °C кыраадыска дылы халбаҥныыр.



https://sah.wikipedia.org/wiki/%D0%95%D1%84%D0%B8%D0%BC%D0%BE%D0%B2_%D0%9D%D0%B8%D0%BA%D0%BE%D0%BB%D0%B0%D0%B9_%D0%95%D1%84%D0%B8%D0%BC%D0%BE%D0%B2%D0%B8%D1%87

Ефимов Николай Ефимович (03.12.1907, Эһэ нэһилиэгэ, Байаҕантай улууһа —
23.04.1999) — партийнай үлэһит, Байаҕантай нэһилиэгин Сүбэтин бэрэссэдээтэлэ
(1961—1973), Үлэ Кыһыл Знамятын уордьанын кавалера.

Ытык мааны кырдьаҕас эһэм — Ефимов Николай Ефимович «Ноо-оҕонньор» — 105
сааһыгар анаан.

2012 сыл III-с Байаҕантай нэһилиэгэр бэрт тэрээһиннээх сыл буолара бигэргэтиллэн
турар, ол курдук бу сыл сайыныгар «Байаҕантайдар ыһыахтара» Кириэс-Халдьаайы
сиригэр-уотугар ыытыллыахтаах, онно анаммыт кинигэ күн сирин көрүөхтээх. Онно
олоҕуран, Байаҕантай нэһилиэгэр уонна улуус да таһымыгар бэйэтин кэмигэр
норуотун, дойдутун туһугар элбэх туһаны оҥорбут киһини, ытыктыыр эһэбин Николай
Ефимович Ефимовы ахтан-санаан ааһарым сыыһанан ааҕыллыбата буолуо.



https://sah.wikipedia.org/wiki/%D0%95%D1%84%D0%B8%D0%BC%D0%BE%D0%B2_%D0%93%D0%B5%D0%BE%D1%80%D0%B3%D0%B8%D0%B9_%D0%A1%D0%B5%D0%BC%D0%B5%D0%BD%D0%BE%D0%B2%D0%B8%D1%87

Ефимов Георгий Семенович — XX үйэ саҕаланыытыгар саха биллиилээх уопсастыбаннай
диэйэтэлэ, ВЯОНУ бэрэстээтэлэ.

Аҕата Абыйтан төрүттээх киһи Дьэкиимэп Сэмэн оҕолоро кыра эрдэхтэринэ Үөһээ
Дьааҥы улууһун I Дьуһаал нэһилиэгэр (билиҥҥитэ Дулҕалаах) Арыылаах диэн сиргэ
олохсуйбут. Г.С. Ефимов 1892 сыллаахха Дьааңы улууһун Ефимовтар диэн баай дьиэ
кэргэҥҥэ иккис уолунан төрөөбүтэ.

Георгий Семенович Ефимов 1917 (сорох источнигынан 1916) сыл сайыныгар
Томскайдааҕы университеты бүтэрэн, Саха күбүөрүнэтин норуотун үөрэҕириитин
салаатын сэбиэдиссэйинэн (билиҥҥинэн үөрэх миниистиринэн) үлэлээбит. Кадеттар
баартыйаларын чилиэнэ эбит.

Бу кэнниттэн Г.С. Ефимов сана тэриллибит I Амма улууьун киинин – Абаҕа дэриэбинэ
оскуолатыгар биир-икки сыл учууталынан улэлиир.

Түбүктээх олохтоох биир дойдулаахпыт Георгий Ефимов оло5ун устатын тухары
Дуула5алаа5ар биирдэ эрэ кэлэн барбыта. Ол 1916 сыллаахха этэ.

1921 сыллаахха хомуньуустар ыытар бэлиитикэлэрин кытта сөбүлэспэккэ утары
лааҕырга көһөр. 1921—1922 сылларга ВЯОНУну салайар, бэрэстээтэл буолар. Пепеляев
сэриитин өйүүр, бастаанньаны тэрийсэр.

1922 сыллаахтан ыла Харбиин куоракка олохсуйан Е-Бо-Ен диэн ааты ылынан, тимир
суолга үлэлээбит. 1926 сыллаахха Аполлинария Каргополова диэн дьахтары кэргэн
ылбыт. Манчжуурияҕа 1929-35 сылларга паровоз машинииһынан, онтон суруксутунан
КВЖД-га үлэлээбит. 1935 сыллаахха КВЖД кэнсэлээрийэтин тойоно. Баайдык олорбут.

И. Федосеев-Доосо суруйарынан, 1922-23 сыллардаахха Хотугу уокуруктарга
А. Н. Пепеляев боломуочунайынан сылдьыбыт А. С. Ефимов Георгий Ефимовы тимир
суол үлэһитэ буолан Сэбиэскэй Арассыыйаҕа кэлэ сылдьыбытын көрсөн: «Аны маннык
сылдьыма», диэн сэрэппит. Онтон ыла кэнники кэлэ сылдьыбатах.

Георгий Ефимов саха народнай поэта Моисей Ефимов абаҕата буолар. Өбүгэтэ —
Суодьаах тойон;

Ефим Ефимов (Дьэкиим Дьэкиимэп), Егор Ефимов (Тыйаах Дьөгүөр"), Дмитрий Ефимов
(Миитэрэй Дьэкиимэп) саха народнай поэта Моисей Ефимов аҕата буолар; Семен
Ефимов — Георгий Семенович Ефимов аҕата;



https://sah.wikipedia.org/wiki/%D0%94%D1%8C%D1%83%D0%BE%D0%BD_%D0%94%D1%8C%D0%B0%D2%A5%D1%8B%D0%BB%D1%8B

Макаров Гавриил Иванович (Дьуон Дьаҥылы) (27.02.1914, Кындал, Болтоҥо нэһилиэгэ,
Чурапчы улууһа, Саха уобалаһа — 06.03.1956) — поэт уонна тылбаасчыт, Аҕа дойду
Улуу сэриитин кыттыылааҕа, ССРС суруйааччыларын сойууһун чилиэнэ (1945).

Дьуон Дьаҥылы — биир саамай биллиилээх нуучча поэзиятын тылбаасчыта. Кини А.
Пушкин «Сказка о попе и его работнике Балде», М. Лермонтов «Мцыри» уонна
«Узник», Н. Некрасов «Княгиня Трубецкая» айымньыларын тылбаастаабыт. Саха
литератууратыгар биллэр көстүүнэн буолбута А. Пушкин «Евгений Онегин» айымньытын
тылбааһа. Олоҕун бүтэһик сылларыгар А. Твардовскай «Василий Тёркин» поэматын
тылбааһынан дьарыктаммыт.



https://sah.wikipedia.org/wiki/%D0%94%D1%8C%D0%BE%D0%BA%D1%83%D1%83%D1%81%D0%BA%D0%B0%D0%B9%D0%B4%D0%B0%D0%B0%D2%95%D1%8B_%D0%BA%D1%83%D0%BB%D1%82%D1%83%D1%83%D1%80%D0%B0_%D1%83%D0%BE%D0%BD%D0%BD%D0%B0_%D0%B8%D1%81%D0%BA%D1%83%D1%81%D1%81%D1%82%D0%B2%D0%BE_%D0%BA%D0%BE%D0%BB%D0%BB%D0%B5%D0%B4%D0%B6%D0%B0

Дьокуускайдааҕы култуура уонна искусство колледжа - култуура уонна ускуустуба
эйгэтигэр үлэлиир анал идэлээх дьону бэлэмниир орто үөрэх кыһата. Сүрүн
хайысхалара үөрэтэр уонна кэнсиэртиир-айар үлэлээх дьону таһаарыы.

1937 сыллаахха тохсунньу 19 күнүгэр Саха АССР Наркомпроһун 25№ бирикээһинэн икки
сыллаах культпросвет үлэһиттэр оскуолаларын быһыытынан олохтоммута.

Колледжка "Эйгэ" диэн сиэр-туом тыйаатыра (салайааччы А.С. Федоров), "Өркөн"
диэн үҥкүү бөлөҕө (уус-уран салайааччы Р.Х. Бурцева), "Этюд" диэн эстрада
миниатюраларын тыйаатыра (уус-уран салайааччы О.А. Стручкова), "Көмүс
дорҕооннор" диэн вокал-хуор бөлөҕө (уус-уран салайааччы Е.С.Попова) үлэлииллэр.



https://sah.wikipedia.org/wiki/%D0%94%D1%83%D0%BA%D0%B0%D1%82

Дука́т (ит. ducato) — үрүҥ көмүс (1140 сылтан), онтон кыһыл көмүс (1284 сылтан)
манньыаттар ааттара. Бастаан Италияҕа баар буолбута, хойут Европа атын
дойдуларыгар оҥоһуллубута.

Дукатынан кыһыл көмүстэн оҥоһуллубут үрдүк пробалаах манньыаты ааттыыллар
эрээри, урут дукат үрүҥ көмүстэн быһыллар манньыат эбит.

Бастакы дукат Сицилияҕа 1140 сыллаахха тахсыбыта. Манньыакка Христос ойууламмыт,
«Sit tibi Christe datus, quem tu regis iste ducatus» (нууч. «Это герцогство,
коим ты правишь, тебе, Христос, посвящается» диэн суруктаах). Бу легенда бүтэһик
тылыттан манньыат аата (дукат) үөскээбит.

1202 сыллаахха Венецияҕа үрүҥ көмүс дукаттары быһыыны саҕалаабыттара — гроссо
(матапан), манньыат аверсыгар троҥҥа олорор Христос, реверска — Сибэтиэй Марк
илиититтэн дуоҕаны (былааҕы) тутар дож ойууламмыт.

1284 сыллаахха Венецияҕа кыһыл көмүс манньыат (цехи́н) тахсыбыта, ыйааһынынан
флорентийскай флориҥҥа тэҥнэһэрэ, ол эрэн дьүһүнэ туспа уратылааҕа.

Манньыат аверсыгар мандорланан (ит. mandorla тылтан төрүттээх, (нууч.
миндалина), христианскай искусствоҕа — Христос дьүһүнүн тулалыыр ньолбуһах
нимб), тулаламмыт Христос ойууламмыт; реверсыгар — тобуктаан сүгүрүйэн, Сибэтиэй
Марк илиититтэн дуоҕаны тутар дож. Төгүрүмтэҕэ баар легенда үрүҥ көмүс
легендатын хатылыыр: «Sit tibi Christe datus, quem tu regis iste ducatus». Бу
дукат 3,5 г ыйааһыннааҕа уонна 986 пробалаах ыраас кэриэтэ кыһыл көмүстэн
быһыллара. Дукат ыйааһына уонна хаачыстыбата 700-н тахса сыл уларыйбатаҕа.

Дукаты Италияҕа, Венецияттан ураты, Римҥа, Генуяҕа, Милаҥҥа быспыттара. Дукаты
германскай нация Сибэтиэй Рим империятыгар, Нидерландыга, Речь Посполитаҕа,
Испанияҕа (бас билии сирдэригэр анаан, Фландрияны, Сицилия икки Королевствотын
уонна Американы киллэрэн туран), Данияҕа, Швецияҕа, Францияҕа (итальянскай бас
билии сирдэригэр анаан), Шотландияҕа Швейцарияҕа уонна Лихтенштейҥҥа, Россияҕа,
хойут — Румынияҕа, Сербияҕа, Чехияҕа, илин диэки — Константинопольга.

Манньыаттар 1/32 дукаттан бөдөҥ 100 дукатка дылы сыаналаах этилэр. 1/32
дукаттаах манньыаты XVIII үйэҕэ Нюрнберг уонна Регенсбург куораттарга быспыттара
(ыйааһына 0,1 г).

1923—1939, 1951 уонна 1978—1982 сылларга 1, 2, 5 уонна 10 кыһыл көмүс дукаттары
Чехословакия Кремницаҕа баар монетнай дворугар быспыта.



https://sah.wikipedia.org/wiki/%D0%94%D0%BE%D0%BB%D0%B3%D0%B0%D0%B0%D0%BD_%D1%82%D1%8B%D0%BB%D0%B0

Дулгаан тыла (Долгаан тыла эбэтэр Сака-дулгаан тыла) — Таймыырга уонна Саха
Сирин хотугулуу-арҕаа өттүгэр түөлбэлээн олорор дулгааннар (долгааннар) тыллара.
2010 сыллааҕы биэрэпис түмүгүнэн 1054 киһи саҥарара биллибит.

Түүр тылларыгар киирэр. Билиҥҥи лингвистика бу тылы саха тылын түөлбэ тылынан
(диалект) ааҕар эрээри, устуоруйа, култуура, социология фактордарын учуоттаан
туспа тыл быһыытынан билинэр.

Морфологическай категоряларын састааба — падеж, ахсаана, сыһаннаһыыта,
глаголларга — залог, оҥорор ньымата, киэп, бириэмэ, сирэй уонна чыыһыла. Саха
тылыттан уратыта — партитив тардыылаах солбуйар аат туохтуу падеж курдук
туттуллар, холбоһуктаах падеж этии биир уустаах чилиэттэрин оформлениятыгар
туттуллар,

Лингвистика өттүттэн саха тылыттан ордук уратыта лиэксикэтигэр сытар. Манна
сүрүн оруолу эбэҥки уонна нуучча тылларыттан киириилэр оонньууллар. Эбэҥки тыла
дулгааннар олохторун-дьаһахтарын уратытын кытта ситимнээхтэр: табаһыттар
лиэксикэлэрэ, хоту дойду айылҕатын уратылара. Ону таһынан семантика эйгэтигэр
эмиэ уратылар көстөллөр: сорох тыллар өйдөбүллэрэ кэҥиир, кыарыыр, суолтатын
уларытар. Дорҕоон өттүнэн уратылара (фонетика) манныктар: сорох фонемалар
атыттар (увуляр дорҕооннор комбинаторикалара, дифтонгоидтар), кылгас уонна уһун
дорҕооннор туттуллуулара сороҕор сөп түбэспэт, аһаҕас дорҕоон дьүөрэлэһиитэ
атыннаах.

Сүнньүнэн сака-дулгаан тыла саха тылын курдук эмиэ былыргы реликт тыл
элэмиэннэрин сүгэ сылдьар, ол гынан баран ону тэҥэ биһиги кэммитигэр үөскээбит
туспа омук тыла буолар.

Тылы үөрэтиигэ аан бастаан этнографтар өҥөлөрүн ахтар сөптөөх. Попов А. А. өр
кэм устата Таймыырга сылдьыбыта, дулгааннары билим эйгэтигэр киллэрбит киһиннэн
билиниллэр. Долгих Б. О. эмиэ үлэлэригэр ахтар. Кэлин этнографтар Грачева Г. Н.,
Саввинов А. И. үөрэппиттэрэ.

Тыл үөрэхтээхтэриттэн бастакынан тылы сиһилии үөрэппит киһинэн Убрятова Е. И.
буолар. Кини 1940 сыллаахха «Норильскай долгааннарын тыллара» диэн тиэмэҕэ
хандьыдаат диссэртээссийэтин көмүскээбитэ. Бу көмүскээһин кэмигэр «баҕар бу тыл
туспа тыл буолаарай» диэн сабаҕалааһын этиллибитэ. Салгыы Убрятова бу тиэмэни
дириҥэппитэ, сиһилии чинчийбитэ, элбэх ыстатыйаны бэчээттээбитэ. Онтон 1985
сыллаахха эмиэ «Норильскай долгааннарын тыллара» диэн ааттаах докторскай
диссэртээссийэтин кинигэ гынан таһаарбыта.



https://sah.wikipedia.org/wiki/%D0%94%D0%B8%D1%8D%D1%80%D0%B1%D0%B8_%D1%82%D2%AF%D0%BC%D1%8D%D0%BB%D1%8D_%D1%83%D0%BE%D0%BD%D0%BD%D0%B0_%D1%83%D1%83%D1%81-%D1%83%D1%80%D0%B0%D0%BD_%D0%B3%D0%B0%D0%BB%D0%B5%D1%80%D0%B5%D1%8F%D1%82%D0%B0

Диэрби түмэлэ уонна уус-уран галереята (ааҥл. Derby Museum and Art Gallery) —
1879 сыллаахха бибилитиэкэни кытта олохтоммут Диэрби куорат түмэлэ. Куорат
Кафедра кыбартаала диэн ааттанар оройуонугар кыһыл киппииччэттэн Ричард Нилл
Фримен бырайыагынан Майкл Басс-кыра диэн киһи үбүнэн тутуллубут дьиэ.

1863 сыллаахха Александр Кроолл диэн ботаник бибилитиэкэринэн анаммыт, нөҥүө
сылыгар бибилитиэкэ түмэли кытта холбоспут.

Түмэлгэ Джозеф Райт элбэх хартыыналара бааллар (300-тэн тахса эскиистэрэ, 34
арыы-кыраасканан суруллубут хартыыната уонна дөкүмүөннэрэ харалла сыталлар).
Маны таһынан түмэлгэ археологияҕа, айылҕа көстүүлэригэр, геологияҕа, байыаннай
дьыалаҕа сыһыаннаах экспонааттар бааллар. Диэрби куораттан уонна таһынааҕы
сирдэртэн хомуллубут фарфор оҥоһуктар көрдөрүүгэ тураллар.



https://sah.wikipedia.org/wiki/%D0%94%D0%B8%D0%BF%D0%BB%D0%BE%D0%BC%D0%BD%D0%B0%D0%B9_%D2%AF%D0%BB%D1%8D

Дипломнай үлэ (ол эбэтэр Тезизнэй үлэ), үрдүк үөрэх бүтэһик курсугар студент
оҥорор проект үлэтэртэн биирдэстэрэ буолар. Үрдүк үөрэх бириэмэтигэр ылыллыбыт
билиини системалааһын, түмүктээһин уонна туоһу билиини бэрибиэркэлиир сыаллаах
оҥоһуллар. Техническай специальностар устудьуоннара ханнык эмит тэрили эбэтэр
ньыманы айыы эбэтэр суоттааһын буолар. Диплом үлэтин бэлэмнээһинигэр практика
уонна түмүк курдук үлэтин уобалаһыгар самостоятельнайдык үлэлиирин туоһулуур.
Диплом бырайыагын ил аттестация хамытытыатыгар көмүскээтэҕинэ квалификациятын
ылбытынан ааҕыллар. Ол гынан баран быраас үлэлэригэр үөрэнэр устудьуоннар диплом
үлэлэрин оннугар интернатураны ааһаллар. Быраабыла быһыытынан дипломнай үлэ икки
чаастаах буолар: теория уонна практика. Улахан өттүнэн ханнык эмит тэрилтэҕэ
ааһар Дипломнай үлэ туттарыллар түмүгэр студент аптамаатынан быраабыла
быhыытынан "устудьуон" аатын сүтэрэр уонна ол оннугар квалификацияны ылар.
Квалификацияны бигэргэтэр диплом туттарыллар.



https://sah.wikipedia.org/wiki/%D0%94%D0%B7%D0%B5%D1%80%D0%B6%D0%B8%D0%BD%D1%81%D0%BA%D1%8D%D0%B9_%D0%A4%D0%B5%D0%BB%D0%B8%D0%BA%D1%81_%D0%AD%D0%B4%D0%BC%D1%83%D0%BD%D0%B4%D0%BE%D0%B2%D0%B8%D1%87

Дзержинскэй Феликс Эдмундович — (пол. Feliks Dzierżyński; хос ааттара Желе́зный
Фе́ликс, ФД, партийнай псевдонимнара: Я́цек, Я́куб, Переплётчик, Фра́нек,
Астроно́м, Ю́зеф, Дома́нский; атырдьах ыйын 30 (балаҕан ыйын 11) 1877,
Дзержиново, Ошмянскай уезд, Виленскай губерния — от ыйын 20 1926, Москва) —
революционер, Польшаттана төрүттээх дворянин, сэбиэскэй государственнай
диэйэтэл, хас да наркомат баһылыга, ВЧК тэрийээччитэ, «кыһыл террор»
тэрийээччилэриттэн биирдэстэрэ.

Олунньу 1900 тутуллан хаайыллыбыт, 1902 тохсунньутугар Бүлүү куоракка 5 сылга
ыытыллыбыт, ол гынан баран аара күрээбит уонна кыраныысса таһыгар тахсыбыт.



https://sah.wikipedia.org/wiki/%D0%94%D0%B5%D0%BD%D0%BE%D0%BC%D0%B8%D0%BD%D0%B0%D1%86%D0%B8%D1%8F

Деноминация (лат. denominátio — аатын уларытыы диэн тылыттан) — дойду харчытын
(харчы — туох баар табаар сыанатын быһаарар уонна атастаһарга суолталаах уопсай
эквивалент) суолтатын үрдэтии. Деноминация харчы эргиирин чэпчэтэр уонна харчы
суолтатын үрдэтэр сыалтан ыытыллар. Деноминация түмүгэр эргииргэ сылдьар харчы
уонна манньыат ахсаана аччыыр.

ССРС уонна АФ устуоруйатыгар деноминация хаста да буолбута: 1922, 1923, 1924,
1947, 1961 уонна 1998 сылларга.

1997 атырдьах ыйын 4 күнүгэр Арассыыйа бэрэсидьиэнин № 822 Ыйааҕа тахсыбыта: «Об
изменении нарицательной стоимости российских денежных знаков и масштаба цен».



https://sah.wikipedia.org/wiki/%D0%93%D1%83%D1%81%D1%82%D0%B0%D0%B2_%D0%9C%D0%B8

Ми Густав Адольф Феодор Вильгельм Людвиг (1869 сыл балаҕан ыйын 29 — 1957 сыл
олунньу 13) — диэн ниэмэс физига..

Ми Росток куоракка төрөөбүтэ. 1886 сыллаахтан Росток университетыгар физиканы
уонна математиканы үөрэппитэ. Ону тэҥэ химияҕа, зоологияҕа, геологияҕа,
минералогияҕа, астрономияҕа уонна логиканы кытта метафизика лекцияларын
истибитэ. 1889 сыллаахха Хейдельберг университетыгар үөрэҕин салҕаабыта уонна 22
саастааҕар математика билимин доктора буолбута.

1897 сыллаахха кини Гөттиҥен университетыгар доцент буолбута, уонна 1902
сыллахха штата суох профессор буолбут. 1917 сыллахха Мартин Лютер
Халле-Виттенберг университетыгар экспериментальнай физика профессора буолбут.
1924 сыллахха Фрайбург университетыгар профессор буолбут уонна 1935 сыллаахха
пенсияҕа тахсыар дылы үлэлээбит.

Грайфвальдка сылдьар бириэмэтигэр электромагнитнай долгун тарҕаныытын
чинчийбитэ. 1908 сыллаахха үлэтин Аннален де Физик диэн сурунаалга "Өлбөөркөй
эйгэҕэ электромагниттар тарҕаныылара" бэчээттээбит. Ми тарҕаныыта диэн билигин
даҕаны кини аатынан ааттанар. Электродинамика уонна относительность теориятыгар
чинчийиилэрэ олус улахан кылааты киллэрбиттэрэ.



https://sah.wikipedia.org/wiki/%D0%93%D0%BE%D1%80%D0%BE%D1%85%D0%BE%D0%B2_%D0%92%D0%B0%D1%81%D0%B8%D0%BB%D0%B8%D0%B9_%D0%90%D0%BB%D0%B5%D0%BA%D1%81%D0%B5%D0%B5%D0%B2%D0%B8%D1%87

Василий Алексеевич Горохов — Усуйаана улууһун Силээннээх нэһилиэк кулубата. 1958
сыл тохсунньу 21 Сайылык сэлиэнньэҕэ төрөөбүт.

СГУну 1980 сыллаахха бүтэрбит, идэтинэн физик. 1988 сылтан 1990 сылга диэри
Силээннээх совхоз киин уһаайбатын салайааччытынан үлэлээбитэ. 1990—1992 сылга
диэри орто оскуола дириэктэрэ. Силээннээх оскуолатыгар учууталлаабыта,
дириэктирдээбитэ.80-нус сыллар бүтүүлэриттэн нэһилиэгин салайар. Усуйаана
улууһун Силээннээх нэһилиэгин баһылыга, Саха Республикатын норуотун
хаһаайыстыбатын үтүөлээх үлэһитэ, «Биир ньыгыл Россия» партия актыыбынай
чилиэнэ, улуус мунньаҕын депутата.



https://sah.wikipedia.org/wiki/%D0%93%D0%BE%D0%BB%D0%BE%D0%B4%D0%BE%D0%BC%D0%BE%D1%80

Голодомор (укр. Голодомор, ол аата "аччыктааһынтан өлөрүү") диэн Украинаҕа 1932
уонна 1933 сылларга ааспыт геноцидка дылы тиийиэх аччыктааһыны ааттыллар. Ол
биримэҕэ Украина ССРС чааһа этэ. Араас ааҕыыларынан сэттэ мөлүйүөҥҥэ дылы киһи
өлбүтүнэн ааҕыллар

Голодомору үөрэтээччилэрэ уонна политиктар Голодомор диэн геноцидынан ааҕыахха
диллэр, уонна сорохтор Холокостка майгыннаталлар. Кинилэр Сэбиэсскэй сойуус
Украина национализмын суох оҥороорулар анаан дьону өлөрбүттэр диллэр.

Атын үөрэтээччилэр Голодомору индустриализация саҕаламмытыгар тыа үлэһиттэригэр
улахан хорумньуну оҥорбуттара уонна ол хорумньулара ананыллыбатаҕа диэн этэллэр



https://sah.wikipedia.org/wiki/%D0%93%D0%B8%D0%BF%D0%B5%D1%80%D0%B1%D0%BE%D1%80%D0%B5%D1%8F

Аатырбыт геолог уонна суруйааччы Обручев оссо олох эдэр саа´ыгар экспедицияга
сылдьан Хоту муустаах акыйаанна сир баарын ту´унан хотугу сахалартан истибит.
К³´³р к³т³рд³р бу сиргэ бараллар диэн кэпсээбиттэр, сахаларга уруулуу онкилоннар
биистэрэ хас эмэ µйэ аннараа ³ттµгэр бу сиргэ к³´³н барбыттара диэн дьикти
номо±у истибит. Ол тµмµгэр Обручев аатырбыт «Санников сирэ» диэн фантастическай
романын суруйбута. Бурыкин ученайбыт бу онкилоннор ааттарын чукча ан’кальыт –
муора кытыытын олохтоо±о диэн тылтан та´аарар. Иранецтар былыргы Авесталарыгар
кэпсэнэринэн, кинилэр былыргы тірµттэрэ арийдар диэннэр олох былыр 10 ый кыhын,
икки ый эрэ сайын буолар дойдутугар олорбуттар. Манна урут суруйбут
сортоллорбутугар тіннµіхпµтµн ба±арабыт. ДьиІэр кинилэр монголлор сортоллор диэн
ааттыыр со±урууІІу согдиецтарын кытта туох да сыhыаннаахтара биллибэт. Кинилэр
курдук урдук культуралаах омук Саха сирин ханан эмэ таарыйан ааспыта буоллар
туох эмит бэлиэ хаалыахтаах этэ буолла±а. Уонна туран, бу сортоллор ДьааІы, бэл
Бµлµµ тірµт, былыргы олохтоохторо аатыралларын бэлиэтиир то±оостоох. Онон бу
индоевропеецтар тірµттэрэ аатырар арбаммыт арийдар хоту хаалан хаалбыт
сыдьааннара сылдьара буолаарай диэн саба±алыахха эрэ сіп? Ол курдук бу
сортуоллар YрµІ іІµ эрэ билинэллэрин, индиецтар курдук ілбµт дьоннору уматан
кэбиhэллэрин бэлиэтиэххэ син. Биитэр тµІ былыр олорбут арийдарбыт дэммит сартар
(сармат) туhунан номох омооно сылдьара буолаарай диэн саба±алыахха сіп? Ол
эрээри бу сортоллор нуучча кэлиэр диэри сахаларга киирбит уус дьон аата.
Бµлµµттэн Тулагыга кэлэн олохсуйбут сортоллору орсуоллар диэн ааттыыллар эбит.
Иран тыллаах сарматтарга аорсы диэн бідіІ биис дьоно баара.



https://sah.wikipedia.org/wiki/%D0%93%D0%B8%D0%BD%D0%B5%D1%8F

Гинея (ааҥл. guinea) —Англия кыьыл кемүс, онтон Британия манньыаттара, 1663
сылтан 1813 сылга дылы туттуллубуттар

Эргииргэ кыьыл кемус Ѕ гинея, 1 гинея, 2 гинея уонна 5 гинея монеталара баар этэ
(5 гинеяны аан бастаан КарлII онотторбута 1668 с). Онтон кэлин ессе бытаххай
монеталар, ј гинея баар буолуталаабыттара (аан маннай Георг I 1718 сс, онтон
Георг III 1762 сыллаахха) уонна 1/3 гинея (Георг III 1797—1813 сылларга).

1799 сыллаа5ы Франция утары буолбут сэрии кэнниттэн 1 гинея монетатын онорон
буппуттэрэ; Ѕ уона1/3 гинея монеталарын эрэ салгаабыттара. Ол оннугар кыьыл
кемус гинеялары кумаа5ы [[банкнот]тарынан]]уларыппыттара. Кыракый тохтобул
кэннэ, 1813 сыллаахха бутэьигин 80000 гинея тирьа бутэьиктээ5ин тахсыбыта. Ити
харчы Пиренея Веллингтон герцогын английскай армиятыгар ананыллыбыта, ол иьин
монета «байыаннай гинея » диэн ааты ылбыта.



https://sah.wikipedia.org/wiki/%D0%93%D0%B5%D0%BE%D0%B3%D1%80%D0%B0%D1%84%D0%B8%D1%87%D0%B5%D1%81%D0%BA%D0%B0%D0%B9_%D0%B1%D0%B0%D0%BB%D0%B0%D2%BB%D1%8B%D0%B0%D0%BD%D0%BD%D1%8C%D0%B0

Географическай балаһыанньа — Географическай балаһыанньата — сир үрдүгэр баар
ханнык эмэ объект кинилиин хардарыта дьайсар, кинини кытта ханнык эмэ сибээстээх
атын объектары кытта сыһыаннаһыыта. Атын объектар туһааннаах объекка куһаҕаннык
да, үчүгэйдик да дьайыахтарын сөп, онтон Г. б. табыгастаах уонна табыгаһа суох
диэн сыаналанар. Г. б. тулалыыр эйгэ быһыыта-майгыта уларыйарыттан тутулуктанан
уларыйа туруон сөп.

География терминнэрин тылдьыта/ Г. Н. Максимов, А. И. Сивцева; [науч. Ред
Босиков Н. П., Оконешников Е. И.; рец. Гоголева П. А., Михайлова Т. В.] —
Маннайгы тахсыыта. — Дьокуускай: Бичик, 1993. − 112 с. ISBN 5-7696-0229-5



https://sah.wikipedia.org/wiki/%D0%93%D0%B5%D0%BD%D1%80%D0%B8_%D0%A4%D0%BE%D1%80%D0%B4

Форд Генри (ааҥл. Henry Ford; 1863 от ыйын 30 күнэ — 1947 муус устар 7 күнэ) —
АХШ инженера уонна бизнесмена. 1896 сыллаахха массыыналары оҥорорун саҕалаабыт
уонна Форд Мотор Хампаанньатын олохтообут. Кини хас үлэһит кыра чааһын
оҥоруохтаах диэн санааны киллэрбит. Кини ол санаатынан массыынаны элбэх
ахсаанынан оҥоруохха сөп буолбут. Ону конвейер диэн ааттаабыт. Билигин даҕаны
улаханнык тарҕаммыт ньыма буолар. Ол бириэмэҕэ ол ньымата олус саҥа буолан уонна
массыынаны түргэнник уонна сыаната чэпчэки буолар буолбут. Кэргэнэ — Клара
Брайант уонна биир Эдсель Брайант Форд диэн аттаах оҕолоох эбит.

1903 сыллаахха Форд хампаанньаны саҕалыырга көмөлөспүтэ. Хампаанньа бастакы
вице-президенынан үлэлээбитэ. Бастакы массыынаны 1903 сыл от ыйын 23 күнүгэр
атыылаабыта. 1906 сыллаахха хампаанньа президена буолбута.

1908 сыллаахха Форд хампаанньата Т моделы оҥорорун саҕалаабыта. Форд ону араас
араас массыынаны биир массыынанан оҥорого баҕарабын диэн эппитэ. Ол аата Америка
баай дьонноро эрэ буолбакка олохтоохторун үксүтэ массыынаны атыылаһыан сөп
оҥооруохтаахпыт диэн толкуйдаабыта. Ол сыалы ситиһэргэ массыына дизайнын саамай
боростуой буолуохтаах этэ. Бары массыыналар биир курдук буолуохтаах этилэр. Ол
курдук Форд массыыналара өҥө даҕаны биир этэ - хара. Т модель массыыната 850
долларга атыыланара. Ыараханын да иһин син биир массыынаҕа олус чэпчэки этэ.
Массыынаны атыылаһар дьон элбэҕиттэн массыына тиийбэт игин буолбут. .

Форд конвейер систематын айарга көмөлөспүтэ, уонна собуоттарга 1913 сыллаахха
туттар буолбута. Конвейер систематыттан саҥа массыынаны оҥоруу бириэмэтэ
кыыччаабыта. Собуокка хамсыыр лентанты туруорбута, массыыналар ол лентанан
хамсаан үлэһиттэр биирдии биирдии чаастарын туруораллара. Хас үлэһит массыынаҕа
биир эрэ чааһын туруорар эбээһинэстээҕэ.

Конвейер системата олус ситиһиилээх буолбута. Массыынаны оҥорорго аҕыйах бириэмэ
наада буолбут, сыаната чэпчээбит. 1916 сыллаахха массыына атыыланар сыаната 360
долларга дылы чэпчээбит, онон үс төгүл элбэх киһи массыынаны атыылаһар буолбут.
Форд Т модела Американы уларыппыт. Дьон куоракка олорор быдан боростуой буолбут.

Форд өссө политическай көрүүлэринэн биллэр. Кини Аан дойду бастакы сэриитин
утарылаһара, тоҕо диэн кини онно бириэмэ эрэ баранар диэн ааттыыра. Ону тэҥэ
кини дьэбэриэйдэр аан дойду араас проблемалары үөскэтэллэр диэн итэҕэйэрэ. Ол
оннук көрүүлэр антисемитизм диэн ааттанар. 1919 сыллаахха Диэборн Индепендент
диэн хаһыаты атыыласпыта уонна дьибэриэйдэр аан дойду проблемаларыгар
буруйдаабыта Ол кэнниттэн дьибэриэй банкиирдары Аан дойду иккис сэриитин
саҕалаабыттара диэн буруйдаабыта.



https://sah.wikipedia.org/wiki/%D0%93%D0%B0%D0%BB%D0%B8%D0%BB%D0%B5%D0%BE_%D0%93%D0%B0%D0%BB%D0%B8%D0%BB%D0%B5%D0%B9

Галилео Галилей (Итальянныы: Galileo Galilei; олунньу 15 1564 — тохсунньу 8
1642) диэн аатырбыт Италия физига, математига, астронома уонна филосова. Үөрэх
өрөбөлүүссүйэтигэр сүрүн оруолу оонньообут киhи. Кини телескобу айбыта уонна
Коперник санааларын өйөөбүтэ. Галилейга "аныгы обсерватория астрономиятын
аҕата", "аныгы физика аҕата" уонна "аныгы үөрэх аҕата" диэн албан ааттар
иҥэриллибиттэрэ. Галилей кинематиканы үөрэппитэ, телескобунан Чолбон фазаларын
бигэргэппитэ уонна Юпитер түөрт ордук улахан аргыстарын (кэлин Галилей ыйдара
диэн ааттаммыттара) арыйбыта, Күн мэҥнэрин кэтээн көрбүтэ уонна чинчийбитэ.
Онтон таhынан үөрэх уонна технология туттуллуутугар үлэлэспитэ, компас дизайнын
тупсарбыта.

Галилей Аристотель кэмиттэн баhыйар геоцентризм (Күн Сир тула эргийэр)
көрүүлэрин утарбытын иhин, Ром Католик Таҥара дьиэтин инквизицията кинини
сойуолаабыта уонна бэйэтин хелиоцентризм (Сир Күн тула эргийэр) көрүүлэриттэн
туораттара сатаабыта.



https://sah.wikipedia.org/wiki/%D0%92%D0%BE%D0%B9%D0%BD%D0%B8%D1%87_%D0%AD%D1%82%D0%B5%D0%BB%D1%8C_%D0%9B%D0%B8%D0%BB%D0%B8%D0%B0%D0%BD

Этель Лилиан Войнич (төрөөбүтүнэн Буль) - Англия суруйааччыта, "Овод" (Күлүмэн)
диэн роман ааптара.

1864 с. ыам ыйын 11 Джордж Буль диэн аатырбыт математик дьиэ кэргэнигэр төрөөбүт
(аҕата сотору өлбүт), абаҕата Джордж Эверест диэн полковник, уһулуччулаах
географ (кини аатынан аан дойду саамай улахан хайата ааттаммыта). 18 саастааҕар
Лондоҥҥа консерваторияҕа үөрэнэ сылдьан Лили Сергей Степняк-Кравчинскэй диэн
нуучча эмигрант-суруйааччытын кытта билсибит, уонна Арассыыйаннан үлуһүйбүт.
Воронеж губерниятыгар гувернантканан үлэлии барбыт, онно хаһаайыттарын кытта
сатаспатах, ол эрээри таптыыр дойдутугар өссө балтараа сыл олорбут,
өрөбөлүүссүйэни тэрийээччи эдэр дьону кытта булсубут (народоволец И. Попов
подпольнай куруһуоктар активистарын "англичанка Лили Буль" диэни ахтар). 1889 с.
дьиэтигэр төннөр, "Нуучча көҥүлүн доҕотторун уопсастыбатыгар", эмиграаннар
ыраахтааҕыны утарар хаһыаттарыгар үлэлиир. Арассыыйаттан күрээбиттэргэ көөлөһөр,
пропагандисткай литератуураны ыытарга көмөлөһөр.

1920 сыллаахха кэргэнниилэр АХШ-ка көспүттэр. 1930 с. М. Войнич өлбүт. Этель
Лилиан Войнич 1960 с. өлбүт. Рукопись Йель университетын (Yale University in New
Haven, Conn. USA) бибилитиэкэтигэр харалла сытар.



https://sah.wikipedia.org/wiki/%D0%92%D0%B8%D1%82%D1%82%D0%B5%D0%BD%D0%B1%D1%83%D1%80%D0%B3_%D0%9F%D0%B0%D0%B2%D0%B5%D0%BB_%D0%92%D0%BB%D0%B0%D0%B4%D0%B8%D0%BC%D0%B8%D1%80%D0%BE%D0%B2%D0%B8%D1%87

Виттенбург Павел Владимирович (1884–1968) - геолог, хоту дойдуну үөрэтээччи,
1925-30 сс. Саха өрөспүүбүлүкэтин үөрэтэр Хамыыһыйа (КЯР) учуонай сэкэрэтээрэ.

Владивостокка көскө ыытыллыбыт поляк кэргэнигэр төрөөбүтэ. 1905 сыллаахха
реальнай училищены бүтэрэн баран Риигатааҕы политехническэй институукка
киирбитэ, ол эрээри, устудьуоннар хамсааһыннарыттан сылтаан үөрэх тохтообута, ол
иһин Германияҕа баран Тюбенген университетыгар киирбитэ. 1908 с. үчүгэй үөрэҕин
иһин Уссурийскай кыраайга геологическэй матырыйаал хомуттара ыыппыттара. 1909 с.
естественай наука докторун дипломын ылан Арассыыйаҕа төннүбүтэ. Петербурга
үлэлээбитэ.

1930 с. "Наука академиятын дьыалатыгар" киллэриллэн хаайыыга быраҕыллыбыта,
бастакы бириигэбэрэ ытан өлөрүү, кэлин 10 сылга солбуллубута. Бастаан Беломор
канаал тутуутугар үлэлээбитэ, онтон геолог буолан Вайгач арыыга ОГПУ
геологическэй экспедициятыгар киллэриллибитэ. Хоту сылдьыбыт буолан эрдэ, 1935
с. босхоломмута.

Кини аатынан Арҕаа Шпицберген арыыга хайа ааттаммыта (1913 с. норвегиялар
экспедициялара ааттаабыт) уонна Ли-Смит арыытын соҕуруу өттүгэр тумул кини аатын
сүгэр (30-с сс. сэбиэскэй картографтар ааттаабыттар).



https://sah.wikipedia.org/wiki/%D0%92%D0%B8%D0%BA%D1%80%D0%B0%D0%BC_%D0%90%D0%BA%D1%83%D0%BB%D0%B0

Викрам Акула — SKS Microfinance микро үбүлээһин хампаанньатын тэрийээччите уонна
урукку салайааччыта. SKS Microfinance соруга - дьадаҥы индия дьахталларыгар
микро заайым уонна страхование биэрэн дьадаҥы буолуу таһымын түһэрии.

Викрам аҕата, Акула В. Кришна — хирург, дьиэ кэргэнин кытта Скенектадига (штат
Нью-Йорк) эмиграциялаабыта. Викрам оскуоланы 1986 сыллаахха бүтэрэн баран, Тафтс
үнүбүрсүтүөтүгэр үөрэммит. 1990 сыллаахха үнүбүрсүтүөтү туйгуннук үөрэнэн
бүтэрэн, философияҕа уонна англиийскай тылга икки үөрэхтэммит. Ол кэннэ Акула
аан дойду сыһыаннарыгар магиистир истиэпэнин ылаары Йель үнүбүрсүтүөтүгэр
үөрэммитэ.

1994-1995 сылларга Индияҕа микро үбүлээһин бырайыагар Фулбрайт бырагыраамма
граанын ылбыта. 2004 сыллаахха Викрам Акула Чикаго үнүбүрсүтүөтүгэр
политологияҕа дуоктар истиэпэнин ылбыта].

1990 сыллаахха Тафтс үнүбүрсүтүөтүн бүтэрэн баран, Акула Индияҕа төннүбүтэ уонна
Deccan Development Society кыра тыа сирин кэммиэрсийэтэ суох тэрилтэтин кытта
үлэлэспитэ. Ол кэннэ Вашингтоҥҥа (Колумбия уокуруга) Аан дойдуну кэтээһин
институутугар үлэлээбитэ, дьадайыы уонна тирэхтээх экэниэмикэ сайдыытын туһунан
ыстатыйалары суруйбута. Deccan Development Society кытта үлэлэһэр кэмигэр Акула
кэммиэрсийэтэ суох микро үбүлээһин кэмчи кыахтардааҕын бэлиэтии көрөн,
ырыынактыы сыһыаны киллэриини туһунан эппитэ. Бу кыһалҕаҕа бэйэтин көрүүлэрин A
Fistful of Rice: My Unexpected Quest to End Poverty Through Profitability диэн
кинигэҕэ сиһилии суруйбута, кинигэтэ 2010 сыллаахха Harvard Business Press
бэчээттэммитэ.

1996 сыллаахха Викрам Акула Фулбрайт грааныгар бырайыагын бүтэрэн, Чикаго
үнүбүрсүтүөтүгэр политологияҕа дуоктар истиэпэнин ылаары киирбитэ. Онно
кэммиэрсийэтэ суох микро үбүлээһин хампаанньаларыгар анаан биизинэс-былаан
оҥорбута, 1997 сыллаахха ахсынньыга Акула Индияҕа төннөн, биизинэс-былаанын
олоххо киллэрээри SKS (Swayam Krishi Sangam) тэрийбитэ. Бастааҥҥытынан
кэммиэрсийэтэ суох тэриллэн баран, 2005 сыллаахха SKS Microfinance
кэммиэрсийэлээх тэрилтэ буолбута.

2010 сыл атырдьах ыйын ортотугар SKS Microfinance бэйэтин аакцияларын Мумбат
пуонда бииржатыгар туруорбута, акцияларыгар наадыйыы атыыга таһаарыыттан 14
төгүл үрдүк буолбута, онон хампаанньа Джордж Сорос курдук тирэх буолуох
инвестордаммыта.

2011 сыл сэтинньи 23 күнүгэр Акула бэрэссэдээтэл уонна 2014 сыл ыам ыйын 3
күнүгэр промоутер дуоһунастарыттан уурайбыта.

SKS тэриллиитигэр Акуланы Нобель бириэмийэтин лауреаата уонна Бангладешка аан
дойдуга бастакы микро үбүлээһин баанын Grameen Bank тэрийээччитэ Мухаммад Юнус
үлэтэ көҕүлээбитэ.



https://sah.wikipedia.org/wiki/%D0%92%D0%B0%D1%88%D0%B8%D0%BD%D0%B3%D1%82%D0%BE%D0%BD_(%D0%9A%D0%BE%D0%BB%D1%83%D0%BC%D0%B1%D0%B8%D1%8F_%D1%83%D0%BE%D0%BA%D1%83%D1%80%D1%83%D0%B3%D0%B0)

Уашиҥтон, Колумбия Эргин (Washington, D.C.) диэн АХШ киин куората. От ыйын 16
1790 тэриллибитэ. Потомак өрүс хаҥас кытылыгар турар. Вирдьиния уонна Мэрилэнд
иллэрдиин кирбиилэhэр. Эргин олохтоохторун ахсаана 591,833. Элбэх дьон тула
эргинтэн куоракка үлэлии кэлэллэр, ол иhин үлэ күнүгэр дьон ахсаана биир
мөлүйүөнтэн тахсар. Уашиҥтон метрополията 5.3 млн олохтоохтордоох.

АХШ Конституциятын бастакы артыыкылынан Уашиҥтон федерал эргин суолталаах уонна
хайа да илгэ киирбэт. АХШ Федерал Дьаhалтатын бары үс салааларын кииннэрэ манна
бааллар. Ил суолталаах монуменнар уонна музейдар бааллар. Уашиҥтоҥҥа бааллар Аан
дойду Баанын, Омуктар икки ардыларынааҕы Манньыат Фондатын, Америка Иллэрин
Тэрилтэлэрин, Интер Америка Сайдыы Баанын уонна Бүтүн Америка Эт-хаан Тэрилтэтин
салалталара уонна 174 омук амбасаадата. Онтон ураты араас институттар
салалталара эмиэ бааллар.



https://sah.wikipedia.org/wiki/%D0%92%D0%B0%D1%81%D0%B8%D0%BB%D1%8C%D0%B5%D0%B2_%D0%A1%D0%B5%D1%80%D0%B3%D0%B5%D0%B9_%D0%A1%D1%82%D0%B5%D0%BF%D0%B0%D0%BD%D0%BE%D0%B2%D0%B8%D1%87

Васильев Сергей Степанович — Борогонскай (25.09.1907—11.05.1975) — поэт,
публицист уонна очеркист, ССРС суруйааччыларын Сойууһун чилиэнэ.

1907 сыл балаҕан ыйын 25 күнүгэр Бороҕон улууһун (билигин Уус-Алдан) Бастакы
Суотту нэһилиэгэр «Бөрө бастаах» диэн сайылык алааска элбэх оҕолоох дьадаҥы
ыалга төрөөбүтэ. 13 саастааҕар 1920 с. оскуолаҕа үөрэнэ киирэр. 1926 с.
Дьокуускайга Педтехникумҥа үөрэнэ киирэр. Техникум комсомольскай ячейкатыгар
сэкиритээрдиир.

1930 сыллаахха, бүтэрэн баран, Уус-Алдан улууһун үөрэҕин салаатын
сэбиэдиссэйинэн ананар. Сири саҥаттан түҥэтиигэ (земпередел) уонна
коллективизацияҕа көхтөөх кыттыыны ылбыта. Сотору кэминэн Ойуунускай этиитинэн
Саха Сиринээҕи кинигэ кыһатыгар политическэй-маассабай литература эппиэттиир
сэкиритээрэ буолар.

1932 с. муус устарга Мэҥэ Хаҥалас оройуонун ситэриилээх кэмитиэтин
бэрэссэдээтэлинэн аныыллар. 1934 с. Ньурбаҕа, оччотооҕу Мэгэдьэк оройуонугар,
эмиэ оройуон ситэриилээх кэмитиэтин бэрэссэдээтэлинэн аныыллар. Бу кэмҥэ тыа
сиригэр оччотооҕуга ханна да суох култуура уонна сынньалаҥ пааркатын ыччаты
көҕүлээн туттарбыта. 1937 с. сайыныгар Дьокуускай Горсоветын исполкомун
бэрэссэдээтэлинэн ананар. Икки улахан оройуоҥҥа ситиһиилээхтик үлэлээбит Сергей
Степановичка өрөспүүбүлүкэ киинин, Дьокуускай куораты, кылгас кэм иһигэр
хаалыыттан таһаарар сорудах сүктэриллэр. Элбэх үлэни ыытан эрдэҕинэ, 1938 с.
күһүөрү кыһын «Эн үчүгэй үлэҕинэн олус аатыран эрэҕин, тохтоторго сөп буолла», —
диэбит курдук буолар. «Ньурбалар дьыалалара» диэн ааттанан партия обкомун бюрота
буолар. «Үлэ повинноһын туһанан дьону күһэйэн үлэлэппит» аатырар уонна 1938 с.
алтынньы 9 күнүнээҕи быһаарыытынан Ньурбатааҕы райком сэкиритээрин К. И.
Шараборины уонна Дьокуускай куорат сэбиэтин бэрэссэдээтэлин эбээһинэстэриттэн
устарга уонна иккиэннэрин партияттан таһаарарга уураахтаабыттара. Ону тэҥэ
куорат сэбиэтин Пленумун састаабыттан таһаарбыттара, Саха АССР Үрдүкү Сэбиэтин
дьокутаатын эбээһинэһин толорорун боппуттара, Саха суруйааччытын холбоһугуттан
таһаарыллыахтааҕын туһунан этиллибитэ. Сыл аҥаара дьиэ хаайыытыгар олорбута.

Суруйааччы кыра эрдэҕинэ Суоттуга элбэх олоҥхоһут уутуйан уөскээбит сирэ эбит.
Поэт бэйэтэ этэринэн, «сүүрбэттэн тахса улахан олоҥхоһут тэҥҥэ үөскүү сылдьыбыт»
эбит. Олоҥхоһут Тиэхэн (Васильев Тихон Иванович) уонна Наара Суох (Охлопков Петр
Аммосович) ордук аатырбыттар, кинилэри сэргэ Күндээр (Львов Михаил), Бүччүкүнэ
(Татаринов Николай Яковлевич), Быыкаайык (Васильев Василий Гаврильевич), Тирээп
(Васильев Устин Саввич) о. д. а. бааллара.

Техникумҥа үөрэнэ сылдьан Сата Баһылайап, Борогонец диэн ааттарынан ырыалары
уонна хоһооннору «Кыым», «Хотугу ыччат», «Эдэр бассабыык» хаһыаттарга
таһаартарар. Бастакы улахан айымньыта «Арамаан артыала» поэма 1929—1930 сылларга
«Кыһыл ыллык» сурунаалга уонна «Эдэр бассабыык» хаһыакка бэчээттэммитэ. Ол
кэнниттэн «Сэттэ туруйа» диэн поэманы, элбэх хоһооннору суруйталаабыта
өрөспүүбүлүкэ хаһыаттарыгар, кэлин «Мэҥэлэр хайа үрдүгэр» (1935) диэн бастакы
хомуурунньугар бэчээттэммиттэрэ.



https://sah.wikipedia.org/wiki/%D0%92%D0%B0%D0%BB%D1%8E%D1%82%D0%B0_%D0%B1%D1%8D%D0%BB%D0%B8%D1%8D%D1%82%D1%8D

Валюта бэлиэтэ (символа) — Ханнык эмит валютаны быһаарар буукуба, лигатура,
монограмма, знак, иероглиф, аббревиатура (ол курдук валюта кода), толору тыл,
уонна араас дьүөрэһэлиитэ.

Валюта суруллуутун кылгатыллыбыта символ эбэтэр знак буолуон сөп. Ону араас
дойдулар сокуоннарыгар көрдөххө булуохха сөп. Оннук Россия Баана , россия
солкуобайын знагын быһаарар боломуочуйалаах.

Валюталар знактара (символлара) — кириллица эбэтэр латинницаҕа төрүттэммит
ханнык эмит графема буолар. Сорохторо XVII—XVIII үйэҕэ сурук-бичик тарҕаныытын
кытта эмиэ биллибит, оннугунан доллар символын, фунт суругун, уонна да атыттар.
Атын символлары былаас органнара быһаарбыттар, ол курдук евро символа, Армения
драмын символа уонна Индия рупията.

Сороҕор (ол курдук, Excel, Lotus, Gnumeric электроннай таблицаларыгар) символ
быһыытынан ISO 4217 ньыматынан суруллубут кылгатыылар туттуллалар (USD — АХШ
доллара, RUB — солкуобай). Сорох источниктарга ISO 3166-1 стандартынан суруллар
(US$ — 'АХШ 'доллара, TT$ — Тринидада уонна Тобаго доллара, HK$ — Гонконг
доллара).



https://sah.wikipedia.org/wiki/%D0%91%D2%AF%D1%80%D1%8D%D1%8D%D1%82%D0%B8%D0%B9%D1%8D

Бүрээтийэ Өрөспүүбүлүкэтэ (нууч. Республика Бурятия; бүр. Буряад Улас) диэн
Арассыыйа Федерациятын субъега. Киин куората Улан-Удэ.

Бүрээтийэ Иркутскай кэм зонатыгар (IRKT/IRKST) сытар. UTC уларыйыыта
+0800 (IRKT)/+0900 (IRKST).

Дьонун ахсаана — 960 тыh. к. (2007). Дьон чиҥэ — 2,73 к/км² (2007), куорат
олохтоохторо — 55,1 % (2007).

Нууччалар билиҥҥи Бүрээтийэ сиригэр XVII саҥатыгар кэлбиттэр. 1923,
Бүрээт-Монгол автоном сэбиэт социалист республиката тэриллибитэ.

Оҥоруулар: сэлиэhинэй, оҕуруот аhа, хортуопуй, мас, тирии, графит уонна
текстиль. Балыктааhын, булт, күндү түүлээх, хой уонна сүөһү иитиитэ, хостооhун.



https://sah.wikipedia.org/wiki/%D0%91%D2%AF%D0%BB%D2%AF%D2%AF_%D1%83%D0%BE%D0%BA%D1%83%D1%80%D1%83%D0%B3%D0%B0

Бүлүү уокуруга — XIX үйэ иккис аҥаарыттан XX үйэ саҥатыгар дылы Саха уобалаһыгар
баар буола сылдьыбыт биэс уокуруктартан биирдэстэрэ.

Бүлүү уокуругар 1858 с. 51950 саха, ону тэҥэ 9 тоҥус ууһа олорбут. Барыта 55658
киһи 941 сиргэ (урочище), 10243 балаҕаҥҥа олорбуттара. 1897 с. биэрэпис
түмүгүнэн уокурукка 67142 киһи олорор эбит, онтон үөрэхтээҕэ 0,8% ылар. 1912 с.
— 72623, 1917 с. М. П. Соколов биэрэпиһинэн 79,9 тыһ. буолбут.

Түөрт улууска арахсара: Сунтаар (35,15%), Марха (27,54%), Үөһээ Бүлүү (20,79%)
уонна Орто Бүлүү (16,52%). 1912 с. Сунтаар улуууттан арахсан Хочо улууһа
тэриллибитэ.

Уокурук Дьокуускай уокуругун кэнниттэн киһитин ахсаанынан, баайынан-дуолунан
иккис миэстэҕэ турбута.



https://sah.wikipedia.org/wiki/%D0%91%D2%AF%D0%BB%D2%AF%D2%AF_%D1%83%D0%BB%D1%83%D1%83%D2%BB%D1%83%D0%BD_%D0%B1%D1%8B%D0%BB%D0%B0%D0%B0%D2%95%D0%B0

Саха Өрөспүүбүлүкэтин "Бүлүү улууһа" олохтоох тэриллии былааҕа — бу олохтоох
тэриллии биир дьоһун бэлиэтэ буолар. Былаах Бүлүү улууһун Мунньаҕын 2003 сыл
сэтинньи 18 күнүнээҕи 36 №-дээх «Об утверждении Положения „О Флаге
муниципального образования „Вилюйский улус (район)“ РС(Я)“» Быһаарыытынан
бигэргэтиллибит. Кэлин Бүлүү улууһун Мунньаҕа 2007 сыл муус устар 24 күнүнээҕи
413 №-дээх «О внесении изменений в Положение „О Флаге муниципального образования
„Вилюйский улус (район)“ РС(Я)“» Быһаарыытынан Балаһыанньа бастакы баһын 1.3
пуунугар, былаах дьүһүннээһинигэр, уларытыы киллэрбит.



https://sah.wikipedia.org/wiki/%D0%91%D1%8D%D1%80%D1%82_%D0%9C%D0%B0%D0%B0%D1%80%D1%8B%D0%B9%D0%B0

Бэрт Маарыйа — мындырынан, сиэрдээх майгытынан аар-саарга аатырбыт Тааттаттан
төрүттээх XIX үйэҕэ олоро сылдьыбыт саха дьахтара. Манчаары Баһылай кини
тылын-өһүн истээри анаан-минээн кэлэ сылдьыбытын туһунан номох баар.

Мэҥэ Тараҕай нэһилиэгэр Куталаах диэн сиргэ олоро сылдьыбыт Владимир Слепцов,
сахалыы аата Чыкыйаас, диэн киһи Таатта улууһуттан баай ыал кыыһын ойох ылбыт.
Оҕолонон-урууланан бэркэ олорон иһэн дьахтар ыалдьан өлбүт. Ол өлөрүгэр,
оҕолорбун сүтүөр ийэ атаҕастыа диэн, балтыбын Маарыйаны кэргэн ылаар диэн
кэриэһин эппит. Ону толорон Чыкыйаас Тааттаттан Маарыйаны сүгүннэрэн аҕалбыт.
Түөрт оҕоломмуттар. Чыкыйаас өлбүтүн кэннэ эдэр дьахтар 8 оҕону бэйэтэ
улаатыннарбыт. Сатабылынан баайын өссө хаҥаппыт.

Бэйэтэ Чыкыйаастан 4 уоллааҕа. Биир уола Суһуохтаах Мааркап (Марк) Тараҕай
нэһилиэгэр 24 сыл кинээстээбит, икки ыҥырыкка Мэҥэ улууһугар кулубалаабыт, 1893
сыллаахха 71 сааһыгар өлбүт. Кини икки уола Уйбаан уонна Сүөдэр Мааркабыстар
Мэҥэ улууһун сис баайдара буолан Бүтэйдээххэ аатыран-сураҕыран олорбуттар.



https://sah.wikipedia.org/wiki/%D0%91%D1%80%D0%B8%D0%B6%D0%B8%D1%82_%D0%91%D0%B0%D1%80%D0%B4%D0%BE

Брижи́т Анн-Мари́ Бардо́ (фр. Brigitte Anne-Marie Bardot, балаҕан ыйын 28
күнүгэр 1934 сыллаахха төрөөбүт) — француз киинэтин артыыската уонна фотомодель,
кыыллар бырааптарын көмүскүүр хамсааһын кыттааччыта. 1950-с сылларга Европаҕа
секс-символ быһыытынан биллэрэ (Америкаҕа Мэрилин Монро курдук).

Брижитт Бардо балаҕан ыйын 28 күнүгэр 1934 с. Париж куоракка Луи Бардо диэн
бизнесмен дьиэ кэргэнигэр төрөөбүтэ. Кыра эрдэҕиттэн балетынан дьарыктанара.
1950 с. "Эль" сурунаал ("ELLE") № 232 обложкатыгар тахсыбыта, ону Марк Аллегре
режиссер көрөн кинопробаҕа ыҥырбыт. 1952 с. аан бастаан киинэҕэ уһуллар (Le Trou
Normand). Ол сыл эдэр режиссер уонна суруналыыс Роже Вадимҥа кэргэн тахсар. Роже
Вадим кинини бэйэтин киинэтигэр устар «[[И Бог создал женщину (киинэ, 1956)|И
Бог создал женщину]]» (1956). Ол саҕанааҕы уопсастыба киинэ 18 саастаах аһаҕас
таҥастаах, сүөргү быһыылаах Жюльет диэн героинятыттан шок ылар.

1960-с сылларга Бардо бэйэтигэр барсар оруоллары оонньуур инженю уонна
женщина-вамп амплуаларыгар, ол гынан баран аата-суола улам сөҕүрүйэр. 1966 с.
Голливудка киинэҕэ уһуллар («Милая Брижит»). Түөрт уон сааһын туолар сылыгар
Бардо киинэҕэ уһуллан бүппүтүн туһунан биллэрэр уонна кыыллар бырааптарын иһин
охсуһууну бэйэтин олоҕун сыалынан талар.

1957с. Вадимтан арахсан баран, Бардо икки сыл "И Бог создал женщину" киинэҕэ
бииргэ уһуллубут киһитин кытта Жан-Луи Трентиньянныын олорор. 1959 с. Жак Шарье
диэн артыыска кэргэн тахсар, киниттэн 1960 с. Николя диэн уолу төрөтөр.
Арахсыбыттарын кэннэ оҕо Шарье дьиэ кэргэнигэр ииттэрэ бэриллибит. француз
музыканнарын Саша Дистели, Боб Загури уонна Серж Гейнсбурдуун көрсүүлэспит
(кинилиин хас да хит буолбут ырыалары суруттарбыт, холобур «Я тебя люблю… я тоже
нет» (Je t’aime… moi non plus), кэлин бу ырыаны Гейнсбур Джейн Биркин диэн
ырааһыты кытта толорбута). Сак Гюнтер диэн ниэмэс миллионерыгар кэргэн тахса
сылдьыбыта (1966-1969). 1992 с. Бардо Бернар д'Ормалга кэргэн тахсыбыт. Билигин
да бииргэ олороллор.



https://sah.wikipedia.org/wiki/%D0%91%D0%BE%D1%80%D0%BE%D0%B4%D1%83%D0%BB%D0%B8%D0%BD,_%D0%A0%D1%8B%D0%B3%D0%BE%D1%80_%D0%98%D0%B2%D0%B0%D0%BD%D0%BE%D0%B2%D0%B8%D1%87

Рыгор Бородулин (Беларуус тыла: Рыгор Барадулін) (1935 сыл олунньу 24, - 2014
сыл кулун тутар 2, ) диэн Беларуус поэта, эссэиһа, суруйааччыта уонна
тылбаасчыта. Барадулиҥҥа Беларуссияҕа тиһэх Норуот поэта аата
иҥэриллибитэ(1992).2006 сыллаахха Литератураҕа Нобель бириэмийэтигэр
туруоруллубута.

Барадулин Версовка диэн сэлиэнньэҕэ төрөөбүтэ. Минскайга баар Беларусь ил
университетын бүтэрбитэ. 2014 сыл кулун тутар 2 күнүгэр сүрэҕэ тохтоон 79
саастааҕар өлбүтэ..

1953 сыллаахха бэчээттэнэр буолбута, бастакы хоһооннорор Кыһыл Смена(бел.
«Чырвоная змена») хаһыакка тахсыбыта. 1959 сыллаахха «Истиэп үрдүгэр ый» (белор.
«Маладзік над стэпам») бастакы хоһооннорун хомуурунньуга тахсыбыта. Барыта
холбоон 70-тан тахса хомуурунньуктара бэчээттэммитэ, ол иһигэр сатира уонна
күлүү хомуурунньуктара, оҕолорго аналлаах хоһооннор уонна тылбаас айамньылар
тахсыбыттара. Иккитэ поэт талыллыбыт хоһоонноро бэчээттэммиттэрэ: 1984 уонна
1996-2002 сыллаахха. 2006 сыллаахха Литератураҕа Нобель бириэмийэтигэр
туруоруллубута.

Барадулин биллэр хоһооннору беларуус тылыгар тылбаастаабыта, ол иһигэр «Слово о
полку Игореве» (1986), Федерико Гарсиа Лорка («Голубой звон Гренады», 1975),
Габриэла Мистраль («Ветролист», 1984), Иоанн Павел II, «Рубаи» Омар Хайям
кинигэлэрэ, Шекспир, Байрон, Неруда, Мицкевич уонна Есенин айамньылара уонна да
атыттар.

2006 сыл сайыныгар «Руны Перуновы» диэн ааттаах талыллыбыт хоһоонноро бэчээттэн
тахсыбыта.



https://sah.wikipedia.org/wiki/%D0%91%D0%B8%D0%BB%D0%B8%D0%B1%D0%B8%D0%BD_%D0%AE%D1%80%D0%B8%D0%B9_%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80%D0%BE%D0%B2%D0%B8%D1%87

Билибин Юрий Александрович (1901-52), геолог, ССРС Наукаларын Академиятын
чилиэн-корреспондена (1946). Металлогенияҕа уонна көмүс үөскээһинигэр
үлэлэрдээх. ССРС хотугулуу-илин өттүгэр (Халыма тардыытыгар) көмүстээх сирдэри
булуу кыттыылааҕа. ССРС Илин бириэмийэтин 1946 ылбыта.

1927-1928 сс. кыһыныгар Билибин Халымаҕа экспедиция ыытар туһунан элбэх үлэни
ыытар. 1928 с. сайыныгар балтараа сыллаах экспедицияны "Союззолото"
үбүлээһининэн уонна геология кэмитиэтин сүрүннээһиниэн саҕалыыр. Владивосток
куораттан "Дайбоши-мару" диэн эргэ дьоппуон парохуодунан айаннаан билиҥҥи
Магадантан 35 км сиргэ Ола диэн балыксыттар бөһүөлэктэригэр бэс ыйын 4 күнүгэр
түһэллэр.



https://sah.wikipedia.org/wiki/%D0%91%D0%B8%D0%BB%D0%B0%D0%B9%D0%BD

Била́йн (также: Beeline, 2005 сыллахха дылы Билайн GSM) — «Вымпел-Коммуникации»
хампанньа торговай марката, ол торговай марканан GSM уонна UMTS стандарттарга
мобильнай сибээһинэн хааччыйар, ону тэҥэ проводунан уонна провода суох
интернетынан.

Вымпелком диэн хампаанньа 1992 сыллаахха олохтоммута уонна AMPS/D-AMPS
стандарттарга Москваҕа үлэтин саҕалаабыта. 1996 сыллаахха Арассыыйа
хампаанньаларыттан бастакынан Нью-Йорк акцияларын биржатыгар атыыланар буолбута.

1997 сыллаахха хампаанньа GSM стандартка көһүүтүн саҕалаабыта уонна 2001
сыллаахха Арассыыйа атын регионнарыгар GSM стандартка үлэтин кэҥэппитэ.

2004, Вымпелком Казахстан мобильнай операторын КаР-Тел хампаанньаны атыыласпыта,
онон атын дойдуларга үлэтин саҕалаабыта. Онтон 2005 сыл сэтинньитигэр Вымпелком
атын хампаанньаны - Украина РадиоСистемаларын толору атыыласпыта. Бу атыылаһыы
мөккүрдээх соҕустук ааспыта, тоҕо диэн акцияларын икки улахан тутааччылара -
Альфа Груп уонна Теленор (Норвегия телекоммуникация хампаанньата) Россияҕа
конкуреннар этилэр.

Билигин хампаанньа Арассыыйа олорор 97% дьонун сотовай телефон өҥөтүн биэриэн
сөп. Казахстан, Украина, Узбекистан, Таджикистан, Грузия, уонна Армения
дойдуларыгар дьон 100% Билайн маркалаах Вымпелком өҥөтүн атыылаһыан сөп..



https://sah.wikipedia.org/wiki/%D0%91%D0%B5%D1%80%D0%B5%D0%B7%D0%BE%D0%B2%D1%81%D0%BA%D0%B0%D0%B9_%D0%9C%D0%B0%D0%BA%D1%81%D0%B8%D0%BC_%D0%A1%D0%BE%D0%B7%D0%BE%D0%BD%D1%82%D0%BE%D0%B2%D0%B8%D1%87

Березовскай Максим Созонтович (1745—1777) — Украинаттан төрүттээх Арассыыйа
импиэрийэтигэр операны бастакы суруйбут композитор. Сорох музыковедтар
гениальнай композитор быһыытынан билинэллэр.

Алтынньы 16 (27) күнүгэр 1745 сыллаахха Украинаҕа Глухов куоракка (билигин
Украина Сумской уобалаһа) хаһаах дьиэ кэргэнигэр төрөөбүт.

1765—1774 сылларга Италияҕа олорбут, Болоньяҕа Мартини падреҕа үөрэммит.
Арассыыйаҕа филармоническай академияны арыйар санаалаах төннүбүт. Ол эрэн
өйөбүлү көрсүбэккэ эдэр сааһыгар бэйэтигэр тиийинэн өлбүт (сорохтор этэллэринэн
бэйэтигэр тиийинии - үһүйээн, ол эрэн дьадаҥытык олорон элбэх кыһалҕаны
көрсүбүтэ чахчы).



https://sah.wikipedia.org/wiki/%D0%91%D0%B0%D2%BB%D1%8B%D0%BB%D0%B0%D0%B9_%D0%90%D0%BB%D0%B0%D0%B0%D2%BB%D0%B0_(%D0%A7%D1%83%D1%80%D0%B0%D0%BF%D1%87%D1%8B_%D1%83%D0%BB%D1%83%D1%83%D2%BB%D0%B0)

Баһылай Алааһа — Чурапчы улууһун Одьулуун нэһилиэгэр баар буола сылдьыбыт
нэһилиэнньэлээх пуун.

Уруккута Сулҕаччы нэһилиэгин сирэ (Сулҕаччы Бабаҕата). 1930 сыллаахха Одьулуун
нэһилиэгэр холбоспута. 1935 сылтан Орджоникидзе аатынан колхоз киинэ буолбута.
Кулууп, балыыһа, маҕаһыын, арыы астыыр собуот, колхоз кыстык хотоно. Боруолга
сайылык хотоно, ыаллар олорор дьиэлэрэ, электричество, телефон, араадьыйа баара.
Бөдөҥсүтүүнэн кэлин Ленин аатынан колхоз учаастага, Карл Маркс аатынан совхоз
сылгы иитэр базата буолуталыы сылдьыбыта. Оскуола суоҕунан уонна бөдөҥсүтүүттэн
сылтаан, нэһилиэнньэтэ, сыыйа, Дьабыылаҕа, Мындаҕаайыга уонна Үрэх-Күөрэҕэ
көспүтэ. Билигин ким да олорбот. Биир да дьиэ суох. Кэнники өрт уота сиэн
өтөхтөр оннулара да суох буолбут. Урукку турбут сирэ билигин ходуһа. Хоту күүс
өттүнэн көһүүгэ барбыт Орджоникидзе аатынан колхоз холхуостаахтарын кэриэһигэр
өйдөбүнньүк турар. Ынах маҕыраабат, атыыр оҕус айаатаабат, оҕо саҥата
чуопчаарбат, чыычаах да ыллаабат. Уу-чуумпу. Биирдэ эмит сылгы кистиирэ иһиллэр.
Ортотунан Чурапчы — Мындаҕаайы республиканскай суолталаах суол ааһар.



https://sah.wikipedia.org/wiki/%D0%91%D0%B0%D1%88%D0%B0%D1%80%D0%B8%D0%BD_%D0%93%D0%B5%D0%BE%D1%80%D0%B3%D0%B8%D0%B9_%D0%9F%D1%80%D0%BE%D0%BA%D0%BE%D0%BF%D1%8C%D0%B5%D0%B2%D0%B8%D1%87

Башарин Георгий Прокопьевич (21.03.1912—18.04.1992) — саха аатырбыт историга,
уопсастыбаннай диэйэтэлэ, РСФСР уонна Саха АССР билимнэрин үтүөлээх диэйэтэлэ,
история билимнэрин доктора, профессор.

1912 сыллаахха кулун тутар 21 күнүгэр Чурапчы улууһун Сылаҥ нэһилиэгэр бааһынай
дьиэ кэргэнигэр төрөөбүтэ. 17 саастааҕар ликбезка ааҕар буолбута, онтон 9 сыл
иһигэр началынай, орто уонна үрдүк үөрэхтэри бүтэрэн Москубатааҕы К. Либкнехт
аатынан пединституут кыһыл дипломун ылбыта. 31 саастааҕар история билимин
хандьыдаата буолбута, 38 сааһыгар сылдьан доктар аатын көмүскээбитэ, 40 сааһыгар
профессор буолбута. 1992 сыл муус устар 18 күнүгэр өлбүтэ.



https://sah.wikipedia.org/wiki/%D0%90%D1%84%D0%B3%D0%B0%D0%BD%D0%B8

Афгани (AFN, ааҥл. afghani) — Афганистан харчыта, 100 манньыат пулга тэҥнэһэр
бытархай харчы. Билиҥҥи кэмҥэ эргииргэ 1000, 500, 100, 50, 20, 10, 5, 2 уонна 1
сыаналаах банкноталар уонна бытархай манньыаттар 5, 2, 1 афгани бааллар.

Афгани эргииргэ 1926 сыл от ыйыгар 900 пробалаах (10 г үрүҥ көмүстээх) үрүҥ
көмүс манньыатынан тахсыбыта. Афгани өр кэм кабул рупиятын, ону тэҥэ индия,
иран, нуучча уонна бухара манньыаттарын кытта эргииргэ туһаныллыбыта. 1927 сылга
дылы эргииргэ сылдьар манньыаттар үксүлэрэ индийскэй этилэр. Афгани кыһыл көмүс
манньыаттара үрүҥ көмүс афганины кытта тэҥнэниилэрэ халбаҥ этэ.

Кабул рупиятын манньыаттара 1978 эрэ сыллаахха, Афганистаҥҥа ССРС аармыйата
киириэн аҕай эрэ иннинэ, эргииртэн тахсыбыттарын кэннэ, афгани туруга
бөҕөргөөбүтэ.

Бастакы афгани банкноталарын 1935 сыллаахха Афганистан национальнай баана
бэчээттээбитэ. 1939 сыллаахха государственнай Да Афганистан банк тэриллэн, ол
сыл банкноталары бэчээттээһинин саҕалаабыта. Аан дойду иккис сэриитин иннинэ бу
икки банк банкноталарын үрүҥ көмүскэ атастаһаллара.

Анархия кэмигэр полевой командирдар, онтон да атын политика хамсааһыннара тус
бэйэлэрин афганиларын туһаналлара. 2002 сыллаахха дылы эргииргэ афгани икки
көрүҥэ баара: киин салалта таһаарар «давляти» уонна «достуми» (генерал Достум
ыйааҕынан бэчээттэнэллэрэ. Тас көрүҥнэринэн араарыллыбаттара, номиналларынан эрэ
арахсаллара. Итини тэҥэ ураты көрүҥнээх Хотугу Альянс валютата эргииргэ баара.
Бу купюралар бары, муус устардааҕы революциятттан саҕалаан, ССРС-ка
бэчээттэнэллэрэ. Афганистан хоту өттүгэр валюта икки көрүҥнэрэ эргийэллэрэ. Ол
эрэн Достум харчылара государство харчыларыттан чэпчэки этилэр. Дойду атын
оройуоннарыгар Пакистан рупията, Иран риала уонна АХШ доллара туттуллаллара.

2002 сыл тохсунньутугар былааска Хамид Карзай кэлбитэ, ол кэннэ харчы реформатын
ыытарын туһунан биллэрбитэ. Бу дьайыыта бүтэр уһуга суох сэриинэн урусхалламмыт
дойду экономикатын хонтуруолун чөлүгэр түһэрии соруктаах этэ. Харчы уларыйыытын
иннинэ афгани куурса араас куораттарга барыллаан 40 тыһ. этэ, Карзай дьаһалтата
кэлбитин кэннэ (2002 сылга) хас да төгүл үрдээн $1 = 14 тыс. афганига
тэҥнэспитэ.

Алтынньыга харчы реформата ыытыллыбыта, ол түмүгэр афганскай валюта
деноминацияламмыта. Валютаны уларытыы икки ый ыытыллыбыта. Саҥа афганскай
харчыны бэчээттиир быраап ниэмэс фирматыгар бэриллибитэ. Саҥа харчы киирэн, эргэ
афгани үс көрүҥэ ууратыллыбыта. Эргииргэ 1, 2, 5, 10, 20, 50, 100, 500, 1000
номиналлаах афгани банкноталара тахсыбыттара. Харчы реформатын маҥнайгы сүһүөҕэр
афгани сыаната түспүтэ. Харчыны уларытыыга 1 саҥа афгани = 1 тыһ. эргэ афганига
тэҥнэспитэ. Эргэ харчылары кумааҕыны быһар массыыналарынан уонна уматан суох
оҥорбуттара. Эргииргэ саҥа банкноталар киирбиттэрин кэннэ эргэ банкноталар
сокуона суох буолбуттара.



https://sah.wikipedia.org/wiki/%D0%90%D1%80%D1%82%D0%B0%D0%BC%D0%BE%D0%BD%D0%BE%D0%B2_%D0%98%D0%BD%D0%BD%D0%BE%D0%BA%D0%B5%D0%BD%D1%82%D0%B8%D0%B9_%D0%98%D0%B2%D0%B0%D0%BD%D0%BE%D0%B2%D0%B8%D1%87

Артамонов Иннокентий Иванович (1928.11.21) - хоһоонньут, тылбаасчыт. Саха
Өрөспүүбүлүкэтин култуура үтүөлээх үлэһитэ, Аҕа Дойду Улуу сэриитин кыттыылааҕа.
1964 сылтан ССРС СС (Суруйааччылар Союзтарын) чилиэнэ.

Уус-Алдан улууһугар төрөөбүт. 1957 с. Саха сударыстыбаннай үнүбүрсүөтүн
устуоруйа-тыл салаатын бүтэрбитэ. Ол кэмтэн саҕалаан биэнсийэҕэ тахсыар диэри
Саха кинигэ кыһатыгар редакторынан үлэлээбитэ. 1949 сылтан ССКП чилиэнэ.

И. Артамонова сорох айымньылара украина, каһаах, грузин уо.д.а. тылларга
тылбаастаммыттара.

А. Пушкин, М. Лермонтов, С. Есенин, А. Твардовскай, П. Тычин, Муса Джалиль, В.
Федоров, Н. Дамдинов уо.д.а. суруйааччылар айымньыларын тылбаастаабыта.



https://sah.wikipedia.org/wiki/%D0%90%D0%BD-24

Ан-24 (НАТО классификациятынан: Coke — «Кока») — пассажирдары таһар турбиналаах
көтөр аал. Орто уонна кыра линияларга туттуллар.

3 000 км көтөр, түргэнэ чааска 490 км, ыйааһына 21 т. Икки АИ-24 турбиналаах
мотордаах. 1959 — 1979 сылларга оҥоһуллубба.

Барыта 1200 тахса аал оҥоһуллубута. Билиҥҥи туругунан өссө даҕаны 300 аал үлэҕэ
баар, сүрүннээн СПГ уонна Африка дойдуларыгар.

1959 сыл алтынньы 20 күнүгэр бастаан көппүтэ. 1962 сыл саҥатыгар Киев куоракка
серияҕа тахсыбыта. 1962 балаҕан ыйыгар Киев — Херсон тарссаҕа пассажирдары таһар
буолбута.

1979 сылга диэри оҥоһуллар этэ. Барыта 1200 тахсыбыта, Ону таһынан Кытайга Y-7
диэн ааттаах тахсар этэ.

2006 сыл тохсунньу 1 күнүнээҕи туругунан Арассыыйаҕа 207 көтөр аал туһаныллар
этэ.

Барыта 2010 сыл атырдьах ыйын 2 күнүнээҕи туругунан барыта 144 аал
сааххаллаабыта.



https://sah.wikipedia.org/wiki/%D0%90%D0%BD%D0%B0%D1%85%D0%B0%D0%B9%D0%BC

Анахайм (Анахейм) (Anaheim) — АХШ арҕаа өттүгэр Калифорния штаакка баар куорат.
«Улахан Лос-Анджелес» куораттарыттан биирдэстэрэ. Лонг-Бич куораттан илин,
Лос-Анджелестан 40 км сиргэ, Санта-Ана диэн өрүс үрдүгэр турар. Олохтоохторун
ахсаана 333,4 тыһ. киһи (2004).

Бөдөҥ индустрия киинэ. Авиаракетнокосмическай, радиоэлектроннай, химическай,
плодоконсервнай промышленность бааллар. Бөдөҥ туристическай киин (1955
олохтоммут «Диснейленд» паарка, отеллар уонна ресторааннар). Чуумпу Байҕал
кытылынааҕы курорт.

1857 сыллаахха көһөн кэлбит ниэмэстэр олохтообуттар. Куорат испаанныы аата Campo
Aleman.



https://sah.wikipedia.org/wiki/%D0%90%D0%BC%D0%B0%D0%B7%D0%BE%D0%BD_%D3%A9%D1%80%D2%AF%D1%81

Амазонка – (порт: Rio Amazonas; испан: Río Amazonas) диэн аан дойду Нил (6 437
км).кэнниттэн ордук уһун өрүһэ. Перуга Анды хайаларыгар саҕаланар уонна Соҕуруу
Америка нөҥүө сүнньүнэн Бразилия нөҥүө ааһар уонна экватор аттыгар Атлантическай
океаҥҥа түһэр. Ааһар уу кэриҥин хамсаныытынан аан дойдуга ордук улахан буолар.
Амазонка ууну хомуйар бассейнын иэнэ (7 050 000 км²) аан дойдуга ордук улахан
буолар. Ардахтаах дьыл-кэм бириэмэтигэр биэрэктэрэ бэйэ бэйэлэриттэн 120
километрга ыраах сытар буолаллар. Ол иһин сороҕор ‘’Амазонканы байҕал’’ өрүһэ
диэн ааттыллар.



https://sah.wikipedia.org/wiki/%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80_%D0%A1%D0%B0%D0%BC%D1%81%D0%BE%D0%BD%D0%BE%D0%B2_-_%D0%90%D0%B9%D1%8B%D1%8B_%D0%A3%D0%BE%D0%BB%D0%B0

Александр Иннокентьевич Самсонов — Айыы Уола (1978, тохсунньу 7, Улахан-Аан с.
Орджоникидзевскай оройуон (билиҥҥитэ Хаҥалас улууһа), Саха АССР — 1998, алтынньы
12) — саха эстрадатын ырыаһыта, ырыа айааччыта, мелодиһа. Сүүрбэ эрэ сааһыгар
ыарахан ыарыыттан (диагноһа «капиллярный токсикоз почечной формы»«») олохтон
туораабыта. Төһө да кылгас олоҕу олордор, икки альбом таһаарбыта, видеоклип
устубута, ырыанньыгын бэчээттэппитэ. Айыы Уола саха эстраднай музыкатыгар элбэх
саҥа сүүрээни киллэрбитэ. Айар үлэтин үгэнэ 90-с сыллар бүтүүтүгэр буолбута.
Ыччат, дьон-сэргэ биһирэбилин сырдык иэйиилээх тылларынан, ураты матыыбынан
ылбыта, «Эдэр саас» хаһыат геройа буолбута. Үрдүк үөрэххэ СГУ саха факультетыгар
культурология салаатыгар 1998 сыллаахха киирбитэ да, ол күһүн биһиги
кэккэбититтэн туораабыта. Үһүс хомуурунньугун таһаараары сылдьыбыта.

Александр Самсонов күн сирин 1978 сыллаахха Ороһуоспа түүн, тохсунньу 7 күнүгэр
көрбүт. Төрөөбүт дойдута Бөртө, Улахан Аан (Хаҥалас).

Оскуолаҕа үчүгэйдик үөрэммит, үөрэххэ улахан дьоҕурдаах, элбэх билиилээх эбит.
Бииргэ үөрэнэр оҕолорун ортолоругар лидер быһыытынан биллибит. Маҥнайгы
ситиһиитэ төрдүс кылааска сырыттаҕына буолбут: оройуоннааҕы ырыа фестивалыгар
«Манчаары» диэн ырыанан бастаабыт. Ол кэннэ ырыа күрэхтэригэр наар кыттар
буолбут. Төрдүс кылааска баянынан дьарыктаммыт, сыл буолаат гитараҕа көспүт.
Ийэтэ ахтарынан, «Бэйэтин саҕа гитаратын соспутунан дьарыктана барара»'.
Пианиноҕа оонньуу бэйэтэ үөрэммит, ону таһынан ийэтэ эбии дьарыкка биэрбит.
Нотаны үөрэппэккэ, истэринэн оонньуура биллэр. Синтезатор кэлбитигэр, Саша
сэттис кылааска сылдьан, «Дьүкээбил» диэн бөлөх тэриммит, бөлөҕүн оҕолорун
бэйэтэ дьарыктаабыт. Бастакы «Хаар» диэн ырыатынан оскуола Саҥа дьылыгар
ыллаабыттар. Бу кэннэ Саша хоһоон суруйар, ырыа айар буолбут. Музыкаттан ураты,
сүүрүүнэн, каратэнан дьарыктаммыт.

1995 сыл алтынньы ыйыттан нөҥүө сыл ыам ыйыгар диэри балыыһаҕа сыппыт, онтон
быраастар «эмтэммэт ыарыылаах» диэннэр балыыһаттан таһаарбыттар. «Ыарыыта
күүстээх, сөптөөҕүн эмтээтибит, таҥара буолбатахпыт», — диэн быһа ийэлээх
уолугар эппиттэр. Балыыһаттан тахсаат, ийэтэ саха эмчитин көрдөөбүт. Абрамова
диэн эмчит олус көмөлөспүт. Кэлин эмиэ эмчиттэргэ эмтэнэн, ардыгар куоракка
балыыһаҕа киирэн, син атаҕар турбут. Бу кэмнэргэ альбомнарын таһаартарбыт.

Бастакы улахан сценаҕа тахсыыта 1996 сыл куорат ыһыаҕар буолбут. Онтон ыла
Александр ырыаһыт быһыытынан биллэн барбыт, киэҥ эйгэҕэ тахсыбыт. Онтон «Азия
оҕолоро» спортивнай ооньууларга А’Студио бөлөх концерын иннинэ, «разогрев»
быһыытынан икки ырыаны ыллыахтааҕын сэттэ ырыаны толорбут. Куруук концертарга
ыҥыран кытыннара сатыыллара да, барыларыгар кыттар кыаҕа суох эбит. «Күүһэ
кыайарынан ыллыы сатыыра. Биир үксүн балыыһаҕа сыппыта», — диэн ахтар ийэтэ.

Бастакы «Эһиэхэ аныыбын» диэн магнитнай альбомун Норуот айымньытын дьиэтигэр
1997 сыл сайыныгар уһултарбыт. Үбүлээһиҥҥэ АСП «Подросток» (директора ол саҕана
Александр Подголов) көмөлөспүт. Бу кэмҥэ Александр Самсонов «Айыы Уола» диэн
айар аат ылыммыт. «Айар киһиэхэ араҥаччылыы сырыттын», — диэн ийэтэ толкуйдаабыт
аата. 1000 тиражтаах альбом сүрэхтэниитэ Покровскай куоракка «Саргы түһүлгэтэ»
диэн культура киинигэр ааспыт. Манна Хаҥалас улууһун тэрилтэлэрэ иккис альбомун
таһаарарыгар диэн көмө харчы биэрбиттэр. «Санаабын этиэм» хомуурунньугу «Солли
Тутти» студияҕа уһулбуттар. Ил Түмэн норуот депутаттарын талыытыгар Саша А. Н.
Ким-Кимэн бөлөҕөр киирэн, тиражтааһыны А. Н. Ким-Кимэн уонна «Арыал» фирма
гендиректора П. Н. Андреев уйуммуттар. «Санаабын этиэм» 5000 экземплярдаах
альбом нэдиэлэ иһигэр тарҕаммыт, онон иккистээн таһаартарбыттар.



https://sah.wikipedia.org/wiki/%D0%90%D0%BB%D0%B5%D0%BA%D0%BF%D0%B5%D1%80%D0%BE%D0%B2_%D0%92%D0%B0%D0%B3%D0%B8%D1%82_%D0%AE%D1%81%D1%83%D1%84%D0%BE%D0%B2%D0%B8%D1%87

Ваги́т Юсу́фович Алекпе́ров (Балаҕан ыйын 1 күнүгэр 1950 сыллаахха Баку куоракка
төрөөбүт) – урбаанньыт, түмэт урбаанньыт, салайааччы; “Когалымнефтегас” холбоһук
генеральнай дириэктэрэ (1987-1990), ССРС Ньиэм-гаас бырамыысыланнаһыгар
миниистирин солбуйааччыта (1990-1991) уонна бастакы солбуйааччыта (1991-1992),
“Лангепасурайкогалымнефть” концерн бэрэсидьиэнэ (1992-1993), “Лукойл” ньиэптээх
хампаанньа бэрэсидьиэнэ, биир бас силээччит (1993 сылтан).

2011 сыллаах туругунан кини баайа-дуола 13,9 милийээр дуолларга сыаналаммыт
уонна Арассыыйа 200 саамай баай урбаанньыттарын ахсааныгар киирбит (“Форбс”
сурунаал суруйуутунан).

Вагит Алекперов 1950 сыллаахха балаҕан ыйын 1 күнүгэр Степан Разин бөһүөлэккэ
(Баку, Азербайджан) нефтяник дьиэ кэргэнигэр бэһис оҕонон төрөөбүт. Аҕата – Юсуф
Кербалаевич Алекперов Аҕа дойду сэриитин кыттыылааҕа, исполком үлэһитэ, омугунан
– азербайджан. Оттон ийэтэ – Татьяна Федоровна Бочарова – нуучча хаһаахтарыттан
төрүттээх. Уол аҕата кини үс саастааҕар 1953 сыллаахха өлбүт, ийэлэрэ биэс оҕону
соҕотоҕун ииппит. 1972-1974 сыллардаахха Алекперов “Каспморнефть” хампаанньаҕа
ньиэп уонна гаас хостооһунун эпэрээтэринэн үлэлээбит. 1974 сыллаахха
Азербайджаннааҕы ньиэп уонна химия үнүстүүтүн хайа инженерэ идэлээх бүтэрбит.
1974-1979 сс. Алекперов төрөөбүт оройуонугар 2-с нүөмэрдээх
инженернэй-технологияческай сулууспаҕа ыстаарсай инженер-технологынан, симиэнэ
начаалынньыгынан, ньиэп уонна гаас хостооһунун маастарынан, ыстаарсай
инженеринэн, А.Серебровскай аатынан НГДУ ньиэп хостооһунун начаалынньыгын
солбуйааччытынан үлэлээбит.

Ити кэнниттэн Вагит ньиэп хостуур араас тэрилтэлэргэ салайар дуоһунастарга
үлэлээбит:

1995 сыллаахха Алекперов “Империал” баан Дириэктэрдэрин сэбиэтин
бэрэссэдээтэлинэн талыллыбыта. Ол сыллаахха Уматын уонна энэргиэтикэ
министиэристибэтин кэллиэгийэтигэр киирбитэ. Эмиэ ити кэмнэргэ Белоруссияҕа
биисинэһин сайыннарбыта. Алекперов бас билиитигэр ньиэби таҥастыыр уонна тас
дойдуларга таһаарарга туһуламмыт нефтетрейдэр, АЗС улахан ситимэ баар.



https://sah.wikipedia.org/wiki/%D0%90%D0%BB%D0%B4%D0%B0%D0%BD_(%D3%A9%D1%80%D2%AF%D1%81)

Алдан өрүс диэн Өлүөнэ өрүс уҥа салаата, уһуна 2273 км, тэнийэн сытар иэнэ 729
тыһ. км², салаалартан уһуннара буолар уонна өрүс уутун 30% сүүрдүүтэ Алдаҥҥа
тиксэр.

Алдан өрүс Становой хребет хоту өртүттэн саҕатын ылар. Өрүс үөһэ өттүгэр элбэх
таас боруоктаах, алын өттүгэр хас да үөскэ арахсар. Улахан салаалартан: уҥа -
Төмтөөн, Учур, Маайа, Ааллаах Үүн; хаҥас - Амма, Нуотара уонна Таатта. Өрүс 10
км уһун салааларын ахсаана 275. Тэнийэн сытар иэнигэр Алдан өрүс 114 тыһ. тахса
уу сүүрүгүрэр салаалардаах уонна 51 тыһ. тахса күөллэрдээх.

Алдан өрүс сыллааҕы уутун ороскуота 5060 м³/сек. Халаан уута ыам ыйтан от ыйыгар
дылы бэлиэтэнэр, уу таһыма 7 - 10 м. дылы үрдүүр, ороскуота - 30—48 тыһ. м³/сек.
Муус туруута алтынньы ыйтан ыам ыйыгар дылы.

Алдан өрүскэ хатыыс балык элбэхтик тарҕаммыт. Борокуоттар Томмот куоракка дылы
сылдьаллар, борокуот сүрүн тиксэр сирэ: Томмот, Уус-Майа, Хаандыга. Алдан өрүс
кытылыгар кыһыл көмүс, таас чох, сүлүүдэ, уран сытар сирдэрэ биллэр.



https://sah.wikipedia.org/wiki/%D0%90%D0%BB%D0%B0%D0%BC%D0%BF%D0%B0_(C%D0%BE%D1%84%D1%80%D0%BE%D0%BD%D0%BE%D0%B2,_%D0%90%D0%BD%D0%B5%D0%BC%D0%BF%D0%BE%D0%B4%D0%B8%D1%81%D1%82_%D0%98%D0%B2%D0%B0%D0%BD%D0%BE%D0%B2%D0%B8%D1%87)

Алампа (Cофронов Анемподист Иванович) (14.11.1886—24.10.1935) — саха
литературатын төрүттээччилэртэн биирдэстэрэ.

1886 сыл сэтинньи 14 күнүгэр Боотур Уус улууһугар (билиҥҥитэ — Таатта улууһа)
сэниэ ыалга төрөөбүт. Ийэтэ суох улааппыт. Түөрт кылаастаах таҥара дьиэтин
оскуолатын иккис кылааһын бүтэрбит.

1907 сыллаахха «Якутский край» хаһыакка наборщигынан үлэҕэ киирбит. Онтон Кирилэ
Дабыыдап диэн үөрэҕэ суох балыксыт, балыгынан эргинэр киһиэхэ суруксутунан
үлэлээбитэ. Сайын аайы Өлүөнэ өрүс төрдүгэр устан киирэн балыксыттары кытта
сайылыыр эбит. Бу сылдьан түөрт сыл билсиһэн баран 1913 сыллаахха муус устар 28
күнүгэр Евдокия Яковлеваны кэргэн ылар. 1914 сыллаахха «Громов» борокуотунан
Булуҥҥа чугаһаан иһэн алдьархайдаах тыалга түбэһэллэр. Онно тимирэн эрэр
баарсаҕа дьону быһыы сылдьан эдэр хат дьахтар дэҥнэнэр, оҕо куотар, онтон
сылтаан бу ыал оҕоломмотохторо. Бу сайыны быһа Алампа кэргэнин ыарыылыы-ыарыылыы
«Дьадаҥы Дьаакып» диэн пьесаны суруйар.

«Саха саҥата» сурунаалга үлэлээбит, 1912 сыллаахха «Төрөөбүт дойдум» диэн
аатырбыт хоһооно бэчээттэммит. Талааннаах драматург быһыытынан биллибитэ, кини
драмалара саха театра олохтоноругар улахан төһүү буолбуттара, кини «Дьадаҥы
Дьаакып» (1914), «Таптал» (1916) пьесалара киэҥник биллибиттэрэ. 150 ырыа уонна
хоһоон ааптардара. Кэпсээннэрэ билиҥҥэ дылы саха литературатыгар холобур буола
сылдьаллар. Тылбаасчыт быһыытынан эмиэ биллибит киһи. «Манчаары» диэн ааттаах
саха бастакы хаһыатын бастакы эрэдээктэрэ. «Чолбон» сурунаал уонна Саха театра
бастакы салайааччытынан үлэлээбитэ. ЯЦИК депутатынан талылла сылдьыбыта.

Балыырга түбэһэн, националист диэн ааттанан Саха Сирин таһыгар, Архангельскай
уобаласка, көскө ыытыллыбыта. 1962 сыл алтынньы 15 күнүгэр реабилитацияламмыта.
Итинтэн барытыттан тэптэрэн, доруобуйата мөлтөөн, 1935 сыл алтынньы 24 күнүгэр
ыалдьан өлбүтэ, Дьокуускайга көмүллүбүтэ. 2012 сыллаахха атырдьах ыйын 15
күнүгэр Анемподист Иванович Софронов — Алампа көмүс уҥуоҕа, Таатта улууһун
олохтоохторун уонна аймахтарын көрдөһүүлэринэн, Ытык-Күөлгэ Хадаайы диэн сиргэ
(«Таатта» литературнай художественнай түмэл аттыгар) иккистээн көмүллүбүтэ.



https://sah.wikipedia.org/wiki/%D0%90%D0%B9%D1%8B%D1%8B

Айыы (Айыы үөрэҕэ, Саха итэҕэлэ), итэҕэл, үксэ сахаларга, эбэҥкилэргэ,
эбээннэргэ, үкагирдарга, сорох нууччаларга тарҕаммыт итэҕэл буолар. Итэҕэйэр
дьон ахсаана 700 тыһ курдук. Айыы итэҕэлэ 800-тэн - 1000 саастаах итэҕэл буолар,
айылҕаҕа итэҕэйиллэр итэҕэллэртэн саамай кырдьаҕастара.

Сорох үөрэхтээхтэр этэллэринэн, Айыы итэҕэлэ Аан Дойдуга саамай былыргы итэҕэл
буолар, Ислам, Буддизм, Христиан итэҕэллэрэ Айыыттан тахсыллар төрүттээхтэр
диэн. Айыы итэҕэлэ атын итэҕэллэр курдук былыр сүппүт кинигэлээх эбит, Айыы
бичигэ дэнэр. Онно Айыы тойон таҥара Аан Дойдуну 9 халлааҥҥа араарбыт, уонна
сахалары Өҕүпэт (Египет) диэн дойдуга олохтообут. Онтон хоту сахалары Сир Ийэҕэ
(Сирия) ыытпыт.



https://sah.wikipedia.org/wiki/%D0%90%D0%B9%D1%81%D0%B8%D0%BD%D1%8C%D0%B3%D0%B8%D0%BE%D1%80%D0%BE_%D0%9D%D1%83%D1%80%D1%85%D0%B0%D1%87%D0%B8

Нурхачи (努爾哈赤 [Nǔ'ěrhāchì] эбэтэр 努爾哈齊 [Nǔ'ěrhāqí]) (1559—1626) — аан маҥнай Да
Цзинь («Улуу Көмүс»; иккис аата «Хойукку Көмүс» диэн этэ, онтон «Эрдэтээҕи
Көмүс» диэн чурчыаннар дойдулара — Цзинь этэ), онтон 1636 сылтан Да Чин  («Улуу
Ыраас»; кытай үгэһинэн салайар аҕа-уус Да, ол эбэтэр "Улуу" диэн сыһыарыылаах
буолуохтаах, онтон урут салайан олорбут аҕа-уус Чао, ол эбэтэр "дьиэ" диэн
буолуохтаах) диэн ааттаах мандьуулар империяларын тэрийээччи.

Нурхачи XV үйэҕэ кэриэйдэр ыгыыларыттан сылтаан Пэктусан (кыт. 长白山
Байтоушань) хайаларыттан Соҕурууҥҥу Маньчжурияҕа көспүт Тун диэн чурчыаннар
аҕа-уустарыттан төрүттээҕэ. Нурхачи Гиочанги бэйлэ (мандь. тойон) сиэнэ уонна
Такши бэйлэ уола буоларын быһыытынан Сүксүхэ-бирэ өрүс (аныгы кыт.
Суцзыхэ) хочотугар баар 6 куорат тойонноруттан (мандь. нингута бэйлэ — алта
тойон) биирдэстэрэ этэ. Ол да буоллар 1115—1234 сылларга Хотугу Кытайы уонна Ис
Монгол сирин баһылаан олорбут чурчыаннар Цзинь ууһун сыдьаана буоларын биллэрэ
сатыыра. Онтон сылтаан Нурхачи араспаанньатын «Көмүс уус» (Айсинь Гиоро)
диэбитэ. Ол курдук кини Цзинь империятын (кытай тылыттан тылбаастаатахха "Көмүс"
диэн) кытта ситимнээҕин биллэрбитэ. Нурхачи ууһа Сүксүхэ-бирэ өрүһүн хочотугар
баар сирдэри бас билиигэ ыла сатыыра. Кэлин бу сирдэргэ Мандьуу улууһа
тэриллибитэ.

Чурчыан биистэрэ бэйэ бэйэлэрин кытта кыргыһыыларын кэмнэригэр 1582 сыллаахха Ли
Чэнлян диэн Ляодун ботун (кыт. бо - тойон) саллааттара Нурхачи эһэтин уонна
аҕатын өлөрөллөр. Кытай устуоруйатын үгэһинэн бу түбэлтэҕэ Сүксүхэ-бирэ өрүстэн
ырааҕа суох сиргэ баар Турунь диэн чурчыан куоратын тойоно Никан Вайлан
буруйданар. Ол иннинэ Никан Вайлан Такшины уонна Гиочангы Ли Чэнляны кытары
иириһиннэрбитэ. Нурхачи 13 боотурдаах Никан Вайлаҥҥа иэстэһэ барар. Миҥ
салалтата бу түбэлтэҕэ соччо аахайбакка Никаҥҥа көмөлөспөт, ол түмүгэр 1584
сыллаахха Нурхачи өстөөҕүн тутар уонна өлөрөр.

1585—1589 сылларга Нурхачи Миҥ дойдутугар олорор ыаллыы биистэри (Цзяньчжоу
вэйин сирэ) бэйэтигэр бас бэриннэрэр уонна Мандьуу олохтоохторун кытта холбуур.
Ол кэннэ кини Чаньбайшань биистэрин уонна Хулунь биистэрин сомоҕолоһуутун кытта
сэриилэһэр. Мандьуулар сүүрбэ сыл иһигэр ыаллыы олорор биистэри утары 20ччэ
сэриилээх сырыыны тэрийэллэр. Нурхачи бэйэтин туругун бигэргэтээри Пекиҥҥа
Ваньли ыраахтааҕыны кытта көрсүһүүгэ барар.

1589 сыллаахха Нурхачи ван аатын ылар, онтон 1596 сылга — Цзяньчжоу дойдутун
вана буолар. Киниэхэ доҕордуу сыһыаннаах илиҥҥи монгол тойонноро 1606
сылга Күндүлэн-хаан диэн ааты иҥэрэллэр. Бу кэмҥэ Нурхачи күүстээх сэриини
түмэр. Бу сэриитэ "былаах" тутулунан тэриллибитэ: биэс руота (ниру) полк буолар
(дьала), онтон биэс полк корпус, ол эбэтэр "былаах" (гуса) буолар. Саҥаттан саҥа
биистэри уонна сирдэри баһылаан Нурхачи түөрт "былаахтанар" (1601). Аан маҥнай
бу "былаахтарга" Мандьуу түмсүүтүн чурчыаннара уонна кинилэри кытта холбоспут
атын биистэр эрэ бааллара.1615 сыллаахха эбии түөрт саҥа корпус тэриллэр уонна
сэрии аата "аҕыс былаах" диэн буолар; корпустар былаахтарын өҥнөрүнэн
арахсаллара.

1621 сыллаахха мандьуулар Ляодуҥҥа сэриинэн киирэллэр уонна кытайдар сэриилэрин
кыайаллар. Нурхачи Ляояны уонна Шэньян куораты (瀋陽) сэриилээн ылар, кэлин бу
куорат аата мандьуулуу Мукден диэн буолар (мукдэмби диэн мандьуу тылыттан —
«тахсар»). Бу диэки сир барыта мандьуу хаанын илиитигэр түбэһэр. Сэриилээн ылбыт
сиргэ олохсуйаары Нурхачи олохтоох нэһилиэнньэни Мандьууга билиэн илдьэ барбат,
ол оннугар Ляодуҥҥа бэйэтин сэриитин хаалларар, онтон Мукден куораты дойду киинэ
оҥорор (1625 с.). Бу сиртэн 1622 с. мандьуулар Ляосига сэриинэн киирэллэр уонна
кытай сэриитин кыайаллар. Кытайдар көмүскэнэр стратегияҕа көһөллөр, саҥа сэриини
хомуйаллар уонна көмүскэнэр тутуулары тутан саҕалыыллар. Ол эрээри 1626
с. олунньутугар Нурхачи Нинъюань диэн Ляоси киин куоратын кыайан сэриилээн
ылбат. Куораты көмүскүүргэ Адам Шаль фон Белль диэн таҥараһыт кыттыбыта, кини
артиллерияны салайбыта. Кыргыһыы кэмигэр Нурхачи ыараханнык бааһырар. Куораты
сатаан ылбатахтарын иһин мандьуулар иэстэһэн Цзюхуадао арыыны ылаллар уонна 2
тыһыынча кытай устар аалын уонна астаах  складтары уматан кэбиһэллэр. Бохай
байҕалыгар баар кытай флота көмөтө суох хаалар.

Кытайдары кытта сэриилэһэ сылдьан Нурхачи атын чурчыан биистэрин бас бэриннэрэр
этэ. 1619—1625 сс. кини уонна кини уола Хуантайцзи (Абахай) түөрт ситиһиилээх
сэрии сырыытын тэрийэллэр. 1626 с. балаҕан ыйыгар Нурхачи өлөр. Сорох
чинчийээччилэр саныылларынан, Нурхачи 1626 с. олунньутугар бааһырбытыттан өлүөн
сөп. Өлүөн иннинэ саҥа хаана анаабакка хаалар. Аймахтара кини ахсыс
уолун Хуантайцзины (Абахайы) хаанына талаллар.



https://sah.wikipedia.org/wiki/%D0%90%D0%B9%D0%B0%D0%B0%D0%BD-%D0%9C%D0%B0%D0%B0%D0%B9%D0%B0_%D1%8D%D0%B1%D1%8D%D2%A5%D0%BA%D0%B8_%D0%BD%D0%B0%D1%86%D0%B8%D0%BE%D0%BD%D0%B0%D0%BB%D1%8C%D0%BD%D0%B0%D0%B9_%D1%83%D0%BE%D0%BA%D1%83%D1%80%D1%83%D0%B3%D0%B0

Лаамы-Эбээн национальнай уокурук, эбээн омугун уокуруга. РСФСР Уһук Илин
кыраайга 1930 - 1934 сыллардаахха үөскүү сылдьыбыт.

Эбээннэр олорор сирдэригэр тэриллибитэ. 5 оройуоннаах этэ: Айаан-Маайа, Уола,
Охотскай, Хотугу-Эбээн уонна Тугур-Чумикаан.

Иэнэ 700 тыһ. км², нэһилиэнньэтин ахсаана 14 тыһ. киһи. Уокурук киинэ Нагаево
бөһүөлэккэ баар этэ. Нагаево Магадан куорат буолбутун кэннэ уокурук киинэ
Охотскайга көһөрүллүбүтэ.

1934 сыллаахха уокурук суох буолбутун кэннэ территория Аллараа Амуур уобалас
састаабар киирбитэ.

Билигин уокурук аата Охотскайга бэчээттэнэр «Охотско-Эвенская Правда» хаһыакка
хаалбыт.



https://sah.wikipedia.org/wiki/%D0%90%D0%B3%D0%B0%D1%82%D0%B0_%D0%9A%D1%80%D0%B8%D1%81%D1%82%D0%B8

Агата Мэри Кларисса Маллоуэн (ааҥл. Agatha Mary Clarissa, Lady Mallowan),
төрөөбүтүнэн Миллер (ааҥл. Miller), бастакы кэргэнин араспаанньатынан Агата
Кристи диэн ордук биллэр (балаҕан ыйын 15, 1890 — тохсунньу 12, 1976) — Англия
суруйааччыта.

Саамай элбэхтэ бэчээттэнэр дэтэктиип ааптарын быһыытынан, ону таһынан Библия
уонна Шекспир кэннилэриттэн киһи-аймах устуоруйатыгар саамай элбэх тираажтаах
кинигэлэрдээҕинэн биллэр ). «Дэтэктиип королевата» диэн ааттыллар. Сүүһүнэн
кэпсээн, 17 пьеса, 70 дэтэктииптээх арамаан ааптара. Кини айымньылара 103 араас
омук тылынан тылбаастаммыттара. Саамай биллэр дьоруойдарынан Эркюль Пуаро, мисс
Марпл буолаллар.



https://sah.wikipedia.org/wiki/%D0%90%D0%B1%D1%80%D0%B0%D0%BC%D0%BE%D0%B2_%D0%9D%D0%B8%D0%BA%D0%BE%D0%BB%D0%B0%D0%B9_%D0%90%D0%BB%D0%B5%D0%BA%D1%81%D0%B5%D0%B5%D0%B2%D0%B8%D1%87

Абрамов Николай Алексеевич — Кынат (1868—1941), биллиилээх олоҥхоһут, ССРС
суруйааччыларын холбоһуктарын чилиэнэ.

Н.А.Абрамов – Кынат 1941 с. атырдьах ыйын маҥнайгы күннэригэр орто туруу
дойдутуттан букатыннаахтык барбыта. Ол да буоллар, олоҥхоһут бэрт кылгас кэмҥэ
үлүмнэтэн үлэлээн, үс толору, икки быстах олоҥхолорун, уус-уран өттүнэн
сиппит-хоппут ырыаларын-тойуктарын, норуокка киэҥник биллэр остуоруйаларын
суруйтаран хаалларбыта, норуот талба талааннааҕын быһыытынан аатын-суолун
үйэтиппитэ. Кэлэр көлүөнэ фольклористар кини баай репертуарын үөрэтэн-чинчийэн,
киэҥ суолга, наука эйгэтигэр таһаарыахтара, анаан чинчийиэхтэрэ.



https://sah.wikipedia.org/wiki/%D0%90%D0%9B%D0%A0%D0%9E%D0%A1%D0%90

«АЛРОСА» – Аан дойдуга инники иhэр, саамай элбэх алмааhы хостуур Арассыыйа
хампаанньата. Корпорация геологическай чинчийиилэринэн, алмааhы хостооhунунан,
байытыынан уонна сырье атыытынан дьарыктанар. Алмааhы хостуур сyрyн оройуон –
Саха Сирэ, Архангельскай уобалас уонна Африка.

«АЛРОСА» Арассыыйа алмаастарын 97 бырыhыанын хостуур. Аан дойду алмаастарын
хостооhун 27 бырыhыана киниэхэ тиксэр. Хампаанньа бэрэбиэркэлэммит,
чинчийиллибит саппаастарынан, аны да, 18-20 сыл алмаас хостуур кыахтаах.
«АЛРОСА» барыллааhын саппаастара Аан дойду алмаастарын саппааhын yс гыммыт
биирин ылар. Толору аата – «Арассыыйа уонна Саха алмаастарын аhыллыбыт
аахсыйалардаах» холбоhуга. Кылгастык – «АЛРОСА». Штаб-кыбартыыралара Москуба
куоракка уонна Мииринэйгэ (Саха сирэ) бааллар.

Алмаас хостуур сала, ССРСка, 1954 сыллаахтан ыла олохтоммута. Бастакы кимберлит
эттиктээх «Зарница» туруупканы аhыллыы манна олук буолбута. 1955 сыллаахха,
«МИР» уонна «Удачнай» туруупкалар булуллубуттара. Бу сылга, 15 алмаас кистэнэ
сытар сирдэрэ булуллубуттара. 1957 сыллаахха, уруудалаах уонна бытархай кyндy
таастаах сирдэргэ, «Якуталмаз» трест олохтоммута. Бу сылга, бастакы промышленнай
алмаастар хостоммуттара. Онтон икки сыл буолаат, ССРС Аан дойду ырыынагар
алмаастары атыылаан барбыта. Сyрyн сайдыы, кимберлиттээх «МИР» туруупка
сyнньyнэн уонна бытархай таастаах сирдэр тула ыытыллыбыта. Бу кэмнэргэ, сyрyн
рудниктар тэриллибиттэрэ, бастакы баабырыкалара тутуллубуттара, энэргиэтикэ
салаата балысханнык сайдыбыта. 1960 сыллаахха, «Айхал» кимберлиттээх туруупка,
онтон 1969 сыллаахха «Интернациональнай» туруупка аhыллыбыттара. 1963 сыллаахха,
ССРС алмаас атыытыгар «Де Бирс»(«De Beers») корпорацияны кытары бастакы
хантараактары тyhэрсибитэ. 2008 сыл, ахсынньытыгар «Еврохамыыhыйа»
моноппуолуйаны утары сокуонун чэрчитинэн, «АЛРОСА» уонна «Де Бирс» икки
ардыларыгар дуогабар тохтотуллубута. 2009 сылтан ыла, «АЛРОСА» алмааhы тус
бэйэтэ Аан дойду ырыынагар батарар.

2013 сыл, алтынньы 28 кyнyгэр, хампаанньа IPO ыыппытын тyмyгэр, хампаанньа 16
бырыhыаннаах аахсыйалара(сэттэлии бырыhыан аахсыйалар - Арассыыйа Федерацията
уонна Саха сирин бырабыытылыстыбата, эбиитин 2 бырыhыан – квазиказначейскай yп
докумуона) атыыга бардылар. 60 бырыhыантан ордук аахсыйалары АХШ инвестордара,
24 бырыhыаны – Дьобуруоппа(20 бырыhыаннара – Великобританияттан), 14 бырыhыаны –
Арассыыйа инвестордара ыллылар . Иккилии бырыhыаны «Oppenheimer Funds» уонна
«Lazard » инвестициялыыр фондалар ыллылар . Уопсайа, «АЛРОСА» IPOтын тyмyгэр,
41,3 миллиард солкуобай киирдэ(1,3 миллиард АХШ доллара). 2013 сыллаахха,
хампаанньаттан профильнайа суох актыыптары таhаарар барыл yлэлээн барбыта. 2013
сыллаахха, «Гостиницы АЛРОСА» тэрилтэ, онтон 2014 сыл кулун турар ыйыгар,
«АЛРОСА» страховкалыыр хампаанньа атыылара биллэриллибитэ .

• Атын юридическэй сирэйдэр – 23 % (Ол иhигэр « Oppenheimer Developping Markets
Fund – 2,2 %).

Хампаанньа бэрэсидьиэнинэн, 2009 сыл, от ыйын 15 кyнyттэн ыла, экэниэмикэ
наукаларыгар кандидат Федор Борисович Андреев yлэлиир.

2013 сыл, бэс ыйын туругунан, JORC кодекс чэрчитинэн, «АЛРОСА» саппаастара 971,7
млн. карат (итинтэн чопчу бигэргэтиллибиттэринэн – 664,8 млн. карат,
барылааhынынан – 308,2 млн. карат) буолаллар. Ол эбэтэр, Арассыыйа бу сырьетын
саппаастарыттан 97 бырыhыана . Билигин, «АЛРОСА» сyрyнннyyр yлэтэ, Саха сиригэр
уонна Архангельскай уобаласка тyмyллэр. «АЛРОСА», барыта, 22 алмаас баайдаах
сиргэ yлэлиир. Производство чэрчитинэн, 9 олохтоох кимберлит эттиктээх, 13
бытархай алмаастардаах сирдэр киирэллэр. Олохтоох кимберлит эттиктээх сирдэр
карьер уонна шахта ньыматынан хостоноллор. Саха сиригэр 4 хайаны байытар
кэмбинээт – Мииринэй, Айхал, Удачнай, Ньурба ХБКлара бааллар.

Самалык тэрилтэ – «Анаабыр алмаастара» 1998 сыллаахха тэриллибитэ. 2007 сылтан
ыла, «АЛРОСА» «Анаабыр алмаастарыгар» 100 бырыhыан аахсыйалаах. Бу холбоhук,
Саха сирин алта улууhун сиригэр, бытархай кyндy таастаах сирдэргэ yлэлиир уонна
чинчийэр. Онно киирэллэр – Анаабыр, Мииринэй, Оленек, Олyeхyмэ, Ленскэй, Со5уруу
Саха сирэ, Дьокуускай. 2013 сыл саас, «Анаабыр алмаастара», «Нижнеленскэй» 100
бырыhыаннаах аахсыйатын тyмпyтэ. «Нижнеленскэй», Илин Сибииргэ(Саха сирэ)
«Анаабыр алмаастара» баhылаабыт промышленнай учаастактарын аттыгар алмаас
хостооhунунан дьарыктанар. «Нижнеленскэй» саппаастара – 26,4 млн. караттаах
сырье буолар. Сырье саппааhа 17 сыл алмаас хостуурга кэскил тосхотор. «Анаабыр
алмаастара» Саха сирин тутаах тэрилтэлэрин ахсааннарыгар киирсэр. 2012
сыллаахха, кини хостообут алмааhа 2,4 млн. каратка тиийбитэ. «Севералмаз»
тэрилтэ 1992 сыллаахха, Архангельскай уобаласка тэриллибитэ. Кини, М.В.Ломоносов
аатынан кyндy таастаах сиргэ yлэлиир. Бу сир саппааhа, Аан дойдуга биир
улаханынан биллэр. Манна, 6 кимберлиттээх туруупка, ол эбэтэр 205,157 млн.
караты ГКЗ (Судаарыстыба кyндy таастарга хамыыhыйата) бигэргэппитэ. 2005 сылтан,
«Севералмаз» карьер ньыматынан, « Архангельскай» туруупка алмааhын хостуур. 2009
сылтан ыла атын туруупка «Карпинскай-1» алмааhы 2015 сылтан ыла хостуохтаах.
«Архангельскай» уонна «Карпинскай-1» минералларын саппаастара 2013 сыл, от ыйын
1 кyнyн туругунан JORC кодексатын сиэринэн, 115,5 млн. карат буолар. Маннык
саппаас, yлэ хаамыытын 20 сыл хааччыйар кыахтаах. 1 млн. туонна урууданы
байытарга аналлаах №1-дээх баабырыка тутуллубута. 2013 сыллаахха, алмааhы
байытар иккис баабырыканы тутан yлэлэтэн барбыттара. «Севералмаз», биир сылга,
1-тэн 4-кэ диэри млн. туонна урууда хостонорун хааччыйар кыахтаах.

«АЛРОСА» алмаас тосхотор кыахтаах сирдэри тургутар, чинчийэр. Кини актыыбыгар
«Верхне-Мунскай», «Солуур-Восточная» бытархай алмаастаах сир, «Заря», «Дальняя»,
«Майская», «Законтурная делювиальная россыпь», «Пироповый ручей» туруупкалар
бааллар. Маны кытта сэргэ, «АЛРОСА» алмаастаах сирдэри тургутар-чинчийэр yлэлэри
Ангола уонна Ботствана судаарыстыбаларыгар, кыттыгас тэрилтэ сиэринэн ыытар.

Москуба куоракка «Бриллианты АЛРОСА» диэн ааттаах сyрyн производство самалык
тэрилтэтэ yлэлиир. Кини хампаанньа тус бэйэтин алмааhы кырыылыыр тэрилтэтинэн
буолар. Ырыынак уонна маркетинг салааларыгар утумнаахтык дьарыктанар. 2012
сыллаахха, «Бриллианты АЛРОСА» 160,5 млн. АХШ доллара сыаналаах бриллианнары
тосхотто. «АЛРОСА» самалыктарыгар геологическэй-чинчийэр эспэдьииссийэлэр,
научнай хабааннаах тэрилтэлэр, тутуу уонна автотыраанспар тэрилтэлэрэ киирэллэр.
«АЛРОСА» тимир уруудата «Тимир» хампаанньата 49 бырыhыан аахсыйатын – биир
аахсыйатын бас билэр. «Тимир» Нерюнгри оройуонун «Таежнай», «Дес», «Тарыннаах»
уонна «Горкит» диэн сирдэрин сыныйан тургуталлар. Маны сэргэ, «АЛРОСА», Ангола
сиригэр, Киин Африка устун саамай элбэх алмааhын хостуур, «Катока» урууданы
хостуур холбоhук 32,8 бырыhыаннаах аахсыйатын бас билэр.

«АЛРОСА» атыытын-тутуутун бэлиитикитэ Арассыыйа Федеральнай монопуолуйаны утары
сулууспа(ФАС) тэрилтэни кытары биир кyдьyс yлэлээх. Манна, yлэ, тустаах
балаhыанньа чэрчитинэн ыытыллар. Сyрyн ирдэбил – алмаастаах сырьены ылар
сиэрдээх усулуобуйа бары атыылаhааччыларга тиксиэхтээх. Атыыга-тутууга, биир
ирдэбил, ньыма, бэрээдэк туттуллуохтаахтар.

2012 сыллаахха, «АЛРОСА» «Laurelton Diamonds Inc» диэн Бельгия хампаанньатын
кытары уhун болдьоххо хантараак тyhэристэ. Бу, Бельгия хампаанньата,
«TiffanyEndCo» диэн американскай ювелирнай хампаанньа аатыгар, бриллиант
атыылаhар. Yс сыл болдьохтоох тyhэрсиллибит атыы-эргиэн дуогабарын сиэринэн,
«TiffaniEndCo» хас сыл ахсын, 60 млн. АХШ долларыгар, алмаас сырьетын
атыылаhарга соруктанар.

2013 сыл, ыам ыйыгар, «АЛРОСА» уонна «Sothby,s» Туор(Аукцион) Дьиэтэ бииргэ
yлэлииргэ меморандум тyhэристилэр. Бу усулуобуйатынан, «АЛРОСА» «Sotheby,s»
аукционнарыгар «Бриллианты АЛРОСА» «преимиум» кылаастаах улахан кээмэйдээх
бирилийээннэрин уонна ювелирнай киэргэллэри атыылыыр кыахтанна. Атыыга
туруоруллар кyндy таастар Америка Геммологическай институтун(GLA)
сэртипикээтинэн бигэргэтиини барыахтара. «АЛРОСА» Кимберлийскэй хамсааhын
соруктарын уонна ирдэбиллэрин толорорго, Арассыыйа судаарыстыбаннай органнарын
кытта, тиhигин быспакка yлэлэhэр.

«АЛРОСА» юридическэй сирэйдэргэ уонна биирдиилээн урбаанньыттарга алмаас
сырьетын биэрбэт биричиинэлэрэ манныктар:

2012 сыллаахха, «АЛРОСА» хампаанньа тэрилтэлэрэ, 34,4 млн. карат алмаас
хостоотулар . 2012 сылга, «АЛРОСА» алмаас хостооhунун быhаччы сыаната 4 610,7
млн. АХШ доллара буолла . Сыл тyмyгyнэн, «АЛРОСА» алмааhы атыылааhына – 4 450, 1
млн. АХШ доллара, бирилийээни батарыы - 160,6 млн. АХШ доллара буоларын ситистэ.
2013 сыллаахха, алмаас хостооhуна 7 бырыhыан улаатан, 36,9 млн. карат буолла.
Алмаас атыыта 38 млн. каратка тиийдэ. 2014 сыл тyмyгyнэн алмаас хостооhуна 36
млн. карат, атыыта – 38 млн. карат(2 млн. карат саппаастарын батарыыны киллэрэн
туран) буолла .

«АЛРОСА» алмааhы батарыыттан сыл тyмyгyнэн барыыhа 4,0 млрд-тан тахса АХШ
доллара буолла. МСФО чааhынан барыыс 2013 сылга 165 млрд. солк. буолара
кyyтyллэр .

МСФО-нан, 2012 сыл устата, хампаанньа ыраас барыыhа 33,634 млрд. солкуобайга
тиийдэ, ол эбэтэр инники сыл барыhын чиэппэр курдугунан куоhарда. Yп киириитэ -
150,880 млрд. солк буолла, ол эбэтэр 2011 сылы кытары холоотоххо 10 бырыhыанынан
yрдyк .

РБСУнан, хампаанньа дохуота 2012 сыл тyмyгyнэн 39. 657 млрд. солк. буолла уонна
34,3% инники сылтан улаатта. Онон, барыыс 10 бырыhыан улаатан 129, 478 млрд
солк. буолла .



https://sah.wikipedia.org/wiki/%C2%AB%D0%A5%D0%B0%D0%BB%D1%8B%D0%BC%D0%B0%C2%BB_(%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB_%D1%81%D1%83%D0%BE%D0%BB)

Федерал суолталаах М56 «Халыма» магистрал суол — Дьокуускайтан Магадаан куоракка
диэри магистрал суол, уһуна 2032 км, ол иһинэн 1197 км Саха сирин
территориятынан, 835 — Магадаан уобалаһынан. Суол өссө Халыма трассата
(Колымская трасса) диэн хос ааттаах. Литэрэтиирэҕэ уонна дьон өйүгэр ити аатынан
киирбитэ.

1920 сыллардаахха Халымаҕа уонна Саха сиригэр хайа-хостуур промышленность
сайдыытынан сибээстээн олохтоох суоллары тутуу саҕаламмыта.

1931 сыл сэтинньигэ «Дальстрой» тэриллибитэ. Бу тэрилтэ сыала-соруга Магадаантан
Уус Ньараҕа диэри суол тутуута. Хаайыылаахтары киэҥник туһаммыттара.

1932 сыл сайыныгар маҥнайгы 30 км суол уонна 90 кыһыҥҥы суол үлэҕэ киирбиттэрэ.
Өссө 1042 км суол 1953 сылга диэри тутуллубуттара.

2003 сыл от ыйын 11 күнүгэр суол 13 км уһаабыта. Дьокуускайга почтамт дьиэтигэр
диэри уһаппыттара.

2008 сыл алтынньы 25 күнүгэр суолу официал быһыытынан бүтүннүү мэлдьи сырыылаах
суол буолбута.



https://sah.wikipedia.org/wiki/%22%D0%A5%D0%BE%D0%BB%D0%B1%D0%BE%D1%81%22_%D0%A0%D0%B5%D1%81%D0%BF%D0%BE%D1%82%D1%80%D0%B5%D0%B1%D1%81%D0%BE%D1%8E%D0%B7

Саха сиригэр бастакы кооперативтар Октябрьскай революция эрэ кэнниттэн тэриллэн
барбыттара. М.К. Аммосов, П.А. Ойуунускай көҕүлээһиннэринэн бастакы
кооперативнай тэрилтэ "Холбос" 1918 сыллаахха тэриллибитэ. Быһаччы
тэрийээччилэринэн К.О. Гаврилов (председатель), Г.Ф. Андреев, А.Л. Бахсылыров,
И.И. Козлов, Е.Е. Обутова буолбуттара. саха сирин киин улуустарыгар, Алдаҥҥа,
Сунтаарга, Ньурбаҕа, Өлүөхүмэҕэ уонна Бүлүүгэ кииннэммит кооперативтар
тэриллибиттэрэ. 1918 сыл Бүлүү уокуругун кооператордара холбоһон "Вилюйсоюһу"
тэрийбиттэрэ, Мухтуйаҕа "Ленсоюз" тэриллибитэ.

Улууска бастакы эргиэн тэрилтэлэрэ - кооперативтар 1920 сылтан саҕалаан тэриллэн
барбыттара. Маҥнай 1920 сыллаахха "Кустук" диэн сельпо тэриллибитэ.
Председателинэн улууска уруккуттан биллэр атыыһыт Потапов Георгий Ефимович
талыллыбыта, бухгалтерынан Дабдасов Александр Гаврильевич буолбута. онтон 1922
сыллаахха Боотулууга, 1923 сыллаахха Намҥа, Далырга, 1927 сыллаахха Өргүөккэ
сельполар тэриллибиттэрэ. 1935 сыллаахха Үөһээ Бүлүү оройуона Бүлүүттэн туспа
арахсыбытын кэннэ, ахсынньы ыйга Үөһээ Бүлүү райпотребсоюһа тэриллибитэ.
Оччотооҕуга оройуон 4 сельполааҕа. Райпотребсоюз бырабылыанньатын бастакы
председателинэн Докторов Алексей Игнатьевич быыбардаммыта. 1935 сыллаахха
оройуон Бүлүүттэн арахсарыгар, куораттан 180 аттаах сыарҕанан элбэх табаары
тиэйтэрэн таһааран дьону-сэргэни сөхтөрөн турар. Кылаабынай бухгалтерынан Егоров
Кирилл Терентьевич үлэлээбитэ. Бастакы сылларга райпотребсоюз 714 киһи
пайщиктааҕа, 784 солкуобай паай усунуостааҕа, 13 маҕаһыыннааҕа, барыта 47
үлэһиттээҕэ, сыллааҕы табаарын эргиэнэ 25 тыһыынча солкуобай этэ. Маҥнайгы
остолобуой уонна килиэп астыыр бэкээринэ 1938 сыллаахха аһыллыбыттара. Бу сыл
бэкээринэ 60 тонна килиэби астаабыта, остолобуой 25000 солк. бородууксуйа оҥорон
таһаарбыта. Райпотребсоюз сэрии ыар сылларыгар олохтоох нэһилиэнньэни аһылыгынан
хааччыйар наадатыгар көмө хаһаайыстыбаны тэриммитэ: 36 ынах сүөһүлээҕэ, ол
иһиттэн 18 ыанар ынахтааҕа, 13 сибиинньэлээҕэ, 11,25 га бурдук ыһар, 3,7 га
хортуоппуй, 0,3 га хаппыыста, 0,2 га араас оҕуруот астарын олордор сирдээҕэ.
Мантан бурдук, оҕуруот астарын үрдүк үүнүүтун ылаллара. Бу нэһилиэнньэни ас
тиийбэт кэмигэр эбии хааччыйыыга биллэр төһүүнэн буолбута. 1948 сыллаахха
райпотребсоюз иһинэн райзаготхонтуора тэриллибитэ. Заготхонтуора улууска
бултанар түүлээҕи барытын хомуйан Иркутскайдааҕы түүлээх тутар базаҕа ыыталлара.
Колхозтары кытта дуогабар түһэрсэн булчуттары тыалааһыны тэрийэрэ, түүлээҕи
элбэтэр сыалтан колхозтарга кырымахтаах хара саһыл фермаларын тэрийиини
саҕалаабыта. Бурдугу, хортуоппуйу, оту, оҕуруот астарын, эти, арыыны хомуйара.
Маны таһынан тириини, мас көтөрүн соҕотуопкалыыра. Райпотребсоюзка маҥнайгы
таһаҕаһы тиэйэр массыына 1950 сыллаахха эрэ кэлбитэ. Самолетунан таһаҕаһы таһыы
1960 сыллаахтан тэриллибитэ. Маҥнайгы таһаҕас таһар массыына суоппарынан
Николаев Николай Сергеевич үлэлээбитэ. Бастаан кэлбит самоходнай теплоход
капитанынан Томскай Терентий Васильевич буолбута. Сылтан сыл аайы улуус
райпотребсоюһа бөҕөргөөн, үлэтэ кэҥээн нэһилиэнньэ табаарга наадыйыытын
толорууга үлэтэ-xaмнaha тупсан испитэ. Ордук таһаарыылаахтык райсоюз 1980-1990
сылларга үлэлээбитэ: эргиэн материальнай-техническэй базата лаппа бөҕөргөөбүтэ,
22 тыһыынча тонна табаары, бородууктаны харайар «Күрдьэҕэлээх» ыскылааттарын
комплексата, таас универмаг, остолобуой, бэкээринэлэр, хас нэһилиэк аайы типовой
маҕаһыыннар тутуллубуттара, 40 массыыналаах автопарк тэриллибитэ, хас навигация
аайы 21 таһаҕac суднолара кэлэн 18 тыһыынча тонна араас бородуукта, табаар
сүөккэнэрэ, итини таһынан кыһыҥҥы суолунан эбии араас таһаҕаһы быыстала суох,
суол хаалыар диэри таһыллара. Нэһилиэнньэни хааччыйыыга эргиэн үлэтигэр caҥa
ньымалар олоххо киирбиттэрэ, араас быыстапкалар, ярмаркалар, тиэйэ сылдьан
атыылааһыннар көхтөөхтүк тэриллэллэрэ. Эргиэҥҥэ орто уонна үрдүк үөрэхтээх
специалистар бэлэмнэммиттэрэ. Бу кэмҥэ райпотребсоюз систематыгар 73 маҕаһыын, 7
остолобуой, 15 бэкээринэ үлэлииллэрэ. Райпотребсоюз уопсай үлэтин түмүгүнэн,
табаарын саппааһынан, эргиэнин культуратын таһымынан республика «Холбоһун»
систематыгар үчүгэй үлэлээҕинэн сыаналаммыта.

«Хоро» ПО биэс улахан нэһилиэги холбоон: Хоро, Оҥхой, Мэйик, Боотулуу уонна
Сургуулук нэһилиэктэрин холбоон, аһынан-үөлүнэн, табаарынан хааччыйар уонна
араас өҥөнү оҥорон үлэлээн-хамсаан олорор. Барыта 5 маҕаһыын, 5 пекарня, 2
маслоцех үлэлииллэр. Потребоществоны 5 киһилээх Правление, 5 киһилээх Совет
салайаллар. Ревизионнай комиссия 3 чилиэннээх. Совет председателэ Илья Ильич
Саввинов, Правление председателин эбээһинэһин Сусанна Николаевна Винокурова
толорор. "Хоро" По барыта 65 үлэһиттээх, салайар аппаракка 6 киһи үлэлиир. 1.
Экономист–Анна Порфирьевна Николаева; 2. Кылаабынай бухгалтер–Любовь Михайловна
Корякина; 3. Бухгалтер–Саргылана Нестеровна Санникова; 4.
Кассир-бухгалтер–Зинаида Семеновна Саввинова; о.и. 1 үрдүк үөрэхтээх, атыттара
орто анал үөрэхтээхтэр. Тэрилтэ сүрүн сыала-соруга буолар– атыы-эргиэн, килиэп
астааһын, нэһилиэнньэттэн ордор тыа хаһаайыстыбатын бородууксуйатын
соҕотуопкалааһын, нэһилиэнньэҕэ араас өҥө оҥоһуутугар үлэлээһин.

1. Анисимов Иона Данилович – 1963-1966 2. Павлов Николай Герасимович – 1966-1971
3. Струкин Семен Семенович – 1971-1972 4. Иванов Иван Алексеевич – 1972-1973 5.
Данилова Ирина Серафимовна – 1973-1975 6. Саввинов Егор Афанасьевич – 1975-1976
7. Николаев Михаил Тарасович – 1976-1980 8. Андреев Василий Степанович –
1980-1981 9. Винокуров Николай Петрович – 1981-1984 10. Федоров Валерий Петрович
– 1984-1988 11. Саввинов Илья Ильич – 12. Иванова Нина Васильевна – 13. Саввинов
Илья Ильич – Бухгалтердар: 1. Дорофеева Павла Тарасовна 2. Николаева Анна
Порфирьевна 3. Иннокентьева Марфа Васильевна 4. Егорова Евгения Алексеевна 5.
Константинова Мария Никифоровна (1965-1995, 30 сыл) 6. Самсонова Мария
Васильевна 7. Самсонова Розалия Гаврильевна 8. Мухоплев Николай Филиппович 9.
Бугулова Марфа Терентьевна 10. Федорова Екатерина Анатольевна 11. Корякина
Любовь Михайловна 12. Санникова Саргылана Нестеровна 13. Саввинова Зинаида
Семеновна 14. Винокурова Сусанна Николаевна 15. Санников Николай Сергеевич 16.
Алексеева Анна Христофоровна 17. Лаппарова Мария Алексеевна 18. Семенова Фекла
Ивановна Складчиктар:

1. Попова Светлана Николаевна 2. Андреев Василий Степанович 3. Иванов Иван
Алексеевич 4. Дягилева Ирина Серафимовна 5. Данилов Семен 6. Николаев Николай
Сергеевич – бастакы товаровед 7. Михайлов Семен Николаевич Сэрии ветераннара: 1.
Касьянов Василий Гаврильевич–(1911-1980); Хоро сельпо складчига, сэрии инвалида,
«Аҕа дойду сэриитэ» орден II степеннээх кавалера. 2. Петров Тихон
Прокопьевич–(1924-1978); Хоро 3. Прокопьев Кирилл Гаврильевич 4. Саввинов
Николай Петрович 5. Капитонов Семен Степанович

Маҕаһыыҥҥа өр сылларга остуораһынан Васильева Вера Алексеевна, Семенова Вера
Семеновна, Иванова Анна Тимофеевна о.д.а. үтүө суобастаахтык үлэлээбиттэрэ.
Биһиги нэһилиэккэ маҕаһыыҥҥа Евдокимова Евдокия Николаевна онус сылын
сэбиэдиссэйдиир. Остуораһынан Яковлева Валентина Алексеевна үлэлиир. Маҕаһыын
промтовар, бородуукта араас көрүҥүн атыылаан нэһилиэги толору хааччыйан олорор.

Хобусаров Роман Иннокентьевич – маслоцех маастара, «Бочуот Знага» орден
кавалера, бу идэҕэ 36 сыл үлэлээбит (1963-1999 сс.) Алексеева Аграфена Петровна
– маслоцех рабочайа, «¥лэҕэ килбиэнин» иһин мэтээллээх.



https://sah.wikipedia.org/wiki/Zidisha

Zidisha — сайдан иһэр дойдуларга көнө микрокридетованиенан
дьарыктанар Эмиэрикэ эргиэнэ суох тэрилтэтэ. Zidisha микрокридетование системата
кыра эргиэнинэн дьарыктанар аҕыйах харчылаах заемщигы уонна кредитору тас
көмөлөһөөччүтэ суох zidisha.org диэн ситим сиринэн уонна туспа мобил
программатынан ситимниир. Суаһили тылыгар zidisha «улаатыы» эбэтэр «тэнийии»
диэн суолталаах. Тэрилтэни 2009 сыллаахха Джулия Курниа тэрийбитэ,
Вирдьиния ыстаакка баар.

United States African Development Foundation (Вашингтон) диэн федеральнай
аналитик быһыытынан Джулия Курниа Нигерга уонна Кенияҕа бара сылдьан
микрофинансирование рыногын уонна бырабыытылстыба граннарын тарҕатыы систематын
үөрэтэ сылдьыбыта. 2006 сыллаахха кини бииргэ үлэлиир дьонун кытта Senegal
Ecovillage Microfinance Fund диэн Аан Дойдуга бастакы микрофинансовай тэрилтэни
тэрийбитэ. 2009 сыллаахха бастакы проект опытын туһанан Zidisha диэн бэйэтин
тэрилтэтин тэрийэр. 2012 сыллаахха харчы өттүнэн кыһалҕа үөскээн Kiva Senegal
Ecovillage Microfinance диэн тэрилтэни кытта бииргэ үлэлээн бүтэр. 2014-с сыл
саҕаланыытыгар Zidisha-ҕа көмөлөһөөччү Y Combinator диэн венчурнай пуонда буолар

Zidisha ситим сиринэн биэриллэр кредиттар дьадаҥы дойдуларга кыра эргиэн
тэрилтэлэрин тэрийэргэ кыах биэрэллэр. Иэстэрин төнүннэрбиттэрин кэннэ олор саҥа
кыһалҕалаах дьоҥҥо көмө оҥороллор. Система саҥардыыта диэн кредиты биэрээччи
уонна ылааччы икки ардынан үһүс киһи суох. Кредит ылыан баҕалаах бэйэтэ
кредиторга заявка ыытар уонна кинини кытта бэйэтэ кэпсэтэр. Дойду талбыт киһитэ
Zidisha ситим сиригэр заемщик суотун арыйыан сөп. Кредиты ылааччы
бигэргэтиэхтэрин иннинэ кини кредитнай остуоруйатын бэрэбиэркэлииллэр. Ону
таһынан Zidisha сайдан иһэр дойдуларга кредитнай рейтиҥнар суохтарын толорор
уонна кредиты ылааччылар иэстэрин төнүннэрэллэрин кэтииллэр.

Иэһин төнүннэриититтэн көрөн харчыны ылбыт киһи рейтиҥа оҥоһуллар
(eBay эбэтэр Amazon.com рейтиҥын курдук). Кэлин үчүгэй рейтиҥнаах киһи иэс элбэх
харчыны ылара быдан чэпчики буолар.

Быдан ордук Zidisha Кенияҕа, Буркина-Фасоҕа, Сенегалга, Ганаҕа,
Индонезияҕа уонна Гвинеяҕа үлэлиир. Харчы иэстээх сылга 10,6 % төлүүр, онтон Аан
Дойду орто көрдөрүүтэ 35 %. Zidisha кутталлартан туох да гарант биэрбэит эрээри
курс уларыйыытыттан барыс ылары да боппот.



https://sah.wikipedia.org/wiki/XIX_%D0%9C%D0%B0%D0%BD%D1%87%D0%B0%D0%B0%D1%80%D1%8B_%D0%BE%D0%BE%D0%BD%D0%BD%D1%8C%D1%83%D1%83%D0%BB%D0%B0%D1%80%D0%B0

XIX Манчаары оонньуулара 2013 сыл от ыйын 1—4 күннэригэр Чурапчыга ыытыллыбыта.
Оонньуулар сүрүн докумуоннара «Спорт национальнай көрүҥнэригэр „Манчаары
оонньуулара“ XIX спартакиада туһунан Балаһыанньа» тэрийэр комитет
бэрэссэдээтэлинэн Д. Е. Глушко 2012 сыл ыам ыйын 24 күнүгэр бигэргэтиллибит.
Спартакиада үс түһүмэҕинэн ыытыллыбыт:

Манчаары оонньууларын уотун ылыы сиэрэ-туома Баһылай Манчаары төрөөбүт алааһыгар
Арыылаахха (Мэҥэ-Хаҥалас улууһа) 2013 сыл бэс ыйын 21 күнүгэр буолбута. Эстафета
бэс ыйын 21 күнүттэн саҕаланан, от ыйын 1 күнүгэр түмүктэммит. Манчаары
оонньуутун уотун Саха Сирин биллиилээх сүүрүктэрэ Дьокуускайынан, Уус Алдан,
Мэҥэ Хаҥалас, Амма, Таатта, Чурапчы улуустарынан, от ыйын 1 күнүгэр 17.00 чааска
«Боотур Уус» стадиоҥҥа Манчаары оонньууларын үөрүүлээхтик аһыы түһүлгэтигэр
тириэрдибиттэр. Эстафета 11 күн устата Дьокуускай уонна 5 улуус 34
нэһилиэнньэлээх пууннарынан ааспыт, уһуна 1231 км.

Манчаары онньууларын ымыыта — элэккэй, эрчимнээх, сыыдам Кулунчук — «Чурапчы
улууһа» олохтоох тэриллии 2011 сыл бэс ыйын 1 күнүнээҕи Дьаһалынан
бигэргэтиллибит. Бу ымыы сүрүн барылын Кытаанах нэһилиэгин учуутала, Россия
үѳрэҕириитин туйгуна Евдокия Миронова уруһуйдаабыт. Чурапчы улууһа үйэлэр тухары
Күн Дьөһөгөй оҕотун кытта быстыспат ситимнээх. Былыр бөҕө-таҕа буулаҕа аттар
Ааллаах Үүнтэн таһаҕас таһыытыгар сылдьыбыттар. Ааспыт үйэҕэ Чурапчы оройуонун
Фрунзе аатынан колхоз сылгыһытыгар Константинов Роман Иннокентьевичка
Социалистическай Үлэ Геройун аата иҥэриллибитэ.

Манчаары оонньууларын кэккэ мас тардыһыытыгар «Боотур Уус» стадиоҥҥа аан
дойдутааҕы турнир буолан ааспыт.



https://sah.wikipedia.org/wiki/XIX_%D0%94%D1%8B%D0%B3%D1%8B%D0%BD_%D0%BE%D0%BE%D0%BD%D0%BD%D1%8C%D1%83%D1%83%D0%BB%D0%B0%D1%80%D0%B0

XIX Дыгын оонньуулара 2013 сыл бэс ыйын 30 — от ыйын 1 күннэригэр «Туймаада
ыһыаҕын» чэрчитинэн Дьокуускайга «Үс хатыҥҥа» ыытыллыбыт.

Үс төгүл үс: 3 кылыы (аҥар атаҕынан үстэ ойуу), 3 ыстаҥа (икки атахха олбу-солбу
түһүөлээн үстэ ойуу), 3 куобах (икки атаҕынан тэҥҥэ тирэнэн үстэ ойуу). Кылыы
сүүрэн кэлэн ойууттан саҕаланар. Күрэс түмүгүн үс холонууттан биир ордук
көрдөрүүтэ быһаарар.

Хапсаҕай: Бөҕөс ыйааһыныттан тутулуга суох, иккитэ хотторбуттар туораан,
бастыҥнар сүүмэрдэнэн салгыы тусталлар.

Тааһы көтөҕүү: 116 кг сымара тааһы саба харбаан төһө кыалларынан ыраахха илдьии;
тааһы санныга «быраҕар» көҥүллэммэт; бэлэмнэниигэ, тааһы көтөҕүүгэ 2 мүнүүтэ
бэриллэр.

Оҕунан ытыы: 35 м ыраахтан оҕунан кегль ытыы сиэринэн ыытыллар; биир холонуу
ытыы бэриллэр. Түмүк алтата субуруччу ытыы кэнниттэн, квадраттан уһулу ытыллыбыт
кегль нүөмэрдэрин ахсаанынан тахсар (кегль нүөмэрдэрэ: 1—10).

Александра Александрова. Победитель Игр Дыгына Любомир Николаев «нашел смысл
жизни» // nvpress.ru. — 01.07.2013.



https://sah.wikipedia.org/wiki/Senior_Group

Senior Group — кыра эппиэтинэстээх уопсастыба, Арассыыйа чааһынай хампаанньата,
кырдьа барбыт дьон дьиэлэрин арыйар уонна хааччыйар. 2007 сылтан үксэ Москуба
аттынааҕы оройуоннарга үлэлиир, экспертар быһаарыыларынан, түмэт урбааҥҥа
Арассыыйаҕа биир бөдөҥ тэрилтэ.

Хампаанньаны 2007 сыллаахха Лондон экэниэмикэ уонна бэлиитикэ номуукаларын
оскуолатын бүтэрбит Николай Кобляков тэрийбитэ, бу иннинэ Кобляков сэттэ сыл
Париижка олорбута. Диплуомун бырайыагын тиэмэтэ кырдьа барбыт дьоҥҥо чааһынай
олорор сир тэрийии, түмүгэр ити санаатын олоххо киллэрэргэ быһаарыммыта: «Мы
написали кучу бизнес-планов и разослали их по инвестиционным фондам».
Саҕалыырыгар хаппытаалын доҕотторуттан ылбыт 1 мөлүйүөн евроны, ол харчытыгар
Москуба таһыгар Мониноҕа санаторий арендалаабыта, онтон «Благосостояние» диэн
судаарыстыбаннайа суох биэнсийэлээхтэр пуондаларын кытта партнердаһан,
пуондаттан 2 мөдүйүөн евро ылбыта.

2010 сыллаахха, контраагын кэһэн, Кобляков тэрийбит пансонаатын «Благосостояние»
бас билиитигэр биэрбитэ. Ол кэмҥэ өссө хас да пансионаты арыйбыт буолан, үлэтин
салҕаабыта - кэм буолан баран Москуба аттынааҕы Дубки, Акулово, Лапино, Улиткино
бөһүөлэктэргэ кырдьаҕастар дьиэлэрэ арыллыбыттара.

2011 сыллаахха Кобляков үлэтин хайысхатын Илин Эуропа диэки хайыһыннарарга
быһаарынан, хампаанньатын Алексей Сидневка (хампаанььа генераальнай дириэктэрэ
буолбута) уонна өссө биир партнеругар атыылаабыта (атыылаабыт сыанатын
иһитиннэрбээтэхтэрэ). Саҥа бас билээччилэр эрэсидиэнсийэ ситимин кэҥэппиттэрэ
уонна региональнай франшизанан баар биизинэс-моделы саҥаттан оҥорбуттара - ити
технологияларынан Киров уобалаһыгар уонна Калининградка пансионаттар
аһыллыбыттара. Инники өттүгэр хампаанньа кырдьаҕастар дьиэлэрин элбэтэр, бу
ырыынакка судаарыстыбаннайа суох биэнсийэ пуондаларын уонна бөдөҥ тас
дойдулартан кыттааччылары тардар былааннаах.

2014 сыллаахха хампаанньа аакцияларын хонтуруол бакыатын Эуропа медицинаҕа киинэ
600 мөл. солкуобайга атыыласпыта.

Senior Group «Мир старшего поколения» диэн кэммирсийэтэ суох кырдьаҕас дьон
олохторун тупсарар партнерство чилиэнэ. Соруктара - Арассыыйа Пэдэрээссийэтигэр
кырдьаҕас дьоҥҥо анаан судаарыстыбаннайа суох өҥөлөрү оҥоророччулар бэйэ
салайынар үнстүтүүттэрин тэрийии.

Хампаанньа өҥөтүнэн үксүн кыахтаах дьон төрөппүттэрэ туһаналлар, пансионаттарга
олохсуйуу сыаната, оҥоһуллар өҥөлөртөн тутулуктаах, 2012 сылга биир ыйга 55-90
тыһыынча солкуобай эбит. Пансионнар дьон кыаҕынан араарыллар эбиттэр, өйдөрүн
сүтэрбит, өйдөрүнэн мөлтөх кырдьаҕастарга, ол иһигэр Альцгеймер ыарыылаахтарга
туспа куорпус көрүллэр. Инсульт, инфаркт о.д.а. ыарыылар кэнниттэн кырдьаҕас
дьону чөллөрүгэр түһэрии бырагырааммата үлэлиир.



https://sah.wikipedia.org/wiki/Samasource

Samasource — Аан Дойду саамай дьадыҥы дойдулар олохтоохторугар информационнай
технологияларга сыһыаннаах үлэни биэрэр Эмиэрикэ эргиэнэ суох тэрилтэтэ.

Samasource эргиэнэ суох тэрилтэни Лейла Джана 2008 сыл бэс ыйын 1 к. тэрийбитэ.
Samasource тэрийэргэ бастакы хапытаалын (20 000 евроны) Лейла
Нидерландыга буолбут Аан Дойдутааҕы бизнес-планнар күрэхтэһиилэригэр кыайбыта.

Тэрилтэ аата «сама» - "тэҥ" суолталаах санскрит сыһыарыытыттан уонна «source» -
"төрүт" диэн суолталаах английскай тылтан үөскээбит. Лейла баҕа санаатынан бу
аат дьон тэҥ кыахтааҕын көрдөрүөхтээх этэ.

2013 сыл туругунан Samasource
офистара Найробига (Кения), Гаитига,  Индияҕа уонна Угандаҕа бааллар этэ.

2015 сыл туругунан Samasource Лейла тэрийбит үс тэрилтэлээх Sama Group диэн
хампаанньаҕа киирэр (иккис тэрилтэ Samahope  уонна үһүс - Samaschool ).

Samasource бизнес-модела IT-индустрия бастыҥ тэрилтэлэриттэн сакаас ылыыга уонна
бу сакааһы дьадаҥы дойдуларга баар микроүлэ кииннэригэр тарҕатыыга олоҕурар.

«Микроүлэ» (ааҥл. microwork) диэн өйдөбүлү Лейла Джана Брюсселга
буолбут TED кэнпириэнсийэтигэр кииллэрбитэ. Samasource тэрийээччитин санаатынан
микрокредит харчы кыһалҕатын суох оҥорорун курдук «микроүлэ» үлэ кыһалҕатын суох
оҥоруохтаах.

Samasource бастакы килийиэнэ Benetech диэн эргиэнэ суох түмэт тэрилтэтэ
буолбута.

2013 сыллаахха Samasource 2 700 дьадаҥы дьахтарга уонна эдэр ыччакка 2 мөл
доллары төлөөбүт. Уопсайа 10 тыһ тахса Африка, Соҕурууҥҥу Аасыйа уонна Карибтар
олохтоохторун өйөөбүт.

2015 сыл туругунан Samasource кытта eBay, gettyimages, Google, tripadvisor,
Walmart, Microsoft, LinkedIn улахан хампаанньалар үлэлииллэр.

Samasource үлэтин Google Foundation, Cisco Foundation, MasterCard и eBay
Foundation өйөөбүттэрэ.

Samasource Рокфеллер уонна Мулаго пуондаларын (ааҥл. Mulago Foundation)
стипендиата.

2012 сыллаахха АХШ госсэкэрэтээрэ Хиллари Клинтон тэрилтэҕэ$500 тыһ. премияны
биэрбитэ.



https://sah.wikipedia.org/wiki/Prison_Break

Prison Break (Хаайыыттан күрээhин) диэн Америка телесериала. 2005 с. атырдьах
ыйын 25 к. Fox Broadcasting Company көрдөрөр, айааччыт Пол Шөриҥ. Сериал ис
хоhооно сүрүннээн икки ини-биилэр тустарынан: биирэ, оҥорботох буруйун иhин
сууттаан өлөрүүгэ анаммыт, иккиhэ, уhулуччу талааннаах инженер, убайын
хаайыыттан күрэтэргэ уустук былаан оҥорон бэлэмниир. Сериал оҥорооччулара:
Adelstein-Parouse Productions, Original Television уонна 20th Century Fox
Television.

Prison Break төрүт ис хоhоонун — биир киhи, атын киhини (бу түгэҥҥэ — убайын)
күрүүрүгэр көмөлөһөөрү, бэйэтэ анаан хаайыыга киирэр — Пол Шөриҥҥа Доун Парус
көрдөрбүт. Шөриҥ бу концепцияны тута кэрэхсии көрбүтүн да иhин, бастаан хайдах
гынан итинтэн сайдар кыахтаах ТВ-шоу оҥоруохха сөбүн туhунан муҥурдаабыт. Кини
баттыгастаахтык буруйдаммыт убай уонна кистэлэҥ киксии туhунан кэпсээни
толкуйдаабыт уонна характердары айары саҕалаабыт. 2003 с. бу санааны Fox
Broadcasting Company көрдөрбүтүгэр, онно сериалы тэрийэргэ аhара уhун кэм наада
диэн ылымматахтар. Атын ханаалларга көрдөрбүтүгэр эмиэ ылбатахтар, сериаллааҕар
киинэ бырайыак оҥорбут ордук буолуо диэн хардарбыттар. Prison Break кэлин 14
чаастаах минисериал көрүллүбүт, ол Стивен Спилберг кэрэхсэбилин ыҥырбыт, War of
the Worlds диэн киинэтин уhула көтөөрү сырыттаҕына. Онон, минисериал
үөскээбэтэх. Lost уонна 24 диэн телесериаллар прайм таймҥа олус үрдүк
рейтиҥнаммыттарын кэнниттэн, Fox Network сериалы оҥорууга 2004 с. төннүбүт.
Пилот серията, Шөриҥ сценарийы суруйбутун кэнниттэн, биир сыл буолан баран
тахсыбыта.

Prison Break бастакы үс сезона Холлиууд таhыгар уhуллубуттара. Бастакы сезон
улахан өттө Чикагоҕа уонна кини тула эргинигэр уhуллубута. 2002 с. сабыллыбыт
Joliet хаайыы 2005 с. Fox River State Penitentiary диэн сериал хаайыытын
локацията буолбута. Таhырдьааҥҥы сценалар Чикагоҕа, Вудстокка уонна Дьольекка
уhуллубуттара. Атын локациялара: О'Хара омуктар икки ардыларынааҕы аэропорт
(Чикаго) уонна Торонто, Онтарио (Канада). Prison Break Иллинойска уhуллуутугар
2005 с. $24 млн барбыт.

Иккис сезон (уhуллуута 15 бэс ыйыгар 2006 с. саҕаламмыта) Даллас (Техас куоракка
уонна кини тула эргиннэригэр уhуллубута. Онно араас Америка куораттара
үтүгүннүрүллүбүттэрэ. Бүтүннүүтэ Техас локацияларыгар $50 млн барбыт. Иккис
сезон тиhэх үс эпизода, Панаманы үтүгүннэрэр гына, Пенсаколаҕа (Флорида)
уhуллубут. Үһүc cезон Техаска уhуллубут уонна хас биирдии эпизод бюджета $3 млн
буолбут. Төрдүс сезон Лос Андьелеска (Калифорния) уhуллар.

Prison Break хас биирдии эпизодун музыкатын Рамин Дьауади суруйар. Дьауади уонна
Фэрри Корстен Prison Break Theme (Ferry Corsten's Breakout Mix) диэн тема музыка
ремиксын суруйбуттара, ону Fox Music 2006 с. релизтаабыт.



https://sah.wikipedia.org/wiki/Pok%C3%A9mon

Халыып:Infobox animanga/Header Халыып:Infobox animanga/Anime Халыып:Infobox
animanga/Anime Халыып:Infobox animanga/Anime Халыып:Infobox animanga/Anime

Pokémon (Pokemon, Покемон), - Дьоппуон дойдута оҥорон таһаарбыт аан дойдуга
биллэр мультига. Улахан бүджедтаах (200-890 млрд доллар АХШ). Уонна биир саамай
айдааннаах буолар. Гылаабынай оруолларга Пикачу уонна Эш буолар. Ону таһынан
Брок уонна Мисти. Өссө хас даҕаны элбэх покемоннар бааллар, холобура Эш киэнэ
бульпасавыр. Уопсай DVD копията 200 мөллүйүөнтэн тахса.

Саха Сиригэр бастаан ОРТ саха народнай канаалыгар 1 маай ыйыгар 2000 сыллаахха
тахсыбыта. Ити мультигы саха национальнай НВК Саха канаалыгар эмиэ
көрдөрбүттэрэ, ону таһынан араас улуус региональнай ТВ эмиэ көрдөрбүттэрэ,
холобура Сунтаар ТВ уонна Ньурба ТВ. Оттон 2001 сыллаахха Мэҥэ TV канаала
боппута, улуус тойонун өттүттэн.



https://sah.wikipedia.org/wiki/MYC4_(%D1%82%D1%8D%D1%80%D0%B8%D0%BB%D1%82%D1%8D,_%D0%94%D0%B0%D0%BD%D0%B8%D1%8F)

MYC4 — Дания хампаанньата, интернет-сервис (бу сервисы нөҥүө инвестордар Аафрика
сайдар дойдуларын аччыгый биизинэс хампаанньаларыгар микрокредииттары
биэриэхтэрин сөп).

MYC4 2006 сыллаахха Дания Эфиопияҕа бочуоттаах куонсула уонна «Kjær Group»
толорооччу дириэктэрэ Мадс Кьер уонна кини биизинэс-партнёра Тим Ванг
тэрийбиттэрэ. Хампаанньа бас офиһа Копенгагенга баар, ону таһынан MYC4
эрэгийиэнээльнэй бэрэстэбиитилистибэлээх - Кения киин куоратыгар Найробига.

MYC4 көмөтүнэн кредиит ыларга сайдар дойду урбаанньыта интернет-сервиһы кытта
үлэлэһэр олохтоох тэрилтэҕэ тиийиэхтээх, онно кини бырайыакка кыттар кыахтаах
дуу суох дуу диэн бэрэбиэркэлиэхтээхтэр (ордук 1 тыһыынча дуоллартан кыран
заайымы көрдүүр урбаан түмэт тэрилтэлэригэр уонна хампаанньаларыгар биэрэллэр).
Ити кэннэ инвестордар саайт көмөтүнэн сөптөөх биизинэһи талаллар, заайым кээмэйэ
голландскай аукцион кэмигэр быһаарыллар. Заайым төнүннэрии болдьоҕо, быраабыла
курдук, 6 ыйтан 12 ыйга дылы. MYC4 бэйэтин өҥөлөрүн иһин хамыыссыйа тутар.

MYC4 үлэтин кэмигэр 115 дойдуттан 20-чэ тыһыынча инвестордар 15 мөлүйүөн кэриҥэ
евроны сэттэ Африка дойдутугар 8300 аччыгый биизинэскэ харчыларын укпуттара.



https://sah.wikipedia.org/wiki/MYC4

MYC4 — Дания хампаанньата, интернет-сервис (бу сервисы нөҥүө инвестордар Аафрика
сайдар дойдуларын аччыгый биизинэс хампаанньаларыгар микрокредииттары
биэриэхтэрин сөп).

MYC4 2006 сыллаахха Дания Эфиопияҕа бочуоттаах куонсула уонна «Kjær Group»
толорооччу дириэктэрэ Мадс Кьер уонна кини биизинэс-партнёра Тим Ванг
тэрийбиттэрэ. Хампаанньа бас офиһа Копенгагенга баар, ону таһынан MYC4
эрэгийиэнээльнэй бэрэстэбиитилистибэлээх - Кения киин куоратыгар Найробига.

MYC4 көмөтүнэн кредиит ыларга сайдар дойду урбаанньыта интернет-сервиһы кытта
үлэлэһэр олохтоох тэрилтэҕэ тиийиэхтээх, онно кини бырайыакка кыттар кыахтаах
дуу суох дуу диэн бэрэбиэркэлиэхтээхтэр (ордук 1 тыһыынча дуоллартан кыран
заайымы көрдүүр урбаан түмэт тэрилтэлэригэр уонна хампаанньаларыгар биэрэллэр).
Ити кэннэ инвестордар саайт көмөтүнэн сөптөөх биизинэһи талаллар, заайым кээмэйэ
голландскай аукцион кэмигэр быһаарыллар. Заайым төнүннэрии болдьоҕо, быраабыла
курдук, 6 ыйтан 12 ыйга дылы. MYC4 бэйэтин өҥөлөрүн иһин хамыыссыйа тутар.

MYC4 үлэтин кэмигэр 115 дойдуттан 20-чэ тыһыынча инвестордар 15 мөлүйүөн кэриҥэ
евроны сэттэ Африка дойдутугар 8300 аччыгый биизинэскэ харчыларын укпуттара.



https://sah.wikipedia.org/wiki/D.light

D.light Design — Аан Дойдутааҕы инжиниринговай уонна атыы хампаанньата —
Соҕурууҥҥу Эмиэрикэ, Африка уонна Индия хаһаайстыбаларыгар анаммыт чэпчэки
светодиоднай лампалары оҥорор тэрилтэ; ону таһынан торговай марка.

D.light Design  хампаанньаны 2007 сыллаахха Сэм Голдман уонна Нед
Тозун тэрийбиттэрэ. Кинилэр бастаан сүрүн салайааччылар буола сылдьыбыттара.

2010 сыллаахха директордар сүбэлэрин бэрэссэдээтэлэ, онтон 2011 сыл кулун
тутарыгар сүрүн салайааччы  Донн Тайс буолбута (ол иннинэ 2008 сылтан хампаанньа
салалтатыгар баар этэ).

Эбии офистар  АХШга (Сан-Францискога), Кытайга, Индияҕа уонна Илиҥҥи
Африкаҕа бааллар.

Хампаанньа инвестицияны ыҥыраары түөрт сессия тэрийбитэ (посев, A, B, C).
Хампаанньа акционердарынан буолбуттара: Acumen (A уонна C), Омидьяр Ситимэ (C)
уонна Gray Ghost Ventures (A уонна C). Сорохтор бэйэлэрин дьонун D.light Design
Директордарын Сүбэтигэр кииллэрбиттэрэ.

2011 сыллаахха этиллибитинэн General Electric диэн хампаанньа бииргэ үлэлиэн
баҕарбыта.

Хампаанньа үлэтэ уонна бизнес-модела этиллибит сыаллартан-соруктартан
тутулуктаах — Аан Дойду саамай дьадаҥы дойдулар олохтоохторун күн күүһүнэн
хааччыйыы.

Хампаанньа сүрүн оҥоһуктара - светодиоднай лампалар уонна араас күүстээх иһигэр
күн батареялаах фонардар.

Индияҕа атыы Nova диэн 30 доллар сыаналаах 12 чаас иитиллэр уонна керосиновай
лампаттан 10 төгүл күүстээхтик тыгар уонна төлөпүөн иитиитэ буолуон сөпьөөх
лампаттан саҕаламмыта.

Уопсайынан лампа сыанан 2-300 доллар икки ардынан (кээмэйиттэн уонна күүһүттэн
тутулуктаах).

Тыгар оҥоһуктары эрэ буолбакка хампаанньа атын да тэриллэри оҥорор (холобур,
төлөпүөн иитэрин).

Сүрүннээ Соҕурууҥҥу Аасыйаҕа уонна Африкаҕа атыылыыллар. Хампаанньа
официальнайдык 60 дойдуга бэйэтин оҥоһуктарын тарҕатар. Официально буолбакка
хампаанньа оҥоһуктара быдан элбэх дойдуларга тарҕанар.

Хампаанньата туттар дьон санаатын истэн куруутун оҥоһуктарын саҥардан уонна
тупсаран биэрэр.

Хампаанньа түргэнник сайдан испитэ, холобур 2010 сыл тохсунньутугар D.light
Design 22 тыһ. оҥоһуку атыылаабыта, онто ый буолан баран — 46 тыһ.

2012 сыллаахха Индияҕа D.light Design оҥорор лампалара мөлүйүөн дьиэ кэргэн
дьиэтигэр турар этэ.

2014 сыл саҕаланыытыгар хампаанньа 60 дойдуга 6 мөл тахса светильнигы атыылаабыт
этэ. Ол кэмҥэ 10 000 атыы сирдэрэ ыйга 500 000 фонары атыылыыр этэ. Гарантия
кэмигэр 0,5 эрэ % оҥоһук алдьанар этэ.

2013 сыллаахха d.light  Zayed Future Energy Prizeттан премия быһыытынан 1,5 мөл
доллары ылбыта.

2014 сыллаахха Шваб Пуондата Донн Тайска, Нед Тозуҥҥа уонна Сэм
Голдмаҥҥа D.light Design хампаанньаҕа үлэлэрин иһин сыл саамай ордук түмэт
урбаанньыта ааты иҥэрэр.



https://sah.wikipedia.org/wiki/Coco_Bello_(%D1%82%D1%8D%D1%80%D0%B8%D0%BB%D1%82%D1%8D,_%D0%90%D1%80%D0%B0%D1%81%D1%81%D1%8B%D1%8B%D0%B9%D0%B0)

Coco Bello — Арассыыйа фиирмата. Салаалара - Coco Bello Bow Ties, таҥас
оҥоруутунан дтарыктанар уонна Coco Bello Honey, аһылык бородууксуйатын таһаарар.

Coco Bello бырайыак 2012 сыллаахха IT-сфера үлэһитэ Гузель Санжапова уонна
дизайнер Наталья Александрова тахсыбыта. Хампаанньа үлэтин лыах-галстуктары
оҥорууттан саҕалаабыта. Хампаанньа ырыынак сүрүн чааһын толорон, 2013 сыл
сааһыттан дьахтар ырбаахыларын тигиини саҕалаабыта.

Итини кытта Гузель мүөт-крем оҥорон таһаарыы бырайыагын бэлэмнээбитэ. Гузель
аҕата, Равиль Санжапов, Сверловскай уобаласка Малый Турышка 69 мүөттээх ыҥырыа
уйалаах паасекалаах. Паасеката таһаарар мүөтэ дьон туһанарыттан аһары элбэх,
онтон кууһунан атыылааһын барыыһы киллэрбэт эбит. Бу мүөтү Coco Bello бэйэтин
бородууксуйатын таһаарарга туһаммыта. Улахан болҕомто түмэккэ ууруллубут —
бырайыак кэхтэн-эстэн эрэр дэриэбинэлэри чөлүгэр түһэриигэ көмөлөһүөхтээх эбитэ
үһү. Крем-мүөтү отонунан киэргэтэргэ ол отону хомуйууга олохтоох биэнсийэлээх
дьахталлар өҥөлөрүнэн туһаналлар. Хомуллар отонтон хампаанньа чэйгэ кутуллар
эбииликтэри ооҥорорго былаанныыр, ол туһуттан краудфандинг былассааккатыгар
харчы хомуйбута.



https://sah.wikipedia.org/wiki/C%D0%BE%D1%84%D1%80%D0%BE%D0%BD%D0%BE%D0%B2_%D0%90%D0%BD%D0%B5%D0%BC%D0%BF%D0%BE%D0%B4%D0%B8%D1%81%D1%82_%D0%98%D0%B2%D0%B0%D0%BD%D0%BE%D0%B2%D0%B8%D1%87

Алампа (Cофронов Анемподист Иванович) (14.11.1886—24.10.1935) — саха
литературатын төрүттээччилэртэн биирдэстэрэ.

1886 сыл сэтинньи 14 күнүгэр Боотур Уус улууһугар (билиҥҥитэ — Таатта улууһа)
сэниэ ыалга төрөөбүт. Ийэтэ суох улааппыт. Түөрт кылаастаах таҥара дьиэтин
оскуолатын иккис кылааһын бүтэрбит.

1907 сыллаахха «Якутский край» хаһыакка наборщигынан үлэҕэ киирбит. Онтон Кирилэ
Дабыыдап диэн үөрэҕэ суох балыксыт, балыгынан эргинэр киһиэхэ суруксутунан
үлэлээбитэ. Сайын аайы Өлүөнэ өрүс төрдүгэр устан киирэн балыксыттары кытта
сайылыыр эбит. Бу сылдьан түөрт сыл билсиһэн баран 1913 сыллаахха муус устар 28
күнүгэр Евдокия Яковлеваны кэргэн ылар. 1914 сыллаахха «Громов» борокуотунан
Булуҥҥа чугаһаан иһэн алдьархайдаах тыалга түбэһэллэр. Онно тимирэн эрэр
баарсаҕа дьону быһыы сылдьан эдэр хат дьахтар дэҥнэнэр, оҕо куотар, онтон
сылтаан бу ыал оҕоломмотохторо. Бу сайыны быһа Алампа кэргэнин ыарыылыы-ыарыылыы
«Дьадаҥы Дьаакып» диэн пьесаны суруйар.

«Саха саҥата» сурунаалга үлэлээбит, 1912 сыллаахха «Төрөөбүт дойдум» диэн
аатырбыт хоһооно бэчээттэммит. Талааннаах драматург быһыытынан биллибитэ, кини
драмалара саха театра олохтоноругар улахан төһүү буолбуттара, кини «Дьадаҥы
Дьаакып» (1914), «Таптал» (1916) пьесалара киэҥник биллибиттэрэ. 150 ырыа уонна
хоһоон ааптардара. Кэпсээннэрэ билиҥҥэ дылы саха литературатыгар холобур буола
сылдьаллар. Тылбаасчыт быһыытынан эмиэ биллибит киһи. «Манчаары» диэн ааттаах
саха бастакы хаһыатын бастакы эрэдээктэрэ. «Чолбон» сурунаал уонна Саха театра
бастакы салайааччытынан үлэлээбитэ. ЯЦИК депутатынан талылла сылдьыбыта.

Балыырга түбэһэн, националист диэн ааттанан Саха Сирин таһыгар, Архангельскай
уобаласка, көскө ыытыллыбыта. 1962 сыл алтынньы 15 күнүгэр реабилитацияламмыта.
Итинтэн барытыттан тэптэрэн, доруобуйата мөлтөөн, 1935 сыл алтынньы 24 күнүгэр
ыалдьан өлбүтэ, Дьокуускайга көмүллүбүтэ. 2012 сыллаахха атырдьах ыйын 15
күнүгэр Анемподист Иванович Софронов — Алампа көмүс уҥуоҕа, Таатта улууһун
олохтоохторун уонна аймахтарын көрдөһүүлэринэн, Ытык-Күөлгэ Хадаайы диэн сиргэ
(«Таатта» литературнай художественнай түмэл аттыгар) иккистээн көмүллүбүтэ.



https://sah.wikipedia.org/wiki/C%D0%BE%D1%81%D0%B8%D0%BD_%D0%9A%D0%BE%D0%BD%D1%81%D1%82%D0%B0%D0%BD%D1%82%D0%B8%D0%BD_%D0%98%D0%BB%D1%8C%D0%B8%D1%87

Cосин Константин Ильич (1944.09.05) - оҕо суруйааччыта. 1994 сылтан Арассыыйа СС
(Суруйааччылар Союзтарын) чилиэнэ.

Верхоянскай куоракка зоотехник дьиэ кэргэнигэр төрөөбүтэ. 1964 сыллаахха Мэҥэ
Хаҥалас улууһун Бүтэйдээх орто оскуолатын, онтон 1973 сыллаахха СГУ
устуоруйа-тыл факультетын кэтэхтэн үөрэнэн бүтэрэр. Мэҥэ Хаҥалас оскуолаларыгар
сүүрбэттэн тахса сыл саха тылын уонна литературатын үөрэтэр.

Өрөспүүбүлүкэтээҕи хаһыаттарга, "Чолбон" сурунаалга уонна холбоһуктаах
хомуурунньуктарга бэчээттэнэрэ. Бастыҥ айымньылара саха оскуолаларыгар кылаас
таһынан ааҕыы пособиеларыгар киирбиттэрэ, сорохторо оҕо литературатыгар анаммыт
өрөспүүбүлүкэтээҕи күрэхтэргэ бэлиэтэммиттэрэ. К. Сосин сорох хоһоонноро
ньууччалыы тылбаастаммыттара уонна ньууччалыы тыллаах хаһыаттарга тахсыбыттара.



https://sah.wikipedia.org/wiki/C%D0%BE%D1%81%D0%B8%D0%BD_%D0%98%D0%BD%D0%BD%D0%BE%D0%BA%D0%B5%D0%BD%D1%82%D0%B8%D0%B9_%D0%9C%D0%B8%D1%85%D0%B0%D0%B9%D0%BB%D0%BE%D0%B2%D0%B8%D1%87

Cосин Иннокентий Михайлович (1928.12.01) - оҕо суруйааччыта. 1992 сылтан
Арассыыйа СС (Суруйааччылар Союзтарын) чилиэнэ.

Мэҥэ Хаҥалас улууһун Моорук нэһилиэгэр төрөөбүтэ. 1955 сыллаахха Дьокуускайдааҕы
педагогическай үнстүтүүтү бүтэрэр, 1970 сыллаахха ССКП КК үрдүк партийнай
оскуолатын суруналыыс салаатын бүтэрэр. Колхозка маныыһытынан, сэлиэнньэ сүбэтин
сэкэрэтээринэн үлэлээбитэ. Педүнстүтүүтү бүтэрбитин кэннэ саха тылын уонна
литературатын үөрэтээччинэн үлэлээбитэ, сэттэ сыллаах оскуола тойоно буолбута.
Үрдүк Партийнай Оскуоланы бүтэрбитин кэннэ Мэҥэ Хаҥалас уонна Амма улуустааҕы
хаһыаттарын редакторынан, онтон "Билии" диэн түмсүү улуустааҕы салаатын
эппиэтнэстээх сэкэрэтээринэн үлэлээбитэ.

И. Сосин бастыҥ кэпсээннэрэ оскуола хрестоматиеларыгар киирбиттэрэ. "Лена эбэбит
кытылларыттан" диэн Аҕа Дойду Улуу сэриитин салааттарын туһунан кэпсээннэр
хомуурунньуга кылаас таһынан ааҕыы пособиета буолбута.



https://sah.wikipedia.org/wiki/Barefoot_College

The Social Work and Research Centre (SWRC), быдан ордук Barefoot College диэн
биллэр (ааҥл. «атах сыгынньахтар колледжтара») — Аан Дойду саамай дьадаҥы
дойдуларын тыа сирдэригэр күн күүһүнэн, уунан, эминэн уонна үөрэҕинэн
хааччыйар Индия хампаанньата уонна волонтердар тэрилтэлэрэ.

Баай ыалтан төрүттээх Бункер Рой үчүгэй үөрэҕи ылан 1967 сыллаахха Индия биир
саамай дьадаҥы провинциятын олохтоохторугар кудуктары (колодецтары) тутарга
сананар.

Бункер Рой, 100 курааннаах оройуоннарга оҥоһуллубут кудуктары чинчийэн баран,
1972 сыллаахха Индиятааҕы Радьастаан кумах куйаарыгар баар Тилония диэн сиргэ
(англ. Tilonia) The Social Work and Research Centre (SWRC) хампаанньаны тэрийэр
(билигин Barefoot College диэн биллэр).

Сотору буолан баран хампаанньа нүөлсүтүүнэн буолбакка тыа сирэ бэйэтэ бэйэтин
хааччыйыытын уонна тирэхтээх буоларын туһугар дьарыктанар. Рой тэрилтэтэ тыа
дьонун эмчит, үөрэтээччи, инженер, дизайнер, тутааччы уонна тиис эмтээччитин
үөрэҕэр үөрэтэр эбит.

ХНТ дакалаатыгар этэллэринэн, 20 сыл иһигэр Barefoot College-у  бүтэрбит дьон
уопсайа 30 хаалан иһэр дойдуга 1 024 дэриэбинэҕэ 36 000 дьиэни күн күүһүнэн
хааччыйбыттар. Бу үлэни араас дойду 300 үөрэҕэ суох тыа эмээхсинэ оҥорбут.

2012 сыллаахха ЮНЕСКО кыргыттар уонна дьахталлар үөрэҕириилэрин
программатын Barefoot College бастакы кыттыылаах буолбут (ааҥл. Global
Partnership for Girls' and Women's Education.

Колледж дьиэтэ 8 акр кээмэйдээх сиргэ тутуллубут уонна бу дьиэни күҥҥэ 1
доллартан аҕыйаҕы өлөрөр Индия дьадаҥы дьоно салайар.

Дьиэ «дьадаҥы үөрэнээччилэргэ табыгастаах буоларын курдук» сир муосталаах уонна
ороно суох.

Колледж принциптара Махатма Ганди үөрэҕэр олоҕурар. Холобур, бу үөрэх кыһатыгар
үөрэтээччи үөрэнээччи, онтон үөрэнээччи үөрэтээччи буолуон сөп.

«Атах сыгынньахтар колледжарыгар» сүрүннээн олоххо туһалаах уонна үлэҕэ
сыһыаннаах билиини биэрэргэ болҕомто уураллар.

Колледжка үөрэтээччи, эмчит, акушерка, тиис эмтээччитин, балыаһа үлэһитин, күн
күүһүн инженерын, сири хаһааччы, төлөпүөн оператардарын, тимир ууһун, тутааччы,
көмпүүтэр үөрэҕириитин үөрэтээччитин, бухгалтер уонна да атын тыа сиригэр
туһалаах үөрэхтэргэ үөрэтэллэр.

Barefoot College сүрүн болҕомтотун күн күүһүгэр уурар. Колледж сыл аайы
Индияттан 100 уонна сайдыыта суох дойдулартан (сүрүннээн Африка уонна Аасыйа) 80
эмээхсинин төрөөбүт тыаларын күн күүһүнэн хааччыйалларыгар үөрэтэллэр.

Barefoot College бүтэрээччилэргэ үөрэҕи ааспыттарын туһунан туоһу сурук биэрбэт,
үөрэхтээх киһи билиилээҕин бэйэтэ бигэргэтиэхтээх.

Ону таһынан, колледж үлэлээх дьоҥҥо анаан киэһээҥҥи оскуоланы арыйбыт. 2008
сыллаахха 150 киэһээҥҥи оскуолаҕа 3000 киһи үөрэнэ сылдьыбыт, сүрүннээн эдэр
кыргыттар эбит.

Barefoot College-ы сүрүннээн дьон үбүлүүр. Хампаанньаны тэрийээччи Бункер
Рой этэринэн: «Индия салалтатыттан биһиги аҕыйах харчыны ылабыт, ону таһынан
Голландия, Франция уонна чааһынай пуондалар үбүлүүллэр. Дойдуга оҥорорбут иһин
аҕыйах харчыны ылабыт».

Barefoot College үлэтин уонна түмүктэрин Аан Дойду барыта билиммитэ уонна хас да
Аан Дойдутааҕы пуондалар уонна тэрилтэлэр премияларынан бэлиэтэммитэ.

2012 сыллаахха Barefoot College туһунан «Күн Ийэлэрэ» диэн (ааҥл. Solar Mamas)
киинэ уһуллубута.



https://sah.wikipedia.org/wiki/%D3%A8%D0%BB%D2%AF%D3%A9%D0%BD%D1%8D_%D0%BE%D1%81%D1%82%D1%83%D1%80%D1%83%D0%BE%D0%B3%D1%83%D0%BD_1634_%D1%81%D1%8B%D0%BB%D0%BB%D0%B0%D0%B0%D1%85%D1%85%D0%B0_%D1%81%D0%B0%D1%85%D0%B0%D0%BB%D0%B0%D1%80_%D1%82%D3%A9%D0%B3%D2%AF%D1%80%D2%AF%D0%B9%D2%AF%D2%AF%D0%BB%D1%8D%D1%80%D1%8D

Тохсунньу 4 күнүн киэһэтигэр Мымах кулута атамаан Галкиҥҥа кэлэн сахалар саба
түһээри бэлэмнэнэллэрин эппит. Мантан арааһа Мымах Хаҥалас тойотторун
сөбүлээбэккэ хайаларын да диэки буолбатах быһылаах диэн О.В.Ионова сылыктыыр.

Галкин атамаан маны истэн баран эрдэтинэ саба түһэргэ былааннанар. 47 аттаах
хаһааҕы илдьэ нам буолаһыгар тиийэр. Тохсунньу 5 күнүгэр сэрии буолар. Сахалар
бастаан оҕунан ытыалыыллар, онтон үҥүүлээх уонна батыйалаах аттаах дьонунан
сырыһыннаран кимэн киирэллэр. Манна 40-ча киһилэрин сүтэрэллэр. бу сэриигэ
Откурай диэн сахалар биир тойонноро ыараханнык бааһырар. Хаһаахтар аттарын
барытын сүтэрэллэр, элбэх хаһаах ол иһигэр Иван Галкин бэйэтэ бааһыраллар. Сэрии
түмүгэр хаһаахтар остуруокка куоталлар. Сахалар остуруогу төгүрүйэллэр, уонна
икки ый кэриҥэ кими да киллэрбэккэ да таһаарбакка да сыталлар. Остуруокка сытар
дьон аччыктааһын буолар, бэринэллэрэ эбэтэр хоргуйан өлөллөрө аҕыйах хонук
хаалбытын кэннэ олунньу бүтүүтүгэр тоҕо эрэ сахалар баран хаалаллар.



https://sah.wikipedia.org/wiki/%D2%AE%D3%A9%D1%80%D2%AF%D2%AF_%D0%BE%D1%81%D0%BA%D1%83%D0%BE%D0%BB%D0%B0%D1%82%D0%B0

«Үөрүү оскуолата» — бытааннык сайдан иһэр оҕолору оскуолаҕа бэлэмниир оскуола
иннинээҕи тэрилтэ. 2010 сыллаахха Ирбит куоракка, Свердловскай
уобаласка аһыллыбыт.

Оскуоланы арыйыы санаа 2002 сылаахха Куорат Сүбэтин чилиэнигэр Ольга Антиповаҕа
кэлбит: Ирбиккэ оҕо саадыгар миэстэ тиийбэт. 2010 сыллаахха Антипова бырайыагын
"Инники кэскилбит" пуонда өйөөбүтэ. «Үөрүү оскуолаыгара» оҕолор биир
сыл сылдьаллар уонна кинилэри кытта идэлээх үөрэтээччилэр уонна психологтар
дьарыктаналлар. Ыарыһах оҕолор босхо сылдьаллар. 2014 сыллаахха «Үөрүү
оскуолата» 500 кв. м саҥа дьиэ ылбыта (урукку дьиэттэн 5 төгүл улахан). Көһүү
кэнниттэн тэрилтэ 200-250 оҕону ылар былааннаах.

2014 сыл бэс ыйыгар Ольга Антипова «Может ли социальный бизнес стать одним из
главных векторов развития предпринимательства в России?» диэн темалаах ТППРФ
тэрийбит төгүрүк остуолугар кыттыбыта.



https://sah.wikipedia.org/wiki/%D2%AE%D1%80%D2%AF%D0%BC%D1%8D_(%D0%B0%D1%81-%D2%AF%D3%A9%D0%BB)

Оҥоһуллуута олус бытаан, сыралаах буолан элбэхтэ астаабаттар эбит. Ыһыахха, уруу
малааһыныгар күндүргэтэн бэлэмнииллэр.

Тус-туспа улуустарга астыыр ньымалара уратылаах. Бүлүү эҥэргэ чарча үрүмэ диэни
маннык астыыллар диэн суруйар Е.Ф. Кузьмина: "Үүтү мөлтөх уокка чугуун
хобордооххо оргуталлар. Күүгэнин холбуйан ылаллар. Кытыыга тардан сойуталлар.
Үүт сойдоҕуна үрдүгэр бүрүөһүн үөскүүр. Ити бүрүөһүнү сэрэнэн хастаан ылан, күн
уотугар тэниччи быраҕан хатараллар. Үлтү бара сылдьар гына наһаа хатарбаттар.
Сорохтор үрдүгэр суорат сүүмэҕин тарҕата куталлар, оччоҕо хаппытын да иһин
сүүмэх сиигиттэн уонна халыҥ буолан үлтү бара сылдьбыта. Маннык бэлэмнэммит
үрүмэни кэһии, өйүө оҥостоллор. Көбүөргэ булкуйан эмиэ сииллэр..



https://sah.wikipedia.org/wiki/%D0%AF%D1%81%D1%82%D1%80%D0%B5%D0%BC%D1%81%D0%BA%D0%B0%D0%B9_%D0%A1%D0%B5%D1%80%D0%B3%D0%B5%D0%B9_%D0%92%D0%B0%D1%81%D0%B8%D0%BB%D1%8C%D0%B5%D0%B2%D0%B8%D1%87

Сергей Васильевич Ястремскай (1857—1931) — Саха сиригэр көскө кэлэ сылдьан саха
тылын грамматикатын үөрэппит киһи.

Харьков куоракка баан үлэһитэ дворянин Базиль Ястремскай дьиэ кэргэнигэр 1857 с.
балаҕан ыйын 20 күнүгэр төрөөбүт. Харьковтааҕы гимназияны бүтэрэн баран Харьков
университетын медициан факультетыгар үөрэнэ киирбит. Манна сылдьан революцтоннай
хамсааһыҥҥа кыттыбыт. 1877 с. хаайыллыбыт уонна 1879 с. 10 сылга хаатыргаҕа
бириигэбэрдэммит. 1886 с. кулун тутар 13 күнүгэр хаатыргаттан босхолонон Саха
сиригэр көскө ыытыллыбыт. Бу сыл атырдьах ыйыгар Боотур Уус улууһугар III
Дьохсоҕон нэһилиэгэр олордубуттар. Манна саха этнографиятын чинчийээччитин
В. Ф. Трощанскай диэн көскө сылдьар киһини кытта биир дьиэҕэ олорбутттар.
1888 с. кулун тутарыгар Чурапчыга көһөрбүттэр. 1890 с. муус устарыгар Мэҥэ
улууһун Тараҕай нэһилиэгэр көһөрүллүбүт, онтон 1892 с. бэс ыйыгар төттөрү
Чурапчыга ыытыллыбыт. Онно икки сыл олорбут.

1896 с. бэс ыйын 2 күнүгэр С. В. Ястремскай Саха сириттэн барбыт. Иркутскайга
быстах кэмҥэ олорон эрэн бастакы ыстатыйаларын бэчээттээбит.

Арассыыйа киинигэр 1900 с. атырдьах ыйыгар төннүбүт. 1902 с. алтынньытыгар
Одессаҕа көспүт, онно бааннарга кассирынан үлэлээбит. Чуолкай өлбүт сыла
биллибэт. Быһа барыллаан 1931 уонна 1934 сыллар ыккардыларыгар өлбүт буолуон
сөп.

Сүрүн үлэтэ «Грамматика якутского языка». Саха тылын үөрэтээччилэр бу үлэтэ
О. Н. Бетлингк чинчийиитин салҕааһынынан ааҕыллар. О. Н. Бетлингк саха тылын
грамматикатын маҥнай чинчийбит киҥһинэн биллэр.



https://sah.wikipedia.org/wiki/%D0%AF%D0%BA%D1%83%D1%82%D1%81%D0%BA%D0%B0%D0%B9_%D1%83%D0%BE%D0%B1%D0%B0%D0%BB%D0%B0%D1%81

Саха уобалаһа (нууч. Якутская область) - Ыраахтааҕылаах Арассыыйа саҕана Саха
сиригэр үөскүү сылдьыбыт административнай биирдэм.

Иркутскай, Нерчинскай, Охотскай уонна Якутскай уобаластар киирбттэрэ губернияҕа.

Якутская уобаласка биэс уокурук үөскээбитэ: Якутскай, Өлүөхүмэ, Оленскай
(Бүлүү),Эдьигээн уонна Зашиверскай.

Атын сибидиэнньэннэн Саха уобалаһа 1805 сыллаахха муус устарга Иркутскай
губерния састаабыттан таһаарыллан баар буолбута. 1920 сыллаахха былаас былдьаһыы
саҕана Сибревком быһаарыытынан Иркутскай уобаласка оройуон быһыытынан бэриллэ
сылдьыбыта. Онтон ол сыл балаҕан ыйыгар Саха губернията буолбута.

Уокуруктар полиция учаастактарыгар хайдаллара, учаастактар — буоластарга уонна
сельские общества, оттон туора урдустар (инородецтар) сирдэрэ — улуустарга,
нэһилиэктэргэ уонна уустарга. Уобаласка барыта 12 полиция учаастага, 8 нуучча
уонна 1 инородецтар буоластара баара, 169 олорор сир (ол иһигэр 99 инородецтар
уонна 12 көскө кэлбит аттакылар олорор сирдэрэ), саха улуустара 15 (251
нэһилиэк), 36 уус атын инородецтар.

Куораттара Дьокуускай уонна 4 уокурук куораттара: Өлүөхүмэ, Бүлүү, Верхоянскай,
Среднеколымскай.

Саха уобалаһын олохтоохторун 91,5 % инородецтар этилэр; нууччалар 7,5 %, атын
омуктар — 1 %.

1900 с. уобаласка 262703 (134134 эр киһи, 128569 дьахтар) олорор этэ. Мантан
нууччата — 21045, сахата — 224110, атын инородецтара — 17539, тас дойду омуктара
- 9.

Православнайдар 256737, католиктар — 193, эрмээн-григорианнар — 2, протестааннар
— 23, раскольниктар уонна сиэктэлэр — 1731 (ол иһигэр 1240 аттакы), иудейдар —
510, мусульмааннар — 1896, ойууну итэҕэйээччилэр — 1610.



https://sah.wikipedia.org/wiki/%D0%AF%D0%BA%D0%BE%D0%B2_%D0%A1%D0%B0%D0%BD%D0%BD%D0%B8%D0%BA%D0%BE%D0%B2,_%D0%BF%D1%80%D0%BE%D0%BC%D1%8B%D1%88%D0%BB%D0%B5%D0%BD%D0%BD%D0%B8%D0%BA

Яков Авраамович Санников (1749, Усуйаана — 1825 с. сэтинньи, Усуйаана) —
Новосибирскай арыылартан түөрдүн арыйбыт булчут (кырсаһыт).

XX үйэ 20-с сылларыгар ССРС науукатын академиятын Саха экспэдиисийэтин
кыттыылаахтара Саанньыкап сыдьааннарыттан ыйытан суруммут сибидиэнньэлэринэн
Яков Санников аҕата Авраам Санников XVIII үйэ ортотугар Саха сиригэр Вологда
куораттан кэлбит уонна Дьокуускайтан чугас Павловскай сэлиэнньэҕэ олохсуйбут.
Уола Дьаакып 1749 с. (эбэтэр 1750 с.) эргин төрөөбүт. XVIII үйэ бүтүүтүгэр
бастаан Л. С. Сыроватскай атыыһыт артыалыгар сылдьан онтон бэйэтэ сэлии муоһун
көрдөөһүнүнэн дьарыктаммыт.

Остуолбалаах арыыны (1800) уонна Фаддеев арыытын (1805) арыйбыт. 1808—1810 сс.
М. М. Геденштром экспэдииссийэтигэр кыттыбыт. 1809 с. олунньу 4 күнүгэр Матвей
Геденштром Усуйаанаҕа кэлиитигэр Санников передовщик (артыал старшинаата)
дуоһунаһыгар Сыроватскай атыыһыттарга сулууспалыыр эбит. Экспэдиисийэҕэ Андрей
уонна Роман диэн уолаттара кыттыбыттарын Геденштром суруйар. В. М. Пасецкай
этэринэн Дьаакып Санников түөрт уоллааҕа үһү: Андрей, Роман. Петр уонна аата
биллибэт уол. 8-с ревизия матырыйаалларыгар Дьаакып Санников дьиэ кэргэнэ маннык
суруллубут: ойоҕо Аграфена (1759 с. эргин төрөөбүт), уолаттара Андрей (1790 с.
эргин төрөөбүт), Роман (1791 с.э.т.), Федор (1797 с.э.т.), Михаил (1804 с.э.т.).
Бу кэмҥэ мантан үһэ ойохтоох оҕолоох дьон эбит. .

1810 с. Саҥа Сибиир арыытын туораабыт, 1811 с. Фаддеев арыытын эргийбит. Саҥа
Сибиир хоту өттүгэр улахан сир баарын сабаҕалаабыт. Бу сир Саанньыкап сирэ диэн
аатынан историяҕа уонна литератуураҕа киирбитэ. Сүүстэн тахса сыл — 1937-38
сыллардаахха сэбиэскэй лүөччүктэр сир суоҕун дакаастыахтарыгар дылы — бу үһүйээн
дьону долгуппута. Билигин сабаҕалыылларынан бу сир муус арыы буолуон уонна кэлин
ууллан хаалбыт буолуон сөп. Саанньыкап аатынан Кыра Ляхов уонна Солуурдаах
(нууч. Котельнай) арыылар ыккардыларынааҕы силбэһии (пролив, 1909), Саҥа
Сибииргэ баар уонна хайа (XIX в.), үрэх (1811) ааттаммыттара. .

Саанньыкап сирин кистэлэҥэ биллиилээх нуучча геологын, геограбын уонна
суруйааччытын В. А. Обручевы «Земля Санникова» диэн ааттаах кинигэни 1924 с.
суруйарга угуйбута (бэчээттэммит сыла — 1926). Бу кинигэннэн Мосфильм киинэ
студиятыгар 1973 с. уус-уран киинэ уһуллубута.

Аатырбыт булчут (промышленник) сиэнэ Санников Яков Федорович бүтүн Саха сиригэр
биллибит Булуҥ улахан атыыһыта эбит, хоту дойдуну чинчийэр хас да экспэдиисийэҕэ
сүҥкэн көмөнү оҥорбута биллэр. Оттон өссө биир утума — Крылова Татьяна Ивановна
— саха сириттэн бастакы медицина доктора, Саха государственнай университетын
төрүттээччилэриттэн биирдэстэрэ.



https://sah.wikipedia.org/wiki/%D0%AF%D0%BA%D0%BE%D0%B2%D0%BB%D0%B5%D0%B2_%D0%92%D0%B0%D1%81%D0%B8%D0%BB%D0%B8%D0%B9_%D0%9D%D0%B8%D0%BA%D0%BE%D0%BB%D0%B0%D0%B5%D0%B2%D0%B8%D1%87

Ньурба Омолдоон нэһилиэгэр 1910 сыллаахха төрөөбүтэ. 1938 ссыллаахха Ньурбаҕа
холкуос оскуолатыгар үөрэммит, онтон дойдутугар тахсан ферма сэбиэдиссэйинэн
үлэлээбит.

1941 сыллаахха Харыйалаах үрэҕин баһыгар оттуу сылдьан аармыйаҕа ыҥырыллан
барбыт. Байыаннай үөрэҕи ааһан 206 3 с.п. ЗГМСП чааска түбэһэн Харьков
хайысхатыгар 1941 сыл ахсынньы ыйыттан саҕалаан сэриилэспит. 1942 сыллаахха
олунньу 9 күнүгэр утары кимэн киирии кэмигэр хаҥас өттүгэр бааһырбыт.
Госпитальга эмтэнэн баран ыам ыйыгар сэриигэ иккиһин киирбит, атырдьах ыйын 24
күнүгэр иккиһин бааһырбыт, уҥа илиитигэр. Бу кэнниттэн эмтэнэн баран дойдутугар
төннүбүт. Холкуоска, тутууга үлэлээбит.



https://sah.wikipedia.org/wiki/%D0%AE%D1%80%D1%81%D0%BA%D0%B0%D0%B9_%D0%9F%D0%B0%D1%80%D0%BA

Юрскай Парк (Jurassic Park) - научно-фантастика киинэтэ 1993 сыллааҕыта. Бу
киинэ аан бастакы DTS тыаһы уонна технологиятын туттубут буолар. Киинэ сир
шаарын үрдүнэн 850 миллион поклонниктаах, ол сылларга саамай улахан киинэ
бырайыага буолбута. Саамай улахан харчыны эргиппит киинэ буолар. Проката саамай
улахан. Стивен Спилбэрг сюжетынан суруллубут киинэ буолар. Киинэ бастакы
фантастическай динозаврдары көрдөрөр.

Киинэ гавайи арыыларыгар буолар (АХШ) уонна кыратык Калифорния штаттарыгар
уһуллар. Киинэҕэ аныгы спецтехника уонна спецэффектар бааллар, биир аныгы туох
киинэ. Киинэҕэ Джон Хэммонд (Ричард Аттенборо) атын дойдулартан учёнайдар
группаларын ынырар, паарканы көрдөрө. Ону биир киһи (Үлэһит)
"хранилище-зародышей" диэн лабораторияттан динозавр сперма уорар. Уопсайынан
киинэ улахан оруола онтон саҕаланар.



https://sah.wikipedia.org/wiki/%D0%AD%D1%83%D1%80%D0%BE%D0%BF%D0%B0_%D0%A3%D0%BD%D0%B8%D1%8F%D1%82%D0%B0

Эуропа Холбоhуга (ЭУ) диэн 28 Эуропа иллэрин политика уонна экономика
холбоhуктара. 1992 олунньутугар ылыллыбыт Маастрихт Үлэҕинэн тэриллибитэ (1993
сэтинньитигэр чахчылаах буолбута). 500 млн олорооччулардаах, ЭУ номинал брутто
аан дойду оҥоhугун 30% (16.8 трлн $) таhаарар.

ЭУ бары кыттааччы иллэрин сокуоннарын системаларын биир стандартаан соҕотох
баhаар тэрийбитэ, кини Түөрт Көҥүлү мэктиэлиир. Кини бүтүн эргиэн, агрикултуура,
балыктааhын уонна регионнааҕы сайдыы политикаларын өйүүр. Уон алта кыттааччы
дойду эуро диэн бүтүн валютаны ылыммыттара. ЭУ сүүрбэ биир дойдута NATO
кыттааччылара. ЭУ Шенген Сөбүлэhиитигэр кыттыылаах дойдуларын (ол ахсааныгар
ЭУ'тыгар киирбэт дойдулар) икки ардыларыгар пааспор контролын эhиитигэр улахан
оруолу оонньообута.

ЭУ омуктар икки ардыларынааҕы дьаhалта уонна супранационализм булкаас
систематынан үлэлиир. Сүрүн институттара уонна органнара: Эуропа Комиссията,
Эуропа Парламена, Эуропа Холбоhугун Сүбэтэ, Эуропа Сүбэтэ, Эуропа Кырдьыктабыл
Суута уонна Эуропа Киин Баана. ЭУ олорооччулара Парламены хас биэс сыл аайы
талаллар.

Билиҥҥи ЭУ 1951 алта дойду тэрийбит Эуропа чох уонна ыстаал холбоhуттан уонна
1957 Ром Үлэҕиттэн төрүөттээх. Онтон ыла холбоhук саҥа дойдулар киниэхэ
кыттыhаннар улааппыт уонна саҥа политика эйгэлэрэ уонна институттар
эбиллибиттэр.

Кыттааччы буолууга официаллык кандидат дойдулар Хорватия, Македония уонна
Түркийэ. Исландия, Албания, Босния уонна Херцеговина, Монтенегро уонна Сербия
кандидат буолар кыахтаахтар. Эуропа Комиссията Косованы кандидат буолар кыахтаах
дойдулар тиhиктэригэр киллэрбитэ, ол гынан баран кыттааччы иллэртэн сорохторо
кинини, Сербияттан туспа, тутулуга суох дойду быhыытынан билинэ иликтэр.



https://sah.wikipedia.org/wiki/%D0%AD%D1%80%D0%BE%D1%81%D0%B8_%D0%90%D0%BA%D0%B0%D0%BA%D0%B8%D0%B5%D0%B2%D0%B8%D1%87_%D0%9C%D0%B0%D0%BD%D0%B4%D0%B6%D0%B3%D0%B0%D0%BB%D0%B0%D0%B4%D0%B7%D0%B5

Эроси Акакиевич Манджгаладзе (груз. ეროსი მანჯგალაძე; 1925—1982) — грузинскай
сэбиэскэй артыыс уонна спортивнай комментатор. Грузинскай ССР народнай артыыһа
(1961).

Эроси Манджгаладзе 1925 сыллаахха кулун тутар 3 күнүгэр Грузинскай ССР
Самтредскай оройуонун Ганири сэлиэнньэтигэр төрөөбүтэ. Аан бастаан алта
саастааҕар сыанаҕа тахсыбыта. 1941 сыллаахха Тбилиситээҕи Ш. Руставели аатынан
театральнай институкка киирбитэ. Д.А. Алексидзе кини учуутала этэ. 1942-1943
сылларга үөрэҕин быыһыгар Грузия араадьыйатыгар дикторынан уонна спортивнай
комментаторынан үлэлээбитэ.

1947 сыллаахха театральнай институту бүтэрбитэ. 1948 сыллаахха Ш. Руставели
аатынан Грузинскай академическай театр труппатыгар ылыллыбыта. Гоу уонна Д’Юссо
суруйууларыгаргар «Дириҥ силистэр» («Глубокие корни») спектакльга Брет оруолун
оонньоон театрга аан бастаан айар үлэҕэ холоммута. 1956 сыллаахха ССКП
кэккэтигэр киирбитэ. 1958 сыллаахха киинэҕэ аан бастаан уһуллубута. Эроси
Манджгаладзе Тбилиси куоракка олорбута.



https://sah.wikipedia.org/wiki/%D0%AD%D1%80%D0%BD%D0%B5%D1%81%D1%82%D0%BE_%D0%A7%D0%B5_%D0%93%D0%B5%D0%B2%D0%B0%D1%80%D0%B0

Эрне́сто «Че» Гева́ра (исп. Ernesto «Che» Guevara [ˈtʃe ɰeˈβɑɾə], толору аата —
Эрнесто Рафаэль Гевара Линч де ла Серна, исп. Ernesto Guevara de la Serna; (Бэс
ыйын 14 1928, Росарио, Аргентина – Алтынньы 9 1967, Ла-Игера, Боливия) —
Аргентина марксист революционера, политига, суруйааччыта, эмчитэ, сэрии
теорияhыта уонна герилья басхана. Өлөн баран бүтүн аан дойдутааҕы контркултуура
им бэлиэтэ буолбута.

Эдэр медик-студент буола сылдьан, Гевара Латин Америка устун айанныыр эбит уонна
ол тухары көрбүт дьадайыыттан олус диэн сатарыйбыт. Бу айаннарын устата ылбыт
билиилэриттэн-көрүүлэриттэн кини маннык санааҕа кэлбит: региоҥҥа олоҕурбут
экономика тэҥэ суох буолуута капитализм, неоколониализм уонна империализм
монополияларын түмүктэрэ буолар, ону аан дойдутааҕы революция эрэ суох оҥорор
кыахтаах. Маннык санаалаах кини Гуатемалаҕа барбыт, онно президент Хакобо Арбенс
Гусман социал реформалары ыытыытыгар кыттыыны ылбыт. Гусманы, Central
Intelligence Agency көмөтүнэн, суулларбыттарын кэнниттэн Гевара радикал
идеологиятыгар буукса охтубут.

Кэлин, Мексикаҕа, Фидель Кастроны кытта билсибит уонна От ыйын 26 хамсааhыныгар
кыттыспыт. 1956 ахсынньытыгар, кини Кастро салайыылаах революционердары кытары
Кубаҕа, АХШ өйүүр Фулхенсио Батиста диктаторы суулларар сыаллаах, күүһүлээн
киириигэ кыттыспыта. Гевара сотору өрө турааччылар ортолоругар биллибитэ,
команданте буолбута уонна икки сылынан герильялар Батистаны ситиhиилээхтик
суулларыыларыгар бастыҥ оруолу оонньообута. Куба революциятын кэнниттэн,
индустрия миниистиринэн уонна ил баан президенынан үлэлээбитэ, онтон дипломат
быhыытынан аан дойдуну кэрийбитэ уонна элбэх дойдулар басханнарыныын көрсүспүтэ.
Кини таhаарыылаах суруйааччы этэ, ол курдук герилья сэриитин теориятын уонна
практикатын туhунан салалта уонна Соҕуруу Америка устун мотоссыыкылынан айанын
туhунан мемуар суруйбута. Гевара Кубаттан 1965 с. революциялары тэрийэ барбыта,
бастаан Конго-Киншасаҕа тэрийэ сатаабыта сатамматаҕа, онтон Боливияҕа тиийбитэ,
онно кинини CIA көмөтүнэн туппуттара уонна өлөрбүттэрэ.

Гевара уустук уонна суолталаах история фигурата буолар. Бэйэтин санаатын туhугар
өлүүтүн, кылаас охсуhуутугар харса суох кыттыытын уонна санаатыгар ойуулааммыт
"үп-харчы" оннугар бастатан туран "майгынан-сигилинэн" олорор "саҥа киhини"
үөскэтиэн баҕа санаатын иhин Гевара хаҥас идеологиялаах хамсааhыннар бастыҥ
сүгүрүйэр мөрсүөннэрэ буолар. Ону тэҥэ, кини идеологиятыныын соhумардык уонна
утарсыылаахтык, Че дьүһүнэ глобал маркетиҥ уонна популяр култуура биир
тарҕаныылаах бэлиэлэрэ буолар. Кини туhунан элбэх, үксэ иэйиилээх, биографиялар,
мемуардар, кинигэлэр, эсселар, ырыалар уонна киинэлэр тахсаллар. Time сурунаал
кинини XX үйэ 100 ордук сабыдыаллаах дьонун ахсааныгар киллэрбитэ. Гевара
Guerrillero Heroico диэн хаартыската (фотограф Альберто Корда) «аан дойду ордук
биллиилээх хаартыската» дэнэр.



https://sah.wikipedia.org/wiki/%D0%AD%D1%80%D0%B3%D0%B8%D1%81_%D0%93%D0%B5%D0%BE%D1%80%D0%B3%D0%B8%D0%B9_%D0%98%D1%83%D1%81%D1%82%D0%B8%D0%BD%D0%BE%D0%B2%D0%B8%D1%87

Эргис (Гермогенов) Георгий Иустинович — Саха фольклориһа, лингвист, этнограф,
философ; филология наукатын хандьыдаата, Саха АССР наукатын үтүөлээх диэйэтэлэ.
(1908 кулун тутар 3 — 1968 балаҕан ыйын 9)

1931 с. Казаннааҕы пединституукка киирбит, биир сыл устата икки куурсу бүтэрбит,
1932 с. ССРС Наукатын Академиятын Языкознание институутугар аспирааннары
бэлэмниир кууруһугар киирбит. 1939—1941 сс. Украина наукатын академиятын
Фольклор уонна этнография институутугар аспирантураҕа үөрэммит. Академик А. Е.
Крымскай курдук биллэр востоковед-фольклорист киниэхэ научнай салайааччынан
анаммыта. Крымскай салалтатынан эдэр ученай научнай үлэ методологиятын
билсибитэ. Хомойуох иһин, Аҕа дойду Улуу сэриитэ саҕаланан, дойдутугар төннөргө
күһэллибитэ, үөрэх учебниктарын оҥорууга үлэлэспитэ, пединститукка фольклорга
лекциялары аахпыта.

1948 с. филология наукатын хандьыдаата буолбут. Сахалар олоххо сыһыаннарын
үөрэппит.

Үсүһүнэн, Г.У.Эргис саха фольклорун жанрдарын сиһилии научнайдык үөрэтиини сүрүн
сорук быһыытынан туруорбута. Бэйэтэ «Очерки по якутскому фольклору» диэн
бэртээхэй үлэни суруйан хаалларбытын үөрэнээччилэрэ Н.В.Емельянов, И.Е.Ефремов
ситэрэн-хоторон туспа кинигэнэн таһаарбыттара. Г.У.Эргис үлэтин
салҕааччыларынан, үөрэнээччилэринэн филологическай наука доктордара
Н.В.Емельянов, В.Т.Петров, филологическай наука кандидата С.П.Ойунская,
фольклористар П.Е.Ефремов, П.Н.Дмитриев буолаллар. Эргис оскуолатын
утумнааччыларынан үһүс сүһүөх фольклористар В.В.Илларионов, С.Д.Мухоплева,
В.М.Никифоров, Ю.Н.Дьяконова ааттарын анаан ааттыахха сөп.



https://sah.wikipedia.org/wiki/%D0%AD%D0%BC%D0%BE%D0%B4%D1%8C%D0%B8

Эмодьи (絵文字 эбэтэр えもじ ({{{2}}}, 絵文字 эбэтэр えもじ?); диэн бастаан Дьоппуон
электроннай суруктарыгар туттуллубут идеограммалара, билигин туттуута аан
дойдуга тарҕаммыта. Бастаан пикограф диэн бэлиэлээх этэ, эмодьи тылын тылыгар
тылбаастаатахха "уруһуй" (e) + "киһи" (moji). Эмотикон уонна каомодьи курдук
туттуллар, ол гынан баран уруһуйдарын тиһигэ быдан киэҥ уонна Сиэп
төлөппүөннэригэр туттуллар буолбута.Сорох эмодьилар Дьоппуон культуратыгар эрэ
баар өйдөбүллэр уруһуйдаммыттар, ол курдук, бокулуоннуу турар бизнесмен, үчүгэй
дьиэ үлэни оҥорбукка биэриллэр маҥан сибэкки, уонна Дьоппуоҥҥа үгэс буолбут
астар: рамен, данго, онигири, суши игин уруһуйдара баллар.

Бастаан Дьоппуоҥҥа эрэ туттуллар этэ да, Юникод иһигэр киирбитин кэнниттэн ханна
баҕарар туттулуон сөп буолбута. Ол иһин iPhone уонна Windows Phone базатыгар
үлэлиир төлөппүөннэр көрдөрөр буолбуттара. Араас сервистар, ол курдук Gmail
эмодьины көрдөрөр буолбуттара. Apple таһаарбыт Mac OS X операционнай системата
10.7 версиятыттан өйүүр буолбута.

Android тэриллэрэ билигин өйөөһүнэ тэрил моделыттан тутуктаах. Google хампаанньа
эмодьины 2013 сыл сэтинньитигэр Android 4.4 версиятыгар эппитэ..

Эмодьи маннык набору OS X Lion уонна iOS 5 операционнай системаларыгар Apple
хампаанньа эппитэ.

Маннык набор OS X Mountain Lion уонна iOS 6 операционнай системаларыгар баар
буолбута.

🇯🇵 (Дьоппуон былааҕа) = U+1F1EF U+1F1F5 (JP) 🇰🇷 (Соҕуруу Кэриэйэ былааҕа) =
U+1F1F0 U+1F1F7 (KR) 🇩🇪 (Германия былааҕа) = U+1F1E9 U+1F1EA (DE) 🇨🇳 (Кытай
былааҕа) = U+1F1E8 U+1F1F3 (CN) 🇺🇸 (АХШ былааҕа) = U+1F1FA U+1F1F8 (US) 🇫🇷
(Франция былааҕа) = U+1F1EB U+1F1F7 (FR) 🇪🇸 (Испания былааҕа) = U+1F1EA
U+1F1F8 (ES) 🇮🇹 (Италия былааҕа) = U+1F1EE U+1F1F9 (IT) 🇷🇺 (Россия былааҕа)
= U+1F1F7 U+1F1FA (RU) 🇬🇧 (Холбоһуктаах Хоруоллук былааҕа) = U+1F1EC U+1F1E7
(GB)



https://sah.wikipedia.org/wiki/%D0%AD%D0%BB%D0%BB%D1%8D%D0%B9_(%D1%81%D1%83%D1%80%D1%83%D0%B9%D0%B0%D0%B0%D1%87%D1%87%D1%8B)

Кулачиков Серафим Романович — Эллэй (29.11.1904, Амма нэһилиэгэ, Таатта улууһа,
Саха уобалаһа — 14.12.1976) — саха норуодунай поэта.

1928 с. Москубатааҕы журналистика институтун бүтэрбит. «Хотугу ыччат»,
«Автономная Якутия», «Кыым», «Социалистическая Якутия» хаһыаттар, «Чолбон»,
«Кыһыл ыллык», «Хотугу сулус» сурунааллар эрэдээксийэлэригэр, Саха Сирин
суруйааччыларын бырабылыанньатыгар үлэлээбит.

Биир кэмҥэ саха фольклорун утаран[төрүтэ ыйыллыбатах 955 күн] улаханнык туруна
сырыттар даҕаны , ол сыыһатын өйдөөн, «Чурум-Чурумчуку» курдук уһулуччу
табыллыбыт остуоруйа-поэманы суруйбут.



https://sah.wikipedia.org/wiki/%D0%AD%D0%BA%D1%8E_(%D0%BC%D0%B0%D0%BD%D0%BD%D1%8C%D1%8B%D0%B0%D1%82)

Экю́ (фр. écu → былыргы француз тыла escu; латыын тылыттан лат. scutum — экю,
щит, сах. куйах) — Франция орто үйэтинээҕи кыһыл көмүс уонна үрүҥ көмүс
манньыаттара. Манньыат ойууламмыт экю (щит, куйах) аатынан ааттаммыт.

Бу курдук тас көрүҥнэринэн маарынныыр Испания уонна Португалия манньыаттара
эскудо, Италия — скудо диэн ааттаахтар, испанскай, португальскай уонна
итальянскай тыллартан тылбаастара щит, куйах.

Бастакы француз кыһыл көмүс манньыата 1266 сыллаахха, король Людовик IX кэмигэр
тахсыбыта — кыһыл көмүс денье. Манньыат ойуутугар щит (куйах), холбоһук
королевство бэлиэтинэн, экю диэн ааттаммыта. Манньыаттар барыллаан 4 г
ыйааһыннаах, 24 мм диаметрдаах ыраас кэриэтэ кыһыл көмүстэн быһыллыбыттара.

Ол кэннэ кыһыл көмүс экю манньыатын король Филипп VI (1328—50) таһаарбыта.
Манньыат ыйааһына 4,532 г, диаметра — 27 мм. Ити кэмнэртэн кыһыл көмүс экю
тиһигин быспакка быһыллыбыта.

Манньыаттар ыйааһыннара уларыйа турбута: 1340 с. — экю ыйааһына 5,44 г, 1385 с.
— барыллаан 4 г, XV үйэ саҥатыгар флорин уонна дукат ыйааһыннарыгар тэҥнэспитэ
(ол аата 3,5 г кэриҥэ).

Людовик XI (1461—83) кэмигэр «коруона үрдүнэн күн ойуулаах экю» королевство
сүрүн кыһыл көмүс манньыата буолбута.

Франциск I (1515—47) кэмигэр, сыанатынан кыһыл көмүс экюну кытта тэҥнэһэр,
бастакы үрүҥ көмүс экю оҥоһуллубута. Ону тэҥэ кыһыл көмүс экю уонна экю-аҥара
манньыаттар салгыы быһыллыбыттара.

Франция коруола Генрих III (1574—89) саҕана, кыһыл көмүс экюну кытта тэҥ, бөдөҥ
үрүҥ көмүс манньыаты таһаарыы туһунан хат быһаарыныы ылыллыбыта. Манньыат
табыллыбакка, сотору кэминэн манньыаты быһыы тохтотуллубута. Ол эрэн 1/4 уонна
1/8 сыаналаах экю манньыаттара салгыы быһыллыбыттара.

1640—41 сыллардаахха, Людовик XIII ыраахтааҕылыыр кэмигэр, саҥа уонна сүрүн
манньыатынан луидор буолбута, онтон экю бары манньыаттарын 917 пробалаах үрүҥ
көмүстэн оҥорбуттара.

1641  сыллаахха, талерга маарынныыр, бастакы үрүҥ көмүс экю (ecu d’argent, ecu
blanc) тахсыбыта, напоминающий талер.

1643 сылтан эбии 1/24 экю манньыат быһыллыыта саҕаламмыта (манньыат ыйааһына —
1,144 г, 1,049 г үрүҥ көмүстээх).

Үрүҥ көмүс экю таһаарыытын Людовик XIV (1643—1715), Людовик XV (1715—74) уонна
Людовик XVI (1774—93) салҕаабыттара.

Бастаан экю сыаната ливрга тэҥнэһэрэ, хойут сыаната уларыйталаабыта, онтон 1726
сыллаахха сыаната 6 ливрынан олохтоммута.

1795 сыллаахха Францияҕа франк валютатыгар олоҕуран десятичнай система киирбитэ.

Эргэ экюлар эргииргэ 1834 сылга дылы бааллара, ол кэннэ «экю» аата 5 сыаналаах
франк манньыатыгар эрэ хаалбыта.



https://sah.wikipedia.org/wiki/%D0%AD%D0%B4%D1%8C%D0%B8%D0%B3%D1%8D%D1%8D%D0%BD_%D1%83%D0%BB%D1%83%D1%83%D2%BB%D1%83%D0%BD_%D0%B3%D0%B5%D1%80%D0%B1%D1%8D%D1%82%D1%8D

Саха Өрөспүүбүлүкэтин "Эдьигээн улууһа" олохтоох тэриллии гербэтэ — бу олохтоох
тэриллии биир дьоһун бэлиэтэ буолар.

Дьаралык төгүрүк быһыылаах щит, от күөх хонуутун ортотугар уҥа диэки хайыспыт
киис турар. Герб алын өттө халлаан күөх өҥнөөх долгуннуу быһыылаах, синньигэс
үрүҥ көмүс тулалааһыннаах уһуктаах; хонуутугар икки үрүҥ көмүс хатыыс утарыта
ойууламмыттар. Дьаралык баһыгар (үөһээ өттүнэн) сэттэ саха аламай таастара
(муннуктарыгар туруоруллубут түөрт тэҥ өрүттээх эттиктэр, хас биирдии эттик алта
өлүүгэ араарыллыбыт: кириэстии уонна икки бэйэ-бэйэлэригэр тиксэр туһааннар)
кустуктуу иэҕиллэн ууруллубуттар.



https://sah.wikipedia.org/wiki/%D0%A8%D0%B8%D1%80%D0%B0%D0%BAa%D1%86%D0%B8_%D0%90%D0%BD%D0%B0%D0%BD%D0%B8%D1%8F

Анания Ширакаци (арм. Անանիա Շիրակացի; 610 сыл кэриҥэ — 685 сыл кэриҥэ ) —
эрмээн геограба, философ, математик, картограф, историк, астроном уонна алхимик,
былыргы армян естествознаниетын төрүттээччи.

Ширак уобалаһыгар төрөөбүтэ. Бэйэтин Ширакаванци диэн ааттанара, Ширакаван диэн
сир аатынан. Аҕатын аата Ованнес диэн этэ. Арменияҕа начальнай үөрэҕи ылан
баран, Византияҕа салгыы үөрэнэ барар. IV Армения тыатыгар Кристосатура диэн
математикка үөрэнэр. Учууталын «науканы барытын баһылаабатах» диэн сылтаан
Трапезунд куоракка барар. Манна кини биллиилээх учуонай Тихиккэ үөрэнэр. Армян
суругар-бичигэр киэҥ билиилээх учуонайга аҕыс сыл үөрэнэр. Ол кэннэ Арменияҕа
төннөн кэлэн научнай үлэнэн, ону таһынан үөрэҕириинэн дьарыктанар. Квадриум
төрүттэригэр олоҕурбут оскуолалары аһан үлэлэтэр.



https://sah.wikipedia.org/wiki/%D0%A8%D0%B8%D0%BB%D0%BB%D0%B8%D0%BD%D0%B3

Шиллинг (schilling, scilling, scylling, shilling) — Арҕаа Европа сорох
дойдуларын манньыаттарын уопсай аата; XX үйэҕэ кэккэ дойдулар харчылара. Бу
тылтан былыргы нуучча манньыаттарын ааттара («шелег» уонна «склязь»)
үөскээбиттэр.

Солид ниэмэс тылыгар чугаһытыллыбыт аата. Бастаан 12 денарийга тэҥнэһэр харчы
этэ. Манньыат быһыытынан Германияҕа XIV үйэттэн, Данияҕа уонна Нидерландыга —
XV, Англияҕа — XVI үйэлэртэн саҕалаан быһыллыбыта.

XIV үйэҕэ Германияҕа быһыллыбыт 1 шиллинг манньыат 1,39 г үрүҥ көмүс ыйааһыннаах
этэ.

1559—1810 сыллардаахха 2 уонна 1/2 кыра пробалаах үрүҥ көмүс
бранденбургско-прусскай манньыаттар быһыллыбыттара, ол кэннэ биллонтан уонна
1790 сылтан — алтантан.

Англияҕа аан бастаан шиллинг манньыаттарын Генрих VII король 1502 сыллаахха
быстарбыта, ол кэмҥэ манньыат тестон диэн ааттанара. Манньыат бэйэтин бүтэһик
аатын Эдуард VI ыраахтааҕылыыр кэмигэр ылбыта.

Шиллинг Англия харчытын эргииригэр 1971 сылга дылы баар этэ. Ону кытары 2
шиллинг манньыаттар быһыллар этилэр: бастаан үрүҥ көмүстэн, 1947 сылтан —
алтан-никель буккаастаах (2 шиллинг манньыаты флорин диэн ааттыы сылдьыбыттара).

XX үйэҕэ шиллинг кэккэ дойдулар харчылара буолар: Австрия (2002 с. евро киириэр
дылы), Британскай Илин Африка (1921 сылтан) уонна хойут тутулуга суох буолбут
дойдулар Кения, Сомали, Сомалиленд, Танзания уонна Уганда.



https://sah.wikipedia.org/wiki/%D0%A8%D0%B2%D0%B5%D0%B9%D1%86%D0%B0%D1%80%D0%B8%D1%8F_%D1%84%D1%80%D0%B0%D0%BD%D0%BA%D0%B0%D1%82%D0%B0

Швейцария франката (ISO 4217 CHF, или 756) Швейцария уонна Лихтенштейн иллэр
туттар харчылара. Банкноталарын Швейцария киин баана таһаарар, бытархайын
Швейария харчы быһар дьиэтэ. Аан дойдуга кэбэҕэстик туттуллар валюталарыттан
биирдэстэрэ (АХШ долларын, евроны, фунт стерлиҥы уонна иэнаны кытта)

Билигин Европаҕа швейцария харчыта эрэ франк диэн ааттанар. Дойду 4 билинэр
тылларынан маннык суруддар: Franken (немец тылынан), franc (на французтуу уонна
ретро-роман тылыгар), franco (италия тылынан). Франк 1/100 ниэмэстии — Rappen
(Rp.), францустуу — centime (c.), италиялыы — centesimo (ct.) уонна
ретро-романныы — rap (rp.). Жаргон тылынан «свисси» (ааҥл. swissy) диэн
ааттанар.

Маньыаттар тимирдэрин уларыйыыта: 1939 — 20 рапен алтан-никель сплавыттан
(1850—1859 — биллон, 1881—1938 — никель); 1968 год — 1/2, 1, 2 и 5 франк
алтан-никель сплавыттан (эрдэ — үрүҥ көмүс); 1981 — 5 рапен
алтан-алюминий-никель сплавыттан (эрдэ — алтан-никель сплава).



https://sah.wikipedia.org/wiki/%D0%A7%D1%83%D0%B1%D1%83%D0%BA%D1%83_(%D0%B0%D1%81%D1%82%D1%80%D0%BE%D0%BB%D0%BE%D0%B3%D0%B8%D1%8F)

Чубуку — Зодиак онус бэлиэтэ, Күн сааскы тэҥнэһиититтэн 270° - 300° секторы
ылар. Күн Чубуку сулустар бөлөхтөрүн тохсунньу 18 күнүттэн олунньу 15 күнүгэр
диэри ааһар. Астрология ахсынньы 22 күнүттэн тохсунньу 20 күнүгэр диэри ааҕар.

Былыргы гириэктэр мифологияларынан Чубуку Амалфей чубукутун бэлиэтиир, бу чубуку
Крит арыыга Зевсы кыһыл оҕо эрдэҕинэ үүтүнэн аһаппыт. Зевс махтанан Чубукуну
сулустар бөлөхтөрүгэр кубулуппут.

Чубуку бэлиэтэ ♑ (сорох браузердар көрдөрүмүөхтэрин сөп). Юникодка 9809 №-дээх,
16 чыыһылалаахха 2651 №-дээх. HTML-кода &#9809; эбэтэр &#x2651;.



https://sah.wikipedia.org/wiki/%D0%A7%D0%B8%D0%BD%D0%B3%D0%B8%D1%81%D1%85%D0%B0%D0%BD

Чыҥыс Хаан (монг. Чингис хаан [tʃiŋɡɪs χaːŋ], дьиҥнээх аата - Тэмүүдьин,
1116-1227 cc.) диэн моҕоллору түмпүт хаҕан, бүтүн дьон историятын
ыраахтааҕылыктарыттан саамай улахан - Моҕол Ыраахтааҕылыгын - тэрийээччитэ уонна
бастакы баhылыга. Төрөөбүт аата - Тэмүүдьин (монг. Тэмүүжин). Чыҥыс Хаан аҕата,
Дьөһөгөй-Боотур, бөрдьигин ууhун баhылыга. Ийэтэ, Одьулуун, ольхунут ууhуттан
төрүттээх.

Чыҥыс Хаан элбэх көс моҕол уонна түрк уустарын бииргэ түмэн Моҕол
Ыраахтааҕылыгын тэрийбитэ. Ол кэнниттэн Илин уонна Орто Азия дойдуларыгар кимэн
киирини саҕалаабыта. Кини олоҕун тухары моҕоллор Азия улахан өттүн
баhылаабыттара.

Чыҥыс Хаан 1227 с. тангуттар сирдэрин баhылаан баран өлбүтэ. Кинини ханна эрэ
Моҕол сиригэр кистээн көмпүттэрэ. Кини туйаҕын хатарааччылара Моҕол
Ыраахтааҕылыгын билиҥҥи Кытай уонна Россия үгүс сирдэрин, Соҕуруу Азия, Илин
Эуропа уонна Орто Илин дойдуларын бас билиннэрбиттэрэ.



https://sah.wikipedia.org/wiki/%D0%A7%D0%B5%D1%80%D0%BD%D1%8B%D1%85-%D0%AF%D0%BA%D1%83%D1%82%D1%81%D0%BA%D0%B8%D0%B9_%D0%9F%D0%B5%D1%82%D1%80_%D0%9D%D0%B8%D0%BA%D0%BE%D0%B4%D0%B8%D0%BC%D0%BE%D0%B2%D0%B8%D1%87

Черных-Якутскай Петр Никодимович (1882 - 1933), Саха сиригэр үөскээбит нууччалыы
суруйбут поэт.

1882 сыл кулун тутар 26 күүгэр Лаамы байҕал кытылыгар Иня диэн сэлиэнньэҕэ
төрөөбүт. Аҕата грузин, татаар уонна нуучча хааннааҕа, ийэтэ саха этэ. 1894
сыллаахха Дьокуускайга олохсуйар онно бэйэтэ кэнники суруйбутунан "ийэтинээн
наһа дьадаҥытык олорбуттара".

1899 - 1912 сыллардаахха суруксутунан үлэлээбит. 1907 сылтан ыла бэчээттэнэр
буолбута.

1921 сыллаахха Дьокуускайга олохтоох нуучча поэттарын "Огни Севера" диэн
хомуурунньк тахсыбыт. Онно кини аҕыс хоһооно киирбит.

1926 - 1933 сыллардаахха ыарытыйар поэт Москва таһыгар Загорскай диэн куоракка
(билигин Сергиев Посад) эмтэнэр соруктаах олорбута. Онно олорон "Родная Якутия"
диэн улахан поэманы суруйар. Ойуунускай "Кыһыл Ойуун" поэматын нууччалыы
тылбаастаабыта. Кириитиктэр билинэллэринэн кини нууччалыы суруйбут айар үлэтэ
дьиҥ сахалыы тыыннаах.



https://sah.wikipedia.org/wiki/%D0%A7%D0%B5%D1%80%D0%BD%D1%8B%D1%85-%D0%AF%D0%BA%D1%83%D1%82%D1%81%D0%BA%D0%B0%D0%B9_%D0%9F%D0%B5%D1%82%D1%80_%D0%9D%D0%B8%D0%BA%D0%BE%D0%B4%D0%B8%D0%BC%D0%BE%D0%B2%D0%B8%D1%87

Черных-Якутскай Петр Никодимович (1882 - 1933), Саха сиригэр үөскээбит нууччалыы
суруйбут поэт.

1882 сыл кулун тутар 26 күүгэр Лаамы байҕал кытылыгар Иня диэн сэлиэнньэҕэ
төрөөбүт. Аҕата грузин, татаар уонна нуучча хааннааҕа, ийэтэ саха этэ. 1894
сыллаахха Дьокуускайга олохсуйар онно бэйэтэ кэнники суруйбутунан "ийэтинээн
наһа дьадаҥытык олорбуттара".

1899 - 1912 сыллардаахха суруксутунан үлэлээбит. 1907 сылтан ыла бэчээттэнэр
буолбута.

1921 сыллаахха Дьокуускайга олохтоох нуучча поэттарын "Огни Севера" диэн
хомуурунньк тахсыбыт. Онно кини аҕыс хоһооно киирбит.

1926 - 1933 сыллардаахха ыарытыйар поэт Москва таһыгар Загорскай диэн куоракка
(билигин Сергиев Посад) эмтэнэр соруктаах олорбута. Онно олорон "Родная Якутия"
диэн улахан поэманы суруйар. Ойуунускай "Кыһыл Ойуун" поэматын нууччалыы
тылбаастаабыта. Кириитиктэр билинэллэринэн кини нууччалыы суруйбут айар үлэтэ
дьиҥ сахалыы тыыннаах.



https://sah.wikipedia.org/wiki/%D0%A7%D0%B0%D2%95%D1%8B%D0%BB%D2%95%D0%B0%D0%BD_(%D1%81%D1%83%D1%80%D1%83%D0%B9%D0%B0%D0%B0%D1%87%D1%87%D1%8B)

Чаҕылҕан — Винокуров Илья Дорофеевич (31.07.1914—09.09.1952) — оҕолорго анаан
суруйбут саха поэта, суруйааччыта, тылбаасчыта, ССРС суруйааччыларын Сойууһун
чилиэнэ (1938).

Нам улууһугар 1914 сыл от ыйын 31 күнүгэр төрөөбүт. Уон биэс саастааҕар 1929 с.
сир түҥэтигин ыытар хамыыһыйаҕа суруксуттаабыт. Маассабай холбоһуктааһын саҕана
Байаҕантай улууһугар батараактар кэмитиэттэрин бэрэстээтэлэ.

1932 с. Дьокуускайдааҕы педагогика техникумун бүтэрбит уонна техникумҥа саха
тылын уонна литературатын преподателинэн хаалбыт. Кэлин дойдутугар тахсан Нам
райисполкомун норуоту үөрэхтээһинин салаатын инспекторынан үлэлээбит. Онтон Саха
Сиринээҕи кинигэ кыһатын эрэдээктэринэн, араадьыйа кэмитиэтин уус-уран
литературнай салаатын эрэдээктэринэн үлэлээбит.

Биир кэмҥэ сымыйаннан буруйданан хаайылла сылдьыбыта. Онтон доруобуйата
улаханнык мөлтөөн тахсыбыта. Кэлин бэрт уһуннук ыалдьан баран баара суоҕа 38
саастааҕар 1952 сыллаахха балаҕан ыйын 9 күнүгэр Дьокуускайга өлбүт.

Үчүгэйдик уруһуйдуура, музыканы таптыыра. 1931 сылтан саҕалаан хоһооннору,
ырыалары суруйбута. «Чаҕылҕан уоттара» диэн кинигэтэ 18 саастааҕар 1933 с.
Күннүк Уурастыырап эрэдээксийэтинэн бэчээттэммитэ. 1935 с. иккис улахан кинигэтэ
«Дабаан» тахсыбыта. 1937 с. «Хоһооннор, поэмалар» диэн үһүс кинигэтэ күн сирин
көрбүтэ.

Тылбаасчыт быһыытынан эмиэ биллэр. Нуучча уонна тас дойду поэттарын сахалыы
саҥардыбыта. Олор истэригэр: А. Пушкин «Бахчисарайский фонтан», «Русалка»,
«Моцарт уонна Сальери» айымньылара, Т. Шевченко «Сон», «Петрусь» поэмалара, М.
Лермонтов, Н. Некрасов, Гейне, Гете уонна да атын поэттар хоһоонноро.



https://sah.wikipedia.org/wiki/%D0%A7%D0%B0%D2%95%D1%8B%D0%BB%D2%95%D0%B0%D0%BD,_%D1%81%D1%83%D1%80%D1%83%D0%B9%D0%B0%D0%B0%D1%87%D1%87%D1%8B

Чаҕылҕан — Винокуров Илья Дорофеевич (31.07.1914—09.09.1952) — оҕолорго анаан
суруйбут саха поэта, суруйааччыта, тылбаасчыта, ССРС суруйааччыларын Сойууһун
чилиэнэ (1938).

Нам улууһугар 1914 сыл от ыйын 31 күнүгэр төрөөбүт. Уон биэс саастааҕар 1929 с.
сир түҥэтигин ыытар хамыыһыйаҕа суруксуттаабыт. Маассабай холбоһуктааһын саҕана
Байаҕантай улууһугар батараактар кэмитиэттэрин бэрэстээтэлэ.

1932 с. Дьокуускайдааҕы педагогика техникумун бүтэрбит уонна техникумҥа саха
тылын уонна литературатын преподателинэн хаалбыт. Кэлин дойдутугар тахсан Нам
райисполкомун норуоту үөрэхтээһинин салаатын инспекторынан үлэлээбит. Онтон Саха
Сиринээҕи кинигэ кыһатын эрэдээктэринэн, араадьыйа кэмитиэтин уус-уран
литературнай салаатын эрэдээктэринэн үлэлээбит.

Биир кэмҥэ сымыйаннан буруйданан хаайылла сылдьыбыта. Онтон доруобуйата
улаханнык мөлтөөн тахсыбыта. Кэлин бэрт уһуннук ыалдьан баран баара суоҕа 38
саастааҕар 1952 сыллаахха балаҕан ыйын 9 күнүгэр Дьокуускайга өлбүт.

Үчүгэйдик уруһуйдуура, музыканы таптыыра. 1931 сылтан саҕалаан хоһооннору,
ырыалары суруйбута. «Чаҕылҕан уоттара» диэн кинигэтэ 18 саастааҕар 1933 с.
Күннүк Уурастыырап эрэдээксийэтинэн бэчээттэммитэ. 1935 с. иккис улахан кинигэтэ
«Дабаан» тахсыбыта. 1937 с. «Хоһооннор, поэмалар» диэн үһүс кинигэтэ күн сирин
көрбүтэ.

Тылбаасчыт быһыытынан эмиэ биллэр. Нуучча уонна тас дойду поэттарын сахалыы
саҥардыбыта. Олор истэригэр: А. Пушкин «Бахчисарайский фонтан», «Русалка»,
«Моцарт уонна Сальери» айымньылара, Т. Шевченко «Сон», «Петрусь» поэмалара, М.
Лермонтов, Н. Некрасов, Гейне, Гете уонна да атын поэттар хоһоонноро.



https://sah.wikipedia.org/wiki/%D0%A7%D0%B0%D2%95%D1%8B%D0%BB%D2%95%D0%B0%D0%BD

Чаҕылҕан — Винокуров Илья Дорофеевич (31.07.1914—09.09.1952) — оҕолорго анаан
суруйбут саха поэта, суруйааччыта, тылбаасчыта, ССРС суруйааччыларын Сойууһун
чилиэнэ (1938).

Нам улууһугар 1914 сыл от ыйын 31 күнүгэр төрөөбүт. Уон биэс саастааҕар 1929 с.
сир түҥэтигин ыытар хамыыһыйаҕа суруксуттаабыт. Маассабай холбоһуктааһын саҕана
Байаҕантай улууһугар батараактар кэмитиэттэрин бэрэстээтэлэ.

1932 с. Дьокуускайдааҕы педагогика техникумун бүтэрбит уонна техникумҥа саха
тылын уонна литературатын преподателинэн хаалбыт. Кэлин дойдутугар тахсан Нам
райисполкомун норуоту үөрэхтээһинин салаатын инспекторынан үлэлээбит. Онтон Саха
Сиринээҕи кинигэ кыһатын эрэдээктэринэн, араадьыйа кэмитиэтин уус-уран
литературнай салаатын эрэдээктэринэн үлэлээбит.

Биир кэмҥэ сымыйаннан буруйданан хаайылла сылдьыбыта. Онтон доруобуйата
улаханнык мөлтөөн тахсыбыта. Кэлин бэрт уһуннук ыалдьан баран баара суоҕа 38
саастааҕар 1952 сыллаахха балаҕан ыйын 9 күнүгэр Дьокуускайга өлбүт.

Үчүгэйдик уруһуйдуура, музыканы таптыыра. 1931 сылтан саҕалаан хоһооннору,
ырыалары суруйбута. «Чаҕылҕан уоттара» диэн кинигэтэ 18 саастааҕар 1933 с.
Күннүк Уурастыырап эрэдээксийэтинэн бэчээттэммитэ. 1935 с. иккис улахан кинигэтэ
«Дабаан» тахсыбыта. 1937 с. «Хоһооннор, поэмалар» диэн үһүс кинигэтэ күн сирин
көрбүтэ.

Тылбаасчыт быһыытынан эмиэ биллэр. Нуучча уонна тас дойду поэттарын сахалыы
саҥардыбыта. Олор истэригэр: А. Пушкин «Бахчисарайский фонтан», «Русалка»,
«Моцарт уонна Сальери» айымньылара, Т. Шевченко «Сон», «Петрусь» поэмалара, М.
Лермонтов, Н. Некрасов, Гейне, Гете уонна да атын поэттар хоһоонноро.



https://sah.wikipedia.org/wiki/%D0%A7%D0%B0%D1%80%D0%BB%D1%8C%D0%B7_%D0%9B%D0%B8%D0%B4%D0%B1%D0%B8%D1%82%D0%B5%D1%80

Чарльз Лидбитер — Улуу Британия биллиилээх суруналыыһа, сүбэһит, аналиитик,
экэниэмикэ эйгэтигэр саҥа-сонун сүүрэннэри киллэриигэр анаммыт хас даҕаны кинигэ
ааптара. Кини 1980-с сыллардаахха “Ашока” кэмиэрчэскэйэ суох тэрилтэ
төрүттээччитэ уонна бэрэссэдээтэ Билл Дрейтоны кытары аан дойдуга биир
бастакынан “түмэт урбаан” диэн тиэрмини киэҥ эйгэҕэ киллэрбитэ.

Чарльз Лидбитер 1959 сыллаахха Улуу Британияҕа төрөөбүтэ. Лидбитер карьератын
1980-с сыллардаахха Marxism Today-тан саҕалаан баран, кэлин Financial Times
хаһыакка көспүтэ. Онно кини 10 сыл устата араас салааларга эрэдээктэринэн
үлэлээбитэ, итиэннэ хаһыат Токиотааҕы бүрүөтүгэр шеф эрэдээктэр дуоһунаһын
толорбута. Лидбитер суруналыыстыкаҕа үлэлиирин устата араас наҕараадаларга
тиксибитэ, ол иһигэр аатырбыт хаһыат The New York Times наҕараадатыгар. Сүбэһит
(консультант) быһыытынан BBC, Vodafone, Microsoft, Ericsson, Channel Four
Television тэрилтэлэргэ, Шанхай куорат дьаһалтатыгар, Улуу Британия
бырабыыталыстыбатыгар, Дьобуруопа Сойууһун Атыыга уонна бырамыысыланнаска
министиэристибэтигэр үлэлээбитэ. Кылгас кэмҥэ Тони Блэргэ сүбэһиттээбитэ. Оттон
Улуу Британия Independent хаһыатыгар эрэдээктэр көмлөһөөччүтүнэн үлэлии сылдьан
аатырбыт “Бриджит Джонс дневнигин” оҥоһуутугар кыттыспыта.

Лидбитер бэйэтин үлэлэригэр кэпэрээссийэ уонна түмсүүлээх айар үлэ экэниэмикэ
саҥа сайдыылаах моделин төрүтэ буолуохтаах диэн итэҕэтиилээхтик суруйар. Кинин
санаатыгар, түмэт урбаанын сайдыытыгар интэриниэт төһүү буолуохтаах.



https://sah.wikipedia.org/wiki/%D0%A7%D0%B0%D0%B1%D1%8B%D1%80%D2%95%D0%B0%D1%85%D1%82%D0%B0%D1%80

Эргэ уонна саҥа 1 Күлүм аллай, Мичик тыргый! Күндү сэгэр, Көрдө истиий, Кэчигир
тиис Кэпсээннэрин, Обуйук уос остуоруйатын, Далла кулгаах Сэгэлдьийэн, Кыраҕы
харах Чыпчыҥнатан, Дьандыр-индир Чабырҕахпын Истэ-көрө сэргэхтээн. Көппөт көтөр,
Сүүрбэт-сүүрэр үйэтэ, Олох устар, Киһи сайдар, Майгы тупсар, Сигили көнөр. 2
Кэччэгэй Кэтириис, Ымсыы Ылдьаа, Албын Алааппыйа, Хобуоччу Хобороос, Күнүүһүт
Көстөкүүн, Ыстырыыс Ылдьаа, Уоруйах Огдооччуйа, Омуннаах Омуос, Сэлээр дьэллик
Сэбирдэх Дьэбдьиэй, Иирбит куртах, Иһээччи Испирдиэн, Кураанах саппыйа,
Хаартыһыт Хаппытыан, Өһүргэс Өрүүнэ, Киһиргэс Кирилэ, Уордаах Уйбаан, Хабыаччы
Харытыан, Быдьар Былатыан, Бардам Баһылай, Түүлээх Түмэппий, Биттээх Миитэрэй,
Өмүрэх Өрүүнэ, Мэнэрик Биэрэ Быыра быһыннылар, Этириэс эһиннилэр. 3 Билигин:
Өйдөөх Өлөксөөс, Мэйиилээх Мэхээс, Нарын Настаа, Талба Татыйаана, Аламаҕай
Алааппыйа, Суруксут Ньукулай, Ырыа Ыстапаан, Үҥкүүһүт Өрүүнэ, Хоһоонньут
Хонооһой, Хоһуун Хобороос, Былаанньыт Былатыан, Тракторист Тамара, Хамбайньыар
Хабырыыс, Суотчут Суоппуйа, Учуутал Уйбаан, Биһиэнэ буоллулар Бастыҥ дьоннорбут.
К.Г.Сергеев. Н.Т. Степанов суруйуута

Күөх Көппө Баата мэйии, Матаар уҥуох Күөх Көппө, Күтүр өстөөх, Киэҥҥэ киирбэт,
Кыараҕаска кыбыллыбат, Этиигэ истибэт, Саҥаҕа саантаабат, Үөрэҕи өйдөөбөт,
Үөрүүгэ уолуйбат, Кэлиини кэлгийэр, Барыыны баайар, Тахсар үлэни баттыыр, Кэлэр
кэскили кэлгийэр, Үлэ суолун мэһэйдиир, Үлэ төрдүн бүөлүүр, Туһалааҕы
дуомнаабат, Наадалааҕы дьаһайбат, Көргө эрэ баҕалаах, Күлэр эрэ дьарыктаах,
Сэлээр-мэлээр майгылаах, Сыыллар сыылба сырыылаах. Сарсыарда аайы Айакканан
дьарыктанар, Киэһэ ахсын Сэллик өлүүнэн сэһэннэнэр, Харах ыарыһах буолан,
Хаста-сотто сылдьар, Үөс ыарыһах буолан, Өкчөччү туттан дьүһүлэнэр. Буорту
буолбут мутукча, Ситэн үүммэт сибэкки, Орон аайы сытар, Улук буолан нуоҕайар.
Ааранан араатар, Бэтэрээнэн бэлэс, Кыайбыттыы кыҥынайар, Хоппуттуу чубугуруур,
Үлэлээбит курдук дьүһүлэнэр, Дьаһайбыт курдук дьаабыланар, Сиикэйинэн сиэлэр,
Аатыгар аалаҥныыр, Аҕылаһа атыыһыт, Мэҥилэһэ бэргэһэ, Дуомугар уруучука, Аатыгар
харандаас, Сай кыраабыл, Солко хотуур, Ааратааҥы атырдьах, Айыы саҥнаах Күөх
Көппө. С.Зверев. Г.М. Васильев суруйуута

Үлэҕэ ыҥырыы Хаҥсыатыы харсыаты Харлаампый Молоочуок, Хаарыаннаах бэйэлээх
Хаҥалас былчыҥнаах Киһи аймах кэскилэ, Дъон аймах тускула. Үллүбүт элбэх үп,
Баллыбыт баһаам баай, Туу маһын киспэтэ Тулаайах буолааччы, Киһи иһин киспэтэ
Килиэп диэн үүнээччи. Үөрэниэҥ да аһыаҥ! Үлэттэн куотума, Үгэҕи булума, Бэскигин
тараанан, Бэлэми булбаккын, Күүлэйи батыһан, Күн көрүн көрбөккүн. Кыһыл уол
кытаныас, Туҥуй уол тутаныас, Тур, барыах үлэлиэх, Туһалаан абырыах...
С.И.Лыткина

Муода Муода диэни Истиэ эрэ кэрэх, Иннигин ылыа, Этитиэн эрэ кэрэх Эпсэри
кууһуо, Булунуу муҥнуо, Сэҥээрии элбиэ, Ымсыырыы ыраатыа, Ылларыы ыксатыа,
Түүнүн түбүлээн Түүлгэр киирэн, Күнүһүн хаадьылаан Хараххар көстөн, Эрийсэн
эккэлээн Эҥэрин элэйиэ. Тилэри тиэстэн Тилэҕиҥ тэстиэ, Буларгын кытта Моһуона
уларыйан, Сүпсүлгэн саҕана Сезона ааһан, Мэнийии кэмигэр Бэрдэ мэлийэн, Суудайыы
түгэнигэр Суолтата сүтэн, Саҥаҕа сананнаран Атыҥҥа аралдьытыа, Көлдьүҥҥэ
көҕүтэн, Көҥдөйгө туттаран, Уоту кыбыннаран, Халахайга харбатан, Солкуобайы
суйдуур, Хармааны хастыыр, Кырдьыга даҕаны Кыраһыабайга кыттыһар, Бастыҥҥа
бараалаһар, Наһааҕа тардыһар, Үтүөҕэ үөрдүһэр Эгэлгэ элбэх Хаадьы халыҥ, Тииһик
дэлэй, Моһуок буолунай, Ол барыта – Муодаҕа мускуттаран, Ол барыта – Кырааскаҕа
кыаттаран, Ол барыта – Албыҥҥа аралдьыйан. Е. Местникова

Ханнык тылларый? 1 Х-букваттан саҕалыаҥ - Халлаан үөһэнэн Халыҥ үөрүнэн
Халлыгыраһан ааһыа. Г-ны бастатыаҥ — Тылын уларыйыа, Өрүскэ, хайаҕа Өрөһөлөнө
сытыа. Б-ны бастатыаҥ — Балыыһаҕа барыаҥ, С-тан саҥарыаҥ — Ыраас күөххэ хаамыаҥ!
(Хаас, таас, баас, саас) 2 Кинини А-ҕа эптэххинэ, О-ҕо эппиккин сиэҕэ, Оттон
Ы-та эптэххинэ, Э-ҕэ эппиккин сиэҕэ! (Ат-от, ыт-эт) 3 Бүтүннүүтүн ааҕыаҥ —
Үөрүөҥ-көтүөҥ, ыллыаҥ, Биир букваны быраҕыаҥ — Иһигэр сытыаҥ, сынньаныаҥ, Иккини
ылан кэбиһиэҥ, Искэҕи, өлү сиэҥ, Үһү, баҕар, көҕүрэтиэҥ — Үйэлээх сааскар иһиэҥ!
(Хотуу, отуу, туу, уу)

--- Көнөтүк аах — Күн күлэ тахсыыта Күлүмнүү сытыа. Төттөрү аах — Түҥкэтэх тыаҕа
Түбэһэн ааһыа! (Сиик, киис) Өскө наһаа баҕарыаҥ Өскө наһаа баҕарыаҥ, Наһаа
күүскэ кыһаныаҥ — Баҕарбыккын толоруоҥ, Санаабыккын оҥоруоҥ! Өскө наһаа баҕарыаҥ
— Күүстээхтэн күүстээх буолуоҥ, Сулустарга айанныаҥ, Муоралары уҥуордуоҥ. Өскө
олус кыһаныаҥ — Барыны бары сатыаҥ, Борокуоту салайыаҥ, Тракторы урууллуоҥ. Өскө
наһаа баҕарыаҥ, Наһаа күүскэ кыһаныаҥ — Өйдөөхтөн өйдөөх буолуоҥ, Күүстээхтэн
күүстээх буолуоҥ! П.Тобуруокап

"Баай" оҕо Сиидэркин түөһүгэр, Сэттэ-аҕыс сиэбигэр, Бартыбыал иһигэр "Баай" диэн
үлүгэр: Токуйбут тоһоҕо, "Токууккай" тобоҕо, Туус тууйас оҕото Туой оҕус сотото,
Дьэбиннээх ылтаһын, Тиит мастан хаптаһын, Кэнсиэрбэ бааҥката, Хоруопка хаппаҕа,
Алдьаммыт бытыылка — Араас уон балыыҥка! Сиэптэрин айаҕа Сиритэ барбыттар,
Бартыбыал муннуга Тэһиттэн хаалбыттар, Баайдара, маллара — Барыта быкпыттар!
Тэтэрээт, кинигэ Сордоммут киһитэ: Үс хонук иннинэ Үрэллэр "бэйэтэ".
П.Тобуруокап

Мэнигийээн-мэникчээн Мэнигийээн-мэникчээн — Михайлов Филипчээн Оскуолаттан
тахсаатын, Олбуор аанын ааһаатын Ойуоккалыыр, ыһыытыыр, Оҕолору хатыйтыыр. Ити
ыты сырыста, Илби түһэн арахта, Ол куосканы батыста, Уонна хаста оҕутта,
Хаатыҥката баллайда, Хайыһардыы хантайда. Киэһэ тиийэн кэлбитэ, Ийэтигэр
киирбитэ: Уолуктара нэлэстэр, Тимэхтэрэ мэлистэр. П.Тобуруокап

Былыргы чабырҕахтар Этэн-тыылан, Эрийэн-мускуйан, Эбэн-сабан, Эҕийэн-чоҕуйан,
Нууччалаан-сахалаан Пиэрибэй начаала, Бодуруобумай дьыала. Лугу-лугалаасын
Дьиэлискэй-буолускай, Сэттэ кээчирэ, Килиэп аҥаара, Нэдиэлэ буудьа, Атыыр баһа
Аллырыыт- буллуруут, Тый баһа, Ыллырыыт-быллырыыт, Кыыймыт үүт Ычырыыт-мычырыыт,
Үрүҥ ынах Үөл-дьүөл, Хара ынах хаадьаа Түөрт түгэн айаҕа, Холуобунай бэрээдис
Бырыы да бадараан, Ырдыы ыарахан Два конь пропал, Саам сатыы Насыыла приехал,
Дьыала бэдээ Успанник писал, Күбүрүнээтэр подписал. Дүө-даа, Түҥ-таҥ,
Оллур-боллур, Эдьэҥ-хоодьоҥ, Үҥкүүлээхтээн, Эри-буру Дайбаахайдаан, Эгэй-доҕой
Ыллаамахтаан, Холбоон-илбээн Хоһоонноохтоон, Аалай-чаалай Таҥнаахыйдаан,
Киҥкир-хаҥкыр Саҥараахыйдаан, Элэҥ-сэлэҥ Илдьэстээх, Мунньан-тараан Муруннаах,
Сүүрэн-көтөн Сүүстээх, Хааман-сиимэн Харахтаах, Сатаан-симээн сарыннаах, Хабах
бас, Харчы сото, Кыл күөмэй, Кыа сыалыйа Кыпчыгыр Ыстапаан, Кылыыһыт Сүөдэр,
Чабычаҕынан Дьарааһын, Мэмэһээнинэн Миитэрэй, Холлоҕоһунан Кууһума, Ордугун
хостуон, Эбиитин этиэн, Даары дархан Дабыкы доҕолоҥ. Хоҥ-хоҥ, Хомугу-дьимики,
Көкөтүн көкө быраан, Муччутун луччу булаҕай, Эриэккэһэ итинник, Эбиитэ маннык.
Ымай ыллаа, Күлүм күндээр, Көрүүй-истиий, Сытыы чаҕыл, Оргуй-чоргуй,
Ньиргиэн-дирбиэн тыаһын Ууһун сыбар сыһыар. Сытыы сылбын Кыыһын туойууй, Уйгу
дуораан Уолун хоһуй, Омоон-томоон, Онон-манан, Эримэ-дьиримэ, Элэкэт-чэрэкэт.
Куспун-хааспын, Хатыйа-бутуйа, Маҥан хопто хотуой Аатыгар алгыс, Дуомугар тойук,
Биһирэммэт кэпсээн, Устунан-кэстинэн, Ураанай кэрэнэй, Сордоҥ ойуулаах сотого
Бэйбэс хатан битийдин. Хараҕа эриэн Эрэсиэн-тэрэсиэн, Бэһиэлэйгэ эрэ кэпсэл,
Күлүүгэ эрэ көрдөрүү, Даралыс ханчаа, Адаҕана бэргэн, Ааттаах ойбон, Аата тойук
буоллунууй, Сөмөөр иккис саап сарай, Лөҥкүр иккис күндээрэй, Саха баһа сабарай,
Эмньик кулун Эмэкэт саахымат, Биэс атах Бэрэҕинэ-сараҕына, Талыы талба Онуо
дэгэрэҥ, Эһэгээ дэгдэс, Төбөтө өрүкүс, Хаадьы харгыс, Доҕулдьуйа дохсун Дорбос
удаҕан, Чуо-чуо чолбон, Чоҕурҕана бэргэн, Эримэх тый эмэҕэс, Дьыраа хоҥку
батыйа, Хаппыт өттүк харыйа, Биитэ маҥан, Хайа, доҕоор, Кыптыый буута, Кыталык
түөһэ, Кыдама төрдө, Чабычах алаадьы, Ыаҕас ымдаан, Уон булас от. ---B 1
Этэҕэ-тэтэҕэ, Иэрэҥ-диэрэҥ, Холкуй-илкий, Кубулуҥ-дьибилиҥ, Бадыа-бүдүө,
Балаҕана дархан, Оонньуур баҕана, Орулуур дохсун, Дарҕана кээдьэҥ, Дар-дар
сыарҕа, Чуо-чуо чолбон, Эрэгэйэ дъэргэн, Уодаҕана доҕолоҥ, Хоочугур-буучугур,
Куобаҕым куттаҕа, Моҕотойум буута, Тииҥим тиҥилэҕэ, Көҕүллээҕим көхсө,
Чымырыы-маарыы, Оллоон буку, Лал-лас-лас. 2 Оҕуу чоочук, Эгий эрилик, Маадьаҕар
Байбал, Чуллук Чуучай, Хаскай тэлэмээт, Ытырар-даҕайар, Дар-дар сыарҕа, Дарҕана
кээдьэҥ Диэхтиибин, Диэхтэрэ! 3 Орубуй удаҕан, Орулуу дохсун, Илин дойдум,
Иэдьэгэй-миэдьэгэй, Наһатыыр кэдьэрэҥ, Мускуу-таскыы, Суола төрдө Тиҥ-тиҥ
Буолбута, Буолуоҕа. 4 Нэлэгэр Өлөксөй, Хобуоччу Хобороос, Топпотох Дороппуун,
Чолоор Кууһума, Таанаха Былатыан, Түргэн Ылдьаа, Дуоҕас Баһылай, Мэнэрик Миитээ
Диэхтэрэ, Диэхтиибин. 5 Иэрэҥ-дъиэрэҥ, Элэкээт-тэлэкээт, Хаадьыы харгыс, Доҕулуй
дохсун, Дорбоо удаҕан Аххан наарай, Буурай-сиэрэй, Күллүр-халлыр, Миэрэй-маарай,
Микитэ-махата, Устунан-кэстинэн Уранай-тэрэнэй, Сордоҥ ойуу, Сотото бэйбэс,
Хатыы-битии, Хараҕа эрилис Хаххан сахсас, Эрэмээт-тэрэмээт, Эгэлэй-нэлэс,
Этэн-тыынан Тыҥ, тыҥ, тыҥ! 6 Хаартыһыт Хабырыыс, Баарыччыт Балбаара, Куруускаһыт
Кууһума, Итирик Испирдиэн, Тустуук Ньукулай, Сүүрүк Сүөдэр, Хапсаҕай Хабычча,
Арбаҕар аҕабыыт, Чолоҕор лөчүөк, Топпотох ойуун, Туолбатах кулуба, Кэрээхэ
кинээс Диэтилэр, Диэхтэрэ. 7 Куоҕаһым куолаҕа Кураҕаччым моонньо, Мэкчиргэм
мэйиитэ, Хахханым хараҕа, Хааһым атаҕа, Киргилим кэтэҕэ, Тоҥсоҕойум тумса,
Оролуоһум ойуута Этэллэр, Этиэҕим. 8 Күлүмэним үөһэ, Кумаарым куолаһа, Ыҥырыам
ырыата, Тоноҕоһум тойуга, Ньалаҕайым саҥата, Тигээйим уйата, Этэҕэм эриэнэ
Кэпсиэхтэрэ, Кэпсээтилэр. 9 Турулуу-тырылыы Туран олорон, Туойан-ыллаан,
Туора-маары, Туолбат-топпот, Толбон солкону, Соххор харах, Сордоох ойуун,
Эгили-бугулу, Эрийэ-хатыйа, Иҥнэри барда, Эстэн эрэр Эргиэнэ дьэргэл, Эмиэ
тутайа Эргийэ дьиэрэҥкэй, Эмньик кулун, Эминньэх тарбыйах Дэһэллэр, Дэһэллэр! 10
Кыптыый буута, Кыталык түөһэ, Кьщама төрдө, Кылыйа сүүрүк, Кылар харах, Ыаҕас
ымдаан, Чабычах алаадьы, Кытаххоргуй, Кырбас этим, Тымтай балыгым, Кыпчыгыр
Өлөксөй, Кыҥкыр түөрэх. 11 Сараҕар Маарыйа, Саар Көстөкүүн, Салҕылыкы бүүчээн
Саныыра Бөтүрүөп, Уот куйаар Бэстээх кинээһэ, Бэтэмэтэ суруксут. С. Зверев

Чабырҕах (Бөлөҕүнэн ааҕыыга) Чыпчаххайдаах, Чаҕаан тыллаах Чабырҕахсыт сааһылан,
Чабырҕаччы этиллэн, Чан төрдүгэр дьааһыйан, Чаҕыт, дьулат, Чаҕылхайы, кэрэни
Чахчы хайҕаа!

Маҥнайгы ааҕааччы: Киһи киибэһэ Киһиргиибин диэн, Кирсэ быстыбыта, Кириэһэ
килбэйбитэ, Кэскилэ самныбыта, Кэнчээритэ кэхтибитэ, Күлэ көппүтэ, Күлүгэ
сүппүтэ, Кырыыска турбута, Кырамаҥҥа этиллибитэ, Кырдьык кыайан Кылбайан
тахсыбыта, Кыһыл былааҕа Кытыаста умайбыта, Күннээх эйэ Көй үгүс холууба Күн
сирин үрдүнэн Күйгүөрэ көппүтэ, Киһи-аймах күдэҕин Кэлэр кэскилгэ түмпүтэ. Бары:
Түмэр, Түмүөҕэ! Эйэ сэриини Эрэниҥ көмүөҕэ! Иккис ааҕааччы: Ол иһин Охсуулаах
үлэ Олоҕу симээн, Оһуорун ситэрэн, Очуос курдук Охтубат түстээн, Олуга кэҥээн,
Оҥкула тупсан, Оҥоруута үрдээн Оргуйан иһэригэр Оҕолор эмиэ Олус кыһанабыт, От
үлэтигэр — Охсобут, мунньабыт, Оҕуруокка түмсэн Оҕурсуну, моркуобу Оҕолуу
көрөбүт, Ой-бото үүнүүнү Оҕуурдаан ылабыт. Бары: Ылбыппыт, Ылабыт, Ылыахпыт! Ү
һүс ааҕааччы: Ол эрэн, Ол эрэн, Оскуола иһигэр Ордуос оҕолор Олороллор, Охсууну
оҥорор Омнуоларын билбэттэр. Оруо маһы Ортотунан Оттомо суох Оройдорунан
көрөллөр: Охоноос оҕо Олорор остуола "О" букванан Ойута быһыллан "Оһуордаммыт"
буолар, Ону эттэххэ Отой мэлдьэһэр. Огдуус кыыс паартата Оргул курдук бөхтөөх,
Ол-бу ойуу Олус да хойуу. Ол туһунан кэпсээтэххэ, Охсурҕалана түһэр. О,
доҕоттоор, Олус мара, Олус сүөргү, Олору оҕолоор, Ончу быктарыммакка
Оннуларыттан ылгыахха! Бары: Ылҕаабыппыт, Ылгыыбыт, Ылгыахпыт! Төрдүс ааҕааччы:
Ок-сиэ, Оҕолор эрээри, Отон саҕа эрээри Онно-манна хоройон, Оройон,күрэнэн
Оскуола кэннигэр, Олбуор хаххатыгар, Оҥостон табахтыыр, Оборор-соппойор Олус да
куһаҕан, Олус да түктэри. Олоҕу кылгатыы Омсолоох суолугар Ол устар буруолуун
Олорсон киирээри, Оройдоон көрбөккө Охсуллар иэдээни Оҕолоор, умнумаҥ, Оҕурук
алыптаах Охторор албастаах Ол күдэн тумаҥҥа, О, ончу умсумаҥ, Ооҕуйдуу илимнээх,
Оҕуурдуур идэлээх Ол дъаакка, табахха, О, дьукку саантаамаҥ! Бары: Саантаамаҥ,
Саантаамаҥ, Саргыттан матымаҥ, Сырдыктан Саһымаҥ! Бэһис ааҕааччы: Үлэбит биһиэнэ
— Үөрэх, үөрэх, Үчүгэйдик үөрэнии Үрдүк сорук, Үгүс билии, Үгэс курдук, Үтүө
кынат — Үөһэ көтүтүө, Үөрүүгэ тиэрдиэ, Үрүҥ күн аннын Үрүҥ илгэтин Үксэтэр үлэ
Үтүмэн күүһүн Үктэлин ууруо, Үмүөрэр көҕүн Үрдэтэ туруо. Үчүгэй, Үчүгэй, Үчүгэй
да буолсу! Үөрэххэ кимиэххэ, Үөрэҕи билиэххэ, Үрдээн иһиэххэ — Үүнүөххэ,
үүнүөххэ! Бары: Үүммүппүт, Үүнэбит, Үүнүөхпүт! Үчүгэй өрүт Үксүү турдун, Үрүҥ
санаа Үрдээн истин, Мара барыта Малыйдын! Мааны майгы Баһыйдын, Хара санаа
Хамылыннын, Ханна даҕаны Хаалбатын. Онуоха бары Олук охсон Омсолортон
босхолонон, Олох уотун Оттуоҕуҥ!!! Ыстатыйаны биикилииргэ.



https://sah.wikipedia.org/wiki/%D0%A5%D1%8D%D0%B9%D1%85%D1%8D

Хэйхэ(кыт.: 黑河, пиньинь: Hēihé, манчжур тылынан: Сахалыан ула; Хара үрэх) -
Кытайга баар кыракый куорат, ол да буоллар инфраструктуратынан ыбылы сайдыылаах
куорат. Нэһилиэнньэтэ 120 тыһ киһи, агломерациялыын 890 тыһ киһи буолар. Манна
2004 сылтан ыла Арассыыйа дьонноро пааспара уонна визата суох сылдьаллар.
Билигин куоратка син мээнэ элбэх нуучча олорор, ону таһынан сахалар эмиэ
бааллар. Улахан сайдыылаах куорат буолуохтаах, ол туһугар Кытай правительствота
87 миллиард евроны бырахпыта. Куорат билигин аныгы үрдүк (кыччаабыта 70
этээстээх) дьиэлэри тутан эрэр.



https://sah.wikipedia.org/wiki/%D0%A5%D1%80%D1%83%D1%89%D1%91%D0%B2%2C_%D0%9D%D0%B8%D0%BA%D0%B8%D1%82%D0%B0_%D0%A1%D0%B5%D1%80%D0%B3%D0%B5%D0%B5%D0%B2%D0%B8%D1%87

Никита Сергеевич Хрущев (1894 – 11.9.1971), советскай партийнай уонна
государственнай деятель.

Курскай губернияҕа Калиновка дэриэбинэтигэр шахтер дьиэ кэргэнигэр төрөөбүт.
Церковно-приходской оскуолаҕа бастакы сүһүөх үөрэхтэммит. 1908 сылтан слесарынан
хочуол ыраастааччыннан үлэлээбит, профсоюзтарга киирбит, стачкаларга кыттыбыт.
1938 сыллаахха тохсунньуга Украина коммунист партиятын Киин комитетын бастакы
секретарынан анаммыт. Ол сыл Политбюро кандидаатынан, 1939 сыллаахха -
чилиэнинэн буолбут. Аҕа дойду сэриитин кэмигэр Хрущев үрдүкү раангалаах
политическай комиссар дуоһунаһыгар сылдьыбыт. 1943 сыллаахха генерал-лейтенант
буолбут; партизааннар хамсааһыннарын салайбыт. Сэрии кэнниттэн Украина
правительствотын салайбыт, ол кэмҥэ Украина партиятын Каганович салайар кэмэ.
1947 сыл тохсунньутугар Хрущев эмиэ Украина компартиятын баһылаабыт; 1949
сыллаахха Москва куоратын партиятын комитетын бастакы секретарынан уонна Киин
комитет секретарынан үлэлээбит.



https://sah.wikipedia.org/wiki/%D0%A5%D1%80%D0%B8%D1%81%D1%82%D0%BE%D1%84%D0%BE%D1%80_%D0%9A%D0%BE%D0%BB%D1%83%D0%BC%D0%B1

Христофор Колумб(лат. Christophorus Columbus, ит. Cristoforo Colombo,
исп. Cristóbal Colón; 1451 сыл күһүнэ Генуя (барыллартан бииринэн) — 20 ыам ыйа
1506, Вальядолид, Испания) — испаан муора устааччыта уонна саҥа сирдэри
арыйааччыта. Американы арыйбытынан ордук биллэр (1492).

Колумб биллэр айанньыттартан бастакынан Атлантиканы хотугу полушарие субтропик
уонна тропик балаһатынан быһа охсубута уонна европалартан бастакыннан Карииб
муоратыгар сылдьыбыта. Соҕуруу Американы арыйыыны саҕалаабыта, Киин Америка
перешеектарын арыйбыта. Улахан Антил арыыларын барытын арыйбыта — Багаам
арыыларын киин өттүн, Кыра Антил арыыларын (Доминикаттан Виргиин арыыларыгар
дылы), уонна Кариб муоратын хас да кыра арыыларын, Соҕуруу Америка таһыгар
Тринидад арыыны арыйбыта.



https://sah.wikipedia.org/wiki/%D0%A5%D0%BE%D1%82%D1%83_%D0%9A%D1%8D%D1%80%D0%B8%D1%8D%D0%B9%D1%8D

Хоту Кэриэйэ, официаллык Кэриэйэ Демократ Дьон Өрөспүүбүлүкэтэ (кэр. 조선 민주주의 인민
공화국, 朝鮮民主主義人民共和國 Чосон Миндьудьуи Инмин Коҥхвагук ), диэн Илин Азия дойдута,
Кэриэйэ тумул арыытын хоту өттүгэр баар. Киин уонна ордук улахан куората
Пхеньян. Кирбиилэhэр Соҕуруу Кэриэйэлиин соҕуруу, Кытайдыын уонна Арассыыйалыын
хоту. КДДӨ 1948 сыллаахха балаҕан ыйын 9-с күнүгэр тэриллибит. Дойду официаллык
идеологията чучхэ идеята буолар.

Кэриэйэ Демократ Дьон Өрөспүүбүлүкэтэ — биир норуоттаах дойду буолар: кэриэйдэр
99%тан тахса буолаллар. Аҕыйах кытай норуота баар (50 000 киһи кэриҥэ) уонна
1800 киһи кэриҥэ дьоппуон баар. Хотугу Кэриэйэҕэ киһи олоҕун уһуна - 68-69 сыл
(ЦРУ сыаналааһынынан аан дойдуга 149-с миэстэ).



https://sah.wikipedia.org/wiki/%D0%A5%D0%BE%D1%82%D1%83%D0%B3%D1%83_%D0%BF%D0%BE%D0%BB%D1%8E%D1%81_%D1%8D%D1%80%D0%B3%D0%B8%D0%BC%D1%82%D1%8D%D1%82%D1%8D

Хотугу полюс эргимтэтэ — Сир каартатыгар көрдөрүллэр биэс сүрүн параллельлартан
биирдэстэрэ.

Экватортан 66° 33′39″ (66.56083°) хоту диэкки баар. Полюс эртимтэттэн хоту сытар
сир Арктика диэн ааттанар. Соҕуруу полушариеҕа маннык параллель соҕуруу полюс
эргимтэтэ диэн ааттанар.

Бу түбэлтэ сылга биирдэ буолар ахсынньыга. Эбэтэр күн горизонт анныгар киирбэт
бэс ыйыгар. Срҕуруу полюс эргимтэтиттэн соҕуруу сытар сирдэргэ эмиэ оннук.

Полюс эргимтэттэн хоту климат кытаанах буолан аҕыйах киһи олорор. Манна түөрт
бөдөҥ куорат баар: Мурманскай (325 000 киһи), Норильскай (135 000 киһи), Воркута
(85 000 киһи) (барыта Арассыыйа) уонна Тромсё (62 000 киһи) (Норвегия).

Саха сиригэр Анаабыр, Булуҥ, Усуйаана, Аллайыаха, Абый, Аллараа Халыма, Орто
Халыма уонна Эбээн Бытантай улуустар полюс эргимтэттэн хоту сыталлар, онтон
Өлөөн, Эдьигээн, Үөһээ Дьааҥы, Муома уонна Үөһээ Халыма улуустар территориялара
сорҕото.



https://sah.wikipedia.org/wiki/%D0%A5%D0%BE%D1%82%D1%83%D0%B3%D1%83_%D0%A0%D0%B5%D0%B9%D0%BD-%D0%92%D0%B5%D1%81%D1%82%D1%84%D0%B0%D0%BB%D0%B8%D1%8F

Хотугу Рейн — Вестфа́лия (ниэм. Nordrhein-Westfalen) — земля Федеративной
Республики Германия. Киинэ — Дюссельдорф куорат. Бөдөҥ куората — Кёльн.
Олохтоохторун ахсаана — 17,6 мөлүйүөн киһи (ФРГ-га бастакы миэстэ). Иэнэ — 34,1
тыһ км² (ФРГ-га төрдүс миэстэ). Германия 80 бөдөҥ куоратыттан 29 ХР-В сиригэр
тураллар.

Хотугу Рейн — Вестфалия дойду арҕаа өттүгэр сытар, омук сирдэриттэн Бельгиялыын
(99 км), Нидерландылыын (387 км) быысаһар, Германия сирдэриттэн - Алын
Саксониялыын (583 км), Гессенныын (269 км) уонна Рейнланд-Пфальц диэн сирдиин
(307 км).

Хотугу Рейн — Вестфалия ортотугар Рейн-Рурский регион сытар, онно Дюссельдорф,
Кёльн курдук бөдөҥ куораттар уонна промышленнай Рур региона киирэллэр. Рур хоту
өттүгэр Боттроп, Гельзенкирхен, Херне уонна Реклингхаузен, илин өттүгэр
Дортмунд, Хаген уонна Хамм, үөһүгэр Бохум, Эссен, Оберхаузен уонна Мюльхайм,
арҕаа Дуйсбург уонна Мёрс сыталлар. Хотугу Рейн — Вестфалия урьбанизациятын
таһыма дойду үрдүнэн самай үрдүк: 20 бөдөҥ куораттан 9 манна бааллар.

Иккис Аан дойду сэриитин кэнниттэн билиҥҥи Хотугу Рейн — Вестфалия сирдэрэ
Британия оккупациялыыр зонатыгар киирбиттэрэ. 1946 сыл атырдьах ыйын 23 күнүгэр
урукку  Пруссияҕа  киирэр Вестфалия провинцияны уонна Рейн провинциятын (ниэм.
Rheinland) хотугу өттүн холбоон оҥоһуллубута. Онон Рур бассейнын биир дьаһалта
салайар буолбута.

Хотугу Рейн — Вестфалия ил тутула Германия уонна бэдэрээссийэ сирин бэйэтин
Сүрүн сокуоннарыгар олоҕурар.  Ниэмэс федерациятын тиһигэр Хотугу Рейн —
Вестфалия бэдэрээссийэҕэ киирэр туспа Ил (ниэм. Gliedstaat)

Хотугу Рейн — Вестфалия оройуоннарга (ниэм. Kreis) уонна оройуоҥҥа киирбэт
куораттарга (ниэм. kreisfreie Stadt) арахсар. В состав районов в свою очередь
могут входить города (ниэм. Stadt) и общины (ниэм. Gemeinde). Города могут
делиться на городские округа (ниэм. Stadtbezirk), причём для внерайонных городов
это деление обязательно; общины — на общинные округа (ниэм. Gemeindebezirk).



https://sah.wikipedia.org/wiki/%D0%A5%D0%BE%D1%82%D1%83%D0%B3%D1%83%D0%BB%D1%83%D1%83_%D0%98%D0%BB%D0%B8%D2%A5%D2%A5%D0%B8_%D1%84%D0%B5%D0%B4%D0%B5%D1%80%D0%B0%D0%BB%D1%8C%D0%BD%D0%B0%D0%B9_%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82

М. К. Аммосов аатынан Хотугулуу-Илиҥҥи федеральнай университет, кылгастык ХИФУ
(урукку аата Саха государственнай университета (СГУ)) — Россия Азия өттүгэр
ордук улахан университеттарыттан биирдэстэрэ. Арассыыйаҕа маннык федеральнай
статустаах сэттэ эрэ университет баар.

Университет төрүттэммит сылынан 1956 сыл ааҕыллар, оччолорго 1933 сыллаахха
тэриллибит Саха государственнай педагогика института ССРС Миниистирдэрин
Сэбиэтин Уурааҕынан (1956 сыл атырдьах ыйын 23 күнэ) университет буолбута.

Омуктар доҕордоһууларын уордьанынан наҕараадаламмыта (1984 с.). 1990 сылтан
сэбиэскэй партийнай уонна государственнай диэйэтэл Аммосов Максим Кирович аатын
сүгэр (РСФСР Үрдүкү Сэбиэтин Президиумун уурааҕынан (1990 сыл ахсынньы 27 күнэ).

2012 сылга туругунан ХИФУ-га 10 институт, 9 факультет, 134 кафедра (онтон 99 —
үөрэтэн таһаарар кафедра) уонна 3 филиаллаах: Нүөрүҥгүрү, Мирнэй уонна Анаадыр
куораттарга.



https://sah.wikipedia.org/wiki/%D0%A5%D0%BE%D1%82%D0%BE%D0%B9

Хара тойон эбэтэр хотой (лат. Aquila chrysaetos, нууч. беркут) — тыҥырахтаах
көтөр, улахан хотой.

Араас үһүйээннэр хотой туһунан кэпсииллэр. Ол курдук, "Тойон дьоло" үһүйээҥҥэ
кэпсэнэринэн хотой биирдэ Лэприэн диэн Үөһээ Бүлүү киһитигэр өҥөтүн иһин
халлаантан таас быраҕан биэрэр. Ону Лэприэн соһуйан дьонтон ыйыппытыгар "бу
Тойон дьоллоох тааһа", "Тойон дьоло" диэн быһааран биэрэллэр. Ол иннинэ ол хотой
Лэприэн тыһаҕаһын тутан сиэбит эбит. Ону Лэприэн кыыһыран хотойу өлөрөөрү
эккирэтэр. Хотой куотар уонна Лэприэн ситэн тиийбитигэр эргиллэ түһэн киниэхэ
киһи курдук бокулуоннуур. Лэприэн ону көрөн тохтуур уонна хотойу киһи курдук
көрдөһөр эбит, үчүгэй кыыл эбит дии саныыр. Тыһаҕаһын этин хотойго анаан араҥас
мас оҥорон ууран биэрэр. Ол кэннэ үс хонон баран хотойо төннөн кэлэн таас
быраҕан биэрэр. Лэприэн кэлин байбыт, уһун үйэлэммит, ыччата элбээбит.

Сахалар хотойу өлөрбөттөр, түүтүн тэпсибэттэр эбит. Өлбүт хотойу буллахтарына
араҥастаан уҥуох туталлар эбит. Хотойу өлөрбүт киһи ууһа ириэ ыарыыттан сордонон
өлөр, кини ууһа быстар эбит. Алҕас өлөрбүт буоллахтарына ойууну кыырдараллар
эбит. Сорох ойуун хотойу кыыран кыайбата үһү. "Хотой кыыл" үһүйээҥҥэ биир Хоро
төрүттээх ойуун биир буулаабыт хотойу кыыран үүрэр. Ону дьон ол ойууну Хоролор
хотой төрүттээх буоланнар кыайда диэбиттэр.

"Тойон кыыл Хаҥаластар таҥаралара" үһүйээҥҥэ маннык кэпсэнэр: Хаҥаластартар
төрдө киһи биирдэ аччыктаан, сэниэтэ эстэн өлөөрү сыттаҕына халлааҥҥа хаастар
көтөн ааһан испиттэрэ үһү. Эмискэ хотой кэлэн биир хааһы тэбэн түһэрэр. Ону
астанан сиэн Хаҥаластартар төрдүлэрэ тыыннаах хаалбыт. Онтон ыла Хаҥаластары
Хотой таҥаралаахтар диир буолбуттар.

Предания, легенды и мифы Саха (якутов). / Сост. Н. А. Алексеев, Н. В. Емельянов,
В. Т. Петров. — Новосибирск: Наука, Сибирская издательская фирма РАН, 1995
(Памятники фольклора народов Сибири и Дальнего Востока). — ISBN 5-02-030301-X.
А. Е. Кулаковский. Сверхъестественные существа // Илин № 1, 1991.
http://ilin.sakhaopenworld.org/1991-1/30.htm (Кулаковский А. Е. Научные труды.
Якутск, 1979). Праздники. Ысыах, праздник посвященный солнцу. // Циркумполярная
цивилизация в музеях мира. http://arcticmuseum.com/ru/?q=l026

А. Павлов — Дабыл. Хомпоруун Хотой. // Уххан сирэ.
http://uhhan.ru/publ/61-1-0-311, (2008-09-28).



https://sah.wikipedia.org/wiki/%D0%A5%D0%BE%D0%BB%D0%B1%D0%BE%D2%BB%D1%83%D0%BA%D1%82%D0%B0%D0%B0%D1%85_%D0%9D%D0%B0%D1%86%D0%B8%D1%8F%D0%BB%D0%B0%D1%80_%D0%A2%D1%8D%D1%80%D0%B8%D0%BB%D1%82%D1%8D%D1%82%D1%8D

Холбоһуктаах нациялар тэрилтэлэрэ, кылгастык ХНТ (United Nations) диэн иллэр
ыккардыларынааҕы сыһыаннары тупсарарга, аан дойдуга эйэни тутуһарга уонна
сэриини суох оҥорууну ситиһэргэ олохтоммут омуктар ыккардыларынааҕы тэрилтэ.
Салаллар тосхоллорун уонна ис тутулун Гитлеры утары коалиция сүрүн дойдулара
Иккис аан дойдутааҕы сэрии кэмигэр быһаарбыттара.

Холбоһуктаах нациялар тэрилтэлэрин иннигэр манна майгынныыр 1919 сыллаахха
тэриллибит Нациялар Лигалара диэн баара.

Бастаан Холбоһуктаах нациялар тэрилтэлэрэ диэн ааты АХШ Президена Франклин Д.
Рузвельт 1942 сыллаахха туттубута.



https://sah.wikipedia.org/wiki/%D0%A5%D0%BE%D0%BB%D0%B1%D0%BE%D2%BB%D1%83%D0%BA%D1%82%D0%B0%D0%B0%D1%85_%D0%9D%D0%B0%D1%86%D0%B8%D1%8F%D0%BB%D0%B0%D1%80

Холбоһуктаах нациялар тэрилтэлэрэ, кылгастык ХНТ (United Nations) диэн иллэр
ыккардыларынааҕы сыһыаннары тупсарарга, аан дойдуга эйэни тутуһарга уонна
сэриини суох оҥорууну ситиһэргэ олохтоммут омуктар ыккардыларынааҕы тэрилтэ.
Салаллар тосхоллорун уонна ис тутулун Гитлеры утары коалиция сүрүн дойдулара
Иккис аан дойдутааҕы сэрии кэмигэр быһаарбыттара.

Холбоһуктаах нациялар тэрилтэлэрин иннигэр манна майгынныыр 1919 сыллаахха
тэриллибит Нациялар Лигалара диэн баара.

Бастаан Холбоһуктаах нациялар тэрилтэлэрэ диэн ааты АХШ Президена Франклин Д.
Рузвельт 1942 сыллаахха туттубута.



https://sah.wikipedia.org/wiki/%D0%A5%D0%BE%D0%B4%D1%83%D0%BB%D0%BE%D0%B2_%D0%94%D0%BC%D0%B8%D1%82%D1%80%D0%B8%D0%B9_%D0%A4%D0%B5%D0%B4%D0%BE%D1%80%D0%BE%D0%B2%D0%B8%D1%87

Ходулов Дмитрий Федорович (04.08.1912—03.10.1976) — ССРС народнай артыыһа, Саха
АССР народнай артыыһа.

Баатара нэһилиэгин (билигин Мэҥэ-Хаҥалас улууһа) Булгунньах диэн сиргэ 1912
сыллаахха атырдьах ыйын 4 күнүгэр төрөөбүтэ. 12 саастааҕар дьоно Төхтүргэ
көспүттэрэ, онно икки кылааһы бүтэрбитэ, онтон ликбезкэ үөрэммитэ. 20 саастааҕар
Д. Ф. Ходулов Дьокуускайга барар уонна музыка-драма тыйаатырын драматын
устуудьуйатыгар үөрэнэ киирэр. 1934 сыллаахха бүтэрэн баран Саха сиринээҕи
Ойуунускай аатынан музыка-драма тыйаатырын труппатыгар үлэлии киирэр. Д. Ф.
Ходулов бастакы оруола — В. Чиряев «Саһыл Сыһыы» драматыгар кыһыл армеец. 1960-с
сылларга режиссуранан дьарыктаммыта. Дмитрий Ходулов 1962 сыллаахха туруорбут
«Сыгый Кырынаастыыр» диэн спектээкилэ, дьон биһирэбилин ылбыт бастакы эпическэй
туруоруу буолбута. ССРС Үрдүкү Сэбиэтин 6-с ыҥырыытын дьокутаата. Саха АССР
Үрдүкү Сэбиэтин 5-с ыҥырыытын дьокутаата, Президиумун чилиэнэ.



https://sah.wikipedia.org/wiki/%D0%A5%D0%B0%D1%80%D0%B0%D2%A5%D0%B0%D2%95%D0%B0_%D0%BA%D1%8D%D0%BF%D1%81%D1%8D%D1%82%D0%B8%D0%B8

Хараҥаҕа кэпсэтии (иҥл. Dialogue in the Dark, ааҥл. DITD) — харахтаахтар уонна
хараҕа суохтар икки ардыларыгар баар мэһэйи суох оҥорорго көмөлөһөр Dialogue
Social Enterprise GmbH түмэлэ, көрүлтэтэ (быыстапката) уонна тренинга.

Франкфурте-на-Майне куоракка баар түмэл салайааччыта - Матиас Шефер (ниэм.
Matthias Schäfer).

«Хараҥаҕа кэпсэтии» бырайыагы тэрийэргэ санаа Андреас Хайнекега хараҕа суох
солунньуту (суруналыыһы) кытта алтыспытын уонна Франкфурт Хараҕа суохтар
Ассоциацияларыгар (ниэм. Stiftung Blindenanstalt) үлэлээбитин кэннэ кэлбит. Кини
санаатынан бу бырайыак харахтаахтар уонна хараҕа суохтар икки ардыларыгар баар
мэһэйи суох оҥоруохтаах этэ уонна бэйэ бэйэни кытта өйдөһүүнү олохтуохтаах этэ.

Бастаан бу санаа 1988 с. Гамбург куоракка көрүлтэ (быыстапка) быһыытынан
олохтоммута. Бу көрүлтэҕэ харахтаахтар хараҥа хоско киирэн күн ахсын оҥорор
дьайыыларын хараҕа суохтар көмөлөрүнэн оҥоруохтаах этилэр.

2000 сыллаахха Гамбург куоракка «Хараҥаҕа кэпсэтии» көрүлтэҕэ олоҕуран Dialogue
in the Dark for the Promotion of Social Creativity диэн ассоциация тэриллибитэ,
онтон 2005 сыллаахха Хайнеке Франкфурт куоракка «Кэпсэтии түмэлин» (ниэм.
Dialogmuseum GmbH) тэрийэр.

Бастаан түмэл биэс сыл үлэлиэхтээх диэн санаа баара, ол эрээри түмэл
сабыллыбакка бүгүҥҥэ дылы үлэлии турар.

Франкфурт түмэлигэр 34 киһи үлэлиир, олортон 14дэ хараҕа суох эбэтэр мөлөтөхтүк
көрөр. Ону таһынан кинилэргэ элбэх эдэр ыччат көмөлөһөр.

Түмэл тэриллиэҕиттэн дойду оросхуот 70%нын бэйэтигэр ылынар этэ, 2013 сыллаах
көрдөрүүлэринэн дойду 30 эрэ % бэйэтигэр ылынар буолбут.

2008 сыллаахха Андреас Хайнеке уонна кини кэргэнэ Орна Коэн туох баар
бырайыактарын, ол иһигэр «Хараҥаҕа кэпсэтии»ни, холбоон Dialogue Social
Enterprise GmbH хампаанньаны тэрийбиттэр. 

Ньуучча сиригэр «Хараҥаҕа кэпсэтии» бырайыак программатын 2010-с сыллар
саҕаланыытыгар Siemens урукку топ-менеджера Тобиас Райзнер атыыласпыт уонна 2012
с. кулун тутарыгар Москваҕа тэрийбит. Ньуучча сирин түмэлигэр харахтаахтар
хараҕа суох салайааччылар хамаандаларынан хабыс хараҥа хоско ол бу сорудахтары
толоруохтаахтар. 2014 сыллаахха Ньуучча сиригэр бу тренинга кыттыы сыаната 24
киһиэхэ 120 000 солкуобай этэ. Бырайыак салайааччытта Екатерина Виленкина
этэринэн кыттааччылары булуу уустук этэ. Ол эрээри, үс сыл иһигэр бу бырайыакка
150 хампаанньа кыттыбыт.

«Хараҥаҕа кэпсэтии» бырайыак 19 дойду 130 куорат хараҕа суох олохтоохторугар үлэ
уонна бэйэлэрин көрдөрөллөрүгэр кыах биэрбит. Бырайыак үлэһиттэрэ эрдэ ханнык да
үлэҕэ үлэлээбэтэх эбиттэр, онтон 40%на кэлин «көннөрү» хампаанньаларга үлэҕэ
киирбит.

«Хараҥаҕа кэпсэтии» бырайыак уопсайа 25 дойдуга 150 куоракка 6 мөл киһиэхэ
хараҕа суох буолан ыларга кыах биэрбит. 2012 сыллаахха Франкфуркка баар түмэлгэ
86 тыһ киһи сылдьыбыт.



https://sah.wikipedia.org/wiki/%D0%A5%D0%B0%D0%BA%D0%B0%D0%B0%D1%81%D1%82%D0%B0%D1%80

Устуоруйаҕа киирбит Енисей кыргызтарын хаан уруу аймахтара, быһаччы удьуордара.
Урукку өттүгэр Киин Азияҕа улуу Или, каганаты тэрийэ сылдьыбыт,
суругунан-бичигинэн докумуоннарга элбэхтик киирбит ула-хан омук ордон
хаалбыттобоҕо. Сахалар былыргы төрүттэрэ кыргызтары кытта ыаллаһа олорон олус
элбэхтик сэриилэспиттэрин биһиэхэ баар «кыргыс», «кыргыһыы», «кыргыс дьоно» диэн
курдук тыллар кэрэһилииллэр. Быһата, былыргы кыргыз дьоно сахалар төрүттэригэр
кыргыһыы, иирсээн диэни кытта биир өйдөбүллэнэ сылдьыбыттаахтар эбит. Холобур,
хакаастар төрүттэрэ Арассыыйа састаабыгар сүүс сылы быһа сэриилэһэн, бэрт
улаханнык эмсэҕэлээн эрэ баран киирбиттэрэ. Сиһилии Хакаастар Арассыыйа
састаабыгар киириилэрэ көр.



https://sah.wikipedia.org/wiki/%D0%A5%D0%B0%D0%B9%D0%B0%D0%B0%D1%85_%D1%85%D0%BE%D0%BF%D1%82%D0%BE

Хайаах хопто (лат. Larus argentatus, нууч. серебристая чайка) — хоптолор
уустарыгар киирэр көтөр.

Атыыра кынатын уһуна 435-467 мм кэриҥэ, тыһыта - 405-433. Ыйааһына 1000-1800 г
буолар. Түүтэ үрүҥ, кынатын үөһээ өттө — бороҥ, кынатын төбөтө хара. Тумса
араҕас, атахтара араҥас эбэтэр роза өҥнөөхтөр. Эдэр көтөрдөр бороҥнуҥулар,
аллараа өттүлэрэ сырдык соҕус. Тыһыта атыыра тас көрүҥнэринэн уратылара суох.

Бастатан туран балык аһылыктаах. Өссө араас үөнүнэн-көйүүрүнэн, үүнээйинэн, кыра
кэрбээччилэринэн, атын көтөрдөр оҕолорунан уонна сымыыттарынан аһылыктанар.

5-6 сааһыгар ууһуур кыахтанар. Бэс ыйыттан сымыыттыыр. Уу кытыытыгар
холуонньаларынан эбэтэр пааралаһан олорор. Уйатын кураанах сыгынньах сиргэ, сыыр
эниэтигэр отунан-маһынан туттар. Уйаҕа 1-4 сымыыттаах буолар. Сымыыты атыыр эмиэ
баттаһар. 26-тэн 29-с күнүгэр оҕолоро сымыыттан тахсаллар. Онтон 4-5 нэдиэлэнэн
көтөр буолаллар.



https://sah.wikipedia.org/wiki/%D0%A5%D0%98%D0%A4%D0%A3

М. К. Аммосов аатынан Хотугулуу-Илиҥҥи федеральнай университет, кылгастык ХИФУ
(урукку аата Саха государственнай университета (СГУ)) — Россия Азия өттүгэр
ордук улахан университеттарыттан биирдэстэрэ. Арассыыйаҕа маннык федеральнай
статустаах сэттэ эрэ университет баар.

Университет төрүттэммит сылынан 1956 сыл ааҕыллар, оччолорго 1933 сыллаахха
тэриллибит Саха государственнай педагогика института ССРС Миниистирдэрин
Сэбиэтин Уурааҕынан (1956 сыл атырдьах ыйын 23 күнэ) университет буолбута.

Омуктар доҕордоһууларын уордьанынан наҕараадаламмыта (1984 с.). 1990 сылтан
сэбиэскэй партийнай уонна государственнай диэйэтэл Аммосов Максим Кирович аатын
сүгэр (РСФСР Үрдүкү Сэбиэтин Президиумун уурааҕынан (1990 сыл ахсынньы 27 күнэ).

2012 сылга туругунан ХИФУ-га 10 институт, 9 факультет, 134 кафедра (онтон 99 —
үөрэтэн таһаарар кафедра) уонна 3 филиаллаах: Нүөрүҥгүрү, Мирнэй уонна Анаадыр
куораттарга.



https://sah.wikipedia.org/wiki/%D0%A4%D1%80%D0%B0%D0%BD%D1%86%D0%B8%D1%81%D0%BA%D0%B0_%D0%A3%D1%80%D1%81%D1%83%D0%BB%D0%B0_%D0%A0%D0%B0%D0%B4%D0%B7%D0%B8%D0%B2%D0%B8%D0%BB%D0%BB_(%D0%A0%D0%B0%D0%B4%D0%B7%D0%B8%D0%B2%D0%B8%D0%BB%D0%BE%D0%B2%D0%B0)

Франци́ска Урсу́ла Радзиви́лл (пол. Franciszka Urszula Radziwiłłowa, белор.
Францішка Уршуля Радзівіл; 1705, олунньу 13, Чарторийскай — 1753, ыам ыйын 23) —
суруйааччы уонна драматург, Вишневецкэйдэр уустарын тиһэх удьуора, Польшаҕа
уонна Белоруссияҕа бастакы дьахтар суруйааччы.

Краков каштелянын, Вильно бойобуодатын, Краков бойобуодатын, Пинскэй старостатын
кинээс Януш Антоний Вишневецкэй (1678—1741) уонна кини ойоҕо Теофила Лещинскайа
(1680—1757, хоруол подчашийин, Подлясскай бойобуодатын, Ковельскай уонна
Каменецкай старостатын Вацлав кыыһа) соҕотох оҕолоро.

Франтишка Урсула Радзивилл 80-ча араас уһуннаах хоһоон (драманы аахпатахха)
ааптара - түөрт устуруокалаахтан сүүс биэс уон устуруокалаахха тиийэ. Жанра
уонна уобарастара былыргы гириэк поэзиятыгар олоҕурара (Цицерон, Овидий,
Сенека), Арҕаа Европа (бастатан туран Франция) XVII үйэтээҕи поэзияҕа
оскуолатыгар тирэнэрэ (Франсуа Молербо, Жан Лабрюер).



https://sah.wikipedia.org/wiki/%D0%A4%D0%B5%D1%80%D0%BC%D0%B5%D1%80_%D0%BE%D1%81%D0%BA%D1%83%D0%BE%D0%BB%D0%B0%D1%82%D0%B0

«Фермер оскуолата» — араас группа уонна ыччат агробизнеска профориентациятын
оҥорор регионнааҕы түмэт тэрилтэтэ. Бу тэрилтэ олорор сири уонна үлэни көрдүүр
тулаайах оҕолору, төбөтүнэн мөлтөх тулаайах оҕолору, тыа сириттэн сылдьар
ыччаты, хаайыыттан босхоломмут ыччаты кытта уонна тыа хаһаайыстыбатын
үөрэхтээһин тэрилтэлэрин бүтэрбит ыччаты кытта үллэлиир. 

1980 сыллаахха Горелов Вячеслав спорт ориентированиетыгар спортсменнары бэлэмнии
сылдьара. 1994 сыллаахха кини спортоскуолатыгар уонна киинигэр сокуон кэһиитин
кытта үлэни ыытыыга тэрийээччи буолбут. Ол сылга "Койва" диэн тэрилтэ
олохтоммут, онно куһаҕан дьайыыга киирбит оҕолор уонна сууттаммыт оҕолору
өрүһүнэн устуу тэрийбит. Онно Горелов "Туризм сокуону кэһии утары" диэн
бырайыагы көрдөрбүт, ону куорат администрацията өйөөбүт. 1997 сыллаахха "Ирень"
диэн лааҕыр тэриллибит, онно атынан уонна билисипиэтинэн барар маршруттарынан
2000 тахса киһи ааспыт. 1998 сыллахха лааҕыр ил тэрилтэ буолбут. 2000 сыллаахха
чааһынай урбаанньыт быһыытынан суруллубут уона Пермскай кыраай Ильин оройуонун
Кривец диэн дэриэбинэтинэр кэлии балыксыттарга "ыалдьыт диэтин" туппут. 2003
сыллаахха тулаайах оҕолорго анаан лааҕыр ааспыт. . Ол сыллаахтан Вагит Алекперов
"Биһиги кэскилбит" пуондатын кытта үлэлиир..

«Фермер оскуолата» тэрилтэ 2009 сыллаахха арыллыбыт. Программата хас да
этааптарга арахсар: профориентация куурсугар уонна социализацияҕа 18тан 23
саастарыгар дылы 30 кыттааччыны ыҥыраллар. Иккис этаапка ордук ситиһиилээх
кыттааччылары агробизнеһы кытта сыһыаннаах араас специализацияларынан
бэлэмнииллэр. Тэритэ бородууксуйатын араас ханаалларынан батарар, онон эдэр дьон
бородууксуйаны атыылаан харчыны ылан дохуоттаныахтарын сөп.. 2012 сыллаахха
«Фермердар оскуолата» бырайыага "Биһиги кэскилбит" пуондатын бириэмийэтин
ылбыта.



https://sah.wikipedia.org/wiki/%D0%A4%D0%B5%D1%80%D0%BC%D0%B5%D1%80%D0%B4%D0%B0%D1%80_%D0%BE%D1%81%D0%BA%D1%83%D0%BE%D0%BB%D0%B0%D1%82%D0%B0

«Фермер оскуолата» — араас группа уонна ыччат агробизнеска профориентациятын
оҥорор регионнааҕы түмэт тэрилтэтэ. Бу тэрилтэ олорор сири уонна үлэни көрдүүр
тулаайах оҕолору, төбөтүнэн мөлтөх тулаайах оҕолору, тыа сириттэн сылдьар
ыччаты, хаайыыттан босхоломмут ыччаты кытта уонна тыа хаһаайыстыбатын
үөрэхтээһин тэрилтэлэрин бүтэрбит ыччаты кытта үллэлиир. 

1980 сыллаахха Горелов Вячеслав спорт ориентированиетыгар спортсменнары бэлэмнии
сылдьара. 1994 сыллаахха кини спортоскуолатыгар уонна киинигэр сокуон кэһиитин
кытта үлэни ыытыыга тэрийээччи буолбут. Ол сылга "Койва" диэн тэрилтэ
олохтоммут, онно куһаҕан дьайыыга киирбит оҕолор уонна сууттаммыт оҕолору
өрүһүнэн устуу тэрийбит. Онно Горелов "Туризм сокуону кэһии утары" диэн
бырайыагы көрдөрбүт, ону куорат администрацията өйөөбүт. 1997 сыллаахха "Ирень"
диэн лааҕыр тэриллибит, онно атынан уонна билисипиэтинэн барар маршруттарынан
2000 тахса киһи ааспыт. 1998 сыллахха лааҕыр ил тэрилтэ буолбут. 2000 сыллаахха
чааһынай урбаанньыт быһыытынан суруллубут уона Пермскай кыраай Ильин оройуонун
Кривец диэн дэриэбинэтинэр кэлии балыксыттарга "ыалдьыт диэтин" туппут. 2003
сыллаахха тулаайах оҕолорго анаан лааҕыр ааспыт. . Ол сыллаахтан Вагит Алекперов
"Биһиги кэскилбит" пуондатын кытта үлэлиир..

«Фермер оскуолата» тэрилтэ 2009 сыллаахха арыллыбыт. Программата хас да
этааптарга арахсар: профориентация куурсугар уонна социализацияҕа 18тан 23
саастарыгар дылы 30 кыттааччыны ыҥыраллар. Иккис этаапка ордук ситиһиилээх
кыттааччылары агробизнеһы кытта сыһыаннаах араас специализацияларынан
бэлэмнииллэр. Тэритэ бородууксуйатын араас ханаалларынан батарар, онон эдэр дьон
бородууксуйаны атыылаан харчыны ылан дохуоттаныахтарын сөп.. 2012 сыллаахха
«Фермердар оскуолата» бырайыага "Биһиги кэскилбит" пуондатын бириэмийэтин
ылбыта.



https://sah.wikipedia.org/wiki/%D0%A4%D0%B5%D0%B4%D0%BE%D1%80%D0%BE%D0%B2_%D0%95%D0%B2%D0%B3%D1%80%D0%B0%D1%84_%D0%93%D1%80%D0%B8%D0%B3%D0%BE%D1%80%D1%8C%D0%B5%D0%B2%D0%B8%D1%87

Федоров Евграф Григорьевич - Гражданскай сэрии кыттыылааҕа, Саха АССР доруобуйа
харыстабылын наркома, хирург, медицинскэй сулууспа майора.

Нам улууһун Ойуун Уус нэһилиэгэр (билигин Горнай улууһун Атамай нэһилиэгин сирэ)
1889 с. төрөөбүт. Миссионердар оскуолаларын бүтэрбит. 1913 с. Дьокуускайдааҕы
биэксэл-акушер оскуолатыгар үөрэнэн биэксэл идэтин ылбыт. Саха губерниятын
доруобуйа харыстабылын салаатын сэбиэдиссэйинэн үлэлээбит. Бүлүүгэ уонна
Халымаҕа хара уоспаны утары охсуспут. Гражданскай сэрии кыттыылааҕа. 1926 с.
Москубатааҕы иккис медицинскэй институуту үөрэнэн бүтэрэр, онтон 3 сыл Саха АССР
доруобуйа харыстабылын наркомуомунан үлэллэбит.

1936 с. Кытай Синцзянь провинциятыгар хируурдаабыт. 1940 с. Москубаҕа хирургияҕа
үөрэҕин салгыыр, онтон Таджикистааҥҥа Исфар диэн сиргэ балыыһа сэбиэдиссэйинэн
үлэлиир. 1941-44 сылларга Улан-Удэ медико-эвакуационнай пуунугар
хирург-инспектордыыр. 1944-46 сс. эмиэ Исфарга үлэлиир.

1947 сыллаахха рентгенолог үөрэҕэр үөрэнэр. Дьокуускайга онкология
диспаансерыгар үлэлээбит.

Ленин уордьанын, Кыһыл Знамя уонна Бочуот Знаага уордьаннар кавалердара.
Бэрдьигэстээх кыраайы үөрэтэр түмэлигэр кини туһунан экспозиция баар.



https://sah.wikipedia.org/wiki/%D0%A3%D1%83%D1%81_%D0%90%D0%BB%D0%B4%D0%B0%D0%BD

Уус-Алдан — Саха Cирин киин өттүгэр тайаан сытар улуус. Билиҥҥи көрүҥүнэн 1930
сыл тохсунньу 9 күнүгэр тэриллибитэ.

Киинэ — Бороҕон (7 тыһ. тахса киһи). Нэһилиэнньэлээх пууннара — 35, нэһилиэктэрэ
— 22. Нэһилиэнньэтэ 2002 сыллаахха — 23 тыһ. тахса. Нэһилиэнньэ сир иэнигэр
тиксиитэ — 1,23 киһ./км². Нэһилиэнньэ баһыйар үгүс өттө (2002 с.) — сахалар
(98 %).

Улуус сирин-уотун иэнэ көнө хаптал сир. Улуус улахан өртө Саха киин хаптал
сиринэн тайыыр. Тохсунньу орто температурата — -42 °C, от ыйыгар - +17…+18 °С.
Сөҥүү түһүүтэ сылга 200–250 мм. Улууһу таарыйар улахан өрүстэр — Өлүөнэ, Алдан.
Элбэх күөллэрдээх, олортон ордук улаханнара — Мүрү, Өнөр, Таргылдьыма.

Уус-Алдан улууһа саха уустарын икки ордук бөдөҥ холбоһуктарыттан (Хаҥаластары
тэҥэ) биирдэстэрэ — Бороҕон ууһун сирдэрин ылар. «Бороҕон» диэн ааты
түүрдүү-моҥуоллуу уустар улуу иллэрин терүттээччи Чыҥыс Хаан тахсыбыт бордьигин
ууһун аатыттан сэдиптииллэр.



https://sah.wikipedia.org/wiki/%D0%A3%D1%83%D1%81-%D0%90%D0%BB%D0%B4%D0%B0%D0%BD_%D1%83%D0%BB%D1%83%D1%83h%D0%B0

Уус-Алдан — Саха Cирин киин өттүгэр тайаан сытар улуус. Билиҥҥи көрүҥүнэн 1930
сыл тохсунньу 9 күнүгэр тэриллибитэ.

Киинэ — Бороҕон (7 тыһ. тахса киһи). Нэһилиэнньэлээх пууннара — 35, нэһилиэктэрэ
— 22. Нэһилиэнньэтэ 2002 сыллаахха — 23 тыһ. тахса. Нэһилиэнньэ сир иэнигэр
тиксиитэ — 1,23 киһ./км². Нэһилиэнньэ баһыйар үгүс өттө (2002 с.) — сахалар
(98 %).

Улуус сирин-уотун иэнэ көнө хаптал сир. Улуус улахан өртө Саха киин хаптал
сиринэн тайыыр. Тохсунньу орто температурата — -42 °C, от ыйыгар - +17…+18 °С.
Сөҥүү түһүүтэ сылга 200–250 мм. Улууһу таарыйар улахан өрүстэр — Өлүөнэ, Алдан.
Элбэх күөллэрдээх, олортон ордук улаханнара — Мүрү, Өнөр, Таргылдьыма.

Уус-Алдан улууһа саха уустарын икки ордук бөдөҥ холбоһуктарыттан (Хаҥаластары
тэҥэ) биирдэстэрэ — Бороҕон ууһун сирдэрин ылар. «Бороҕон» диэн ааты
түүрдүү-моҥуоллуу уустар улуу иллэрин терүттээччи Чыҥыс Хаан тахсыбыт бордьигин
ууһун аатыттан сэдиптииллэр.



https://sah.wikipedia.org/wiki/%D0%A3%D1%83%D1%81-%D0%90%D0%BB%D0%B4%D0%B0%D0%BD

Уус-Алдан — Саха Cирин киин өттүгэр тайаан сытар улуус. Билиҥҥи көрүҥүнэн 1930
сыл тохсунньу 9 күнүгэр тэриллибитэ.

Киинэ — Бороҕон (7 тыһ. тахса киһи). Нэһилиэнньэлээх пууннара — 35, нэһилиэктэрэ
— 22. Нэһилиэнньэтэ 2002 сыллаахха — 23 тыһ. тахса. Нэһилиэнньэ сир иэнигэр
тиксиитэ — 1,23 киһ./км². Нэһилиэнньэ баһыйар үгүс өттө (2002 с.) — сахалар
(98 %).

Улуус сирин-уотун иэнэ көнө хаптал сир. Улуус улахан өртө Саха киин хаптал
сиринэн тайыыр. Тохсунньу орто температурата — -42 °C, от ыйыгар - +17…+18 °С.
Сөҥүү түһүүтэ сылга 200–250 мм. Улууһу таарыйар улахан өрүстэр — Өлүөнэ, Алдан.
Элбэх күөллэрдээх, олортон ордук улаханнара — Мүрү, Өнөр, Таргылдьыма.

Уус-Алдан улууһа саха уустарын икки ордук бөдөҥ холбоһуктарыттан (Хаҥаластары
тэҥэ) биирдэстэрэ — Бороҕон ууһун сирдэрин ылар. «Бороҕон» диэн ааты
түүрдүү-моҥуоллуу уустар улуу иллэрин терүттээччи Чыҥыс Хаан тахсыбыт бордьигин
ууһун аатыттан сэдиптииллэр.



https://sah.wikipedia.org/wiki/%D0%A3%D1%83%D1%81%D1%82%D0%B0%D1%80%D0%B0%D0%B1%D1%8B%D1%81

Алексеев Семен Григорьевич (23.12.1900—1995) — Уустарабыс, олоҥхоһут, алгысчыт,
улуу муҥхаһыт, отоһут, мас ууһа.

1900 сыллаахха ахсынньы 23 күнүгэр Солоҕоон нэһилиэгэр (билиҥҥи Горнай улууһун)
бааһынай дьиэ кэргэнигэр төрөөбүтэ. Сэрии сылларыгар (1943—1944) Иркутскайдааҕы
тирии собуотугар үлэлээбитэ. Эдэр эрдэҕиттэн муҥхаһытынан биллэрэ. .

Кини икки үйэ алтыһыытыгар төрөөн-үөскээн, олоҥхолоон ааспыт үтүө дьоннортон
биирдэстэринэн буолар, 50-с сыллартан алгысчыт, олоҥхоһут быһыытынан нэһилиэгин
дьонугар киэҥник биллибитэ. Оҕо сааһыттан нэһилиэк араас улахан да, кыра да
муҥхаларыгар сылдьан Григорий Михайлович Тарасов — Тэкээнэй уола, Прокопий
Яковлевич Тарасов — Боокко Борокуоппай, Николай Михайлович Захаров — Холуодьус
курдук улахан олоҥхоһуттар толорбут олоҥхолорун эт кулгааҕынан истэн, чугастык
ылынан дууһатыгар иҥэриммитэ, устар ууну сомоҕолуур, уһун түүнү кылгатар, уран
тыллаах олоҥхоһут буолбута. Уустарабыс ойуулуур-дьүһүннүүр тыллары кыайа-хото
туттара, олоҥхону толорор ньымата ураты уһулуччута, олоҥхотун хастыы эмит чаас
сиэрин-силигин ситэрэн толороро бэлиэтэммитэ. 1986 сыллаахха Чөркөөххө
ыытыллыбыт П. А. Ойуунускай күннэригэр анаммыт олоҥхоһуттар күрэхтэригэр кыттан
бастаабыт. Ытык кырдьаҕас 1988 сыллаахха Дьокуускай куоракка ыытыллыбыт Сибиир,
Уһук Илин фольклорун үөрэтэр Бүтүн Союзтааҕы научнай-практическай конференция
кыттыылааҕынан буолбута. Уустарабыс 3 олоҥхону айан толорбутуттан «Күөх көҕөччөр
аттаах Бэрт оҕо Дьэбириэлдьин Бэргэн», «Чөҥөчөк оҕонньор, Төҥүргэс эмээхсин»
олоҥхолоро магнитофоҥҥа уһуллан, сурукка түһэриллэн бэчээттэнэн тахсыбыттар.

Магнитофоҥҥа уонна видеоҕа уһуллубут суруйуулар ЯНЦ архивыгар уонна Култуура
министерствотын архивыгар бааллар.



https://sah.wikipedia.org/wiki/%D0%A3%D1%81%D1%83%D0%B9%D0%B0%D0%B0%D0%BD%D0%B0_%D1%83%D0%BB%D1%83%D1%83%D2%BB%D0%B0

Киинэ — Депутатскай бөһүөлэгэ. Төрүттэммит күнэ-дьыла — 1967 сыл тохсунньу 5
күнэ. Сирин иэнэ — 120,3 тыһ. кв.км. Дьокуускайга диэри ырааҕа: сиринэн —
2068 км; салгынынан — 950 км. 2002 с. биэрэпис көрдөрөрүнэн, олохтоохторун
ахсаана: 10,0 тыһ. киһи; ол иһигэр куораттыы тииптээҕэр — 5,9 тыһ.; тыатыгар —
4,1 тыһ. Нэһилиэнньэтэ 1989 с. — 42,9 тыһ. киһи эбит. Национальнай састааба:
сахата — 37,6 %; нууччата — 35,4 %; эбээнэ — 10,6 %; эбэҥ-китэ — 0,5 %;
юкагира — 0,3; атыттар — 15,6 %.

Улуус Саха сирин хоту өттүгэр Хотугу полярнай эргимтэ кэннигэр тайаан сытар.
Сирин ньуура араас: хайалаах уонна дэхси. Хоту өтгө — Дьааҥы-Индигир намтал
сирэ, хоту өттө — Силээннээх, Иргичээн сис хайалара.

Тохсунньу ыйга орто температура −32…-40 кыраадыс тымныы, от ыйыгар +4…+17
кыраадыс сылаас. Сыл устата хоту өттүгэр 150—200 мм, соҕуруутугар 250—300 мм
сөҥүү түһэр. Бөдөҥ өрүстэрэ — Дьааҥы, Омолой, Чондон уо.д.а. Элбэх күөллээх, ол
иһигэр Буустаах баар.

Улууска сиртэн хостонор баайтан кыһыл көмүс, хорҕолдьун, вольфрам, ртуть,
сибиньиэс, сыыҥка, бороҥ чох бааллар.

Тыа хаһаайыстыбатыгар сүрүн дьарыктара дьиэ табатын иитиитэ, балыктааһын. Ынах
сүөһүтүн көрүү (Силээннээххэ), кырсаны бултааһын (Дьүкэгиир) балай да
сайдыбыттар.

Өтүөс кулуба,Дьэргэли,Ильковскай Көстөкүүн Уоһукабыс,Захаров Ньукулай
Хабыраллабыс, Дьяконов Владимир Александрович,Федоров Павел Иванович,Михайлов
Владимир Николаевич,Дьяконов Сэмэн,Федоров Георгий Николаевич,Горохов Сэмэн
Баһылайабыс,Аммосова Матрёна Ивановна,Быканов Прокопий Иннокентьевич,Колесов
Ньукулай Саабыс,Ребров Иван Климентьевич,Григорьев Владимир
Афанасьевич,Ильковскай Көстөөкүүн Көстөкүүнэбис,Слепцов Софрон
Николаевич,Стрижев Петр Михайлович,Полушкин Григорий Николаевич



https://sah.wikipedia.org/wiki/%D0%A3%D1%80%D0%B0%D0%B0%D0%BB%D0%BB%D0%B0%D0%B0%D2%95%D1%8B_%D0%9C.%D0%9F._%D0%9C%D1%83%D1%81%D0%BE%D1%80%D0%B3%D1%81%D0%BA%D0%B0%D0%B9_%D0%B0%D0%B0%D1%82%D1%8B%D0%BD%D0%B0%D0%BD_%D0%BA%D0%BE%D0%BD%D1%81%D0%B5%D1%80%D0%B2%D0%B0%D1%82%D0%BE%D1%80%D0%B8%D1%8F

Урааллааҕы М.П. Мусоргскай аатынан судаарыстыбаннай консерватория — муусукаҕа
үөрэтэр үрдүкү үөрэх кыһата, Екатеринбург куоракка баар.

Консерватория 1934 сыллаахха Свердловскай консерваторията диэн ааттанан
аһыллыбыта, 1946 сыллаахха Урааллааҕы буолбута. Филиааллара Тюмень уонна
Дьокуускай куоракка бааллар. 2008 сыллаахха академия стаатуһун ылбыта (ол иннинэ
институут этэ). Консерватория сүрүн дьиэтэ — куорат биир кырдьаҕас тутуутунан
биллэр, 1737 сыллааҕы (классицизм истиилэ), онно XVIII—XIX үйэлэргэ Хайа
собуоттарын сүрүн салалтата (Хайа канцелярията) баар этэ.



https://sah.wikipedia.org/wiki/%D0%A3%D0%BB%D1%83%D1%80%D0%BE_%D0%90%D0%B4%D0%BE

Улуро Адо — Гаврил Николаевич Курилов — дьүкээгир поэта, прозаик, публицист,
драматург, тылбаасчыт уонна педагог, филология билимнэрин доктора, профессор.

Дьүкээгир омугун аан дойдуга биллэрбит дьонунан үс ини-бии Куриловтар буолаллар.
Төрөппүттэрэ табаһыт идэлээх Николай Николаевич уонна Анна Васильевна Куриловтар
норуот фольклорун үчүгэйдик билэр дьон буолан уолаттарын дьүкээгир култууратын
чиҥник уонна киэҥник билэр гына иитэн таһаарбыттар. Гаврил убайа Семён Курилов
биллиилээх дьүкээгир суруйааччыта, аан дойдуга аатырбыт "Ханидоо уонна Халерхаа"
диэн романы суруйбута. Гаврил быраата Николай Курилов дьүкээгир омугуттан
бастакы идэтийбит худуоһунньук, ону таһынан поэт, прозаик, драматург,
суруналыыс, «Геван» радиостанция үлэһитэ.



https://sah.wikipedia.org/wiki/%D0%A3%D0%B2%D0%B0%D1%80%D0%BE%D0%B2_%D0%A1%D0%B5%D1%80%D0%B3%D0%B5%D0%B9_%D0%A1%D0%B5%D0%BC%D0%B5%D0%BD%D0%BE%D0%B2%D0%B8%D1%87

Уваров Сергей Семенович (атырдьах ыйын 25 күнэ, 1786, Москуба — балаҕан ыйын 4
(16) күнэ, 1855, Москуба) — Арассыыйа билимин академиятын бастакы
бэрэсидьиэннэриттэн биирдэстэрэ, нуучча устуоруга, бэлиитигэ.

1818 сыллаахтан 1855 сыллаахха дылы Арассыыйа билимин академиятын
бэрэсидьиэнинэн олорбута. Былыргы гириэк литературатыгар үлэлэрдээх. Гете поэты
кытта билсэр этэ. Новосильцев диэн академия үлэтин тохпут бэрэсидьиэн кэнниттэн
элбэх үлэни ыыппыта. Ол гынан баран устуоруйаҕа православие, самодержавие уонна
народность биир айылҕаларын туһунан формула ааптарын быһыытынан киирбитэ.



https://sah.wikipedia.org/wiki/%D0%A3%D0%B0%D1%88%D0%B8%D2%A5%D1%82%D0%BE%D0%BD%2C_%D0%9A%D0%BE%D0%BB%D1%83%D0%BC%D0%B1%D0%B8%D1%8F_%D0%AD%D1%80%D0%B3%D0%B8%D0%BD

Уашиҥтон, Колумбия Эргин (Washington, D.C.) диэн АХШ киин куората. От ыйын 16
1790 тэриллибитэ. Потомак өрүс хаҥас кытылыгар турар. Вирдьиния уонна Мэрилэнд
иллэрдиин кирбиилэhэр. Эргин олохтоохторун ахсаана 591,833. Элбэх дьон тула
эргинтэн куоракка үлэлии кэлэллэр, ол иhин үлэ күнүгэр дьон ахсаана биир
мөлүйүөнтэн тахсар. Уашиҥтон метрополията 5.3 млн олохтоохтордоох.

АХШ Конституциятын бастакы артыыкылынан Уашиҥтон федерал эргин суолталаах уонна
хайа да илгэ киирбэт. АХШ Федерал Дьаhалтатын бары үс салааларын кииннэрэ манна
бааллар. Ил суолталаах монуменнар уонна музейдар бааллар. Уашиҥтоҥҥа бааллар Аан
дойду Баанын, Омуктар икки ардыларынааҕы Манньыат Фондатын, Америка Иллэрин
Тэрилтэлэрин, Интер Америка Сайдыы Баанын уонна Бүтүн Америка Эт-хаан Тэрилтэтин
салалталара уонна 174 омук амбасаадата. Онтон ураты араас институттар
салалталара эмиэ бааллар.



https://sah.wikipedia.org/wiki/%D0%A2%D1%8B%D0%BB_%D2%AF%D3%A9%D1%80%D2%AF%D0%B9%D1%8D%D2%95%D1%8D

Тыл үөрүйэҕэ(узус) - омук тылын үйэлээх үгэһэ Саха тылын үөрүйэҕэ. Хайа да омук
саҥарар тыл "суруллубатах сокуона", ол аата туох дабыраабылата суох, омук саҥара
үөрэммит үөрүйэҕэ (узус, речевой обычай) баар буолар. Тыл уратыта, кэрэтэ,
этигэнэ ол узуска сылдьар. Узус сүнньүнэн тыл ситимигэр, этиигэ, сомоҕо тылга
көстөр: араас омук биир суолталаах тылы араастык туттар, биир өйдөбүлү
атын-атыннык этэр. Холобур: нууччалыы открой рот, открой глаза дэнэр, оттон саха
айаххын ат, хараххын ас диир, хараххын ат диир олуона. Саха салгын сиибин диир,
нуучча дышу свежим воздухом диир, ем воздух диэбэт. Нууччалыы сахсырҕа дьиэ
үрдүгэр олорор, сымыыт буспут диэн, англичанин, сахсырҕа дьиэ үрдүгэр турар,
сымыыт оргуйбут диир эбит Тыл үөрүйэҕин киһи кыра эрдэҕиттэн истэн билэн
улаатар, хайдах саҥарарын толкуйдуу турбат. Ол иһин "төрөөбүт тыл", "ийэ тыл"
диэн ааттанар. Узус тылдьыкка кыайан көстүбэт, онон атын омук тылын үөрүйэҕин ол
дьону кытта олордоххо эрэ баһылыахха сөп. Тылы кыайан билбэт киһи туох ханнык
иннинэ узуһу кэһэр, атын омук тылын тылбаастаан саҥарар. Онон тыла дьадаҥы,
истэргэ туора буолар. Тыл үөрүйэҕэ умнуллан бардаҕына, кэрэтэ, ураты бэлиэтэ,
"кырааската", "сыта-сымара" сүтэн, тылбаас тылга кубулуйар. . Туһаныллыбыт
литэрэтиирэ:Ийэ тылбыт этигэн кэрэтэ. Анал таһаарыы 7№ - Дьокуускай: Бичик,2002.
- 48с. Петрова Т.И.// Саха тылын үөрүйэҕэ. - С.40.



https://sah.wikipedia.org/wiki/%D0%A2%D1%8B%D0%B3%D1%8B%D0%BD_%D0%94%D0%B0%D1%80%D1%85%D0%B0%D0%BD

Тыгын Дархан — Өлүөнэ өрүс орто сүүрээнигэр уонна Бүлүүгэ бэйэтин былааһын
тарҕаппыт, XVI-XVII үйэлэр быыстарыгар олоро сылдьыбыт сахалар баһылыктара.

Линденау суруйарынан, Тыгын үс олохтоох эбит. Маҥнайгыта Алаҕана уонна Куллаты
үрэхтэрин икки ардыгар баар эбит. Иккиһэ Табаҕа күөлүн аттыгар, үсүһэ Сайсары
күөлүн таһыгар, билиҥҥи Дьокуускай куорат турар сиригэр баара. Былааһа муҥутуур
кэмигэр, Сайсарыга, Ытык күөл, Yрүҥ күөл, Кытаанах кырдал диэн сирдэргэ
уһаайбалааҕа. Кини сылгы уонна ынах сүөһүтэ, дьоно уонна харалара, үлэһит, чаҕар
дьоно соҕуруу билиҥҥи Малдьаҕар нэһилиэгэр диэри, хоту Нам улууһун
кыраныыссатыгар диэри олороллоро. Линденау бигэргэтэринэн, тойон-ууһун
баһылыгынан, Мунньан өлбүтүн кэннэ, кини кыра уола Тыгын анаммыт. Убайдара
аҕабыт биһигини анаабата диэн олус абарбыттар, Тыгыҥҥа өстөммүттэр. Мунньан
уолаттарын иирсээнэ Орто дойдуну барытын аймаабыт, саха уустара барыта, Линденау
этэринэн, бу охсуһууга кыттыспыттар.

Тыгын намнары (Чорбоҕор Баатыр), боотур уустары (Батас Мөндүкээн), хоролору
(Анньыһар Боотур уонна Тарбыах Баай), сэттэ ини-бии бөрө бөтүҥнэри, бороҕоннору
(Бэрт Хара) кытта сэриилэспит. Аймахтара малдьаҕардар, дьөппөннөр, наахаралар
Тыгын Тойоҥҥо наар буойун, боотур ыытан атын улуустары кытта сэриилэһэргэ наар
көмөлөһөллөр эбит. Ол эрээри бу уустар Тыгын кинилэртэн сир, дьон көрдөөтөҕүнэ
наар аккаастаан ыыталлар эбит. Ону сэриилии сатаан баран, Тыгын кыайбатаҕа үһү.
Ходоролортон хара көрдөөбүтүн биэрбэтэхтэрин иһин, 33 ураһа киһини утуйа
сыттахтарына киирэн имири эһэн кэбиспиттэр. Ол эрээри Линденау бигэргэтэринэн,
тохтоло суох буолар хаан тохтуулаах киирсиилэр, атын уустар бары сыыйа мөлтөөн,
Тыгын былааһын билинэллэригэр эрэ тиэрдибит. Эллэй диэн ааттан сиэттэрэн,
А.П.Окладников сахаларга өссө соҕуруу олордохторуна, биис уустарын холбоһуга –
эль баар этэ диэн дакаастыыр. Онон бу тэриллиини сахалар соҕурууттан илдьэ
кэлбит буолуохтарын эрэ сөп. Линденау суруйарынан, сахаларга Эллэй удьуордара
«тойон ууһа» диэн аатыраллар эбит.



https://sah.wikipedia.org/wiki/%D0%A2%D1%83%D1%83

Балык улаханыттан уонна тутар ньыматыттан тутулуктаах араас туулар баар
буолаллар: мунду туута, күөнэх туута, ардьа, күрэх туута, иэрэ туута, быһыт
туута.

Былыр тууну тиит мастан тыырыллыбыт уһун мастары биир хапталга тутан, тиит
эбэтэр талах силиһиттэн оҥоһуллубут быаннан баайан, онтон эмиэ тиит маһыттан
оҥоһуллубут киспэҕэ сигээн иһит курдугу оҥорон таһаараллар эбит.

Кэлин XX үйэ саҕаланыытыгар оннооҕор балыктааһыны сири таҥастааһын биллэ
үтэйбитин да кэннэ элбэх тууһуттар бааллар эбит. Холобур, 1917 с. биэрэпис
көрдөрбүтүнэн Дьокуускай уокуругар 12 120 туу, оттон Бүлүү уокуругар 90 111 туу
баар ааҕыллыбыт.



https://sah.wikipedia.org/wiki/%D0%A2%D1%83%D0%BA%D0%B0%D0%B9%D0%BD%D0%BE%D0%B2_%D0%98%D0%BB%D1%8C%D1%8F_%D0%AF%D0%BA%D0%BE%D0%B2%D0%BB%D0%B5%D0%B2%D0%B8%D1%87

Тукайнов Илья Яковлевич (1905—1951) — норуот үөрэҕириитин уонна культура
эйгэтигэр үрдүк таhаарыылаахтык үлэлээбит салайааччы, Саха АССР биллиилээх
государственнай уонна общественнай деятелэ.

Дьокуускайдааҕы педтехникуму, Москваҕа философия, история уонна литература
государственнай университетын бүтэрбит. Хочо улууһун исполкомун
бэрэсэдээтэлинэн, партия уобаластааҕы комитетын иһинэн оскуола уонна билим
салаатын сэбиэдиссэйинэн, салгыы республика үөрэҕин народнай комиссарынан, Бүлүү
педучилищетын директорынан, Саха АССР Министирдэрин Сүбэтин культурнай сырдатар
тэрилтэлэр дьыалаларыгар управление солбуйааччы начальнигынан, республика
кинофикацияҕа управлениетын начальнигынан үлэлээбитэ.

И. Я. Тукайнов аата Сунтаар улууһун Наахара алын сүһүөх оскуолатыгар иҥэриллибит
(2005)



https://sah.wikipedia.org/wiki/%D0%A2%D1%83%D0%B3%D1%80%D0%B8%D0%BA

1 тугрик 100 мунгуга (монг. мөнгө, ᠮᠥᠩᠭᠦ) тэҥнэһэр. Мөнгө (ᠮᠥᠩᠭᠦ) монгол тылынан
«үрүҥ көмүс», «харчы», «манньыат» диэн суолталаах. Билиҥҥи кэмҥэ мунгу
туһаныллыбат.

Тугрик графическэй бэлиэтэ — ₮ (Т бичик, 40° туора сотуллубут икки синньигэс
кылгас сурааһыннаах).

1925 сыллаахха олунньу 22 күнүнээҕи Монголия Народнай Республикатын харчы
реформатын ыытыы туһунан уурааҕар «тугрик» диэн ааттаах национальнай валютаны
таһаарыы бырааба Монголбааҥҥа бэриллибитэ.

Төгрөг — кытай «юань» (тылбааһа «круг», «круглый», «монета») диэн тылыттан
киирбит тыл (калька). Билиҥҥи монгол тылыгар төгрөг диэн тыл харчыттан ураты
сыһыаннаахха сэдэхтик туттуллар, арай төгрөг сар («полная луна», «төгүрүк ый»)
диэн туттуллар.

Тугрик 1925 сыллаахха ахсынньыга харчы эргииригэр киирбитэ. Харчылар ССРС-ка
оҥоһуллубуттара. Манньыаттар Ленинградка быһыллыбыттара, банкноталар Москваҕа
Гознакка бэчээттэммиттэрэ.

Тугрик эргииргэ сылдьыбыт монгол долларын, нуучча солкуобайын уонна кытай юаньын
солбуйбута.



https://sah.wikipedia.org/wiki/%D0%A2%D1%80%D0%B5%D1%82%D1%8C%D1%8F%D0%BA%D0%BE%D0%B2_%D0%9C%D0%B0%D0%B9_%D0%A1%D0%B0%D0%B2%D0%B2%D0%B8%D1%87

Третьяков Май Саввич — саха биллиилээх тутааччыта, РСФСР үтүөлээх тутааччыта,
«Үлэ Албан аата» уордьан толору кавалера.

1933 сыллаахха ыам ыйын 1 күнүгэр төрөөбүт. Сэбиэскэй Аармыйа кэккэтигэр
сулууспалаат, Дьокуускайга СМУ-1 тутуу тэрилтэтигэр Алексеев Михаил Федорович
(кэлин Социалистическай Үлэ Геройа буолбут) биригээдэтигэр үлэҕэ киирбит.
Третьяков М. С. биригээдэтэ Дьокуускай куоракка «Киин» киинэ театрын, Ю. Гагарин
аатынан типографияны, ЯКСМК, Хатастааҕы сибиинньэ иитэр комплексы, Дьокуускай
көтөрү иитэр фабрикатын, университет саҥа корпуһун, «Туймаада» стадиону,
«Чолбон» бассейны о. д. а. дьиэлэри туппут.



https://sah.wikipedia.org/wiki/%D0%A2%D0%BE%D0%B1%D0%BE%D0%BD%D0%BE%D0%B2_%D0%90%D1%84%D0%B0%D0%BD%D0%B0%D1%81%D0%B8%D0%B9_%D0%98%D0%BB%D1%8C%D0%B8%D1%87

Афанасий Ильич Тобонов — Саха Сирин улуустарыгар ракеталар стуупеннарын түһэрии
утары охсуспут саха киһитэ, уопсастыбаннай диэйэтэл, бэтэринээр.

1945 сыллаахха ыам ыйын 11 күнүгэр Хорула нэһилиэгин сиригэр (Ньурба улууһа)
элбэх оҕолоох дьиэ кэргэҥҥэ төрөөбүтэ. Аҕата: Тобонов Афанасий Ильич, сылгыһыт,
ийэтэ: Тобонова Анисья Кирилловна, дьиэ көрөөччү.

1972 сыллаахха СГУну бүтэрэн бэтэринээр быраас идэтин ылбыта. Элбэх сыллар
устата бэтэринээрдээбитэ, профсойуустарга үлэлээбитэ.

Олорор сиригэр Байконуртан көппүт ракеталар ступеннара түһэрин кэтээн көрөрө. Ол
сылдьан бу ступеннар туга да суох атмосфераҕа умайан хаалбаттарын, уматыга
сүлүһүннээх несимметричнай демитил-гидразин (гептил) айылҕаҕа уонна дьоҥҥо
буорту аҕаларын дакаастаабыта. Химияҕа уонна биологияҕа билиилээх буолан, убаҕас
уматык (гептил) сөҥөр кэмигэр араас элэмиэннэри кытта көрсөн сүлүһүннээх
эттиктэри, холобур синильнай кислотааны, таһаарарын үөрэппитэ. Сүөһү уонна
айылҕа кыыллара элбэхтик өлүүлэрин атын бэтэринээрдэр кыһалҕаттан сыстыганнаах
сүөһү ыарыыттыттан өлбүттэр дииллэрэ сыыһатын дакаастаабыта. Кыыллар уонна
көтөрдөр космическай ракеталар көтөн тахсар трассаларыгар өлөллөрүн көрдөрбүтэ.

Өлбүт сүөһүнү уонна тыа кыылларын уматаллара, ол уматыыга кыттыбыт дьон эрдэ
өлөллөрө. Бу туһунан Тобонов өрөспүүбүлүкэ хаһыаттарыгар харса суох суруйара:
«Сахаада» — 31.10.1991,16.02.1995, 23.02.1995, «Туймаада» 16.05.1997, 30.05.1997
уонна да атыттарга, «Алдьархай аартыгын аргыара» кинигэтигэр кэпсээбитэ.

Кэлин 1997 сыллаахха Арассыыйа Оборонатын Министиэристибэтэ ракеталар көтөр
трассаларын уларыппыта.

Афанасий Ильич Тобонов Иван Бурцев, геолог-биофизик, эколог, член Союза
журналистов РФ, член Международного союза радиоэкологов, Алексей Михайлов,
старший научный сотрудник Института космофизических исследований и аэрономии



https://sah.wikipedia.org/wiki/%D0%A2%D0%B8%D1%8D%D0%BA%D0%B8%D1%81_%D0%B3%D1%80%D0%B0%D1%84%D0%B8%D1%87%D0%B5%D1%81%D0%BA%D0%B0%D0%B9_%D1%83%D1%80%D1%83%D2%BB%D1%83%D0%B9%D0%B4%D0%B0%D1%80%D0%B0

Тиэкис графическай уруһуйдара - графическай уруһуйга киирсэр биир үөрэх, атына
диэнэ специальнай программаны туттубакка аата оҥорооһун. Маны киһи барыта сатыыр
кыахтаах.

_______███████ _______█████████ ______███████████ _____█████████████
_____█████████████████ ____█████████████████ ____████████████████ ____██ o
███████████ ____███████████████ ____██████ o ██████ _____████████████
_____███████████ ______███████████ _███__████████████ ████████████████████
██████████████████████ __█████████████████████ ____█████████████████████
______███████████████████ ______███████████████████_________ █
_______██████████████████________██ _______██████████████████_____████
______███████████████████__██████ _____████__████████████████████
____████___██████████████████ ____███__█████████████████
________████████████████



https://sah.wikipedia.org/wiki/%D0%A2%D0%B8%D1%85%D0%BE%D0%BD%D0%BE%D0%B2_%D0%9F%D0%B5%D1%82%D1%80_%D0%9D%D0%B8%D0%BA%D0%BE%D0%BB%D0%B0%D0%B5%D0%B2%D0%B8%D1%87

Бииргэ устудьуоннаабыт саха кыыһыгар Корякина Евдокия Николаевнаҕа 1945 с. муус
устар 12 күнүгэр (өлүөн 6 хонук иннинэ) суруйбут суруга «Социалистическая
Якутия» хаһыакка 1980 с. ыам ыйын 9 күнүгэр бэчээттэммит. Ол сурукка оҕо уонна
эдэр эрдэҕинээҕи табаарыстарым Леонид Северьянов, Петя Хоноехов, Серафим
Синявин, Миша Винокуров уонна да атыттар өлбүттэрин иэстэһиэм диэбит.
Тохсунньуга алҕас эн однокурсниккын артиллерист Гавриил Протодьяконовы көрсөн
ааспытым, куустуһан, кыратык иһэн баран арахсыбыппыт диэбит.

1945 сыллаахха муус устар 18 күнүгэр Берлиҥҥа барар суолга Требниц (ниэм.
Trebnitz (Sachsen-Anhalt)) диэн нэһилиэнньэлээх пуун таһыгар бойобуой соругун
толоро сылдьан сэрии хонуутугар геройдуу өлбүт.



https://sah.wikipedia.org/wiki/%D0%A2%D0%B8%D0%BC%D0%BE%D1%84%D0%B5%D0%B5%D0%B2_%D0%9C%D0%B8%D1%85%D0%B0%D0%B8%D0%BB_%D0%95%D0%BB%D0%B8%D1%81%D0%B5%D0%B5%D0%B2%D0%B8%D1%87

Тимофеев Михаил Елисеевич (15.03.1932—22.01.2013) — саха норуодунай поэта,
тылбаасчыт, ССРС уонна Россия суруйааччыларын Сойууһун чилиэнэ, Саха
Өрөспүүбүлүкэтин өрөгөйүн ырыатын биир ааптара.

М. Е. Тимофеев ырыа тылларын суруйбут аатырбыт хоһоонньут. Кини тылларынан Саха
Сирин аатырбыт композитордара — Г. Комраков, В. Кац, Н. Берестов, П. Иванова, А.
Самойлов, В. Ксенофонтов, К. Герасимов, Т. Стручков, З. Степанов уо. д. а. —
элбэх ырыаны айбыттара.

Саха норуотугар хаалларбыт биир сүҥкэн айымньытынан Саха Сирин өрөгөйүн
ырыатынан аатырбыт «Саргы ырыата» буолар. Бу ырыа тылларын Михаил Тимофеев саха
биир бастыҥ хоһоонньутун Савва Тарасовы кытта кыттыһан 200X сыллаахха
суруйбуттар.



https://sah.wikipedia.org/wiki/%D0%A2%D0%B8%D0%BC%D0%BE%D1%84%D0%B5%D0%B5%D0%B2%D0%B0_%D0%95%D0%B2%D0%B4%D0%BE%D0%BA%D0%B8%D1%8F_%D0%93%D0%B5%D1%80%D0%B0%D1%81%D0%B8%D0%BC%D0%BE%D0%B2%D0%BD%D0%B0

Тимофеева Евдокия Герасимовна — Норуот эмчитэ. Ньурба улууһугар Хорула Дэлбиргэ
диэн сиргэ саха боростуой ыалыгар 1938 сыллаахха олунньу 15 күнүгэр төрөөбүтэ.
Аҕата Тимофеев Герасим Николаевич, ийэтэ Семенова Федора Кирилловна диэн дьоннор
этилэр. Дьэбдьиэй Акана анараа өттүгэр «Чкалов» колхозка улааппыта. Арыылаах
диэн сиргэ олоро сылдьыбыттара. Ийэтэ сэттэ саастааҕар өлбүтэ. Икки кыыс
хаалбыта. Аҕалара уонна эбэлэрэ (аҕаларын ийэтэ, төрдө Сата) иитэн киһи-хара
оҥорбуттара.

Дьэбдьиэй 15 саастааҕыттан колхозка үлэлээбитэ, дьоно тиийиммэт буоланнар
оскуолаҕа үөрэттэрбэтэхтэрэ. Ньурба улууһун Үөдэйиттэн төрүттээх Андреев Трофим
Никифоровичка кэргэн тахсан 3 уол, 4 кыыс оҕоломмуттара. 1991 сыллаахтан Уйбаан
Ороһуунускай сүбэтин ылынан кыралаан эмтээн барбыт. Саха Республикатын Норуотун
эмчиттэрин ассоциациятыгар чилиэнинэн киирбитэ. Үгүс ыарыһах кини сылаас илиитин
иһинэн ааһан архах буолбут ыарыыларыттан
босхоломмутта.[төрүтэ ыйыллыбатах 894 күн]



https://sah.wikipedia.org/wiki/%D0%A2%D0%B5%D0%BB%D0%B5%D1%84%D0%BE%D0%BD

Телефон диэн электрическай тэрил, онон туһаннахха икки араас киһи ыраах сиртэн
кэпсэтиэхтэрин сөп. Уруккут төлөппүөннэр провод нөҥүө холбонуохтара булгуччулаах
этэ, билигин төлөппүөн радио нөҥүө кэпсэтиллиэн сөп. Ону өссө мобильнай телефон
ол эбэтэр сиэп төлөппүөнэ дииллэр.

Дьон үксэ Александр Белл телефону айбыт диэн толкуйдууллар, ол гынан баран
Антонио Мэуччи үлэлиир телефону 1871 сыллаахха айбыт уонна патеннаабыт. Ол гынан
баран кини сатаан үбүлүөн сөптөөх киһини булбатах. Кэргэнэ ыарыһах эбит ол иһин
ороҥҥо сытар кэргэнин кытары мастерскойтан кэпсэтэргэ туттар эбит.



https://sah.wikipedia.org/wiki/%D0%A2%D0%B0%D1%80%D0%B0%D0%B1%D1%83%D0%BA%D0%B8%D0%BD_%D0%9D%D0%B8%D0%BA%D0%BE%D0%BB%D0%B0%D0%B9_%D0%A1%D0%B0%D0%B2%D0%B2%D0%B8%D1%87

Тарабукин Николай Саввич (1910—14.12.1950) — эбээн литературатын төрүттээччитэ,
суруйааччы.

1910 сыллаахха Муома оройуонун Эһэлээх нэһилиэгэр дьадаҥы көс олохтоох эбээн
дьиэ кэргэнигэр төрөөбүтэ. Кыратыгар тулаайах хаалан, эбээтигэр иитиллибит. 1927
сыллаахха Дьокуускайдааҕы рабфакка үөрэнэ киирбит, 1930 сыллаахха ситиһиилээхтик
үөрэнэн бүтэрбит. 1937 с. — Ленинградтааҕы Хотугу норуоттар Институттарын
бүтэрбитэ. Икки сыл Усуйаана оройуонун Сиэлэннээх оскуолатыгар учууталлаабыта.
1940 сыллаахха төрөөбүт нэһилиэгэр төннүбүтэ, культурно-массовай,
хаһаайыстыбаннай үлэҕэ сылдьыбыта. Дьокуускайдааҕы тыл уонна культура Институтун
үлэһитин быһыытынан, эбээн фольклорун хомуйбута. Итини тэҥэ, хоһоон суруйара.
1950 сыллаахха ахсынньы 14 күнүгэр Эһэлээх нэһилиэгэр Хабдьылаахха өлбүт.



https://sah.wikipedia.org/wiki/%D0%A2%D0%B0%D0%BE%D1%8E%D0%B0%D0%BD%D1%8C

Таоюань (кыт. 桃園) — Тайвань хотугулуу-арҕаа өттүгэр турар куората, Таоюань
провинциятын административнай киинэ.

Куораты XVIII үйэҕэ Хакка диэн омуктар туппуттар. Бу куорат кытыы эргиннэригэр
персик мастарын олордон баран, бу сири «Тао-ах-юань» диэн ааты иҥэрбиттэр,
тылбаастаатахха «персик саада» диэн эбит. Кэлин аата «Таоюань» диэҥҥэ уларыйар,
уонна маннык ааттаах араас Цин династиятын дөкүмүөннэригэр 1888 сылга ахтыллар.

Таоюань нөҥүө, Тайвань хоту уонна соҕуруу өттүн холбуур, тимир суола ааһар.
Таоюань провинциятыгар түргэн сырыылаах тимир суолун тохтобула баар.

Халыып:Главная Норуоттар икки ардыларынааҕы Таоюань көтөр аал порда (2006 сылга
дылы норуоттар икки ардыларынааҕы Чан Кайши аатынан көтөр аал порда) — Тайваньҥа
саамай элбэх киһини, таһаҕы тиэйэр көтөр аал порда. Икки терминаллаах, дойдулар
икки ардыларынааҕы рейстары ылынар. Саҥа бырайыагынан, метро Тайпэйы уонна көтөр
аал пордун ситимниэхтээхх.



https://sah.wikipedia.org/wiki/%D0%A2%D0%B0%D0%BC%D0%B1%D0%BE%D0%B2%D1%81%D0%BA%D0%B0%D0%B9_%D1%83%D0%BE%D0%B1%D0%B0%D0%BB%D0%B0%D1%81

Тамбов уобалаһа, (Нууччалыы: Тамбовская область) - Российскай Федерация субъега.
Киин куората — Тамбов.

Тамбов уобалаһа Илин Европа дэхси сирин соҕуруутугар сытар, Ока-Дон дэхси сирин
ортотугар (саамай үрдүк точката 219 м).

Кирбиилэһэр – Рязань, Пенза, Саратов, Воронеж уонна Липецкай уобаластарын кытта.

Уобалас сиригэр 1400 өрүстэр уонна үрэхтэр сүүрүгүрэллэр. Саамай обургу өрүстэр
– Цна, Ворона, Битюг, Воронеж уонна Савала. 900 көлүйэ уонна водохранилища,
уопсай киэлитинэн 534,5 мөл. м³.

Былыргы нэһилиэнньэтэ Мокша (Мордва) омук эбит, онтон нуччалар XVII үйэттэн
олохсуйбуттара.



https://sah.wikipedia.org/wiki/%D0%A2%D0%B0%D0%BB%D0%B0%D0%BD%D1%82

Талаант, талаан (был.-гириэк. τάλαντον, лат. talentum) — былыргы Европаҕа,
Переднэй Азияҕа уонна Хотугу Африкаҕа туттулла сылдьыбыт ыйааһын уонна харчы
кээмэйэ. Рим империятыгар талаант толору уулаах биир халыыпка сөп түбэһэр
(стандартка) амфораҕа тэҥ эбит, билиҥҥи кэмҥэ сөп түбэһэр сабардама 26,027
лиитэрэ.

Былыргы Греция ыйааһыннарын кээмэйэдэригэр талаант ордук ыарахан кээмэй эбит
(быһа эттэххэ ити тыл τάλαντον ыйааһын диэн тылбаастанар, кэлин таһаҕас диэҥҥэ
кубулуйбут). Гомер саҕаттан биллэр эбит. Метрологтар быһаарбыттарынан талант
ыйааһына сэмииттэр шекеллэригэр (сикль, сикля) тэҥ эбит, чуолаан эттэххэ 16,8 кг
Вавилон ыарахан кыһыл көмүс шекелигэр. Таланы буруус курдук көмүстэн кутан
оҥороллор эбит. Ол саҕана 8,4 киилэлээх өссө талант аҥара диэн кээмэй эргиэҥҥэ
биллэр эбит.

Гириэктэр талааннарын төрүтэ боруонса хахай формалаах Вавилон талаана эбит.
Ыарахан талант, ыйааһына 60,4 кг, чэпчэки ыраахтааҕы талаана икки төгүл чэпчэки
эбит.

Үрүҥ көмүс харчы сыаната биир кыһыл көмүс маньыат ыйааһына 10 үрүҥ көмүскэ тэҥ
диэн эбит. Ол гынан баран кыһыл көмүс ыараханынан сибээстээн ордук 1:13 1/3
сыһыана көстөр эбит. Ыйааһынан ыраахтааҕы талант 60 ыраахтааҕы минаҕа, эбэтэр 72
көмүс минатыгар, эбэтэр 54 үрүҥ көмүс минатыгар тэҥ эбит. Аныгы кээмэйинэн
ыарахан көмүс талаант ыйааһына 50,4 кг эбит, ыарахан үрүҥ көмүс талаант — 67,2
кг, чэпчэки талааннар икки төгүл чэпчэки эбиттэр.



https://sah.wikipedia.org/wiki/%D0%A2%D0%B0%D0%B8%D0%BB%D0%B0%D0%BD%D0%B4

Тайлаан Хоруоллуга (тай. ราชอาณาจักรไทย Ratcha Anachak Thai) диэн
Соҕуруулуу-илин Азия дойдута. Кирбиилэhэр Лаостуун уонна Мьянмардыын хоту,
Камбодьалыын илин, Тайлаан хомотунуун уонна Малайзиялыын соҕуруу уонна Андаман
байҕалыныын арҕаа. Тайлаан киин уонна ордук улахан куората Баҥкок. Дойду
политика, эргиэн, индустрия уонна култуура кииннэрэ буолар.

Тайлаан иэнэ 513,000 км2 уонна олохтоохторун ахсаана 63 млн. Олортон 80% тайдар,
10% кытайдар уонна 3% малайдар. Атын омуктар моннар, кhмердар уонна хайаларга
олорор биистэр. Дойду ил тыла тай тыла.

Тайлаан сүрүн итэҕэлэ буддизм. Үгэс уонна култуура өттүнэн Индия, Кытай уонна
арҕаа дойдулар дьайыылара улахан.



https://sah.wikipedia.org/wiki/%D0%A2%D0%B0%D0%B1%D0%B0%D0%B0%D1%80%D1%8B%D1%81%D1%82%D1%8B%D0%B1%D0%B0%D0%BB%D0%B0%D1%80

Товарищество — ассоциация двух и более лиц, созданная с целью ведения деловых
операций. Деятельность товарищества регулируется Законом о товариществах 1890 г.
В отличие от акционерной компании (company) товарищество не обладает
правосубъектностью, поэтому его участники несут обязательства по долгам.
Участники полного товарищества (general partners) отвечают по таким долгам всем
своим имуществом; участники товарищества с ограниченной ответственностью
(limited partners) – на сумму, соответствующую их вкладам. Товарищество с
ограниченной ответственностью (limited partnership) включает участников как с
полной, так и с ограниченной ответственностью. Его деятельность регулируется
Законом о товариществах с ограниченной ответственностью 1907 г. Бессрочное
товарищество (partnership-at-will) отличается отсутствием установленного срока
деятельности. Любой из участников может ликвидировать его в любой момент при
условии предварительного оповещения других участников о своих намерениях.
Номинальным участником товарищества (nominal partner) является такой его член,
который предоставляет свое имя с целью его использования в интересах
товарищества, обычно за какое-то вознаграждение; однако в прибылях он не
участвует. Законным участником товарищества он не является. Обычно товарищество
учреждается на основании договора о товариществе (partnership agreement) (иногда
он называется deed of partnership). В этом договоре устанавливаются способы
распределения прибылей между участниками, процедуры, проводимые в связи со
смертью, уходом от дел либо банкротством одного из участников, а также правила
изъятия капитала из товарищества. Участники товарищества не получают заработной
платы; им не выплачиваются и проценты на вложенный капитал.

Основано 20 мая 1902 г. Купец М.Г. Васильев происходил из инородцев1-го
Нерюктяйского наслега Восточно-Кангаласского улуса, Г.В. Никифоров из 1-го
Тылыминского наслега тог же улуса. Капитал фирмы составил 100 тыс. руб. Каждый
внес по 50 тыс. руб. Договор был заключен на 10 лет, но спустя 5-6 лет торговый
дом распался.



https://sah.wikipedia.org/wiki/%D0%A2%D0%B0%D0%B0%D1%81_%D0%B1%D0%B0%D1%81

Таас бас, Баҕа балык, Лааха эбэтэр Быдьар балык (лат. Cottus sibiricus Kessler,
нууч. Сибирский подкаменщик) — улахан төбөлөөх, суптугур кылгас эттээх, хатырыга
суох, түөһүгэр улахан, сарбайбыт лапчааннардаах кыра сиэмэх балык.
Лаапчааннарынан уу түгэҕиттэн тутуһар, хаамар уонна былыыкка көмүллэр. Сороҕор
хаахынайы кытта буккуйаллар. Өлүөнэ тардыытыгар 10 сыл олорор диэн суруйаллар,
Ангарааҕа - 9 сыл.

Саха сиригэр элбэх өрүстэргэ уонна үрэхтэргэ үөскүүр. Киэҥник ыллахха Хотугу
Муустаах байҕалга түһэр өрүстэргэ (Обь, Иртыш, Енисей, Ангара салаалара, Өлүөнэ,
Дьааҥы). Дьааҥыттан илин көстүбэт.

Саамай улааппыта Өлүөнэ өрүскэ көстүбүт: уһуна 158 мм, ыйааһына 61,8 г. Үксүн 7
см ууһуннаах, 8 г ыйааыннаах биэстээх балыктар көстөллөр эбит (Гундризер уо.а.,
1981; Богданов, 2000). Ортотунан кыра кээмэйдээх, устата 12 см. Саха сиригэр 53
см уонна 5 киилэҕэ дылы улаатара биллэр диэн арааһа алҕас суруллар быһыылаах.

Көннөрү таас бастан Сибиир таас баһа маннык уратылардаах: өрөҕөтүн лаапчааннара
эмэһэтин үүтүгэр тиийэллэр, ол лаапчааныгар туора хараҥа сурааһыннара суох.
Этэ-сиинэ уһун. Төбөтүн, көхсүн, ойоҕоһун тириитэ хойуу уҥуох инньэлэрдээх. Өҥө
бороҥ, кыра хараҥа эбирдэрдээх. Лаапчааннара туора хараҥа сурааһыннардаахтар.
Төбөтө саллаҕар, төбөтүн кэтитэ үрдүгүнээҕэр арыый кыра. Айаҕа улахан. Тиистэрэ
бытархайдар. Хараҕа кыра, бэйэ-бэйэтиттэн тэйиччилэр. Көхсүн лаапчааннара
силлиһэ сылдьаллар.

Таастаах сирдэри сөбүлүүр. Саас ыыр сиригэр (чычаас, аһылыктаах сиргэ), күһүн
кыстыыр сиригэр (дириҥҥэ) көһөр.

Өлүөнэҕэ 5-6-с сааһыгар ситэр (Ангарааҕа 4-5 сааһыгар). Искэҕэ 209-614
туорахайдаах. Ыыр кэмэ сааскы халааны уонна муус барыытын кытта сөп түбэһэр.
Искэҕин таас алын өттүгэр ыыр. Атыыра искэхтэрин харабыллыыр эбит.

Бултаныллыбат көрүҥ. Алыһар уонна бил аһылыгар улахан суолталаах (Богданов,
2000). Саха тылын быһаарыылаах тылдьытыгар "амтана хатыыска маарынныыр гынан
баран куһаҕан көрүҥнээх" диэбиттэр.



https://sah.wikipedia.org/wiki/%D0%A1%D1%8D%D2%BB%D1%8D%D0%BD_%D0%91%D0%BE%D0%BB%D0%BE

Сэһэн Боло, Дмитрий Иванович Дьячковскай (08.11.1905—15.07.1948) — саха
биллиилээх фольклору хомуйааччыта, кыраайы үөрэтээччитэ.

1905 с. сэтинньи 8 күнүгэр Боотур уус улууһун I Болугур нэһилиэгэр сэниэ ыалга
төрөөбүтэ.

1925 с. бэйэтин баҕатынан үһүйээннэри хомуйуутун саҕалыыр. Фольклор
матырыйаалларын научнай методиканан суруйууну баһылааһыҥҥа элбэх сыратын биэрэр,
ол быыһыгар саха омугун устуоруйатыгар уонна этнографиятыгар сыһыаннаах
литератуураны 1931-34 сылларга дириҥник үөрэтэр. 1934—1937 сылларга Саха АССР
кыраайы үөрэтиигэ Бюротун инспиэктэринэн үлэлиир. 1937—1946 сс. Тыл уонна
культура институтун научнай үлэһитэ. 1938 с. А. А. Саввинныын Бүлүү
оройуоннарыгар экспедиция тэрийэн баай матырыйаалы хомуйар, 1939—1941 сс. хотугу
улуустарга фольклор уонна түөлбэ тыл хабааннаах үлэни ыытар.

1942 с. сэрии үгэннээн турар кэмигэр А. П. Окладников тэрийбит археология
эспэдииссийэтигэр фольклорист быһыытынан кыттан, Өлүөнэ өрүс аллараа
салааларыгар чинчийэр үлэни ыытар.

Сүүрбэттэн ордук сыл иһигэр Сэһэн Боло уопсайа 300-тэн тахса киһиттэн сыралаһан,
алта сүүс норуот үһүйээннэрин суруйан ылар, сүүс төрүччүнү оҥорор.

Тыыннааҕар «Лиэнэҕэ сахалар нуучча кэлиэн иннинээҕи олохторо» диэн биир кинигэни
таһаартарбыта. Кэлин 63 үһүйээнэ 1980 с. тахсыбыт «Исторические предания и
рассказы якутов» хомуурунньукка тахсыбыта.



https://sah.wikipedia.org/wiki/%D0%A1%D1%8D%D0%BC%D1%8D%D0%BD_%D0%A2%D1%83%D0%BC%D0%B0%D1%82

Попов Семен Андреевич (Тумат) — поэт, суруйааччы, литератураны ырытааччы. Саха
Өрөспүүбүлүкэтин норуодунай суруйааччыта (2014).

1944 сыллаахха олунньу 23 күнүгэр Булуҥ улууһугар Тумат нэһилиэгэр учуутал дьиэ
кэргэнигэр төрөөбүт.

1973 с. — Саха государственнай университетын саха тылын уонна литературатын
салаатын бүтэрбит.

1993 с. — Россия суруйааччыларын Сойууһун чилиэнэ. «Чолбон» сурунаал
редакциятыгар очерк уонна публицистика салаатын редактора.

Бастакы хоһоонноро 1965 сыллаахха «Эдэр коммунист» хаһыакка бэчээттэммиттэрэ.
Очеркаларын бастакы хомуурунньуга «Сылгы кистиир сыһыытыгар» 1981 сыллаахха
бэчээттэнэн тахсыбыт. 1994 сыллаахха Г. И. Макаров — Дьуон Дьаҥылы айар олоҕун
туһунан чинчийиилэрэ бэчээтэммиттэр.



https://sah.wikipedia.org/wiki/%D0%A1%D1%8D%D0%BC%D1%8D%D0%BD_%D0%94%D0%B0%D0%BD%D0%B8%D0%BB%D0%BE%D0%B2

Сэмэн Данилов — Семен Петрович Данилов (20.03.1917—27.11.1978) — саха норуодунай
поэта, прозаик, тылбаасчыт, литератураны ырытааччы, ССРС суруйааччыларын
Сойууһун чилиэнэ.

1917 сыл кулун тутар 20 Арҕаа Хаҥалас улууһугар, Мытаах нэһилиэгэр, Бор алааска
төрөөбүт. Бор бастакы сүһүөх оскуолатын бүтэрэн, салгыы Бэрдьигэстээх 7
кылаастаах оскуолатын бүтэрбитэ. Колхуоска биригэдьииринэн, булчутунан, норуот
суутугар суруксутунан, хомсомуол райкомун инструкторынан үлэлээбитэ.

Дьокуускайга педагогика институтун бүтэрбитэ, кэлин Москубаҕа М. Горькай аатынан
Литература институтун иһинээҕи Үрдүкү литература куурустарыгар үөрэммитэ.
Оскуолаларга, техникумнарга нуучча тылын уонна литературатын биэрбитэ, сэттэ сыл
Дьокуускайдааҕы педагогика институтугар саха литературатын устуоруйатын куурсун
биэрбитэ. 50-с сылларга «саха былыргытыгар, олоҥхоҕо, фольклорга аһара хасыһар»
диэн омугумсуйууга буруйданан үлэтиттэн ууратыллыбыта. Онтон 1961 с. саҕалаан
өлүөр дылы Саха Сирин суруйааччыларын Сойууһун бырабылыанньатын
бэрэссэдээтэлинэн үлэлээбитэ.

1937 сыллаахтан айымньыларын бэчээттээн барбыта. «Саха үҥкүүтэ» — аатырбыт
хоһооно ырыа буолбута. Бу хоһоон саха бастакы балеринатыгар Евдокия Степановаҕа
анаммыта. Ол гынан баран Сэмэн Данилов литератор быһыытынан диапазона олус киэҥ:
хаһыат публицистическэй хоһооно уонна маассабай ырыа, фельетон уонна көрдөөх
хоһоон, оҕолорго анаммыт хоһооннор, кэпсээннэр, литературнай-критическэй
ыстатыйалар, норуот айымньыларын поэтическай чочуйуу, поэмалар.

А. Пушкин, М. Лермонтов, А. Мицкевич, Т. Шевченко, И. Крылов, М. Горькай, А.
Гайдар айымньыларын сахалыы тылбаастаабыта.



https://sah.wikipedia.org/wiki/%D0%A1%D1%8B%D1%80%D0%B0%D0%BD%D0%BE%D0%B2_%D0%A1%D0%BE%D1%84%D1%80%D0%BE%D0%BD

Сыранов Софрон — сахалартан Дьаһааҕы тэрийэр хамыыһыйа дьокутаата, Хаҥалас
улууһун бастакы аҕа баһылыга.

Иркутскай администрацията быыбары биллиммэтэх. Ол да буоллар саха кинээстэрэ
Сыранов Москуба куоракка ыраахтааҕыга тиийиэхтээх диэн туруорсубуттар.
Иркутаскайдааҕы губернскай канцелярия эппиэтинэстэн куттанан, Сыраанабы
Тобольскай куоракка Бүтүн Сибиир губернаторыгар Чичериҥҥа ыыппыт, сахалар
дьокутаат талар бырааптара суохтарын санатан туран. Тобольскай куоракка Сенат
бастакы департамена 1768 с. от ыйын 4 к. маннык быһаарыыны ылбыт: "в числе
прочих депутатов принять не можно и следовательно, объявить ему, чтобы он ехал
по-прежнему в свои улусы".

Дьокутаат буолан, Софрон Сыранов үлэтин дьон накааһын хомуйарыттан саҕалаабыт.
Дьон, киис аҕыйаан, ясагы уу харчыннан төлүүргэ диэн туруорсубут эбит. Онно
эбии, дьаһаах төлөөччүлэр дьаам ыстаансыйаларын тутарбыт ороскуота сүрдээх
улахан дииллэр эбит. Иркутскай траакка Хаҥаластар 10 ыстаансыйаны хааччыйан
олорбуттар, Өлүөхүмэлэр - 8 ыстансыйаны, онтон Охотскай тракка Боотур уустар - 6
ыстансыйаны. Өссө биир баҕа санааннан ясак төлөбүрүн саха кинээстэригэр
көһөрөргө диэн эбит.

Өр кэм Хаҥалас улууһун баһылыгынан олорбут. 1790 сыллаахха Иркутскай
губернаторыгар миигин уобалас баһылыганан оҥор диэн этии киллэрбит. Пилль
сөбүлээбэтэр даҕаны, 1792 сыллаахха сэтинньи 17 күнүгэр быыбар ааһан, Софрон
Сыранов уобалас баһылыгынан талыллыбыт, ол гынан баран сотору кэминэн бэйэтэ
аккаастаммыт, кырыйдым диэн. 1795 сыллаахха Софрон Сыранов 76 саастааҕа эбитэ.
Ол аата кини 1719 сыллаахха төрөөбүт. Үһүйээнинэн, 3 ойохтоох үһү.

1933 сыллаахха Ксенофонтов Гаврил Васильевич уонна М. Ковинин Сыранов уҥуоҕун
хаспыттара. Орто дьонтон үрдүк киһи харыллан сытара эбитэ үһү, моойугар торҕо
моойторуктаах, уһун куһаагынан эриллибит, төбөтүн диэки муос тараах, түөһүгэр
хурустаал кириэс бааллар үһү, хаппарга атах таҥаһа, үтүлүк, ырбаахы, плющ
ыстаан, кэрсиэт, быһах баара үһү. Чардаата 4 миэтирэ кэриҥэ үрдүктээх, кэтитэ 3
миэтирэттэн тахса, иһэ олорор дьиэ курдук эбит - муосталаах, наары оронноох,
сандалылаах, ол үрдүгэр иһит-хомуос, долбуур, оннооҕор - икки кыра түннүк баара
үһү. Чардаата 1953 сыллаахха өрт кэмигэр умайбыт.



https://sah.wikipedia.org/wiki/%D0%A1%D1%8B%D0%B0%D0%BB%D0%B0%D0%B0%D1%85%D1%82%D0%B0%D0%B0%D2%95%D1%8B_%D1%8D%D1%80%D0%B4%D1%8D%D1%82%D1%8D%D1%8D%D2%A5%D0%B8_%D0%BD%D0%B5%D0%BE%D0%BB%D0%B8%D1%82_%D0%BA%D1%83%D0%BB%D1%82%D1%83%D1%83%D1%80%D0%B0%D1%82%D0%B0

Сыалаахтааҕы эрдэтээҥи неолит култуурата эбэтэр Сыалаах култуурата - эрдэтээҥи
неолит саҕана (биһиги эрабыт иннинэ 6000-4900 сс.) баар буола сылдьыбыт
археология култуурата. Сабаҕалааһын быһыытынан 1000 сыл тухары баар буола
сылдьыбыт. Аатын Эдьигээнтэн 90 км тэйиччи сытар Сыалаах күөл аатыттан ылбыт. Ол
күөл таһыгар 1945 с. А.П. Окладников былыргы дьон олохсуйа сылдьыбыт сирдэрин
булбута.

Онно олоро сылдьыбыт дьоннору Сыалаахтар диэн ааттыыллар. Сыалаахтар аан бастаан
таас үйэ саамай кыахтаах булдун сэбин - ох сааны, уҥуохтан оҥоһуллубут
атаралары, керамиканы (уокка сиэтиллибит сиэккэ ойуулаах туой иһиттэри)
туттубуттар. Тааска ойууларыгар тайах элбэхтик көстөрүн иһин тайаҕы таҥара
курдук көрөллөр эбит диэн сабаҕалыыллар.



https://sah.wikipedia.org/wiki/%D0%A1%D1%83%D0%BC%D0%BD%D0%B0%D2%95%D1%8B%D0%BD

Сумнаҕын, элбэх хапталҕаннаах былыргы дьон олоро сылдьыбыт сирэ. Мочанов Ю.А.
1964 сыллаахха Алдан өрүс хаҥас салаатын төрдүгэр булбута.

Сумнаҕыҥҥа дьоннор 10,5 — 6 тыһ. сыл нөҥүө олоро сылдьыбыттар. Енисей өрүс
диэккитэн кэлбиттэр диэн быһаарыллыбыта. Сүрүн дьарыктарынан тайаҕы, табаны
уонна кулааһайы бултааһын этэ.

7 — 6 тыһ. сыл нөҥүө Байкаалтан саҥа дьон кэлэн сумнаҕыннары хоту диэкки
саҕарыппыттара, сорохторун ассимиляциялаабыттара.

Ассимиляцияҕа бэриммэтэхтэр 6 тыһ. сыл нөҥүө Аляскаҕа көспүттэр диэн
сабаҕалыыллар. Эскимостар уонна алеуттар төрүттэрэ буолаллар.



https://sah.wikipedia.org/wiki/%D0%A1%D1%83%D0%B9%D1%84%D1%8D%D0%BD%D1%8C%D1%85%D1%8D

Координаталара: 44°23′ с. ш. 131°14′ в. д.﻿ / ﻿44.383° с. ш. 131.233° в. д.﻿ /
44.383; 131.233 (G) (O)

Суйфэньхэ (кит.: 绥芬河市, пиньинь Suifēnhé Shì) - Кытай хотугу өттүгэр баар кыракый
атыы эргиэн куората, улахан туризм киинэ, 3 км Арассыыйа күрүөтүттэн, утары
Пограничный диэн дэриэбинэ. Нэһилиэнньэтэ 80 тыһ киһи, өссө 300 тыһ кэлии
дьоннор. 1975 сыллаахтан куорат статуһун ылбыта.

Суйфэньхэ - улахан промышленно-сайдыбыт куорат буолар, улахан атыы уонна эргиэн
киинэ. Улахан аһаҕас экономическай зона буолар. Элбэх бизнесменнэр бааллар.

Суйфэньхэ - интернациональнай куорат (элбэх араас омуктар олороллор). Саамай
улахан уонна төрүт олохтоох омук кытайдар буолаллар, ону таһынан куоратка элбэх
сахалар, нууччалар, кэриэйдэр, узбектар, ниэмэстэр уонна сэрии кэнниттэн
дьоппуоннар олороллор.



https://sah.wikipedia.org/wiki/%D0%A1%D1%82%D1%80%D0%BE%D0%B4_%D0%98%D0%B2%D0%B0%D0%BD_%D0%AF%D0%BA%D0%BE%D0%B2%D0%BB%D0%B5%D0%B2%D0%B8%D1%87

Строд Иван Яковлевич - (1894 - 1938) XX үйэ саҕаланыытыгар Саха сиригэр
гражданскай сэрии кыттыылааҕа, кыһыл хамандыыр.

Строд И.Я. Лудза диэн билигин Латвия куоратыгар эмчит (фельдшер) дьиэ кэргэнигэр
төрөөбүт. Аан дойду бастакы сэриитигэр кыттыбыт. Хорсунун иһин 4 Георгиевскай
кириэһинэн наҕараадаламмыт, прапорщик званиетын ылбыт. 1918 сыллаахха Кыһыл
армияҕа бэйэтэ тылланан киирбит. Үрүҥнэри утары Сибииргэ сэриилэспит. 1918 сыл
сэтинньититтэн 1919 сыл ахсынньытыгар дылы Өлүөхүмэ хаайыытыгар сыппыт.
Босхолонон баран добровольческай революционнай этэрээти баһылаабыт. 1920 сыл
алтынньытыттан Дальневосточнай республика норуодунай-революционнай армиятын
кавалерийскай этэрээтин хамандыыра. 1921-23 сылларга батальон хамандыыра, полка
хамандыырын көмөлөһөөччүтэ. Иркутскайтан Дьокуускайга дылы 2880 км барарыгар
элбэхтик үрүҥнэри кытта кыргыһыыга кыттыбыт. Онтон А. Н. Пепеляевы урусхаллыырга
кыттыспыт (Саһыл Сыһыы алааска). "Выстрел" диэн курсу бүтэрбит. 1927 Кыһыл
армияттан ыалдьан уурайбыт, Томскайга Осоавиахимҥа үлэлээбит. Үс Кыһыл Знамя
уордьаннаах. Олунньу ый 4 күнүгэр 1938 сыллаахха репрессияҕа түбэһэн ытыллыбыт.



https://sah.wikipedia.org/wiki/%D0%A1%D1%82%D0%B5%D0%BF%D0%B0%D0%BD%D0%BE%D0%B2_%D0%9F%D0%BB%D0%B0%D1%82%D0%BE%D0%BD_%D0%90%D1%84%D0%B0%D0%BD%D0%B0%D1%81%D1%8C%D0%B5%D0%B2%D0%B8%D1%87_%E2%80%93_%D0%9B%D0%B0%D0%BC%D1%83%D1%82%D1%81%D0%BA%D0%B0%D0%B9

Степанов Платон Афанасьевич — Ламутскай (13.11.1920—25.12.1986) — эбээн поэта
уонна суруйааччыта.

Айымньылара 1939 сылтан бэчээттэнэллэр, эбээн начальнай оскуолатын үөрэҕин
кинигэлэригэр киллэриллибиттэр. Айар үлэтин сүрүн темата — хоту дойду кэрэ
айылҕата, дьоно-сэргэтэ. Хоһоонноро музыка доҕуһуолланан эбээн тылынан
ылланаллар. Эбээн поэта Василий Кейметинов — Баргачан куорсуннаах «убайын» уонна
учууталын Платон аки диэн ытык аат биэрбит, кини туһунан ахтыыта:

Сахалыы тылынан хас да хоһоон хомуурунньугун бэчээттэппитэ: «Хомурах устун»
(1970), «Һээдьэ дьиэрэйэр» (1975), «Күнү батыстым» (1984) о. д. а. Оҕолорго
анаан «Эбээн остуоруйаларын», кэпсээннэр хомуурунньуктарын бэчээттэппит. Платон
Ламутскай эбээн литературатын төрүттээччилэрэ — Н. Тарабукин уонна биллиилээх
поэт Василий Лебедев — саҕалаабыт үтүө үгэстэрин салҕаабыт. Эбээн литературата
сайдыытыгар сүҥкэн өҥөлөөх, кини сахпыт дьыалатын эбээн суруйааччылара Андрей
Кривошапкин, Василий Кейметинов — Баргачан, Д. Едукин, В. Белолюбская — Аркук,
о. д. а. салгыыллар.



https://sah.wikipedia.org/wiki/%D0%A1%D0%BE%D1%86%D0%B8%D0%B0%D0%BB%D0%B8%D1%81%D1%82%D0%B8%D1%87%D0%B5%D1%81%D0%BA%D0%B0%D0%B9_%D2%AE%D0%BB%D1%8D_%D0%94%D1%8C%D0%BE%D1%80%D1%83%D0%BE%D0%B9%D0%B0

Социалистыы Үлэ Дьоруойа (нууч. Геро́й Социалисти́ческого Труда́) — Сэбиэскэй
Сойууска 1938 сылтан 1991 сылга дылы баар буола сылдьыбыт ытык бэлиэтэ, үлэ иһин
бэлиэтээһин саамай үрдүк көрүҥэ. Атын дойду граажданнарыгар иҥэриллибэт этэ.

Социалистыы үлэ Дьоруойа аат ССРС Үрдүкү Сэбиэтэтин Президиумун уурааҕынан 1938
сыллаахха ахсынньы 27 күнүгэр олохтоммута. Бу инннинэ Үлэ Дьоруойа диэн
сыбаанньа баар этэ.

Балаһыанньа маннык тыллардаах эбит «звание Героя Социалистического Труда
присваивается лицам, которые своей особо выдающейся новаторской деятельностью в
области промышленности, сельского хозяйства, транспорта, торговли, научных
открытий и технических изобретений проявили исключительные заслуги перед
Советским государством, содействовали подъёму народного хозяйства, науки,
культуры, росту могуществ и славы СССР». Балаһыанньа быһыытынан Социалистыы Үлэ
Дьоруойугар Ленин уордьана уонна ССРС Үрдүкү Сэбиэтин Президиумун грааматата
туттарыллаллар этэ.



https://sah.wikipedia.org/wiki/%D0%A1%D0%BE%D1%84%D1%80%D0%BE%D0%BD%D0%BE%D0%B2_%D0%A1%D1%82%D0%B5%D0%BF%D0%B0%D0%BD_%D0%A4%D0%B5%D0%BE%D0%BA%D1%82%D0%B8%D1%81%D1%82%D0%BE%D0%B2%D0%B8%D1%87

Софронов Степан Феоктистович (1922.08.23 - 1980.09.15) - хоһоонньут, прозаик,
тылбаасчыт. 1963 сылтан ССРС СС (Суруйааччылар Союзтарын) чилиэнэ.

Чурапчы улууһугар төрөөбүтэ. Дьокуускайдааҕы педагогическай үнстүтүүтү
бүтэрбитэ. А.М. Горькай аатынан литературнай үнстүтүүккэ үөрэммитэ. Саха
кинигэтин кыһатыгар редакторынан, орто оскуолаларга үөрэтээччинэн, Чурапчы
улууһун краеведческай түмэл тойонунан үлэлээбитэ.

С. Софронов үгүс ньуучча айымньытын саха тылыгар тылбаастаабыта: А. Пушкинтан
"Полтава", "Руслан и Людмила" уонна "Сказка о царе Салтане", М. Лермонтовтан
"Бородино", Н. Некрасовтан "Кому на Руси жить хорошо" уонна "Саша", А.
Недогоновтан "Флаги над сельсоветом", М. Горькайтан "Дело Артамоновых" уонна
"Фома Гордеев" . А. Твардовскай "За далью - даль" диэн поэматын тылбаастыырга
үлэлээбитэ.

"Киэн туттар дьоммут" диэн кинигэтин иһин Эрилик Эристиин аатынан литератуураҕа
бириэмийэнэн наҕараадаламмыта.



https://sah.wikipedia.org/wiki/%D0%A1%D0%BE%D0%BB%D0%BE%D0%B2%D1%8C%D0%B5%D0%B2_%D0%92%D0%B0%D1%81%D0%B8%D0%BB%D0%B8%D0%B9_%D0%A1%D0%B5%D1%80%D0%B3%D0%B5%D0%B5%D0%B2%D0%B8%D1%87

Соловьев Василий Сергеевич — Болот Боотур (15.04.1915—24.05.1993) — саха
норуодунай суруйааччыта, ССРС суруйааччыларын Сойууһун чилиэнэ (1966).

1915 с. муус устар 15 күнүгэр Боотур Уус улууһун (билигин Чурапчы) IV Хатылы
нэһилиэгэр төрөөбүт. Кыра эрдэҕиттэн норуот уус-уран айымньытыгар убанан
үөскээбит. 15 саастааҕар оройуоннааҕы сир салаатыгар бастакы артыаллары
тэрийэргэ көмөлөспүт. Всеобуч учууталларын кылгас кэмнээх бэлэмниир курустарын
бүтэрэн 1933 с. Мындаҕаайы бастакы сүһүөхтээх оскуолатыгар учууталынан анаммыт.

Үлэлии сылдьан репрессияҕа түбэспит, учуутал үлэтигэр 1939 с. биирдэ төннүбүт.
Мугудай оскуолатыгар үлэлии сылдьан Дьокуускайдааҕы педагогическай институт тыл
уонна литература факультетыгар кэтэхтэн үөрэммит. Сэрии саҕаланан үөрэҕэ
уурайбыт.

1942 с. сэриилэһэр аармыйаҕа ыҥырыллыбыт. Калининград, Ленинград уобаластарын,
Литваны, Белоруссияны, Польшаны босхолооһуҥҥа кыттыбыт, сэриини Германияҕа
түмүктээбит. Ыараханнык бааһыра сылдьыбыт.

Сэрии кэнниттэн үөрэтэр үлэҕэ төннүбүт. Фольклор уонна этнография матырыйааларын
хомуйууннан дьарыктаммыт, оскуола түмэлин тэрийбит. 1955 с. кэтэхтэн үөрэнэн
Дьокуускайдааҕы педагогика институтун бүтэрбит.

1957 с. кимиэхэ да биллибэт ааптар «Ол күн» диэн поэматынан Өктөөп
өрөбөлүүссүйэтин 40 сылыгар анаммыт өрөспүүбүлүкэ таһымнаах куоҥкуруска кыттан
иккис бириэмийэни ылбыт. Поэма 1958 с. туспа кинигэнэн тахсыбыта. «Сааскы
дьыбардар» романа 1967 сыллаахха буолбут куонкуруска эмиэ иккис миэстэни ылан
суруйааччы прозаик быһыытынан сиппитин-хоппутун көрдөрбүт. Айымньы 1971 с.
бэчээттэммит. Роман саха литературатыгар көс эбээннэр олохторун-дьаһахтарын
көрдөрбүт бастакы айымньыннан буолбут.



https://sah.wikipedia.org/wiki/%D0%A1%D0%BE%D0%BB%D0%BE%D0%B2%D1%8C%D0%B5%D0%B2%D1%82%D0%B0%D1%80_(%D0%9C%D1%8D%D2%A5%D1%8D_%D0%A5%D0%B0%D2%A5%D0%B0%D0%BB%D0%B0%D1%81_%D0%91%D2%AF%D1%82%D1%8D%D0%B9%D0%B4%D1%8D%D1%8D%D2%95%D1%8D)

Соловьевтар - Төрүт сирдэрэ Холгума Араҥас алааһа. Холгума Соловьевтара баай
төрүттээхтэр. Мэхээлэ Солобуйуоптаах Дьөгүөр, Сааба, Ыстапаан диэн үс уолу,
Малаанньа диэн кыыһы төрөтөн улаатыннарбыттар. Абаҕаларын уола Байбалы
ииппиттэр. Үөрэхтээхтэрэ кыра уол Степан Михайлович Соловьев Бүтэйдээх 7
кылаастаах оскуолатын уонна рабфагы бүтэрбитэ.

Соловьев-Араҥас диэн суруйар аатынан биллибит эрдэтээни бэйиэт. "Көрдөөх кэмнэр"
диэн кинигэлээх. "Эдэр бассабыык" хаһыакка, араадьыйаҕа үлэлээбитэ. Сэрии
саҕаланыытыгар сэлликтээн өлбүт. Убайдара Дьөгүөрдээх Сааба сэриигэ баран
эргиллибэтэхтэр. Саха театрыгар артыысканан үлэлипр Малаанньа уОайдара оҕолорун
иитиһэ дойдутугар тахсар. Сотору кэргэн тахсан Уус-Алданныыр. Эдьиийдэрэ эргэ
барбытын кэннэ Дьөгүөр огдообото кыргытгарын илдьэ ийэтигэр Даарыйа Барабановаҕа
Бүтэйдээххэ көһөн кэлэр.

Икки кыыһа эмиэ эмчиттэр. Кэргэнэ Федора Никифоровна, соҕотох уола Савва уонна
кыыһа Саня Бүтэйдээххэ бааллар. Иитиллибит уол Павел Михайлович Соловьев (1899
с.) Наахара церковнай-приходской оскуолатын б\тэрбитэ. Төрөөбүг нэһилиэгэр
ревкомҥа бэрэссэдээтэллээбит, сэбиэтгээбит. Иккис кэргэнэ Борисова боккуойа.
Күтүөт киһи Бүтэйдээххэ олохсуйбута. Маҕаһыын атыыһыта, балыыһа завхоһа. Үлэ
фронугар Тиксиигэ биир дойдулаахтарын отделениетын салайбыта. «Коммунизм суола"
колхозка үлэлээбитэ. Маҥнайгы кэргэнитгэн икки, иккис ергэниттэн эмиэ икки
уоллаах. Оҕонньор 70 сааһыгар куоракка олорон өлбүтэ. Онон Холгуматтан хааннаах
Соловьевтар сыдьааннарын Бүгэйдээххэ элЬэҕи көрсүөххэ сөп.



https://sah.wikipedia.org/wiki/%D0%A1%D0%BE%D0%B1%D0%BE

Собо эбэтэр Саха собото (лат. Carassius Carassius jacuticus Kirillov, 1972,
нууч. Якутский золотой карась) — орто кээмэйдээх балык. Бу көрүҥ үөдүҥэ (подвид)
туспа араарыллыан иннинэ Саха сиригэр ханнык собо көрүҥэ үөскүүрэ
быһаарыллыбакка сылдьыбыта. Сорох ааптарадар Саха сиригэр икки көрүҥ — көмүс
уонна үрүҥ көмүс соболор — бааллар дииллэрэ, сорох ааптардар биир эрэ көрүҥ
(көмүс эбэтэр үрүҥ көмүс); үһүстэр — кыһыл уонна үрүҥ көмүс соболор
ыккардыларынан көрүҥ баар дииллэрэ.

Саха омугар олоҕор былыр-былыргыттан суолталаах буолан аата хара баһаан. Ол
сахаҕа тарҕаммыт харыс тыл да, түөлбэ-түөлбэ бэйэтин барыллара да буолаллар.
Сороҕор собо араас туругун көрдөрөр буолуон сөп. Холобур, собо оҕотун сорох
сирдэргэ дыыгынай дииллэр.



https://sah.wikipedia.org/wiki/%D0%A1%D0%BB%D0%B5%D0%BF%D1%86%D0%BE%D0%B2%D0%B0_%D0%9C%D0%B0%D1%82%D1%80%D1%91%D0%BD%D0%B0_%D0%92%D0%B0%D1%81%D0%B8%D0%BB%D1%8C%D0%B5%D0%B2%D0%BD%D0%B0

Слепцова Матрёна Васильевна (11.04.1916—1995) — РСФСР уонна Саха АССР норуодунай
артыыһа.

1916 сыллаахха муус устар 11 күнүгэр Саха АССР Өлүөхүмэ оройуонун Чаара
нэһилиэгэр Уолбут с. дьадаҥы бааһынай дьиэ кэргэҥҥэ төрөөбүтэ. Өлүөхүмэ
оройуонун Кыыллаах уонна Иккис Нөөрүктээйи оскуолаларыгар үөрэммит. 1932
сыллаахха Москватааҕы А. М. Луначарскай аатынан театр искусствотын
государственнай институтугар үөрэнэ киирбитэ. Институту бүтэрээт, 1936 сылтан П.
А. Ойуунускай аатынан Саха драматын государственнай театрыгар (1942—1971 сс. —
музыкальнай-драматическай театр) үлэлээбитэ.

Национальная библиотека Республики Саха (Якутия):90 лет со дня рождения М. В.
Слепцовой, народной артистки РСФСР и ЯАССР, заслуженной артистки РСФСР и ЯАССР



https://sah.wikipedia.org/wiki/%D0%A1%D0%BB%D0%B5%D0%BF%D1%86%D0%BE%D0%B2%D0%B0_%D0%9B%D1%8E%D0%B4%D0%BC%D0%B8%D0%BB%D0%B0_%D0%94%D0%B0%D0%BD%D0%B8%D0%BB%D0%BE%D0%B2%D0%BD%D0%B0

Слепцова Людмила Даниловна — саха живописеһа, Саха норуодунай худуоһунньуга,
Российскай Федерация худуоһунньуктарын Сойууһун чилиэнэ.

1942 с. муус устар 12 күнүгэр Мэҥэ-Хаҥалас оройуонугар Майа нэһилиэгэр
төрөөбүтэ.

1964 с. Дьокуускайдааҕы уус-уран училищены, 1972 с. Ленинградтааҕы Репин аатынан
живопись, скульптура уонна архитектура институтун живописнай салаатын бүтэрбитэ.

Людмила Слепцова дьон ыккардыларынааҕы истиҥ сыһыаны көрдөрөр эриэккэс
дьоҕурдаах диэн суруйаллар искусствоведтар. Жанровай хартыыналары уонна
мэтириэттэри суруйар. Саха Өрөспүүбүлүкэтин былааҕын ааптардарыттан биирдэстэрэ.
Үлэлэрэ



https://sah.wikipedia.org/wiki/%D0%A1%D0%BB%D0%B0%D0%B2%D1%8F%D0%BD%D0%BE%D1%84%D0%B8%D0%BB%D0%BB%D0%B0%D1%80

Славянофиллар — XIX үйэҕэ Арассыыйаҕа үөскээбит уопсастыбаннай сүүрээн. Тас,
дьоҥҥо көстөр өрүтэ: Петр I уларытыыларын утары охсуһуу, Арҕаа Европа
сабыдыалыттан босхолонуу. Нуучча омуга ураты омук, Европа омуктарыттан атын
суоллаах-иистээх буолуохтаах диэн санааннан салайтарбыт дьон. Кинилэргэ —
личность атын личноһы кытта дьол иһин охсуһар буоллаҕына, биһиэхэ — община,
кинилэргэ — бэлитиичэскэй көҥүллэр, биһиэхэ — ол наадата суох диэн, уо.д.а.
көрүүлээх дьон. Сорохторо ону аһара баран нуучча омуга ураты эрэ буолбакка,
кини — уһулуччу омук, диэн санааны күөн туталлара. "Биһиги былыргыбыт Арҕаа
Европа дьайыытынан киртитиллибэтэх эҥкилэ суох ыраас, оттон билиҥҥибит наһаа
элбэх аньыылардаах (грехи)" — дииллэр этэ.



https://sah.wikipedia.org/wiki/%D0%A1%D0%B8%D1%8D%D0%BD_%D0%A7%D0%BE%D0%BB%D0%B1%D0%BE%D0%B4%D1%83%D0%BA

Дмитриев Иннокентий Аксентьевич (Сиэн Чолбодук) (12.04.1931—16.05.2013) —
суруйааччы, драматург, тылбаасчыт, СӨ ускуустубатын үтүөлээх диэйэтэлэ, Ньурба
улууһун ытык олохтооҕо.

Пьесалара Саха театр, Ньурба норуодунай театрын о. д. а. театрдар сценаларыгар
туруоруллаллар. 80 сааһын туоларыгар Манчаары Ньурбаҕа олорбутун туһунан
дырааманы суруйбута «Манчаары тиһэх дьоло» диэн ааттанан көрөөччүлэр
биһирэбиллэрин ылбыта.

Саха норуотун уоһуттан түспэккэ ылланар өлбөт үйэлээх «Ньургуһуннар» ырыа
ааптара. Бу ырыа хоһоонун устудьуоннуу сылдьан суруйбута. .

И. А. Дмитриев — Сиэн Чолбодук кэриэһигэр Дьөгүөр Бөтүрүөп анаабыт «Сүтүк»
хоһооно.



https://sah.wikipedia.org/wiki/%D0%A1%D0%B5%D1%80%D0%B3%D0%B5%D0%B9_%D0%9F%D0%B5%D1%82%D1%80%D0%BE%D0%B2%D0%B8%D1%87_%D0%91%D0%BE%D1%82%D0%BA%D0%B8%D0%BD

Сергей Петрович Боткин 1832 сыллаахха Москубаҕа чэйинэн эргинэр дьиэ кэргэҥҥэ
төрөөбүт. Москубатааҕы университет медицина салаатыгар үөрэммит. Үөрэнэ сылдьан
Сеченовтыын доҕордоһор эбит. 1854 сыллаахха Москубаҕа холера эпидемиятын утары
охсуһууга кыттыбыт. 1855 сыллаахха университеты бүтэрбит. Кырыымҥа сэриигэ Н. И.
Пирогов салалтатынан быраастаабыт, Симферополь госпиталыгар ординатордаабыт.

1860 сыллаахха Петербурга көспүт, медицина дуоктарын учуонай истиэпэнигэр
диссертация көмүскээбит (тиэмэтэ: «О всасывании жира в кишках»). 1861 сыллаахха,
29 сааһыгар клиника салайааччытынан анаммыт, профессор сыбаанньатын ылбыт.

1865 сыллаахха эпидемиологтар уопсастыбаларын тэрийбит. Ол уопсастыба иһинэн
чума, холера, тиф, уоспа, дифnерия уонна скарлатина эпидемиологияларын үөрэппит.
Бу кэмҥэ саһарар ыарыы төрүөтүнэн инфекция буолар диэн өйдөбүлү киллэрбит. Бу
ыарыы кэлин Боткин ыарыыта диэн ааттаммыта, XX үйэҕэ төрүөтэ вирус буолара
дакаастаммыта, билигин гепатит А диэн аатынан биллэр.

1889 сыллаахха ахсынньы 24 күнүгэр Францияҕа Ментона куруорка өлбүт. Москубаҕа
Новодевичье кылабыыһаҕа көмүллүбүт.



https://sah.wikipedia.org/wiki/%D0%A1%D0%B5%D0%BC%D0%B5%D0%BD%D0%BE%D0%B2_%D0%92%D0%B0%D1%81%D0%B8%D0%BB%D0%B8%D0%B9_%D0%90%D0%BB%D0%B5%D0%BA%D1%81%D0%B5%D0%B5%D0%B2%D0%B8%D1%87

Семенов Василий Алексеевич (03.04.1916—07.10.1977) — Ойуунускай айар үлэтин
үөрэппит чинчийээччи, филологическай билим кандидата, литературовед.

В. А. Семенов, литературовед быһыытынан, П. А. Ойуунускай, А. А. Иванов - Күндэ,
С. Р. Кулачиков — Эллэй, норуот ырыаһыта С. А. Зверев поэтическай айымньыларын
сиһилии чинчийбитэ.

Семенов Василий Алексеевич Ньурба оройуонун Мэгэдьэк нэһилээгэр 1916 сыл муус
устар 3 күнүгэр төрөөбүтэ. Оскуоланы бүтэрээт, 16 саастааҕар 7 кылаастаах
оскуолаҕа учууталынан үлэтин саҕалаабыта. 1936—1938 сылларга Дьокуускайдааҕы
педагогическай институкка үөрэммитэ уонна 1941 сылга диэри Ньурба уонна Үөһээ
Бүлүү оскуолаларыгар математика учууталынан үлэлээбитэ. 1941—1943 сылларга
Маалыкай 7 кылаастаах оскуолатын директорынан. 1943—1945 сылларга Ньурба орто
оскуолатын үөрэх чааһын сэбиэдиссэйинэн үлэлээбигэ. 1945 сыллаахха үөрэҕин
салҕаабыта уонна педагогическай институту 1947 сыллаахха бүтэрбитэ. Үөрэҕин
бүтэрээт, 1947—1948 сс. ССРС Наукаларын Академиятын Саха сиринээҕи
научнай-чинчийэр базатыгар младшай научнай сотруднигынан үлэлиир. 1948—1959 сс.
Дьокуускайдааҕы педагогическай институкка бастаан ассистенынан, кэлин младшай
научнай сотруднигынан, онтон 1959—1977 сылларга ССРС Наукаларын Академиятын
Сибиирдээҕи отделениетын Дьокуускайлааҕы филиалыгар младшай научнай
сотруднигынан үлэлээбитэ.



https://sah.wikipedia.org/wiki/%D0%A1%D0%B0%D1%85%D0%B0_%D3%A8%D1%80%D3%A9%D1%81%D0%BF%D2%AF%D2%AF%D0%B1%D2%AF%D0%BB%D2%AF%D0%BA%D1%8D%D1%82%D0%B8%D0%BD_%D0%B4%D1%8C%D0%B0%D2%BB%D0%B0%D0%BB%D1%82%D0%B0%D0%BB%D0%B0%D1%80%D1%8B%D0%BD%D0%B0%D0%BD_%D1%83%D0%BE%D0%BD%D0%BD%D0%B0_%D1%81%D0%B8%D1%80%D0%B4%D1%8D%D1%80%D0%B8%D0%BD%D1%8D%D0%BD_%D0%B0%D1%80%D0%B0%D0%B0%D1%80%D1%8B%D1%8B

Саха Өрөспүүбүлүкэтин дьаһалталаларынан уонна сирдэринэн (территорияларынан)
араарыы.

1992 сыл олунньу 5 күнүгэр СӨ Үрдүкү Сэбиэтин уурааҕынан Ленин оройуонун аата
Ньурба оройуона буолбута. Алтынньыга Орджоникидзе оройуонун аата Хаҥалас
оройуона буолбута. Уус-Маайа оройуонун киинэ Уус-Маайа бөһүөлэккэ көһөрүллүбүтэ.

2004 сыл сэтинньи 30 күнүгэр СӨ «Об установлении границ территорий и о наделении
статусом городского округа муниципальных образований Республики Саха (Якутия)»
Сокуонунан «Жатай» муниципал тэриллии куорат уокуругун стаатуһун ылбыта.

2005 сыл алтынньы 12 күнүгэр Ил Түмэн уурааҕынан Өлөөн улууһа эбэҥки
национальнай улууһун стаатуһун ылбыта.

2007 сыл сэтинньи 8 күнүгэр Мэҥэ-Хаҥалас улууһун киинэ Майаттан Аллараа Бэстээх
бөһүөлэккэ көһөрүллүбүтэ.

2008 сыл сэтинньи 26 күнүгэр Ил Түмэн уурааҕынан Эдьигээн улууһа эбэҥки
национальнай улууһун стаатуһун ылбыта.



https://sah.wikipedia.org/wiki/%D0%A1%D0%B0%D1%85%D0%B0_%D1%83%D0%BE%D0%B1%D0%B0%D0%BB%D0%B0%D2%BB%D0%B0

Саха уобалаһа (нууч. Якутская область) - Ыраахтааҕылаах Арассыыйа саҕана Саха
сиригэр үөскүү сылдьыбыт административнай биирдэм.

Иркутскай, Нерчинскай, Охотскай уонна Якутскай уобаластар киирбттэрэ губернияҕа.

Якутская уобаласка биэс уокурук үөскээбитэ: Якутскай, Өлүөхүмэ, Оленскай
(Бүлүү),Эдьигээн уонна Зашиверскай.

Атын сибидиэнньэннэн Саха уобалаһа 1805 сыллаахха муус устарга Иркутскай
губерния састаабыттан таһаарыллан баар буолбута. 1920 сыллаахха былаас былдьаһыы
саҕана Сибревком быһаарыытынан Иркутскай уобаласка оройуон быһыытынан бэриллэ
сылдьыбыта. Онтон ол сыл балаҕан ыйыгар Саха губернията буолбута.

Уокуруктар полиция учаастактарыгар хайдаллара, учаастактар — буоластарга уонна
сельские общества, оттон туора урдустар (инородецтар) сирдэрэ — улуустарга,
нэһилиэктэргэ уонна уустарга. Уобаласка барыта 12 полиция учаастага, 8 нуучча
уонна 1 инородецтар буоластара баара, 169 олорор сир (ол иһигэр 99 инородецтар
уонна 12 көскө кэлбит аттакылар олорор сирдэрэ), саха улуустара 15 (251
нэһилиэк), 36 уус атын инородецтар.

Куораттара Дьокуускай уонна 4 уокурук куораттара: Өлүөхүмэ, Бүлүү, Верхоянскай,
Среднеколымскай.

Саха уобалаһын олохтоохторун 91,5 % инородецтар этилэр; нууччалар 7,5 %, атын
омуктар — 1 %.

1900 с. уобаласка 262703 (134134 эр киһи, 128569 дьахтар) олорор этэ. Мантан
нууччата — 21045, сахата — 224110, атын инородецтара — 17539, тас дойду омуктара
- 9.

Православнайдар 256737, католиктар — 193, эрмээн-григорианнар — 2, протестааннар
— 23, раскольниктар уонна сиэктэлэр — 1731 (ол иһигэр 1240 аттакы), иудейдар —
510, мусульмааннар — 1896, ойууну итэҕэйээччилэр — 1610.



https://sah.wikipedia.org/wiki/%D0%A1%D0%B0%D1%85%D0%B0_%D1%82%D1%8B%D0%BB%D1%8B%D0%BD_%D0%B1%D1%8B%D2%BB%D0%B0%D0%B0%D1%80%D1%8B%D1%8B%D0%BB%D0%B0%D0%B0%D1%85_%D1%83%D0%BB%D0%B0%D1%85%D0%B0%D0%BD_%D1%82%D1%8B%D0%BB%D0%B4%D1%8C%D1%8B%D1%82%D0%B0

Саха тылын быһаарыылаах улахан тылдьыта - Гуманитарнай чинчийии уонна хотугу
аҕыйах ахсааннаах омуктар кыһалҕаларын институута таһаарар элбэх туомнаах
тылдьыта.

Бастакы туома 2004 сыллаахха Новосоибирскай куоракка "Наука" кинигэ кыһатыгар
тахсыбыта. Саха Өрөспүүбүлүкэтин наукатын академиятын Гуманитарнай чинчийии
институута таһаарбыта. "А" буукубаттан тахсар 4000 кэриҥэ биирдэм уонна сомоҕо
тыллаах этэ. Петр Слепцов уопсай эрэдээксийэтинэн тахсыбыта.

Бастакы туомнара көннөрү "Саха тылын быһаарыылаах тылдьыта" диэн ааттаах этилэр,
2007 сылтан ыла, төрдүс туомуттан (К буукубаттан тахсар тыллар аҥаардара)
аатыгар улахан диэн тыл эбии суруллар буолбута.



https://sah.wikipedia.org/wiki/%D0%A1%D0%B0%D1%85%D0%B0_%D1%81%D0%B8%D1%80%D0%B8%D1%82%D1%82%D1%8D%D0%BD_%D0%9A%D1%8B%D0%B0%D0%B9%D1%8B%D1%8B_%D0%BF%D0%B0%D1%80%D0%B0%D0%B0%D0%B4%D1%8B%D0%BD_%D0%BA%D1%8B%D1%82%D1%82%D1%8B%D1%8B%D0%BB%D0%B0%D0%B0%D1%85%D1%82%D0%B0%D1%80%D0%B0

1945 сыл бэс ыйын 24 күнүгэр Москубаҕа Кыайыы параада буолбута. Бу параадка Саха
сириттэн 14 киһи кыттыбыта:

3. Ерохин Георгий Алексеевич, 1907 (Жигалово, Иркутскай уобалас, Дьокуускай
ГВК-тыттан барбыт)

5. Колбунов Владимир Акимович, 1911 (Ростовка, Омскай уобалас, Дьокуускай
ГВК-тыттан барбыт)

9. Папышев Иван Петрович (1915—1984), нуучча, Чинянино, Омскай уобалас (Алдан
РВК-тыттан барбыт).

10. Рудых Иван Иванович (1922—2001), (Жигалово, Иркутскай уобалас). Саха АССР
норуотун хаһаайыстыбатын үтүөлээх үлэһитэ.

13. Яковлев Иннокентий Иванович-II, (1907—1976), Холгума нэһилигэ, Мэҥэ-Хаҥалас
улууһа.



https://sah.wikipedia.org/wiki/%D0%A1%D0%B0%D1%85%D0%B0_%D1%81%D0%B8%D1%80%D0%B8%D0%BD_%D0%B4%D1%8C%D0%B0%D2%BB%D0%B0%D0%BB%D1%82%D0%B0%D0%BB%D0%B0%D1%80%D1%8B%D0%BD%D0%B0%D0%BD_%D1%83%D0%BE%D0%BD%D0%BD%D0%B0_%D1%81%D0%B8%D1%80%D0%B4%D1%8D%D1%80%D0%B8%D0%BD%D1%8D%D0%BD_%D0%B0%D1%80%D0%B0%D0%B0%D1%80%D1%8B%D1%8B_%D1%83%D1%81%D1%82%D1%83%D0%BE%D1%80%D1%83%D0%B9%D0%B0%D1%82%D0%B0

1638 сыл атырдьах ыйыгар Якутскай уезд (бойобуодустуба) тэриллэр, киинэ Ленскэй
острогка (билигин Дьокуускай куорат) (Уезд администрацията Дьокуускайга 1641 сыл
от ыйыгар кэлбитэ). Уезд састаабар Баай Күөлтэн илиндиэкки көстүбүт сирдэр бары
киирбиттэрэ. Биллэн турар, уезд илиҥҥи уонна соҕурууҥҥу чэрчитэ быһаарылла илик
этэ.

1640 сылларга уезд иһигэр 35 буолас тэриллэр: Атамай, Батулу, Боотур Уус,
Байаҕантай, Бөтүҥ, Бордоон, Бороҕон, Бояназей, Гурмен, Дүпсүн, Дьөппөн, Хаҥалас,
Малдьаҕар, Мэҥэ, Модут, Нам, Наахара, Нөрүктээйи, Үөдэй, Олес, Өргүөт, Өспөх,
Подгороднай, Скорул, Сылаҥ, Тоҕус, Хатылы, Хатырык, Чэриктээй уонна Чүмек.

1708 сыл ахсынньы 28 күнүгэр Якутскай уезд саҥа тэриллибит Тобольскай куоракка
кииннээх Сибиир губерниятыгар киирэр.

1719 сыл ыам ыйын 29 күнүгэр Сенат уурааҕынан Сибиир губернията үс провинцияҕа
архсыбыта. Якутскай уезд Тобольскай провинцияҕа киирэр.

1724 сыл сэтинньи 26 күнүгэр Тобольскай провинцияттан арахсыбыт Иркутскай
провинцияҕа киирэр.

1731 сыл муус устар 29 күнүгэр «Об образовании самостоятельного Охотского
правления» диэн Сенат уурааҕынан Якутскай уезд састаабыттан Охотскай салалта
(Охотское правление), киинэ Охотскай острогка. Бу салалтаҕа Лаамы кытылын
барытын, Үт сирин, Камчаатканы уонна Курил арыылары киллэрбиттэрэ..

1764 сыл алтынньы 19 күнүгэр Якутскай уезд саҥа тэриллибит Иркутскай губерния
састаабар киирэр.

1773 сыл кулун тутар 23 күнүгэр Иркутскай губернатор уураҕынан Үт сирэ Охотскай
салалтаттан Якутскай уезд састаабар киирэр.

1775 сыл тохсунньу 31 күнүгэр «О новом разделении Иркутской губернии на
провинции, воеводства и комиссарства» диэн саҥа сокуонунан Иркутскай губерния
састаабар Якутскай провинция тэриллэр. Кини састаабар киирбиттэр:

1783 сылга диэри Якутскай провинцияҕа саҥа тэриллибит Киренскай бойобуодустуба
уонна Илим комиссарство бас бэринэр этилэр.

1783 сыл кулун тутар 6 күнүгэр Ыраахтааҕы уурааҕынан Иркутскай наместничество
тэриллэр, састаабар түөрт уобалас, ол иһигэр 1784 сыл кулун тутар 14 күнүттэн
Якутскай провинцияттан тэриллибит Якутскай уобалас. Комиссарство оннугар биэс
уезд тэриллибит:

1796 сыл ахсынньы 12 күнүгэр «О новом разделении государства на губернии» диэн
Ыраахтааҕы уурааҕҕа тахсар, ол уурааҕынан 1797 сыл кулун тутарыгар Иркутскай
наместничество губерния буолбута, уобаластар, ол иһигэр Якутскай, — уезд
булбуттара, уездтар комиссарство буолбуттара.

1803 сыл атырдьах ыйын 11 күнүнээҕи уураҕынан Якутскай уездка сэттэ комиссарство
тэриллэр:

1805 сыл муус устар 22 күнүгэр Якутскай уездтан Саха уобалаһа (Якутская область)
тэриллэр. Бу уурааҕынан Эдьигээн уонна Зашиверскай комиссарстволар холбонон
Үөһээ Дьааҥы (Верхоянское) комиссарство үөскэппиттэрэ, Амма уонна Үт — Якутскай
комиссарство.

1822 сыл бэс ыйын 22 күнүгэр «Положение об управлении Сибирскими губерниями»
диэн уурааҕынан Саха уобалаһа биэс уокурукка арахсыбыта:

1849 сыл ахсынньы 2 күнүгэр уобалас састаабар уокурук бырааптаах Охотскай кыраай
киирэр.

1851 сыл атырдьах ыйын 16 күнүгэр «Положение об управлении Якутской областью»
диэн уурааҕынан Якутскай уобалас Иркутскай губерния састаабыттан таһаарыллыбыта
уонна 1852 сыл тохсунньу 1 күнүттэн Илин Сиибиир генерал-губернаторство
састаабар губерния бырааптаах уобалас буолбута.

1857 сыл алтынньы 31 күнүгэр Үт сирэ (Охотскай кыраай) Якутскай уобаластан
Приморье уобалаһыгар бэриллэр.

1897 сыл ахсынньы 16 күнүгэр уобалас салалтатын быһаарыытынан буоластар
тэриллибиттэрэ: Бүлүү уокуругар — Ньурба, Өлүөхүмэ уокуругар — Нохтуйскай уонна
Чокуур, Якутскай уокуругар — Амма, Иһит, Павловскай уонна Покровскай.

1917 сыллаахха Бүлүү уокуругун састаабар сээтэ улуус киирэр этэ: Үөһээ Бүлүү,
Арҕаа Бүлүү, Марха, Ньурба, Орто Бүлүү, Сунтаар уонна Хочо.

1920 сыл атырдьах ыйын 21 күнүгэр Якутскай уобалас губерния буолбута, уокуруктар
— уезд буолбуттара.

1922 сыл кулун тутар 30 күнүгэр Приамурье кэмнээх проавительствота уураах
таһаарбыт Саха уобалаһа киниэхэ бас бэринэр диэн.



https://sah.wikipedia.org/wiki/%D0%A1%D0%B0%D1%85%D0%B0_%D1%81%D0%B8%D1%80%D0%B8%D0%BD_%D0%B1%D0%B0%D0%BB%D1%8B%D0%BA%D1%82%D0%B0%D1%80%D0%B0

Саха сиригэр балыктар Лаптевтар уонна Илин Сибиирдээҕи байҕалларга уонна ис
ууларга (300 тыһыынчаттан тахса өрүс, үрэх, 709 тыһыынча биир гааттан улахан
иэннээх күөл, Бүлүү уу харайар сирэ). Байҕаллааҕы промысловай балыктааһын
билигин суох, олохтоох суолталаах балыктааһын араас ууларга ыытыллар.

Билигин Саха сирин балыктара 93 көрүҥтэн уонна көрүҥ үөдүҥүттэн тураллар.
Олортон тууһа суох ууга сылдьааччылара ааһар балыктары кытта аахтахха 2
кылааска, 8 этэрээккэ, 15 кэргэҥҥэ, 28 ууска киирэр 42 көрүҥ (олортон көрүҥ
үөдүҥүнэн — 12) буолар. Өлүөнэ ууларыгар 38, Дьааҥы — 31, Халыма — 30, Индигир —
29, Анаабыр — 26, Алаһыай — 22 көрүҥ уонна көрүҥ үөдүҥэ үөскүүр.



https://sah.wikipedia.org/wiki/%D0%A1%D0%B0%D1%85%D0%B0_%D1%81%D0%B8%D1%80%D0%B8%D0%B3%D1%8D%D1%80_%D0%B1%D0%B0%D1%81%D1%82%D0%B0%D0%BA%D1%8B_%D1%80%D0%B5%D0%B2%D0%BE%D0%BB%D1%8E%D1%86%D0%B8%D0%BE%D0%BD%D0%BD%D0%B0%D0%B9_%D0%BA%D1%83%D1%80%D1%83%D2%BB%D1%83%D0%BE%D0%BA

Саха сиригэр бастакы революционнай куруһуок 1902 сыллаахха балаҕан ыйыгар
тэриллибит. Куруһуогу Н. Родионов диэн Өлүөхүмэттэн сылдьар Дьокуускайга
реальнай училище 6-с кылааһын үөрэнээччитэ тэрийбит. Кини сайын Өлүөхүмэҕэ
дьонугар сылдьан В. Бибергал уонна Е. Первухин диэн социал-демокрааттары кытта
билсибит эбит. Куруһуок салайааччытынан И. Будилович диэн Дьокуускайга көскө
кэлбит устудьуон буолбут. Бу киһи 1902 сыл олунньутааҕы устудьуоннар
хамсааһыннарыгар кыттан көскө ыытыллыбыт эбит.

1903 с. тохсунньутун ортотугар үөрэх кыһатын салайааччылара бу куруһуок туһунан
билэннэр полицияҕа тыллаабыттар. Н. Родионов олорор дьиэтин хаһаайыттара
биллэрбиттэр. Полиция дааннайынан куруһуокка 5 киһи кыттыбыт, онтон түөрдүгэр
обыск оҥорбуттар. Ким показание биэрбитэ биллибэт. Бу туһунан «Искра» хаһыат
суруйбут. 1903 с. олунньу 22 күнүгэр И. Будилович тутуллан хаайыллыбыт, уонна
силиэстийэ бүтүүтэ 5 сылга Халыма уокуругар ыытыллыбыт.

Бу куруһуок кыттыылаахтара бастакы политика дьыалатыгар эмсэҕэлээбит олохтоох
дьонунан буолбуттара. Суут быһаарыыны ылына да илигинэ Н. Родионову реальнай
училищаттан үүрбүттэр «без права поступления в другое учебное заведение», П.
Чагин — «с правом поступления в учебные заведения других городов», С. Бушуев,
Кокнарский уонна А. Назаров-Наумов училищеҕа хаалларыллыбыттар «с большим
предупреждением». Суут буоллаҕына Н.Родионову уонна П.Чагины полиция гласнай
кэтэбилигэр уурбут, онон Родионов төрөппүттэрэ олорор сиригэр Солянкаҕа
ыытыллыбыт, иккис уол дьоно Дьокуускайга олорор буолан хаалларыллыбыт. С.Бушуев,
суут уурааҕынан үөрэх салататыгар кэтэбилгэ бэриллибит, онтон бүтэрбитин кэннэ
төрөппүттэрэ олорор сирдэригэр икки сыл полиция кэтэбилигэр ууруллубут. .



https://sah.wikipedia.org/wiki/%D0%A1%D0%B0%D1%85%D0%B0_%D1%81%D0%B0%D2%A5%D0%B0%D1%82%D0%B0_(%D1%81%D1%83%D1%80%D1%83%D0%BD%D0%B0%D0%B0%D0%BB)

1912 сыл балаҕан ыйыттан 1913 сыл кулун тутарыгар диэри сурунаал 7 нүөмэрэ
500-түү экземплярынан тахсыбыта. Сурунаал үксүн босхо тарҕанара. 1913 с. кулун
тутартан сурунаал үбэ суох ааттанан тахсыбат буолбута. Сурунаал редактордара Д.
М. Никифоров — Дабайааҥкы (Никифоров дьиэтигэр олорбут), Н. Г. Соловьев диэн
суруллаллар эрээри, тэрийээччинэн, редакторынан В. В. Никифоров — Күлүмнүүр
буолбут.

«Саха саҥатын» тэрийэн таһаарааччылар сурунаал иннигэр туох сыалы-соругу
туруоралларын туһунан 1912 с. 1—2 №-гэр суруйбуттар:

«Саха саҥата» сурунаал 1912 сыллаахха холбуу тахсыбыт 1—2 №-рин Саха
Өрөспүүбүлүкэтин национальнай библиотекатын ситим-сиригэр көр.

«Саха саҥата» сурунаал 1912 сыллаахха тахсыбыт 3 №-рин Саха Өрөспүүбүлүкэтин
национальнай библиотекатын ситим-сиригэр көр.

«Саха саҥата» сурунаал 1912 сыллаахха тахсыбыт 4 №-рин Саха Өрөспүүбүлүкэтин
национальнай библиотекатын ситим-сиригэр көр.

«Саха саҥата» сурунаал 1913 сыллаахха тахсыбыт 1 №-рин Саха Өрөспүүбүлүкэтин
национальнай библиотекатын ситим-сиригэр көр.

«Саха саҥата» сурунаал 1913 сыллаахха тахсыбыт 2 №-рин Саха Өрөспүүбүлүкэтин
национальнай библиотекатын ситим-сиригэр көр.

«Саха саҥата» сурунаал 1913 сыллаахха тахсыбыт 3 №-рин Саха Өрөспүүбүлүкэтин
национальнай библиотекатын ситим-сиригэр көр.



https://sah.wikipedia.org/wiki/%D0%A1%D0%B0%D1%85%D0%B0_%D0%BE%D0%BC%D1%83%D0%BA_(%D1%83%D0%BE%D0%BF%D1%81%D0%B0%D1%81%D1%82%D1%8B%D0%B1%D0%B0)

«Саха омук» — XX үйэ саҕаланыытыгар Саха сиригэр үөскүү сылдьыбыт саха
интэлигиэнсийэтин түмэр култуура-сырдатыы уопсастыбата.

1928 с. бэс ыйын 2 күнүгэр Саха сирин ВКП(б) обкомун бюрота «Саха омук»
уопсастыбаны бобор туһунан уураах ылыммыт. Бобуу төрүөтүнэн уопсастыбаҕа
"сэбиэттэри утарар дьон" (антисоветские элементы) киирэллэрэ, оттон салалтатыгар
"омугумсук интэлигиэннэр" (националистически настроенная интеллигенция)
киирэллэрэ буолбут. Бу дьиҥнээх төрүөтүнэн П. В. Ксенофонтов уонна
М. К. Артемьев бастаанньалыыр этэрээттэрин утары охсуһуу содула этэ.

"Саха омук" уопсастыба XX үйэ бүтүүтүгэр уларыта тутуу саҕана сөргүтүллэ
сылдьыбыта.



https://sah.wikipedia.org/wiki/%D0%A1%D0%B0%D1%85%D0%B0%D0%BB%D1%8B%D1%8B_%D1%82%D0%B0%D0%B1%D0%B0_%D1%81%D1%83%D1%80%D1%83%D0%B9%D1%83%D1%83_%D1%81%D0%B8%D1%8D%D1%80%D1%8D

Аан тыл - манна сахалыы таба суруйуу сиэрин кылгас историята уонна саҥа
уларытыылар тоҕо уонна туох тосхоллорунан салайтаран киллэриллибиттэрэ сиһилии
кэпсэнэр.

1. Саха тыла сүүрбэ аһаҕас дорҕоонноох: а, аа, о, оо, э, ээ, ө, өө — киэҥ; и,
ии, ы, ыы, у, уу, ү, үү — кыараҕас; иэ, үө, ыа, уо — дьуптуон.

2. Саха тыла сүүрбэ бүтэй дорҕоонноох: б, г, ҕ, д , дь, й (j), л, м, н, нь, ҥ,
р, һ — ньиргиэрдээх; к, п, с, т, х, ч — ньиргиэрэ суох.

4. Хоһуласпыт ньнь бүтэй дорҕооҥҥо биир сымнатыы бэлиэтэ суруллар, холобур:
оонньоо, оҕонньор, булгунньах, чаанньык.

Xос быһаарыы: Мурун [j] дорҕоонноох тыл испииһэгэ "Тылдьыт" сыһыарыытыгар
бэриллэр.

6. Тыл олоҕун бастакы сүһүөҕэ о эбэтэр а дорҕоонунан туспатыйан, дойду-дайды,
хотуур-хатыыр, солуур-салыыр диэн курдук этиллэр буоллаҕына, сурукка о
дорҕоонноох арааһа туттуллар: дойду, хотуур, солуур.

7. Тыл олоҕо ө эбэтэр э дорҕоонунан туспатыйан, сөрүүн-сэриин, өлүөр-элиэр,
мөккүөр-мэккиэр, сөкү-сэки диэн курдук этиллэр буоллаҕына, сурукка ө дорҕоонноох
арааһа туттуллар: сөрүүн,өлүөр, мөккүөр сөкү.

8. Тыл олоҕо и эбэтэр э дорҕоонунан туспатыйан, илии-элии, силии-сэлии,
иҥиир-эҥиир, бириэмэ-бэриэмэ, кэнники-кэннэки диэн курдук этиллэр буоллаҕына,
сурукка и дорҕоонноох арааһа туттуллар: илии, силии, иҥиир, бириэмэ, кэнники.
Мантан туорууллар: эҥин, эһиги.

9. Тыл олоҕо а эбэтэр ы дорҕоонунан туспатыйан, ыйдаҥа-ыйдыҥа, антах-ынтах,
наҕараада-наҕыраада, халтараан-халтыраан диэн курдук этиллэр буоллаҕына, сурукка
а дорҕоонноох арааһа туттуллар: ыйдаҥа, антах, наҕараада, халтараан.

10. Дайбаа-тайбаа, судургу-сутургу, хайдах-хайтах диэн курдук д уонна т
аралдьыһыылаах тыллар олохторугар д буукуба суруллар: дайбаа, дабыдал, далаһа,
дай, судургу, хайдах.

11. Тыл саҕаланыытыгар с эбэтэр һ дорҕоонунан туспатыйан, суох-һуох, саха-һаха,
сааскы-һааскы, сурук-һурук диэн курдук барыйааннаах буоллаҕына, сурукка с
дорҕоонноох арааһа туттуллар: суох, саха, сааскы,сурук.

12. Тылга һ дорҕоон кылгас аһаҕас дорҕоонунан арыттанан хос хатыланар
буоллаҕына, бастакыта с дорҕооҥҥо кубулуйар, холобур: эсэһит, сүөсүһут, үсүһүн;
оттон уһатыылаах аһаҕаһынан араарыллар буоллаҕына уларыйбат, холобур: аһааһын,
ууһааһын.

14. Тыл олоҕор ньиргиэрэ суох к, п, с, т, х, ч уонна ньиргиэрдээх д бүтэй
дорҕооннор иннилэригэр турар р уонна л бүтэй дорҕооннор уларыйбаттар, холобур:
ардах, бытархай, кырпай, оборчо, орто, саһархай; талкы, тэрилтэ, тэтэркэй,
харчы, холку, чарпа, ылтаһын, эркин, булчут. Хос быһаарыы: алчай-аччай,
былчархай-быччархай, былчыҥ-быч-чыҥ, бэгэлчэк-бэгэччэк, былчай-быччай,
мүлчү-мүччү курдук икки аҥыы этиллэр тылларга чч суруллар: аччай, быччархай,
быччыҥ; бэгэччэк, быч-чай, мүччү.

20. Ыарахан-ыараххан, улахан-улаххан курдук икки аҥыы этиллэр даҕааһын олоҕор
биир х суруллар: ыарахан, улахан.

21. Гын диэн туохтуур уонна нуучча тылытган киирбиг г-нан саҕаланар сорох тыллар
олохторо г дорҕоонноох суруллар: гын, гаас, гуорун, гиэрбэ, гаайка.

22. Тыл олоҕо х дорҕоонунан бүтэр буоллаҕына, ааттарга эбиллэр -чыт (-сыт)
сыһыарыы ч буукубаттан саҕаланан суруллар, холобур: оһохчут, туһахчыт,
куобахчыт; оттон тыл олоҕо к дорҕоонунан бүтэр буоллаҕына, сыһыарыы с
буукубалаах суруллар, холобур: балыксыт, суруксут, ыанньыксыт. Мантан
туорууллар: ынахсыт, табахсыт, чабырҕахсыт уонна өлүөхсүт, буолуохсут диэн
курдук тыллар.

23. л, р, с, т дорҕооннорунан бүтэр ааттарга -чыт (-дьыт) сыһыарыы эбиллиитигэр
тыл олоҕун бүтүү дорҕоонноро кубулуйбаттар, холобур: мас-масчыт, күөс-күөсчүт,
от-отчут, эт-этчит, суол-суолдьут, хайыһар-хайыһардьыт, сүгэһэр-сүгэһэрдьит.

24. -мньы эбэтэр -мдьы сыһыарыынан үөскүүр баһымньы-баһымдьы, кыһамньы-кыһамдьы,
өһүөмньү-өһүөмдьү курдук аат нь буукубалаах суруллар: баһымньы, кыһамньы,
өһүөмньү.

25. -н дорҕоонунан бүтэр ааттарга эбиллэр элбэх ахсаан сыһыарыыга -лар
хоһуласпыт нн дорҕоонноох суруллар, холобур: сэһэн-сэһэннэр, аан-ааннар,
отон-отоннор (ойууттар, чилиэттэр, устудьуоттар буолбат). Мантан туорууллар:
тойоттор, хотуттар, барахсаттар, эмээхситтэр, улахаттар курдук тыллар.

26. -р дорҕоонунан бүтэр ааттарга эбиллэр элбэх ахсаан сыһыарыыта -дар көрүҥнээх
суруллар, холобур: оонньуур-ооннъуурдар, сыыр-сыырдар, солуур - солуурдар.
Мантан туорууллар: дьахтар-дьахталлар, оҕонньор-оҕонньоттор, доҕор-доҕоттор.

27. -рт сэргэстэһиитинэн бүтэр тыл олоҕор түһүк сыһыарыыта эбиллэригэр т дорҕоон
маннык уларыйар: түөрт-түөрдү-түөртэн-түөркэ, күөрт-күөрдү-күөртэн-күөркэ,
кыырт-кыырды-кыыртан-кыырка.

29. Аһаҕас дорҕоонунан бүтэр аат олоҕор тэҥнии түһүк сыһыарыыта -т буукубалаах
суруллар, холобур: тыы-тыытааҕар, оҕо-оҕотооҕор, киһи-киһитээҕэр (тыылааҕар,
оҕолооҕор, киһилээҕэр буолбат). 30. Тыл олоҕун тиһэх -п, -к, -х, -с дорҕоонноро
аһаҕас дорҕоонунан саҕаланар сыһыарыы эбиллэригэр ханыылыы -б, -г, -ҕ, һ
дорҕооннорго кубулуйаллар, холобур: сап-сабы, балык-балыгы, талах-талаҕы,
сулус-сулуһу.

а) бүтүү –н дорҕоон -ҥ, -м буолар, холобур: аан-ааҥҥа-ааммыт;
түөн-түөҥҥэ-түөммүт.

б) бүтүү -т дорҕоон -к, -п буолар, холобур: ат-акка-аппыт;
хатат-хатакка-хатаппыт, суорат-суоракка-суораппыт.

32. Кэпсиир киэп кэлэр кэмин 2-с сирэйэ биир ахсааҥҥа ҥ дорҕоонноох суруллар,
холобур: эн барыаҥ барыаҕыҥ эн аһыаҥ, аһыаҕыҥ:

33. Соруйар киэп 1-гы, 2-с сирэйдэрэ элбэх ахсааҥҥа ҥ дорҕоонноох суруллаллар,
холобур: туруоҕуҥ; туруҥ, олоруоҕуҥ, олоруҥ, аһыаҕыҥ; аһааҥ.

34. Соруйар киэп 3-с сирэйэ элбэх ахсааҥҥа хоһуласпыт нн дорҕоонноох суруллар,
холобур: кэллиннэр, кэлиэхтиннэр, бардыннар, барыахтыннар.

36. Туохтуур олоҕун тиһэх -р доҕооно дьаһайар туһаайыы –т сыһыарыыта
эбилиннэҕинэ түспэт, холобур: сүүр-сүүрт, олор-олорт, бааһыр-бааһырт (сүүт,
олот, бааһыт буолбат).

37. Туохтуур олоҕун тиһэх -й, -л, -р дорҕоонноро холбуу туһаайыы –с сыһыарыыта
эбиллэригэр уларыйбат: барсабын, кэлсэҕин, кылыйсар.

39. -ны (-ни) сыһыарыынан үөскүүр даҕааһын аат хоһуласпыт ҥҥ дорҕоонноох
суруллар, холобур: бүгүн-бүгүҥҥү, кыһыҥҥы, киэһэ-киэһээҥҥи, бэҕээһээ-бэҕэһээҥҥи.

40. Киэһэ, сарсыарда, бачча диэн ааттар диэри диэн дьөһүөлү кытта
туттуллууларыгар хоһуласпыт ҥҥ суруллар, холобур: киэһээҥҥэ диэри, баччааҥҥа
диэри, сарсыардааҥҥа диэри.

41. Туохтууртан даҕааһыны үөскэтэр -ҕор сыһыарыы эбиллэригэр э аһаҕас кэнниттэн
-гэр, ө аһаҕас кэнниттэн –ҕөр буолар, холобур: кэдэгэр, мэтэгэр, уллэгэр,
мөтөҕөр, бөлтөҕөр, көппөҕөр,

42. -ны (-кы, -гы) сыһыарыынан үөскээбит даҕааһын аат бүтүү кыараҕас аһаҕас
дорҕооно таһаарыы түһүккэ уларыйбат, холобур: кыһыҥҥыттан, уруккуттан,
күнүскүттэн (кыһыҥҥаттан, уруккаттан күнүскэттэн буолбат).

43. Дьаһайар туһаайыыттан -чы сыһыарыынан үөскээбит сыһыат чч дорҕоонноох
суруллар, холобур: сардырҕаччы, күрдүргэччи, былтаччы, кэлтэччи (сардырҕатчы,
күрдүргэтчи, былтатчы, кэлтэтчи буолбат).

44. -р дорҕоонунан бүтэр туохтууртан -чы сыһыарыынан үөскээбит сыһыат -рч
дорҕоонноох суруллар, холобур: кытарчы, хараарчы, саһарчы (кытаччы, харааччы,
саһаччы буолбат).

45. Ааспыт кэмнээх аат туохтууртан -на сыһыарыынан үөскээбит сыһыакка уонна
сүүрбэ, отут ахсаан ааттан үөскээбит барыллааһын ахсаан аакка хоһуласпыт чч
суруллар, холобур: барбычча, көрбүччэ,үөрбүччэ, сүүрбэччэ, отучча (барбытча,
көрбүтчэ, үөрбүтчэ, сүүрбэтчэ, отутча буолбат).

50. Тыл олоҕун бүтэһик ф дорҕооно аһаҕас дорҕоонунан саҕаланар сыһыарыы
эбиллиитигэр б буолар: географ-геограбы, томограф-томограбы, оттон тыл олоҕун
бүтэһик в буукубата сыһыарыы эбиллиитигэр уларыйбат, холобур: Сивцев-Сивцеви,
Николаев-Николаевы.

51. -кт, -пт, -фт, -хт бүтүүлээх тыллар уларыйыыларыгар тиһэх дорҕоонноро түһэр,
онтон хаалбыт к, п, ф, х дорҕооннор сыһыарыы аһаҕас дорҕоонун иннигэр
ньиргиэрдээххэ кубулуйаллар, холобур: контакт-контагы, лифт-либи, рецепт-рецеби,
Либкнехт-Либкнеҕи.

52. -рд, -рт бүтүүлээх тыллар сахалыы -рт бүтүүлээх тыл курдук уларыйаллар,
холобур: бильярд-бильярды-бильярка, рекорд-рекорду-рекорка, спорт-спорду-спорка.

53. Тиһэх ж, з, ц, ш, щ дорҕооннор аһаҕас дорҕоонунан саҕаланар сыһыарыы
эбиллиитигэр һ буолаллар, холобур: репортаж-репортаһы, водолаз-водолаһы,
ранец-ранеһы, душ-дуһу, плащ-плаһы.

54. -йд, -л/с, -мб, -мп, -нд, -рв, -нк, -ск дорҕооннорунан бүтэр тыллар
уларыйыыларыгар олохторун уонна сыһыарыы ыккардыгар 58-с сиэр а), б) пууннарынан
салайтаран, аһаҕас дорҕоон эбиллэр, холобур: рейд-рейдэни, ромб-ромбаны,
тальк-тальканы, штамп-штампаны, стенд-стендэни, резерв-резервэни, цинк-цинкэни,
киоск-киосканы.

55. Икки бүтэй дорҕоон хоһулаһыытынан эбэтэр -нт, -нг, -ст, -зд сэргэстэһиитинэн
биитэр сымнатыылаах дорҕоонунан бүтэр тыллар уларыйыыларыгар бүтэһик дорҕоонноро
эбэтэр сымнатыылара сүтэр, оттон хаалбыт дорҕоон сахалыы тылга курдук уларыйар,
холобур: ватт-ваты-вакка; департамент-департамены-департамеҥҥа,
мониторинг-мониторины-мониториҥҥа, юрист-юриһы-юриска, подъезд-подъеһы-подъезка
(ол эрээри: ринг-рингэҕэ, ранг-рангалаах).

Xос быһаарыы: -ль дорҕоонунан бүтэр аат тыл л-тан уонна аһаҕастартан ураты
дорҕоонунан саҕаланар сыһыарыы эбиллиитигэр сымнатар бэлиэтин сүтэрбэт, холобур:
кабель-кабельга, ансамбль-ансам-бльга, Кремль-Кремльгэ; аһаҕас уонна л
дорҕоонунан саҕаланар сыһыарыы эбиллиитигэр сьшнатыыта сүтэр: кабелы, кабеллары,
Кремли, ансамбли, ансамбллары.

а) тыл олоҕор биир эмэ кэлин аһаҕас дорҕоон (а, о, у, ы) эбэтэр я, ю баар
буоллаҕына, сыһыарыыга ы эбэтэр а суруллар, холобур:
университет-университеты-университеттан, химия-химияны, юрист-юриһы-юристан.

б) тыл олоҕор аҥардас илин аһаҕас дорҕооннор (и, е, э) эбэтэр –тель диэн сүһүөх
баар буоллахтарына, сыһыарыыга и, э суруллар, холобур:
президент-президени-президеҥҥэ; рейс-рейскэ-рейсинэн;
преподаватель-преподавательгэ-преподавателинэн.

в) тыл олоҕун тиһэх сүһүөҕэр у, ю, ё эбэтэр охсуулаах о баар буоллаҕына,
сыһыарыыга у, а суруллар, холобур: Бекренёв-Бекренёву, парашют-парашюту,
Серов-Серову, мазут-мазуту (Бекреневи, парашюты, Серовы, мазуты буолбат).



https://sah.wikipedia.org/wiki/%D0%A1%D0%B0%D0%BD%D0%B0%D0%B0%D0%B9%D0%B0

Попова Галина Семеновна - Санаайа (1949) - этнопедагог, педагогика билимин
кандидата, ХИФУ дассыана, ХИФУ культурология5а кафедратын профессора, СӨ
үөрэҕириитин туйгуна, I Тыыллыма нэһилиэгин Ытык киһитэ.

1974 сылтан 27 сыл устата Муома улууһугар үөрэх тэрилтэлэригэр үлэлээбитэ:
физика, математика учуутала; улуустааҕы үөрэх салаатын методиһа; оскуола
дириэктэрин наукаҕа солбуйааччыта, этнопедагогика кэбиниэтин сэбиэдиссэйэ; «Кыыс
Куо», педагогика, оонньуу технологията предмет учуутала.

2001 - 02 сс. үөрэх дьылыттан ыла СГУ саха филологиятын уонна культууратын
факультетыгар культурология кафедратын доцена.

Бу тиэмэҕэ иҥэн-тоҥон киирэн, үөрэх программаларын суруйар, Муомаҕа,
Мэҥэ-Хаҥалас икки нэһилиэгэр эксперименниир үлэни ыыппыта, «Хомуһун» диэн
оҕо-ыччат уһуйаан-студиятын салайар, Дьокуускай куоракка «Айыы кыһата» диэн
сахалыы үөрэтэр оскуоланы тэрийсэн, оҕолору үөрэтэр.

Г.С.Попова-Санаайа аата республикаҕа киэҥник биллэр: Оскуола оҕотун олоҥхоҕо
уһуйуу. Дьокуускай куоракка саха оҕотун төрөөбүт тылынан үөрэтии. Сахалыы
хайысхалаах «Айыы кыһата» оскуола концепцията, Авторскай куурус, сэминээр. Элбэх
конференция, куонкурус - барытыгар кини көхтөөтүк кыттар.

Республикатааҕы араадьыйаҕа төрүт культуура, оҕону сахалыы иитии туһунан
биэриини ыытар, өрөспүүбүлүкэ хаһыттарыгар бэчээттэнэр.



https://sah.wikipedia.org/wiki/%D0%A1%D0%B0%D0%BC%D1%81%D0%BE%D0%BD%D0%BE%D0%B2_%D0%92%D0%BB%D0%B0%D0%B4%D0%B8%D0%BC%D0%B8%D1%80_%D0%9F%D0%B0%D1%80%D1%84%D0%B5%D0%BD%D1%8C%D0%B5%D0%B2%D0%B8%D1%87

Самсонов Владимир Парфеньевич — Аҕа дойду Улуу сэриитин кыттыылааҕа, саха
учуонайа.

1922 сыллаахха Александровское с. Ньурба улууһугар учууталлар Парфений Никитич
уонна Надежда Евменьевна Самсоновтар дьиэ кэргэннэригэр төрөөбүт.

Дьокуускай 9 №-дээх орто оскуолатын бүтэрэн баран, 1940 сыллаахха Кыһыл Аармыйа
кэккэтигэр ыҥырыллыбыт. Забайкальскай байыаннай уокурукка суолууспалаабыт.
1942 с. кууруска үөрэнэн атырдьах ыйыгар младшай лейтенант сыбаанньатын ылбыт
уонна Волховскай фроҥҥа ыытыллыбыт. Миномет отделениетын хамаандалаабыт.
Ленинград блокадатын устууга кыттыбыт, Новгороды, Наарваны уонна Эстонияны
босхолоспут. Хорсун быһыытын иһин Кыһыл Сулус уордьанынан уонна «Ленинград
көмүскэлин иһин» мэтээлинэн наҕараадаламмыт.



https://sah.wikipedia.org/wiki/%D0%A1%D0%B0%D0%BC%D0%BF%D0%B0%D0%B0%D0%BD%D0%BD%D0%B0%D1%80

САМПААННАР ордук биллэр мааркалара. “Вдова Клико” 19-c үйэ саҕаланыыта 27
саастаах мадам Клико оҕонньоро өлбүтүн кэннэ арыгы оҥорор аччыгый хаһаайыстыбаны
нэһилиэстибэ ылан хаалбыт. Кэлин онтун сайыннаран, саҥа үрдэлгэ таһаарбыт. Кини
18 км. уһуннаах бадыбаалы атыылаһан ылан, бэйэтин бородууксуйатын онно хаһаанар
буолбут. Кини сампааны ыраастыыр ньыманы арыйбыта, ол ньыманы арыгы оҥорооччулар
билиҥҥэ диэри туһаналлар. Мадам Клико 88 сааһыгар диэри үлэлээбит,
нэһилиэнньиктэрин баайыттан матаран баран, дьыалатын бииргэ үлэлээбит
управляющайыгар уонна табаарыһыгар Эдуард Вердеҕэ хаалларбыт. Ол киһитэ арыгы бу
мааркатын өссө аатырдыбыт, билигин “Вдова Клико” сампааны 150 дойдуга т аптаан
иһэллэр. “Моэт и Шандон” - Сампаан бу мааркатын 1886 сыллаахха айбыттар, онтон
ыла бу биир саамай биллэр мааркаҕа кубулуйбут. Бу арыгыны Людовик XV хоруол
остуолугар уураллара, онтон Наполеон Бонапарт бэйэтинэн бу арыгыны
оҥорооччуларга ыалдьыттыыра. Англия хоруола Эдуард VII бу арыгыны олус сөбүлээн
иһэр буолан, кини кэнниттэн хамначчыта икки-үс бытыылкалаах корзинаны соһо
сылдьара. “Дом Периньон” - Бу сампааны 1936 сылтан оҥороллор. 17-с үйэҕэ олоро
сылдьыбыт манаахПьер Периньон аатын сүгэр. Кини бу “оонньуур” утаҕы арыйбыта
дииллэр – олох бастакы буолбатах эрээри, син биирсампаан оҥорор технологияны
тупсарыыга, оҥорууга улахан оруоллаах. Отут саастааҕар Пьер Периньон “мин саамай
үчүгэй арыгыны оҥорон таһаарыам!” диэн эппитэ уонна тылын толорбута: кини
арыгыларын Людовик XIV хоруол дыбарыаһыгар аҕалтарара. Аныгы кэмҥэ “Дом
Периньон” хаачыстыбата элбэх эрэкэлээмэҕэ наадыйбат эрээри, саамай аатырбыт
худуоһунньук-модельер Карл Лагерфельд бу маарка имджин өссө үөһэ таһаарбыта
биллэр. “КРИСТАЛЬ ЛУИ РЕДЕРЕР” - Аан дойду барыта бу арыгыны “саамай бастыҥ
арыгы”, “саамай бэрт хаачыстыбалаах” диир. Биллэн турар, бу Арассыыйаҕа саамай
бастыҥ уонна сампааннартан барыларыттан ыарахан сыаналаах. 1876 сыллаахха
анаан-минээн Александр II императорга оҥоһуллубута. Өрөбөлүүссүйэ буолуор диэри
Луи Редерер ыраахтааҕы дыбарыаһын арыгынан хааччыйара. Кини бородууксуйатын 60%
-на Арассыыйа импиэрийэтигэр кэлэрэ. Александр II император остуолугар бу
сампааны анал курустаал бытыылкаларга кутан туруораллара. Билигин тахсар сампаан
этикиэккэтигэр былыргылыы сириип, ыраахтааҕы вензеллэрэ ойууламмыттар – бу
ыраахтааҕы хоруонатын (былааһын), аристократизмы, баайы-дуолу, ааты-суолу кытта
ситимнээх. АХШ-га бу сампаан биир бытыылката аукциоҥҥа 12000 долларга
атыыламмыт. Маннык сыаналаах, көрүҥнээх арыгы – бу аҥардас арыгы эрэ буолбакка,
үрдүкү ускуустуба көрүҥэ. “ПАЙПЕР ХАЙДСИК” - Бу Голливуд таптыыр сампаана. Оскар
бириэмийэтин ыларга мэлдьи бу сампааны кутталлар, сөбүлээн иһэллэр. Аатырбыт
Мерилин Монро бу таптыыр утаҕа этэ. Кини фотокамера иннигэр бу сампааны бакаалга
куттан элбэхтэ түспүтэ баар. 1965 сыллаахха Пайпер-Хайдсик саамай улахан – 1м
82см уһуннаах сампаан бытыылкатын оҥорбуттара. “МУММ” - Бу сампааны диогоналынан
кыһыл лиэнтэ баайыллыбыт. Сампаан өссө 18-с үйэҕэ маннык киэргэтиллибит эбит.
Уопсайынан, MUMM – адреналины, спорт арыгы. Холобур, аатырбыт хапытаан Шарко
бэйэтин “Ле Франс” хараабылын бу арыгынан “сүрэхтээбитэ”. Онтон 1904 сыллаахха
Шарко уонна кини хамаандата бу сампаанынан Бастилияны ылыы күнүн
бэлиэтээбиттэрэ. “СОВЕТСКОЕ ШАМПАНСКОЕ” - Сэбиэскэй сампаан – “оонньуур” арыгы
көрүҥэ, бу арыгыны 1937 сыллаахтан оҥорбуттара. “Советское шампанское” маарканы
1928сыллаахха Совнархоз айбыт. ССРС саҕана бу маарканы бары собуоттарга
тутталлара. Бырамыыссыланаска саҥа технологияны уонна тэрили туттуу иһин А.М.
Фролов-Багреев 1942 сыллаахха Сталин бириэмийэтинэн наҕаарадаламмыта. 1969
сыллаахха бу маарка “Советское игристое” диэн аатынан регистрацияламмыта. Бу
аатынан арҕаа дойдуларга биллэр. Сампааҥҥа туһааннаах сүбэлэр. -Атыылааччы
бытыылканы 45 кыраадыс иҥнэри сытыарбыт буолуохтаах. Оннук гымматахха сампаан
көннөрү сухуой арыгыга кубулуйар, “оонньообот” буолар. - Иһиэх иннинэ сампааны
муустаах уулаах иһиккэ уган -7 -9 кыраадыска дылы тымнытыллар. - Бытыылка бүөтүн
хайдах аһыахха? Сампаан хаачыстыбата аһыллар тыаһын кытта туох да сибээһэ суох.
Уопуттаах дьон сампааны хаһан да сахсыйбаттар. Арыйалларыгар бытыылканы 45
кыраадыс иҥнэри туталлар уонна хаппаҕын кытаанахтык тутан баран бытыылканы
бэйэтин эргитэллэр. - Бакаалга сампаан бытааннык, иккитэ төхтүрүйэн – күүгэнэ
олорон биэрэрин күүтэн баран, кутуллуохтаах. Аһары күүскэ күүгэннэммэтин
инниттэн сампааны бакаал түгэҕэр буолбакка эркинигэр кыһарыйан кутар ордук. Быһа
холоон бакаал түөрт гыммыт үһүн толоруҥ. - Кубок курдук быһыылаах бакаалы
туттубат ордук. Оннук иһиккэ сампаан “оонньообот” уонна амтанын түргэнник
сүтэрэр. Онон конус курдук быһыылаах бакаалы туһаныҥ. - Үчүгэй сампаан бакаалга
хас да чаас “оонньуон” сөп, саамай бастыҥнар – уон чаас устата даҕаны
“оонньууллар”. Гаастаах сымыйа арыгылар оннук буолбатахтар. - Сампаан иһэр
бакаалы иһит сууйар массыынаҕа сууйуллубат. Сууйарга натуральнай мыыланан эрэ
туттуллар уонна ыраас уунан үчүгэйдик сайҕанар. Сороҕор сампаан олус “оонньуур”
буоллаҕына, ол бакаал кирдээҕин туоһута буолуон эмиэ сөп.



https://sah.wikipedia.org/wiki/%D0%A1%D0%B0%D0%B2%D0%B2%D0%B8%D0%BD%D0%BE%D0%B2_%D0%A0%D0%BE%D0%B4%D0%B8%D0%BE%D0%BD_%D0%93%D1%80%D0%B8%D0%B3%D0%BE%D1%80%D1%8C%D0%B5%D0%B2%D0%B8%D1%87

Саввинов Родион Григорьевич — кэпсээнньит-суруйааччы, эдэр суруйааччылар XVII
сүбэ мунньахтарын кыттыылааҕа.

1973 сыллаахха Кэмпэндээйи аҕыс кылаастаах оскуолатыгар үөрэнэ киирбитэ. Бэһис
кылаастан гитараҕа оонньуу үөрэммитэ. 1979 сыллаахха «Бэлэм буол» хаһыаттан
хоһоон булан ылан, «Учуутал убайбар» диэн аан бастакы ырыатын суруйбута. Ахсыс
кылааһы бүтэрэн баран, Элгээйи орто оскуолатыгар биологическай кылааска үөрэнэ
киирбитэ. Оскуоланы бүтэрээри сылдьан, «Быраһаай, оскуолам» хоһоону суруйбута.

«Чуорааннаах», «Түүл», «Кусчуттар» кэпсээннэрэ «Чолбон» сурунаалга
бэчээттэммиттэрэ.

Билигин Семен Данилов аатынан Бэрдьигэстээх орто оскуолатыгар куруһуок
салайааччытынан үлэлиир.



https://sah.wikipedia.org/wiki/%D0%A0%D0%BE%D1%82%D1%88%D0%B8%D0%BB%D0%B4

Династия төрүттээччитэ Майер Амшель Ротшильд (1744—1812) буолар,
Франкфурт-на-Майне куоракка банк төрүттэбит. Кини үлэтин 5 уолаттара
салҕаабыттара: Амшель Майер, Соломон Майер, Натан Майер, Карл (Кальман) Майер,
Якоб (Джеймс) Майер. Ини-биилэр 5 араас куоракка ( Франкфурт-на-Майне, Вена,
Лондон, Неаполь, Париж) биэс бааны хонтуруоллаабыттар. Билиҥҥи кэмҥэ Ротшильд
икки эрэ салаата хаалбыт — Англияттан Натан удьуордара уонна Францияттан Якоб
(Джеймс) салаата. Атын салаалар өлөн быстыбыттар (Амшель Майер оҕото суох өлбүт,
неапольлааҕы салаа 1901 с. эр өттүнэн быстыбыт, дьахтар өттүнэн 1935 с.,
австриятааҕы салаа эр киһи өттүнэн 1980 с. быстыбыт, дьахтар өттүнэн билигин да
баар).



https://sah.wikipedia.org/wiki/%D0%A0%D0%BE%D1%81%D1%81%D0%B8%D1%8F_%D0%91%D0%B8%D0%BB%D0%B8%D0%BC%D0%B8%D0%BD_%D0%90%D0%BA%D0%B0%D0%B4%D0%B5%D0%BC%D0%B8%D1%8F%D1%82%D0%B0

Россия Билимин Академията - (нууч. Росси́йская акаде́мия нау́к), Россия
национальнай академията, чинчийэччилэр институттарын ситимнэрин уонна араас
билим уонна социальнай тэриллиилэри: библиотекалары, издательстволары уонна
балыыһалары сүрүннүүр тэрилтэ.1725 сыллаахха Академия наук и художеств диэн
ааттанан тэриллибитэ.

Бастакы бэрэсидьиэнэ уонна тэрийээччитэ — Лаврентий Блюментрост. Академияны
тэрийии Бүөтүр I ыраахтааҕы судаарыстыбаны уларыта тутуутун биир хайысхатынан
буолбута. Тута Европаттан биллиилээх учуонайдары ыҥырбыттара. Бастаан утаа
олохтоох дьон академияҕа суох буолан 1746 эрэ сыллаахха академия бэһис
бэрэсидьиэнэ нуучча Кирилл Разумовскай буолбута. Бу киһи Войско Запорожское
тиһэх гетмана, фелдьмаршал сыбаанньалаах байыаннай киһи этэ. Москва куораттан
салайыллар. Россия правительствота тутан олорор.



https://sah.wikipedia.org/wiki/%D0%A0%D0%B0%D1%84%D0%B0%D1%8D%D0%BB%D1%8C_%D0%91%D0%B0%D2%95%D0%B0%D1%82%D0%B0%D0%B0%D0%B9%D1%8B%D1%81%D0%BA%D0%B0%D0%B9

Рафаэль Баҕатаайыскай (Ермолаев Рафаэль Дмитриевич) — саха норуотун хоһоонньута,
ССРС суруйааччыларын Холбоһугун чилиэнэ (1962), Саха Өрөспүүбүлүкэтин
суруйааччыларын Сойууһун чилиэнэ (1991).

Мэҥэ-Хаҥалас улууһугар 1931 с. ыам ыйын 1 күнугэр төрөөбүт. 1953 с. —
Дьокуускайдааҕы тыа хаһаайыстыбатын техникумун бүтэрбит. 1958 с. — СГУ
историко–филологическэй факультетын, онтон ССКП КК Үрдүкү партийнай оскуолатын
бүтэрбит. 1951 сылтан бэчээттэнэр. Дьокуускайдааҕы кинигэ кыһатыгар уонна
"Чуораанчык" ("Колокольчик") сурунаалга главнай эрэдээктэринэн үлэлээбит. 1957
с. — «Кытыан кымньыы» диэн үгэлэрин, хоһооннорун бастакы кинигэтэ бэчээттэммит.
1959 сыллаахха хоһооннорун уонна үгэлэрин бастакы хомуурунньугун бэчээттээбит.
1974 с. — «Бэйэҥ сулускун булуоҥ» романыгар тыа интэлигиэнсийэтин туһунан
суруйбут. 1985 с. — уларыта тутуу сылларыгар «Мөhүүрэлээх бөтүүктэр» диэн куорат
ыччатын туһунан сэһэни бэчээттэппит. Сатирик-поэт быһыытынан киэҥник биллибитэ.
«Уолаттар уонна кийииттэр» хоһоонунан романа туспа кинигэнэн тахсыбыта. Норуот
таптаан ыллыыр ырыаларын тылын суруйбут лирическэй, гражданскай поэт быһыытынан
эмиэ биллэр. Кэлин сылларга саха чулуу дьонноругар анаабыт поэмаларын
бэчээттэттэ. Ахтыылары суруйда. 2016 с., Балаҕан ыйын 24 күн сиртэн күрэннэ.



https://sah.wikipedia.org/wiki/%D0%A0%D0%93%D0%94-5

РГД-5 – сэбиэсскэй (российскай) бытарыйар илии гранаата. Гранаата кимэн киириигэ
туттуллар, бытархайдарын көтөр эргимтэтэ 15-20 миэтирэ. Гранаата 1954-с сылга
армияҕа ылыллыбыт. Иккис аан дойду сэриитигэр гранаатаны туттуу көрдөрбүтүнэн,
РГ-42 эстэр бытархайдарын көтөр эргимтэтэ наһаа улахан буолан быраҕар киһиэхэ
кутталлаах эбит.

Быһыыта ньолбуһах. Куорпуһа чараас ыстаал, хаки күөх өҥүнэн кырааскаламмыт.
Толоруута тротил, запаала УЗРГМ.

РГД-5 билигин Россия Армиятын сэриитин сэбэ. Элбэх атын дойдуларга эмиэ
оҥоһуллар, холобура Кытайга «Тип 59» диэн аатынан.



https://sah.wikipedia.org/wiki/%D0%A0%D0%93%D0%94-33

РГД-33 – эргэ сэбиэсскэй универсаальнай илии гранаата. 1933-үс сылга, Дьяконов
конструктар Рдултовскай гранаататын образец курдук ылан, бу кимии/көмүскэл
РГД-33 гранаататын оҥорбут. Дьиибэтэ диэн, РГД-33 гранаата кэтэрдиллэр/уһуллар
бытархайдары үөскэтэр тимир хахтаах. Хаҕа суох граната бытархайдарын көтөр
эргимтэтэ 15 миэтирэ, хахтаах – 30 миэтирэ. Сорох тутааҕын уонна удаарнай
механиизымын детааллара 100 миэтирэҕэ тиийэ көтүөхтэрин сөп. Сэрии саҕаламмытын
кэнниттэн, РГД-33 гранаатаны, производстваҕа наһаа уустуук диэннэр оҥорон
бүтэрбиттэр. Кини оннугар РГ-42 ылыммыттар.

Толору хомуллубут гранаата быһыытынан бытыыккаҕа маарынныыр. Куорпуһа уонна
тутааҕа ньаалбаан. Кэтэрдиллэр бытарыйар хаҕа тимир эрэһиэккэ кэрдиистэрдээх.
Өҥө күөх хаки. Толоруута тротил. Саллаат гранаатаны бастаан ылан баран, тутааҕын
эрийэхтээх (сатаан өһүллүбэт буолар), запаалын туспа харайыахтааххын.



https://sah.wikipedia.org/wiki/%D0%9F%D1%8F%D0%BD%D0%B4%D0%B0

Пянда Пантелей Демидович — землепроходец, первооткрыватель р. Лены, первым
установившим контакт с якутами.

Пантелей Пянда положил начало открытию русскими Восточной Сибири, в особенности
территории нынешней Иркутской области, присоединению новых земель к русскому
государству, открыл кратчайший путь с Нижней Тун­гуски на Лену через Чечуйский
волок, доказал, что Верхняя Тунгуска и Ангара – одна и та же река. Есть
предположение, что Пянда возглавил одну из двух крупных партий промысловиков,
отправившихся в 1626 в верховья Нижней Тунгуски. Имеется краткое упоминание о
посещении им Якутска в 1643. Дальнейшая его судьба неизвестна.



https://sah.wikipedia.org/wiki/%D0%9F%D1%83%D1%88%D0%BA%D0%B8%D0%BD_%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80_%D0%A1%D0%B5%D1%80%D0%B3%D0%B5%D0%B5%D0%B2%D0%B8%D1%87

Алекса́ндр Серге́евич Пу́шкин (1799 — 1837) диэн нуучча улуу поэта,
суруйааччыта, драматурга уонна прозаига. Пушкин өссө нуучча тылын тарҕатааччыта
уонна тылы уларыппыт реформатор быһыытынан биллэр.

Пушкин ыам ыйын 25 күнүгэр 1799 сыллаахха Москва куоракка төрөөбүт. Кыра сылдьан
эбэтигэр Москва анныгар Захарово диэн сэлиэнньэҕэ сайылыыр эбит. Алта сыл
Царскосельскай лицейга үөрэммит. 1820 сыл сааһыгар политиканы таарыйар
хоһооннорун иһин Санкт-Петербург генерал-губернаторыгар ыҥырыллар. Сибииргэ
көскө ыытылла сыһар, ону аҕа доҕордоро көмөлөһөн Екатеринославка ыытыллар.
Сэбиргэхтэтэн ыалдьа сыттаҕына Раевскайдар Хапхааска уонна Кырыымҥа эмтэтэ
илдьэллэр.



https://sah.wikipedia.org/wiki/%D0%9F%D1%81%D0%BA%D0%BE%D0%B2%D1%81%D0%BA%D0%B0%D0%B9_%D1%83%D0%BE%D0%B1%D0%B0%D0%BB%D0%B0%D1%81

Псков уобалаһа, (Нууччалыы: Псковская область) - Российскай Федерация субъега.
Киин куората — Псков.

Кирбиилэһэр – Лениград, Новгород, Тверь, Смоленскай уобаластары, уонна үс омук
госудаарствалары кытта – Эстония, Латвия уонна Белорусия.

Уобаласка үс тыһыынчаттан тахса күөл баар, Европаҕа кэриҥинэн үһүс улахан –
Чудской күөл.

910-ус сылтан, 1348-ыс сылга диэри, уобалас сиригэр Псков княжествота баар эбит
(Новгород састаабын иһигэр).

Псков уобалаһа – саамай депопупяцияланар регион. Эдэр ыччат атын дойдуларга
көһөрө, оҕолор төрөөһүннэрэ аччааһын, нэһилиэнньэ кырдьыыта, улуу аҕа сэрии
содуллара – ити фактордар бары дьайыыллар. Холобура, 1926 сыл биэрэпиһинэн,
билиҥҥи уобалас сиригэр 1 мөл. 768 тыһ. киһи олорбут; 1990-ус сылга номнуо 844
тыһ. ; билигин (2008 сылга), уобаласка 705 эрэ тыһыынча киһи баар.



https://sah.wikipedia.org/wiki/%D0%9F%D1%80%D0%B5%D0%B7%D0%B8%D0%B4%D0%B5%D0%BD%D1%82

Бэрэсидьиэн эбэтэр президе́нт (латыын тылыттан нуучча тылын нөҥүө киирбит тыл:
praesidens — инники олорооччу) — өрөспүүбүлүкэ көрүҥнээх дойдуларга ил баһылыга.

Ил түмэн өрөспүүбүлүкэлэригэр (нууч. парламентские республики) бэрэсидьиэни Ил
түмэн талар. Бэрэсидьиэн өрөспүүбүлүкэлэригэр (нууч. президентские республики)
быһа эбэтэр атын Ил түмэн кыттыыһыыта суох ньыманан талыллар. Бэрэсидьиэн
өрөспүүбүлкэлэригэр баһылык киэҥ боломуочуйалаах буолар, үксүн или
(судаарыстыбаны) уонна бырабыыталыстыбаны быһаччы салайар. Оттон ил түмэн
өрөспүүбүлүкэлэригэр Конституцияҕа баһылык киэҥ боломуочуйалааҕа сурулларын
үрдүнэн дьиҥ былааһы премьер-миниистир тутан олорор.



https://sah.wikipedia.org/wiki/%D0%9F%D0%BE%D1%81%D0%BA%D0%B0%D1%87%D0%B8%D0%BD_%D0%93%D1%80%D0%B8%D0%B3%D0%BE%D1%80%D0%B8%D0%B9_%D0%98%D0%BB%D0%BB%D0%B0%D1%80%D0%B8%D0%BE%D0%BD%D0%BE%D0%B2%D0%B8%D1%87

Поскачин Григорий Илларионович — поэт, литературнай кириитик, 1938 с. ССРС
суруйааччыларын Сойууһун чилиэнэ. Үөһээ Бүлүү оройуонуттан бастакы суруйааччы,
саха суруйааччыларын I конференциятын делегата. Уон саастааҕар оскуола боруогун
аан бастаан атыллаабыта. Үөрэҕэр дьоҕурдаах, билиигэ-көрүүгэ тардыстар уолчаан
Бүлүүтээҕи педтехникумҥа үөрэнэ киирэр. Учуутал техникумугар үөрэнэ сылдьан
Бүлүү куораттааҕы литературнай куруһуокка дьарыктанар. "Кыайыы кыымнара"
хомуурунньугу 1933 сыллаахха Саха государственнай издательствотыгар
таһаартараллар. Бу хомуурунньукка 12 автор хоһооно киирбит, олор истэригэр
Григорий Поскачин икки хоһооно "Ударник комсомол", "Ыллыам" тахсаллар.
Дьокуускайга үлэлиир кэмигэр "Бэлэм буол", "Эдэр большевик", "Кыым" хаһыаттарга
"Саас сардаҥата" 1935 с., "Кыайыыга" 1937 с., "Уус-уран литература" 1938 с.эдэр
суруйааччылар хомуурунньуктарыгар хоһоонноро бэчээттэммиттэрэ.



https://sah.wikipedia.org/wiki/%D0%9F%D0%BE%D0%BF%D0%BE%D0%B2_%D0%9A%D0%BE%D0%BD%D1%81%D1%82%D0%B0%D0%BD%D1%82%D0%B8%D0%BD_%D0%94%D0%BC%D0%B8%D1%82%D1%80%D0%B8%D0%B5%D0%B2%D0%B8%D1%87

1919 сыллаахха Бүлүү куоратыгар төрөөбүт. 1935 с. Бүлүүтээҕи ситэтэ суох орто
оскуоланы бүтэрэн баран, Дьокуускайдааҕы медицина техникумугар үөрэнэ киирбит.
Кэлин Дьокуускайдааҕы пионердар дыбарыастарын дириэктэринэн, Саха Сиринээҕи
обком партийнай архыыбын старшай архивиһынан үлэлээбит. Дьокуускайдааҕы
аэроклубка үөрэммит, Челябинскайдааҕы байыаннай авиация училищетын бүтэрбит.
Сэриигэ бастакы күннэриттэн сылдьыбыт. 54-с бомбардировочнай авиаполкаҕа Москуба
анныгар кыргыспыт.

Старшай сержант Попов 1943 сыллаахха кулун тутар 20 күнүгэр өлбүт. Орел
уобалаһыгар Новосильскай оройуон Верховье сэлиэнньэтигэр көмүллүбүт.

«Вылетаю бомбить фашистских бандитов» / Н. Дмитриев // Юность Севера. — 2004. —
22 сентября



https://sah.wikipedia.org/wiki/%D0%9F%D0%BE%D0%BF%D0%BE%D0%B2_%D0%94%D0%BC%D0%B8%D1%82%D1%80%D0%B8%D0%B0%D0%BD

Бэс ыйын 23 күнүгэр 1827 сыллаахха аҕабыыттар дьиэ кэргэннэригэр төрөөбүт. Аҕата
Покровскай сыаркабын диакона эбит. Аҕата уол тоҕустааҕар өлбүтүн кэннэ
Дьокуускайдааҕы духуобунай училищеҕа үөрэммит. Дьонуттан илиинэн суруллубут
«Саха тылын тылдьыта» хаалбыт, суруйа үөрэнэн баран Димитриан ол тылдьыкка саҥа
тыллары эбэн киирэн барбыт. 1846 сыллаахха Иркутскайдааҕы духуобунай
сэминээрийэни бүтэрбит, учуутал идэтин баһылаабыт. 1849 сыллаахха училищелар
иниспиэктэрдэринэн анаммыт. Ол эрэн сахалыы үчүгэйдик билэрин учуоттаан
Ытык-Күөлгэ аҕабыытынан анаммыт. Сибэтийэ Преображение сыаркабыгар Ытык-Күөлгэ
45 сыл 6 ый сулууспалаабыт. Улууска бастакы чааһынай оскуоланы арыйбыт, онно
бэйэтэ суруйбут сахалыы учуобунньуктарынан саха тылын үөрэтэр эбит. Кэлин ол
оскуола сыаркап приходун оскуолата буолбут.

Иннокентий Вениаминов тэрийбит итэҕэл кинигэлэрин тылбаастыыр хамыыһыйатын
чилиэнэ. Эдуард Пекарскайы чинчийэр үлэнэн дьарыктанарга угуйбут буолуон сөп.
Биэс уонча сыллаах үлэтин - быһаарыылаах тылдьытын - Пекарскайга туттарбыта
уонна 13 сыл тухары тылдьыт оҥорууга көмөлөспүтэ биллэр.

175 лет со дня рождения Д.Д. Попова, одного из первых составителей учебного
пособия на якутском языке (букваря) и переводчика



https://sah.wikipedia.org/wiki/%D0%9F%D0%BE%D0%BF%D0%BE%D0%B2_%D0%93%D0%B0%D0%B2%D1%80%D0%B8%D0%B8%D0%BB_%D0%92%D0%B0%D1%81%D0%B8%D0%BB%D1%8C%D0%B5%D0%B2%D0%B8%D1%87

Попов Гавриил Васильевич (19.09.1930—04.03.2007) — филология билимин кандидата,
кыраайы үөрэтээччи.

1930 сыллаахха балаҕан ыйын 19 күнүгэр Мэҥэ Хаҥалаc Алтан нэһилиэгэр орто
бааһынай дьиэ кэргэнигэр төрөөбүт. 1955 сыллаахха Саха государственнай
пединститутун история-филология факультетын саха салаатын бүтэрбит. 1955—1972
сылларга саха тылын учууталынан Эдьигээн уонна Мэҥэ Хаҥалас оскуолаларыгар
үлэлээбит. Ол саҕана киниэхэ М. Е. Николаев — Саха Республикатын бастакы
президена, Р. М. Дмитриев — көҥүл тустууга Олимп ооньууларын чемпиона, С. Н.
Назаров — араас сылларга СР солбуйааччы бэрэссэдээтэлэ, Ис дьыала уонна тутуу
миниистирэ, И. Е. Алексеев — Хомус Уйбаан — филология билимин доктора, 11 үөрэх
кандидата уо. д. а. үөрэммиттэрэ.

1972 с. Тыл, литература уонна история Институтугар үлэлиир. 1983 сыллаахха
«Слова “неизвестного происхождения” якутского языка (сравнительно-историческое
исследование)» диэн ааттаах диссертацияны Алма-Атаҕа көмүскээбитэ. Бу үлэтигэр
Г. В. Попов өрөбөлүүссүйэ иннинэ В.В. Радлов туруорбут боппуруостарын быһааран
биэрбитэ. 6 200 тыл олохторун ырыппыт. Кини иннинэ биллибэт төрүттээх тыллар
араас түүр, монгол, тоҥус тыллар уруулара буоларын быһаарбыт, онно: төрүт түүр
силистээх лексика 58%, 27% — монгол тыла буолара биллибитэ, 9% — тоҥустар
тылларыттан киирбит, 1% — алтай аймах омугуттан буолбакка араас омук тыллара
(кытай, перс, санскрит, тибет уо. д. а.) буолаллар эбит. Иннэ гынан билигин
тылбыт 9% эрэ биллибэт төрүттээх эбит. Ол хайа баҕар омук тылыгар биллэр кээмэй
эбит. Иннэ гынан, Г. В. Попов кэтээн-ырытан көрүүтэ саха тылын үөрэтиитигэр
боччумнаах кылааты киллэрбит.

Г. В. Попов маны таһынан кыраайы үөрэтээччи быһыытынан биллэр. Үлэтин бу өрүтун
түмүгүнэн маннык кинигэлэр тахсыбыттара: «Хантан хааннаахпытый?» (1994),
«Манчаары Баhылай. Ырыалар-тойуктар», (1994), «Алтан, Моорук, Тараҕай
нэhилиэктэрин төрүттэрэ» (1998), «Дьүлэй Бүөкээн. Билбит көрбүт. Чабырҕахтар»
(1999). «Манчаары Баhылай. Ырыалар-тойуктар» кинигэҕэ Попов саха омук биир
биллэр киһитин Манчаары Баһылайы биллэр ырыаһыт, тойуксут курдук суруйбут уонна
ырыаларын-хоһооннорун бу диэн быһаарбыт эбит. «Дьүлэй Бүөкээн. Билбит көрбүт.
Чабырҕахтар» кинигэҕэ кини Дьүлэй Бүөкээн диэн киһи чабырҕахтарын архыыптан
хомуйан ылан сааһылаан, сорох тылларын быһааран биэрбит уонна аан тылы суруйбут.
«Хантан хааннаахпытый?» диэн кинигэтигэр саха маҥнайгы суруйааччыларын
төрдүлэрин ырыппыт.



https://sah.wikipedia.org/wiki/%D0%9F%D0%BE%D0%BF%D0%BE%D0%B2_%D0%90%D0%BD%D0%B4%D1%80%D0%B5%D0%B9_%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80%D0%BE%D0%B2%D0%B8%D1%87

Попов Андрей Александрович (1902—1960) — история билимнэрин кандидата, этнограф.

1902 сыллаахха Бүлүү улууһун Үгүлээтигэр аҕабыт кэргэнигэр төрөөбүт. 1924—25 сс.
Үөһээ Бүлүү Боотулуутугар учууталлаабыт. Омугунан нуучча эрээри саха ыккардыгар
улааппыт буолан саха тылын уһулуччу үчүгэйдик билэрэ.

Бу киһи 11 ойуун 30 кыырыытын сурукка киллэрбит уһулуччулаах өҥөлөөх. Ол
рукопиһа Этнография институтун Санкт-Петербуурдааҕы салаатын архыыбыгар харалла
сытар.

Национальная библиотека Республики Саха (Якутия): 100 лет со дня рождения А. А.
Попова, кандидата исторических наук, этнографа, фольклориста



https://sah.wikipedia.org/wiki/%D0%9F%D0%BE%D0%BF%D0%BE%D0%B2%D0%B0_%D0%95%D0%BB%D0%B8%D0%B7%D0%B0%D0%B2%D0%B5%D1%82%D0%B0_%D0%A1%D1%82%D0%B5%D0%BF%D0%B0%D0%BD%D0%BE%D0%B2%D0%BD%D0%B0

Попова Елизавета Степановна - хуор тэрийээччи, ССРС култууратын туйгуна, тыа
култууратын шефствотын туйгуна, үлэ бэтэрээнэ.

1941 с. от ыйын 1 күнүгэр Саха АССР Садын оройуонун Ботуобуйа дэриэбинэтигэр
төрөөбүт. Дьокуускадааҕы культпросвет училищены "дирижер-хоровик" идэтинэн 1962
с. бүтэрбит, онтон Ленинграадтааҕы Н.К. Крупская аатынан култуура институутун
1968 с. бүтэрбит.

1968 с. анал дисциплиинэлэр преподаветллэрин быһыытынан Дьокуускайга
култуура-сырдатар училищетыгар үлэтин саҕалаабыт. 1976-78 сс. физтехпроблем
Севера институт хуорун салайбыта. Онтон 1978-89 сс. ЯРКПУ хуорун салайбыта.



https://sah.wikipedia.org/wiki/%D0%9F%D0%BE%D0%BB%D0%BB%D0%BE%D0%BA_%D0%94%D0%B6%D0%B5%D0%BA%D1%81%D0%BE%D0%BD

Поллок Джексон (ааҥл. Paul Jackson Pollock; 1912 сыл тохсунньу 28 – 1956 сыл
атырдьах ыйын 11) XX үйэ иккис аҥаарын ойуулуур ускуустубатыгар бөдөҥ сабыдыалы
оҥорбут Америка уруһуйдьута, абстрактнай экспрессионизм диэн салаа идеолога
уонна салайааччыта.

1945 сыллахха Лии Краснер диэн ааттах уруһуйдьуту кэргэн ылбыт, кини
карьератыгар уонна наследиятыгар улахан сабыдыалы оҥорбут.

Поллок 44 саастааҕар итирик сыльдьан массыынанан авариятыгар түбэһэн өлбүт. 1956
сыллаахха киниэхэ анааммыт Нью-Йорк куоракка Аныгы искусство музейыгар выставка
ааспыт. Өссө улахан выставка 1967 сыллаахха ааспыт. 1998 уонна 1999 сылларга
Нью-Йорк куоракка Аныгы искусство музейыгар уонна Лондоҥҥа Тэйт музейыгар
ааспыттар.

2000 сыллаахха "Поллок" киинэ уһуллубут, сүрүн оруолун Эд Харрис толорбут, уонна
ол оруолун иһин Оскар бириэмийэтин ылбыт/

2006 сыллаахха «Сотбис» аукциоҥҥа «5 нүөмэр, 1948» диэн хартыыната 140 мөл
дуолларга атыыламмыта. Бу хартыына бэйэтин кэмигэр аан дойдуга саамай үрдүк
сыаналаах буолбута.



https://sah.wikipedia.org/wiki/%D0%9F%D0%BE%D0%BB%D0%B8%D1%82%D0%B8%D1%87%D1%8D%D1%81%D0%BA%D1%8D%D0%B9_%D0%BA%D1%83%D0%BE%D1%82%D0%B0%D0%B0%D2%BB%D1%8B%D0%BD

Политичэскэй куотааһын (political asylum АХШ дойдутугар) - дьоннор, бэйэлэрин
дойдуларыгар президени игин кириитикэлээбиттэрин иһин репрессия буолаары
гыммытын иһин атын дойдуларга куотуу. Ол президен эрэ буотах! Уопсайа мөллүйүөн
араас биричиинэ баар, олортор саамай сүрүннэрэ:

Аустралия - политичэскэй куотуу дьоннору ыларынан биир бастыҥ дойду буолар, сыл
аайы 200 тыһыынча Политичэскэй куотуу дьоннор Аустралияҕа олохсуйа кэлэллэр.
Үксүлэрэ Кытайтан, Индияттан, Таиландтан. Кэнники кэмҥэ Путин былааска
кэлбитигэр, элбэх Арассыыйа олохтоохторо эмиэ Аустралияҕа көмө көрдөөн
куоталлар. Сахалар эмиэ бааллар. Аустралия маннык куотуу дьоннору ылар:

Итиннэ сөп түбэһэр буоллаҕына, Аустралия эйиэхэ виза биэрэр, 4 сыллаах. Ол
улахан значенията суох, тоҕо диэтэххэ 4 сыл кэнниттэн Аустралияҕа ханнык баҕарар
киһи гражданин статуһун ылар.



https://sah.wikipedia.org/wiki/%D0%9F%D0%BE%D0%B4%D0%B1%D0%B5%D0%BB%D1%8C%D1%81%D0%BA%D0%B0%D0%B9_%D0%92%D0%B0%D0%B4%D0%B8%D0%BC_%D0%9D%D0%B8%D0%BA%D0%BE%D0%BB%D0%B0%D0%B5%D0%B2%D0%B8%D1%87_(%D0%9F%D0%B0%D0%BF%D0%BF%D0%B8%D0%B5%D0%B2%D0%B8%D1%87)

Подбельскай Вадим Николаевич (Паппиевич) (1887—25.02.1920) — Сэбиэскэй Арассыыйа
почталарын уонна телеграфтарын наркома.

Саха Сиригэр билиҥҥи Амма улууһун Алтан нэһилиэгэр 1887 с. төрөөбүт. Саха
Сиригэр көскө ыытыллыбыт народоволец Паппий Подбельскай уонна полицияҕа
сэбилэниилээх утарсыыны оҥорбут дьахтар уоллара. Аҕата 1889 сыллаахха бырачыас
кэмигэр ытыллыбыт.

Вадим Подбельскай улаатан баран бассабыык буолбут, Олунньутааҕы уонна Өктөөп
өрөбөлүүссүйэлэрин, Гражданскай сэрии кыттыылааҕа.

1920 с. субуотунньукка илиитин өлөрөн, онтон хаан сүһүүрүүтэ баран олунньу 25
күнүгэр Москубаҕа өлбүт.



https://sah.wikipedia.org/wiki/%D0%9F%D0%B5%D1%82%D1%80%D0%BE%D0%B2%D0%B0_%D0%A2%D0%B0%D0%BC%D0%B0%D1%80%D0%B0_%D0%98%D0%B2%D0%B0%D0%BD%D0%BE%D0%B2%D0%BD%D0%B0

Петрова Тамара Ивановна - саха тылын чинчийээччитэ, педагогическэй наука
хандьыдаата, СГУ бэрэппиэссэрэ, CӨ үөрэҕириитин үтүөлээх үлэһитэ, норуот
үөрэҕириитин туйгуна, биллиилээх общественнай диэйэтэл.

1955-71 сс. Үөһээ-Бүлүүгэ Маҥаас 7-кылаастаах, Тойоку 8 кылаастаах, Нам орто
оскуолатын нуучча тылын учуутала.

Тамара Ивановна тылбаасчыт быһыытынан 1. Икки тылынан "П.А. Ойунский. Новые
переводы стихотворений" (2003) 2. Улуу Кыайыы 60-сааһыгар аналлаах "Любимые наши
песни"/ "Тапталлаах ырыаларбыт" (2005) 3. Иван Гоголев, Леонид Попов, Илья
Ча5ыл5ан үбүлүөйдэригэр аналлаах тылбаастар 4. Биэс тылынан тылбаастаммыт
Виталий Власов хоһооннорун уонна ырыаларын хомуурунньуга "Боотур Ууспун" (2008)
5. "Манаас" кыргыз омук улуу айымньыта (2014)



https://sah.wikipedia.org/wiki/%D0%9F%D0%B5%D1%81%D1%82%D0%B5%D1%80%D0%B5%D0%B2_%D0%92%D0%BB%D0%B0%D0%B4%D0%B8%D0%BC%D0%B8%D1%80_%D0%98%D0%BB%D1%8C%D0%B8%D1%87

Пестерев Владимир Ильич (1952.11.04) - саха прозаига, очеркист. 1994 сылтан РФ
СС (Суруйааччылар Союзтарын) чилиэнэ. Устуоруйа билимин кандидата. Ньуучча
тылынан суруйар.

Томпо улууһугар төрөөбүтэ. 1972 сыллаахха Омскай гражданскай авиация летнай
училищетын бүтэрбитэ. Сүүрбэ сыл устата Баатаҕай авиапредприятийэтин пилота этэ.
Көтөр ааллар уонна бөртөлүөттэр араас көрүҥнэрин салайара. Уопсайа оһоло суох
уон тыһыынчаттан тахса чааһы көппүт. Ол кэннэ Транспорт уонна ситим
министерствотыгар үлэлээбитэ, онтон 1994 сыл тохсунньутуттан Саха
Өрөспүүбүлүкэтин Салалтатыгар консультант-эксперт буолар.

1974 сылтан бэчээттэнэн саҕалыыр. Кини очерктара уонна ыстатыйалара улуустааҕы,
өрөспүүбүлүкэтээҕи уонна киин хаһыаттарга, "Хотугу сулус" сурунаалга
тахсыбыттара. "Летчик Отто Кальвица" диэн бастакы документальнай сэһэнин 1989
сыллаахха таһаарар. Кини сүрүн интириэһэ - биллэ илик архивнай докумуоннары
булан ылан, онно олоҕуран төрөөбүт дойду устуоруйатын туһунан айымньылары
суруйуу.



https://sah.wikipedia.org/wiki/%D0%9F%D0%B5%D0%BF%D0%B5%D0%BB%D1%8F%D0%B5%D0%B2_%D0%92%D0%B8%D0%BA%D1%82%D0%BE%D1%80_%D0%9D%D0%B8%D0%BA%D0%BE%D0%BB%D0%B0%D0%B5%D0%B2%D0%B8%D1%87

Пепеляев Виктор Николаевич — (1885, тохсунньу 8 —1920, олунньу 7) областник,
Государственнай Дума дьокутаата, Колчак бырабыыталыстыбатыгар Миниистирдэр
Сэбиэттэрин Бэрэстээтэлэ. Үрүҥ генерала Анатолий Пепеляев бииргэ төрөөбүтэ.

Виктор Николаевич Пепеляев 1885 сыллаахха тохсунньу 8 күнүгэр (урукку истиилинэн
1884 сыл ахсынньы 27 күнүгэр) Томскай губерния Нарыымыгар дворянин,
генерал-лейтенант уонна атыыһыт кыыһын дьиэ кэргэнигэр төрөөбүт.

Гимназияҕа үлэлиир сылларыгар үөрэнээччилэр таптыыр учууталлара эбит. Ол саҕана
нуучча уонна Сибиир устуоруйатынан үлүһүйэр эбит.

1912 сыллаахха бастаан выборщигынан онтон алтынньы 20 күнүгэр Томскай
губернияттан кадеттар партияларыттан Госдума дьокутаатынан талыллыбыт. Бастакы
Учредительнэй сийиэскэ сибиир тас урдустарыгар (инородцы) ол иһигэр сахаларга
төрөөбүт тылларынан үөрэтэр босхо начаалынай оскуола арыйар туһунан тыл эппит.
Бу кэннэ нуучча националистара кинини абааһы көрөр буолбуттар.



https://sah.wikipedia.org/wiki/%D0%9F%D0%B5%D0%BD%D0%BD%D0%B8

Пенни, сорох ардыгар пенс (ааҥл. , фр.  уонна скотс. penny , pence (элбэх
ахсааҥҥа харчы сууммата) уонна pennies (аҕыйах манньыат); ирл. pingin; гэльск.
peighinn; фин. уонна эст. penni) — араас кэмнэргэ Британия империятыгар киирэ
сылдьыбыт үгүс дойдулар бытархай харчылара, ону кытары Финляндия уонна Эстония
харчыта. Балартан Британия пеннита ордук биллэр.

«Пенни» ниэмэс пфеннигын, скандинавскай пеннингы, польскай фенигы уонна Босния
уонна Герцеговина пенязын, фенингын кытары биир төрдүлээхтэр.

Итилэртэн ураты, «пенни» — ааҥл тылынан саҥарар дойдуларга (АХШ уонна Канада)
бытархай харчылары (цент) ааттыыллар.

Пенни уонна пфенниг рим денарийын үтүгүннэрэн оҥоруллубуттар. Онон бу валюталар
бэлиэлэринэн хара бастааҥҥыттан латыынныы denarius диэн тыл бастакы бичигэ
буолбута.

Англияҕа уонна ааҥл тылынан саҥарар дойдуларга — d; Германияҕа — ниэмэс готика
курсивынан —₰.

1971 сыл кэнниттэн (Улуу Британияҕа харчыны ааҕыыга уоннаах система киирбитинэн)
пенни p бичигинэн бэлиэтэнэр, немец пфеннигын бэлиэтэ XX үйэ ортолоруттан үксүн
туттуллубат.



https://sah.wikipedia.org/wiki/%D0%9F%D0%B5%D0%BA%D0%B8%D0%BD_%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82%D0%B0

Пекин Университета (北京大學), пиньинь тылынан Běijīng Dàxué. Олохтоон дьоннор
кыччатан этэллэр - Бэйда. Кытайга биир саамай улахан университеттарынан
биирдэстэрэ. Манна 72% кэлии омуктар (Үксэ Аустралия уонна АХШ дойду студеннара)
Кэнники кэмнэ Арассыыйа эдэр ыччата эмиэ иннэ үөрэнэр буоллулар. Улахан научнай
центр. Азия Саамай улахан библиотеката баар. Аан дойду биир улахан
обсерваториятын уонна химическай лабораториятын бас билэр. Элбэх учуонайдар
улэлииллэр. Улахан фармация бизнеһин тэрийбит буолар. Бу Университеты бүтэрбит
студеннар 99,99% бары аан-дойду араас дойдуларыгар улахан үрдүк дуоһунаска
үлэлииллэр. Пекин куоратка хоту өттүгэр сытар, Пекин силиконовай хочотугар баар.



https://sah.wikipedia.org/wiki/%D0%9F%D0%B5%D0%BA%D0%B0%D1%80%D1%81%D0%BA%D0%B0%D0%B9_%D0%AD%D0%B4%D1%83%D0%B0%D1%80%D0%B4_%D0%9A%D0%B0%D1%80%D0%BB%D0%BE%D0%B2%D0%B8%D1%87

Эдуард Карлович Пекарскай (25.10.1858—29.06.1934) — лингвист, этнограф,
фольклорист, ССРС наукаларын Академиятын бочуоттаах чилиэнэ (1931).

Алтынньы 25 күнүгэр 1858 с. Минскай губернияҕа дьадайбыт польскай дворяннар дьиэ
кэргэннэригэр төрөөбүт. Ийэтэ эрдэ өлөн тастыҥ эһэтигэр (двоюродный дед)
иитиллибит. Харьковскай ветеринарнай институтка үөрэммитэ (1877–78 с.).
Народническай хамсааһыҥҥа кыттыбытын иһин Саха Сиригэр көскө ыытыллыбыта.
Дьокуускайга сэтинньи 2 күнүгэр 1881 с. кэлбит, Ботуруускай улуус 1 Игидэй
нэһилиэгэр олохтоммут. Онно сүүрбэччэ сыл олорбут. 1887 с. Пекарскай 7 тыһыынча
саха тылын хомуйбут, 11 сылынан — 20 тыһыынча, оттон 1930 с. — 25 тыһыынча тылы.
Үлэтигэр саха тылын билэр олохтоохтор көмөлөспүттэр: аҕабыыт Д. Д. Попов,
олонхоһут Андросова-Ионова, лингвист С. А. Новгородов уонна аан дойдуга биллэр
ученай академиктар В. В. Радлов, К. Г. Залеман, В. В. Бартольд уонна да
аттыттар.

1926 с. алтынньытыгар Э. К. Пекарскай тылдьытыгар бүтэһик тыллары суруйбут. Ол
туһунан Саха Сирин правительствотын Председателигэр М.К. Аммосовка телеграмма
охсубут. Правительство политкаторжаннар Ленинградтааҕы обществоларын кытта
Тылдьыт ааптарын чиэстээһини тэрийбиттэр.

Саха норуотун аатыттан Эҕэрдэ суругу эдэр поэт Г.В. Баишев (Алтан Сарын) аахпыт.
Маннык тыллар бааллар эбит: «Эдуард Карлович, эн албан аатыҥ эн таптыыр Тааттаҥ
хонуутугар, былыргы олоҥхоҕо ахтыллар Айыы Дьаргыл баҕанатын курдук, үс
өргөстөөх, аҕыс кырыылаах суорба таас баҕанаҕа батары таміаланан үйэттэн үйэ
тухары саха киһитэ күлүгүн быһа хаампат ытыга буолан туруохтун!»



https://sah.wikipedia.org/wiki/%D0%9F%D0%B0%D0%BB%D0%BB%D0%B0%D0%B4%D0%B8%D0%B9_%D1%82%D1%80%D0%B0%D0%BD%D1%81%D0%BA%D1%80%D0%B8%D0%BF%D1%86%D0%B8%D1%8F%D1%82%D0%B0

Паллаадий транскрипцията — кытай тылын нуучча тылыгар транскрипциялааһын
ньымата.

Биллиилээх кытайы үөрэтээччи Н. Я. Бичурин 1839 сыллаахха айбыт. Палладий (П. И.
Кафаров) уонна П. С. Попов таһааттарбыт «Толору кытай-нуучча тылдьытттарыгар»
(Пекин, 1888) туһаныллан олоххо киирбитэ, онон билигин биллэр аатын ылбыта. Бу
транскрипция «сохранила свои позиции и с незначительными изменениями
используется и поныне».

Если при транскрипции двух соседних слогов одного слова последний заканчивается
на -н, а следующий начинается на гласную, то на стыке ставится разделительный ъ,
например: 长安 Чанъань, 朋友 пэнъю.

Слог hui произносится как [xuəi], что отражено в написании кириллицей как хуэй
(напр. Хуэйцзу) и заодно позволяет избежать «неблагозвучия» в русском языке. В
некоторых топонимах используется также вариант хой (Аньхой). Некоторые авторы
ошибочно используют буквальную транслитерацию пиньиня, что создает варианты
транслитерации: 安徽 Аньхой — Аньхуй, 回族 Хуэйцзу — Хуйцзу.

Слогом хуэй (hui) могут быть записаны китайские фамилии и имена (напр. 辉 Huī)
или их часть. Это также название народа (回 Huí) (тж. Хуэйцзу, см. Дунгане) и
одного из китайских языков/диалектов хой (徽 Huī).

В научной и художественной литературе, изданной на русском языке, при
транскрипции имен собственных и в терминологии часто встречается двоякое
написание слогов мэн — мын, мэнь — мынь, фэн — фын, фэнь — фынь, пэн — пын. Но
начиная с 50-х годов XX в. предпочтение стало отдаваться написаниям с буквой э.

Уэйд — Джайлз (эбэтэр көннөрү Уэйд, сороҕор Вейд — Жиль; Wade-Giles) —
путунхуаны романизациалыырга сороҕор билигин да туттуллар пиньиньтэн кырдьаҕас
систиэмэ.



https://sah.wikipedia.org/wiki/%D0%9F%D0%B0%D0%B2%D0%BB%D0%BE%D0%B2_%D0%98%D0%B2%D0%B0%D0%BD_%D0%A2%D0%B8%D0%BC%D0%BE%D1%84%D0%B5%D0%B5%D0%B2%D0%B8%D1%87

Павлов Иван Тимофеевич - атыыһыт, "Я.Ф. Санников нэстилиэнньиктэрэ" диэн тэрилтэ
салайааччыта, ВЯОНУ чилиэнэ.

1886 с. Арҕаа Хаҥалас улууһун Одуну нэһилиэгэр төрөөбүтэ. Аатырбыт атыыһыт Яков
Санников кыыһын ойох ылбыта. Кинини кытта бииргэ үлэлээбитэ. Кэлин өлбүтүн кэннэ
"Я.Ф. Санников нэстилиэнньиктэрэ" диэн тэрилтэни салайбыта. 1922 с. ВЯОНУ
чилиэнинэн талыллыбыта (мунньахха бэйэтэ суоҕа). Гражданскай сэрии кэмигэр
"Холбос" кооперативка үлэлээбитэ. Түүлээх улахан баартыйатын Саха АССР
бырабыыталыстыбатыгар туттарбыт өҥөлөөх. 1932 с. үс сылга уураахтанан Омскай
уобаласка көскө ыытыллыбыта, онно булгаахтырдаабыта.

Улахан кыыһа Татьяна Ивановна Крылова - саха дьахталларыттан бастакы медицина
дуоктара, Саха судаарыстыбаннай университетын төрүттэспит дьоннортон
биирдэстэрэ.



https://sah.wikipedia.org/wiki/%D0%9E%D1%85%D0%BB%D0%BE%D0%BF%D0%BA%D0%BE%D0%B2_%D0%A4%D1%91%D0%B4%D0%BE%D1%80_%D0%9C%D0%B0%D1%82%D0%B2%D0%B5%D0%B5%D0%B2%D0%B8%D1%87

Охлопков Фёдор Матвеевич (02.03.1908, Кириэс-Халдьаайы, Байаҕантай улууһа, Саха
уобалаһа — 28.05.1968) — Аҕа дойду Улуу сэриитин кыттыылааҕа, Сэбиэскэй Сойуус
Геройа (1965).

1908 сыллаахха кулун тутар 2 күнүгэр Байаҕантай улууһугар Кириэс-Халдьаайыга
төрөөбүт. Аҕата Матвей Тааттаттан төрүттээх киһи этэ. Сэрии иннигэр колхуоска
механизаатарынан, булчутунан, Аллаҥҥа Орочоон бириискэлэригэр обкатчигынан
үлэлээбитэ. Эдэр булчут биэс тыһыынчаттан тахса тииҥи туттарбытаЮ 100 хаамыылаах
сиртэн быһах биитин ытан буолдьаны икки аҥыы хайытара.

1968 сыллаахха ыам ыйын 28 күнүгэр өлбүт. Төрөөбүт дойдутугар Кириэс-Халдьаайыга
көмүллүбүт.



https://sah.wikipedia.org/wiki/%D0%9E%D1%85%D0%BB%D0%BE%D0%BF%D0%BA%D0%BE%D0%B2_%D0%A4%D0%B5%D0%B4%D0%BE%D1%80_%D0%9C%D0%B0%D1%82%D0%B2%D0%B5%D0%B5%D0%B2%D0%B8%D1%87

Охлопков Фёдор Матвеевич (02.03.1908, Кириэс-Халдьаайы, Байаҕантай улууһа, Саха
уобалаһа — 28.05.1968) — Аҕа дойду Улуу сэриитин кыттыылааҕа, Сэбиэскэй Сойуус
Геройа (1965).

1908 сыллаахха кулун тутар 2 күнүгэр Байаҕантай улууһугар Кириэс-Халдьаайыга
төрөөбүт. Аҕата Матвей Тааттаттан төрүттээх киһи этэ. Сэрии иннигэр колхуоска
механизаатарынан, булчутунан, Аллаҥҥа Орочоон бириискэлэригэр обкатчигынан
үлэлээбитэ. Эдэр булчут биэс тыһыынчаттан тахса тииҥи туттарбытаЮ 100 хаамыылаах
сиртэн быһах биитин ытан буолдьаны икки аҥыы хайытара.

1968 сыллаахха ыам ыйын 28 күнүгэр өлбүт. Төрөөбүт дойдутугар Кириэс-Халдьаайыга
көмүллүбүт.



https://sah.wikipedia.org/wiki/%D0%9E%D1%80%D0%B5%D0%BB_%D1%83%D0%BE%D0%B1%D0%B0%D0%BB%D0%B0%D2%BB%D0%B0

Орёл уобалаһа, (Нууччалыы: Орловская область) - Российскай Федерация субъега.
Киин куората — Орёл.

Тимир рудата (Курскай Магниттаах Аномалията), бороҥ чох, испиэскэ тааһа, туой,
кумах.

Өссө XII-с үйэ летописьтарыгар Мценскай,Новосильскай уонна Кромы куораттар
ахтыллыбыттар. Оччолорго билиҥҥи уобалас сирэ Чернигов княжествотыгар киирэ
сылдьыбыт. XV—XVI үйэлэргэ Улуу Литва Княжестватын иһигэр. Уобалас тэриллибитэ
балаҕан ыйын 27 күнүгэр, 1937 сылга.

Уобалас олохтоохторун ахсаана, Россия Госкомстатын көрдөрүүтүнэн, 775 936 киһи
(2013). Нэһилиэнньэ хойуута — 31.48 киһи/км² (2013). Куорат олохтоохторо —  513
665 киһи (65,75 %). Орёл уобалаһа депопулирующай регион, ол аата нэһилиэнньэтин
ахсаана сыл сылтан аччаан иһэр.



https://sah.wikipedia.org/wiki/%D0%9E%D0%BD%D0%BE%D0%BC%D0%B0%D1%81%D1%82%D0%B8%D0%BA%D0%B0

Онома́стика (ὀνομαστική) — грек омук тыла, анал ааттары үөрэтэр языкознания
салаата, тылбааһа ааты табан биэрии искусствота. Кини тыл төрдүн эбэтэр атын
тыллары кытары уһуннук алтыһыы түмүгэр үөскээбит. Кыараҕас өйдөбүлгэ араас
тииптээх анал аат бөлөҕүн, ономастическай (онимическай) лексиканы үөрэтэр. Ол
курдук, ономастиканы үөрэтэр предметинэн о́ним (анал аат), тылы атын тыллартан
арааран чопчулуурга аналлаах.

Ономастика — эргэрбит тиэрмин, аат үөскээбит төрүтүн уонна суолтатын үөрэтэр.
Билигин туттуллубат.

Ономасиология (ономатология) (англ. onomasiology) — чопчу предмет (мал-сал)
эбэтэр көстүү ааттарын чинчийэр тылы үөрэтэр салаа.

Топономастика — эргэрбит ол гынан баран литератураҕа туттуллар анал аат
быһаарыыта.

Дьон анал ааттарын чинчийэр наука (Пётр Николаевич Амехин, Иван Калита, Игорь
Кио, Рюрик) .

Космическай объектар эбэтэр туспа халлааны сырдатар эттиктэр ааттарын үөрэтэр.
(Күн, Ый, Юпитер, Галлей кометата, Веста кыра планета (астероид), Церера карлик
планета, Толиман эбэтэр Сириус) сулустары, Данобол (астероидтары о.д.а.
кометалары) үөрэтэр.

Кыыл уонна кинилэр ааттарын үөрэтэр наука. (Холобур, Шарик, Баһырҕас, Доҕор,
Суолдьут, Аргыс, Бөтөс, Чолбон, Сындыыс).

Хараабыллар, суднолар уонна катердар ааттарын үөрэтэр. Холобур, («Аврора»,
«Варяг», «Бородино», «Память Меркурия» уо.д.а.). Эрдэ киллэриллибит наутонимика
уонна каронимика терминнэргэ утары термини Г. В. Алексушин киллэрбит.

Куосмас куйаарын ааттара — сулустар, галактика, наукаҕа ылыныллыбыттарын уонна
норуокка ааттанарын(халлаан сиигэ, Плеяда, Андромеда Галактиката) космонимика
анализтыыр. Космоним термини чаастатык астрониму синонима быһыытынан туттуллар.

Материальнай култуура предметтэр анал ааттара («Орлов» алмаас, Дюрандаль батыйа,
Гамаюн пушка) хрематонимики үөрэҕин объектара буолбуттара.

Табаар аатын уонна дьон практическай дьайыытын, үлэтин-хамнаһын уонна атын
түмүктэрин үөрэтэр. Холобур, парфюмонимнар — парфюмернай продукциялар ааттара
(Chanel, J’adore, Lauren), чоконимнар — сакалааттар ааттара («Кара-Кум»,
«Метелица», «Ласточка»).

Топонимика географическай объектар анал ааттарын үөрэтэр, холобура (Россия, Хара
муора, Новгород, Невскай проспект, Ловать өрүс, Байкал күөл, Куликовскай хонуу,
ономастикаҕа топонимнар диэн ааттаналлар.

Дьыалабыай дьон холбоһуктарын ааттарын үөрэтэр. Холобур,эмпоронимы — маҕаһыыннар
ааттара, фирмонимнар — фирмалар ааттара. Манна парикмахерскайдар, бардар,
кафелар, бильярднай кулууптар, благотворительнай тэрилтэлэр уо.д.а. ааттара
киирсэллэр.

Ономастическай чинчийиилэр норуоттар эмиграцияларын, суолларын, урукку олохторун
булууга көмөлөөхтөр, тыл, култуура, урукку тыл туруга уонна диалектара
уратыларын билэргэ көмөлөөхтөр. Анал ааттары үөрэтии тиэрдии уонна харыстааһын
көмөтүнэн улахан суолталанар. Анал аат бэйэтин суолтатын этимологическай
суолтата сүтэр да кэмигэр харыстанар — тус предмети бэлиэтиир ыйааҕынан — о.э.
ол тыл атын тылын кытта сибээстиир сатаммат (холобура, скифтэр курдук өрүстэр
ааттара нуучча тылыгар «Дон», финно-угорскай «Москва», «Волга» уо. д.а.).



https://sah.wikipedia.org/wiki/%D0%9E%D0%BB%D0%BE%D0%BC%D1%83%D0%BD_%D0%B1%D0%B8%D0%BB%D0%B1%D1%8D%D0%BA%D0%BA%D1%8D

Оломун билбэккэ эрэ ууга кииримэ диэн киһи саҥа оҥорор быһыыларыгар барыларыгар
сыһыаннаах өс хоһооно эдэрдэри үөрэтиигэ хайаан да туттулуннаҕына эрэ табыллар.
Бу өс хоһооно сахалар үөрэхтэринэн “Айыыны оҥорума” диэн суолталаах. (1,28).
Эрдэттэн тугу эмэ оҥоруох иннинэ дириҥник ырытан, сыаналаан көрүү, бу быһыыттан
туох содул үөскүүрүн билии сыыһаны-халтыны оҥорууттан харыстыыр аналлааҕын
дьоҥҥо быһааран тириэрдии буолар. Ханнык баҕарар саҥаны оҥорууттан, айыыттан
туох содул үөскүүрэ уу түгэҕэ көстүбэтин курдук биллибэтиттэн эрдэттэн сэрэхтээх
буолуу эрэ быыһыырын бу өс хоһооно биллэрэр.



https://sah.wikipedia.org/wiki/%D0%9E%D0%BB%D0%B8%D0%BC%D0%BF%D0%B8%D1%8F_%D0%BA%D1%83%D0%BE%D1%80%D0%B0%D1%82

Оли́мпия (гир. Αρχαία Ολυμπία) — Гириэсийэ Элида уобалаһын былыргы куората,
Пелопоннес хотугулуу-арҕаа өттүгэр, Алфей өрүс уонна кини Кладеон диэн салаатын
икки ардыгар сытар.

Былыргы дьоно неолит кэминээҕи саҕаттан бааллара. Афина куораттан 311 км
арҕаалыы, 90 км Патртан соҕуруу уонна 21 км Пиргостан илин туһаайыынан баар.
Олимпия куоракка былыргы Олимпийскай Оонньуулар төрүттэммит эбиттэр. Бу
оонньуулар түөрт сыл буола буола тохтобула суох 1200 сыл курдук ыытыллыбыттар.
Биһиги эрабыт 4 үйэтигэр (426 c.) христианскай Рим императора Феодосий I бу
куораты уоттаппыт эбит.

2012 сыл ыам ыйын 8 күнүттэн бу куорат Дьокуускай куорат доҕордуу куората
буолар.



https://sah.wikipedia.org/wiki/%D0%9E%D0%B9%D1%83%D0%BD%D1%81%D0%BA%D0%B0%D1%8F_%D0%A1%D0%B0%D1%80%D0%B4%D0%B0%D0%BD%D0%B0_%D0%9F%D0%BB%D0%B0%D1%82%D0%BE%D0%BD%D0%BE%D0%B2%D0%BD%D0%B0

Ойунская Сардана Платоновна (06.09.1934—13.07.2007) — фольклорист,
литературовед, тыл үөрэҕин хандьыдаата. СӨ култууратын үтүөлээх үлэһитэ.
Москубаҕа төрөөбүтэ.

Ону таһынан "Якутские народные песни. Ч. 1-3" (Якутск, 1976, 1977, 1980),
"Якутские сказки. ч. 2" (Якутск, 1967), "Кыыс Дэбилийэ" уонна "Модун Эр Соҕотох"
(Новосибирскай, 1993, 1996) кинигэлэр кыттыгас ааптардара. Сардана Платоновна
"Памятники фольклора народов Сибири и Востока" диэн серияҕа кыттан сахалар "Кыыс
Дэбэлийэ" уонна "Модун Эр Соҕотох" диэн героическай эпостарын бэчээккэ
бэлэмнээн, аан тылы суруйан, тылбаастаһан бэрт улахан суолталаах үлэни
толорбута. Бу үлэлэр бүтүн тюрк омуктарын фольклордарын киэҥ маассаҕа, саха
норуотун уус-уран айымньыларын аан дойду таһымыгар таһаарыыга олук уурсубуттара.
Олоҕун тиһэх сылларыгар саха аныгы прозатын ырыппыта. "Литература Якутии на
современном этапе. 1980-1990 гг." (2001) элбэх ааптардаах монографияҕа Д.Т.
Бурцевтыын аныгы кэпсээн уратытын туһунан суруйбута. "Очерк литературы ХХ века"
(научный отчет, 2003) XXI үйэ 20—30-с сс. кэпсээнин туһунан ырыппыта. С.
Ойунская Арассыыйа Суруйааччыларын Сойууһун чилиэнэ этэ. Таатта улууһун Ытык
олохтооҕо. "Гражданскай килбиэн" бэлиэлээх (2003), П.А. Ойуунускай аатынан
судаарыстыбаннай бириэмийэ лауреата (2004), "Барҕарыы" национальнай пуонда
лауреата (2001). Гуманитарнай институт иһинэн П.А.Ойуунускай суруйан хаалларбыт
айымньыларын хомуйар, үөрэтэр уонна бэчээккэ бэлэмниир сыалтан, институт
директора профессор В.Н.Иванов быһаччы салайыытынан П.А.Ойуунускайга аналлаах
фонда тэриллибитэ. Онтон ыла Сардана Платоновна литературоведтар отделларыгар
көһөн, олоҕун сүүрбэччэ сылын бу фонда салайааччытын быһыытынан үлэлээбитэ. Ол
түмүгэр П.А.Ойуунускай 3 томнаах айымньыларын хомуурунньуга аан тыллаах, хос
быһаарыылаах, комментарийдаах бэчээккэ бэлэмнэнэн күн сирин көрбүттэрэ. Маны
тэҥэ Сардана Платоновна "П.А.Ойунский — директор научно-исследовательского
института языка и культуры при СНК ЯАССР (1935-1937)" диэн кинигэни и.н.к.
Р.В.Шелеховалыын институт 70 сылын көрсө таһаартарбыттара. Сардана Платоновна
П.А.Ойуунускай "Саха тыла уонна кини сайдар суола" диэн научнай үлэтин,
"Русско-якутский термино-орфографический словарь" диэн сыһыарыылаах бэрт
кэрэхсэбиллээх үлэни эмиэ бэчээккэ бэлэмнээн таһаартарбыта. Ону ааһан
С.П.Ойунская саха биллиилээх фольклориһа П.Н.Дмитриевтиин П.А.Ойуунускай билигин
аар-саарга аатырбыт "Дьулуруйар Ньургун Боотур" олоҥхотун 68 бэчээтинэй
лииһинэн, дьоһуннаах кинигэ оҥорон бэчээттэппиттэрэ. Аҕата хаалларбыт улуу
нэһилиэстибэтин норуокка тиэрдии, уһун кэмҥэ үйэтитии кини олоҕун сыала-соруга
буолара. Сардана Платоновна "П.А.Ойунский и якутский театр" диэн кинигэ автора.
Бу айымньыны кини аҕата төрөөбүтэ 110 сылын туолуутугар таһаартарбыта.
Литература сайдыытыгар уонна аҕатын сырдык аатын кытары сибээстээх темаларга
Сардана Платоновна дьүккүөрдээхтик үлэлээн республика хаһыаттарыгар,
сурунаалларыгар "П.А.Ойуунускай уонна А.И.Софронов", "П.А.Ойуунускай уонна
Күндэ" уо.д.а., кини эрэ кыайа тутан суруйар кыахтаах ыстатыйаларын, тиһигин
быспакка бэчээттэтэрэ.



https://sah.wikipedia.org/wiki/%D0%9E%D0%B9%D1%83%D0%BA%D1%83

Харитонов Павел Николаевич (Ойуку) — поэт, прозаик, литератураны ырытааччы,
кыраайы үөрэтээччи.

Бастакы хоһоонноро 1972 сыллаахха «Ленские маяки» хаһыакка бэчээттэммиттэрэ.
Бастакы хоһооннорун хомуурунньуга «Хаар кыыс» 1980 сыллаахха Дьокуускайдааҕы
кинигэ кыһатыттан бэчээттэнэн тахсыбыттара. Айымньылара элбэх холбоһук
хомуурунньуктарга, республика уонна улуустар араас хаһыаттарыгар
бэчээттэммиттэр. Үгүс хоһоонноро ырыа буолан ылланаллар. Прозаик быһыытынан эмиэ
биллибит, ааҕааччылар сэргээбит айымньылара — «Хоболоох суол». историческай
трилогия. Литератураны ырытааччы. Бу хайысхаҕа элбэх ыстатыйалары о. д. а.
үлэлэри суруйбут. Сүҥкэн үлэтэ — түөрт томнаах, Хаҥалас улууһун историятыгар
анаммыт, «Хоболоох суол» историческай роман-эпопея.



https://sah.wikipedia.org/wiki/%D0%9E%D0%B3%D1%80%D1%8B%D0%B7%D0%BA%D0%BE_%D0%98%D0%BE%D1%81%D0%B0%D1%84%D0%B0%D1%82_%D0%9F%D0%B5%D1%82%D1%80%D0%BE%D0%B2%D0%B8%D1%87

Иосафат Петрович Огрызко (пол. Jozafat Ohryzko; белор. Іасафат Пятровіч Агрызка)
(1826 — 1890), биллиилээх Польша көҥүл иһин охсуһуутун деятелэ, Белоруссия
дворянина, Петербурга польскай хаһыат таһаарааччыта. Бэйэтин кэмигэр
өрөбөлүүссүйэ оҥорооччуларга улаханнык ытыктанар киһи эбит. 1865 сыллааха
Сибииргэ хаатыргаҕа ыытыллыбыт (олунньу 1866 күнүгэр Тобольскай этаабыгар
ыалдьан биир нэдиэлэ сыппыт). Нууччалар уонна поляктар бастаанньаларын тэрийбит
дьон кинини Свободаславия диэн ааттаныахтаах Сибиир өрөспүүбүлүкэтин
салайааччытынан буолуо диэн бүк эрэнэллэр эбит. 4 сыл суос-соҕотох киниэхэ анаан
тутуллубут хаайыыга Бүлүү куоратыгар сыппыта. Ол сытаргыра аата да ааттаммат
этэ, аҥардас нүөмэрэ эрэ - № 11 - биллэр этэ. 1871 сылтан Дьокуускайга көскө
олорбута. Онно тыа хаһаайыстыбатынан сүөһү иитиитэн дьарыктанар этэ, олохтоохтор
биһирэбиллэрин ылбыта. Бу кэннэ Огрызко көскө Верхоленскайга уонна Иркутскайга
сылдьыбыта, көмүс хостооһунунан дьарыктаммыта уонна көмүс хостооччуларга
адбакаат быһыытынан сылдьыбыта.

И. Огрызко туһунан матырыйааллар Бүлүүтээҕи кыраайы үөрэтии музейыгар харалла
сыталлар.



https://sah.wikipedia.org/wiki/%D0%9E%D0%B3%D0%BE%D1%82%D0%BE%D0%B5%D0%B2_%D0%9F%D0%B5%D1%82%D1%80_%D0%9F%D0%B5%D1%82%D1%80%D0%BE%D0%B2%D0%B8%D1%87

Оготоев Петр Петрович (1961—2008) — аан дойдуга биллибит виртуоз-хомусчут,
Арассыыйа Федерациятын үтүөлээх артыыһа.

Москуба куоракка ыытыллыбыт эдэр ыччат Аан дойдутааҕы VIII бэстибээлин дипломана
(1985). Тула куоракка буолбут норуодунай инструмеҥҥа толорооччулар III
конкурстарын дипломана (1986), аан дойдутаа5ы хомусчуттар (варганистар)
« Виртуозы мира» күрэхтэһии кыайыылааҕа (1991).

Кини 1961 сыллаахха Уус-Алдан оройуонугар Лөгөй нэһилиэгин Кэптэнигигэр
төөөбүтэ. М. К. Аммосов аатынан Дьокуускайдааҕы государственнай университетын
бүтэрбитэ. Российскай Федерация үтүөлээх артыыһа.



https://sah.wikipedia.org/wiki/%D0%9D%D1%8C%D1%83%D0%BA%D1%83%D0%BB%D0%B0%D0%B9_%D0%9A%D0%BE%D0%BF%D0%B5%D1%80%D0%BD%D0%B8%D0%BA

Николай Коперник (пол. Mikołaj Kopernik, ниэм. Nikolas Koppernigk, лат. Nicolaus
Copernicus; олунньу 19, 1473, Торунь — ыам ыйын 24, 1543, Фромборк) — Польша
астронома, математига. Аан дойду күнү тула эргийиитин туһунан түөрүйэ ааптара.

Птолемей оҥорбут аан дойду тиһилигин көрө-көрө Коперник кини наһаа уустугун
сөҕөр эбит, онтон былыргы бөлөһүөктэр айымньыларын үөрэтэн баран (Никита Сиракуз
уонна Филолай) арааһа Сир буолбакка Күн аан дойду хамсаабат киинэ буолар диэн
түмүккэ кэлбит. Бу барылга олоҕуран планеталар хамсааһыннарын сүрдээх судургутук
быһааран биэрэр.

Коперник сүрүн уонна соҕотох кэриэтэ айымньыта — De revolutionibus orbium
coelestium («Халлаан эргимтэлэрин хамсааһына»). Бу айымньы Нюрнберга 1543
сыллаахха тахсыбыта; 6 чаастаах (кинигэлээх), Ретик диэн Коперник саамай
уһулуччу үөрэнээччитэ көрөн таһаартарбыта.



https://sah.wikipedia.org/wiki/%D0%9D%D1%83%D1%83%D0%BB

Былыргы дьон нуулу билбэттэрэ. Холобур, сайдыылаах былыргы гириэктэр да, былыргы
риимлэннэр да нуулу суокка туттубаттара, бэлиэтиир сыыппаралара суоҕа.
Сабаҕалааһынн быһыытынан, былыргы Вавилон олохтоохторо нуулга майгынныыр, кини
билиҥҥи сорох функциятын толорор бэлиэни биһиги ээрабыт иннинэ 700 сыл ынараа
өттүгэр туттар буолбуттар. Маны билэн Клавдий Птолемей диэн астроном нуулу эмиэ
чыыһыланы чыыһылаттан араарар бэлиэ курдук туттубута, холобур, 45 чыыһыланы 405
чыыһылаттан араарарга. Билиҥҥи Миэксикэ оннугар баар буола сылдьыбыт Маайа
цивилизацията туһанара биллэр. Аан бастаан нуулу чыыһыла быһыытынан
628 сыллаахха Ииндийэ математига Брахмагупта киллэрбитинэн ааҕыллар. Арҕаа
дойдуларга нуулу алта үйэ ааспытын кэннэ Хотугу Африкаҕа үөскээбит Леонардо
Пизанскай — Фибоначчи «аҕалбыта»: 1202 сыллаахха «Liber Abaci» диэн кинигэтигэр
нуулу ойуулаабыта.



https://sah.wikipedia.org/wiki/%D0%9D%D0%BE%D0%B2%D0%BE%D0%B3%D0%BE%D1%80%D0%BE%D0%B4%D0%BE%D0%B2_%D0%98%D0%BD%D0%BD%D0%BE%D0%BA%D0%B5%D0%BD%D1%82%D0%B8%D0%B9_%D0%90%D1%84%D0%B0%D0%BD%D0%B0%D1%81%D1%8C%D0%B5%D0%B2%D0%B8%D1%87

Иннокентий Афанасьевич Новгородов — Верхоянскай уокурук XIX үйэтинээҕи
үөрэхтээхтэриттэн биирдэстэрэ. Үөһээ Дьааҥы улууһун IV Юсальскэй нэһилиэгин
сахатын уола Иркутскайдааҕы учуутал семинариятын 1881 с. бүтэрбит.
Верхоянскайдааҕы икки кылаастаах оскуолаҕа учууталлаабыт, уокуруктааҕы полиция
управлениетын уонна инороднай управатын суруксутунан үлэлээбит.

Көскө сылдьар бэлитиичэскэй сыылынайдары дьиэтигэр мунньар буолан полицияҕа
кистэлэҥ надзорга турбут (1904 сыл алтынньы 8 күнүнээҕи МВД Полиция департаменын
дириэктэрин дьаһалынан).

Төрөппүт уола Афанасий Гражданскай сэрии кыттыылааҕа, политрук, кэлин бөдөҥ
устуорук учуонай уонна бэлиитикэ диэйэтэлэ.



https://sah.wikipedia.org/wiki/%D0%9D%D0%BE%D0%B2%D0%B3%D0%BE%D1%80%D0%BE%D0%B4%D0%BE%D0%B2_%D0%98%D0%BD%D0%BD%D0%BE%D0%BA%D0%B5%D0%BD%D1%82%D0%B8%D0%B9_%D0%9D%D0%B8%D0%BA%D0%BE%D0%BB%D0%B0%D0%B5%D0%B2%D0%B8%D1%87

Новгородов Иннокентий Николаевич (төр. 29.09.1962, Дьокуускай) — саха учуонайа,
тыл үөрэҕин билимнэрин доктора. Эбэҥки тылыгар сахаттан киирбит тыллар
тустарынан монография ааптара. Тыл үөрэҕэр, историяҕа, археологияҕа, генетикаҕа
олоҕуран саха омуга бэйэтин историятыгар ханнык омуктары кытта алтыһан кэлбитин
үөрэтэр. Ыаллыы олорор омуктар бэйэ-бэйэлэрин тылларын хайдах таарыйсалларын
сырдатар.

И. Н. Новгородов саныырынан, саха омуга төрүкү түүр омук, Саха Сирин киин
өттүгэр XIV үйэҕэ соҕурууттан көһөн кэлбит. Маннык санааны кини генетика, тыл
үөрэҕэ уонна археология билии салааларыгар суруллубут көрдөрүүлэргэ олоҕуран
этэр. Алтай тыллара аймахтыы тыллар диэн этиини И. Н. Новгородов ылыммат.
Итинник сабаҕалаан этиини (гипотезаны) билигин даҕаны дакаастамматах диир
учуонайдарга киирсэр. И. Н. Новгородов наукаҕа үлэтигэр сүрүннээн Щербак
Александр Михайлович сабыдыала үрдүк. Ону таһынан учуонай Герхард Дёрфер уонна
Станислав Калужинскай үлэлэрин сэҥээрэр.

1997 сыллаахха Уфа куоракка ыытыллыбыт тюркологтар Аан дойдутааҕы
конгресстарыгар «Тюркология накануне XXI века» диэн ааттаан түүр, тоҥус уонна
мондьуур тыллар сибээстэрин туһунан дакылаат аахпыт.



https://sah.wikipedia.org/wiki/%D0%9D%D0%B8%D0%BA%D0%BE%D0%BB%D0%B0%D0%B9_%D0%95%D0%B3%D0%BE%D1%80%D0%BE%D0%B2%D0%B8%D1%87_%D0%93%D0%BB%D0%BE%D1%82%D0%BE%D0%B2

Николай Егорович Глотов (1855-1911) – Саха сирин биллэр-көстөр атыыһыта,
меценаата.

Николай Глотов хайа собуотун крепостной бааһынайдарыттан төрүттээҕэ. Кыра
эрдэҕиттэн кытаанах үлэҕэ эриллэн, олох тыйыс оскуолатын ааспыта. 1861 с.
Арассыыйа крепостной “хааннаах хандалытыттан” дьону босхолообута. Оҕо сылдьан
үлэтин Пермь губерниятын Екатеринбург уеһын Алын Тагиллааҕы собуотун мэхээнньик
үөрэнээччитинэн саҕалаабыта. Ол кэннэ Абакаан собуотугар үлэҕэ киирбитэ. Итинтэн
көһөн, 500 солк. акылаат хамнаска “Бырааттыы Бутиннар” Николаевскайдааҕы
собуоттарыгар 23 сыл управляющайынан үлэлээбитэ. Оробуочайдар хамнастарыттан,
тэрилтэтин харчытыттан өр кэм устата кыралаан “кып” гыннарбыт үбүн мунньан,
атыынан-эргиэнинэн дьарыгыран барбыта. Олох кытаанах оскуолата, байар баҕа ити
курдук тугу да билиммэт баламат майгыланарыгар олук охсубут буолуохтаах. Эдэрчи
киһи биир табаарыһынаан кыттыһан Илимскэйдээҕи туус собуотун куортамҥа ылан
үлэлэтэллэр, чох бырамыысаланнаһыгар харчы угаллар. Ити курдук сыыйа
байдар-байан, I гильдиялаах атыыһыт буола үүнэр. 1998 с. 1 мөл. солк. сүрүн
хапытааллаах, 4 тыһ. аахсыйалаах тимир рудатын хостуур 20 былаһааккалаах
“Иркутскайдааҕы хайаны байытар собуот аахсыйалаахтарын уопсастыбатын” тэрийэр.

Көрдөһүү суруга кэмниэ-кэнэҕэс 1894 с. Александр III ыраахтааҕынан баттанан,
судаарыстыбаттан сылга 25 тыһ. солк. субсидия харчыта көрүллэр. Инньэ гынан
Николай Глотов борохуостубата 1895 с., Өлүөнэнэн почтаны уонна пассажирдары
таһарга 12 сыллаах дуогабар түһэрсэн, үлэлээн киирэн барар. Ити кэмҥэ кини
Николаевскайдааҕы тимир собуотугар оҥоһуллубут 5 борохуот ааллааҕа (“Пермяк”,
“Витим”, “Якут”, “Почтарь”, “Работник”) уонна 6 баарсалааҕа. 1896 с.
Дьокуускайга диэри нэдиэлэҕэ биирдэ сыылынайдары, пассажирдары, аһы-таҥаһы,
почтаны тиэйбит үлэтэ 257 466 солк. сыаналаммыта. Почта, ас-таҥас нэдиэлэ аайы
кэлэ турар буоланнар, олохтоох нэһилиэнньэ да абыраммыта. Борохуот сырыыта да
түргэтээбитэ: Усть-Куттан Дьокуускайга диэри – 11 хонугунан, төттөрү – 19 хонук.
Онон, дьэ, кырдьык, биир судаарыстыбаннай суолталаах дьыала оҥоһуллубута диэххэ
наада.



https://sah.wikipedia.org/wiki/%D0%9D%D0%B8%D0%BA%D0%BE%D0%BB%D0%B0%D0%B5%D0%B2_%D0%92%D0%BB%D0%B0%D0%B4%D0%B8%D0%BC%D0%B8%D1%80_%D0%A2%D0%B8%D0%BC%D0%BE%D1%84%D0%B5%D0%B5%D0%B2%D0%B8%D1%87

Николаев Владимир Тимофеевич (13.03.1945—31.03.2008) — «Саха Омук» уопсастыба
1990—1993 сс. салайааччыта, Ил Түмэн маҥнайгы ыҥырыытын дьокутаата, аатырбыт
хапсаҕайдьыт.

1945 сыллаахха кулун тутар 13 күнүгэр Ньурба оройуонун Хорула нэһилиэгэр
төрөөбүт. Идэтинэн — инженер-тутааччы, Саха государственнай университетын
бүтэрбит.

I ыҥырыылаах Ил Түмэн дьокутаата. «Саха омук» уопсастыбаннай-политическэй
холбоһук вице-президенэ. 1990-с сылларга саха норуотун сайдар тускулугар
үлэлэһиигэ, өрөспүүбүлүкэ судаарыстыбаннай суверенитетын олохтооһуҥҥа уонна
ылыныыга, Саха Сирин экологиятын тирээн турар боппуруостарын быһаарсыыга бэйэтин
кылаатын киллэрбитэ.

«Хапсаҕай былыргыта уонна бүгүҥҥүтэ» кинигэ ааптара. Бу 2010 сыллаахха
«Өбүгэлэрбит үгэстэрин салҕаан» сиэрийэ иһинэн тахсыбыт кинигэ хапсаҕай
бөлөһүөпүйэтин, ис хоһоонун, техникатын уонна тактикатын чинчийэн, үөрэтэн
көрүүгэ бастакы холонуу быһыытынан сыаналаныан сөп. Ааптар саха биллиилээх
тустууга Абый Бааскалыын тустуу ньымаларын, албастарын көрдөрбүт хаартыскалара
кинигэни толорон, ситэрэн биэрэллэр.



https://sah.wikipedia.org/wiki/%D0%9D%D0%B8%D0%BA%D0%B8%D1%84%D0%BE%D1%80%D0%BE%D0%B2_%D0%92%D0%B0%D1%81%D0%B8%D0%BB%D0%B8%D0%B9_%D0%92%D0%B0%D1%81%D0%B8%D0%BB%D1%8C%D0%B5%D0%B2%D0%B8%D1%87

Василий Васильевич Никифоров — Күлүмнүүр (18.05.1866—15.09.1928) — Саха Сирин
уһулуччулаах общественнай, политическэй диэйэтэлэ, краевед-учуонай, суруйааччы,
публицист, Сахалар сойуустарын салайааччыта, Саха Сиригэр земствоны киллэрии
көҕүлээччитэ уонна тэрийээччитэ.

Василий Васильевич Никифоров 1866 с. ыам ыйын 18 күнүгэр (с.и.) Саха уокуругун
Дүпсүн улууһугар (билиҥҥи Уус-Алдан улууһугар) сэниэ дьиэ кэргэҥҥэ төрөөбүтэ.
Аҕата — Баһылай Никииппэрэп — Дьокуускайдааҕы уезднай училищаҕа үөрэммит киһи —
1840-с сыллар бүтүүлэригэр Дүпсү улууһун суруксута эбит (бэйэтин төрдө — Арҕаа
Хаҥалас улууһа). 1851 с. хас да нэһилиэк «ревизские сказки» дэнэр дөкүмүөнүн
сатабыллаахтык оҥорон куортугунан наҕараадаламмыт. Оҕолорун (4 уол, 4 кыыс)
үөрэхтээх дьон оҥороору дьиэтигэр оскуола арыйан үөрэттэрбит. Онно көскө сылдьар
аҕабыыт учууталлаабыт. Ол гынан баран уола Василий ахтарынан, арыгыннан үлүһүйэр
таҥара үлэһиттэрин кытта куомуннаһан, бэйэтэ арыгыһыт буолан хаалбыт, онон уола
үстээҕэр өлбүт. Василийы 1872 сыллаахха улуус суруксута Даниил Федорович
Охлопков иитэ ылбыт.

Василий бастакы учууталынан политсыылынайдар Н. П. Странден, П. Д. Ермолов,
Д. А. Юрасов уонна П. П. Подбельскай этилэр. 1874 сыллаахтан Охлопков уолун
үөрэттэрээри Страндены бэйэтин дьиэтигэр олордор. 1875 сыллаахха Охлопков уолу
Нецветова диэн Странден билэр дьахтарыгар Дьокуускайга олохтуур. Нецветова
бэлэмнээбитин кэннэ 1877 сыллаахха уол Дьокуускайга эр дьон прогимназиятыгар
киирбит. Онтун 1885 с. бүтэрбит. Учууталын Странден дьиэтигэр Нам улууһугар
көскө сылдьар медик-устудьуон А. А. Сиповичтыын билсэр. Доҕотторун
А. А. Афанасьевтыын уонна В. П. Поповтуун киниэхэ дьону эмтииригэр нэһилиэктэри
кэрийэригэр көмөлөһөллөр, бу сылдьан медицинанан үлүһүйэллэр, уонна бары
бэйэлэрин улуустарыгар балачча өр кэмҥэ фельдшер үлэтин толороллор.

1889 с. кулун тутарыгар сыылынайдар өрө турууларын кэмигэр Подбельскай
өлөрүллүбүтүн кэннэ кини архыыбын П. А. Афанасьевтыын ойуурга кистииллэр.

1890 сыллаахха Дүпсүн кулубата буолар. Бу дуоһунаска үлэлии сылдьан кини сири
таҥастааһыны кэҥэтэргэ, культураны көтөҕүүгэ, дьон ыраас олоҕун туһугар,
арыгылааһыны уонна хаартылааһыны утары охсуһар. Атыыһыт К. Д. Спиридоновтыын
кыттыһан Дүпсүҥҥэ бастаан приход оскуолатын, онтон кини олоҕор министерскэй
оскуоланы арыйтарар. Үөрэҕириигэ үлэтин иһин үрдүк наҕараадаҕа тиксэр —
тохсунньу 25 күнугэр 1895 с. император Станиславскай лиэнтэлээх үрүҥ көмүс
мэтээл биэрэр.

1900 сыллаахха быраас Сокольниковтыын кылгас саха-нуучча тылдьытын оҥорорго
сахалартан харчы хомуйар. Кинилэр көрдөһүүлэринэн тылдьыт матырыйаалын хомуйууну
политсыылынай Э. К. Пекарскай бэйэтигэр ылыммыт, онтон бу дьыалаҕа атын
сыылынайдары уонна саха үөрэхтээхтэрин кытыннарбыт.

1927 с. Дьокуускайга кэлэ сылдьан конфедералиистар дьыалаларынан тыллаабатаҕын
иһин тутуллар. Атырдьах ыйын 1928 с. В. В. Никифоров ытылларга ууруллубут, онтон
бу бириигибэры концлааҕырга 10 сылга ыытыынан уларыппыттар. Балаҕан ыйын 15
күнүгэр 1928 сыллаахха Новосибирскай куорат түрмэтин балыыһатыгар өлбүтэ. 1992
сыл олунньутугар реабилитацияламмыта.



https://sah.wikipedia.org/wiki/%D0%9D%D0%B8%D0%BA%D0%B8%D1%84%D0%BE%D1%80%D0%BE%D0%B2-%D0%9A%D2%AF%D0%BB%D2%AF%D0%BC%D0%BD%D2%AF%D2%AF%D1%80

Василий Васильевич Никифоров — Күлүмнүүр (18.05.1866—15.09.1928) — Саха Сирин
уһулуччулаах общественнай, политическэй диэйэтэлэ, краевед-учуонай, суруйааччы,
публицист, Сахалар сойуустарын салайааччыта, Саха Сиригэр земствоны киллэрии
көҕүлээччитэ уонна тэрийээччитэ.

Василий Васильевич Никифоров 1866 с. ыам ыйын 18 күнүгэр (с.и.) Саха уокуругун
Дүпсүн улууһугар (билиҥҥи Уус-Алдан улууһугар) сэниэ дьиэ кэргэҥҥэ төрөөбүтэ.
Аҕата — Баһылай Никииппэрэп — Дьокуускайдааҕы уезднай училищаҕа үөрэммит киһи —
1840-с сыллар бүтүүлэригэр Дүпсү улууһун суруксута эбит (бэйэтин төрдө — Арҕаа
Хаҥалас улууһа). 1851 с. хас да нэһилиэк «ревизские сказки» дэнэр дөкүмүөнүн
сатабыллаахтык оҥорон куортугунан наҕараадаламмыт. Оҕолорун (4 уол, 4 кыыс)
үөрэхтээх дьон оҥороору дьиэтигэр оскуола арыйан үөрэттэрбит. Онно көскө сылдьар
аҕабыыт учууталлаабыт. Ол гынан баран уола Василий ахтарынан, арыгыннан үлүһүйэр
таҥара үлэһиттэрин кытта куомуннаһан, бэйэтэ арыгыһыт буолан хаалбыт, онон уола
үстээҕэр өлбүт. Василийы 1872 сыллаахха улуус суруксута Даниил Федорович
Охлопков иитэ ылбыт.

Василий бастакы учууталынан политсыылынайдар Н. П. Странден, П. Д. Ермолов,
Д. А. Юрасов уонна П. П. Подбельскай этилэр. 1874 сыллаахтан Охлопков уолун
үөрэттэрээри Страндены бэйэтин дьиэтигэр олордор. 1875 сыллаахха Охлопков уолу
Нецветова диэн Странден билэр дьахтарыгар Дьокуускайга олохтуур. Нецветова
бэлэмнээбитин кэннэ 1877 сыллаахха уол Дьокуускайга эр дьон прогимназиятыгар
киирбит. Онтун 1885 с. бүтэрбит. Учууталын Странден дьиэтигэр Нам улууһугар
көскө сылдьар медик-устудьуон А. А. Сиповичтыын билсэр. Доҕотторун
А. А. Афанасьевтыын уонна В. П. Поповтуун киниэхэ дьону эмтииригэр нэһилиэктэри
кэрийэригэр көмөлөһөллөр, бу сылдьан медицинанан үлүһүйэллэр, уонна бары
бэйэлэрин улуустарыгар балачча өр кэмҥэ фельдшер үлэтин толороллор.

1889 с. кулун тутарыгар сыылынайдар өрө турууларын кэмигэр Подбельскай
өлөрүллүбүтүн кэннэ кини архыыбын П. А. Афанасьевтыын ойуурга кистииллэр.

1890 сыллаахха Дүпсүн кулубата буолар. Бу дуоһунаска үлэлии сылдьан кини сири
таҥастааһыны кэҥэтэргэ, культураны көтөҕүүгэ, дьон ыраас олоҕун туһугар,
арыгылааһыны уонна хаартылааһыны утары охсуһар. Атыыһыт К. Д. Спиридоновтыын
кыттыһан Дүпсүҥҥэ бастаан приход оскуолатын, онтон кини олоҕор министерскэй
оскуоланы арыйтарар. Үөрэҕириигэ үлэтин иһин үрдүк наҕараадаҕа тиксэр —
тохсунньу 25 күнугэр 1895 с. император Станиславскай лиэнтэлээх үрүҥ көмүс
мэтээл биэрэр.

1900 сыллаахха быраас Сокольниковтыын кылгас саха-нуучча тылдьытын оҥорорго
сахалартан харчы хомуйар. Кинилэр көрдөһүүлэринэн тылдьыт матырыйаалын хомуйууну
политсыылынай Э. К. Пекарскай бэйэтигэр ылыммыт, онтон бу дьыалаҕа атын
сыылынайдары уонна саха үөрэхтээхтэрин кытыннарбыт.

1927 с. Дьокуускайга кэлэ сылдьан конфедералиистар дьыалаларынан тыллаабатаҕын
иһин тутуллар. Атырдьах ыйын 1928 с. В. В. Никифоров ытылларга ууруллубут, онтон
бу бириигибэры концлааҕырга 10 сылга ыытыынан уларыппыттар. Балаҕан ыйын 15
күнүгэр 1928 сыллаахха Новосибирскай куорат түрмэтин балыыһатыгар өлбүтэ. 1992
сыл олунньутугар реабилитацияламмыта.



https://sah.wikipedia.org/wiki/%D0%9D%D0%B8%D0%BA%D0%B8%D1%82%D0%B8%D0%BD_%D0%9F%D0%B0%D0%B2%D0%B5%D0%BB_%D0%9F%D0%B0%D0%B2%D0%BB%D0%BE%D0%B2%D0%B8%D1%87

Никитин Павел Павлович (1932—12.04.1994) — суруналыыс, Саха АССР культуратын
үтүөлээх диэйэтэлэ.

1932 сыллаахха Мэҥэ Хаҥалас улууһугар Хара нэһилиэгэр төрөөбүтэ. 1954 с.
Педагогическай институту бүтэрэн баран, Саккырыырга, Ньурбаҕа саха тылын
учууталынан үлэлээбитэ. Ньурбаҕа райкомол бастакы сэкиритээринэн талыллан 1959
с. үлэлээбитэ. Онтон Ленинградтааҕы үрдүкү баартыйа оскуолатыгар суруналыыстыка
факультетыгар ыытыллар. 1963 с. Орто Өлүөнэ холбоһуктаах оройуонугар «Ленин
суола» хаһыакка ананар. Онтон 1964 с. «Кыым» хаһыакка культура салаатын
салайааччытынан 1969 с. үлэлиир. Бу сылтан Саха Сиринээҕи обком куьлтуратын
салаатын инструкторынан ананар. Онно тыйаатыр уонна киинэ боппуруостарынан
дьарыктанар.

Кини бу дуоһунаска үлэлиир кэмигэр Дьокуускайга музыкальнай тыйаатыр (1982)
уонна Литературнай музей (1981) тутуллаллар, Талааннаах ыччат айар
специальностарга атын куораттарга үөрэнэр, Саха культуратын уонна ускуустубатын
күннэрэ Магадаан (1965), Ульяновскай (1982) уобаластарыгар, Башкирияҕа (1972),
Москубаҕа (1972, 1982), Монголияҕа (1985) ыытыллаллар.



https://sah.wikipedia.org/wiki/%D0%9D%D0%B5%D1%83%D1%81%D1%82%D1%80%D0%BE%D0%B5%D0%B2_%D0%9D%D0%B8%D0%BA%D0%BE%D0%BB%D0%B0%D0%B9_%D0%94%D0%B5%D0%BD%D0%B8%D1%81%D0%BE%D0%B2%D0%B8%D1%87

Николай Денисович Неустроев (15.12.1895—21.07.1929) — саха литературатын
төрүттэспит суруйааччылартан биирдэстэрэ, драматург уонна прозаик.

Бастыҥ комедията «Кукаакы Кулуба» 1920 сыллаахха суруллубута. Саха драмтеатра
кини суруйбут «Kyhaҕaн тыын» драматынан үлэтин саҕалаабыта (1925). «Балыксыт»
кэпсээнэ саха классикaтыгаp киирэр.

Неустроев нуучча литературатын ааҕан суруйааччы буолбут. Нууччалыы кэпсээннэри
суруйбутун тэҥэ, өссө революция иннинэ Платон Ойуунускайдыын Н. В. Гоголь
«Ревизорун» сахалыы саҥардыспыта. Эдэр caaһыгap 1929 сыл от ыйын 21 күнүгэр
ыалдьан өлбүтэ. Дьокуускайга көмүллүбүтэ.

Кинини, Ойуунускайы курдук, эмиэ баһааҕырдан, буржуазнай националист диэн ааттыы
сылдьыбыттара. Саха үс бастакы суруйааччыларын үтүө ааттарын төнүннэриигэ
профессор Г. П. Башарин улахан өҥөлөөх.



https://sah.wikipedia.org/wiki/%D0%9D%D0%B5%D0%BB%D1%8C%D1%81%D0%BE%D0%BD_%D0%9C%D0%B0%D0%BD%D0%B4%D0%B5%D0%BB%D0%B0

Манде́ла Не́льсон Роли́лахла (ааҥл. Nelson Rolihlahla Mandela, от ыйын 18, 1918,
Куну сэл., Умтата к. таһыгар — ахсынньы 5, 2013, Йоханнесбург к.) — Соҕуруу
Африкатааҕы Республика 8-с уонна маҥнайгы олохтоох хара нэһилиэнньэттэн
төрүттээх президена буолар (ыам ыйын 10, 1994— бэс ыйын 14, 1999). Аан дойдуга
киһи быраабын иһин охсуһааччынан биллибит киһи, апартеиды утарбытын иһин 27 сыл
хаайыыга сыппыта. 1993 Нобель эйэ бириэмийэтин лауреата (Фредерик Виллем де
Клеркы кытта). Соҕуруу Африкаҕа Мадиба диэн аатынан биллэр этэ (олохтоох коса
норуот биир аҕа ууһун аата).

Не́льсон Роли́лахла Манде́ла 1918 сыл от ыйын 18 күнүгэр Мвезо Умтата диэн сиргэ
төрөөбүтэ Кини дьиэ кэргэнигэр уон үс оҕо баара, биир аҕаттан, гынан баран
атын-атын ийэлэртэн. Төрөппүттэрэ Гадла Генри Мпхаканисва уонна Носекени
Нонкапхи Фанни. Төрөөбүтүгэр бэриллибит аата Ролилахла диэн этэ, Хгоса тылыгар
"мас мутугун тардааччы", атыннык этэххэ "тарааччы оҕо" диэн буолар. Кини Тембу
ыраахтааҕы дьиэ кэргэнин чилиэнэ этэ Оскуола бастакы күнүгэр учуутала Мисс
Мдингане "Нельсон" диэн ааттаабыта. Ол кэмҥэ оҕолору английскайдыы ааттыыр үгэс
баар буола сылдьыбыт эбит.

Аҕата Мандела тоҕус саастааҕар өлбүт. Мандела онно баар регены кытта олорбут,
кини оскуолаҕа ыытар эбит Дьиэ кэргэниттэн оскуолаҕа сылдьар соҕотох оҕо эбит.
Форт Хэр университетыттан 1941 сыллаахха үүрүллүбүт, тоҕо диэн атын студеннары
кытта политическай акцияларга кыттыбыттар. Университеттын үүрүллэн баран
остуораһынан үлэлии сылдьыбыт.

1943 сыллаахха аан бастаан былааһы утарар бырачыаска кыттыбыта, эдэр
интеллектуаллар мунньахтарыгар сылдьар буолбута. 1944 сыллаахха Мандела Африка
Национальнай кэнгириэһин чилиэнэ буолбута. Кэнгириэскэ Ыччат Лиигатын
олохтоспута, Ыччат Лиигата АНК-ны бэйэтин режими кытта эйэлэһэ сатыыр диэн
кириитикэлиир этэ, бэйэтин чилиэннэрин ханнык да бырабыыталыстыба Сэбиэттэригэр
киирэллэрин боборо Сотору буолан баран бөлөх сүрүн салайааччыта буолбута: 1948
сыллаахха - национальнай сэкиритээр, 1950 сыллаахха - Лиига бэрэсидьиэнэ.

Соҕуруу Африканы күһэйиитэ суох босхолуон баҕарара, Махатма Ганди ньымаларын
сөбүлүүрэ. Ол гынан баран суукка бэйэтэ эппитинэн бу суол туох да түмүккэ
аҕалбатах. Бырабыыталыстыба саллааттара Шарпервилль диэн сиргэ дьону
ытыалаабыттарын кэннэ АНК сэбилэниилээх охсуһууну саҕалаабыта. Ол саҕана дойдуга
референдум ыытыллан ЮАР олохтоммута уонна АНК үлэтэ бобуллубута. Онон Мандела
уонна кини дьоно маннык усулуобуйаҕа охсуһуу соҕотох ньыматынан диверсия эрэ
хаалла диэн быһаарыммыттара. Атын эйэлээх дьайыылар бэриниигэ тэҥнээхтэр диэн
буолбута. Ону таһынан, Мандела этиитинэн «Umkhonto we Sizwe» диэн сэбилэниилээх
тэрилтэ биир соругунан Национальнай баартыйа бэлиитикэтин омсолоох өттүн
көрдөрөөрү, омук тэрилтэлэрэ Соҕуруу Африкаттан харчыларын куоттаран
таһаараларын ситиһии этэ. Африка национальнай конгреһыгар баар Умхонтон ви Сизве
уонна Вальтер Сисулуну кытта саҕалаабыт.

Ривония дьыалата диэн биллибит суут дьыалата саҕаламмыт. Мандела онно саботааска
уонна күһэйиигэ буруйдаммыт. Суут быһаарыытынан олоҕун тухары хаайыга олорорго
уураахтаныллыбыт. Бастаан Роббен арыытыгар хаайыыга сыппыт, онтон 1988 сыллаахха
Виктор Верстер хайыытыгар ыытыллыбыт. Сүүрбэ алта аҥаар сыл хаайыыга сытан баран
1990 сыллаахха босхоломмут. Африка национальнай кэнгириэһэ көҥүллэммитин кэннэ
оччотооҕо Соҕуруу Африка бэрэсидьиэнэ Де Клерк уурааҕынан тахсыбыт. Соҕуруу
Африка бэрэсидьиэнин кытта 1993 сыллаахха Нобель бириэмийэтин ылбыт.

Соҕуруу Африка бастакы хара бэрэсидьиэнэ Мандела сотору буолан баран
Национальнай Сомоҕолоһуу бырабыыталыстыбатын тэрийбитэ, ол аата политическэй
оппоненнарыгар былааһын сорҕотун туран биэрбитэ, дойдуну салайарга кытыннарбыта.
Быыбар иннинэ эппитин курдук Национальнай баартыйа баһылыга Де Клерки
бэрэсидьиэн солбуйааччытынан анаабыт, оттон Тхабо Мбеки диэн киһини
бырабыыталыстыбаҕа иккис солбуйааччынан анаабыт

Мбеки бастакы солбуйааччы буолбатаҕын да иһин Манделалыын олус итэҕэйсэн
үлэлээбиттэр. Онон политикаҕа быһаарыылары ыларга улахан оруолу оонньуур этэ.
Мандела ол бириэмэҕэ Кейптаун куоракка көспүт.



https://sah.wikipedia.org/wiki/%D0%9D%D0%B0%D1%83%D0%BC%D0%BE%D0%B2_%D0%94%D0%BC%D0%B8%D1%82%D1%80%D0%B8%D0%B9_%D0%A4%D0%B5%D0%B4%D0%BE%D1%81%D0%B5%D0%B5%D0%B2%D0%B8%D1%87

Наумов Дмитрий Федосеевич — суруйааччы, Ил Түмэн дьокутаата, уруккута Амма
улууһун кулубата, СӨ Бырабыыталыстыбатын бэрэстээтэлин солбуйааччы.
Учуонай-зоотехник.

2008 сыллаахха Саха театрыгар туруоруллубут "Оҕустар забастовкалара" диэн пьеса
ааптара. Хас да бэчээккэ тахсыбыт кинигэлэрдээх.

1975 — 1978 сыллардаахха Үөһээ Бүлүү Намыгар И. Барахов аатынан совхозка
зоотехник;

1983 — 1990 сыллардаахха И. Барахов аатынан совхоз дириэктэрин солбуйааччыта -
кормопроизводство сыаҕын начальнига;

2007 — 2008 сыллардаахха "Алмазы Анабара" генеральнай дириэктэрин солбуйааччыта;

2008 сылтан Амма улууһуттан Саха Өрөспүүбүлүкэтин Ил Түмэҥҥэ дьокутаатынан
талыллыбыта, онно тыа уонна аграрнай политикаҕа бастайаанай хамыыһыйа
бэрэстээтэлэ.

Саха сирин норуотун хаһаайыстыбатын Үтүөлээх үлэһитэ. Амма улууһун Ытык
олохтооҕо. Саха сирин Суруйааччыларын холбоһуктарын чилиэнэ.



https://sah.wikipedia.org/wiki/%D0%9D%D0%B0%D1%82%D0%B0%D0%BB%D0%B8%D1%8F_%D0%97%D0%B2%D0%B5%D1%80%D0%B5%D0%B2%D0%B0

Наталия Ивановна Зверева – нуучча менеджерэ, “Биһиги кэскилбит” эрэгийиэннээҕи
социальнай бырагыраамалар пуондаларын дириэктэрэ.

Наталия Зверева 2007 сыллаахтан саҕалаан түмэт урбаанньыт Вагит Алекперов
төрүттээбит “Биһиги кэскилбит” эрэгийиэннээҕи социальнай бырагыраамалар
пуондаларын салайааччытынан үлэлиир. Бу пуонда Арассыыйаҕа инбэлииттэр, элбэх
оҕолоох ыаллар уонна оҕо дьиэтин иитиллээччилэрэ бэйэ дьыалатын, бисинэһин
саҕалыылларыгар көмөлөһөр биир бастакы пуонда буолар.

Кини ыстатыйалара “Эксперт” сурунаалга, “Ведомости” уонна “Частный
корреспондент” хаһыаттарга бэчээттэммиттэрэ. Кини Дмитрий Медведев уонна
миниистирдэр кэбиниэттэрэ кыттыылаах урбаанньыттар улахан көрсүһүүлэригэр
кыттыбыта. Үгүс наҕараада хаһаайына.



https://sah.wikipedia.org/wiki/%D0%9D%D0%B0%D0%BE%D1%82%D0%BE_%D0%9A%D0%B0%D0%BD

Наото Кан (дьоп. 菅 直人, Алтынньы 10 1946(1946-10-10), Убэ, Ямагути) — Дьоппуон
премьер миниистирэ.

Наото Кан Ямагути префектура Убэкуоратыгар төрөөбүт. Токиотааҕы технологическай
университеты бүтэрбит. 1974 сыллаахха чааһынай патентнай бюро аспыт. Эмиэ ити
кэмтэн дойдутун уопсастыбынай олоҕор кыттар, экологияны харыстыыр хамсааһыҥҥа
үлэлиир. 1980 сыллаахха Дьоппуон Аллараа Балаататын дьокутаатынан талылар. Ол
кэмтэн тиһигин быспакка бары быыбардарга дьокутаат буолар. 1996 сыллаахха аан
бастаан Дьоппуон бырабыытылыстыбатыгар доруобуйа харыстабылын миниистиринэн
буолар

20040 сыл бэс ыйын 4 күнүттэн, премьер-миниистэр Юкио Хатоямы уурайбытын кэннэ
Наото Кан премерь миниистэр буолар.



https://sah.wikipedia.org/wiki/%D0%9D%D0%B0%D0%BC_%D1%83%D0%BB%D1%83%D1%83%D2%BB%D0%B0

Улуус Өлүөнэ өрүс ортотун диэккиннэн икки өттүнэн тайаан сытар. Улууска икки
Эркээйи Сир баар: «Белоозерскай» уонна «Харбаайы». «Белоозерскай» төрүттэммит
сыла 1974, иэнэ 636 кв. км. «Харбаайы» төрүттэммит сыла 1996, иэнэ 326 кв. км.
Улууска «Кэҥкэмэ» диэн оҕо экологическай парката баар.

Улуус киинэ Саха Сирин киинин Дьокуускайы кытта оҥоһуулаах асфальт суолунан
холбонон турар. Өрүс үрдүгэр олорор нэһилиэктэр сайын таһаҕастарын уу суолунан
таһаллар, биирдиилээн хаһаайыстыбалар мотуоркалаах буолаллар.

Эдуард Карлович Пекарскай Байаҕантай киһитэ П. Е. Готовцев 1893 с. суруйбутугар
олоҕуран, Нам — Омоҕой сиэнэ, Аан Эрэһэ ойуун уола этэ диэбит. Сэһэн Боло 1935
с. итиннэ дьүөрэлэтэн суруйбут: "Омоҕой Баайы кытта кэлсибит Аан Эрэһэ ойуун
диэн баарыттан Нам диэн төрүөн, кинилэр билиҥҥи Нам сиригэр олохсуйаллар"

Историк Василий Николаевич Иванов 1642 сыллааҕы биэрэпис матырыйаалларын үөрэтэ
сылдьан, Нам буолаһыгар Нам уолаттара Ибей Намов уонна Мымах Намов диэннэр
баалларын булбут. Мымах диэн кинээс олоро сылдьыбыт. Кини аҕата Нам диэн ааттаах
киһи эбит.

Филолог Ньургун Михайлович Иванов быһаарыытынан, Нам диэн аат монгол тылыттан
төрүттээх, «намыһах, намтал; чуумпу, холку, намыын» диэн суолталаах. Багдарыын
Сүлбэ онтон сиэттэрэн, «Нам оҕонньору дьоно холкутун, намыынын бэлиэтээн,
хайҕаан, итинник ааттаабыт буолуохтарын сөп» диэбитэ.

Худуоһунньуктар: Е. М. Шапошников, Е. С. Сивцев, В. С. Парников, В. В. Петров,
А. Е. Евстафьев, Е. Н. Винокурова, А. И. Лукин.



https://sah.wikipedia.org/wiki/%D0%9C%D1%8D%D2%A5

Мэҥ (темная родинка мед. - невус) — төрүөхтэн эбэтэр олорор бириэмэҕэ үөскээбит
тириигэ пигменнаах үөскээһин. Араас өҥнөөх буолуон сөп: коричневай, хара, кыһыл,
фиолетовай уонна да атын. Тирии таһымыгар эбэтэр тирии таһымыттан үрдэтиллибит
буолуон сөп.

Саҥа төрөөбүт оҕолорго суох буолааччы, ол гынан баран бастакы сыл устата
үөскүүллэр. Быраастар ону чахчыта мэҥнэрэ олус кыра буоланнар көстүбэттэр
дииллэр. Гормон үлэтин быһыытынан ордук половой сайдыы бириэмэтигэр тахсаллар.
Көстөр-көстүбэт мэҥнэр хараараллар, кээмэйэ улааталлар. Мэҥнэр бэриэмэннэй
дьахталларга тахсаллар, уонна урукку мэҥнэрэ улааталлар уонна өҥүн уларыталлар.

• Күн уота уонна ультрафиолетовай сыралыйыы. Күн аннытыгар наһаа уһуннук
сырыттахха тириигэ меланин үөскүүр, онтон мэҥ тахсар.

• Гормон уларыйыылара. Гормоннар сыыһа бардахтарына (стресс, ыарыы, төрөөһүн
уонна да атын) урукку мэҥ сүтүөн сөп, эбэтэр саҥа баар буолуон сөп.

• Радиация, рентген сыралыйыылара, вирустар эбэтэр араас бааһырыы. Барытыттан
пигментированнай килиэккэлэр эпидермиска хамсыахтарын сөп.

1. Сосудистай мэҥнэр. Маннык уларыйыылар хаан каппилярдарын уларыйдахтарына
тахсар.

Араас дьайыы кэнниттэн (ол курдук ультрафиолет, механическай бааһырыы уонна да
атын) пигменнаах мэҥ меланомаҕа кубулуйуон сөп. Меланома - биир ордук ыарахан
ыраак көрүҥэ буолар.



https://sah.wikipedia.org/wiki/%D0%9C%D1%83%D0%B3%D1%83%D0%B4%D0%B0%D0%B9_%D0%BD%D1%8D%D2%BB%D0%B8%D0%BB%D0%B8%D1%8D%D0%B3%D1%8D_(%D0%A7%D1%83%D1%80%D0%B0%D0%BF%D1%87%D1%8B_%D1%83%D0%BB%D1%83%D1%83%D2%BB%D0%B0)

Маралаайы (Олохтоохтор өссө Мугудай диэн ааты тутталлар) — Чурапчы улууһун
нэһилиэгэ. 1931 сыллаахха төрүттэммит

Боотур уус улууһугар нэһилиэктэн биэс уустар киирэ сылдьыбыттар: Арҕаа Көлүмнэс,
Илин Көлүмнэс, Арҕаа Мугудай, Илин Мугудай уонна Баппат. 1929 сыллахха ревком
чилиэнэ И. С. Оконешников Сылантан арахсан туспа нэһилиэк тэрийбиттэр. Онно 280
дьиэ-кэргэн, 1 780 ынах сүөһү уонна 437 ат баар эбит. Нэһилиэккэ таҥара дьиэтэ
суох буолан икки эрэ киһи ааҕар-суруйар эбит. 1930 сыллаахха «Сайдыы» артыал,
онтон 1931 сыллаахха М. Горький аатынан колхоз тэриллибит.

Сэрии бириэмэтигэр Мугудайтан 125 эр киһи фроҥҥа барбыт. 69 киһи төннүбүт.
Кыргыһыы хонуутугар хорсун быһыытын иһин П. В. Коркин, А. Н. Гуляев, Т. С.
Ноговицын, И. М. Сивцев, Н. М. Пермяков, Н. Г. Оконешников, М. М. Пермяков, Н.
М. Дьяконов, С. С. Толстоухов уонна да атыттар наҕараадалаах төннүбүттэр. Сэрии
бириэмэтигэр «Дьэҥкэрэ» (106 киһи), «Октябрь» (90 киһи), уонна М. Горькай
аатынан (198 киһи) колхозтар Эдьигээн оройуонугар көһөрүллүбүттэр. Мугудайга
«Сайдыы» колхоһа эрэ хаалбыт. 1946 сыллаахха тыыннаах төттөрү кэлбит дьон
«Сайдыы» уонна «Кыһыл Октябрь» колхозтарга холбоспуттар, онтон «Чаачыгый» колхоз
Мэҥэ-Хаҥалас оройуонун Нуораҕанаҕа холбоммут. 1951 сыллаахха колхозтар
улаатыннарыы политикатын батыһан «Сайдыы» уонна М. Горькай аатынан колхозтар
холбоммуттар.

1954 сыллаахха Төлөй уонна Мугудай нэһилиэктэрэ холбоспуттар. 1974 сыллаахха
совхозтар тэриллиилэрэ саҕаламмыт. Одьулуун нэһилиэккэ кииннээх К. Маркс аатынан
совхоз тэриллибит.

Чурапчыттан арҕаа диэкки "Халыма" суолунан 33 км, Дьокуускайтан илин диэки 180
км.

Олохтоохтор дьарыктара ынах-сүөһү уонна сылгы иитиитэ. 2007 сылтан Чурапчытааҕы
үүт комбината үлэлиир.

1931 сылаахха бастакы оскуола арыллыбыта. А. А. Саввин, М. С. Романов, П. Г.
Иванов бастакы сэбиэдиссэйдэринэн үлэлээбиттэр. 1936 сыллахха бэһис, онтон 1937
сыллахха алтыс кылаас арыллыбыт. Сэрии бириэмэтигэр оскуола сабыллыбыт, сэрии
кэнниттэн 1954 сыллахха маҥнайгы сүһүөх оскуола арыллыбыт. 1952 сылтан 1957
сыллаахха сэттэ кылаастаах оскуола курдук үлэлээбит. 1964—1966 сылларга аҕыс
кылаастаммыт. Кэнники оскуола орто буолбут уонна ССРС Государственнай
бириэмийэтин лауреата Д. Д. Красильников аатын сүкпүт.



https://sah.wikipedia.org/wiki/%D0%9C%D0%BE%D1%81%D1%82%D0%B0%D1%85%D0%BE%D0%B2_%D0%A1%D0%B5%D0%BC%D0%B5%D0%BD_%D0%95%D0%B3%D0%BE%D1%80%D0%BE%D0%B2%D0%B8%D1%87

Мостахов Семен Егорович (28.12.1934—1993) — география билимин хандьыдаата, саха
географиятын билимигэр биллэр-көстөр суолу хаалларбыт учуонай, преподаватель,
инженер-океанограф.

1934 сыл ахсынньы 28 кунугэр Ньурба оруйуонун Хатыҥ Сыһыы сэлиэнньэтигэр
төрөөбүтэ. Төрөөбүтүнэн Саабынап (аҕатынан Сэмэн Иванович Саввинов), эрдэ
тулаайах (ийэтэ кинини төрөөн баран өлбүт) хаалан иитиллибит дьонун
араспаанньатынан Муостаахап буолбут. Иитиллибит дьоно- ийэтинэн эһэлээх эбэтэ,
ийэтин бииргэ төрөөбүт таайа Дьөгүөр Муостаахаптар.

1952 сыллаахха Ньурба оскуолатын бүтэрэн баран Ленинградтааҕы
гидрометеорологическай институкка "инженер-океанолог" идэтигэр үөрэнэн, 1957 с.
ситиһиилээхтик бүтэрбитэ. 1958 сылтан СГУ-га география кафедратыгар үлэҕэ
ылыллан «Климатология уонна метеорология», «Уопсай гидрология», «География
устуоруйата» диэн предметтэри уһун кэмҥэ үөрэппитэ. Бэрт уһун кэмҥэ бу кафедраны
салайан, хас эмэ сүүһүнэн ахсааннаах саха географтарын бэлэмнээн таһаарбыта.
Кини үгүс үөрэнээччилэрэ билигин Саха Сирин бары улуустарыгар учууталларынан
ситиһиилээхтик үлэлииллэр, билимҥэ да бэрт элбэх киһи үлэлиир, олор ортолоругар
уонча билим доктара, хас эмэ уонунан ааҕыллар билим хандьытааттара, учууталларын
суолун батыһан ситиһиилээхтик үлэлииллэр, экономика үгүс салааларыгар эмиэ бэрт
элбэх специалист үлэлиир-хамсыыр.

«Сподвижники путешественников и исследователей (участие местного населения в
географическом изучении Северо-Востока Сибири в 17 — нач.20 вв.)» диэн саха,
эбээн, дьүкээгир, чукча, кэрээк уонна эбэҥки дьоннорун билимҥэ кылааттарын
туһунан бэртээхэй кинигэни суруйбута 1966 с. тахсыбыта.



https://sah.wikipedia.org/wiki/%D0%9C%D0%BE%D1%81%D0%BA%D0%BE%D0%B2%D1%81%D0%BA%D0%B0%D1%8F_%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80%D0%B0_%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80%D0%BE%D0%B2%D0%BD%D0%B0

Александра Александровна Московская – нуучча экэнэмииһэ, Түмэт урбаан уонна
түмэт инновация киинин дириэктэрэ, Экэниэмикэ үрдүкү оскуолатын Менеджмеҥҥэ
факультетын Киһи ресурсатын управлениетын хаапыдыратын дассыана. Арассыыйаҕа
биир бастакынан түмэт урбаанын туһунан билим үлэтин суруйбута, дириҥник ырытан
чинчийбитэ.

Александра Московская 1988 сыллаахха М.В. Ломоносов аатынан Москубатааҕы
судаарыстыбаннай үнүбэрсиэт Экэниэмикэҕэ факульетын “политическай экэниэмийэ”
идэлээх бүтэрбитэ.

2006 с. “Диалог” IREX бырагыраама көмөтүнэн социальнай өҥөнү оҥорор
кэмиэрчэскэйэ суох тэрилтэлэр хардарыта үлэлэригэр анаан SocPolitika.ru диэн
информационнай порталы төрүттээбитэ. Кэлин бу порталтан силис тардан Экэниэмикэ
үрдүкү оскуолатын иһинэн Түмэт урбаан уонна түмэт инновация киинэ арыллыбыта. Бу
киини Александра Московская бэйэтэ салайбыта. Кини сайын аайы Экэниэмикэ үрдүкү
оскуолатын иһинэн сайыҥҥы анал лааҕыры тэрийэн түмэт урбааҥҥа аналлаах
куурустары үөрэтэр.



https://sah.wikipedia.org/wiki/%D0%9C%D0%BE%D1%80_(%D0%A3%D1%82%D0%BE%D0%BF%D0%B8%D1%8F)

Мор (Утопия) (өссө «Мор. Утопия» диэн аат көстөөччү; арҕаатааҕы аата —
«Pathologic»; сахалыы тылбаас биир ньымата — «Сор. Санаалар») — экшн, быһылаан,
оруоллаах жанрдардаах көмпүүтэр оонньуута, АК-эксклюзив. Ice-Pick Lodge
компаниянан оҥоһуллубута уонна Бука таhаарааччынан атыыга Бэс ыйын 9, 2005 сылга
тахсыбыта. Арассыыйаҕа «КРИ» оонньуу оҥорооччулар конференциятыгар «Самаай
утарсыылаах оонньуу» наҕарааданы ылбыта.

Оонньуу түбэлтэтэ кыра истиэп куоратыгар буолар, онно олохтоохторо билигин
даҕаны араас былыргы үһүйээннэргэ итэҕэйэллэр уонна өбүгэлэрин үгэстэрин күүскэ
тутуһаллар. Биир күн биллибэккэ да эрээри, эмискэ ол сэлиэнньэҕэ дьикти ыарыы
кэлэр. Куорат тойон дьиэ кэргэнэрэ, Каиннар, Ольгимскайдар уонна Сабуровтар, хас
биирдиилэрэ бэйэлэрин фавориттарын ыҥыран уонна кинилэри туһанан куораты «Кумах
бааһыттан» («Песчаная язва», «Песчанка») быаһыы сатыыллар. Хас күн аайы
уоннуннан дьон өлөр, ыарыы уобалаһа миэстэтиттэн көһөр, онтон былааһы тутан
олорор «чугастыылар» («приближённые») бэйэлэрин кытта тапсыспакка куорат олоҕун
ыһан кэбиһэллэр.

Сүрүн оруоллары толорооччулар, медицина наукатын бакалавра Даниил Данковскай,
гаруспик (тыынар тыыннах ис органнарын көрөн кэлэр кэми билэр киһи) Артемий
Бурах уонна Клара диэн ааттаах эдэр кыыс, куоракка тус бэйэлэрин
биричиинэлэринэн биир кэмҥэ кэлэллэр.



https://sah.wikipedia.org/wiki/%D0%9C%D0%BE%D0%BD%D0%B3%D0%BE%D0%BB_%D0%B1%D0%B8%D1%87%D0%B8%D0%B3%D1%8D

Монгол бичигэ (монг. ᠮᠣᠩᠭᠣᠯ ᠪᠢᠴᠢᠭ᠌ᠮᠣᠩᠭᠣᠯ ᠪᠢᠴᠢᠭ᠌, монгол бичиг) — монгол
суруктарыттан биирдэстэрэ, XIII үйэ саҕаланыытыттан саҕалаан күн бүгүҥҥэ диэри
туттулла сылдьар монгол суруктарыттан саамай былыргы. Монгол бичигинэн суруллан
хаалбыт саамай былыргы өйдөбүнньүгүнэн Чыҥыс Хаан мэҥэ тааһа буолар (1224/1225
сыл).

Былыр Монгол сиригэр, Ньуучча сиригэр уонна Кытайга олорор монгол тыллаах
омуктар сүрүн суруктара этэ. Бу сурукка олоҕуран хас да саҥа сурук үөскээбитэ,
холобур, тодо-бичик (калмыктар суруктара), вагиндра (бүрээттэр суруктара) уонна
мандьуу суруга (бу суругу Кытайы баһылаан олорбут Чиннэр киэҥник туттубуттара)

Номоххо этиллэринэн монгол бичигин 1204 сыллаахха уйҕуур суруксута Тататунга
Чыҥыс Хааҥҥа билиэн түбэспитин кэннэ айбыт. Бу номох
монголлар уйҕуурдартан суруктарын ылбыттарын бигэргэтэр. Уйҕуурдар
монголларга Бурхан-Бахсы үөрэҕин уонна былыргы уйҕуур суругун биэрбиттэрэ, ол
иһин монгол бичигэ монголлуу уйҕуур суруга диэн (монг. уйгуржин бичигуйгуржин
бичиг).

Атын номоҕунан Чыҥыс Хаан монгол саамай былыргы саҥарар тылыгар олоҕуран сурук
айарга ыйаах таһаарбыт үһү, бу сурук көмөтүнэн Чыҥыс Хаан араас араастык саҥарар
биистэри сомоҕолообут. Бу сурукка тыл былыргы көрүҥүнэн суруллар, холобур,
баатыр диэн монгол бичигинэн баҕатур диэн, онтон билиҥҥи монгол тылыгар баатар
диэн.

Монгол бичигин атын суруктартан сүрүн уратыта диэн үөһээттэн аллараа суруллар.
Сорох чинчийээччилэр сабаҕалыылларынан бу кытай бичигин дьайыыта буолуон сөп, ол
гынан баран ол кэмҥэ Орто Аасыйаҕа суруйуу араас ньыматын туһанар эбиттэр, онон
аҥардас Кытай дьайыыта диир сыыһа.

1587 сыллаахха Аюши-гуши диэн үөрэхтээх Бурхан-Бахсы үөрэҕин каноннарын
тылбаастаары монгол бичигин уларытан биэрэр уонна санскрит, тибет уонна кытай
сорох дорҕооннорун бэлиэтиир эбии бэлиэлэри айар. Саҥа бэлиэлэр галиг диэн
ааттаммыттара.

Былыр былыргыттан монгол бичигинэн Монгол сиригэр уонна Ис Монгол сиригэр олорор
омуктар суруйаллара. Ону таһынан бу сурук Юань уонна Чин улуустарыгар, Дьуҥгаар
уонна Калмык хааннарын дойдуларыгар, Тываҕа (кирилл суругар көһүөхтэригэр диэри)
туттуллар этэ. 

Ньуучча сиригэр бу суругу калмыктар уонна бүрээттэр туталлара. XIX
үйэ саҕаланыытыттан саҕалаан Арассыыйа импиэрийэтигэр бүрээттэри монгол
бичигинэн үөрэтэллэрэ.

Билигин монгол бичигэ Кытайга монгол уонна эбэҥки тылларыгар туттуллар, Ис
Монгол сиригэр бу суругу туһаныы булгуччулаах (тас биллэриилэр барыта кытай
уонна монгол бичигинэн буолуохтаах). Монгол сиригэр 1941 сылтан туттуллубат
(кирилл суругар көспүттэрэ).

ССРС ыһыллыбытын кэннэ сорох дьон монгол бичигэр төннүү туһунан санаа эппитэ, ол
гынан баран бу санаа олоххо киирэрэ аһары ыарахан буолан тарҕамматаҕа. Ол да
буоллар, 1990-1995 сылларга Монгол сирин орто оскуолаларыгар монгол бичигинэн
үөрэтии киирэ сылдьыбыта. Билигин монгол бичигэ официальнай таһымнаах эрээри
киэҥник тарҕана илик, бэлиэлэргэ, бэчээттэргэ уонна киэргэл быһыытынан
туттуллар. 

1648 сыллаахха ойрат бахсыта Зайа-Пандита сурук уонна саҥарар тылы чугаһатаары
айбыт суруга. Бу суругунан калмыктарт 1924 сыллаахха диэри суруйар этилэр, онтон
кирилл суругар көспүттэрэ. Билигин Кытайга олорор ойраттар туһаналлар.

Юникод тайааһына U+1800 — U+18AF. Бу иһигэр монгол бичигин буукубалара,
сыыппаралара уонна сурук бэлиэлэрэ, тодо-бичик, сибин уонна мандьуу суруга, ону
таһынан санскрит уонна тибет тылыттан киирбит дорҕооннору тириэрдэр бэлиэлэр
киирэллэр.



https://sah.wikipedia.org/wiki/%D0%9C%D0%BE%D0%B4%D1%8C%D1%83%D1%83%D0%BD_(%D1%81%D2%AF%D3%A9%D2%BB%D2%AF_%D1%8B%D0%B0%D1%80%D1%8B%D1%8B%D1%82%D0%B0)

Модьуун - сүрүннээн ынах сүөһү, сылгы уонна сэдэхтик куоска, ыт, оннооҕор
сэдэхтик сүөһү атын көрүҥнэрэ ыалдьаллар. Ордук кэбэҕэстик ыччат сүөһү
ыалдьааччы. Ынах сүөһүгэ ыарыыны көбүтээччинэн трихофитон (Trichophyton
ectothrix megasporon), кыра кыылларга (кутуйах, күтэр, кролик, куоска) - Tr.
mentagraphytes (var. gypseum), сылгыга — микроспорум (Microsporum: M. equinum,
M. gypseum) диэн ааттанар түүнүк тэллэйин (грибок) бииһин уустара буолаллар.

Тас эйгэҕэ түүнүк тэллэйэ сүрдээх тулуйумтуо. Модьууннаах сүөһү тириититтэн
хоҥнон түспүт хоҕоһотугар 7 сылга диэри, сир кырсыгар уонна ноһуомҥа 8 ыйтан
ордук, ууга 8 хонукка диэри өлбөккө сытар. Вазелиҥҥа, мас арыытыгар 8 хонукка
диэри тулуйар, оргутууга өлөр, тымныыга кэнсиэрбэлэнэр.



https://sah.wikipedia.org/wiki/%D0%9C%D0%B8%D1%85%D0%B0%D0%B9%D0%BB%D0%BE%D0%B2_%D0%A1%D0%B5%D0%BC%D0%B5%D0%BD_%D0%9C%D0%B8%D1%85%D0%B0%D0%B9%D0%BB%D0%BE%D0%B2%D0%B8%D1%87

Сэмэн гражданскай сэрии иннинэ нэһилиэгэр ревком чилиэнэ этэ. 1921 сыллаахха
соҕурууттан кэлбит Ф.И.Караванов диэн эдэр нуучча киһитин, чыамайыкылары
тута-хаба тахсан эрэр үһү диэн сураҕы истэн куттаммыт-уолуйбут дьон, Чыамайыкы
соҕуруу өттүгэр тоһуйан кинини өлөрбүттэр, ол сиргэ – Түөрүгүгэ билигин да бэлиэ
остоолбо турар. Дьэ ити биир түгэн кыһылы үрүҥ оҥорбута, ревком чилиэнэ Губчека
боломуочунайын өлөрөн баран атын талар суола суоҕа, илинтэн иһэр үрүҥнэргэ
кыттыспыта. С.Мэхээлэйэп 1922 сыллаахха амнистияламмыта. Кини Пепеляевы
үлтүрүтүүгэ көрдөрбүт уһулуччу үтүөлэрин иһин бойобуой Кыһыл Знамя орденыгар
түһэриллибитэ, орденын биэрбэтэхтэрэ, ол оннугар ЯЦИК кыһыл көмүс бэлиэтинэн
наҕараадаламмыта.

СР НА, ГКСБК, ИДьМ архыыптарын докумуоннарыгар олоҕуран Сэмэн Мэхээлэйэп туһунан
историк Е.Е.Алексеев [2, 3], краевед И.С.Колосов [4] суруйан тураллар. Онно
гражданскай сэрии буолбут биричиинэлэрэ ыйыллар уонна Сэмэн тоҕо үрүҥнэргэ
кыттыспыта эмиэ быһаарыллар. «Уонунан сыллар усталарыгар Михайлов Семен
Михайловиһы «бандьыыт», «норуот өстөөҕө» диэн кини оҥорбут үтүөтүн бар дьонуттан
– билиҥҥи саха норуотуттан кистиэхтэринэн кистээбиттэрэ эрээри кыайбатахтар.
Кини оҥорбут үтүө быһыыта история докумуоннарыгар суоруллубат гына суруллубут
уонна саха дьонун өйүгэр-санаатыгар билиҥҥээҥҥэ диэри сүппэккэ-оспокко иҥэн
сылдьар» [4; 23]. История хайдах баарынан көлүөнэттэн-көлүөнэҕэ бэриллэн
иһиэхтээх. Ол сиэринэн гражданскай сэрии, сэбиэскэй былааһы олохтооһун историята
докумуоннарга тиһиллибитинэн, көрбүттэр, кыттыбыттар ахтыыларыгар кэпсэнэн
баччаҕа кэллэҕэ. Дьиҥэр, олус уһуна суох кэм аастар даҕаны, итини барытын
араастаан сыаналааһын баара. Хайыаҥый, ол – олох, кэм, былаас ирдэбилигэр сөп
түбэһии дэнэр.

Норуот суруйааччыта Егор Неймохов «Быһах биитинэн» (2005) романыгар Сэмэн
Мэхээлэйэп очурдаах олоҕо, дьылҕата Саха сирин 20-с сыллардааҕы историятын нөҥүө
тыктарыллан көрдөрүллэр.



https://sah.wikipedia.org/wiki/%D0%9C%D0%B8%D1%85%D0%B0%D0%B9%D0%BB%D0%BE%D0%B2_%D0%90%D0%BB%D0%B5%D0%BA%D1%81%D0%B5%D0%B9_%D0%9A%D0%BE%D0%BD%D1%81%D1%82%D0%B0%D0%BD%D1%82%D0%B8%D0%BD%D0%BE%D0%B2%D0%B8%D1%87

Алексей Михайлов (1946 - 1994) — поэт уонна литератуура критига, филология
ноуукатын кандидаата. ССРС суруйааччыларын холбоһугар 1968 с. киирбит.

Дьокуускайга 1946 с. атырдьах ыйын 26 төрөөбүт. 1971 сыллаахха Саха
судаарыстыбаннай универститетын, 1980 сыллаахха Уопсастыбаннай ноуукалар
Академияларын (Москуба) аспирантууратын бүтэрбит.

1980 сылга «Формирование романного эпоса как закономерность ускоренного развития
новописьменных литератур Севера» диэн хандьыдааакка диссертациятын көмүскээбит.
«Кыым» хаһыакка эрэдээктэрдээбит. Бүтэһик сылларыгар СГУ филологиятын
факультетын нуучча XX үйэтээҕи литератууратын уонна литератуура теориятын
кафедратыгар доценнаабыт.



https://sah.wikipedia.org/wiki/%D0%9C%D0%B8%D1%80%D0%BE%D0%BD%D0%BE%D0%B2_%D0%90%D0%BB%D0%B5%D0%BA%D1%81%D0%B5%D0%B9_%D0%90%D1%84%D0%B0%D0%BD%D0%B0%D1%81%D1%8C%D0%B5%D0%B2%D0%B8%D1%87

Миронов Алексей Афанасьевич (11.04.1912, Кэнтик нэһилиэгэ, Үөһээ Бүлүү улууһа,
Саха уобалаһа — 30.03.1945, Венгрия) — Аҕа дойду Улуу сэриитин кыттыылааҕа,
Сэбиэскэй Сойуус Геройа (1990).

1943 сыл кулун тутарыгар Ермолинка дэриэбинэ аттынааҕы кыргыһыыга 15 өстөөҕү
кыдыйбыт. 1943 с. бэс ыйыгар гвардия сержана Миронов бойобуой ахсааныгар 123
өстөөх суруллубут, полк байыастарыттан 13 бэргэн ытааччыны бэлэмнээбит. 1943 с.
бэс ыйын 26 күнүгэр 247-с ГСП хамандыыра Василенко Сэбиэскэй Сойуус Геройун
аатыгар түһэрбит. Аармыйа байыаннай Сүбэтэ «Аҕа дойду сэриитин I ст. уордьанынан
наҕараадалыырга» диэн түмүктээбит.

Гвардия старшай сержана Алексей Миронов 1945 сыллаахха кулун тутар 28 күнүгэр
Венгрия сиригэр сэрии хонуутугар бааһырыыны ылан, кулун тутар 30 күнүгэр 758-с
МСБ өлбүт. Венгрия Ваш уобалаһын Немешкерестур (мадь. Nemeskeresztúr)
нэһилиэнньэлээх пуунун кылабыыһатыгар кулун тутар 30 күнүгэр көмүллүбүт.

1990 сыллаахха ыам ыйын 5 күнүгэр Алексей Мироновка ССРС Геройун аата
иҥэриллибитэ (өлбүтүн кэннэ). Ленин уордьана уонна 11619 №-дээх «Кыһыл Сулус»
мэтээл Герой аймахтарыгар туттарыллыбыт.

Саха саарыннара / Л. Г. Николаев, А. Г. Николаев, Ф. Э. Данилов. — Дь.: Кудук,
1998. — ISBN 5-7863-0122-2



https://sah.wikipedia.org/wiki/%D0%9C%D0%B8%D0%B3%D0%B0%D0%BB%D0%BA%D0%B8%D0%BD_%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80_%D0%92%D0%B0%D1%81%D0%B8%D0%BB%D1%8C%D0%B5%D0%B2%D0%B8%D1%87

Алекса́ндр Васи́льевич Мига́лкин (бэс ыйын 20, 1958, Бороҕон, Уус-Алдан
оройуона, Саха АССР — ахсынньы 1, 2012) — саха уонна Арассыыйа бэлиитигэ уонна
дипломаата, 1999—2006 сылларга СӨ тас сибээһин миниистирэ, Монголия Эрдэнэт
куоратыгар Арассыыйа генеральнай консула.

Александр Васильевич Мигалкин 1958 сыллаахха бэс ыйын 20 күнүгэр Саха АССР Уус
Алдан оройуонун Бороҕон сэлиэнньэтигэр төрөөбүтэ. 1980 сыллаахха Саха
государственнай университетын бүтэрбитэ. Онтон 1980—1981 сылларга Уус Алдан
оройуонун Мүрү орто оскуолатыгар учууталлаабыта.

1981 сыллаахтан хомсомуол үлэтигэр: ЫБСЛКС Уус Алданнааҕы райкомун инструктора
(1981—1982), Уус Алдан ЫБСЛКС райкомун 2-с сэкиритээрэ (1982—1983), ЫБСЛКС КК
Хомсомуол Үрдүкү оскуолатын истээччитэ (1983—1984, 1985-кэ бүтэрбит), Аллараа
Халыма райкомолун 1-гы сэкиритээрэ (1984—1986), Саха сирин ЫБСЛКС обкомун
сэкиритээрэ (1986—1989). 1989—1990 сылларга Мигалкин Саха сиринээҕи ССКП обкомун
лиэктэрэ.

1990—1992 сылларга Мигалкин Арасссыйа салайар академиятын аспираана. 1994
сыллаахха диссертациятын «Социокультурные факторы развития народов Севера в
условиях перехода к рынку (на примере Республики Саха (Якутия))» диэн тиэмэҕэ
көмүскээбитэ уонна бөлөһүөпүйэ билимин хандьыдаата буолбута.



https://sah.wikipedia.org/wiki/%D0%9C%D0%B5%D1%82%D0%B0%D1%84%D0%BE%D1%80%D0%B0

Метафора , холуйуу, холооһун – тугу эмэ туохха эмэ холуйан этии, биир сүрүн
поэтическай троп ( көр) тылы, тустаах суолтатыгар буолбакка, атыны холуйууга
«көһөрөн» туттуу; биир барамайы атын ханан эрэ маарынныырынан солбуйан,
кубулдьутан, холуйан этии. Холуйуу норуот тылын дьүһүннүүр кырааскатыгар мэлдьи
дэлэй. Күнү – көрөр диибит ( харахтаахха холуйан), этиҥи – этэр диибит
(тыыннаахха холуйан), сүрэҕи – төлөннөөх диибит (умайарга холуйан). Итинник
бытовой «дьиэ эргин» метафоралар хас саҥардах ахсын көстөллөр.

Норуот поэзиятыгар, холобур, таабырыҥҥа холуйуу формата бэрт хойуу. «Сир анныгар
итии болгуо сытар үһү» диэн эһэни таабырынныыллар. Эһэ – итии болгуо икки
маарыннаһаллара диэн иккиэн суостаахтар, кутталлаахтар эрэ. «Ийэтэ иҥэрсийэн
хаалбыт, оҕото ойон хаалбыт ( саа, буулдьа)» – бу эмиэ бэркэ мындырдаан,
таабырын үгэһинэн, соруйан муннаран холуйуу.

Метафора айылҕаҕа, олоххо – туохха барытыгар маарыннаһар өрүттэри булан көрүүгэ
төрүттэнэр. Кини икки суоллаах: судургу, боростуой метафора – биир этииттэн,
биир холооһунтан оҥоһуллар (холобур, Эллэй «Таба» диэн ырыатыгар табаны «баай
кыраай манньыага», «туундарам туллуга», «кыраһам көмүһэ» диэн холуйтуур);
метафора иккис суола тэнийбит холуйуу диэн ааттанар. Холобур, В. Маяковскай
«Хабарҕа хайдарынан» диэн сруйуутугар бэйэтин поэзиятын сэбилэммит сэрии
күүһүгэр киэҥник тэнитэн холуур:



https://sah.wikipedia.org/wiki/%D0%9C%D0%B5%D0%BD%D0%B4%D0%B5%D0%BB%D0%B5%D0%B5%D0%B2_%D1%82%D0%B0%D0%B1%D1%8B%D0%BB%D1%8B%D1%8B%D1%81%D1%81%D0%B0%D1%82%D0%B0

Химия элеменнарын периодтаах таабыла диэн химия элеменнарын таабылынан көрдөрүү
ньымата. Бу таабылы 1869 с. нуучча химига Дмитрий Менделеев айбыта. Менделеев
таабылы элеменнар майгыларын төннөр айаннарын ойуулуурга аныыра. Кэминэн, саҥа
элеменнар булуллан испиттэригэр, таабыл сыыйа кэҥэтиллибитэ уонна химия майгытын
ордуктук быhаарар гына тупсарыллыбыта.

Периодтаах таабыл билигин химия академия дисциплинатын бары өрүттэригэр
туттуллар. Химия майгытын араас көрүҥнэрин наардыырга уонна тэҥнээн көрөргө
көмөлөһөр. Онтон таhынан таабыл киэҥник физикаҕа, биологияҕа, инженерияҕа уонна
индустрияҕа туhаныллар. Таабыл билиҥҥи туругунан (тохсунньу 27 2008) 117
элеменнаах.



https://sah.wikipedia.org/wiki/%D0%9C%D0%B5%D0%B3%D0%B5%D0%B6%D0%B5%D0%BA%D1%81%D0%BA%D0%B0%D0%B9_%D0%9C%D0%B8%D1%85%D0%B0%D0%B8%D0%BB_%D0%92%D0%B0%D1%81%D0%B8%D0%BB%D1%8C%D0%B5%D0%B2%D0%B8%D1%87

Мегежекскэй (Ксенофонтов) Михаил Васильевич — сэбиэт былааһын олохтооччулартан
биирдэстэрэ, саха биллиилээх уопсастыба уонна бэлиитикэ диэйэтэлэ, Саха Сирин
автономиятын олохтоспут дьонтон биирдэстэрэ.

1898 сыл сэтинньи 21 күнүгэр Ньурба улууһун Бордоҥ нэһилиэгэр төрөөбүтэ. Аҕата
Баһылай Ксенофонтов сүөһү иитиитинэн, тимир уһаарыытынан дьарыктанар киһи эбит.
Михаил 12 саастааҕар Маалыкай церковнай-приходской оскуолатын ситиһиилээхтик
бүтэрбит. 1915 с. сайыныгар Ньурба икки кылаастаах училищетын хайҕал суруктаах
бүтэрэн баран, күһүн Дьокуускайга учуутал семинариятыгар үөрэнэ киирбитэ. Ити
семинарияҕа кинини кытта Платон Слепцов, Максим Аммосов, Исидор Барахов, Степан
Васильев, Степан Аржаков курдук кэлин Саха Сиригэр Советскай былааһы
олохтооһуҥҥа сүрүн оруолу ылбыт дьон үөрэммиттэрэ. 1916 сыллаахха Ярославскай Е.
М. марксизмы үөрэтэр куруһуогун чилиэнэ.

1917 сыллааҕы революция түгэннэрин кыттыылааҕа. 1918 с. М. Ксенофонтов В. Д.
Котенко кыһыл этэрээтин бэлиитикэҕэ салайааччыта. 1919 с. бэс ыйыгар
Дьокуускайга куорат ыччатын кистэлэҥ революционнай куруһуоктарын тэрийбитэ
(кэлин бу куруһуок «Эдэр коммунист» диэн ааттанан Саха Сиригэр комсомолу
тэрийиигэ тирэх буолбута). Бу сыл Мегежекскай диэн араспаанньаны ылынар.

1920—1922 сыллардаахха Бүлүү уонна Өлүөхүмэ ревкомнарын бэрэссэдээтэлэ,
губревком сэкэрэтээрэ.

Үөрэҕи бүтэрэн баран Дьокуускайдааҕы сэбиэскэй партийнай оскуола дириэктэрин
үөрэх чааһыгар солбуйааччытынан үлэлиир. 1925 с. баартыйа уобаластааҕы
хонтуруоллуур хамыыһыйатын эппиэттээх сэкиритээринэн, онтон салгыы
оробуочай-бааһынай инспекциятын наркомунан ананар.

1926—1927 сс. Саха АССР Киин ситэриилээх кэмитиэтин (ЯЦИК) чилиэнинэн уонна
эппиэттээх сэкиритээринэн талыллан үлэлээбитэ. 1926—1927 сс. ЯЦИК
бэрэссэдээтэлинэн талыллар, салгыы баартыйа уобаластааҕы хонтуруоллуур
хамыыһыйатын бэрэссэдээтэлинэн үлэлиир. 1928 с. ЯЦИК бэрэссэдээтэлин
солбуйааччытынан уонна тэрийэр салаа сэбиэдиссэйинэн ананар.

1929 сыл атырдьах ыйын 31 күнүгэр Дьокуускайга эмискэ ыалдьан өлбүт. Кини аатын
Ньурба оройуонугар уонна Дьокуускайдааҕы сэбиэскэй партийнай оскуолаҕа
иҥэрбиттэрэ, Мегежекскэй стипендията диэн орто уонна үрдүкү үөрэх кыһаларыгар
биэстии стипендияны олохтообуттара. Кэлин «Аммосов дьыалатыгар» сыһыараннар
өлбүтүн да кэннэ норуот өстөөҕүнэн биллэриллибит. 1957 сыллаахха толору
реабилитацияламмыт.



https://sah.wikipedia.org/wiki/%D0%9C%D0%B0%D1%80%D0%B8%D0%BD%D0%B0_%D0%A0%D0%B0%D0%BA%D0%B8%D1%82%D1%81%D0%BA%D0%B0%D0%B9_%D0%9A%D0%B8%D0%B8%D0%BD%D1%8D

Марина Ракитская Киинэ (ону тэҥҥэ Монтессори сайдыытын киинэ диэн биллэр) —
ыарыһах оҕолор сайдыыларыгар уонна социализацияҕа көмөлөһөр киин. Киин
Монтессори диэн билим киһитэ арыйбыт методикатын туттар, киин 2009
сыллаахха тэриллибитэ.

Кииҥҥэ ыарыһах оҕолоох төрүппүттэргэ уонна ыарыһах оҕолорго бэйэлэригэр
психологическай трениҥнар ыытыллыбыттара.

Киини Марина Ракитская 2009 сыллаахха тэрийбитэ. 2012 сыллаахха кини "Инники
кэскилбит" пуонда тэрийбит  "2012 сыллааҕы түмэт урбаанньыта" күрэһи кыайбыта.

2013 сыллаахха Марина Ракитская страховой взностары улаатыннарыыны утары
петицияҕа илии баттаабыта. Тэрилтэ билигин сабыллан турар.

Центр Марины Ракитской. Фонд «Наше будущее» (14 мая 2012). Тургутулунна 10 Ыам
ыйын 2015. Төрүт сириттэн архыыптанна 10 мая 2015.



https://sah.wikipedia.org/wiki/%D0%9C%D0%B0%D1%80%D0%B8%D0%BD%D0%B0_%D0%A0%D0%B0%D0%BA%D0%B8%D1%82%D1%81%D0%BA%D0%B0%D0%B9%D0%B0_%D0%9A%D0%B8%D0%B8%D0%BD%D1%8D

Марина Ракитская Киинэ (ону тэҥҥэ Монтессори сайдыытын киинэ диэн биллэр) —
ыарыһах оҕолор сайдыыларыгар уонна социализацияҕа көмөлөһөр киин. Киин
Монтессори диэн билим киһитэ арыйбыт методикатын туттар, киин 2009
сыллаахха тэриллибитэ.

Кииҥҥэ ыарыһах оҕолоох төрүппүттэргэ уонна ыарыһах оҕолорго бэйэлэригэр
психологическай трениҥнар ыытыллыбыттара.

Киини Марина Ракитская 2009 сыллаахха тэрийбитэ. 2012 сыллаахха кини "Инники
кэскилбит" пуонда тэрийбит  "2012 сыллааҕы түмэт урбаанньыта" күрэһи кыайбыта.

2013 сыллаахха Марина Ракитская страховой взностары улаатыннарыыны утары
петицияҕа илии баттаабыта. Тэрилтэ билигин сабыллан турар.

Центр Марины Ракитской. Фонд «Наше будущее» (14 мая 2012). Тургутулунна 10 Ыам
ыйын 2015. Төрүт сириттэн архыыптанна 10 мая 2015.



https://sah.wikipedia.org/wiki/%D0%9C%D0%B0%D1%80%D0%B3%D0%B0%D1%80%D0%B5%D1%82_%D0%A2%D1%8D%D1%82%D1%87%D0%B5%D1%80

Маргарет Хильда Тэтчер, Баронесса Тетчер LG OM PC FRS (төрүүрүгэр аата Маргарет
Хильда Робертс; 13 алтынньы 1925 – 8 ыам ыйа 2013) Британияҕа бастакынан
премьер-миниистир буолбут дьахтар. 1979 сыллаахтан 1990 сыллаахха дылы
үлэлээбитэ Консерватордар баартыйаларын 1975 сыллаахтан 1990 сыллаахха дылы
дьаһайбыта. Кинини үгүстүк "Тимир Дьахтар" (Железная Леди) диэн ааттыыллара, бу
хос ааты ССРС суруналыыһа биэрбит эбит

1925 сыл алтынньы 13 күнүгэр Грэнтам диэн сиргэ төрөөбүтэ. Аҕата Альфред Робертс
Нортхэмптонширтан төрүттээх, онтон ийэтэ Беатрис Эдель (кэргэн тахсыан иннинэ
Стефенсон) Линкольнширтан төрүттээҕэ. Маргарет Оксфорд Сомервиль колледжыгар
үөрэммитэ. 1959 сыллаахха Парламеҥҥа үлэтин саҕалаабыта. 1970 сыллахха Үөрэх
сэкиритээрэ буолбута.

Тэтчер Британия аармыйатын 1982 сыллаахха Аргентина Фолклэнд арыыларын төттөрү
ыларга бирикээс биэрбитэ. Фолклэнд сэриитин бириэмиэтигэр Аргентина ол арыыны
ыла сылдьыбыта. Тетчер Англия историятыгар иккис саамай уһуннук олорбут
премьер-министр этэ. Денис Тетчерга кэргэн тахсыбыта уонна икки игирэлэммиттэрэ:
Марк уонна Кэрол.

1984 сылларга 1985 Маргарет Тэтчер утары улахан хамсааһын баар буола сылдьыбыт,
ол кэнниттэн чоҕу хостооччулар профсоюзтарыттан политическай күүстэрин
былдьаабыт. Ол кэнниттэн Тэтчер киллэрэ сатаабыт биир кэлим нолуогу кэнниттэн
эмиэ хамсааһын баар буола сылдьыбыт.Тэтчер премьер-министр эрдэҕинэ үлэтэ суох
буолуу олус үрдээбит, 1982 сыллаахха үс мөл. киһи үлэтэ суох сылдьыбыттар. 80-c
сыллар бүтүүтүн диэки эрэ аччаан барбыт. Маны Тэтчеры өйөөччүлэрэ экономика
структуратын уонна үлэ ырыынагын уларыйбыта диэн ааттыыллар.

Кэргэнэ Денис 2003 сыллаахха ноорун рагыттан ыалдьан олохтон туораабыта. Олоҕор
кэлин өйө мөлтөөбүтэ уонна араас норуокка тахсыыны 2002 тохтоппута. Ол кэнниттэн
церемонияларга иккитэ- 2004 сыл Рональд Рейган көмүүтүгэр тахса уонна 2006
сыллаахха Тэтчер Вашингтоҥҥа АХШ балаҕан ыйын 11 күнүн саба түһүүтүн
мемориальнай церемониятыгар кыттыбыта. АХШ вице-президена Дик Чейни ыалдьытынан
сылдьыбыта уонна ил секретарын кытта Кандолиза Райсы кытта кэпсэппитэ.

Сүрэҕэ тохтоон 2013 сыл муус устар 8 күнүгэр олохтон туораабыта. Сибэтиэй Павел
собуоругар көмүү церемониятыгар Британия королевата Элизавета II уонна Принц
Филипп сылдьыбыттара. Премьер-миниистир көмүүтүгэр королева иккистээн кыттыбыта.



https://sah.wikipedia.org/wiki/%D0%9C%D0%B0%D0%BD%D1%85%D1%8D%D1%82%D1%82%D1%8D%D0%BD_%D0%B1%D1%8B%D1%80%D0%B0%D0%B9%D1%8B%D0%B0%D0%BA

«Манхеттен бырайыак» (ааҥл. Manhattan Project) — АХШ атомнай буомбаны оҥорорго
анаан тэрийбит бырагыраамматын аата. 1943 сыл балаҕан ыйын 17 күнүгэр
саҕаламмыта. Бу иннинэ чинчийии 1939 сылтан «Ураан кэмитиэтэ» (S-1 Uranium
Committee), диэн бырайыагынан ыытыллар этэ. Бырайыакка АХШ, Улуу Британия,
Германия уонна Канаада учуонайдара кыттыбыттара.

Бырайыак иһинэн үс атомнай буомба оҥоһуллубута: плутонийтан оҥоһуллубут
«Тринити» (бастакы тургутууга эспиттэрэ), ураантан оҥоһуллубут «Малыш»
(Хиросимаҕа 1945 сыл атырдьах ыйын 6 күнүгэр быраҕыллыбыта, уонна плутонийтан
оҥоһуллубут «Толстяк» (Нагасаки куоракка 1945 сыл атырдьах ыйын 9 күнүгэр
быраҕыллыбыта).



https://sah.wikipedia.org/wiki/%D0%9C%D0%B0%D0%BD%D0%BD%D1%8C%D1%8B%D0%B0%D1%82%D1%82%D0%B0%D0%B0%D1%85_%D1%83%D0%BE%D0%BB%D0%B0

Никифоров Гаврил Васильевич (Манньыаттаах уола) (1871—????) — саха аатырбыт
атыыһыттарыттан биирдэстэрэ, Саха Сиригэр ырыынак сыһыаннарын олохтооһуҥҥа
сүҥкэн оруоллаах киһи.

1871 с. Арҕаа Хаҥалас улууһун Бастакы Тыыллыма нэһилиэгэр төрөөбүт. Дойдутугар
киэҥник биллэр Аһыкай аҕатын ууһуттан төрүттээх. Аҕата Василий Сергеевич —
Манньыаттаах Баһылай уонна ийэтэ Акулина Адамовна бастакы оҕолоро. Аҕата Түөкэй
Сэргэй диэн үс оҕолоох баай киһи удьуора.

Түүлээҕинэн Ирбиит уонна Алын Новгород дьаармаҥкаларыгар эргинэр этэ. Оборота 1
мөл. солк. тахса этэ. Дьокуускай куоракка хас да оскуола туттарбыта, Тыллымыга
приход оскуолатын уонна пансион туттарбыта, онно оҕолоро Надежда, Елена уонна
Аркадий үлэлээбиттэрэ. Реальнай училище үөрэнээччилэригэр стипендия анаабыта.

Сэбиэскэй былаас буолбутугар баайын-дуолун конфискациялаабыттара. Ол да буоллар
атыыһыт түүлээҕин Владивостокка 280 тыһ. солкуобайга атыылаан генерал Пепеляев
эспэдииссийэтин фондугар биэрбитэ. Харбиҥҥа олорбута, маҕаһыыннаах уонна
түүлээҕи таҥастыыр мастарыскыайдаах этэ.

Хаһан, ханна өлбүтэ чуолкай биллибэт. 1945 сыл балаҕан ыйыгар Дьоппуон
миграциятын сулууспатыгар дойдуттан тахсан барда диэн сурук хаалбыт. Бу кэннэ
кини туһунан сурах-садьык суох. Ол сыл уолун Анатолийы СМЕРШ дьоно дьоппуон
үспүйүөнэ диэн ааттаан Кытайга туппуттара.

Улахан уола Василий Гаврилович Никифоров Москубаҕа тимир суол инженерын идэтин
ылбыта, онтон МГУ философия факультетын бүтэрбитэ. 1912 сыллаахха француз
төрүттээх Юлия Федоровна Кауль диэн графиняны кэргэн ылбыта. Москубаҕа кинини
«Принц» диэн ааттыыллар эбит. 1918 сыллаахха Томскайга дуу Тобольскайга дуу
өлбүтэ. Кини уола Сергей Васильевич 1914 сыллаахха кулун тутар 3 күнүгэр
төрөөбүтэ, Сталин аатынан Киин судаарыстыбаннай физкультура институтугар үөрэнэн
иһэн, 1938 с. тутаары гыммыттарын истэн, Уһук Илин күрээбитэ. Онно Владивостокка
олорон ойохтоммута уонна офицер идэтин ылбыта. Икки уолу төрөппүтэ. Дьоппуон
сэриитигэр кыттыбыта, элбэх наҕараадалардаах эбит. Саха көрүҥнээҕин хаартыскалар
туоһулууллар, сахатынан киэн туттара диэн уолаттара кэпсииллэр.

Сергей Васильевич кыра уола сталевар идэтин баһылаабыт киһи, биир кыыстаах,
сиэннэрдээх, эмиэ Москубаҕа олорор.



https://sah.wikipedia.org/wiki/%D0%9C%D0%B0%D0%BA%D1%81_%D0%9F%D0%BB%D0%B0%D0%BD%D0%BA

Планк Макс Карл Эрнст Людвиг (муус устар 23, 1858 Киль — алтынньы 4, 1947,
Гөттиҥен) — Германияттан сылдьар физик. Кини квантовай механиканы арыйбыта уонна
ол иһин Нобель бирииһин ылбыта.

Планк эргэ, интеллигентнай дьиэ кэргэҥҥэ төрөөбүт. Кини хос эһэтэ Гөттиҥен
университетын теологиятын профессора этэ, аҕата Киль университетыгар
юриспруденция профессора этэ, тас убайа судьуйанан үлэлиирэ.

Планк Кильга Дьулиус Вильгельм Планк уонна кини иккис кэргэнигэр Эмма Патцик
дьиэ кэргэнигэр төрөөбүтэ. Сүрэхтииллэргигэр Маркс диэн ааттаммыта, ол гынан
баран кылгатан Макс диэни туттар этэ. Ол гынан баран, 10 саастааҕар аатын
уларыппыта уонна олоҕун бүтэриэр дылы Макс буолан сылдьыбыта.

Дьиэ кэргэҥҥэ алтыс оҕо этэ, ол гынан баран бастакы икки оҕо ийэтин бастакы
кэргэниттэн этилэр. Бастакы өйдүүрүттэн кинни Пруссия уонна Австрия армията Киль
куоракка киириилэрин өйдүүр эт. 1867 сыллаахха Мюнхеҥҥа көспүттэр, уонна Планк
гимназияҕа киирбит, онно кини учууталын Херманн Мюллеры көрсүбүт, ол учуутал
эдэр оҕону астрономияҕа уонна механикаҕа уонна бэйэтин предметын - математиканы
үөрэппит. Мюллертан энергия хаалар бастакы сокуонун киниттэн үөрэппит. Планк
эрдэ, 17 саастааҕар оскуоланы бүтэрбит.



https://sah.wikipedia.org/wiki/%D0%9C%D0%B0%D0%B9%D0%BA%D0%BE%D0%BF

Майко́п (адыг. Мыекъуапэ (мые — дьаабылыка, къуапэ — хочо, туруору тылбааһа —
дьаабылыкалаах хочо)) — Адыгея Өрөспүүбүлүкэтин киин куората.

Белая өрүскэ (Кубань өрүс салаата) уҥа кытылыгар турар. Сымнаҕас килиимэттээх.
2010 сыллаахха олунньу 15 күнүгэр термометр кыһыҥҥы ыйдарга абсолютнай максимуму
көрдөрбүт — плюс 23,4 °С.

Билиҥҥи Майкоп 1857 ыам ыйын 25 күнүгэр нуучча байыаннай кириэппэһин быһыытынан
абадзехтэр (арҕаа чэркиэстэр) сирдэригэр олохтоммут. Олохтообут киһинэн генерал
Козловскай ааҕыллар.

1870-71 сс. бөҕөргөтүллүбүт штаб-квартира уезднай куорат буолар — Кубань
уобалаһын Майкоп уеһын киинэ. 1909 сыл балаҕан ыйыгар Майкоп аттыгар ньиэби
булбуттар.



https://sah.wikipedia.org/wiki/%D0%9C%D0%B0%D0%B9%D0%B0%D2%95%D0%B0%D1%82%D1%82%D0%B0_%D0%91%D1%8D%D1%80%D1%82_%D0%A5%D0%B0%D1%80%D0%B0

Бороҕон уустарын төрүччүттэрэ, Бэрт ууһун төрдө – Бэрт Хара, Хоро ууһун Тарбыах
Тиис, Өнөр-Өлтөх ууһун Дьабака Дьуотту, ону тэҥэ Сынаах уонна Бэс бары биир
төрүттээхтэрэ, биир дьон-биис буолаллара (Боло С.И., с.302). Номохторго Бэрт
Хара олус дьадаҥыта, хаһан да сүөһү баайа суоҕа сэһэргэнэр. Оҕунан ытан тыа
кыылын бултуура, тириилэриттэн таҥас оҥостунара, эттэрин аһылык оностунара
кэпсэнэр (Предания, мифы и легенды, с.81).

Сорох номохторго, Сынаах Абыйыкаан Тарбыах Тиис баһылыктаах хоролор Бороҕон
бухатыыра Бэрт Хараны кытта бииргэ олорбуттара диэн суруллар. Майаҕатта Сынаах
Абыйыкаан иитиэх уола диэн эмиэ баар. Кэлин Бэрт Хара Тыгын уолаттара эспит
хоролорун ситиһээччи буолар. Онтон Худяков суруйарынан, Бэрт Хараны Өлүөнэ өрүс
биэрэгэр саҥа төрөөбүт оҕону булан ылан, Лөгөй оҕонньорго атыылаабыттар (Носов
М.М., 1926, с.42). Бүлүү сахаларын ортотугар тарҕаммыт номоҕунан, Майаҕатта
төрдө бүрээт эбит, кини ийэтин кытта кэлбит уонна тыаҕа олорбут. Оҕо аата Бөрө
Бөрөкөөт этэ, хара бииһиттэн (ууһуттан) төрүттээҕэ диэн эмиэ буолар (Ксенофонтов
Г.В. 1977, с.85).А.А.Борисов туоһулуурунан, арай Нөөрүктээйи буолаһыгар, соҕотох
ынахтаах Берт Кара диэн киһи бэлиэтэнэ сылдьар эбит. Бэрт Хара Нам киһитэ диэн
эмиэ баар, Тыгыҥҥа сулууспалаабыт Боотур ууһун боотура диэн эмиэ этиллэ сылдьар
(Эллэйаада, с.87). Бороҕон улууһун Бэрт Хара туһунан номохторо, Боотур ууһун
«бөрө бөтүҥнэрин» туһунан номохторугар олус майгынныыр. Холобур, Бөтүҥ
нэһилиэгин өбүгэлэринэн бырааттыы Тиэтэйбит Боотур уонна Бэрт Хара ааттаналлар
(Борисов А.А, 1997, с.86). Бороҕоннор этэллэринэн Бэрт Хара Тиэтэйбэт Баатыр
диэн бырааттаах эбит (Эллэйаада, с.123). Дьаһаах төлөөччүлар кинигэлэригэр,
Бороҕон сис баайдара Лөгөй тойон уонна Өнөкүй баай Бөтүҥ буолаһыгар сылдьаллар
(Петухова З.И. Васильев Ю.И, 1998, с.2-7). Илин Хаҥалас улууһугар баар Хара
нэһилиэгин төрдө диэн эмиэ суруллубут (Эллэйаада, с.82). Тыгын кэмигэр, Хара-Уол
Бүлүүгэ олорбута диэн эмиэ баар (Эллэйаада, с.88). Хоту улууска олохтоох,
огдоомо ийэлээх, булдунан иитиллэн олорбут бухатыыр киһи этэ диэн эмиэ этиллибит
(Сэһэн Боло, с.278).

Нуучча докумуонугар киирбэтэҕин, нуучча кэлиэн иннинэ Аммаҕа тоҥус бухатыыра
күөн көрсөн, биитэр Наахара Бөгүл Бөҕө ураһатын аттыгар охторон (Боло, с.279),
Тыгын уолаттара утуйа сыттаҕына уоран өлөрбүттэрэ (Эллэйаада, с.87) диэн эмиэ
кэпсэнэринэн быһаарыахха сөп курдук. Нуучча кэлбитин кэннэ, Тыгыны кыайан
кыргыбыттарыттан уолуйан, хоту бэйэтин дойдутугар күрээбитэ диэн эмиэ баар. Ол
аата саха өйдүүрүнэн Бэрт Хара өлбөтөх, кини хоту туундараҕа нууччалары кытта
кыргыһа сылдьар эбит! Дьэллик өрө туруутун кэнниттэн, саха боотурдара хоту
куотан, нууччаларга өргө диэри өрөлөспүт дьүкээбил, эбээн хоһууннарын кытта
бииргэ сылдьыспыттара биллэр. Тыгын нууччалары кытта сэриилэспитигэр, суон
бэрэбинэни сүгэн баран, Өлүөнэ өрүһү кыайан туораабакка тула сүүрэ сылдьыбыта
диэн эмиэ сэһэн буолар. Тыгын ол иһин нууччаҕа кыаттарбыта дэнэр.



https://sah.wikipedia.org/wiki/%D0%9C%D0%B0%D0%B3%D0%B0%D0%B4%D0%B0%D0%B0%D0%BD_%D1%83%D0%BE%D0%B1%D0%B0%D0%BB%D0%B0%D2%BB%D0%B0

Магадаан уобалаhа — Арассыыйа Уһук Илинигэр хоту сытар субьега. Арҕаа өттүнэн
Саха сирин кытта кыраныыссалаһар, хоту өттүнэн Чукотка автономнай уокуругун,
илин — Камчааткалыын, соҕуруу — Хабаровскай кыраайдыын. Уһук Илин федераал
уокуругар киирэр.

Иэнэ — 462 500 км². Олохтоохторун ахсаана — 162 969 чел. (2009). Киинэ —
Магадаан.

Магадаан билиҥҥи сирдэригэр сахалар былыр-былыргыттан олороллор. Ол гынан баран
аныгы этнографтар ааҕалларынан саха омук билиҥҥи бөлөҕө көһөн кэлбит дьонтон
турар. Аан бастаан XVII үйэ бүтэһигэр батталтан күрээн көһөн кэлбиттэр дэнэр. Ол
саҕана Тыылаах (Тыаллаах? Тыллаах? нууч. Тыллах), Балыгычаан, Сэйимчээн
үрэхтэргэ олохсуйбуттар. 1930 сылларга дылы бу сирдэр Саха сирин састаабыгар
киирэллэрэ - Өймөкөөн улууһун Оротук уонна Сэйимчээн нэһилиэктэрэ дэнэллэрэ.



https://sah.wikipedia.org/wiki/%D0%9B%D3%A9%D0%BA%D3%A9%D1%87%D3%A9%D3%A9%D0%BD

1917 сыллаахха диэри нэһилиэк Орто Бүлүү улууһун Өргүөт нэһилиэгэр киирсэр этэ.
Орто Бүлүү өргүөттэрин туһунан бастаан 1639 с. сурукка киирбит, онтон туспа кыра
нэһилиэк быһыытынан «на Токсоме озере» 1640 с. Бүлүү умнаһын 35 буолаһын иһигэр
ахтыллыбыта. Уонна 1675 с. диэри сурукка баар курдук эрээри, 1808 сыллаахха
диэри сурукка суох. Итиэннэ 1816 с. ревизскаэй скаскаҕа[биллибэт тиэрмин] Өргүөт
нэһилиэгэр 90 эр киһи, 82 дьахтар испииһэккэ суруллубут. Ити 172 киһиттэн 157
киһи сүрэхтэммит.

Өргүөт нэһилиэгэ итинтэн ыла 1917 с., Баппаҕаайы нэһилиэгэ туспа арахсыар диэри
уларыйбат. Билиҥҥи көрүҥүнэн Баппаҕаайы нэһилиэгиттэн арахсан 1989 сыл алтынньы
30 күнүгэр Саха АССР Үрдүкү Сүбэтин уурааҕынан тэриллибитэ.



https://sah.wikipedia.org/wiki/%D0%9B%D3%A9%D0%B3%D3%A9%D0%B9_%D0%A2%D0%BE%D0%B9%D0%BE%D0%BD

Тыгын кэмин туhунан саха кэлиҥҥи номохторугар, Лөгөй тойон курдук улахан
историческай герой суоҕун дьиктиргиэххэ сөп.

Хоролору кыргыыларын кэмигэр, Сыҥаах Абыйыкаан биитэр Тарбыах Баай соҕотох
ордубут уолугар Лөгөй тойон сылдьарын билиэххэ сөп.

Онтон арахсан, дойдутугар тахсан бэйэтэ туспа улуус баhылыга, тойон буолбут.
Бороҕон улууhа Тыгыҥҥа саамай күүстээх утарсыы оҥорбута, онно өрө турбут дьон
сирдьитинэн Лөгөй тойон буолбут буолуон эрэ сөп курдук.

Бөрө Бөтүҥнэр уонна Тыгын уолаттара обургулар, биhи диэки буолбатаххына, атынан
тэбистэрэн кэбиhиэхпит дии дии, тула сүүрдэ сылдьыбыттарыгар да, улаханнык
уолуйбатах.



https://sah.wikipedia.org/wiki/%D0%9B%D1%83_%D0%A1%D0%B8%D0%BD%D1%8C

Лу Синь (кит. трад. 魯迅, упр. 鲁迅, пиньинь: Lǔ Xùn, палл.: Лу Сюнь, диалектаахтык
аахтахха - Синь; 1881 сыл балаҕан ыйын 25 — 1936 алтынньы 10 күнэ), дьиҥ аата
Чжоу Шужэнь (кыт. 周树人) — литература сайдыытыгар уонна Кытай XX үйэ
общественно-политическай олоҕугар улахан сабыдыалы оҥорбут Кытай суруйааччыта.
Кытай аныгы литературатын олохтооччунан аааҕаллар. Саамай биллэр айымньылара:
«А-Кью туһунан дьиҥнээхтик», «Иирээки күннүгэ».

1904 сыллаахха Япония Сэндай медицинскэй академиятыгар үөрэнэ киирбитэ. Онно
бастакы кытай устудьуона буолбута. Ол эрэн бүтэрбэтэҕэ 1906 сыл кулун тутарыгар
эмиск бэ өүрэҕин быраҕан кэбиспитэ. Он кэлин маннык быһаарбыта. Биирдэ
нуучча-дьоппуон сэриитин (1904-05) саҕанааҕы кытай үспүйүөннэрин дьоппуоннар
өлөрөр хаартыскаларын көрбүт, онно кини билэр киһитэ баара үһү, ол өлөрүүнү атын
кытайдар таах көрө кэлбиттэрин көрөн, аһыныгаһа суохтарыттан улаханнык
мунчаарбыт. Дьону эттэрин-сииннэрин ыарыыттан эмтиирдээҕэр дьон кутун-сүрүн
эмтиир ордук туһалаах дии санаабыт, уонна үөрэҕин быраҕан кэбиспит. Устунан
суруйааччы буолардыы сананан Токиоҕа тиийэн филолог Чжан Тайян диэн киһини кытта
бодоруспут, Европа уонна нуучча суруйаачыларын хас да кэпсээннэрин тылбаастаан
таһааттарбыт.

1936 сыллаахха сэллик ыарыыттан өлбүтэ. Өлөрүгэр икки эссены суруан хаалларбыта:
"Өлүү" уонна "Бу эмиэ олох".

Лу Синь аатынан кэлин Меркурийга кратер ааттаммыта. Шанхаайга кини аатынан
пааркаҕа мавзолейга харалла сытар.



https://sah.wikipedia.org/wiki/%D0%9B%D1%83%D0%B3%D0%B8%D0%BD%D0%BE%D0%B2_%D0%9D%D0%B8%D0%BA%D0%BE%D0%BB%D0%B0%D0%B9_%D0%90%D0%BB%D0%B5%D0%BA%D1%81%D0%B5%D0%B5%D0%B2%D0%B8%D1%87

Николай Алексеевич Лугинов — саха норуодунай суруйааччыта, Духуобунас
академиятын вице-президена.

1974 с. аан бастаан «Хотугу сулус» сурунаалга кыра новеллалары бэчээттэппит.
Икки сыл буолан баран бастакы кинигэтэ тахсыбыта. Сотору кэминэн маҥнайгы
сэһэннэрин уонна романнарын таһаарар. «Сэргэлээххэ» (1978) сэһэҥҥэ ааптар
студент ыччат, эдэр специалистар олохторун сырдатар. «Нуоралдьыма чараҥар»
(1979) сэһэҥҥэ сэрии кэминээҕи оҕо саас туһунан кэпсэнэр. «Мэндиэмэннэр» ромаҥҥа
суруйааччы хотугу куораттары тутар дьон айар үлэлэрин сатабыллаахтык көрдөрөр.
Николай Лугинов аныгыскы айымньылыра — «Түһүлгэ», «Таас тумус», «Песня белых
журавлей», «Хозяин дома», «Үрдүк арыылар», «Дом над рекой», «Кустук», «Баллада о
черном вороне», «Халлаан хараҥата».



https://sah.wikipedia.org/wiki/%D0%9B%D0%BE%D1%81-%D0%90%D0%BD%D0%B4%D0%B6%D0%B5%D0%BB%D0%B5%D1%81

Лос Андьелес (Los Angeles) диэн Калифорния ордук улахан куората. АХШ иккис
улахан куората. Кылгатан L.A. дэнэр. Куорат олохтоохторун ахсаана 3.8 млн, иэнэ
1,290.6 км2. Лос Андьелес метрополия зонатыгар 12.9 млн киhи олорор, 224 тылынан
саҥараллар.

Лос Андьелеhы балаҕан ыйын 4 1781 Испания губернатора Фелипе де Неве тэрийбитэ.
1821 Мексика чааhа буолбута. 1848 бүппүт Мексика-Америка сэриитин түмүгүнэн, Лос
Андьелес уонна Калифорния Холбоhуктаах Штаттарга киирбиттэрэ.

Лос Андьелес аан дойду биир эргиэн, аралдьыйыы, култуура, масс медиа, мода,
үөрэх, технология уонна үөрэҕирии киинэ буолар. Холбоhуктаах Штаттар
экономикаларын сүрүн күүс сирдэриттэн биирдэстэрэ. Aан дойдуга аатырар киинэ,
видео оонньуу, телевидение уонна музыка индустриялара бааллар.



https://sah.wikipedia.org/wiki/%D0%9B%D0%B8%D1%82%D0%BA%D0%B5_%D0%A4%D0%B5%D0%B4%D0%BE%D1%80_%D0%9F%D0%B5%D1%82%D1%80%D0%BE%D0%B2%D0%B8%D1%87

Литке Федор Петрович (атырдьах ыйын 17 (28) күнэ, 1797, Санкт-Петербург —
атырдьах ыйын 8 (20) күнэ, 1882, Санкт-Петербург) — аан дойдуга биллибит
муоранан устааччы, Арассыыйа билимин академиятын бэрэсидьиэнэ.

1864 сыллаахтан 1882 сыллаахха дылы Арассыыйа билимин академиятын
бэрэсидьиэнинэн олорбута. Учуонай быһыытынан аан дойдуга биллибит Академия
бастакы бэрэсидьиэнэ. Камчаатка кытылын каартаҕа киллэрбитэ, хас да арыыны уонна
архипелаагы арыйбыта, ол өҥөтүн иһин Нуучча географияҕа уопсастыбатын
вице-бэрэсидьиэнинэн талыллыбыта. Литке академия бэрэсидьиэнэ буолан олордоҕуна
физика обсерваториятын, Павловскайга баар метеорология уонна магнит
обсерваторияларын үбүлээһин улааппыта. Билим уонна литература айымньыларын иһин
бириэмийэлэр ахсааннара элбээбитэ, түмэллэр туруктара тупсубута.



https://sah.wikipedia.org/wiki/%D0%9B%D0%B8%D0%B1%D0%B5%D1%80%D1%82%D0%B8

«Либерти» — кыра эппиэтинэстээх уопсастыба, Арассыыйа кыра кыахтаах дьоҥҥо
аналлаах идэтийбит туризм хампаанньата, 2004 сылтан Санкт-Петербуурга үлэлиир
туроператор. Кэлээскэлээх эрэ сылдьар инбэлииттэргэ туризм өҥөтөн оҥорор, ону
кытары бу дьоҥҥэ анаан куорат кэрэ-бэлиэ сирдэрэ табыгастаах буолалларынан
дьарыктанар. Санкт-Петербуургтан ураты туурдар Новгородка, Выборга, Арассыыйа
Көмүс колцуотунан, Киевка л.д.а. киин култуура кииннэригэр оҥоүуллаллар. Эуропа
устун туурдар эмиэ бааллар: Францияҕа, Италияҕа, Чехияҕа уо.д.а.

Хампаанньаны 2004 сыллаахха Санкт-Петербуурга экскурсоводтар Наталья Гаспарян
уонна Мария Бондарь тэрийбиттэрэ. Кыргыттар туризм эйгэтигэр бэйэлэрэ тэрилтэ
оҥостон үлэлиэхтэрин туһунан мечтаайдаабыттара ырааппыт эбит да, туриизм
ырыынагар үрдүк көнкүрүөнсүйэ баарыттан куттаналлар эбит, онон инбэлииттэргэ
анаан идэтийбит Арассыыйаҕа бастакы турфирманы арыйар туһунан быһаарыммыттара.
Бастаан турфирма Санкт-Петербуурга ниэмэс туриистарын ыҥырыынан дьарыктаммыт,
фиирма үлэһиттэрэ туурдар маршрууттарын сиһилии толкуйдаан оҥороллор эбит,
кэлээскэлээх инбэлииттэргэ табыгастаах буоллун диэн. Хампаанньа бүддьүөтэ
баара-суоҕа 40 тыһыынча солкуобай эбит, онно эбии баантан 700 тыһыынча
солкуобайы туттар кредит быһыытынан ылбыттара. Кэпсииллэринэн: «Мы не собирались
создавать благотворительную организацию. Мы хотели, чтобы туристы на колясках
чувствовали себя полноценными заказчиками полноценной услуги».

«Либерти» үлэтигэр тосту уларыйыы 2010 сыллаахха буолбут, хампаанньа
Арассыыйатааҕы түмэт урбаан куонкурсугар кыайбыт уонна «Биһиги кэскилбит»
пуондаттан быраһыана суох 1,7 мөлүйүөн солкуобайы ылбыт. Ити кэмтэн саҕалаан
агентство үлэтэ-күөһэ сезоҥҥа 200 туурга дылы үрдээбитэ, харчыларын сыллааҕы
эргиирэ 3 мөлүйүөн солкуобай буолбута, 20011 сыллаахха 3,5 мөлүйүөҥҥэ тиийбитэ.
Хампаанньа уруккутун курдук сүрүн дохуотун тас дойдулар дьонноруттан ылар,
Арассыыйа турист-инбэлииттэригэр туурдар бэйэтин сыанатыгар атыыланаллар,
инбэлиит-оҕолорго - босхо.

Фирма уопсастыба олоҕор көхтөөхтүк кыттар, музейдары паандустарынан хааччыйыыга,
кэлээскэлээх инбэлиит дьоҥҥо табыгастаах буоллун диэн, бырайыактары оҥорор уонна
толорор. Турфирма хостел тутуутун, кэргэннэнии агентствотын тэрийиини,
«тоҕоостоох туризм» ыйынньыктарын уонна сурунаалларын таһаарыыны былаанныыр.

2012 сыллаахха Наталья Гаспарян уонна Мария Бондарь Арассыыйаҕа түмэт урбааны
сайыннарыыларын уонна өрө таһаарыыларын иһин «Импульс добра» бириэмийэ
лауреаатарынан буолбуттара.

2015 сыллаахха «Сноб» сурунаал «Либерти» хампаанньаны түмэт урбаан эйгэтигэр
Арассыыйа биэс ситиһиилээх хампаанньаларын ахсааныгар киллэрбитэ, сурунаал
көрдөрбүтүнэн, хампаанньа сыллааҕы харчытын эргиирэ 4 мөлүйүөн солкуобай.

Фирма кэлээскэлээхтэртэн ураты атын инбэлииттэргэ, ол иһигэр истибэт уонна
мөлтөхтүк истэр дьоҥҥо, анаан айаннары тэрийиини былаанныыр.



https://sah.wikipedia.org/wiki/%D0%9B%D0%B5%D0%BD%D0%B8%D0%BD%D0%B3%D1%80%D0%B0%D0%B4%D1%82%D0%B0%D0%B0%D2%95%D1%8B_%D0%93%D0%B5%D1%80%D1%86%D0%B5%D0%BD_%D0%B0%D0%B0%D1%82%D1%8B%D0%BD%D0%B0%D0%BD_%D0%BF%D0%B5%D0%B4%D0%B0%D0%B3%D0%BE%D0%B3%D0%B8%D0%BA%D0%B0_%D0%B8%D0%BD%D1%81%D1%82%D0%B8%D1%82%D1%83%D1%83%D1%82%D0%B0

Арассыыйатааҕы судаарыстыбаннай А. И. Ге́рцен аатынан педагогика университета
(нууч. Росси́йский госуда́рственный педагоги́ческий университе́т и́м. А. И.
Ге́рцена, РГПУ им. А.И. Герцена) — Санкт-Петербуурга баар Арассыыйа биир бастыҥ
педогогика кыһаларыттан биирдэстэрэ. 2011 сыллаахтан толору нууччалыы аата
маннык — Федеральное государственное бюджетное образовательное учреждение
высшего профессионального образования «Российский государственный педагогический
университет им. А. И. Герцена».

Устуоруйатын 1797 сыллаахтан, Павел I саҕаттан ааҕаллар. Ол эрээри 1918
сыллаахха диэри стаатуһа Иитэр дьиэ (Воспитательный дом) этэ. Онон үрдүк үөрэх
кыһатын быһыытынан устуоруйата 1918 сыллаахха саҕаламмыта. Ол сыл Наркомпрос
бирикээһинэн Үһүс Петроградтааҕы педагогика институтуута буолбута. 1920
сыллаахха институут А. И. Герцен аатын сүкпүтэ. 1922—23 сс. 1-кы уонна 3-с
педагогика институуттара холбоһоннор Ленинградтааҕы судаарыстыбаннай А. И.
Герцен аатынан педагогика институута (ЛГПИ) буолбуттара. 1957 сыллаахха
институукка Ленинграадтааҕы М. Н. Покровскай аатынан педагогика институута
холбоммута.



https://sah.wikipedia.org/wiki/%D0%9B%D0%B5%D0%BD%D0%B8%D0%BD%D0%B3%D1%80%D0%B0%D0%B0%D0%B4%D1%82%D0%B0%D0%B0%D2%95%D1%8B_%D0%90.%D0%98.%D0%93%D0%B5%D1%80%D1%86%D0%B5%D0%BD_%D0%B0%D0%B0%D1%82%D1%8B%D0%BD%D0%B0%D0%BD_%D0%BF%D0%B5%D0%B4%D0%B8%D0%BD%D1%81%D1%82%D0%B8%D1%82%D1%83%D1%83%D1%82

Арассыыйатааҕы судаарыстыбаннай А. И. Ге́рцен аатынан педагогика университета
(нууч. Росси́йский госуда́рственный педагоги́ческий университе́т и́м. А. И.
Ге́рцена, РГПУ им. А.И. Герцена) — Санкт-Петербуурга баар Арассыыйа биир бастыҥ
педогогика кыһаларыттан биирдэстэрэ. 2011 сыллаахтан толору нууччалыы аата
маннык — Федеральное государственное бюджетное образовательное учреждение
высшего профессионального образования «Российский государственный педагогический
университет им. А. И. Герцена».

Устуоруйатын 1797 сыллаахтан, Павел I саҕаттан ааҕаллар. Ол эрээри 1918
сыллаахха диэри стаатуһа Иитэр дьиэ (Воспитательный дом) этэ. Онон үрдүк үөрэх
кыһатын быһыытынан устуоруйата 1918 сыллаахха саҕаламмыта. Ол сыл Наркомпрос
бирикээһинэн Үһүс Петроградтааҕы педагогика институтуута буолбута. 1920
сыллаахха институут А. И. Герцен аатын сүкпүтэ. 1922—23 сс. 1-кы уонна 3-с
педагогика институуттара холбоһоннор Ленинградтааҕы судаарыстыбаннай А. И.
Герцен аатынан педагогика институута (ЛГПИ) буолбуттара. 1957 сыллаахха
институукка Ленинграадтааҕы М. Н. Покровскай аатынан педагогика институута
холбоммута.



https://sah.wikipedia.org/wiki/%D0%9B%D0%B5%D0%BA%D1%81%D0%B8%D0%BA%D0%BE%D0%B3%D1%80%D0%B0%D1%84%D0%B8%D1%8F

Лексикография - лексикология салаата, тылга тылдьыттары оҥоруу теориятын уонна
ньымаларын туһунан үөрэх.

Тылдьыттарга даҕаны баайын олох толору түмэн көрдөрүү хаһан да кыаллыбат. Ол тыл
сылабаарнай састааба, бииринэн, олус киэҥиттэн уонна тус-туһунан араҥалара бары
биир тэҥник туттуллубуттарыттан, иккиһинэн, күн аайы кэриэтэ уларыйа-тэлэрийэ
турарыттан тахсар. Ол иһин, холобур, нуучча тылыгар В.И.Даль “Толковый словарь
живого великорусского языка”, саха тылыгар Э.К.Пекарскай “Словарь якутского
языка” диэн үлэлэрин курдук бастыҥ оҥоһуулаах эрэ тылдьыттар тыл баайын ордук
толору көрдөрөр кыахтаахтар.

Уопсастыба сайдыытыгар тылдьыт суолтата бэрт улахан. Киһи билиини-көрүүнү тыл
эрэ көмөтүнэн ылынар, тыл эрэ көмөтүнэн өйө-санаата үүнэр. Тыл киһиэхэ ааспыты
да аҕалар, ырааҕы да чугаһатар. Ол уунар көлүөнэҕэ ордук суолталаах. Тыл суоҕа
буоллар, үүнэр көлүөнэ инники күлүөнэлэр үөрэйэхтэрин, өйдөрүн кыайан түргэнник
ылыныа суоҕа этэ. Польша учуонайа Витольд Дорошевскай маннык суруйар:
“Языкознание следует признать наукой не только общественно- исторической, но и
общественно-педагогической, воспитательной, этот общественно-воспитательный
аспект его наиболее ясно виден в лексикографии, главным стремлением которой...
является стремление к тому, чтобы интеллектуальное развитие общества происходило
в той сткепени, в какой это только это возможно...” (Дорошевский, 51). Манна тыл
уопсастыбалыы көстүү быһыытынан муҥура суох иитэр-үөрэтэр күүһэ ыйыллар.
Кырдьыга да, уопсастыба үүнэр көлүөнэни туох ханнык иннинэ тыл күүһүнэн иитэр.
Оттон хас биирдии киһи, ордук үүнэр ыччат тылы үчүгэйдик баһылыырыгар тылдьыттар
быһаччы көмөлөөхтөр. Олохтон көстөрүнэн, сайыылаах уопсастыба тылдьыта суох
табыллыбат. Тылдьыт, тылга үөрэйэҕэ суох саҥа үүнэр ыччакка эрэ буолбакка,
общество хас биирдии киһитигэр наадалаах. Тылдьыкка норуот үйэ-саас тухары
олоҕурбут өйө-санаата эрэ көстөр буолбатах, билим, култуура саҥа ситиһиилэрэ,
саҥа өйдөбүллэр эмиэ киирэллэр. Онон тылдьыт билим, техника, култуура, искусство
саҥа ситиһиилэрин маассабай ааҕааччыга дөбөҥнүк тириэрдэр тоҕоостоох ыйынньык
буолар.



https://sah.wikipedia.org/wiki/%D0%9B%D0%B0%D1%80%D0%B8%D0%BE%D0%BD%D0%BE%D0%B2_%D0%92%D0%BB%D0%B0%D0%B4%D0%B8%D0%BC%D0%B8%D1%80_%D0%9F%D0%B5%D1%82%D1%80%D0%BE%D0%B2%D0%B8%D1%87

Владимир Петрович Ларионов (10.02.1938, Лоомтука, Мэҥэ-Хаҥалас улууһа
—04.03.2004, Новосибирскай) — саха биллиилээх учуонайа, сахаттан бастакы Россия
билимнэрин Академиятын академига (1997), техническэй билимнэр доктордара,
профессор. Хоту дойду физико-техническэй кыһалҕаларын Институтун директора
(1986—2004).

1938 сыл олунньу 10 күнүгэр Мэҥэ-Хаҥалас улууһугар Лоомтукаҕа бааһынай дьиэ
кэргэнигэр төрөөбүт.

1971 сылтан РБА СС Хоту дойду физико-техническэй кыһалҕаларын Институтугар
директор солбуйааччытынан үлэлээбит; 1986 сылтан 2004 сылга дылы — Институт
директора.

1984 сылтан — Саха государственнай университетыгар машиноведение кафедратын
сэбиэдиссэйэ.



https://sah.wikipedia.org/wiki/%D0%9B%D0%B0%D0%BF%D1%82%D0%B5%D0%B2_%D0%A5%D0%B0%D1%80%D0%B8%D1%82%D0%BE%D0%BD_%D0%9F%D1%80%D0%BE%D0%BA%D0%BE%D0%BF%D1%8C%D0%B5%D0%B2%D0%B8%D1%87

1718 сыллаахха флот гардемаринынан сулууспаҕа киирбит. 1737 с. улахан хотугу
эспэдииссийэҕэ сылдьыбыт, ол эспэдииссийэ Үрүҥ байҕалтан Халыма өрүскэ дылы
Хотугу Муустаах байҕал кытылын ойуулаабыт.

1739 с. бэс ыйын 9 күнүгэр Дьокуускайтан тахсыбыт, 21-с чыыһылаҕа байҕалга
тиийэн кытылынан арҕаа устубут. Хатанга уоһугар кыстаабыт. 1740 сыл от ыйын 12
күнүгэр дубель-шлюпкатынан салгыы арҕаа барбыт. Уһун сыралаах айан кэннитттэн
биир ыйынан байҕалга тахсыбыт, онно хараабылын мууска хам астаран муус устун
нэһиилэ тыаны булбуттар. Бэрт эрэйинэн былырыын кыстаабыт сирдэригэр
төннүбүттэр. Таймыыр тумул арыытын байҕал өттүттэн ойуулуур табыллыбакка, Лаптев
сиринэн сылдьан ойуулуурга быһаарыммыт. Онон 3 ытынан сылдьар эспэдииссийэни
тэрийбит. Бэйэтэ Таймыыр өрүс байҕалга түһэр сириттэн илин уонна арҕаа сирдэри
ойуулаабыт. 1742 с. өссө биирдэ Таймыыр өрүскэ тиийэ сылдьыбыт ол гынан баран
аһылыктара бүтэн Туруханскайга төннүбүт, онтон отчуотун илдьэ Санкт-Петербурга
барбыт.

Кини уонна кини тастыҥ убайын Миитэрэй Лаптев ааттарынан Лаптевтар байҕаллара
ааттаммыта.



https://sah.wikipedia.org/wiki/%D0%9B%D0%B0%D0%BF%D1%82%D0%B5%D0%B2%D1%82%D0%B0%D1%80_%D0%BC%D1%83%D0%BE%D1%80%D0%B0%D0%BB%D0%B0%D1%80%D0%B0

Лаптевтар байҕаллара диэн Хоту океан кытыы байҕала. Таймыыр тумул арыы уонна
Хоту Сир арыылар арҕаа өртүнэн, Саҥа Сибиир арыылара илин өртүнэн. Иэнэ 662 000
км². Орто дьириҥэ50 м. кэриҥэ, саамай дьириҥ сирэ 3385 м. Бөдөҥ хомолор: Хатанга
хомото, Өлөөн хомото, Фаддей хомото, Мария Прончищева хомото, Буор Хайа хомо.
Байҕал арҕаа өртүгэр элбэх арыылардаах. Байҕалга түһэр өрүстэр: Хатанга,
Анаабыр, Өлөөн, Өлүөнэ, Дьааҥы. Сыл улахан аҕара уута тоҥ. Сүрүн муора порда —
Тиксии.

Байҕал Лаптев Д.Я. уонна Лаптев Х.П. ааттарынан ааттаммыт, маҥнайгы аата
Норденшельд байҕала диэн этэ.



https://sah.wikipedia.org/wiki/%D0%9A%D3%A9%D2%A5%D2%AF%D0%BB_%D1%82%D1%83%D1%81%D1%82%D1%83%D1%83

Көҥүл тустуу диэн тустуу көрүҥэ. Англияҕа уонна АХШ-ка XIX үйэ бастакы аҥарыгар
тарҕаммыт.

Олимпийскай оонньуулар программатыгар эр дьоҥҥо 1904 сылга киллэриллибит.
Дьахталларга 2004 сылтан ыытыллар. Аан дойду чөмпүйэнээттэрэ 1951 сыллаахтан.,
Еуропа чөмпүйэнээтэ - 1928 сыллаахтан тэриллибит. Аан дойду тустуу
федерациятыгар ФИЛА (FILA; [1912] сыллаахха төрүттэммит]) 120 тахса дойду киирэр
(1997).

Саха сиригэр көҥүл тустуу сайдыытыгар Н.Тарскай, Е.Кычкин, В.Румянцев, Д.Коркин,
К.Григорьев, Н.Волков төһүү күүс буолбуттара. Көҥүл тустууга бастакы чемпионат
1956 с. ыытыллыбыта. 6 ыйааһыҥҥа 34 тустуук кыттыбыта. Чемпионнарынан
С.Алексеев, М.Савенков, К.Григорьев, И.Малыхин, В.Румянцев, Г.Семенихин
ааттаммыттара.

1958 с. биһиги тустууктарбыт бастаан зональнай, онтон Россия күрэхтэһиилэригэр
кыттар буолбуттара. 1959 с. бастакынан маастар нуорматын Д.Данилов толорбута,
1962 с. РСФСР чемпионунан Н.Гоголев буолбута. 1965 с. ССРУ уолаттарга
чемпионунан В.Карпов, эдэрдэргэ А.Ермолаев ааттаммыттара. Онтон И.Федосеев 1969
с. уолаттарга аан дойдуга чемпионнаабыта.

XX, XXI, XXII Олимпия оонньууларын түмүктэринэн саамай үрдүк ситиһии
бэлиэтэммитэ. 1972 с. Р.Дмитриев чемпион, 1976 с. П.Пинигин чемпион, Р.Дмитриев
уонна А.Иванов үрүҥ көмүс призер, 1980 с.



https://sah.wikipedia.org/wiki/%D0%9A%D2%AF%D0%BD%D0%B4%D1%8D%D0%B9%D1%8D

Күндэйэ (нууччалыы аата Кюндяя), урукку аата Чакыр,Сунтаар улууһун нэһилиэгэ.
Улуус кииниттэн Сунтаартан, Бүлүү өрүс нөҥүө 38 км ыраах сытар. Аттынан
Мирнэй—Дьокуускай Бүлүү федеральнай суола ааһар (8 км). Сүрүннээн 3 түбэттэн
Күндэйэ (Арыы), Элгээн, Харыйалаах турар. Билигин дьон үксэ Күндэйэҕэ бэйэтигэр
олорор. Орто оскуола, оҕо саада,культура дьиэтэ, балыыһа, почта, аҕыйах тыа
хаһаайыстыбатынан дьарыктанар чааһынай тэрилтэлэр, атыы-эргиэн тэрилтэлэрэ
бааллар. Нэһилиэнньэтэ 805 киһи (2007 с. туругунан). Омугунан бары сахалар.

Былыргы аата Кокуора. 1906 сыллаахха Хоро нэһилиэгиттэн арахсан туспа Кокуора
нэһилиэгэ буолбута. 1-кы кинээс Андрей Петрович Кокорин-Каакас. Кини 1916 с.
чааһынай дьиэтин сиэртибэлээн 1 кылаастаах училищены астарбыта. Онно уонтан
тахса оҕо үөрэммитэ. Бастакы учуутал Монастырев Матвей Васильевич диэн нуучча
дуогабарынан үлэлээбит. Кини кэнниттэн Попов Иван Петрович — Баанча диэн
олохтоох нуучча учууталлаабыт. 1922 с. үп суох буолан оскуола сабыллыбыт. Бу
үөрэммит оҕолортон Кокорин (Трофимов) Кирилл Алексеевич оройуоҥҥа, республикаҕа
биллэр салайааччы, Михайлов Михаил Прокопьевич Өлүөхүмэҕэ милииссийэ начальнига
буолбуттара.

1875 с. Туулуурга Бүөтүр Кокуорун чочуобуна туттарбыта уонна уолун Андрей аатын
иҥэрбитэ (1-гы кинээс).

Аттаах тумул - Элгээн түбэтиттэн сэриигэ барбыт 33 буойуннарга, тыыл
бэтэрээннэригэр, сэрии сылын оҕолоругар аналлаах өйдөбүнньүк мэҥэ бэлиэтэ турар
сирэ.

Туулур (Харыйалаах) — таҥара чочуобуната, маҥнайгы оскуола, Кокуора нэһилиэгин
быраабата турбут сирдэрэ. Харыйалаах буойуттарыгар аналлаах өйдөбүнньүк.



https://sah.wikipedia.org/wiki/%D0%9A%D1%8D%D1%82%D1%82_%D0%9C%D0%B0%D1%80%D1%81%D0%B4%D0%B5%D0%BD

Кэтт Марсден — араҥ ыарыыны утары охсуспут, XIX үйэ бүтүүтүгэр Саха сиригэр кэлэ
сылдьан Бүлүүтээҕи лепрозорийы арыйбыт Англия дьахтара.

Баай адвокат кыыһа 1859 с. ыам ыйын 13 күнүгэр Лондон кытыытынаађы Эдмондоңңа
төрөөбүтэ. Кини кыра сааһытан ыарыһахтарга, бааһырбыттарга уонна кыамматтарга
көмөлөһөр, кинилэри көрөр аһыныгас сүрэхтээх медицинскэй сестра (Сестра
милосердия) идэтин талар. Кэтт ођо эрдэђиттэн бииргэ төрөөбүттэриттэн чугас
дьонун аһынарынан уратылаах этэ. Үс эдьиийдэрэ уонна түөрт бырааттара оччотоо5у
бириэмэ үрдүк сололоохторун сиэрдэринэн олорор эрдэхтэринэ, кини бириэмэтин
боростуой дьадаңы дьон ортотугар атаарара. Кэт тулалыыр дьоңңо, ордук
дьадаңыларга, дьоло суохтарга, ыарыһахтарга тугунан эмэ көмөлөһө, туһалыы сатыыр
ураты характердаах этэ. Ађата өлөрүгэр Кэтт 13 саастаађа уонна ийэтигэр
көмөлөһөн ыалга иитээччинэн киирбитэ. Үс сыл буолан баран кыһамньылаах, аһыныгас
кыыһы госпитальга үлэђэ ылбытара. Кини онно 1877 сыллаахха диэри үлэлээбитэ.
Нууччо-турок сэриитэ сађаламмытыгар хас да медсестралары кытары Кыһыл кириэс
обществотыттан кыргыһыы буола турар сиригэр ыыппыттара. Онно кини бэйэтин
дневнигэр бэлиэтэммитинэн, нуучча саллааттарын ыарылыы сылдьан аан бастаан араҥ
(проказа) ыарыынан ыалдьыбыт дьону көрөр, кинилэрэр эйдэнэллэрин ис сүрэђиттэн
чугастык ылынан, аһынан, оло5ун маннык ыалдьыбыт дьону эрэйдэрин аччатарга, туох
кыалларынан көмөлөһөргө аныырдыы бэйэтигэр тылын биэрэр. Тылын толорон
тођоостоох кэм булан Англия5а Лондоңңа, Ливерпульга ыарыһахтарга сылдьан,
кинилэргэ көмөлөһө, санааларын чэпчэтэ сатыыра. Ол бириэмэђэ соһуччу үс
бырааттара уонна эдьиийдэрэ өлүтэлээбиттэрэ. Кини ийэтинээн Саңа Зеландияђа
кэлэн Веллингтоннаађы госпитальга начальник буолар уонна Веллингтоңңа үрдүк
сололоох хотуттары түмэн Кыһыл кириэс обществотын тэрийсэр. Саңа Зеландияттан
төннөн кэлэн баран, Кэтт Марсден Аан дойдуга проказалаабыттар дьыалалара
хайдађын билээри Египеккэ, Палестинађа, Аравияђа, Кипр арыыга уонна
Константинопольга сылдьыбыта. Кэтт Марсден бэйэтин дневнигэр суруйбутуттан: «В
1879 году в Константинополе от одного англичанина я узнала, что в отдаленной
Якутской области есть тоже прокаженные якуты, которые имеют средство – траву,
которая по слухам вылечивает проказу. Сознавая, как важно приобретение этого
средства несчастным прокаженным по всему миру, я решилась ехать в Якутск, чтобы
отыскать эту траву, потом испытать и изучить её целебные свойства…» Дьэ ол иһин
1890 сыллаахха сэтинньигэ Санкт-Петербурга кэлбит уонна, Александр III император
кэргэнигэр, Мария Александровна приемугар сылдьыбыт. Императрица мисс Марсден
Саха сиригэр тиийиэн бађалаах көрдөһүүтүн улаханнык сэңээрбит, туох наада
буоларынан барытынан көмөлөспүт уонна аара суолга айанныырыгар рекомендациялыыр
суруктарынан хааччыйбыт. Ити кэнниттэн, нуучча тылын билбэт, эгэ саха тылын
билиэ дуо, бу эр санаалаах дьахтар ыраах ыарахан айаңңа туруммут. Кини хорсунун
таһынан киһи аймађы, таңараны таптыыр буолан бэйэтин сиэртибэлииргэ бэлэм этэ.
Кини аара Уфађа таарыйбыта, онно Саха уобалаһыгар 40-тан тахса сыл устатыгар
миссионердаабыт Уфа епискоба Дионисий олороро. Дионисий саха тылын олус
үчүгэйдик билэрэ, евангелияны сахалыы тылга тылбаастаабыта. Епископ Марсдены
олус үчүгэйдик көрсүбүтэ уонна ол от аатын, ханна, хайдах булуохха сөбүн сиһилии
быһааран биэрбитэ. Ол кэнниттэн Кэтт Марсден Уфаттан, Россияны бүтүннүүтүн
кэрийэн, бэрт эрэйинэн Иркутскайга кэлбитэ. Лена өрүс устун кини паузкађа
(паузка – өрүһү таңнары эрэ устар кыахтаах мас судно) олорон устубута.
Дьокуускайга губернатор В.Н. Скрыпицын тус бэйэтэ көрсүбүтэ. Казактар,
чиновниктар, сыылынайдар Кэтт Марсден Дьокуускай уобалас вице-губернаторыгар
В.Л. Приклонскайга бэйэтин туһунан уонна айанын сыалын туһунан кэпсээбитин хас
биирдии киһи аайы тириэрдибиттэрэ. Куорат казагын полкатын сулууспалаађа, саха
киһитэ, Иван Прокопьев бэйэтэ сөбүлэһэн тылбаасчыт буолбута, онтон кэлин Мисс
Марсдены Бүлүү уокуругар арыаллаабыта. Кэтт Марсден кыра этэрээтэ 1891 сыллаахха
бэс ыйын 10 күнүгэр Дьокуускайтан Бүлүүгэ айаннаабыта. Оччолорго элбэх киһи араң
ыарыынан Бүлүүгэ ыалдьара. Айанныырга суол да диэн суо5а – сүнньүнэн омоон
ыллыктарынан сылдьаллара. Хаһан да аты миинэн уһуннук айаннаабатах киһиэхэ бу
олус эрэйдээх айан этэ. Ахсаана биллибэт хойуу кумаар, оңоойу, күлүмэн үөрэ
айанньытары тула былыт курдук оргуйа сылдьара уонна киьи айа5ар, муннугар
симиллэрэ. Күнүс киһи тулуйбат куйааһа, оттон түүн эмиэ кумаардар уонна тымныы
сордуура. Итинник баһаам эльэх эрэйи аахсыбакка ыалдьыбыт дьону булан көрсөөрү
икки ый устата 3000 биэрэстэ кэриңэ сири айаннаабыттара. Бүлүүгэ этэрээккэ
олохтоох а5абыт Иоан Винокуров холбоспута. Кини ыарыыга сыстыам диэн куттаммакка
ыалдьыбыт дьоңңо сылдьыталаабыт суос-сођотох киһи эбит этэ. Аһыгыгас сүрэхтээх
омук дьахтара кэлбитин ыарыһах сордоохтор сир аайы Таңара аанньала кинилэргэ
ыыппыт көстүүтүн курдук ылыммыттара.Кинилэр кыһалђалаах дьылђаларыгар үтүөнү
оңорооччу ким да билбэт дьахтара дьиң ис сүрэђиттэн кыттыыта, кини оңоттообут
материальнай көмөтө уонна кинилэргэ анаан олорор, эмтэнэр дьиэ (приют)
оңотторуом диэн тылын биэриитэ бу маннык ыалдьар дьону кэнэђэски дьылђабыт көнүө
диэн эрэниинэн өрө күүрдүбүтэ. Билбэт дойдутугар сођотођун, олох да билбэт
тылынан кэпсэтэр дьоңңо кэлбит хорсун англичанка туохтан да толлубатын, эр
санаалаађын, саамай ыраах нэһилиэктэртэн көрдөөн бу ынырык дьүһүннээх буолбут
дьону булан көрсөрүн, кинилэр дьылђаларын чэпчэтэргэ кыһанарын туһунан сурах
уокурукка бүтүннүүтүгэр тарђаммыта. Кэтт Марсден хас биирдии ыарыһахха тиийэн
көрөрө-истэрэ, сууйара, бэрэбээскилиирэ уонна тылынан тылбаасчыт нөҥүө кэпсэтэн
хайа кыалларынан санааларын чэпчэтэ сатыыра.Кини биирдэ ыарыһахтар ортолоруттан
муус доруобай 18 саастаах кыыһы булбута. Бу кыыс ийэтэ ыалдьыбытын иһин дьонтон
иккиэннэрин үүрбүттэр этэ. Мисс Марсден көмөтүнэн кыыс ыар дьылҕаттан
быыһаммыта. Мисс Марсден бэйэтин экспедициятын кэмигэр 80 ыарыһахха сылдьыбыта
уонна ол дьоннорго хас биирдиилэригэр күүһэ төһө тиийэринэн көмөлөспүтэ.
Дьокуускайтан төннөрүгэр Бүлүү араҥынан ыалдьааччыларын туһаларыгар көҥүл
өртүнэн сиэртибэлээһин быһыытынан сүүрбэ тыһыынча солкуобай харчыны хомуйан,
онтун араҥынан ыалдьыбыт дьоҥҥо хайаан да приютта уонна таҥара дьиэтин туттарыҥ
диэн сорудахтаан төннүбөтэ. Дьокуускайдааҕы уонна Бүлүүтээҕи епископ Милетий
мисс Марсден холооно суох хорсун быһыытын иһин киниэхэ махтал грамотатын
биэрбитэ. Кэтт Марсден көрдүүр отун булбута уонна ону хайдах туттары быһаарбыта.
Хомойуох иһин ол от ыарыыны бүтүннүү кыайан эмтээбэт, ыалдьыбыт киһи эрэйин, ону
да сорхторун эрэ чэпчэтэр, эбит этэ. Англия эр санаалаах кыыһа Кэтт Марсден Саха
сирин араҥынан ыалдьыбыт ыарахан дьылҕалаах дьонугар оҥорбут аһыныгас санаатын,
бэйэни харыстаммат хорсун, үтүө, хос санаата суох быһыытын түмүгэр тэриллибит
Бүлүүтээҕи лепрозорий 1893 сылтан 20-с үйэ 30-с сыллар ортолоругар диэри
үлэлээбитэ. Кэтт Марсден төрөөбүтэ сүүс сааһын туолбут сылыгар Саха сириттэн
көстүбүт 55,6 караат ыйааһыннаах алмааһы “Кэтт Марсден” диэн ааттаабыттара.



https://sah.wikipedia.org/wiki/%D0%9A%D1%8D%D1%81%D0%BA%D0%B8%D0%BB_-_%D0%AE%D0%BD%D0%BE%D1%81%D1%82%D1%8C_%D0%A1%D0%B5%D0%B2%D0%B5%D1%80%D0%B0

Бастакы редакторынан поэт Архип Георгиевич Кудрин — Абаҕыыныскай анаммыта.
Киниэхэ көмөлөһөөччүннэн Георгий Багынанов үлэлээбитэ. Бастакы нүөмэргэ Тойбохой
эдэр натуралисттар суруктара бэчээттэммитэ, бу суругу баһаатайдара Бессонов Г.
Е. ыыппыта.Ити кэнниттэн Владимир Михайлович Новиков — Күннүк Уурастыырап,
Гаврил Павлович Тихонов редактордаабыттара.Оттон сэрии иннинээҕи редакторынан
Никифор Кирикович Седалищев — Дьүөгэ Ааныстыырап этэ. 1941 сыллаахха бэс ыйын 27
күнүгэр «Бэлэм буол» («Кэскил») бүтэһик 277-с нүөмэрин таһаарбыта. Манан хаһыат
үлэтэ тохтообута. Никифор Кирикович ити кэнниттэн сэриигэ барбыта. Кыргыһыы
хонуутугар 1944 сыллаахха өлбүтэ. Партийнай-комсомольскай органнар уураахтарынан
«Бэлэм буол» хаһыат 1959 сыл тохсунньу 1 күнүттэн иккистээн тахсар буолбута.
Хаһыат 278 нүөмэринэн сэрии иннинээҕини салгыыр курдук бэчээттэммитэ. ССКП
обкома редакторынан Секлетея Алексеевна Курчатованы анаабыта. Кини кэнниттэн 50
сыл устата Нина Инноконтьевна Протопопова редактордаабыта.Эппиэттээх
сэкрэтээринэн фронтовик поэт Иннокентий Эртюков, литэрэтиирэ салаатын Николай
Мординов — Амма Аччыгыйа .салайан үлэлээбиттэрэ. 1990 сылтан «Кэскил» диэн
ааттаах, ону таһынан нууччалыы «Юность Севера» диэн тахсар.



https://sah.wikipedia.org/wiki/%D0%9A%D1%8D%D1%80%D1%8D%D0%B9%D0%B8%D0%B8%D1%82%D1%82%D1%8D%D1%80

Кэрэйииттэр диэн X-XII үү. Байкал күөл аттыгар олоро сылдьыбыт биистэр
холбосторо.

Казахтар ортолоругар баар керей бииhин кэрэйииттэри кытта биир төрүттээхтэрин
учуонайдар саарбахтыыллар. Казахтар, ногайдар уонна каракалпактар ортолоругар
баар ашамайлы бииhэ кэрэйииттэр удьуордара буолар. Каракалпактар ашамайлы
биистэрин биир былыргы ууhунан саху аҕатын ууhа, олох соторутааҕыта диэри туспа
аул буолан олорбут.

Кэрэйииттэр ааттара монгол кэрэ суор диэн суолталаах тылыгар тахсар диэн буолар.
Онон суор таҥаралаахтар диэн өйдүөххэ эмиэ сөп. Ол иhин Л.Л.Викторова кереиттэри
түүр-шато кытай (хань) тылыттан тылбааhа «суор» диэн ааттаах бииhи кытта
сибээстээбитэ. Сахаларга бөрө уонна суор Улуу Тойон уолаттара буолаллар диэн
өйдөбүл баара. Хара ойууннар суор буолан хаhыытыыллара, өлбүт ойууннар ийэ
куттара суор буолан көтөр диэн өйдөбүл баара. Кыргыhыы иннинэ сахалар «ойдоо,
ойдоо» диэн суор хаhыытын түhэрэр үгэстээхтэрэ. Онон былыр суор саха
төрүттэригэр тотем (ийэ кыыл) буоларын көрөбүт.

Кэрэйииттэр ааттарын хара диэн түүр тылыттан эмиэ таhаараллар. Холобур, Эуропа
айанньыта Карпине э²ин айымньытыгар кереиттэр суохтар. Кинилэр оннуларыгар
ханнык эрэ караниттар ахтыллаллар. Онон кэрэйииттэри харалар диэн эмиэ өйдүөххэ
син. Абулгази диэн Хива XVII үйэтээҕи хана үлэтигэр кереиттэр ханнара хара
уолаттардаах этэ ол иhин инник ааттаммыттар диэн үһүйээни суруйан хаалларбыт.
Манна саха диэн тоҥус-маньдьуур тыллаахтарга хара диэн өйдөбүллээҕин ыйыахха
син. Дьувэйни диэн XIII үйэтээҕи перс авторын үлэтигэр кэрэйииттэр уонна
сакаиттар ханнара Тогрул Ван-ханы Чыҥыс Хаан былааhы ылыан иннинэ Монголияҕа
сэриитин ахсаанынан уонна баайынан тэҥэ суох улуу баhылыгынан ааҕар. Манна
көстөрүнэн, сакаиттар кэрэйииттэри кытта тэҥҥэ ахтыллаллар. Тогрул Ван-хан
Тохтоо-Бокону үнтүрүтэн, мэркииттэр сирдэрин бэйэтин илигэр холбуу сылдьыбыта
биллэр. Баҕар ол иhин Тогрул кэрэйииттэр эрэ ханнара буолбатах, меркииттэр
(сакаиттар?) эмиэ аҕа баһылыктара аатырбыта буолаарай?

Кэрэйииттэр дьиҥэр 1006 сылтан эрэ биллэллэр, кинилэр баhылыктара Маркуз (Марк
диэнтэн) бэйэтин омугун кытта христианствоны ылбыт. Онон хата кэрэйиит (хэрээд
монголлуу) диэн омук аата, кириэс диэн тылтан тахсар буолуон сөп. Ону
кэрэйииттэр удьуордара буолар казахтарга баар керейдар, калмыктарга баар
кереиттэр тамгалара кириэс буолара да көрдөрөр. Сахаҕа маны таhынан кэриэс диэн
тыл баар. Онон саха төрүттэрэ христианствоны өссө төрүт дойдуларыгар олорон
билэр буолуохтарын сөп.



https://sah.wikipedia.org/wiki/%D0%9A%D1%8D%D0%BA%D1%8D-%D0%B1%D1%83%D0%BA%D0%B0

Кэкэ-бука (лат. Sitta europaea, нууч. поползень) — Европаҕа, Азияҕа уонна Хотугу
Африкаҕа тарҕаммыт кыра көтөр. Америкаҕа үрүҥ түөстээх эбэтэр калифорния
кэкэ-буката диэн ааттанар аймахтыы чыычаах баар. Арассыыйа орто балаһатыгар да,
Сибииргэ да элбэхтик көстөр көтөр. Булкаас да ойуурдарга, инньэлээх,
сэбирдэхтээх да ойуурдарга уйаланар. Ас көрдөөн маһы үөһэ таҥнары сороҕор
төбөтүн оройунан кытта сүүрэлиир.

Кыра, түргэн-түргэнник хамсанар чыычаах, уһуна 12—14,5 см, кынатын далааһына
22,5—27 см ыйааһына 20—25 г; киппэ эттээх-сииннээх, бөдөҥ төбөлөөх уонна кылгас,
биллэр биллибэт моойдоох.



https://sah.wikipedia.org/wiki/%D0%9A%D1%8B%D1%82%D0%B0%D1%85_(%D0%B8%D2%BB%D0%B8%D1%82)

Ст. Калужинскай кытаҕы былыргы тюрк тылыттан төрүттээх дьиҥ саха тыла, кытар-,
кытын- диэн туохтуурдартан үөскээбит тыл диэбит[Калужинский Ст. Этимологические
исследования по якутскому языку. Двухсложные основы. — Т. 6. — С. 49]. Бу
быһаарыы Э. К. Пекарскай кытахтан дьиэ кэргэн бүтүннүүтэ аһыыр, кыттан, кыттыһан
аһыыр иһитэ (кытах) диэбитэ сөп курдук.

Таас саҕа улахан мас кытыйа. . Э. К. Пекарскай «Саамай улахан мас иһит <…> дьиэ
кэргэн бүтүннүүтэ аһыыр» диэбит. Аллайыаха сахалара кытах диэн балыгы астыырга
аналлаахньолбуһах быһыылаах мас иһити ааттыыллар.

Сирдэр ааттарыгар киэҥник туттуллар тыл эбит. Суорун Омоллоон Кууһумата «Күөх
Көппөҕө»: «Эн курдук буолуом дуо, мин Орто Кытахпын охсон бүтэрэн иһэбин», —
диир. Кытах — дьоҕус сир, онон биирдиилээн дьон бас билиитэ буолан, сол онон
ааттанан хаалбыта үтүмэн. Холобур, Мэҥэ-Хаҥалас Өлөчөйүгэр бааллар: Акамыын
Кытаҕа, Акайа Кытаҕа, Баҕа Кытаҕа, Буока кытаҕа, Кынаачай Кытаҕа, Лэпсэй Сэмэнин
Бэрбээкэйдээх Кытаҕа, Мэхэлээс Кытаҕа, Охоноон Кытаҕа, Сүөдэрэпээн кытаҕа,
Утуунньук Кытаҕа, Хатыы Кытаҕа.



https://sah.wikipedia.org/wiki/%D0%9A%D1%8B%D1%82%D0%B0%D0%B9_%D1%80%D0%B5%D1%81%D0%BF%D1%83%D0%B1%D0%BB%D0%B8%D0%BA%D0%B0%D1%82%D0%B0

Кытай Өрөспүүбүлүкэтэ (кыт. 中華民國, судургулуу 中华民国, пиньинь Zhōnghuá Mínguó,
ааҥл. Republic of China), ол эбэтэр Тайбаан (кытайдыы 台湾, пиньинь Тàiwān) - Илин
Азияҕа баар республика. Тайбаан суверенитетын аан дойдуга билиҥҥи кэмҥэ 23 дойду
билинэр. Кытай Республиката Холбоһуктаах Нациялар Тэрилтэлэрин олохтообут
дойдуларыттан биирдэстэрэ.

Кытай Республиката 1912 с. төрүттэмитэ. Ол кэмҥэ бүтүн Кытайы уонна Монголияны
баһылыыр этэ. 1949 с. гражданскай сэрии кэнниттэн, Кытайга коммунистар былааска
кэлбиттэрин кэннэ, урукку дьаhалта - Гоминьдан партията Тайбааҥҥа көспүтэ. Кытай
Республикатын хонтуруолугар Тайбаан арыыны кытта Пэнху, Кинмень, Мацу уо.д.а.
кыракый арыылар киирэллэр.



https://sah.wikipedia.org/wiki/%D0%9A%D1%83%D1%80%D0%B4%D0%B8%D0%B3%D0%B8%D0%BD%D0%BE-%D0%9A%D1%80%D0%B5%D1%81%D1%82%D0%BE%D0%B2%D0%B0%D1%8F_(%D1%8D%D1%80%D0%BA%D1%8D%D1%8D%D0%B9%D0%B8_%D1%81%D0%B8%D1%80)

Курдигино-Крестовая (эркээйи сир), Аллараа Халыма улууһугар баар ресурс
резервата, уонна 500000 га иэннэх. 2002 сыл кулун тутар 7 күнүгэр Саха
Өрөспүүбүлүкэтин Правительствотын 108 №-дээх уурааҕынан тэриллибитэ. Улуус хоту
өттугэр сытар. Уопсай иэнэ 1 067 100 га.

таба, бөрө, саһыл, кырынаас, саарба, сиэгэн, куобах. Таба төрүүр сирэ уонна
сайыҥҥы мэччирэҥэ. Байҕал кытылыгар морж, ньиэрпэ, бөлүүгэ, нарвал, үрүҥ эһэ.

куба, кыталык, канаада туруйата, розовай хопто, үрүҥ хаас, үрүҥ тумустаах
куоҕас, турукаан уонна кыра турукаан, дыллык (кыра лыглыйа), хардырҕас, мороду,
кыра куба, харылыыр, грязовик (Үгүрүөтүҥүлэр кэргэннэрэ), хаар эбэ.



https://sah.wikipedia.org/wiki/%D0%9A%D1%81%D0%B5%D0%BD%D0%BE%D1%84%D0%BE%D0%BD%D1%82%D0%BE%D0%B2_%D0%93%D0%B0%D0%B2%D1%80%D0%B8%D0%BB_%D0%92%D0%B0%D1%81%D0%B8%D0%BB%D1%8C%D0%B5%D0%B2%D0%B8%D1%87

Гавриил Васильевич Ксенофонтов (15.01.1888—28.08.1938) — саха учуонайа,
биллиилээх историк, этнограф, политическай, общественнай диэйэтэл..

1988 сыллаахха тохсунньу 4 күнүгэр (урукку стилинэн), саҥа стилинэн тохсунньу 15
күнүгэр, Арҕаа Хаҥалас улуус Төрдүс Малдьаҕар нэһилиэгэр төрөөбүт. 1912
сыллаахха Томскайдааҕы университет юридическай факультетын бүтэрбитэ. 1913—1917
сс. Дьокуускайга итэҕэллээх присяжнай быһыытынан үлэлээбитэ. 1920—1923 сс.
Иркутскайдааҕы университекка үлэлээбитэ. Чинчийиилэригэр матырыйаал хомуйаары
маннык экспедициялары тэрийбитэ: 1921 с. — Саха Сирин киин улуустарынан.
1923—1924 сс. — Өлүөнэ уонна Өлөөн өрүстэринэн. 1925—1926 сс. — Дьокуускай-Арҕаа
Хаҥалас-Бүлүү уокуруга-Чуона-Ербогачен-Аллараа
Тунгуска-Красноярскай-Хакасия-Арҕаа Бүрээтийэ. 1928 сылтан Иркутскайга олорбута.
1930-с сылларга Саха АССР Совнаркомун научнай-чинчийэр институтугар үлэлээбитэ.
Ити кэмҥэ «Эллэйада» уонна «Урааҥхай сахалар» диэн улахан үлэлэрин бэлэмнээбитэ.
«Эллэйада» — Эллэйгэ аналлаах, Эллэй туһунан былыргы үһүйээннэр. Ити кинигэ
илиинэн суруллубутун 1965 сыллаахха П. Е. Ефремов итэҕэли утарар литература
архыыбыттан булан, 1977 сыллаахха бэчээттэммитэ. «Урааҥхай сахалар» диэн сахалар
былыргы устуоруйаларын туһунан очеркалар аан бастаан 1937 с. бэчээттэммитэ. Г.
В. Ксенофонтов 1937 сыллаахха Дмитров куоракка көспүтэ. Онно олорон «Урааҥхай
сахалар» иккис туомун бүтэрбитэ. 1938 с. муус устар 22 к. кинини Москва
чугаһынааҕы Дмитров куоракка үлэлии олордоҕуна «сахалар дьыалаларыгар» П. А.
Ойуунускайы кытта тутан ылан хаайбыттара. 1938 с. атырдьах ыйын 28 к. ССРС
Үрдүкү Суута үспүйүөннээһин иһин буруйдаан ытарга уураахтаабыта уонна ити күн
ытыллыбыта. Көмүллүбүт сирэ — «Коммунарка» диэн НКВД полигона. 1957 с. атырдьах
ыйын 22 к. ССРС Үрдүкү Суутунан сырдык аата тиллибитэ. Г. В. Ксенофонтов аатын
Покровскай куоракка баар кыраайы үөрэтэр түмэл сүгэр.

Хаҥалас улууһугар кини аатын кыраайы үөрэтэр музей уонна Тиит Аpыы орто
оскуолата сүгэллэр.



https://sah.wikipedia.org/wiki/%D0%9A%D1%80%D1%8B%D0%BC

Кырыым (Crimean, биитэр Crim , Krim, Крым, Крим), Украина соҕуруу өттүгэр баар
кытыл арыы буолар, Хара муора хоту өттүгэр баар. Улахан куораттара элбэхтэр,
олортон биир биллэр куората - Симферополь. 2013 сыл түмүгүнэн арыыга 2 500 000
киһи примерно олорор, олортон 50% нууччалар, 30% украиннар уонна ордубут 20%
кырыым татаардара (сахаларга аймахтыы түүрк омук буолар).

Историятын устата араас дойдуларга бара сылдьыбыта. Осмаан империята уһун
бириэмэҕэ тута сылдьыбыта, уонна XVIII үйэҕэ Россия Империята Крымскай сэрии
түмүгүнэн былдьаабыта.

Крым Россия чааһа этэ, 1954 сыллаахха ССРС Украинаҕа биэрбитэ. Украина
автономнай өрөспүүбүлүкэ олохтообута. 2014 сыллаахха тутулуга суох Крым
өрөспүүбүлүкэтэ олохтоммута уонна сотору буолан баран Россия састаабыгар
киирбитэ.

Крым экономикатын тутаах чаастара - туризм уонна тыа хаһаайстыбата.
Промышленность собуоттара улахан өттө хоту өттүгэр бааллар. Ол, курдук
Джанкойга, Красноперекопск, Армянск уонна да атын куораттаргар бааллар.

Сүдү суолталаах индустрияларынан ас оҥорооһун, химия переработката, металл уонна
электромеханическай үлэлэр, уонна өттүгү оҥоруу буолаллар.

Тыа хаһаайстыбата бурдук аһын, оҕуруот аһын уонна виноны оҥорор. Сүөһүттэн ынах,
куурусса уонна козалары туталлар.

Кырыымҥа хас даҕаны гаас хостонор сирдэрэ бааллар. Россияҕа холбоһуон иннинэ
Арҕаа дойдулар уонна Украина хампаанньалара дьарыктанар этилэр..



https://sah.wikipedia.org/wiki/%D0%9A%D1%80%D0%BE%D0%BA%D0%B5%D1%82

Крокет (фр. croquet) — мээчиги өтүйэнэн охсон боруоталарга киллэрэр оонньуу.
Икки киһиттэн алта киһиэхэ дылы ахсааннаах дьон оонньууллар.

Францияҕа былыр сүүһүнэн сыл ынараа өттүгэр үөскээбит оонньуу. Ол саҕана «Пэлли
Мэлли» диэн ааттаах эбит. XIX үйэ саҥатыгар Англияҕа «Пол Мол» диэн аатынан
үөдүйбүт. Кэлин аан дойдуга араас көрүҥүнэн тарҕаммыт. Холобур, Америкаҕа (АХШ
уонна Канаада) 6 боруоталаах көрүҥү оонньууллар.

Саамай судургу барыла тиэргэн крокета диэн ааттанар, ол маннык. Хонууга мээчик
эрэ батар тоҕус дьоҕус боруотатын туруораллар. Мээчиги боруоталары барыларын
иһинэн киллэрэн өстөөх маһыгар тиэрдэн баран төттөрү бэйэтин маһыгар бастаан
аҕалбыт хамаанда кыайар.



https://sah.wikipedia.org/wiki/%D0%9A%D0%BE%D1%80%D1%8F%D0%BA%D0%B8%D0%BD_%D0%98%D0%BD%D0%BD%D0%BE%D0%BA%D0%B5%D0%BD%D1%82%D0%B8%D0%B9_%D0%94%D0%BC%D0%B8%D1%82%D1%80%D0%B8%D0%B5%D0%B2%D0%B8%D1%87

Корякин Иннокентий Дмитриевич (01.05.1931—15.07.1999) — саха живописеһа, Саха
АССР ускуустубатын үтүөлээх диэйэтэлэ.

1956 с. Дьокуускайдааҕы уус-уран училищены бүтэрбитэ, онно С. Л. Александровка
үөрэммитэ. 1959 с. Таатта Харбалааҕар олорбута, 1974 с. олохтоох хартыына
галереятын тэрийбитэ, уопсастыбаннай дириэктэрдээбитэ, онтон галерея 1989 с.
Саха национальнай уус-уран түмэлин филиала буолбутугар дириэктэринэн ананан
үлэлээбитэ.

«Оттооһун» диэн 1976 с суруллубут хартыынаҕа от үлэтэ киэҥник көҥүллүк көстөр.
1973 с. Эллэй Сивцевтыын уонна В. Карамзинныын Корякин «Дьулуруйар Ньургун
Боотур» олоҥхо кинигэ буолан тахсарыгар ойууларын оҥорбута.



https://sah.wikipedia.org/wiki/%D0%9A%D0%BE%D1%80%D0%BD%D0%B8%D0%BB%D0%BE%D0%B2_%D0%A4%D0%B5%D0%B4%D0%BE%D1%80_%D0%93%D1%80%D0%B8%D0%B3%D0%BE%D1%80%D1%8C%D0%B5%D0%B2%D0%B8%D1%87

Корнилов Федор Григорьевич (1879 — 1939) - бастакы саха идэтийбит
музыкааннарыттан биирдэстэрэ, самодеятельнай композитор, хормейстер, саха
норуотун музыкатын чинчийээччи, педагог.

1879 сыл олунньу 25 күнүгэр Өлүөхүмэҕэ Бастакы Ньөрүктээйи нэһилиэгэр Кудай диэн
сиргэ төрөөбүтэ. Таҥара дьиэтин оскуолатыгар 4 сыл үөрэммитэ, онтон духуобунай
училищены уонна семинарияны бүтэрбитэ. Балалайкаҕа уонна скрипкаҕа уһулуччу
үчүгэйдик оонньуура. 1902 сыллаахха 23 сааһыгар Кыыллаахха көспүтэ,
учууталлаабыта. Онно Александра Грязнухина диэн огдообо дьахтары ойох ылбыта.

1918 сыллаахха дьиэ кэргэнин кытта Дьокуускайга көһөр. Манна хуор тэрийиитинэн
дьарыктанар, норуот матыыптарын хомуйар. Ол сылдьан бэйэтэ эмиэ ыраалары айар.
"Чолбон" сурунаалга 1926-27 сс. хас да ыстатыйаны бэчээттэппитэ.

1934 сыллаахха Москубаҕа ыыталлар, онно Наркомпрос сорудаҕынан бэйэтэ хомуйбут
ыраларын хомуурунньугун таһаартарар. Араас омуктар (татаардар, хакаастар,
сахалар уо.д.а.) 239 мелодиялара киирбит хомуурунньуктара 1936 сыллаахха
тахсыбыта.

Кини кыыһа Феодора кэлин Венгрия бастакы салайааччыта буолбут Матьяш Ракоши
кэргэнэ. Иккис кыыһа Любовь 1931 сыллаахха Дьокуускай педтехникумугар дошкольнай
салааны олохтообута, Амма Аччыгыйын кэргэнэ. Федор Григорьевич сиэннэрэ: Ли
Пахомов уһун сылларга Москубаҕа үлэлээбитэ, Плеханов аатынан норуот
хаһаайыстыбатын иснтитуутун проректора этэ, Чаҕыл Мординов поэт этэ, эрдэ
өлбүтэ, Муза Мординова биллиилээх учуонай, ХИФУ БГФ үлэлиир.



https://sah.wikipedia.org/wiki/%D0%9A%D0%BE%D1%80%D0%BD%D0%B8%D0%BB%D0%BE%D0%B2_%D0%9C%D0%B8%D1%85%D0%B0%D0%B8%D0%BB_%D0%A4%D0%B5%D0%B4%D0%BE%D1%80%D0%BE%D0%B2%D0%B8%D1%87_(%D0%9C%D1%8D%D1%8D%D0%BD%D1%87%D1%8D_%D1%83%D0%BE%D0%BB%D0%B0)

Михаил Федорович Корнилов-Мээнчэ Уола, Соловки хаайыыга сытан Финляндияҕа
күрээбит киһи. Өлүөхүмэ улууһугар Абаҕа сэлиэнньэтигэр 1888 сыллаахха төрөөбүт
киһи.

1929 сыл ыам ыйыгар үс саха буолан (биир араспаанньалаах Сэмэн уонна Егор
Старостиннар) Финляндияҕа күрээбиттэр. Бу күрүүллэригэр улахан болуот оҥостон
финскэй хомону туораабыттар. Болуоту бөдөҥ маһынан оҥорууга, хомону эрдэн
туорааһыҥҥа Мээнчэ уолун күүһэ улаханнык туһалаабыт. Чахчы хорсун,
күүстээх-уохтаах, кыахтаах дьон буолан, болуотунан муораны туораабыттар. Аҕыс
хонук хааман уонна устан финнар дэриэбинэлэрин булбуттар. Онтон Хельсинки
куоракка кылгас кэмҥэ хаайыыга олорон баран лааҕырга 5 ый үлэлээбиттэр. Бу кэмҥэ
Дьокуускайтан төрүттээх Винокуров Михаил диэн АХШ кэнгириэһигэр үлэлиир киһини
кытта суруйсубуттара биллэр. Онтон Хельсинкига төннүбүттэр, онно кинилэр
тустарынан түүр тылын үөрэтэр профессор Рамстед истэн бэйэтин институутугар саха
тылын билэр дьон быһыытынан үлэҕэ ылбыт.

Финляндияҕа кэргэннэммит, кыыстаах эбит. Хас да европа тылларын үөрэппитэ
биллэр. 1942 сыллаахха 54 саастааҕар өлбүт. Бэйэтин олоҕун туһунан латыын
бичигинэн сахалыы ахтыыта финн-угор уопсастыбатын науучнай сурунаалыгар 1989
сыллаахха бэчээттэммит.



https://sah.wikipedia.org/wiki/%D0%9A%D0%BE%D1%80%D0%B5%D1%8F_%D1%81%D1%8D%D1%80%D0%B8%D0%B8%D1%82%D1%8D

Корея сэриитэr(한국 전쟁) Кэриэйэ тумул арыытыгар ааспыт Хоту Кэриэйэ уонна Соҕуруу
Кэриэйэ икки ардыгар буолбут сэрии. Сэрии 1950 сыл бэс ыйын 25 күнүгэр
саҕаламмыта уонна 1953 сыл от ыйын 27 күнүгэр тохтообута. Икки мөлүйүөнтэн тахса
киһи өлбүтэ.

Икки өттүттэн бэйэ-бэйэлэрин сэриини саҕалаабыттарын буруйдууллар. Хоту өттө
хоммунньуус Ким Ир Сен лидердаах, уонна Кытай уонна ССРС өйөөһүннээх этэ.
Соҕуруу өттө Ли Сын Ман басханнаах уонна ООН дойдуларын улахан өттө өйөөһүннээх,
ордук чуолаан АХШ. Сэрии быстах тохтотуунан бүппүтэ. Билигин даҕаны Хоту уонна
Соҕуруу Кэриэйэлэр сэриилэһэ сылдьаллар, уонна АХШ бэйэтин сэрии дьоннорун
Соҕуруу Кэриэйҕэ тутар. Хоту уонна Соҕуруу Кэрийэлэр 38 параллелынан арахса
сылдьаллар.



https://sah.wikipedia.org/wiki/%D0%9A%D0%BE%D0%BD%D0%BE%D0%BD%D0%BE%D0%B2_%D0%9D%D0%B8%D0%BA%D0%BE%D0%BB%D0%B0%D0%B9_%D0%98%D0%BD%D0%BD%D0%BE%D0%BA%D0%B5%D0%BD%D1%82%D1%8C%D0%B5%D0%B2%D0%B8%D1%87

Кононов Николай Иннокентьевич — Тардыысыйа, Аҕа дойду Улуу сэриитин кыттыылааҕа.

Аҕа дойду Улуу сэриитигэр 1943 сыллаахха бэс ыйыгар ыҥырыллан барбыт. Бастаан
Читаҕа, онтон 3-с Украинскай фроҥҥа 42-с стрелковай полкаҕа сулууспалаабыт.
Николай Иннокентьевич өстөөҕү үүрсэн Румынияны, Венгрияны, Чехословакияны
чиэрэстээн ыам ыйын 2 күнүгэр 1945 сыллаахха Берлиҥҥэ тиийбитэ. Атаакаҕа киирэн
иһэн саннын тосту ыттарбыта. Кыайыы күнүн госпитальга сытан көрсүбүт. Хара муора
таһынааҕы 4153 нүөмэрдээх эвагоспитальга сытан эмтэнэн 2-с группалаах инбэлиит
буолан дойдутугар эргиллибит.



https://sah.wikipedia.org/wiki/%D0%9A%D0%BE%D0%BD%D0%B4%D0%B0%D0%BA%D0%BE%D0%B2_%D0%92%D0%BB%D0%B0%D0%B4%D0%B8%D0%BC%D0%B8%D1%80_%D0%90%D0%BB%D0%B5%D0%BA%D1%81%D0%B5%D0%B5%D0%B2%D0%B8%D1%87

В. А. Кондаков 1939 сыллаахха сэтинньи 17 күнүгэр Бүлүү улууһун Дьөккөн
нэһилиэгэр дьадаңы дьиэ кэргэңңэ төрөөбүтэ. Төрөөбүт нэһилиэгэр орто оскуоланы
бүтэрэн, сэттэ сыл устатыгар колхоз производствотыгар үлэлээбитэ, тыа сирин хара
үлэтин бары көрүңэр баҕаран туран эрчиллибитэ, онно ылбыт сатабыла кэлин олоҕор
улахан өйөбүллээх буолбута.

1967 сыллаахха Саха государственнай университетын историк идэлээх бүтэрбитэ
уонна төрөөбүт улууһун Мастаах уонна Дьөккөн оскуолаларыгар директордаабыта.
Сири-дойдуну, айылҕаны билэр баҕа санаатынан сирдэтэн, хоту Дьааңы улууһугар
тиийэн Эңэ уонна Арыылаах оскуолаларыгар директордаабыта, учууталлаабыта.
Учуутал быһыытынан оҕолорго сөбүлэппитэ, историк буолан дойду историятын кытта
сибээстээн нэһилиэк биллиилээх дьоннорун үөрэппитэ, айылҕа дьиктилэрин, дьон
дьикти дьылҕатын ойуулуур түгэннэри уруок быыһыгар сыһыаран кэпсиирэ.



https://sah.wikipedia.org/wiki/%D0%9A%D0%BE%D0%B2%D0%B0%D0%BB%D0%B5%D0%B2%D1%81%D0%BA%D0%B0%D1%8F_%D0%A1%D0%BE%D1%84%D1%8C%D1%8F_%D0%92%D0%B0%D1%81%D0%B8%D0%BB%D1%8C%D0%B5%D0%B2%D0%BD%D0%B0

Со́фья Васи́льевна Ковале́вская (кэргэн тахсыан иннинэ Корвин-Круковская; 15
Тохсунньу 1850(1850-01-15), Москва — 10 Олунньу 1891 (сааhыгар 41), Стокгольм) —
нуучча математига, 1889 сылтан Петербург билимин Академиятын атын дойду
член-корреспондена. Арассыыйаҕа уонна Хоту Европаҕа бастакы дьахтар профессор.
Нигилистка уонна Оҕо саас ахтылҕаннара кинигэлэр суруйааччыта.

1869 сыллаахха Гейдельбег университетыгар үөрэммитэ, онтон 1870 сыллааххтан 1874
сыллаахха Берлин университетыгар Т.В. Вайерштрасс салайааччылаах үөрэммитэ.
Университет быраабылаларынан дьахтар лекциялары истэрэ бобуллар этэ, ол гынан
баран Вейерштрасс математикаҕа дьоҕурун билэн үөрэҕин салайалара.

Революцияҕа уонна социализм утопиятыгар итэҕэйэрэ, ол иһин 1871 сыл муус
устарыгар кэргэнинээн В.О. Ковалевскайы кытта Парижка тиийэн баран
революционердары өйүүрэ, Парижскай коммуна деятелын В. Жалкары хаайыыттан
таһаарарга көмөлөһөрө.

1874 году Гөттиҥ университета, «Zur Theorie der partiellen
Differentialgleichungen» (нууч. «К теории дифференциальных уравнений»),
Ковалевскайга доктор степенын биэрбит.

1880-с сыллар Софья кэргэнин аймаҕа Ковалевскай Максим Максимович чугас табаарыс
буолар.. Софья пригласила его к себе в Стокгольм и обеспечила ему заработок
посредством чтения лекций в местном университете. Кэргэн тахсыахха диэбитин
София аккастаабыт, тоҕо диэн кэргэн тахсыан баҕарбат этэ.

1888 — сыллаахха Кытаанах эттик садаачатын суоттааһын үһүс түбэлтэтин булбутун
иһин Париж билимин академиятын бириэмийэтин ылар. Ол же темаҕа иккис үлэтин
Швеция билимин академиятын бириэмийэтин ылар уонна Арассыыйа билимин академиятын
физика-математика отделениятыгар член-корреспондена буолар.

1891 сыллааххха Берлинтан Стокгольмҥа баран иһэн Данияҕа оспа эпидемията
саҕаламмытын билэн суолун уларытар, уонна суолга баран иһэн тымныйар. Тымныйыы
тыҥа сэбиргэхтэтиитэ саҕалан өлөр. Стокгольмҥа Хоту кылаабыһатыгар көмүллэн
сытар.



https://sah.wikipedia.org/wiki/%D0%9A%D0%B8%D1%80%D0%B8%D1%8D%D1%81%D1%82%D1%8D%D1%8D%D1%85_%D0%B1%D0%BE%D1%85%D1%83%D0%BE%D1%82%D1%82%D0%B0%D1%80

Кириэс похуоттар диэн христианнар уонна мусульманнар Сибэтиэй сир иһин
охсуһууларын ааттыллар. Сибэтиэй сир диэн үс монотеистическай итэҕэллэр (ислам,
иудаизм, христианство) тутаах сирдэрин ааттыыллар. Билигин Сибэтиэй сир Израиль
уонна Палестина турар сиригэр баар.

Мусульманнар ол сири Омар халифатын (б.э 634-644) бириэмэтигэр хонтуруоллуур
буолбуттара.

Хас да кэриэс похуоттара буолбуттара. Биир ордук сүдү суолталаах уонна улахан
XI-XIII үйэлэргэ ааспыттара. Уопсайа 9 кириэс похуоттар буолбуттара. Ренессанс
буолуор дылы (XVI үйэ) кыра кириэс похуоттар салҕаммыттара.

Кириэс диэн Христианство иһин охсуһуу буолара, ол аата сибэтиэй сэриинэн
ааҕыллара уонна мусульманнарга "джихад" курдук ааҕыллар. Итэҕэл эрэ буолбакка бу
сэрии политическай сыаллардаах этэ. Улаханнык итэҕэйэр буолан дьон бэйэ
бэйэлэрин сатаан өйдөөбөт буолбуттар. Элбэх дьон өлбүтэ уонна үп-мал суох
буолбута. Религиялар өйдөбүлгэ тиийбэттэригэр урукку кириэс похуоттар
билиҥҥээҥигэ дылы суолталаах.

Византия Империятын баһылыга Алексей I атын дойдулары Сэльдьук Турктары кытта
охсуһууга көмөҕө ыҥырбыт. 1095 сыллаахха Рим Папата Урбан II бары христианнары
ол сэриигэ кыттарга ыҥырбыт. Сэриигэ охсустахха Таҥара бары куһаҕаны
оҥоһуллубуту сотуоҕа уонна сэриигэ өллөххө ырайга барыаҕа диэн мэктиэлээбитэ.
Христианскай саллааттар кириэс сүгээччилэр диэн ааттаммыттар. Ол сэриилэр
Иерусалим диэки суолга араас куораттары сэриилээн ааһан барбыттар. 1099
сыллаахха Иерусалим сэриитин кыайбыттар уонна дьон бөҕө өлбүт. Түмүгүнэн хас да
кыра дойдулаар олохтоммуттар, ол иһигэр Иерусалим цаарыстыбата.

Хас да сыл буолан баран Эдесса куората Турктарга бэриллибитин утарарга ыҥырыы
тарҕатыллыбыт. Франция уонна Германия сэрииһиттэрэ Азия диэки 1147 сыллахха
хамсаммыттар, ол гынан баран хотторбуттар.

1187 сыллаахха Саладин Иерусалимы ылбыт. Рим Паапата Григорий VIII саҥа кириэс
похуодун тэрийбит, онно Европа дойдуларын хас даҕаны хоруола салайбыт:
Францияттан Филипп II, Англияттан Ричард I уонна Сибэтиэй Рим империятын
салайааччыта Фредерик I. Фредерик Сицилияҕа 1190 сыллаахха ууга тимирбит. Ричард
1192 сыллаахха Саладины кытта сэриини тохтоторун туһунан сөбүлэһиини илии
баттаан баран төннөн истэҕинэ хараабыла алдьаммыт ол иһин Австияҕа өстөөҕүгэр
Леопольдка билиэн бэриллибит. Онон үһүс кириэс похуода туруоруллубут сыалын
ситиспэтэх.

Төрдүс кириэс похуода Римскэй папа Иннокентий III 1202 сыллаахха тэрийбит.
Сыалынан Сибэтиэй сири Египеттан саба түһүү этэ. Ол гынан баран Венецияны ааһан
истэтэринэ Константинопольга (христианскай куораты) саба түһэргэ уларытыллыбыт,
1204 сыллаахха Константинополь хотторбут.

1212 сыллаахха саҕаламмыта. Урукку энтузиазмыган олохтонор Франция уонна
Германия оҕолорор Иисус кинилэри көрө сырытта уонна мусульманнары сэриитэ суох
христианствоҕа кубулутун диэн эттэ диэннэр группаларынан хомуллан Италия диэки
хаампыттар. Онно хараабылларга олорсубуттар уонна Марокко диэки барбыттар.
Оҕолору онно кулуттарга кубулуппуттар.

1228 сыллаахха Фредерик II Папа римскэй таҥара дьиэтиттэн араарыллыбытын
кэнниттэн Бриндиси куораттан муоранан Сирияҕа дылы устубут. Кини Турктары кытта
кэпсэтэн Иерусалим, Назарет уонна Вифлеем куораттары уон сылга бэриллэр курдук
сөбүлэспит. Ол кириэс похуода биир эрэ сыл буолбут.

Тамплиердар Египеты кытта өстөөх буолбуттарын кэнниттэн 1244 сыллаахха Египет
Иерусалимы саба түспүт. 1248 сыллаахха Франция ыраахтааҕыта Луи IX Египет утары
сэриини тэрийбит. Ол сэрии 1248 сылтан 1254 сылга дылы буолбут, уонна Луи
хотторбут.



https://sah.wikipedia.org/wiki/%D0%9A%D0%B8%D0%BB%D0%B1%D1%83%D1%80%D0%B3%D0%B5%D1%80,_%D0%9A%D1%80%D0%B5%D0%B9%D0%B3

Крейг Килбургер (ааҥл. Craig Kielburger; төр. 1982 сыл ахсынньы 17 күнэ,
Торнхилл (ааҥл. Thornhill), Онтарио, Канада) — канада түмэт урбаанньыта,
менеджер, общественнай үлэһит уонна актыбыыс, оҕолор көҥүллэрин туһугар
охсуһааччы, убайын Марк Килбургеры кытта «Оҕолорго көҥүлү» түмсүү (англ. Free
the Children) уонна Me to We тэрийээччитэ уонна салайааччыта.

Крейг Килбургер Торнхилл куоракка (ааҥл. Thornhill; Онтарио, Канада) 1982 сыл
ахсынньы 17 күнүгэр төрөөбүт.

1995 сыл муус устарыгар 13-с саастаах Крейг Килбургер Торонто Стар хаһыакка баар
комикс көрө олорон кинини кытта биир саастаах Икбал Масих диэн Пакистан оҕотун
туһунан ыстатыйа аахпыт. 4 саастааҕар бу уол кулут буолбут, онтон күрээн Аан
Дойдуга бэйэтин олоҕун туһунан кэпсээбит. Кэлин онтон сылтаан Икбал Масихы
өлөрбүттэр.

Бу кэпсээн Крейкка сүрдээх күүстээхтик дьайбыт уонна кини киһи бырааптарын
туһунан уонна ол бырааптары тутуһуу туһунан элбэҕи билэргэ соруммут. Кэлин
Килбургер Алан Рахман (англ. Alam Rahman) диэн канада быраабы көмүскээччитин
кытта Соҕуруулуу-Илин Аасыйаҕа баран олохтоох оҕолор хайдах үлэлииллэрин илэ
хараҕынан көрбүт.

Төннөн баран Крейг бииргэ үөрэнээччилэрин кытта оҕолор түмсүүлэрин тэрийэр,
кэлин бу түмсүү «Оҕолорго көҥүлү» диэн Аан Дойдуга саамай улахан түмсүү буолар
(ааҥл. Free the Children).

«Оҕолорго көҥүлү» түмсүү соругун Крейг маннык диир: «Оҕолору дьадаҥытыйыыттан
босхолооһун. Кулутуйууттан босхолооһун. Оҕолор бэйэлэрэ уларыйыылары
ситиһиэхтэрин сөбүн быһаарыы».

Убайа Марк Килбургер ол кэмҥэ Гарвардка үөрэнэ сылдьан быраатыгар көмөҕө кэлэр
уонна түмсүү иккис тэрийээччитэ буолар.

Крейг 2008 сыллаахха убайын Маркы кытта Me to We диэн экология өттүнэн ыраас
оҥоһуктары тарҕатар түмсүүнү тэрийэр. Me to We түмсүү дохуотун аҥара «Оҕолорго
көҥүлү» түмсүүгэ барар, онтон иккис аҥара тэрилтэ сайдыыгар ыытыллар.

2009 сыллааха Крейг Йорк университетын иһинэн баар Шулих урбаан оскуолатыгар
(ааҥл. Schulich School of Business) MBA таһымын (степень) ылар.

2009 сылтан 2012 сылга дылы Крейг Килбургер Scouts Canada диэн Канада скауттарын
хамсааһынын салайааччыларыттан биирдэстэрэ.

2007 сыл олунньу 20 күнүгэр генерал-губернатор Крейг Килбургка Канада Орденын
биэрэр.

Крейг Килбургер хас да премия лауреата, холобур: Нельсон Мандела аатынан киһи
көҥүлүн туһугар премия (2006; ааҥл. The Nelson Mandela Human Rights Award),
Христос Түмсүүтүн Эйэ премията (2005 ааҥл. Community of Christ International
Peace Award), Оҕолор Эйгэлэрэ премия (2002 и 2012; ааҥл. World of Children
Awards), "Түөрт көҥүл" премия (1998 - Кутталтан көҥүл) уонна да атыттар.

Крейг Килбургер 13 университет ытыктабыллаах доктара, ол иһинэн: Альберт, Гуэлф,
Йорк, Карлтон, Ниписсин, Торонто уонна да атын университеттар.

2012 сыллаахха алтынньы 9 к. Крейг Килбургер аатынан Милтон куоракка (Онтарио,
Канада) баар Craig Kielburger Secondary School орто оскуола ааттаммыта.



https://sah.wikipedia.org/wiki/%D0%9A%D0%B5%D1%80%D1%88%D0%B5%D0%BD%D0%B3%D0%BE%D0%BB%D1%8C%D1%86_%D0%9C%D0%BE%D0%B8%D1%81%D0%B5%D0%B9_%D0%98%D0%B7%D1%80%D0%B0%D0%B8%D0%BB%D0%B5%D0%B2%D0%B8%D1%87

Моисей Израилевич Кершенгольц — РСФСР уонна Саха АССР оскуолаларын үтүөлээх
учуутала (1914—1997).

1914 сыл балаҕан ыйын 13 төрөөбүт. 1931 с. Дьокуускайдааҕы педагогика техникумун
математикаҕа факультетын бүтэрбит. 1931—1932 үөрэх сс. Табаҕа алта кылаастаах
оскуолатыгар математиканы үөрэппит. 1932—1942 сс. Дьокуускайга II концентр I
сэбиэскэй оскуолатыгар эмиэ математиканы биэрбит, соцзав (социалистический
заведующий) буолбут, онтон завуч, 1940 с. дириэктэрдээбит. 1940 с. Саха
педагогикаҕа институутун киэһээҥҥи салаатыгар үөрэнэн үрдүк үөрэхтээх
«математик» идэтин ылбыт.

1997 сыл ахсынньы 7 күнүгэр өлбүтэ. 1999 с. Дьокуускайдааҕы 9№ орто оскуолаҕа
кини аата иҥэриллибитэ.



https://sah.wikipedia.org/wiki/%D0%9A%D0%B5%D0%B9%D0%BC%D0%B5%D1%82%D0%B8%D0%BD%D0%BE%D0%B2_%D0%92%D0%B0%D1%81%D0%B8%D0%BB%D0%B8%D0%B9_%D0%A1%D0%BF%D0%B8%D1%80%D0%B8%D0%B4%D0%BE%D0%BD%D0%BE%D0%B2%D0%B8%D1%87_-_%D0%91%D0%B0%D1%80%D0%B3%D0%B0%D1%87%D0%B0%D0%BD

Кейметинов Василий Спиридонович — Баргачан (12.01.1941) — эбээн поэта,
суруйааччыта, тыл үөрэҕин билимнэрин кандидата.

Бастакы хоһоонноро 1959 сыллаахха, Ленинградка үөрэнэр кэмигэр, бэчээттэммиттэр.
Ол кэнниттэн айымньылара 1965 сыллаахха «Поэты Севера» уонна «Снежное пламя»
хомуурунньуктарга киирэн бэчээттэммиттэр. Хоһооннорун бастакы хомуурунньуга
«Оран Потын» («Таба суола») Дьокуускайдааҕы кинигэ кыһатыттан эбээннии тылынан
1982 сыллаахха бэчээттэнэн күн сирин көрбүт. Баргачан хоһоонноро, тылбаастанан,
«Полярная звезда», «На Севере Дальнем», «Дальний Восток», «Магаданский
оленевод», «Север» сурунаалларга бэчээттэммиттэр. Кэлин сылларга прозаҕа
киирсэн, «Олох номоҕо» диэн сэһэни суруйда. Ол нууччалыы тылынан "Полярная
звезда" сурунаалга бэчээттэммит. Оскуола үөрэҕин, V—X кылаастарга анаан эбээн
тылынан ааҕар кинигэлэр ааптардара. Кини киниэлэринэн Саха Сирин таһынан,
Магадан уобалаһын, Хабаровскай кыраай, Чукотка автономнай уокурук уонна Камчатка
эбээн оҕолоро үөрэнэллэр. Баргачан — төрөөбүт тылын, культуратын, эбээн
фольклорун, историятын тарҕатааччы. Өр сылларга норуот тылынан уус-уран
айымньытын дьаныһан туран хомуйбут. Үһүйээннэргэ олоҕуран "Эдьэк" диэн поэманы
суруйбут. Ону нууччалыы ССРС Государственнай бириэмийэтин лауреата А. Преловскай
тылбаастаабыт.



https://sah.wikipedia.org/wiki/%D0%9A%D0%B0%D1%80%D0%B0%D0%B0%D1%82

Караат (ит. carato, араб. قيراط‎ (кират), был.-гириэк. κεράτιον (kerátion)) —
күндү таас ыйааһынан уонна кыһыл көмүс ырааһын кээмэйдэрэ.

Былыр былыргыттан күндү таастары кээмэйдииргэ туттуллар, бастаан улаханын
кээмэйдииргэ, кэлин ыйааһын кээмэйин быһыытынан туттуллар буолбут. 1907
сыллаахха Метрическэй систиэмэҕэ киллэриллибитэ, уонна 200 мг (0,2 грамм)
ыйааһыҥҥа тэҥнээх буолбута. Кылгатан кар, аан дойдуга kt диэн бэлиэтэнэр.

Британия караата — эттик ырааһын кээмэйэ, 1/24 ыраас эттик маассата уопсай
маассаҕа сыһыана. «K» диэн английскай улахан буукубанан бэлиэтэнэр. Кыһыл көмүс
ырааһын кээмэйдииргэ туттуллар. Ол аата ыраас, булкааһа суох кыһыл көмүс 24
карааттаах (24K).



https://sah.wikipedia.org/wiki/%D0%9A%D0%B0%D0%BC%D1%87%D0%B0%D0%B0%D1%82%D0%BA%D0%B0_%D0%BA%D1%8B%D1%80%D0%B0%D0%B0%D0%B9%D0%B0

Камчаатка кыраайа - Арассыыйа улахан сирдэриттэн биирдэстэрэ, дойду уһук илин
өттүгэр Камчаатка тумул арыытыгар тайаан сытар. Киин куората - Петропавловск
Камчатскай куорат.

Улахан өрүстэрэ: - Камчатка (уһуна 758 км), Пенжина (713 км), Таловка (458 км),
Вывенка (395 км), Пахача (293 км), Апука (296 км), Укэлайат (288 км). Күөллэрэ:
Таловское (44 км²), Паланское (28 км²).

Сис хайалара: - Ортоку (протяженность около 900 км), Илиҥҥи, Ветвейский,
Пенжинский, Пахачинский, Олүторский и др. Үрдүгэ: х. Хувхойтун (2613 м), г.
Ледяная (2562 м), г. Острая (2552 м), г. Шишель (2531 м), сопка Тылеле (2234 м).
Элбэх вулкаан хайалардаах.

Кыһынын -22, -24 °C буолар, сайынын + 12,+17 °C буолар. Сыллааҕы уу төбүгэ
300-тэн 700-кэ дылы мм түһэр.

Харабылланар сирдэр: - Корякский заповедник, ол онно Говена уонна Парапольский
дол (327 тыс. га) киирэр.

Камчаатка сиригэр 343 539 чел. олорор (2009). биир километрга 0,73 киһи./км²
тиксэр

Экономикатыгар балыктааһын, сир баайдарын хостооһун улахан миэстэни ылаллар,
туризм сайдан эрэр.



https://sah.wikipedia.org/wiki/%D0%98%D1%81%D1%83%D1%81_%D0%A5%D1%80%D0%B8%D1%81%D1%82%D0%BE%D1%81

Исус Назареттааҕы эбэтэр Иисус Христос (был.-гириэк. Ἰησοῦς Χριστός) (7-2 б.э.и.
Бэтлэhэм, Иудея — 26-36 Голгота, Иудея) диэн Христианизм сүрүн киhитэ уонна
христианнар үгүстэрэ итэҕэйэринэн, Таҥара уола уонна сирэйдэниитэ.

Ислаамҥа Корааҥҥа Иса диэн ааттанар уонна көрбүөччүнэн ааҕыллар. Сорох атын да
итэҕэллэргэ тутаах суолталаах киhинэн ааҕыллар.

Йеһошуа — былыргы дьэбириэйдэргэ тарҕаммыт аат. Дьэбириэйдэргэ сирдэрин
төннөрөргө төһүү буолбут киһи, Моисей үөрэнээччитэ Йехошу́а бин Нун (барыллаан
б.э. инн. XV—XIV үйэлэргэ олорбут) диэн ааттаах этэ, синод нууччалыы тылбааһынан
Иисус Навин.

Христос — христианнар көрөллөрүнэн Иисус оруолун көрдөрөр хос аат. Χριστός диэн
гириэк аата ивриттэн משׁיח (Маши́ах) арамей тылыттан משיחא (Меши́ха) диэн тыллар
тылбаастара. Суолтата «таҥара талыыта» (помазанник, мессия).



https://sah.wikipedia.org/wiki/%D0%98%D1%81%D1%82%D0%B8%D0%BB%D0%B8%D0%B8%D1%81%D1%82%D0%B8%D0%BA%D1%8D_%D3%A9%D0%B9%D0%B4%D3%A9%D0%B1%D2%AF%D0%BB%D1%8D

Арассыыйаҕа истилиистикэ науката XX үйэ 20-c сылларыттан саҕалаан үөскээн сайдан
барар. Ол гынан баран тыл үөрэхтээхтэрэ истилиистикэ предметин быһаарарга өр
кэмҥэ биир санааҕа кэлбэккэ мөккүспүттэрэ. XX 10-40 сс. Ш. Балли, Г.О. Винокур,
Х. Касарес, Л.В. Щерба, Л.П. Якубинскай истилиистикэ чинчийэр педметин маҥнайгы
олугун уурбуттара. Ол кэнниттэн, бастатан туран, В.В. Виноградов салгыы
сайыннарар,эбэр, онтон А.И. Ефимов, М.Н. Кожина наардаан, тупсаран, чуолкайдаан
суруйбуттара биллэр. Истилиистикэ педметин быһаарарга, истилиистикэ кэрдииһэ
(яруһа) диэн туспа суох буолан, киһи улаханнык мунаарар. Холобура тыл үөрэҕэр
фонетика, лексика, морфология, синтаксис диэн кэрдиис (ярус) арааһа баар, ону
тыл фонетика, лексикология, грамматика диэн анал салаалара үөрэтэр. Итинтэн
сиэттэрэн, омос көрдөххө, истиилистикэ анал үөрэтэр предметэ суох курдук. Ол
эрээри, истилиистикэ тыл атын салааларыттан уратыта диэн тыл саҥарар саҥаҕа
туттуллуутун үөрэтэр. Оттон саҥарар кэмҥэ киһи, биллэрин курдук, бу лексиката,
бу халыыба, бу тыл ситимэ эҥин диэн араара турбат. Онон, истилиистикэ дорҕоону,
тылы, тыл халыыбын, саҥа чааһын, тыл ситимин, этиини барытын хабар, ол гынан
баран тыл лексическэй, грамматическай о.д.а. суолтатын буолбакка, тус-туһунан
сэмсэ (истилистиичэскэй) суолтатын анаан үөрэтэр. Бу туһунан истилиистикэни
араас кэмҥэ чинчийбит үөрэхтээхтэр маннык этэллэр:

для стилистики в чужом материале ее собственный предмет" Ш.Балли этэринэн,
истилиистикэ тыл сүрүн суолтатын буолбакка, онно эбии буолар экспрессивнэй,
эмоциональнай толбону үөрэтэр. Маны Ш. Балли истилиистикэ науката тыл атын
салааларыттан, ордук лексикологияттан, сүрүн уратыта буолар диэн этэр. О.С.
Ахманов:"Определение стилистики как науки о тех элементах языка, которые
присоединяются к собственно выражению мысли, сопровождают собственно
семантическое содержание высказываемого т.е. науки о разного рода
экспрессивно-эмоционально-оценочных моментах в языке является правильным" А.И.
Ефимов суруйарынан, истилиистикэ син биир фонетика, лексикология, морфология.
синтаксис курдук саҥа дорҕоонун, тылы, сомоҕо домоҕу, тыл ситимин, этиини
үөрэтэр. Ол эрээри, фонетика, лексика, грамматика, орфография сөпкө саҥарарга,
суруйарга, үөрэтэр буоллаҕына, истилиистикэ тылы араас синонимтан,вариантан биир
ордугун, сатаан талан туттарга үөрэтэр. Барытын түмэн эттэххэ, истилиистикэ,
үгэс курдук, саҥа дорҕоонун, тыл, саҥа чааһын, тыл ситимин, этии истииллии
суолтатын, кырааскатын, толбонун (тыл истилиистикэтэ, структурнай
истилиистикэ)уонна тыл араас туттулук истиилин, манна тыл баайын туттар уратытын
(тыл-өс истилиистикэтэ, туттулук истилиистикэ) үөрэтэр аналлаах.



https://sah.wikipedia.org/wiki/%D0%98%D1%80%D0%BA%D1%83%D1%82%D1%81%D0%BA%D0%B0%D0%B9_%D1%83%D0%BE%D0%B1%D0%B0%D0%BB%D0%B0%D1%81

Иркутск уобалаhа эбэтэр Иркутскай уобалас (Нууччалыы: Иркутская область) —
Арассыыйа Федерациятын субъега. Россия Сибиир федеральнай уокуругар киирэр. 1936
сыл ахсынньы 5 күнүгэр төрүттэммитэ. Киин куората - Иркутск, онтон арыый улахан
куораттара - Братск, Усть-Илимск, Ангарск, Усолье Сибирское, Черемхово, Саянск,
Киренск, Бодайбо, Нижнеудинск, Аян.

Госкомстат ааҕыытынан кыраайга 2 422 026 киһи олорор (2013). Дьон чиҥэтэ 3,13
киһи/км2. Онтон куорат олохтоохторун бырыһыана — 78,9% (2013).

Үлэтэ суох дьон ахсаана 2011 сыллаахха 8.6% эбит, ол эбэтэр 110.5 тыһ. үлэлиир
кыахтаах дьон иллэҥ сылдьыбыттар. Саратов уобалаһа Россия регионнарын
тэҥнээтэххэ 64 миэстэни ылан олорбут.



https://sah.wikipedia.org/wiki/%D0%98%D1%80%D0%B1%D1%8D%D1%82_%D1%82%D0%BE%D2%A5

Ирбэт тоҥ эбэтэр криолитозона сорҕото, сайын ситэ ууллубат тоҥ буор. Сиргэ
35 мөл км² иэннээх сиргэ тарҕанар, Аляска, Канада, Азия, Эуропа хотугулуу
өртүлэрэ, Хоту океан арыылара.

Ирбэт тоҥ тарҕаныыта — сир хаҕын үөһээ өртүн температурата өр кэмҥэ (2 - 3
тыһыынча сыл) 0° үрдүк тахсыбат. Ирбэт тоҥҥо сир уута мууһуран турар, ол халыҥа
1000 м. тиийиэн сөп.

Ирбэт тоҥ сир уопсай кураанах сир иэниттэн 25% ылар. Аустралияҕа уонна Африкаҕа
эрэ суох. Улахан аҥара кэнники мууһуруу эпоха удьуора уонна билигин бытааннык
ирэн эрэр. Ирбэт тоҥҥо айылҕа гааһа үөскүөн сөп.

Ирбэт тоҥу маҥнай чинчийбиттэринэн буолаллар нуучча XVII үйэтээҕи Сибиири
сэриилээн ылааччылар. Нуучча ыраахтааҕытыгар суруктарыгар сайын буор икки эрэ
миэтир ирэр дииллэр этэ.

Арассыыйа сирин 65% - ирбэт тоҥ. Сибииргэ уонна Уһук Илин хоту өртүгэр киэҥник
тарҕаммыт. Саха сирэ барыта ирбэт тоҥ зонатыгар сытар. Бүлүү өрүс баһын диэкки
дьириҥэ 1370 м., Итини 1982 сыл олунньутугар быһаарбыттара.

Саха сиригэр тутууга, геологияҕа ирбэт тоҥу учуоттуур булгуччулаах. Төһө да
проблеманы үөскэтэр буолан баран, туһата эмиэ баар. Саха сирин олохтоохторо
аһылыгы өр болдьоххо угаллар. Ирбэт тоҥҥо дьириҥ карьердары хаһыахха сөп,
холобур алмаас трубкалары.



https://sah.wikipedia.org/wiki/%D0%98%D0%BE%D0%BD%D0%BE%D0%B2%D0%B0-%D0%90%D0%BD%D0%B4%D1%80%D0%BE%D1%81%D0%BE%D0%B2%D0%B0_%D0%9C%D0%B0%D1%80%D0%B8%D1%8F_%D0%9D%D0%B8%D0%BA%D0%BE%D0%BB%D0%B0%D0%B5%D0%B2%D0%BD%D0%B0

Андросова-Ионова Мария Николаевна (14.10.1864—1941) — олоҥхоһут, ырыаһыт, саха
болкулуорун хомуйааччы.

1864 сыл алтынньы 14 күнүгэр Боотур Уус улууһун Иккис Игидэй нэһилиэгэр
төрөөбүт. Тулаайах хаалан эһэтигэр иитиллибит.

1893 сыллаахха көскө олорор народоволец В. М. Ионовка кэргэн тахсар уонна кини
болкулуор матырыйаалларын хомуйарыгар көмө буолбут.

Мария Николаевна «Күл-күл Бөҕө оҕонньор Силирикээн эмээхсин икки» диэн олоҥхо
ааптара (1893—1894 сс.). Ити олоҥхо Э. К. Пекарскай кинигэтигэр бэчээттэммит.

Э. К. Пекарскай "Словарь якутского языка" диэн кинигэтигэр улахан көмөнү
оҥорбут.

1899—1910 сылларга Дьокуускайга, 1910—1917 сылларга Петроградка, онтон 1917—1922
Киев куоракка олорбут.

В. М. Ионовтуун түөрт оҕолуммуттарыттан иккитэ уол, кыра саастарыгар өлбүттэр,
иккитэ кыыс. Улахан кыыһа Людмила Сталин репрессиятын сиэртибэтэ. 1937 сыллаахха
«Сэбиэскэй былаас утары бастаанньа бэлэмнээһиҥҥэ» кыттыбыт диэн сымыйа балыырга
түбэһэн суорума суолламмыта. Үтүө аата 1957 сыллаахха төннүбүтэ. Кыра кыыһа
Ионова Ольга Всеволодовна сахаҕа бастакы учуонай-историк дьахтар.

М. Н. Андросова-Ионова кырдьар сааһыгар Москва куоракка олорбут. 1941 сыллаахха
Ташкент куоракка эвакуацияҕа өлбүт.



https://sah.wikipedia.org/wiki/%D0%98%D0%BE%D0%B3%D0%B0%D0%BD%D0%BD_%D0%9A%D0%B5%D0%BF%D0%BB%D0%B5%D1%80

Иоганн Кеплер (1571, Вайль-дер-Штадт, Вюртемберг — 1630, Регенсбург) — ниэмэс
астронома, астромия сайдыытыгар улахан сабыдыалы оҥорбут халлаан эттиктэрин
хамсааһынын сокуоннарын ааптара.

Дьадаҥы дьиэ кэргэҥҥэ 1571 с. ахсынньы 27 күнүгэр төрөөбүт. Тюбинген
университетыгар стипендия ылбыт. 1594 с. магистр степенын ылбыт, Австрияҕа
математика преподавателэ буолбут. Дания аатырбыт астрономугар Тихо Брагега
ыстатыйатын ыыппыт. Браге бэйэтин бөлөҕөр ыҥыран үлэлэппит. Бу сылдьан харах
иһигэр сырдык хайдах тарҕанарын, ачыкы көрөрү хайдах тупсарарын, телескоп тоҕо
чугаһатарын чуолкайдык быһаарбыт. 1609 с. Марс арбиитата төгүрүк буолбакка
ньолбуһаҕын туһунан ыстатыйа бэчээттээбит. Бу чахчы Кеплер үс сокуоннарыттан
бастакытын олоҕо буолбут. Күн таһынааҕы планеталар түргэнник хамсыылларын
быһаарбыт (иккис сокуон), 1619 с. планеталар периодтара уонна кинилэр Күнтэн
ыраахтара судургу математика формулатынан быһаарылларын эппит (үһүс сокуон).

1620 с. ийэтин колдовствоҕа үлүһүйүүгэ буруйдаабыттарын көмүскээбит, онон
бэйэтин репутациятын эмиэ быыһаабыт.



https://sah.wikipedia.org/wiki/%D0%98%D0%BB%D1%8C%D0%B8%D0%BD_%D0%92%D0%B0%D1%81%D0%B8%D0%BB%D0%B8%D0%B9_%D0%A2%D0%B8%D1%85%D0%BE%D0%BD%D0%BE%D0%B2%D0%B8%D1%87

Ильин Василий Тихонович (Күүстээх Ильин) (1924-2005 сс.) – хапсаҕайдаһан
тустууга САССР спордун маастара.

Кини 1952,1955,1959 сылларга хапсаҕайдаһан тустууга Саха сиригэр II-с
миэстэлэммитэ, 1969 с. Манчаары оонньууларыгар 80 кг тустан, Василий Корякин,
Егор Горохов курдук күүстээх тустууктары охтортоон, чемпион үрдүк аатын
ситиспитэ. Василий Тихонович Саха сирин араас сылларга чемпионнарын: Роман
Петуховы, Владимир Ефремовы, Егор Прокопьевы, Айаан Попову кытта тэҥҥэ эриспитэ,
сороҕор охтон, ардыгар бэйэлэрин бүдүрүтэн, уопсайа 20-чэ сыл тустубута. В.Т.
Ильин – Күүстээх Ильин кэриэһигэр хапсаҕайга үөрэнээччилэргэ республикатааҕы
турнир 2007 с. олунньуга Үөһээ Бүлүүгэ ыытыллыбыта.



https://sah.wikipedia.org/wiki/%D0%98%D0%BB%D1%8C%D0%B8%D0%BD%D0%B0_%D0%90%D0%BD%D0%B5%D0%B3%D0%B8%D0%BD%D0%B0_%D0%95%D0%B3%D0%BE%D1%80%D0%BE%D0%B2%D0%BD%D0%B0

Ильина-Дмитриева Анегина Егоровна — опера ырыаһыта (меццо-сопрано), ССРС
народнай артыыската (1988).

1943 сыллаахха олунньу 3 күнүгэр Үөһээ Бүлүү улууһун Дүллүкү нэһилиэгэр
төрөөбүт. 1957 сыллаахха сэттэ кылаастаах оскуоланы бүтэрэн баран
Дьокуускайдааҕы педучилище музыкальнай салаатыгар киирбит. 1959 с.
өрөспүүбүлүкэтээҕи ыччат бэстибээлигэр кыттыбыт. Онно кини толоруутугар хас да
ырыаны истэн баран Москубатааҕы Чайковскай аатынан консерватория проректора М.
Н. Анастасьев Москубалыырга сүбэлээбит. Онон 16 саастаах кыыс Москва
консерваториятын музыкальнай училищетыгар педагог О. П. Померанцева вокал
кылааһыгар киирбит. Түөрт сылынан туйгуннук бүтэрэн профессор А. А. Соловьеваҕа
вокалга уонна пианистка В. Я. Шубинаҕа үөрэммит. 1967 с. Аан дойдутааҕы
«Пражская весна» куонкуруска кыттан иккис истиэпэннээх диплом уонна үрүҥ көмүс
мэтээл ылбыт. 1968 Москубатааҕы консерваторияны (Н. Л. Дорлиак кылааһа)
бүтэрбит, ол сылтан Саха музыкальнай театрын солистката. 1968 с. Киев куоракка
Аан дойдутааҕы камернай толорооччулар куонкурустарын лауреатын аатын ылбыт.
1971 с. Мюнхеҥҥа Аан дойдутааҕы вокалистар куонкурустарыгар бастакы бириэмийэ
лауреата. 1969 сылтан — Саха государственнай музыкальнай-драматическай театрын
прима-солистката. 1971 сылтан — Саха музыкальнай театрын солистката. 1991 сылтан
— опера уонна балет Саха Государственнай театрыгар опернай сцена мастера.

Государственный театр оперы и балета им. Д. К. Сивцева — Суоруна
Омоллооно:Анегина Ильина-Дмитриева



https://sah.wikipedia.org/wiki/%D0%98%D0%BB%D0%B8%D0%BC_(%D1%81%D1%83%D0%BB%D1%83%D1%81%D1%82%D0%B0%D1%80_%D0%B1%D3%A9%D0%BB%D3%A9%D1%85%D1%82%D3%A9%D1%80%D3%A9)

Илим (лат. Reticulum, Ret) — соҕуруу халлаан сулустарын бөлөҕө. Халлааҥҥа 113,9
квадрат кыраадыс иэннээх, 22 харахха көстөр сулустардаах.

Арассыыйа территориятыттан көстүбэт. 23° кэтирээһинтэн соҕуруу толору көстөр.
Ахсынньыга ордук көстөр.

Саҥа бөлөх. Никола Луи де Лакайль 1754 сыллаахха аата суох киллэбитэ, 1756
сыллаахха «Ромб быһыылаах илим» диэн ааттаммыта, телескоп окулярыгар баар илими
маарыҥнатар. 1763 сыллаахха латыынныы ааттаммыта.

Ол гынан баран өссө 1621 сыллаахха манна Исаак Хабрехт «Ромб» диэн ааттаах түөрт
эрэ сулустаах бөлөҕү уруһуйдаабыт.

Бу бөлөххө 35 уот сыл ыраах ζ Reticuli диэн ааттаах икки сулус системата баар.
Интириэһиргэтэрэ диэн бу сулустар F8 спектр класстаахтар, ол аата биһиги
Күммүтүгэр маарыҥныыллар.



https://sah.wikipedia.org/wiki/%D0%98%D0%B7%D1%8F%D1%81%D0%BB%D0%B0%D0%B2_I_%D0%AF%D1%80%D0%BE%D1%81%D0%BB%D0%B0%D0%B2%D0%B8%D1%87_%D0%A0%D1%8E%D1%80%D0%B8%D0%BA%D0%BE%D0%B2%D0%B8%D1%87

Изяслав I Ярославич Рюрикович (кириэстэммит аата Дмитрий) - Русь уон биирис, уон
үһүс уонна 16-с баһылыга. Бастаан 1054-1068 сылларга салайбыт. Киинэ: Киев.
Бөрөстүөлү аҕата өлбүтүн кэннэ ылбыт. Онтон Киевка норуот бастаанньатын кэмигэр
Польшаҕа быраатыгар Болеслав II Хорсун диэн ыраахтааҕыга күрээбит. Онтон нөҥүө
сылыгар Польша сэриитин кытта төннүбүт уонна 1073 сыллаахха дылы
ыраахтааҕылаабыт. Онтон бырааттара Святослав II Ярославич Рюрикович уонна
Всеволод I Ярославич Рюрикович Киевы осаадалаабыттарыгар эмиэ Польшаҕа онтон
Германияҕа күрээбит. Онтон Святослав өлбүтүн кэннэ Всеволод бөрөстүөлү киниэхэ
туран биэрбит. Нежатина Нива диэн сиргэ кыргыһыыга өлбүт.

Дойдуну кини иннинэ бастаан Мстислав Владимирович Рюрикович салайбыт, кини
кэнниттэн кылгас кэмҥэ - Всеслав Брячиславич Полоцкий, онтон эмиэ бэйэтэ
олорбутун кэннэ кини кэнниттэн Святослав II Ярославич Рюрикович буолбут, онтон
Всеволод I, онтон эмиэ бэйэтэ, онтон кини өлбүтун кэнниттэн Всеволод I Ярославич
Рюрикович иккистээн ыраахтааҕы буолар.



https://sah.wikipedia.org/wiki/%D0%98%D0%B7%D1%80%D0%B0%D0%B8%D0%BB%D1%8C-%D0%9F%D0%B0%D0%BB%D0%B5%D1%81%D1%82%D0%B8%D0%BD%D0%B0_%D0%B8%D0%B8%D1%80%D1%81%D1%8D%D1%8D%D0%BD%D1%8D

Арааб-израиль иирсээннэрэ (араб. الصراع العربي الإسرائيلي‎ Aṣ-Ṣirāʿ al-ʿArabī
al-'Isrā'īlī, ивр. הסכסוך הישראלי-ערבי‎ HaSikhsukh HaYisre'eli-Aravi) диэн
тиэрмин Ближнэй Востокка баар арааптар уонна Израиль дойдутун дьэбэриэйдэрин
икки ардыларыгар баар политическай күүрүүлээх туругун аатыылар. Иирсээн уһуна
номнуо үйэттэн уһаата. Сорохтор иирсээн элбэх дьэбириэй Палестинаҕа кэлбититтэн
саҕаламмыта дииллэр, чуолаан Сионисткай хамсааһын саҕаламмытын кэнниттэн.
Иирсээн Израиль дойдута олохтоммутун кэнниттэн күүһүрбүтэ, ол сири дьэбириэйдэр
бэйэлэрин уһуннук олорбут сир иһин дьиэнэн ааҕаллара, ол гынан баран Араабтар
кинилэргэ бас билиниллиэхтээх дии саныыллар.

Бастаан политическай уонна националистическай конфликт курдук сааламмыта, онтон
Осмаан империятын эстиитин кэнниттэн сир мөккүөрэ улааппыта. Сыллар ааспыттарын
кэнниттэн Араабптар-Израиль иирсээниттэн Израиль-Палестина иирсээнигэр
кубулуйбутун да иһин Арааб дойдулар син биир Израиль сир бас билиниитин
ылымматтар. Бу иирсээнтэн араабтар уонна дьэбэриэйдэр өстөөх буола сылдьаллар.



https://sah.wikipedia.org/wiki/%D0%98%D0%B4%D0%B8%D0%BE%D0%BB%D0%B5%D0%BA%D1%82

Михаил Петрович Алексеев-Дапсы саҥарарыгар киирии тыл дорҕоонун сахатытан
саҥарар. Литэрэтиирэлии нуорба буолбут тылы сыыһа диэтэҕинэ, бэйэтэ сөптөөх дии
санаабытынан саҥарар. Холобур: баһаам → баһаан, бэлэм → бэлэн, кырдьык → кирдик,
тухары → туххары, тиий → тий, сирэй → сырай, чэпчэки → сэпчэки, буукуба →
бууккуба, кумааҕы → кумаахы, дэйбиир → дөйбүүр, тэлэбиисэр → тэлэбисиэр,
ачыстаат → ачастаат, банаар → манаар, нуучча → ньуучча. Уонна маннык туттуу
сөптөөҕүн быһаарар, туоһулуур. Аны мурун й-а дорҕоону саҥарар, суруйар даҕаны:
иньэ, аньах, мэньии, куньаас…

Йода маастар саҥата үксэ инверсия. Этиитин аайы оннук саҥарар. «Галактика сүрүн
тылынан» саҥардаҕына Йода тыл бэрээдэгин инверсиялаан саҥарар
(«толоруу-туохтуур-туһаан» диэн бэрээдэги туттар, OVS). «Дьиэдэй төннүүтүттэн»
маннык этиитин холобурдуохха сөп: «900 сааскар тиийдэххинэ, эмиэ кырдьаҕас
дьүһүннэниэҥ эн».



https://sah.wikipedia.org/wiki/%D0%98%D0%B4%D0%B5%D1%81_%D0%AD%D0%B2%D0%B5%D1%80%D1%82_%D0%98%D0%B7%D0%B1%D1%80%D0%B0%D0%BD%D1%82

Идес Избрант Эбергард (Елизарий) (нидерл. Evert Ysbrants (Ysbrandszoon) Ides;
1657—1708/9) — Арассыыйа ыраахтааҕыларыгар сулууспалаабыт, кинилэр
сорудахтарынан Кытайга баран кэлбит атыыһыт, айанньыт, дипломат.

1657 сыллаахха Голландияҕа Глюкштадт куоракка эргиэмсиктэр дьиэ кэргэттэригэр
төрөөбүт. 1677 сылтан Арассыыйаҕа олохсуйар, Арассыыйа флотугар байыаннай
хараабыллары тутуунан дьарыгырар, Москва аттыгар бэйэтэ бас билэр собуоттааҕа.
Нуучча ыраахтааҕыларын кытта ыкса билсэр буолан (сорох источниктар этэллэринэн
атыыта мөлтөөбүтүгэр), ыраахтааҕылар (Петр Алексеевич уонна Иван Алексеевич)
кинини Кытайга 1692 сыллаахха посолунан анаан ыыталлар.

Москубаттан кулун тутар 14 тахсыбыт, балтараа сыл курдук айаннаан 1693 сыллаахха
атырдьах ыйыгар Кытай кыраныыссатыгар, сэтинньи 3 күнүгэр Пекииҥҥэ тиийбит.
Кытай ыраахтааҕыта (Богдыхаан титулаах эбит) кинини үстэ ыҥыран кэпсэппит (1693
сыл сэтинньи 17, ахсынньы 27 күннэригэр уонна 1694 сыл олунньу 16 күнүгэр), суол
туругун сураспыт, Арассыыйа туругун, атын судаарыстыбалары кытта сыһыанын
ыйытыласпыт, тылбаасчытынан иезуит манаахтар буолбуттар. Кытай чунуобунньуктарын
кытта кыраныысса таһынааҕы сыһыаннары, аныгыскы посоллар кэлиилэрин-барыыларын,
сурукка нуучча ыраахтааҕытын аата богдыхаантан аллара суруллуохтааҕын иҥин
кэпсэппиттэр, Ниэрчинскэйдээҕи дуогабары тутуһалларын бигэргэппиттэр. Посол
бэйэтэ Кытай атыытын-эргиэнин туһунан сибидиэнньэ хомуйбут. 1964 сыллаахха
олунньу 19 күнүгэр Исбрант Пекиинтэн арахсыбыт, биир сыл кэриҥэ айаҥҥа сылдьан
баран 1695 сыллаахха олунньу 1 күнүгэр Москубаҕа тиийбит.

Москубаттан Кытайга айанныырыгар кэлэ-бара Сибиир усталаах-туоратын сыыйан, үгүс
этнографическай хабааннаах матырыйаалы хомуйбута. Сырыытын түмүгүнэн 1704
сыллаахха Амстердам куоракка Н.К. Витсен кинигэ таһаартарбыта. Избрант бу
үлэтигэр комилар, остяктар, тоҥустар, вогуллар, бүрээттэр, сахалар о.д.а
олохтоох омуктар тустарынан эрдэтээҥи сибидиэнньэлэри биэрбитэ.

Айанын туһунан үлэ бастаан француузтуу, онтон голландскайдыы, ниэмэстии
тахсыбыта. Кэлин нууччалыы Былыргы Арассыыйа Вивлиофикатыгар IX туомҥа
бэчээттэммитэ.



https://sah.wikipedia.org/wiki/%D0%98%D0%B3%D0%BE%D1%80%D1%8C_%D1%81%D1%8D%D1%80%D0%B8%D0%B8%D1%82%D0%B8%D0%BD_%D0%BA%D1%8D%D0%BF%D1%81%D1%8D%D1%8D%D0%BD%D1%8D

«Игорь сэриитин кэпсээнэ» (толору нууччалыы аата - «Слово о походе Игоревом,
Игоря, сына Святославова, внука Олегова», былыргы нуучча тылынан - Сло́во о
плъку́ И́горєвѣ · И́горѧ сꙑ́на Свѧ́тъславлѧ · вну́ка О́льгова) — былыргы нуучча
литературатын биллэр өйдөбүнньүгэ. Сүрүн ис хоһоонугар 1185 сыллаахха Игорь
Святославович салайыылаах нуучча кинээстэрэ половецтарга сэриинэн барыылара
кэпсэтиллэр.

Игорь сэриитин кэпсээнэ опера буолбута, Александр Бородин нуучча оператын
классикатыгар кубулуппута. Игорь Кинээһэ диэн ааттаах бастаан 1890 сыллаахха
сценаҕа көрдөрүллүбүтэ.



https://sah.wikipedia.org/wiki/%D0%98%D0%B2%D0%B0%D0%BD%D0%BE%D0%B2_%D0%92%D0%B0%D1%81%D0%B8%D0%BB%D0%B8%D0%B9_%D0%9A%D1%81%D0%B5%D0%BD%D0%BE%D1%84%D0%BE%D0%BD%D1%82%D0%BE%D0%B2%D0%B8%D1%87

Иванов-Кустуктуурап Василий Ксенофонтович — Аҕа дойду Улуу сэриитин иннинэ
биллэн испит саха суруналыыһа уонна суруйааччыта.

1909 с. Үөһээ Бүлүү оройуонун Ороһу нэһилиэгэр төрөөбүт. Саха. Оскуоланы бүтэрэн
баран Н. Г. Чернышевскай аатынан Бүлүүтээҕи педагогическэй техникумҥа киирбит.

Бүлүү оройуонуттан Саха Сирин суруйааччыларын бастакы кэмпириэнсийэлэригэр
дэлэгээтинэн талыллан кыттыбыт. 1933 с. Бүлүү оройуонун «Колхоз суола» хаһыатын
эрэдээктэрэ, онтон 1937 с. — Өлүөхүмэ «Колхозтаах» хаһыатын эрэдээктэрэ.

Аҕа дойду Улуу сэриитэ саҕаламмытыгар баҕа өттүнэн фроҥҥа барбыт. Политсоставы
үрдэтэр куурустарыгар үөрэммит. 1942 сыл от ыйын 1 күнүттэн 1943 сыл муус
устарыгар дылы Брянскай фронт политсоставын резерватыгар баар эбит. Младшай
политрук. 1943 сыл муус устарыгар сураҕа суох сүппүт. Элиста куорат таһыгар
өлбүт буолуон сөп.

ГУК 11.04.1946 0887 №-дээх Бирикээһигэр, младшай политрук Иванов Василий
Ксенофонтович 1942 сыл от ыйыгар сураҕа суох сүппүт диэн ыйыллыбыт.



https://sah.wikipedia.org/wiki/%D0%98%D0%B2%D0%B0%D0%BD%D0%BE%D0%B2_%D0%92%D0%B0%D1%81%D0%B8%D0%BB%D0%B8%D0%B9_%D0%98%D0%BD%D0%BD%D0%BE%D0%BA%D0%B5%D0%BD%D1%82%D1%8C%D0%B5%D0%B2%D0%B8%D1%87

Иванов Василий Иннокентьевич — суруйааччы, ССРС суруйааччыларын Сойууһун
чилиэнэ.

1942 сыллаахха ыам ыйын 25 күнүгэр Кэбээйи улууһун Куокуй нэһилиэгэр төрөөбүтэ.
Оскуоланы бүтэрээт, Сэбиэскэй Аармыйа кэккэтигэр сулууспалаабыта. 1973 с. — Саха
государственнай университетын бүтэрбитэ. Хаҥалас улууһугар Покровскай
балыыһатыгар ананан үлэлээбитэ. 1987 с. — ССРС суруйааччыларын Сойууһун чилиэнэ.
Кэбээйи улууһугар олорор.

Бастакы кэпсээннэрин оскуолаҕа үөрэнэр кэмигэр суруйбут. «Күннээх сарсыарда»
диэн кэпсээнэ оскуола истиэнэтин хаһыатыгар бэчээттэмит. Василий Иванов
айымньыларын кытта ааҕааччылар 1964 сыллаахха «Бэлэм буол» хаһыакка ааҕан
билсиспиттэр. 1971 сыллаахха эдэр суруйааччылар айымньыларын хомуурунньугар В.
Иванов сэттэ кэпсээнэ киирбит. бастакы кинигэтэ «Күн уотун туттум» күн сирин
1975 сыллаахха көрбүтэ.

Якутский государственный литературный Музей имени П. А. Ойунского:Иванов Василий
Иннокентьевич



https://sah.wikipedia.org/wiki/%D0%98%D0%B2%D0%B0%D0%BD%D0%BE%D0%B2%D0%BE_%D1%83%D0%BE%D0%B1%D0%B0%D0%BB%D0%B0h%D0%B0

Иваново уобалаhа эбэтэр Ивановскай уобалас — Арассыыйа Федерациятын субъега.
Россия киин федеральнай уокуругар киирэр. 1936 сыл кулун тутар 11 күнүгэр
төрүттэммитэ.

Хоту арҕаа өттүттэн Ярославль уобалаһын кытта, хоту өттүттэн Кострома уобалаһын
кытта, илин өттүттэн Нижегородскай уобалаһы кытта, соҕуруу өттүттэн Владимир
уобалаһын кытта кыраныысаалардаах.

Госкомстат ааҕыытынан кыраайга 1 048 961 киһи олорор (2013). Дьон чиҥэтэ 48,93
киһи/км2. Онтон куорат олохтоохторун бырыһыана — 81,08% (2013).

Уопсай региональнай бородуукта 2006 сыллахха 52,5 млрд. солк этэ. Ивановскай
уобалас Киин федеральнай уокурукка наар кыракый уопсай региональнай
бородуукталаах буолар. 2009 сыллаахха Россия ВРПтыттан үс гыммытыттан биирэ
буолбута.

Үлэтэ суох дьон ахсаана 2011 сыллаахха 6,7% эбит, ол эбэтэр 37.9 тыһ. үлэлиир
кыахтаах дьон иллэҥ сылдьыбыттар. Иваново уобалаһа Россия регионнарын
тэҥнээтэххэ 46 миэстэни ылан олорбут.



https://sah.wikipedia.org/wiki/%D0%97%D0%B0%D0%B1%D0%BE%D0%BB%D0%BE%D1%86%D0%BA%D0%B0%D0%B9_%D0%9D%D0%B8%D0%BA%D0%BE%D0%BB%D0%B0%D0%B9_%D0%9C%D0%B0%D0%BA%D1%81%D0%B8%D0%BC%D0%BE%D0%B2%D0%B8%D1%87_(%D0%A7%D1%8B%D1%81%D1%85%D0%B0%D0%B0%D0%BD)

Заболоцкай Николай Максимович — Чысхаан (21.11.1908—01.04.1987) — прозаик,
литератураны ырытааччы, ССРС суруйааччыларын Сойууһун чилиэнэ (1944).

1908 с. сэтинньи 21 күнүгэр Өймөкөөн улууһун Бастакы Бороҕон нэһилиэгэр
төрөөбүтэ. Өрөспүүбүлүкэ хаһыаттарыгар, "Эдэр коммунист" уонна "Кыым",
редакцияларыгар үлэлэспитэ. Саха АССР Үөрэхтээһин Народнай Комиссариатын
инспекторынан үлэлээбитэ, Чурапчытааҕы уонна Дьокуускайдааҕы педагогическай
училищеларга учууталлаабыта, Саха АССР СНК иһинэн тыл уонна культура Институтын
литератураҕа уонна фольклорга секторын салайбыта. 1927 с. литератураҕа киириитэ
кэпсээннэри суруйууттан уонна литератураны ырытар ыстатыйалартан саҕаламмыта.
1938 с. П. А. Ойуунускай редакциятынан литератураҕа бэлиэ үлэтэ — «Саха
литературатын историятын очеркалара» — күн сирин көрбүтэ. 1944 с.,
Дьокуускайдааҕы педагогическай институту бүтэрээт, үөрэммит институтугар
учууталлаабыта. Дьокуускайдааҕы норуот үөрэҕириитин салаатын педагогическай
кабинетын, «Хотугу сулус» сурунаал редакциятыгар проза салаатын
салайааччыларынан үлэлээбитэ. 1987 сыллаахха муус устар 1 күнүгэр олохтон
туораабыта.

Николай Заболоцкай үгүс сэһэннэрэ уонна кэпсээннэрэ нууччалыы тылбаастаммыттара.
Оҕолорго анаммыт айымньылара туспа тыҥааһыннаах уонна кэрэхсэнэр ис
хоһоонноохтор. Саха литературатын төрүттээччилэрэ А. Е. Кулаковскай уонна А. И.
Софронов, революционер уонна суруйааччы П. А. Ойуунускай, суруйааччы Т. Е.
Сметанин баай бэлиэ түгэннэрдээх, сүдү суолталаах олохторун туһунан бэйэтин
ахтыыларыгар сырдатан турар. Н. Заболоцкай драматург быһыытынан эмиэ биллэр.
Нуучча классическай уонна советскай литературатын айымньыларын хомоҕой тыллаах
тылбаасчыта буолар.

Н. М. Заболоцкай — Чысхаан сырдык аатын Өймөкөөн улууһун Томтор орто оскуолата
сүгэр.



https://sah.wikipedia.org/wiki/%D0%97%D0%B0%D0%B1%D0%B0%D0%B2%D1%83%D1%88%D0%BA%D0%B0

«Забавушка» оҕолорго аналлаах норуот оонньуурдарын музейа — Москубаҕа баар
норуот оонньуурдарын интерактивнай оҕолорго аналлаах музейа.

Музей пуондата оҕолорго уонна кинилэр тутталларыгар аналлаах. Оҕолор музей
экспонааттарынан оонньууллара көҥүллэнэр. Музей соругунан Арассыыйа норуотун
оонньуурдарын кытта билиһиннэрии уонна тарҕатыы буолар. Музейга дьарыктаныы
төлөбүрдээх, онон ороскуоттара сабыллар. Музейга сылдьар сүрүн бөлөхтөр - үксүн
оскуола иннинээҕи саастаах уонна оскуола алын кылаастарыгар үөрэнэр оҕолор.

Бастаан 1998 сыллаахха музей «Традиция» диэн ааттаах норуот ускуустубатын
таптааччылар уопсастыбаларын быһыытынан тэриллибитэ, уопсастыбаны тэрийээччинэн
уонна салайааччынан Алексей Санкин буолбута. 2002 сыллаахха балаҕан ыйын 5
күнүгэр уопсастыба «Норуот оонньуурдарын төннүүтэ» диэн ааттаах үтүө санаа
аакциятын ыыппыта. 2002 сыллаахха олунньу 12 күнүгэр өссө биир быыстапка үлэтин
саҕалаабыта, ол быыстапкаҕа Арассыыйа 15 эрэгийиэниттэн 20 промысел кыттыбыта..
27 июня 2002 года выставка уже официально работала.

1990-с сыллар бүтүүлэригэр тэрилтэ оҕолорго эрэ аналлаах быыстапкалары
тэрийиинэн уонна семинаардарынан дьарыктаммыта, музейга араас спонсордар
көмөлөспүттэрэ (ол иһигэр Сорос пуондата)ю Ол кэннэ музей дьиэ арендалаабыта
уонна ороскуотун бэйэтэ толунар буолбута.

2008 сыллаахха балаҕан ыйын 16-18 күннэригэр музей «Кремль — оҕолорго» диэн
ааттаах фестиваальга кыттыбыта.

2012 сыллаахха балаҕан ыйын 3 күнүгэр музей «Возрождение традиций» диэн
быыстапканы ыыппыта, быыстапкаҕа хас биирдии экспонаатын тутан-хабан көрүөххэ
сөп этэ, оҕолорго биирдии кырааскаламматах оонньууру туттарбыттара, ол оонньууру
музей дьиэтигэр кырааскалыахха сөбө.



https://sah.wikipedia.org/wiki/%D0%96%D0%B0%D0%BA%D0%BB%D0%B8%D0%BD_%D0%9D%D0%BE%D0%B2%D0%BE%D0%B3%D1%80%D0%B0%D1%86

Жаклин Новограц (ааҥл. Jacqueline Novogratz; род. АХШ) — Эмиэрикэ урбаанньыта,
менеджер уонна суруйааччы, түмэт урбаан идеяларын олоххо кииллэрэр Acumen Fund,
Inc. диэн хампаанньа тэрийээччитэ уонна салайааччыта. Новограц хас да кэтиир
сүбэлэр чилиэнэ.

Foreign Policy Новограцы 100 саамай ордук глобально толкуйдуур дьон ахсааныгар,
онтон The Daily Beast буоллаҕына уон сыл 25 саамай өйдөөх дьон тиһигэр
кииллэрбиттэрэ

Вирдьиния Университетыгар экономиканы уонна Аан Дойдутааҕы сыһыаннары үөрэппитэ,
онтон Стэнфорд бизнес-оскуолатыгар МВА таһымын ылбыта.

Новограц Аан Дойдутааҕы кредит аналитигын быһыытынан Chase Manhattan
Bank хампаанньаҕа үлэтин саҕалаабыта.

Үс сылынан бааҥҥа үлэтин хаалларар уонна быраабы тутуһуу туһугар үлэҕэ кыттар.
Ол түмүгэр кини Африкаҕа Аан Дойдутааҕы баан уонна ЮНИСЕФ үлэһитэ буолар.

ЮНИСЕФ үлэһитин быһыытынан Руандаҕа 1980-с сс. бүтүүлэригэр Duterimbere
диэн дойду бастакы микрофинансовай хампаанньаны тэрийэргэ көмөлөһөр.

2000-с сс. саҕаланыыларыгар Кигалига (Руанда) сарсыарда сүүрэ сылдьан Жаклин уон
сыл анараа өттүтүгэр благотворительноска биэрбит күөх сибиитирэтин биир уол кэтэ
сылдьарын көрбүт. Бу алҕас көрсүһүүттэн Жаклин «Күөх сибиитирэ» (ааҥл. The Blue
Sweater: Bridging the Gap Between Rich and Poor in an Interconnected World) диэн
кинигэтин суруйар уонна инники дьарыгын билгэлиир.

Новограц 2001 сыд муус устар 1 к. Acumen Fund, Inc. тэрийиэн иннинэ Рокфеллер
пуондатын программатын тэрийэр уонна салайар

2010 сыллаахха Жаклин Новограц Acumen-ҥа үлэтин иһин сыл түмэт урбаанньыта
буолар (ааҥл. 2010 Rensselaer Entrepreneur of the Year (EOY)).

2011 сыл ахсынньытыгар Жаклин Новограц уонна Acumen Fund, Inc. Forbes сурунаал
таһыгар уруһуйдаммыттара.

Жаклин Новограц сыл ахсын буолар TED конференцияларын тэрийэр киһиэхэ - Крис
Андерсоҥҥа кэргэн тахсыбыт.

Убайа Майкл Новограц  Fortress Investment Group диэн хампаанньа тойоно. Атын
убайа — Роберт Новограц (см. ааҥл. Robert and Cortney Novogratz) — дизайнер.



https://sah.wikipedia.org/wiki/%D0%95%D1%80%D0%BC%D0%BE%D0%BB%D0%B0%D0%B5%D0%B2_%D0%A1%D0%B5%D0%BC%D0%B5%D0%BD_%D0%9D%D0%B8%D0%BA%D0%BE%D0%BD%D0%BE%D0%B2%D0%B8%D1%87

Ермолаев Семен Никонович (Сиэн Өкөр) — драматург, киносценарист, суруйааччы,
суруналыыс.

1984 сылтан өрөспүүбүлүкэ хаһыаттарыгар литератураны ырытар ыстатыйалара
бэчээттэнэллэр. Бастакы «Булт» пьесата 1985 сыллаахха Саха телевидениетынан
телеспектакль быһыытынан көстүбүтэ. Нөҥүө сылыгар «Старая игрушка» диэн ааттаах
уус-уран телекиинэтэ уһуллубут. 1988 сыллаахха П. А. Ойуунускай аатынан драма
театрыгар «Киин улуустарга ардах түһэрэ сабаҕаланар» спектакль туруоруллубута.
50-н тахса драма айымньыларын суруйбута. «Сахафильм»-ҥа 10-н тахса уус-уран
киинэни уһулбут.

2012 сылтан Ермолаев С. Н. — Сиэн Өкөр айымньыларын саха норуодунай театрдарын
фестивальлара ыытыллар. Бастакы фестивальга 9 норуодунай театр кыттыыны ылбыт:
В. Николаев аатынан Сунтаар норуодунай театра, Дириҥ (Чурапчы улууһа) норуодунай
театра, Ороһу (Үөһээ Бүлүү улууһа) норуодунай театра, Хатас норуодунай театра,
Нөмүгү (Хаҥалас улууһа) норуодунай театра, Өктөм (Хаҥалас улууһа) норуодунай
театра, Амма норуодунай театра, Бэрдьигэстээх (Горнай улууһа) норуодунай театра
уонна В. Свинобоев аатынан Суотту (Уус-Алдан улууһа) норуодунай театра.
Фестиваль кылаан бирииһин (гран-при) В. Николаев аатынан Сунтаар норуодунай
театра туруорбут «Алаас ортотугар соҕотох бэс» (режиссер Татьяна Заровняева,
Саха Өрөспүүбүлүкэтин культуратын туйгуна) спектакль ылбыт.

2012 сыллаахха Дьокуускайга «Улахан оһуохай түһүлгэтэ» уонна Ньурбаҕа «Уһун
кэмнээх оһуохай» диэн аан дойду рекордарын туруоруллуутун туһунан
режиссер-оператор Эдуард Новиковы кытта 26 мүнүүтэлээх документальнай киинэ
оҥорон бэлэмнээбит.



https://sah.wikipedia.org/wiki/%D0%95%D0%B3%D0%B8%D0%BF%D0%B5%D1%82

Эгиипэт (араб. مصر‎‎, Miṣr эбэтэр Máṣ) диэн улахан өттө Хоту Африкаҕа уонна кыра
өттө Арҕаа Азияҕа (Синай тумул арыыта) баар дойду. Иэнэ 1,010,000 км2. Эгипеттан
хоту Сир ортотунааҕы байҕал уонна илин Кыhыл байҕал бааллар. Кирбиилэhэр: Газа
Балаhата уонна Исраил хотугулуу-илин, Судан соҕуруу уонна Лиибийэ арҕаа.

Эгиипэт Африка уонна Орто Илин ордук элбэх дьонноох дойдуларыттан биирдэстэрэ.
Дойду дьонун ахсаана 82 млн., олор улахан өттүлэрэ Нил өрүс кытылларыгар
олороллор. Онтон Саhаара кумах куйаар киэҥ сирдэрэ олус дэҥ дьонноохтор. Эгипет
ордук улахан куораттара Каир уонна Александрия.

Былыргы Эгиипэт аан дойду ордук былыргы уонна биллиилээх цивилизацияларыттан
биирдэстэрэ. Биллиилээх история күндүлэринэн буолаллар Гиза пирамидалара, Улахан
Сфинкс, Луксор куорат, Карнак Таҥара дьиэтэ уонна Хоруоллар хонуулара.



https://sah.wikipedia.org/wiki/%D0%94%D1%8E%D0%BB%D0%BB%D1%8E%D0%BA%D1%8E

Нэһилиэнньэтин ахсаана 1 264 киһи (2007 сыл), ол иһигэр: Дүллүкү — 1 254 уонна
Бүтэйдээх — 10 киһи.

Үһүйээннэр кэпсииллэринэн Нам улууһуттан XVII үйэ бүтүүтүгэр кэлбит дьон
олохтообут нэһилиэктэрэ. Аата эбэҥки тылыттан киирбитинэн ааҕыллар: дулу — орто,
дулугу - орто тарбах, эбэтэр күөллэр ыккардыларыгар сытар күөл. Дүллүкү күөлэ
кырдьык биир өттүттэн Чыыйык, Бүдүргэй, иккис өттүттэн Кур Муустаах, Уолбут
куөллэр ыккардыларыгар сытар.

XIX уонна XX үйэлэр быыстарыгар Дүллүкү уҥуор турар Нам нэһилиэгэр киирэрэ. Ол
гынан баран салаллара табыгаһа суоҕуттан олохтоохтор туруорсууларынан Саха Сирин
уобаластааҕы управленията 1911 сыллаахха от ыйын 2 күнүнээҕи 170 нүөмэрдээх
быһаарыытынан туспа нэһилиэк буолбута. Нэһилиэк бастакы кинээһинэн Иванов
Николай Иванович (Маттаҥаа) талыллыбыта. Илин Эбэ Букаа өтөҕүн анныгар баар
өтөххө олорбут киһи 1916 сыл тохсунньу 1 күнүгэр дылы үлэлээбитэ. Кини кэнниттэн
Санников Иван Ильич 1916 сылтан 1919 сыл тохсунньу 1 күнүгэр дылы уонна Санников
Спиридон Ксенофонтович (Эһэ Харах) 1922 сыл тохсунньу 1 күнүгэр дылы
үлэлээбиттэрэ.

Онтон Иванов Харлампий Иванович (Бааҕынаан) талыллан бастаан кинээһинэн, онтон
сэбиэт бэрэстээтэлинэн үлэлээбит курдук. 1922 сыллаахха Куонаан бандьыыт отучча
киһилээх этэрээтэ таарыйан Балаҕан көлүйэҕэ хонон-өрөөн ааспыт. Бу дьон
баһылыктарын Эһэ Харах өлөртөөрү гыммытын ("үксүлэрэ төрдө-ууһа суох мөлтөх дьон
эбит, баһылыктарын өлөрдөххө ыһыллан хаалыахтара"), Бааҕынаан сэрэҕэдийэн
көҥүллээбэтэх. Ол иһин кэлин сэбиэскэй былаас атаҕар турбутун кэннэ
бэрэстээтэлиттэн уһуллубут курдук.



https://sah.wikipedia.org/wiki/%D0%94%D1%8D%D0%BD%D0%B1%D1%8D%D0%B9

Дэнбэй Татэкава (Денбэй, эбэтэр Дембей, дьоппуоннуу 伝兵衛), Осака олохтооҕо Денсей
атыыһыт уола.

1697 сыллаахха кини хараабыла Камчаатка кытылыттан чугас сааххаламмыта,
хамаандата барыта олохтоох камчадаалларга пленҥа түбэһэр.

Сотору буолан баран табаарыстара өлөллөр, онтон кини 1699 эбэтэр 1700 сыллаахха
Владимир Атласов экспедицията камчадааллартан босхолуур.

Дэнбэйгэ искусство туһунан кинигэлээх уонна икки кыһыл көмүс монеталаах этэ.
Сайын Атласов Дэнбэйи Дьокуускайга ылар. Дьокуускайтан Бүөтүр I кинини Москваҕа
ыҥыран ылар.

1702 сыл тохсунньу 8 күнүгэр Дэнбэйи Бүөтүр I аудиенциялыыр. Ол кэнниттэн
Артиллерия прикаһыгар дьоппуон тылы биэрэр. Дэнбэй кэпсээнин истэн баран Бүөтүр
I Дьоппуну кытта эргиэни көрдүүр уонна Камчаатканы уонна Курил арыыларын
чинчийии күүскэ салҕанар.

1707 сылтга сүрэхтэнэр уонна Гавриил Богданов диэн ааты ылар. Кини тэрийбит
тылбаасчыттар оскуолалара 1739 сылга диэри үлэлиир.



https://sah.wikipedia.org/wiki/%D0%94%D1%8C%D1%8F%D1%87%D0%BA%D0%BE%D0%B2%D1%81%D0%BA%D0%B0%D0%B9_%D0%9A%D0%BE%D0%BD%D1%81%D1%82%D0%B0%D0%BD%D1%82%D0%B8%D0%BD_%D0%9D%D0%B8%D0%BA%D0%BE%D0%BB%D0%B0%D0%B5%D0%B2%D0%B8%D1%87_-_%D0%A2%D1%83%D0%B9%D0%B0%D0%B0%D1%80%D1%8B%D1%81%D0%BA%D0%B0%D0%B9

Дьячковскай Константин Николаевич — Туйаарыскай (03.06.1915—20.03.1976) —
оҕолорго анаан суруйбут поэт, суруналыыс, Саха АССР культуратын үтүөлээх
үлэһитэ. 1957 сыллаахтан ССРС СС чилиэнэ.

К. Дьячковскай литератураҕа 30-с сыллар бүтүүлэригэр киирбит. Хоһооннорун
бастакы хомуурунньуга 1953 с. тахсыбыт.

Дьячковскай сорох хоһоонноро норуот ырыалара буолбуттара. Кини С. Маршак, К.
Чуковскай, А. Барто хоһооннорун тылбаастаабыт.

Константин Дьячковскай — Туйаарыскай аатынан оҕолорго уонна эдэр ыччакка
аналлаах сыллааҕы республиканскай литературнай бириэмийэ олохтоммут.



https://sah.wikipedia.org/wiki/%D0%94%D1%8C%D1%8D%D1%81

Көмүс эбэтэр кыһыл көмүс (лат. aurum) — араҕас өҥнөөх күндү тимир (металл).
Химия элэмиэнэ, периодтаах таабылга бэлиэтэ: Au, нүөмэрэ: 79-с.

Киһи көмүһү хас да тыһыынча сыл туттар, ювелирнай оҥоһуктарга, киэргэтэргэ уонна
харчы быһыытынан. Кыһыл көмүс дэҥҥэ көстөр буолан тутаах матырыйаал этэ, уонна
атын тимирдэртэн туттуута судургу буолар. Киһи тииһин эмтииригэр, уонна
компьютердар чиптарыгар эмиэ туттуллар. Өҥүн кыһыл көмүс диэн ааттыыллар.

Көмүс хостооһуна атын тимирдэри хостуур ньыматыттан уратыта суох. Кыһыл көмүс
сыаната улахан буолан булуллуннаҕына сороҕор кыһыл көмүс лихорадката баар
буолар.

Химияҕа көмүс химическай элеменын нүөмэрэ 79, 11-с переходной тимирдэр
группатыгар сытар, атомнай массата 199.96 моль. Символа Au Латыын тылыттан aurum
диэн тылтан тахсар. Көмүс "күндү металларга" киирсэр, тоҕо диэн химическай
реакцияларга кыттыһыыта намыһах.



https://sah.wikipedia.org/wiki/%D0%94%D1%8C%D0%BE%D0%BA%D1%83%D1%83%D1%81%D0%BA%D0%B0%D0%B9%D0%B4%D0%B0%D0%B0%D2%95%D1%8B_%D1%84%D0%B8%D0%BD%D0%B0%D0%BD%D1%81%D0%B0%D0%BB%D0%B0%D1%80_%D1%83%D0%BE%D0%BD%D0%BD%D0%B0_%D1%8D%D0%BA%D0%BE%D0%BD%D0%BE%D0%BC%D0%B8%D0%BA%D0%B0_%D0%BA%D0%BE%D0%BB%D0%BB%D0%B5%D0%B4%D0%B6%D0%B0

Дьокуускайдааҕы финансалар уонна экономика колледжа, финанса уонна кредит
тэрилтэлэргэ специалисттары бэлэмнии орто үөрэх тэрилтэтэ.

1930 сыл от ыйын 1 күнүнээҕи уурааҕынан Дьокуускайга финансалар уонна экономика
техникума аһыллар.

2005 сылтан «Академия бюджета и казначейства Министерства финансов Российской
Федерации» диэн үрдүк үөрэх тэрилтэтин филиала буолбута.

Олор истэригэр суруйааччы, бэйэтин кэмигэр Финансалар миниистирэ, Саха АССР
Миниистирдэрин Сэбиэтин бэрэссэдээтэлэ Протодьяконов В.А., Саха АССР
Финансаларын миниистирдэрэ Кононов В.И. уонна Алексеев И.Н., Социалист Үлэ
Дьоруойа Кладкин В.М.



https://sah.wikipedia.org/wiki/%D0%94%D1%8C%D0%BE%D0%BA%D1%83%D1%83%D1%81%D0%BA%D0%B0%D0%B9%D0%B4%D0%B0%D0%B0%D2%95%D1%8B_%D1%83%D1%83%D1%81-%D1%83%D1%80%D0%B0%D0%BD_%D1%83%D1%87%D0%B8%D0%BB%D0%B8%D1%89%D0%B5

1945 сыллаахха Саха АССР Совнаркомун 233 № кулун тутар 2 күнүнээҕи уурааҕынан
тэриллибитэ. Тэрийиини саҕалаабыт киһинэн Саха норуодунай худуоһунньуга П.П.
Романов буолбута. Кини аатын училище кэлин 1995 сыллаахха сүкпүтэ.

Кыһа таһаарбыт бастакы көлүөнэ худуоһунньуктара өрөспүүбүлүкэ таһыгар
биллибиттэрэ: М. Лукин, Э. Сивцев, Е. Шапошников, В. Петров, О. Ковалевский,
искусствовед И. Потапов.

1962 с. училище дириэктэрэ Леонид Ким мастан кыһыы уонна уус-уран оформление
салаатын арыйбыта. 1981 с. ол баазатыгар В.Д. Иванов салалтатынан
театральнай-декорационнай ускуустуба специалистарын соҕотох выпуһа тахсыбыта.
Училище выпускниктара С.В. Иванова уонна Л.И. Гоголева билигин биллэр тыйаатыр
худуоһунньуктара.

Училищеҕа өр кэмнэргэ 50-70-с сылларга Л.А.Ким, С.Л.Александров, М.В.Новиков,
З.И.Иванова үлэлээбиттэрэ. Араас сылларга живописецтар: А.Н.Осипов – билигин
Арассыыйа Уус-уран Академиятын чилиэнэ, З.К.Курчатова, Г.У.Кравченко, графиктар
А.П.Мунхалов – Арассыыйа норуодунай худуоһунньуга, билигин АГИКиИ ойуулуур
ускуустубатын декана, Э.С.Сивцев, В.Р.Васильев, Ю.И.Вотяков, М.А.Рахлеева –
билигин АГИКиИ дассыана. Балартан сорохторо араас сылларга училищены бэйэлэрэ
бүтэрбиттэрэ. Дириэктэрдэринэн эмиэ урукку выпускниктар А.И.Филиппов,
И.А.Маччасынов, В.Д.Артамонов буола сылдьыбыттара. 1997 сылтан дириэктэринэн
Гаврильев К.П. анаммыта – живописец, эмиэ училище выпускнига.

Билигин училищеҕа отучча урукку выпускниктар үөрэтэллэр, олор истэригэр СӨ
ускуустубатын үтүөлээх диэйэтэллэрэ Николай Иннокентьев, Людмила Слепцова,
Вячеслав Артамонов, СӨ норуодунай худуоһунньуга Петр Захаров, СӨ култууратын
туйгуннара Наталья Николаева, Евдокия Романова, Ирина Мекумянова уо.д.а.



https://sah.wikipedia.org/wiki/%D0%94%D1%8C%D0%B8%D1%8D%D2%95%D1%8D_%D0%B0%D0%B9%D0%B0%D0%BD_(%D1%83%D1%83%D0%BB%D1%83%D1%81%D1%81%D0%B0_%D1%85%D0%B0%D2%BB%D1%8B%D0%B0%D1%82%D0%B0)

Дьиэҕэ айан (2003 сылга диэри — «Түгэххэ») — 1994 сылтан
тахсар Санкт-Петербургтааҕы уулусса хаһыата; 2003 сылтан саҕалаан ыйга иккитэ
тахсар сурунаал; 2008 сылтан төттөрү хаһыат буолбута.

Хаһыат сүрүн соруктара дьиэтэ суох дьоҥҥо сокуонунан харчы өлөрөргө кыах биэрии
уонна дьон хаамаайыларга сыһыанын уларытыы.

А3 форматтаах «Түгэххэ» диэн хаһыаты1993 сыллаахха
Санкт-Петербургтааҕы «Ночлежка» диэн көмө пуондата тэрийбитэ уонна 1994 сыл
балаҕан ыйын 5 к. бастакы нүөмэрин таһаарбыта.

Сорох дьон санаатынан хаһыат аата XX үйэ саҕаланыытыгар Москваҕа тахса сылдьыбыт
П. Максимов хаһыатыгар таайтарар.

Сүрүннээн бу хаһыат куорат түбэлтэлэрин, публицистика, аныгы кэм искусствотын,
ырыатын, киинэтин, Санкт-Петербург уонна Москва афишаларын туһунан этэ.
«Түгэххэ» хаһыакка дьиэтэ суох дьон суруйбут кэпсээннэрэ уонна хоһоонноро
тахсаллара.

Хаһыаты оҥорор суруналыыстар, литератордар, ырытааччылар — Лариса Петрова,
Андрей Кудряшов, Дмитрий Пиликин, Олег Юрченко, Нина Захарова, Алексей Варсопко,
Анна Комарец, Евгений Майзель, Александр Покровский, Владимир Нахимов, Эмилия
Кундышева уонна да атыттар, хаартыскаҕа түһэрээччилэр — Андрей Чежин, Игорь
Лебедев, Андрей (Вилли) Усов, Дмитрий Виленский уо.д.а., уруһуйдьут — Александр
Менус. Марина Дмитриева редактор этэ, таһаарааччы — Валерий Соколов.

Хаһыат араас бырайыактарга «АХЕ» тайаатыр бөлөҕүн, «Галерея-21» уонна «Борей»
көрүлтэлэри (галереялары), «Пушкинская 10» култуура киинин уонна
«Кибер-феминклубу» кытта тэҥҥэ үлэлээбиттэрэ.

1995 сыллаахха хаһыат Аан Дойдутааҕы уулуусса хаһыаттарын ситимин чилиэнэ
буолбута (ааҥл. The International Network of Street Papers, ааҥл. INSP).

1999 сыллаах туругунан хаһыат ньочооттоох этэ, оросхуоттары атын бырайыактар
сабаллара. Биир нүөмэри бэчээттииргэ 12 500 доллар наада этэ. Төһө да
суруйааччылар төлөбүрэ суох үлэлээтиллэр, бу хаһыакка үлэлиир моднай этэ.

2003 сыллаахха ыам ыйын 27 к. идэлээх маркетологтары кытта сүбэ кэнниттэн
«Түгэххэ» хаһыат сиэп форматтаах «Дьиэҕэ айан» сурунаалга кубулуйар.

2004 сыллаахха «Ночлежка» көмө пуондатын салайааччыта Валерий Соколов эбии
хаһыат түөрт нүөмэрин таһаарар; уопсайа «Түгэххэ» диэн ааттаах хаһыат 168
нүөмэрдээх буолар.

2003 сылтан саҕалаан «Дьиэҕэ айан» сурунаал үлэһиттэрэ дьиэтэ суох дьоҥҥо
футболга чемпионаттары тэрийэллэр.

2003—2004 сылларга, редактор Аркадий Тюрин этэринэн, сурунаал тирааһа аччыыр, ол
гынан баран 2007 сыллаахха  «үчүгэй таһымҥа тахсаллар: куорат иһинэн 5 тыһынча
экземпляр».

2008 сыллаахха ыам ыйын 27 күнүгэр сурунаал төттөрү хыһыат буолар. Ол кэмҥэ
тахсар 5 000 экземпляры 12 куруутун үлэлиир тарҕатааччы атыылыыра.



https://sah.wikipedia.org/wiki/%D0%94%D1%80%D1%83%D0%B7%D1%8C%D1%8F

«Доҕордуулар» (ааҥл. Friends) диэн АХШга популярнай комедия сериала (ситком),
алта доҕордор тустарынан көрдөрөр. Бу сериал 1990-с сыллар биир улахан
бырайыагынан буолбут. Ону тэҥэ араас бэлэхтэри ылбыт, ол иһигэр «Эмми».

«Доҕордуулар» сериалы (бастакы аата «Биhиги курдук доҕордуулар», ааҥл. Friends
Like Us) «Брайт/Кауффман/Крэйн продакшэнс» хампааньа
(ааҥл. Bright/Kauffman/Crane Productions) уонна Warner Bros. Television студията
кыттан бииргэ оҥорбуттар. Бастаан АХШ NBC телеканалынан 1994 сыл балаҕан ыйын 22
күнүттэн 2004 сыл ыам ыйын 6 күнүгэр дылы көрдөрүллүбүт. Тиhэх серията атын
телесериаллар тиhэх серияларын кытта тэҥнээтэххэ рейтиҥынан төрдүс миэстэни
ылбыт - быhа эфирга 52,5 мөлүйүон киһи көрбүт..

Сериал Нью Йорк Манхэттэн оройуонугар олорор алта доҕордор тустарынан көрдөрөр:
"атаах" Рэйчел Грин (Дьэннифэр Энистон оонньуур), ырааһы көрөр асчыт - Моника
Гэллер (Кортни Кокс оонньуур), комплекстыы сылдьар офис үлэһитэ - Чендлер Бинг
(Мэтью Перри оонньуур), аһы уонна сексы таптыыр Дьо Триббиани (Мэтт Ле Блан
оонньуур), арахсыспыт палеонтолог Росс Гэллер (Дэвид Швиммер оонньуур) уонна
хиппи массажчыта Фиби Буффэ (Лиза Кудроу оонньуур).



https://sah.wikipedia.org/wiki/%D0%94%D1%80%D0%B5%D0%B9%D1%82%D0%BE%D0%BD_%D0%91%D0%B8%D0%BB%D0%BB

Билл Дрейтон (1943 сыллаахха АХШ Нью-Йорк куоратыгар төрөөбµт) – түмэт
урбаанныта уонна менеджер, “Ашока: уопсастыбаҕа инновацияны” диэн аан дойду
үрдүнэн түмэт урбаанынан дьарыктанар кэмиэрчэскэйэ суох пуонда төрүттээччитэ
уонна бэрэссэдээтэлэ. Итини таһынан Дрейтор “Күөхтэр уопсастыбалара” (аанг.
Community Greens) уонна “Ашока: Ыччат уопсастыбатыгар инновацияны” (аанг.
Ashoka: Innovators for the Public Youth Venture) тэрилтэлэр бэрэссэдээтэллэрэ.

2005 сыллаахха Дрейтоны U.S. News & World Report сурунаал “Эмиэрикэ 25 бастыҥ
лиидэрэ” диэн испииһэккэ киллэрэн турар. Кини үгүс элбэх наҕыраада, бочуоттаах
аат хаһаайына.

Билл Дрейтон аан дойдуга түмэт урбаана диэн тиэрмини аан бастакынан киллэрбит
уонна ол аат тарҕаныытыгар улахан кылааты киллэрбит киһи быһыытынан сыаналанар.

Дрейтон түмэт урбаан туһунан маннык диир: “Түмэт урбаанньыттар дьоҥҥо аҥаардас
балыгы биэрэн уонна хайдах балыктыырга үөрэтэн баран уоскуйан, сүтэн-симэлийэн
хаалбаттар. Кинилэр балык бырамыысыланнаһыгар улахан өрөбөлүүссµйэни оҥорон эрэ
баран биирдэ уоскуйуохтара”.

Биография Уильям Дрейтон 1943 сыллаахха Нью-Йорк куоракка төрөөбүт. Кини ийэтэ
Австралияттан кэлбит эмигрант дьахтар, оттон аҕата – АХШ төрүт олохтооҕо этэ.

Дрейтон Андовердааҕы Филлипс акадьыамыйатыгар үөрэммитэ. Ол кэннэ Гарвардка
үөрэххэ киирэн, 1965 сыллаахха, бакалавр истиэпэнин ылбыта. 1967 сыллаахха кини
Оксфорд Баллиол-колледжыгар магистр истиэпэнин ылбыта. Ол кэннэ 1970 сыллаахха
Йель быраапка оскуолатыгар билим дуоктарын аатын ситиһиилээхтик көмүскээбитэ.

Ити курдук үөрэҕин бүтэрэн баран Билл Дрейтон McKinsey & Company диэн норуоттар
икки ардыларынааҕы консалтинг тэрилтэтигэр киирэн уонча сыл үлэлээбитэ.



https://sah.wikipedia.org/wiki/%D0%94%D0%BE%D1%82%D0%B0%D1%86%D0%B8%D1%8F

Дотация (лат. dotatio — бэлэх, толуйуу): судаарыстыба эбэтэр олохтоох бүддьүөт
суотуттан ночооттоохтук үлэлиир тэрилтэлэргэ көрөр көмө харчыта. Тэрилтэ оҥорон
таһаарбыт бородууксуйата табаар оҥоһуллар ороскуотун кыайан толуйбат буоллаҕына
көмө быһыытынан бэриллэр үп. Тыа хаһаайыстыбатын салааларын сайыннарыыга,
өйөөһүҥҥэ, социальнай-культурнай тэрилтэлэргэ, , олох-дьаһах коммунальнай
хаһаайыстыбаҕа, науканы сайыннарыыга үксүн көрүллэр. Субвенцияттан уратыта диэн
тус сыалга анаан диэн бэриллибэт. Биһиги дойдубутугар оҥорон таһаарыыта намыһах
салааларга эбии көрүллэр үп.



https://sah.wikipedia.org/wiki/%D0%94%D0%BE%D0%BB%D0%BB%D1%83_(%D0%A1%D0%B8%D0%B2%D1%86%D0%B5%D0%B2_%D0%A1%D1%82%D0%B5%D0%BF%D0%B0%D0%BD_%D0%9D%D0%B8%D0%BA%D0%BE%D0%BB%D0%B0%D0%B5%D0%B2%D0%B8%D1%87)

Степан Николаевич Сивцев — Доллу — Саха Өрөспүүбүлүкэтин үтүөлээх артыыһа, Саха
Өрөспүүбүлүкэтин суруйааччыларын уонна суруналыыстарын Сойуустарын чилиэнэ.

1950 сыллаахха бэс ыйын 26 к. Доллу нэhилиэгэр Мэҥэ-Хаҥалас улууhугар
колхуостаах дьиэ кэргэҥҥэ төрөөбүтэ. Доллу начальнай оскуолатын кэнниттэн Төҥүлү
орто оскуолатын 1968 сыллаахха бүтэрэр.

1994 сылтан 1998 сыллаахха диэри Президент Ыйааҕынан Саха Судаарыстыбаннай
циркэтин дириэктэринэн, 1998 сылтан Саха өрөспүүбүлүкэтин Бырабыыталыстыбатын
уурааҕынан “Сахафильм” Судаарыстыбаннай национальнай кинокомпаниятыгар
генеральнай дириэктэринэн ананар.

1995 сыллааха Президент Ыйааҕынан Саха Өрөспүүбүлүкэтин үтүөлээх артыыһын
бочуоттаах аата иҥэриллибитэ.

Национальная библиотека Республики Саха (Якутия):50 лет со дня рождения С. Н.
Сивцева — Доллу



https://sah.wikipedia.org/wiki/%D0%94%D0%BC%D0%B8%D1%82%D1%80%D0%B8%D0%B9_%D0%9C%D0%B5%D0%BD%D0%B4%D0%B5%D0%BB%D0%B5%D0%B5%D0%B2

Менделеев Дмитрий Иванович (1834—1907) диэн нуучча улуу учуонайа, аатырбыт химия
элеменнарын периодтаах таабылын оҥорбут химик.

Менделеев Дмитрий Иванович тохсунньу 27 күнүгэр (олунньу 8) 1834 с. Тобольскай
таһынааҕы Үөһээ Аремзяны дэриэбинэҕэ уон сэттис бүтэһик оҕоннон Тобольскай
гимназиятын дириэктэрин Иван Павлович Менделеев дьиэ кэргэнигэр төрөөбүтэ.
Дмитрий аҕатынан эһэтэ Таҥара үлэһитэ этэ, араспаанньата Соколов диэн эбит;
Менделеев диэн араспаанньаны Дмитрий аҕата духовнай учуулущаҕа үөрэнэ сылдьан
иҥэриммит. Менделеев ийэтэ былыргы, ол гынан баран дьадайбыт Корнильев
атыыһыттартан төрүттээҕэ.

Менделеев — химияҕа, химия технологиятыгар, физикаҕа, метрологияҕа, салгын
устуутугар, метеорологияҕа, тыа хаһаайыстыбатыгар, экономикаҕа, үөрэхтээһиҥҥэ
уонна да атын эйгэлэргэ үлэлээбит дэгиттэр чинчийээччи эбит.



https://sah.wikipedia.org/wiki/%D0%94%D0%B8%D1%8D%D1%80%D0%B1%D0%B8_%D0%BA%D0%B8%D0%B8%D0%BD_%D0%B1%D0%B8%D0%B1%D0%B8%D0%BB%D0%B8%D1%82%D0%B8%D1%8D%D0%BA%D1%8D%D1%82%D1%8D

Диэрби киин бибилитиэкэтэ (ааҥл. Derby Central Library) — 1879 сыллаахха түмэли
уонна уус-уран галереяны кытта олохтоммут Диэрби куорат киин бибилитиэкэтэ.
Куорат Кафедра кыбартаала диэн ааттанар оройуонугар кыһыл киппииччэттэн Ричард
Нилл Фримен бырайыагынан Майкл Басс-кыра диэн киһи үбүнэн тутуллубут дьиэ.

Диэрбигэ бастакы куруук үлэлиир бибилитиэкэ 1811 сыллаахха Квин-стриткэ
аһыллыбыта; 1832 сыллаахха бу тэрилтэни харчы төлөөн туран 84 киһи туһанар эбит.
1863 сыллаахха Александр Кроолл диэн ботаник бибилитиэкэринэн анаммыт, нөҥүө
сылыгар бибилитиэкэ түмэли кытта холбоспут.



https://sah.wikipedia.org/wiki/%D0%94%D0%B8%D0%BE%D0%BF%D1%81%D0%B8%D0%B4

Диопсид — пироксеннар бөлөхтөрүгэр киирэр таас. Химия формулата CaMg(Si2O6). СаО
25,9% ылар, MgO — 18,5%, онтон SiO — 55,6%. Араас өҥнөөх буолуон сөп, онто
тимир, марганец, ванадий уонна хром булкаастааҕыттан тутулуктаах. Италияҕа
Пьемонт таһыгар фиолет уонна халлаан күөҕэ өҥнөөх таастары хостууллар. Маннык
таастары виолан диэн ааттыыллар. Арассыыйаҕа Алтаайга, Сайаан хайаларыгар уонна
Байкаал таһыгар булаллар. Изумруудтуу от күөх таастары хромдиопсид дииллэр.
Кинилэри өссө «Сибиир изумруудтара» диэн ааттыыллар. Слюдянка өрүс таһыгар
көстөр от күөҕэ уонна халлаан күөхтүҥү таастары байкалит дииллэр. Сырдык роза
өҥнөөх таастары антохроит дииллэр; сырдык от күөхтэри — лавровит. Кыһыллыҥы
хоҥор таастар эмиэ көстөллөр. Индияҕа уонна Бирмаҕа «куоска харахтаах» таастар
көстөллөр, хап-хара диопсидтар эмиэ баар буолаллар, кинилэри аналлаах сырдыкка
сардаҥатыгар туттахха түөрт сардаҥалаах сулус көстөр (ол астеризм диэн
ааттанар).



https://sah.wikipedia.org/wiki/%D0%94%D0%B6%D0%B8%D0%B4%D0%B0

Джида (Джиида, Jeada) - Васильев Гоша - саха ырыаһыта, рэп-музыка хайысхатыгар
айар, ырыа тиэкистэрин бэйэтэ суруйар.

Бастакы "Мин Сахабын" диэн ааттаах альбома 2003 сыллаахха тахсыбыта. Онно
киирбит ырыалар ("Мин Сахабын", "Атаарабын" уо.д.а.) өр кэмҥэ араадьыйа уонна
телевизионнай эфиирга тахсаллара, Саха сирин чаартарыгар бастакы миэстэни
ылаллар этэ. Бу кэмҥэ Джида "Extra" диэн тэрилтэ рекламнай кампаниятын сирэйэ
буолар. 2005 сыл күһүнүгэр «Magdis» тэрилтэни кытта толору метражтаах уус-уран
киинэни устуутун саҕалыыр («Далаһа устун уҥуор», режиссер – Сергей Зверев), бу
киинэҕэ Джида сүрүн оруолу толорор. Киинэ 2007 сыллаахха дылы уһуллар. Саас
өрөспүүбүлүкэ киинэтин тыйаатырдарыгар улахан ситиһиилээхтик көрдөрүллэр. Бу
кэнниттэн ырыаһыт гастролларын тохтотон "Olokh/ostuoruyA" диэн альбомун суруйар.

Иккис альбомун ("Olokh/ostuoruyA") «aARTyk» (Лэкиэс – Иннокентий Гаврильев)
студияҕа суруйар. Ол сыл күһүнүгэр саҥа «Эппэтэх Санааларым» диэн альбому босхо
интэриниэттэн хачайдаан ылыахха сөп буолар.

Джида аҕыйах кэмҥэ «Ай-Тал» этно-рок бөлөҕү кытта үлэлиир, хас да кэнсиэркэ
бииргэ ыллыыллар.



https://sah.wikipedia.org/wiki/%D0%94%D0%B6%D0%B5%D0%BA%D1%81%D0%BE%D0%BD_%D0%9F%D0%BE%D0%BB%D0%BB%D0%BE%D0%BA

Поллок Джексон (ааҥл. Paul Jackson Pollock; 1912 сыл тохсунньу 28 – 1956 сыл
атырдьах ыйын 11) XX үйэ иккис аҥаарын ойуулуур ускуустубатыгар бөдөҥ сабыдыалы
оҥорбут Америка уруһуйдьута, абстрактнай экспрессионизм диэн салаа идеолога
уонна салайааччыта.

1945 сыллахха Лии Краснер диэн ааттах уруһуйдьуту кэргэн ылбыт, кини
карьератыгар уонна наследиятыгар улахан сабыдыалы оҥорбут.

Поллок 44 саастааҕар итирик сыльдьан массыынанан авариятыгар түбэһэн өлбүт. 1956
сыллаахха киниэхэ анааммыт Нью-Йорк куоракка Аныгы искусство музейыгар выставка
ааспыт. Өссө улахан выставка 1967 сыллаахха ааспыт. 1998 уонна 1999 сылларга
Нью-Йорк куоракка Аныгы искусство музейыгар уонна Лондоҥҥа Тэйт музейыгар
ааспыттар.

2000 сыллаахха "Поллок" киинэ уһуллубут, сүрүн оруолун Эд Харрис толорбут, уонна
ол оруолун иһин Оскар бириэмийэтин ылбыт/

2006 сыллаахха «Сотбис» аукциоҥҥа «5 нүөмэр, 1948» диэн хартыыната 140 мөл
дуолларга атыыламмыта. Бу хартыына бэйэтин кэмигэр аан дойдуга саамай үрдүк
сыаналаах буолбута.



https://sah.wikipedia.org/wiki/%D0%94%D0%B5%D1%80%D0%B1%D0%B8_%D0%BC%D1%83%D0%B7%D0%B5%D0%B9%D0%B0_%D1%83%D0%BE%D0%BD%D0%BD%D0%B0_%D1%83%D1%83%D1%81-%D1%83%D1%80%D0%B0%D0%BD_%D0%B3%D0%B0%D0%BB%D0%B5%D1%80%D0%B5%D1%8F%D1%82%D0%B0

Диэрби түмэлэ уонна уус-уран галереята (ааҥл. Derby Museum and Art Gallery) —
1879 сыллаахха бибилитиэкэни кытта олохтоммут Диэрби куорат түмэлэ. Куорат
Кафедра кыбартаала диэн ааттанар оройуонугар кыһыл киппииччэттэн Ричард Нилл
Фримен бырайыагынан Майкл Басс-кыра диэн киһи үбүнэн тутуллубут дьиэ.

1863 сыллаахха Александр Кроолл диэн ботаник бибилитиэкэринэн анаммыт, нөҥүө
сылыгар бибилитиэкэ түмэли кытта холбоспут.

Түмэлгэ Джозеф Райт элбэх хартыыналара бааллар (300-тэн тахса эскиистэрэ, 34
арыы-кыраасканан суруллубут хартыыната уонна дөкүмүөннэрэ харалла сыталлар).
Маны таһынан түмэлгэ археологияҕа, айылҕа көстүүлэригэр, геологияҕа, байыаннай
дьыалаҕа сыһыаннаах экспонааттар бааллар. Диэрби куораттан уонна таһынааҕы
сирдэртэн хомуллубут фарфор оҥоһуктар көрдөрүүгэ тураллар.



https://sah.wikipedia.org/wiki/%D0%94%D0%B5%D0%BD%D0%B0%D1%80%D0%B8%D0%B9_%D0%B1%D1%8D%D0%BB%D0%B8%D1%8D%D1%82%D1%8D

Денарий бэлиэтэ (𐆖, X) — Былыргы Рим харчытын кылгатыллыбыт бэлиэтэ. Unicode —
U+10196 стандартыгар киирбит туспа бэлиэннэн.

Денарий (лат. denarius) — былыргы Рим манньыата, бастаан 268 сыллаахха б. э. и.
оҥоһуллубут. Өр сылларга саамай тарҕаммыт үруҥ көмүс манньыата Былыргы Римҥа,
Арҕаа Европа дойдуларыгар орто үйэлэргэ. Бастакы сыаната 10 асс. Мантан маньыат
аата тахсар «уонтан турар», бэлиэтэ — римскай сыыппара X.

Аврелиан (Рим императора, 270—275 сс.) харчытын реформатын кэннэ манныатаны
быһан оҥоруу Римна тохтообута. Диоклетиан (Рим императора, 284—305 сс.) кэмигэр
денарий тутаах харчы единицата буолар — уопсай денарий (лат. denarius communis).

http://www.unicode.org/charts/PDF/U10190.pdf Ancient Symbols (range:
10190—101CF)



https://sah.wikipedia.org/wiki/%D0%94%D0%B0%D0%BD%D0%B5%D0%BB%D0%B8%D1%8F_%D0%93%D0%B5%D0%BE%D1%80%D0%B3%D0%B8%D0%B9_%D0%9D%D0%B8%D0%BA%D0%BE%D0%BB%D0%B0%D0%B5%D0%B2%D0%B8%D1%87

Георгий Николаевич Данелия (1930, атырдьах ыйын 25 күнэ, Тбилиси) - ССРС
норуодунай артыыһа (1989), киинэ режиссера, сценариһа. «Золотой Овен» бириэмийэ
лауреата (1994). ССРС Государственнай бириэмийэтин (1978), бырааттыы Васильевтар
ааттарынан РСФСР Государственнай бириэмийэлэрин лауреаттара.

Аҕата— Николай Дмитриевич Данелия (1902—1981) — тимир суол инженерэ,
биригэдьиирэ, шахта начальнига, инженер-путеец, был бригадиром, начальником
шахты, ССРС уонна Москва куорат "Метрострой" тэрилтэтин кылаабынай инженерэ,
генарал-майор. Ийэтэ — Мария Ивановна Анджапаридзе (1905—1980) — «Мосфильм»
киинэ студиятыгар ассистенннаабыта, иккис режиссер быһыытынан үлэлээбитэ; кылгас
кээмэйдээх хас да киинэни уһулбута. Бастакы степеннээх Сталин бириэмийэтин
Лауреата (1950).



https://sah.wikipedia.org/wiki/%D0%94%D0%B0%D0%B4%D0%B0%D1%81%D0%BA%D0%B8%D0%BD%D0%BE%D0%B2_%D0%A1%D1%82%D0%B5%D0%BF%D0%B0%D0%BD_%D0%95%D0%B3%D0%BE%D1%80%D0%BE%D0%B2%D0%B8%D1%87

1933 сыллаахха Үөһээ Бүлүү II-с Боотулу нэһилиэгэр атырдьах ыйын 20 күнүгэр
төрөөбүт. 1954 сыллаахха Дьокуускайдааҕы фельдшердар-акушердар оскуолаларын
бүтэрбитэ. 1954—1958 сылларга фельдшерынан үлэлээбитэ. 1958—1961 сылларга Үөһээ
Бүлүүтээҕи оройуон хаһыатын литературнай үлэһитэ. 1961 сыллаахтан корреспондент,
режиссер, отдел сэбиэдиссэйэ, «Геван» редакция эрэдээктэрэ. 1967 сыллаахха Саха
государственнай университетын бүтэрбитэ. 2011 сыллаахха кулун тутар 29 күнүгэр
күн сириттэн барбыт.

Дадаскинов араадьыйаҕа уонна телевидениеҕа тахсар «Геван» биэриини бэлэмниир
итинник ааттаах эрэдээксийэ олохтооччута. Биэриилэрэ 90-с сыллар
саҕаланыыларыттан эбээн, эбэҥки, дьүкээбил, саха уонна нуучча тылларынан
тахсаллар. Бу биэриилэргэ хоту аҕыйах ахсааннаах омуктарын тылларын уонна
култуураларын харыстааһыҥҥа уонна сайыннарыыга аналлаах боппуруостар
көтөҕүллэллэр. Холобур таҥас тигиитин, ас астааһынын уратылара. Бу эрэдээксийэ
үлэтин түмүгэр НКИК «Саха» пуондатыгар ханна да атын сиргэ суох туундара
культуратын матырыйааллара хомулла сыталлар.



https://sah.wikipedia.org/wiki/%D0%94%D0%B0%D0%B4%D0%B0%D1%81%D0%BA%D0%B8%D0%BD%D0%BE%D0%B2_%D0%9E%D0%BB%D0%B5%D0%B3_%D0%9D%D0%B8%D0%BA%D0%BE%D0%BB%D0%B0%D0%B5%D0%B2%D0%B8%D1%87

Дадаскинов Олег Николаевич (1957 с.т.) — көҥүл тустууга международнай
категориялаах судьуйа (ФИЛА, 2010), сахалартан бастакынан 50 государство
кыттыылаах Аан дойду чемпионатыгар казах-куреш тустуу көрүҥэр (Астана, 210),
хапсаҕайга Европа чемпионатыгар (Латвия, 2011), кадеттарга спорт национальнай
көрүҥнэригэр: казах-куреш, хапсаҕай Аан дойду чемпионатыгар (Сан-Паулу, Соҕуруу
Америка, 2012) судьуйалаабыта. «СР бастыҥ судьуйата» (2007, 2011) бэлиэ
хаһаайына. Ону таһынан биллэр от охсооччу, 1987 с. өрөспүүбүлүкэ күүлэйгэ
чемпионатыгар 2,18 га оту охсон чөмпүйүөннээбитэ.



https://sah.wikipedia.org/wiki/%D0%94%D0%B0%D0%B3%D0%B5%D1%81%D1%82%D0%B0%D0%BD

Дагестаан Өрөспүүбүлүкэтэ (Нууччалыы: Республика Дагестан) диэн Арассыыйа
Федерациятын субъега. Киин куората Махачкала.

Дагестан Москва кэм зонатыгар (MSK/MSD) сытар. UTC уларыйыыта
+0300 (MSK)/+0400 (MSD).

Республика улахан өттө хайалаах сир, соҕуруу Хапхаас хайалара бааллар. Үрдүкү
чыпчаала Базардүзү хайа 4,466 м.

Дьонун ахсаана — 2711,7 тыh. киhи (2009). Тыа сирин олохтоохторо 57,6 %, куорат
олохтоохторо 42,4 % (2009). Дьон чиҥэ — 53,9 чел./км² (2009). Республика
дьаhалтата билиитинэн, кини таhыгар 700 тыh. дагестаннар олороллор.

Оҥоруу сүрүн салаалара: тыа хаhаайыстыбата, арыгы оҥоруу, балыктааhын, төрүт
идэлэр (көбүөр өрүү), ниэп хостооhун, чэпчэки уонна химия индустриялара,
электроэнергия таhаарыыта.

Дагестан парламена — Дагестан Республикатын дьон мунньаҕа — 72 депутаттаах,
кинилэр 4 сылга талыллаллар.



https://sah.wikipedia.org/wiki/%D0%93%D3%A9%D0%BA%D1%87%D0%B5%D0%BD_%D0%A1%D0%B0%D0%B1%D0%B8%D1%85%D0%B0

Сабиха́ Гёкче́н (туур. Sabiha GökçenSabiha Gökçen; 1913 сыл кулун тутар 22
күнэ, Бурса — 2001 сыл кулун тутар 22 күнэ, Анкара) — 23 сааһыгар туурактартан
бастакынан пилот уонна байыаннай истребитель пилота буолбут дьахтар. Ататюрк
ииппит аҕыс кыыһыттан биирдэрэ.

Туурак источниктарыгар уонна Сабиха Гекчен бэйэтэ биэрбит интервьютуттан
сигэннэххэ, кини Боснияттан сылдьар Мустафа Иззет уонна Хайрийе Ханым төрөппүт
кыыстара эбит. Оттон Грант Динк диэн суруналыыс "Тайна Сабихи-Хатун"
ыстатыйатыгар сурулларынан, Газиантеп куорат урукку олохтооҕо дьахтар Рэпсимэ
Себилджян Гекчени аймаҕым, ол аата кини эрмээн төрүттээх диир эбит. Ол да
буоллар туурак официальнай источниктара уонна Ататюрк өссө биир ииппит кыыһа
Улькю Адатепе (2012 сыллаахха атырдьах ыйын 1 күнүгэр көлө саахалыгар өлбүтэ)
Себилджян кэпсээнин кырдьыгынан аахпаттар. 

1925 сыллаахха Ататюрк Бурса сырыытын кэмигэр Сабиха 12 саастааҕа. Ататюрк кыыс
ыарахан, уустук олохтооҕун туһунан истэн, билэн баран, Сабиха бииргэ төрөөбүт
убайыттан кыыһы иитэ ыларга көрдөһөр. Тоҕо диэтэххэ, уол сөбүлэстэҕинэ, кыыс
Анкараҕа бэрэсидьиэн дыбарыаһыгар көһөн барыахтааҕа. Оччолорго Ататюрк Зехра,
Афет уонна Рукия диэн кыргыттардааҕа. Уол сөбүлэспитэ. Онон Сабиха Анкараҕа
көһөн баран баран Анкара алын сүһүөх оскуолатын, кэлин Стамбул Ускюдар
оройуонугар Кыргыттар Үскүдэрдээҕи (Üsküdar Kız Lisesi) колледжтарын бүтэрбитэ. 

1934 сыллаахха ахсынньы 19 күнүгэр тахсыбыт "араспаанньаланыы туһунан" сокуоҥҥа
олоҕуран, Ататюрк кыыска Гёкчен (туур. GökGök — халлаан) диэн араспаанньаны
биэрэр. Ол гынан баран оччолорго Сабиха халлааҥҥа да, сөмөлүөккэ да туох да
сыһыана суох этэ. 

Ататюрк авиацияҕа уонна Туурак аэронавигацияҕа ассоциациятын пуондатыгар улахан
болҕомтотун уурара. Сабиха ииппит аҕатын кытары 1935 сыллаахха ыам ыйын 5
күнүгэр Türkkuşu («Туурак чыычаахтараашки») летнай оскуола аһыллыытыгар сылдьан
араас омук сириттэн кэлбит планердар авишоуларын уонна парашютистар сөмөлүөттэн
хайдах ыстаналларын көрбүтэ. Кэлин Ататюрк Сабихаттан лүөччүк буолуоххун
баҕараҕын дуо диэн ыйаппытагар, кыыс тоҥхох гыммыт уонна: «Баҕарабын. Лүөччүк
буоларга билигин даҕаны бэлэммин", -- диэбит. Ататюрк тута летнай оскуола
дириэктэрэ Фуаду Булджеҕа Гекчени бастакы дьахтар-стажер быһыытынан оскуолаҕа
суруйарыгар сорудахтыыр. Кыыс өтөр пилот лиссиэнсийэтин ылар. Сотору кэминэн
Гекчени сэттэ атын устудьуону кытары ССРСка идэтинэн кууруска (үөрэххэ)
ыыталлар. Ол эрээри Сабиха Москубаҕа тиийэн саҥа үөрэнэн истэҕинэ балта Зехра
өлөн, Турцияҕа эргиллэн кэлэр. 



https://sah.wikipedia.org/wiki/%D0%93%D1%80%D0%B8%D0%B3%D0%BE%D1%80%D0%B8%D0%B9_%D0%9B%D1%83%D1%87%D0%B0%D0%BD%D1%81%D0%BA%D0%B0%D0%B9

Григорий Лучанскай аҕата Эммануил Эммануилович Лучанскай идэтинэн байыаннай
быраас этэ. Аҕа дойду Улуу сэриитин кыттыылааҕа. 1949 сыллаахха өлбүтэ. Ийэтэ –
Берта Григорьевна Владимирская – 1950-1960 сыллардаахха инбэлииттэр
артыалларыгар үлэлээбитэ, экэнэмиис идэлээҕэ. 1975 сыллаахха өлбүтэ. Лучанскай
билигин Арассыыйанан уонна Австриянан көһө сылдьан олорор. Үс төрөппүт кыыстаах
уонна уол оҕолоох.

Итини таһынан Григорий Лучанскай Москуба куорат бырабыыталыстыбатын
көҕүлээһининэн Москуба куоракка хаан плазматыттан араас препараттары ыларга
уонна ону үөрэтэргэ туһуламмыт тэрилтэни тута сылдьар, үлэҕэ киллэргэргэ
бэлэмнэнэр.



https://sah.wikipedia.org/wiki/%D0%93%D1%80%D0%B8%D0%B3%D0%BE%D1%80%D0%B8%D0%B0%D0%BD%D1%81%D0%BA%D0%B0%D0%B9_%D1%85%D0%B0%D0%BB%D0%B0%D0%BD%D0%B4%D0%B0%D0%B0%D1%80

Грегориан халандаара (Григориан халандаара) диэн омуктар ыккардыларынааҕы
олохтоох халандаар. Аан бастаан Калабрия доктора Алоизиус Лилиус туттууга ылынар
санааны эппитэ, онтон олунньу 15 күнүгэр 1582 сыллаахха Папа Грегорий XIII
уурааҕынан (Inter gravissimas булла) ылыныллыбыта уонна кини аатынан ааттаммыта.

Грегориан халандаара Юлиан халандаарын реформата буолар уонна кини сыллар
нүөмэрдэниилэрин систиэмэтин салҕыыр, ол эбэтэр Исус төрүөҕүттэн ыла. Бу даата
кэннинээҕи сыллар "anno Domini" эбэтэр "Биhиги эрабыт" диэн бэлиэтэнэллэр, онтон
бу даата иннинээҕи сыллар "Христос иннинэ" эбэтэр "Биhиги эрабыт иннинэ" диэн
бэлиэтэнэллэр.



https://sah.wikipedia.org/wiki/%D0%93%D0%BE%D0%BD%D0%BA%D0%BE%D0%BD%D0%B3

Хоҥ Коҥ (кыт. 香港, ааҥл. Hong Kong, кант. Heūnggóng, Һөҥгоҥ, пут. Сяҥгаҥ),
официаллык Хоҥ Коҥ Анал Административ Региона, диэн Чөмчүүк өрүс Соҕуруу Кытай
байҕалыгар түһүүтүгэр турар куорат/территория. Олохтоохторун ахсаана 6.9 млн.

Эргиэн порт быhыытынан үөскээбитэ. 1842 с. Холбоhуктаах Хоруоллук бас билэр
территорията буолбута. 1997 с. Кытайга суверенитетыгар төннүбүтэ. Макаулуун
Кытай анал административ региона суолталаах. Аутономиялаах, бэйэ салалталаах
уонна күүстээх капиталист экономикалаах.

Хоҥ Коҥ аан дойду үп кииннэриттэн биирдэстэрэ, сүрүн эргинии уонна култуура
түмүгэ. Арҕаа уонна Илин цивилизациялар булкаастара. Ол олохтоох аска, киинэҕэ,
музыкаҕа уонна бүтүннүү дьоҥҥо-сэргэҕэ көстөр.



https://sah.wikipedia.org/wiki/%D0%93%D0%BE%D0%BC%D0%B5%D1%80

Хомер (Гректыы: Ὅμηρος, Hómēros; VIII үйэ б.э.и.) диэн Илиада уонна Одиссея диэн
грек эпостарын ааптардара. Былыргы бириэмэ литературатыттан харайыллыбыт
лиетартураттан биирдэстэрэ. Былыргы баайдартан биирдэстэринэн ааҕыллар.Троя
сэриитин туһунан кэпсииллэр, ол сэрии биһиги эрабыт иннинэ 1190 сыллаахха
ааспыта. Гомер айамньылара кэнники буолан баран суруллубутунан ааҕыллар.

Гомер туһунан информация эмиэ аҕыйах. Сорохтор олох даҕаны олорботох киһи диэн
быһаараллар, сорохтон дьахтар этэ диэн этэллэр Үһүйээн быһыытынан Ионияҕа олоро
сылдьыбыт хараҕа суох буолар, ол гынан баран онно дакаастабыл суох.

Троя баарын туһунан археология чинчийиилэрэ быһаараллар. Троя турбут сирин
булбуттара уонна хастаабыттара. Бу эпос Трояны хаххалыыр бириэмэтигэр уһун
кэпсээн курдук айыллыбыта, ол кэнниттэн сиһилии эбиискэлэр баар буолбуттара диэн
толйдууллар. Гомер хас хоһоонноро барыта саҥарарга чэпчэки буоларын курдук
суруллубуттар диэн быһаараллар.

Гомер хаһан олоро сылдьыбыта биллибэт. Геродот этэринэн Гомер кини иннинэ 400
сыл олорбута, ол аата биһиги эрабыт иннинэ 850 сыл буолар; ол гынан баран атын
источниктар Троя сэриитин кэнниттэн наһаа өр буолбаакка эрэ олоро сылдьыбыта
диэн этэллэр. Троя сэриитэ биһиги эрабыт иннинэ 1194–1184 сыллахха ааспыта.

Билигин учуонайдар сөбүлэһиилэринэн "Гомер бириэмэтин" олорбутунан буолбакка
хаһан хоһооннор тарҕаммытынан ааҕыллар.Ол аата ордук эрдэлээбитэ биһиги эрабыт
иннинэ 800 сыллаахтан ордук чугаһа 600 сыллаахха быһаарыллар.



https://sah.wikipedia.org/wiki/%D0%93%D0%BE%D0%BB%D0%BE%D1%81_(%D1%88%D0%BE%D1%83)

«Голос» — телевизорынан тахсар ырыа шоута, 2012 сыл алтынньы 5 күнүттэн Первай
канаалга көстөр. Бастаан 2010 сыллаахха тахсыбыт Голландия RTL4 The Voice Of
Holland программа адаптацията. Бастакы сезонун кыайыылааҕынан Диана Гарипова
буолбута. Иккис сезоон 2013 сыл балаҕан ыйын 6 күнүгэр саҕаламмыта.

 — Учуутал "Мин эйиигин талабын" диэн кнопканы баттаата      — Ханнык да учуутал
кнопканы баттаабата      — Кыттааччы бу хамаанданы талла

 — Учуутал "Мин эйиигин талабын" диэн кнопканы баттаата      — Ханнык да учуутал
кнопканы баттаабата      — Кыттааччы бу хамаанданы талла

 — Учуутал "Мин эйиигин талабын" диэн кнопканы баттаата      — Ханнык да учуутал
кнопканы баттаабата      — Кыттааччы бу хамаанданы талла

 — Учуутал "Мин эйиигин талабын" диэн кнопканы баттаата      — Ханнык да учуутал
кнопканы баттаабата      — Кыттааччы бу хамаанданы талла

 — Учуутал "Мин эйиигин талабын" диэн кнопканы баттаата      — Ханнык да учуутал
кнопканы баттаабата      — Кыттааччы бу хамаанданы талла

 — Учуутал "Мин эйиигин талабын" диэн кнопканы баттаата      — Ханнык да учуутал
кнопканы баттаабата      — Кыттааччы бу хамаанданы талла

7-с таһаарыы сэтинньи 12, 8-c таһаарыы — сэтинньи 23, 9-с таһаарыы — сэтинньи
30.



https://sah.wikipedia.org/wiki/%D0%93%D0%BE%D0%B3%D0%BE%D0%BB%D0%B5%D0%B2_%D0%A1%D1%82%D0%B5%D0%BF%D0%B0%D0%BD_%D0%A4%D0%B8%D0%BB%D0%B8%D0%BF%D0%BF%D0%BE%D0%B2%D0%B8%D1%87

Гоголев Степан Филиппович (21.12.1896—1933) — саха бастакы революционердарыттан
биирдэстэрэ, бөдөҥ советскай салайааччы.

Орто Бүлүү начаалынай училищетын, онтон Бүлүүтээҕи үрдүкү училищены бүтэрбитэ.
Дьокуускайга учуутал сэминээрийэтин бүтэрбитэ. 1917 сыллаахха Бүлүү уеһын КОБун
толорор бюротун чилиэнэ буолбута. 1918 сыл от ыйыттан атырдьах ыйыгар дылы уезд
дьокутааттарын сэбиэтин бэрэссэдээтэлэ. 1918 сыл атырдьах ыйыттан 1919 сыл кулун
тутарыгар дылы хаайыыга сыппыта. Онтон 1919 сыл атырдьах ыйыттан нөҥүө сыл ыам
ыйыгар дылы төрөөбүт дойдутугар Дьөппөҥҥө земскэй оскуола учууталынан
үлэлээбитэ.

1922—1923 сылларга Саха АССР Ис дьыалатын наркомун солбуйааччыта. Онтон МГУ-га
үөрэнэ киирэр, юридическэй факультет суут салаатын 3 куурсун бүтэрэр.
Устудьуоннуу сылдьан ССРС норуоттарын Киин кинигэ кыһатын саха сиэксийэтигэр
редколлегия чилиэнэ эбит. 1926 сыллаахха атырдьах ыйын 16 күнүгэр Саха Сирин
юстициятын комиссара уонна борокуруора буолар.

1929 сыл күһүнүгэр Москубаҕа Саха бырабыыталыстыбатын бэрэстэбиитэлинэн үлэлии
сылдьыбыта биллэр

1930 сыл атырдьах ыйын 2 күнүттэн 1931 сыл алтынньы 1 күнүгэр дылы үөрэҕирии
уонна доруобуйа наркомунан ананан үлэлиир. Бу кэмҥэ саха тылын транскрипциятын
уонна тиэрминнэрин хамыыһыйатын, Саха АССР Конституциятын хамыыһыйатын чилиэнэ
эбит. 1931 сыллаахха Совнарком бэрэссэдээтэлин солбуйааччытынан буолар. Бу кэмҥэ
Саха Сиригэр үрдүк үөрэхтээһин баар буоларыгар үлэлэһэр.



https://sah.wikipedia.org/wiki/%D0%93%D0%BE%D0%B3%D0%BE%D0%BB%D0%B5%D0%B2_%D0%98%D0%B2%D0%B0%D0%BD_%D0%9C%D0%B8%D1%85%D0%B0%D0%B9%D0%BB%D0%BE%D0%B2%D0%B8%D1%87

Гоголев Иван Михайлович — Кындыл (18.01.1930, Бүлүү, Саха АССР — 22.11.1998) —
саха норуодунай поэта, драматург, ССРС суруйааччыларын Сойууһун чилиэнэ (1957).

Бүлүү куоратыгар 1930 с. тохсунньу 18 күнүгэр төрөөбүт. 1954 с. Москватааҕы М.
Горькай аатынан литературнай институуту бүтэрбит. Дьокуускайдааҕы кинигэ
кыһатыгар эрэдээктэринэн уонна орто оскуолаҕа тыл уонна литератуура учууталынан
үлэлээбит. 1948 с. бэчээттэммит. 1952 с. хоһооннорун бастакы хомуурунньуга
тахсыбыт. Хас да улахан поэма уонна «Күн хайата» диэн ааттаах ыччат туһунан
хоһоонунан роман (1962) суруйбута. Ааҕааччы биһирэбилин прозаическэй айымньылара
эмиэ ылбыттара: «Хара кыталык» роман-трилогия, «Иэйэхсити кэлэтии», «Олорор
мутуккун кэрдимэ» сэһэн. И. М. Гоголев драматург быһыытынан эмиэ биллэр.
«Кыталыктар хочолоро» музыкальнай остуоруйа пьесаны, «Хотугу сибэкки» бастакы
саха опереттатын либреттотын суруйбута. Драмалара: «Ыам ыйын халлаана», «Таас
таба», «Наара суох», «Өлүөнэ сарсыардата», «Саллаат сүрэҕэ» уо. д. а.
Айымньылара нуучча тылыгар тылбаастаммыттара уонна Москубаҕа бэчээттэммиттэрэ.
Саха АССР Үрдүкү Сэбиэтин дьокутаатынан талылла сылдьыбыта. «Үһүс харах»
кинигэтэ 2005 Берлин куоракка Dagyeli кинигэ кыһатыгар ниэмэстии тылынан
тахсыбыта («Das dritte Auge»). Иван Гоголев кыргыттара Анна Гоголева уонна Лена
Гоголева ону тэҥэ Монастырев Владимир Дмитриевич бу тылбаас тахсыытыгар
көмөлөөхтөр. Тылбааһы нууччалыы тылтан Валерия Вайзер бэлэмнээбит.

Семен Руфов — поэт, прозаик уонна тылбаасчыт, Российскай Федерация уонна Саха
Республикатын культуратын үтүөлээх үлэһитэ:

Василий Сивцев — поэт, тылбаасчыт, Саха Республикатын культуратын үтүөлээх
үлэһитэ, Иван Гоголев аатынан бириэмийэ бастакы лауреата:



https://sah.wikipedia.org/wiki/%D0%93%D0%BE%D0%B2%D0%BE%D1%80%D0%BE%D0%B2_%D0%98%D0%BD%D0%BD%D0%BE%D0%BA%D0%B5%D0%BD%D1%82%D0%B8%D0%B9_%D0%A1%D1%82%D0%B5%D0%BF%D0%B0%D0%BD%D0%BE%D0%B2%D0%B8%D1%87

Говоров Иннокентий Степанович (1856—1925) — Саха Сиригэр XX үйэ саҥатын
биллэр-көстөр уопсастыбаннай диэйэтэлэ, Сахалар 1912 сыллааҕы сийиэстэрин
кыттыылааҕа, муосчут.

Бороҕон улууһун Иккис Өлтөх нэһилиэгиттэн төрүттээх. Кини эһэтэ Михаил Говоров
улуус кулубата, Степной Дума чилиэнэ буола сылдьыбыт.

1874 с. 18 саастаах И. Говоров Курбуһахтан төрүттээх 14 саастаах Пелагея
Аммосованы кэргэн ылан, 50-ча сыл ыал буолан олорон, 10 оҕону атахтарыгар
туруораллар.

И. С. Говоров сааһын тухары куорат уонна улуустар общественнай олохторугар
көхтөөхтүк кыттара. Кини В. В. Никифоровы кытта «Союз якутов» диэн обществоны
төрүттэспитэ. Сүүрбэттэн тахса сыл Бороҕон улууһун бастайааннай бэрэстэбиитэлэ
буолан улуус интэриэһин көмүскэспипэ. 1912 с. буолбут сахалар сийиэстэригэр
көхтөөхтүк кыттыбыта, хаста да тыл эппитэ. 1916 с. ыҥырыллыбыт улуустар
бэрэстэбиитэллэрин мунньахтарыгар бэрэстээтэллээбитэ. 1923 с."буолбут Саха сирин
Сэбиэттэрин тэрийэр сийиэстэригэр СсКСК (ЯЦИК) секретарынан талыллыбыта.

И. С. Говоров Саха Сирин историятын туһунан хас да үлэни суруйбуттаах.
Сахалартан биир маҥнайгы муосчут уонна ити идэни пропагандатааччы этэ.



https://sah.wikipedia.org/wiki/%D0%93%D0%B5%D0%BE%D1%80%D0%B3%D0%B8%D0%B9_(%D0%AE%D1%80%D0%B8%D0%B9)_I_%D0%92%D0%BB%D0%B0%D0%B4%D0%B8%D0%BC%D0%B8%D1%80%D0%BE%D0%B2%D0%B8%D1%87_%D0%A0%D1%8E%D1%80%D0%B8%D0%BA%D0%BE%D0%B2%D0%B8%D1%87

Георгий (Юрий) I Владимирович Рюрикович, биллэр аата Юрий Долгоруукай - Русь
26-с, 29-с, 32-с уонна 36-с салайааччыта. Бастаан 1149 сыллаахха Изяслав II
кинээһи кыайан Киевы ылбыт, онтон нөҥүө сылыгар Изяслав II иһэрин истэн
күрээбит. Ол эрээри киин куораты Вячеслав Владимирович Рюрикович ыла сылдьыбыт.
Онтон кинини аҕыйах хонугунан Изяслав II үүрбүтүн кэннэ Галиция кинээһин
өйөбүлүн туһанан Георгий төттөрү кэлэр. Ол сыл күһүнүгэр, сэтинньигэ Изяслав II
аны венгрдары уонна да атын сойуустаахтарын кытта кэлэр, Георгий эмиэ куораттан
тахсан биэрэр. Онтон 1152 сыллаахха туспа улуу кинээс бөрөстүөлүн Суздаль
куоракка олохтуур. Онон 1152-1155 сылларга Русь икки туспа княжестволарга арахса
сылдьыбыта.

Ол кэннэ 1155 сыллаахха Киевы ол саҕана кинээстии олорбут Изяслав III кинээстэн
күһэйэн ылбыта. Онон судаарыстыба эмиэ биир салайааччыламмыта. Ол гынан баран
1157 сыллаахха сүһүрэн өлбүтүн кэннэ Русь эмиэ икки кинээстэммитэ.

Онон кини өлбүтүн кэнниттэн Киевкэ Изяслав III төннөн киирэн ыраахтааҕы буолбут,
оттон Суздальга уола Андрей Юрьевич (Георгиевич) Владимир-Суздальскай
бөрөстүөлгэ олорбут.



https://sah.wikipedia.org/wiki/%D0%93%D0%B0%D0%BB%D0%BA%D0%B8%D0%BD_%D0%98%D0%B2%D0%B0%D0%BD_%D0%90%D0%BB%D0%B5%D0%BA%D1%81%D0%B5%D0%B5%D0%B2%D0%B8%D1%87

Иван Алексеевич Галкин — хаһаах атамаана, Өлүөнэ остуруогун (билигин Дьокуускай
куорат) өрүс уҥа кытылыгар көһөрбүт киһи.

Иван Галкин аҕата Ермаагы кытта Сибииргэ кэлбит хаһаак эбит. Иван сулууспатын
кинини кытта саҕалаабыта. 1618 сыллаахха Енисейдааҕы остуруок тутуутугар
ыытыллыбыт. 1629 сыллаахха сын боярский аатын иҥэрбиттэр уонна атамаанынан анаан
Илим өрүскэ 33 киhилээх этэрээти биэрэн ыыппыттар. Өлүөнэ буолагын (волок)
таhыгар Илим уонна Кута өрүстэр ыккардыларыгар ууну чинчийбит уонна ол эргин
онно симиэбийэ туруорбут. Онтукатын кэлин кэҥэтэн, 1647 сылтан Илим остуруога
диэн ааттыыр буолбуттара. Илим остуруога кэлин нууччалар улахан тохтоон ааһар
сирдэрэ буолбута, кэлин туспа Илим бойобуодустубатын киинигэр кубулуйбута.

1629 бүтүүтүгэр наартаннан буолак нөҥүө үөһээ Өлүөнэҕэ тиийэн Кутаа таhыгар баар
пост хаһаахтарын бэйэтин дьонунан солбуйбута. 1630-1631 сыллар кыстыктарыгар
онно баар Бугор туппут симиэбийэтин остуруок гыммыта («зделал городком, башню
поставил»). Ол кыhын Сота уонна Каян кинээстэри утары бохуокка сылдьыбыт. Сота
кинээhи сырсыы түмүгэр сэриигэ 10 хаhаак өлбүт, ол гынан баран кыайыыны-хотууну
хаhаактар ситиспиттэр. Төннөн иhэн этэрээт төгүрүтүүгэ түбэһэн 5 хонук устата
сэриилэспиттэр. Ол да буоллар биир да киһилэрин хаалларбакка да, өлөттөрбөккө
да, дьиэлэригэр төннүбүттэр.

1630 сааhыгар струугтары туттан баран Өлүөнэннэн аллара түһэр. Сахалар олорор
сирдэрин булан күүһүнэн дьаһаах төлөтөр. Галкин ол са5ана биллэриитэ маннык:
сахалар «скотны и копны и людны и доспешны и воисты». Ол сахаларыттан Аллан
өрүскэ элбэх киhи олорорун истэр, аны онно устар. Амма Аллаҥҥа түһэр сириттэн
быhа холоон 400 биэрэстэни өксөйөр. Ол айана биир ый курдук буолар. Алланнар
«под государеву руку» барартан аккаастаналлар, ол иhин Галкин, буоларын курдук
күүһүнэн өттөйөн ол дьон дьахталларын уонна оҕолорун аманаат ылан бэринэргэ
күһэйэр. Инньэ гынан Арассыыйаҕа өссө хас да сири эбэн төннөр. Төннөн баран аан
бастакыннан Өлүөнэ туhунан суруйар, Кутаа өрүстэн Бүлүүгэ дылы 2 тыһ. биэрэстэ
курдук сир туһунан кэпсиир, эбии алта уҥа улахан салааларын (Киренга, Чая, Чичуй
(Чуя), Витим («а поперек... с версту»), Өлүөхүмэ (Олоохуна) («шириною версты с
полторы и больше»), Аллан («поперек версты с две»), уонна үс хаҥас салааларын
(Ичера, Пеледуй, Бүлүү) суруйбут. Бу бохуот түмүгэр Москубаҕа 716 солк. («по
московской оценке») үп киллэрбит - оччотооҕуга бу сүдү улахан харчы. Галкин
кэлин Дьааҥы, Индигиир, Халыма, Тунгуска уонна Иркут өрүстэргэ эспэдииссийэлэри
тэрийэр уонна кыттар (XVII үйэ 30 - 40-с сыллара).

1633 сыллаахха балаҕан ыйын 21 күнүгэр атаман Иван Галкин 12 служилай дьонун
кытта Өлүөнэ остуруогун бирикээсчигин Парфен Ходыревы "насильством" былаастан
туоратар. Тута Бахсы кинээhэ Тусергэ сиригэр сэриинэн барар. Бу кинээс дьаhаах
төлүүртэн аккаастанан олорор эбит. Улахан утарылаhыы кэнниттэн элбэх киhини
аманаат ылан Тусергэ дьаhааҕы төлүүргэ күһэллэр. Ол кэннэ Өйүк мэҥэ сахаларын
самнарар. Ол гынан баран ыарахан балаhыанньа үөскүүр. 1634 сыл саҕатыгар Галкин
дьоно күүһүлээн уонна уоран-талаан улуустары утары туруораллар. 1633 с. Намнар
сэриигэ бэлэмнэнэллэрин истэн бэйэтэ утары барар. 50 киhилээх этэрээт ол да
буоллар хотторон остуруокка төннөр. Сахалар ситэн кэлэн тохсунньу 9 күнүгэр
остуруогу төгүрүйэллэр, олунньу 28 дылы оннук олороллор. Бу күн бороҕоннор уонна
хаҥаластар тыл тылларыгар киирсибэккэ баран хаалаллар. Тута Галкин Бөтүҥ
улууhугар ыар ыалдыт буолан тиийбит. Ыам ыйын 9 күнүгэр 1634 с. "якольских
князцей Бурдуя и Семена Улта" курээри сылдьалларын тохтотор.

1634 с. сулууспалаах дьон Постник Иванов уонна Аникей Никитин "ходили в новую
землю вверх по Вилюе реке на сторонную реку Туню к новым тунгуским людям" уонна
увалагир, сологон, калтагир аҕа уустарыттан аманаатары ылаллар. Бу сылга Федор
Чуркин этэрээтэ Аллаҥҥа тиийэн "середь Катулинского роду" остуруок туттар.

Күүһүнэн өттөйөн Галкин олохтоохтору утары туруорар. Парфен Ходырев суруйар:
"стало тем якуцким князцам и их улусным людям изгоня велика". Ол үрдүнэн Галкин
мангазея хаhаахтарын утары барар. 1635 с. енисей воеводата А.Племянников
ыраахтааҕыга Галкин этэрээтэ Степан Кортыов этэрэтигэр саба тустэ диэн
биллэрбит. 4 киhи өлбүт.

Өлүөнэ осутуогун бирикээсчигинэн олорон Галкин Бекетов туппут остуруогун атын
сиргэ көһөрбүт. 1638 сыллаахха Галкин оҕуруоҕа, туттар сэпкэ-сэбиргэлгэ
атастаhан 1162 кииhи, 11 киис сону, 65 саhылы, 2 саhыл сону ылбыт. Харчынан 1250
кииhи атыылаhан Галкин уопсайа судаарыстыба 1500 кииhи булбут. 1645 с.
Дьокуускай остуруогар атыылаhан ылбыт дьүкээгир кыыhын ("девку" Катоя)
кириэстииргэ бирикээстээбит. Ол туhунан иеромонах Порфирийга "память"
ыытыллыбыт.

1648 сыллаахха байаар уола Галкин этэрэттээх Енисей остуруогуттан тахсан
Байкаалы хоту өттүттэн эргийэн Баргузин өрүскэ түспүт. Сайын ол өрүһү өксөйөн
40-ча биэрэстэлээх сиргэ хайа үрэҕэ түһэр сиригэр (кэлин Бааннай диэн ааттаммыт)
остуруок тутуутун саҕалаабыт. Ол остуруок Байкал "кэннигэр" нууччалар бастакы
тирэх пууннарынан буолбут. Галкин хаһаахтарын кытта нууччалартан бастакы уһун
устууну оҥорбут киһиннэн ааҕаыллар. Кини билиҥҥи Култуктан билиҥҥи
Нижнеангарскайга дылы устубут. киһилээх этэрээт баарыстаах эрдинэр
хараабылларынан устубут. Бу экспедиция суолтата: 1) үчүгэй хараабыллаах эрэ киһи
устар уута эбит диэн билии, 2) Ангарааттан Байкал "кэннигэр" хараабылынан устар
суолу арыйыы. 1648 сыллаахха бу суолунан баран байаар уола Иван Похабов
Монголияны булбута. Остуруок туттаран баран баргузин остуруогун бастакы кулубата
Галкин хаһаахтарын сорҕотун Селенга уонна Уда өрүстэринэн ыыталаабыт: "для
государства ясачного сбору и для прииску новых землиц", "для приводу к
государевой милости местных народов, для розыска "золотые и серебряные руды".
1649 сыллаахха остуруокка аҕыйах киһини хаалларан баран Яков Похабов
салайааччылаах этэрээти Витим өрүс уонна Буженей күөлгэ ыытар. Бэйэтэ буоллаҕына
Еравин күөллэригэр барар. Бу сырыы түмүгэр дьаһаах хомуйар сирдэр улаханнык
хаҥыыллар. Галкин Баргузин остуруогар икки сыл олорбут кэмигэр улахан
хаһаайыстыба тэриммит эбит: 40 четь оруос (эбэтэр чиэппэр - бурдук кээмэйэ, быһа
холоон 6 буут), 27 четь эбиэс, 4 четь нэчимиэн уонна 1 четь сэлиэһинэй ыһар
эбит.



https://sah.wikipedia.org/wiki/%D0%93%D0%B0%D0%B1%D1%8B%D1%88%D0%B5%D0%B2_%D0%9B%D0%B5%D0%B2_%D0%9B%D1%8C%D0%B2%D0%BE%D0%B2%D0%B8%D1%87

Габышев Лев Львович (10.11.1920 – 11.11.1994) — сэһэнньит, тылбаасчыт,
драматург, сахалартан бастакы киносценарист, ССРС суруйааччыларын Сойууһун
чилиэнэ.

1920 сыллаахха сэтинньи ый 10 күнүгэр Өлүөхүмэ улууһугар төрөөбүтэ. Идэтинэн
агроном үөрэхтээх. Республика араас улуустарыгар, Тыа хаһаайыстыбатын
Министерствотыгар идэтинэн үлэлээбитэ. «Хотугу сулус» сурунаал редакциятыгар
литературнай сотруднигынан, «Полярная звезда» сурунаалга сэһэн отделын
сэбиэдиссэйинэн үлэлээбитэ.

1938 сылтан айар үлэнэн дьарыктанар. Сэрии сылларын кэмигэр саха
колхуостаахтарын олоҕун, хорсун үлэлэрин туһунан «Дьол төрдө» диэн сэһэни
суруйбута. «Абаҕа сулустара» диэн драмата Саха театрын сценатыгар
туруоруллубута. Лев Габышев сценарийынан «Таджикфильм» киностудия «Көмүстээх
үрүйэ» диэн Николай Якутскай сэһэнинэн «Тайна предков» диэн ааттаах уус-уран
киинэни устубута.



https://sah.wikipedia.org/wiki/%D0%92%D1%80%D0%B0%D1%86%D1%8F%D0%BD_%D0%A1%D0%B8%D0%BC%D0%BE%D0%BD

Симон Врацян (эрм. Սիմոն Վրացեան, 1882—1969) — армян судаарыстыбаннай деятелэ,
Армения Бастакы Өрөспүүбүлүкэтин бүтэһик премьер-миниистирэ (1920 сыл сэтинньи
25 күнүттэн ахсынньы 2 күнүгэр дылы). Арменияҕа Сэбиэскэй былаас олохтоммутун
кэннэ омук дойдутугар тахсыбыт. Францияҕа, АХШ-ка, Ливаҥҥа олоро сылдьыбыт. 1967
сыллаахха алта томнаах «Олох суолларынан» («По дорогам жизни») диэн ааттаах
ахтыыларын бэчээттэппитэ.

После провозглашения независимости ( 1918 ) , назначенного на Южной России
Добровольческой армии во главе дипломатической миссии. В 1919 году он был избран
в Республике Армения , член парламента в 1920 году В мае назначен Н. Ohanjanyan
во главе с министром сельского хозяйства и труда, 1920 ноября в правительстве
премьер - министра. Большие Салы диэн Екатерина II ыйааҕынан Кырыымтан көспүт
эрмээннэр дэриэбинэлиргэр (билигин Ростов уобалаһа) 1882 сыллаахха төрөөбүтэ.
Доннааҕы Нахичеваҥҥа эр дьон гимназиятыгар үөрэммитэ. 1906 сыллаахха
Эчмиадзииҥҥа духовнай семинарияны бүтэрэн баран Нахичеваҥҥа төннүбүтэ. 1906
сыллаахтан өрөбөлүүссүйэ оҥорооччуларга кыттыбыта. Сойуолаһыыттан тэскилээн
Батум, Трапезунд, Константинополь куораттарынан сылдьыбыта. 1907 сыллаахха
Венаҕа буолбут дашнаактар 4-с сийиэстэригэр кыттыбыта.

1908 сыллаахха Врацян Россияҕа төннөн кэлэр. Санкт-Петербург университетыгар
юридическай уонна педагогическай факультеттарга үөрэнэр. 1911-13 сылларга АХШ-ка
тахсар «Родина» хаһыакка редактордыыр. Бастакы аҕа дойду сэриитэ саҕаланарыгар
Тифлис куоракка турок сэриитин утары охсуһар армяннар дружиналарын тэрийсибитэ.

1918 сыллаахха Закавказье сеймын чилиэнинэн талыллыбыта. Армения тутулуга суох
көҥүл судаарыстыба буолбутун кэннэ генерал Деникин армиятыгар республика
дипломатическай миссиятын салайааччытынан анаммыта. 1919 сыллаахха Армения
парламеныгар депутатынан талыллыбыта. Кэлин Дашнак бырабыыталыстыбатын үлэ уонна
тыа хаһаайыстыбатын миниистиринэн үлэлээбитэ. 1920 сыл сэтииньи ыйыгар
премьер-миниистиринэн талыллыбыта. Ый буолан баран РСФСР бырабыыталыстыбатын
сөбүлэһиитинэн Врацян бырабыыталыстыбата ууратыллыбыта. 1921 сыл саҕаланыытыгар
«Ийэ дойдуну быыһыыр Комитеты» салайбыта. Сэбиэскэй былааһы утаран өрө турууга
кыттыбыта, бастаанньа хам баттаммытын кэннэ дойдутуттан букатыннаахтык барбыта.
Бэйэтин кытта Армения бастакы Республикатын былааҕын илдьэ барбыта.

1951 сылтан Бейруукка армянскай семинария дириэктэринэн үлэлээбитэ. 1969
сыллаахха өлбүтэ..



https://sah.wikipedia.org/wiki/%D0%92%D0%BE%D1%80%D0%BE%D0%BD%D0%B5%D0%B6_%D1%83%D0%BE%D0%B1%D0%B0%D0%BB%D0%B0h%D0%B0

Воронеж уобалаhа эбэтэр Воронежскай уобалас — Арассыыйа Федерациятын субъега.
Россия центральнай федеральнай уокуругар киирэр. 1934 сыл бэс ыйын 13 күнүгэр
төрүттэммитэ.

Соҕуруу өттүттэн Украиналыын уонна Ростов уобалаһын кытта, арҕаа өттүттэн
Белгород уобалаһын кытта, хоту-соҕуруу өттүттэн Курскай уобалаһын кытта, хоту
өттүттэн Липецк уобалаһын уонна Тамбов уобалаһын кытта, соҕуруу-илин өттүттэн
Волгоград уобалаһын кытта уонна илин өттүттэн Саратов уобалаһын кытта
кыраныысслардаах.

Госкомстат ааҕыытынан кыраайга 2 330 377 киһи олорор (2013). Дьон чиҥэтэ 44.63
киһи/км2. Онтон куорат олохтоохторун бырыһыана —66.3 % (2013).

Уопсай региональнай бородуукта 2004 сыллахха 203 млрд. солк этэ. Киһиэхэ
аахтахха Россия субъектарыттан сэттис миэстэ этэ (хас киһи аайы 172,8 тыһ солк)
. Структуратынан көрдөххө 16,9% промышленность, атыы-эригэн уонна тутууөттүгэр
21,6%, сибээс уонна транспорга 21,1% уонна тыа хаһаайыстыбататыгар 15,6% ылар
эбит, Воронеж экономикатын кылгас характеристиката (нуучч.)

Үлэтэ суох дьон ахсаана 2011 сыллаахха 6,2% эбит, ол эбэтэр 72,8 тыһ. үлэлиир
кыахтаах дьон иллэҥ сылдьыбыттар. Воронеж уобалаһа Россия регионнарын
тэҥнээтэххэ 35 миэстэни ылан олорбут Уровень безработицы в России



https://sah.wikipedia.org/wiki/%D0%92%D0%BE%D1%80%D0%BE%D0%B1%D1%8C%D0%B5%D0%B2%D0%B8%D1%82

Берииллар — минерааллар кылаастарын — алюминий уонна бериллий силикааттарын
ааттыыллар. Халлаан күөҕэ аквамарин, хараҥа от күөҕэ изумруд, көмүс гелиодор —
бу барыта берииллар. Өҥө суох берииллары Гошен диэн аан бастаан көстүбут
сирдэрин аатынан гошенит диэн ааттаабыттар. Кыһыл уонна роза өҥнөөх бериллары
коллекционер аатынан морганит диэн ааттаабыттар. Онно майгынныыр Ураалга көстөр
кыһыллыҥы-роза өҥнөөх таастары нуучча минералога В. И. Воробьев аатынан
воробьевит дииллэр.

Саамай сыаналанар берилл — кыһыл биксбит, холобур, караат чиэппэрдээх таас
сыаната биир караата 2,5 тыһыынча дуоллар буолуон сөп



https://sah.wikipedia.org/wiki/%D0%92%D0%BE%D0%BB%D0%BE%D0%B3%D0%BE%D0%B4%D1%81%D0%BA%D0%B0%D0%B9_%D1%83%D0%BE%D0%B1%D0%B0%D0%BB%D0%B0%D1%81

Вологда уобалаһа, (нууч. Вологодская область) — Российскай Федерация субъега.
Киин куората — Вологда.

Кирбиилэһэр: Архангельскай, Киров, Кострома, Ярославскай, Тверь, Новгород,
Ленинград уобаластарын уонна Карелияны кытта.

Уобалас Илин Европа дэхси сирин хотугулуу-илин өттүгэр сытар, сирин рельефа –
томтордоох.

Сиртэн хостонор баайынан уобалас мөлтөх. Торф, тутуу материаллара, туус уонна
минеральнай уулар бааллар.

Уобаласка хара метталургия улаханнык сайдыылаах. 2004-үс сылга, Вологда уобалаһа
(Россияны барытын 100% диэн аахтахха) оҥорбута – тимир прокат – 17%, ыстаал
-16%, минераальнай уоҕурдуу – 11%, подшипник -14,5%, деловой мас – 7%, лён
таҥастар – 11,4%.



https://sah.wikipedia.org/wiki/%D0%92%D0%BE%D0%BB%D0%BE%D0%B3%D0%B4%D0%B0_%D1%83%D0%BE%D0%B1%D0%B0%D0%BB%D0%B0h%D0%B0

Вологда уобалаһа, (нууч. Вологодская область) — Российскай Федерация субъега.
Киин куората — Вологда.

Кирбиилэһэр: Архангельскай, Киров, Кострома, Ярославскай, Тверь, Новгород,
Ленинград уобаластарын уонна Карелияны кытта.

Уобалас Илин Европа дэхси сирин хотугулуу-илин өттүгэр сытар, сирин рельефа –
томтордоох.

Сиртэн хостонор баайынан уобалас мөлтөх. Торф, тутуу материаллара, туус уонна
минеральнай уулар бааллар.

Уобаласка хара метталургия улаханнык сайдыылаах. 2004-үс сылга, Вологда уобалаһа
(Россияны барытын 100% диэн аахтахха) оҥорбута – тимир прокат – 17%, ыстаал
-16%, минераальнай уоҕурдуу – 11%, подшипник -14,5%, деловой мас – 7%, лён
таҥастар – 11,4%.



https://sah.wikipedia.org/wiki/%D0%92%D0%B8%D1%82%D0%B8%D0%BC_(%D3%A9%D1%80%D2%AF%D1%81)

Витим өрүс - Өлүөнэ өрүс уҥа салаата, Илин Сибиир улахан өрүстэриттэн
биирдэстэрэ. Уһуна 1837 км. Баһыгар Витимкаан уонна Чина үрэхтэр холбоһон Витим
үөскүүр.

Икат сис эниэтиттэн саҕаланар. Витим хаптал хайатын эргийэ көтөр, Хотугу Мууйа
уонна Соҕуруу Мууйа систэри быһа охсор. Өрүс уһуна 1837 км (Витимкааны аахтаахха
— 1978 км).

Бастаан Бурятия Баунтовскай оройуонунан, онтон Муйскай оройуон Чита уобалаһын
кытта кыраныыссатынан, аллараа сүһүөҕэ Иркутскай уобалаһынан (Бодойбо уонна
Маама-Чууйа оройуоннара) устар. Бүтэһик 52 км — Саха сиринэн устар уонна
Өлүөнэҕэ түһэр.. Үөһээ өттүгэр элбэх таас харгылаах.

Өрүскэ Бодойбо куорат турар. Уҥа салаалара: Конда, Каренга, Калар, Бодайбо.
Хаҥас салаалар: Ципа, Мууйа, Мамакаан, Мама.



https://sah.wikipedia.org/wiki/%D0%92%D0%B8%D0%BD%D0%BE%D0%BA%D1%83%D1%80%D0%BE%D0%B2_%D0%9C%D0%B8%D1%85%D0%B0%D0%B8%D0%BB_%D0%97%D0%B8%D0%BD%D0%BE%D0%B2%D1%8C%D0%B5%D0%B2%D0%B8%D1%87

Винокуров Михаил Зиновьевич - Америка Холбоһуктаах штааттарыгар олорбут,
Конгресс бибилитиэкэтигэр үлэлээбит, АХШ-ка саамай бөдөҥ нуучча архыыбын
хомуйбут Саха сириттэн төрүттээх киһи.

Нуучча Америкатыгар аҕабыыттаабыт киһи дьиэ кэргэнигэр 1895 с. Дьокуускайга
төрөөбүт. Дьокуускайга духовнай сэминээрийэни бүтэрбит. 17 сааһыттан "Якутская
окраина" хаһыакка поэмаларын бэчээттиир буолбут. Петрограадка үөрэнэр соруктаах
барбыта дьалхааннаах кэм саҕаланан онто сатамматах. Социал-революционердар
баартыйаларыгар киирбит. Олунньутааҕы өрөбөлүүссүйэни өйөөбүт. Дьокуускайга
төннөн баран публичнай бибилитиэкэҕэ уонна РГО Дьокуускайдааҕы салаатын
түмэлигэр үлэлээбит. 1917 сыл алтынньытыгар Анастасия Якушкова диэн кыыһы ойох
ылбыт.

1919 сыл кыһыныгар эсердэр баартыйаларыгар баарыттан сылтаан кэргэнин кытта
сылтаан хаайыллыбыттар. 1920 с. кулун тутарыгар босхолоноот кэргэнин илдьэ
Охуоскайынан, Камчаатканан эргийэн Японияҕа тиийбит. Онно Михаил нуучча
кафедральнай собуорун хуоругар миэстэ ылбыт. Балтараа сыл буолан баран АХШ-ка
көспүттэр. Онно тиийэн Конгресс бибилитиэктигэр славян салаатыгар 1921 сыл
сэтинньи 15 күнүттэн саҕалаан ассистеннаабыт. Кини өҥөтүнэн үйэ чиэппэринэн бу
бибилитиэкэ нууччалыы пуондата АХШ-ка тэҥэ суох улааппыт. Онно 33 сыл үлэлээбит,
1956 сыллаахха биэнсийэҕэ тахсыбыт. АХШ-ка библиофил уонна нуучча литератууратын
библиограбын быһыытынан биллэр. 1983 с. өлбүт.

Кэргэнэ эмиэ Дьокуускайтан төрүттээх, Анастасия Семёновна Якушкова. Улахан кыыһа
Евгения кыра сааһыгар өлбүт, 1924 с. төрөөбүт уоллара 50-с сылларга бэйэтигэр
тиийинэн өлбүт. Кыра кыыстара Винокурова Елена Тидвел АХШ-ка олорор.



https://sah.wikipedia.org/wiki/%D0%92%D0%B8%D0%BB%D0%BB%D0%B8_%D0%A1%D0%BC%D0%B8%D1%82%D1%81

Вилли Смитс (нидерл. Willie (W.T.M.) Smits; төр. олунньу 22 күнэ 1957 сыл, Верт
(ааҥл. Weurt), Гелдерланд, Нидерланды) — Нидерланды уонна Индонезия учуонайа,
микробиолог, эколог, активист, уопсастыбаннай диэйэтэл, чунуобунньук, түмэт
урбаанньыт уонна менеджер, ойуурдары харыстааччы уонна кыыллар бырааптарын
араҥаччылааччы.

Вилли Смитс 1957 сыллаахха олунньу 22 күнүгэр Вертегэ (ааҥл. Weurt) Гелдерланд
провинцияҕа (илин Нидерланды) төрөөбүтэ.

1980 сыллаахха Калимантанҥа бастакы сырыытыгар сылдьан индонезийка дьахтары ойох
ылбыта Халыып:Lang-id2.

1985 сылтан Индонезия Илиҥҥи Калимантан провинциятыгар Баликпапан аттынааҕы
ойуурдары чинчийэр ыстаансыйаҕа үлэлээбитэ.

1989 сыллаахха ырыынак атыыһыттара бырахпыт орангутаан оҕотун булан, атаҕар
туруорбута.

1990-с сыллар саҕаланыыларыгар Tropenbos International пуонда уонна дойду тыатын
хаһаайыстыбатын министиэристибэтэ бииргэ оҥорбут бырайыактарын салайбыта.

1991 сыллаахха Вилли Смитс Калимантанҥҥа (Борнео) «Орангутааннары быыһыыр
пуонда»ны (ааҥл. Borneo Orangutan Survival Foundation, BOS) тэрийбитэ, хойут
пуондата сүтэн эрэр кыыллары харыстыыр биир бөдөҥ тэрилтэ буолбут.

1994 сыллаахха ойуур хаһаайыстыбатын уонна кырыс буор үөрэҕин уобалаһыгар
Нидерлаандылар Вагенинген үнүбүрсүтүөтүгэр дуоктар истиэпэнин ылбыта.

2001 сыллаахха Томохоҥҥа (ааҥл. Tomohon) (Хотугу Сулавеси, Индонезия) Masarang
(индон. Yayasan Masarang) пуонданы арыйбыт , пуонда түмэт урбаан бириинсиптэрин
тутуһан Индонезияҕа социаальнай уонна экологиическэй кыһалҕалары быһаарар.

2007 сыллаахха тохсунньу 14 күнүгэр Индонезия бэрэсидьиэнэ Сусило Бамбанг
Юдойоно Смтс пуондата туппут Масаранг (ааҥл. The Masarang Palm Sugar Factory)
саахар собуотун арыйбыта, собуот оҥорон таһаарыыга экологияҕа сыһыаны тутуһар,
тулалыыр айылҕаҕа эппиэттэхтик сыһыаннаһар.

Саахар собуотун бырайыага 6285 дьиэ кэргэни үлэнэн хааччыйар уонна 200 000 кв. м
иэннээх ойууру харыстаабыт.

Masarang пуонда 2010 сыллаахха Нидерлаандыга (Masarang Internatiol Foundation)
уонна Гонконгга (ааҥл. Masarang HK Society Limited) офистары арыйбыта.

Вилли Смитс Satya Lencana Pembangunan Award (1998) бириэмийэнэн
нагараадаламмыта; итини таһынан, Нидерлаандыга «хоруол лиэнтэтинэн»
(нидерл. Koninklijke onderscheiding; рыцарь уордьана) (1995).



https://sah.wikipedia.org/wiki/%D0%92%D0%B5%D1%80%D0%B3%D0%B8%D0%B7_%D0%9A%D1%83%D1%80%D0%B8%D0%B5%D0%BD

Вергиз Куриен (ааҥл. Verghese Kurien; сэтинньи 26 күнэ 1921 сыл, Кожикоде,
Британская Индия — балаҕан ыйын 9 күнэ 2012 сыл, Халыып:Нп2, Индия) — индия
социаль урбаанньыта, менеджер уонна чунуобунньук, биллэр аата «үрүҥ
өрөбөлүүссүйэ аҕата» (ааҥл. Father of the White Revolution) уонна «Индия үүт
атыылааччыта» (ааҥл. Milkman of India), «миллиард-литр өйүгүн иһин» — «Угут
эпэрээссийэ» (ааҥл. Operation Flood) — аан дойдуга тыа хаһаайыстыбатын уонна үүт
оҥорон таһаарыы сайдыытын биир бөдөҥ барагыраамматын иһин.

Кини өҥөтүнэн Индия үүтү оҥорор биир бөдөҥ таһаарыыччынан биллибит (2010-2010
сылларга аан дойду үрдүнэн 17 %), отут сыл иһигэр үүт хас биирдии киһиэхэ икки
төгүл сыаната тоҕоостоох буолбут. Ол кэннэ кини Индия сүөһү сыатынан-арыытынан
бэйэтин сөптүк хааччынарын ситиспит. Үүтһ оҥорон таһаарыыга, боросуок үүтү
бууйвол үүтүттэн оҥорууну саҕалаан, өрөбөлүүссүйэ оҥорбут.

Вергиз Куриен отучча бэйэтэ тэрийбит тэрилтэлэрин салайбыта - Amul үүт
кооперативын, Гуджарат (GCMMF) үүт маркетингын кооперативын, Ананд куорат тыа
хаһаайыстыбатын үнстүтүүтүн (IRMA) уо. д. а.

Үтүө өҥөлөрүн иһинИндия премьер-миниистирэ Лал Бахадур Шастри Куриены, Amul
кооператив уопытын дойдутугартарҕатарыгар, National Dairy Development Board
бэрэссэдээтэлинэн анаабыта..

Куриан 2012 сыллаахха балаҕан ыйын 9 күнүгэр надияд куорат госпиталыгар бүөр
ыарыытыттан өлбүт..

Молли Вергиз кэнниттэн сыл аҥара буолан баран 2012 сыллаахха ахсынньы 14 күнүгэр
Мумбаига өлбүт.



https://sah.wikipedia.org/wiki/%D0%92%D0%B5%D0%BD%D0%B4%D0%B8_%D0%9A%D0%BE%D0%BF%D0%BF

Венди Сью Копп (ааҥл. Wendy Sue Kopp, төр. бэс ыйын 29 күнэ 1967) —
кэммиэрсийэтэ суох кыра хааччыллыылаах дьиэ кэргэннэр үөрэх ылыыларын тоҕоостоох
оҥоруунан дьарыктанар Teach For America тэрилтэ тэрийээччитэ уонна сэбиэтин
бэрэссэдээтэлэ. Ону кэккэ Teach For All, АХШ-тан атын дойдуларга Teach For
America моделын туһанар глобаальнай кэммиэрсийэтэ суох тэрилтэлэр ситимнэрин,
генераальнай дириэктэрэ уонна олохтоһооччута

2014 сыллаахха Копп Fortune сурунаал версиятынан 50 аан дойдуу улуу лиидердарын
ахсааныгар 25-с миэстэ буолбута.

Венди Копп Далласка (Техас) Highland Park High School оскуоланы бүтэрбитэ, ол
кэннэ Принстон үнүбүрсүтүөтүн иһинэн баар Вудро Вильсон аатынан уопсастыбаннай
уонна аан доудй сыһыаннарын оскуолатыгар үөрэммитэ. 1989 сыллаахха принстоҥҥа
бакалаавр истиэпэнин ылбыта. Үнүбүрсүтүөккэ үөрэнэр сылларыгар Принстон Business
Today сурунаалын чилиэнэ этэ уонна University Press Club састаабыгар киирэрэ.

1989 сыллаахха Венди Копп бэйэтин диссертациятыгар Teach For America тэрилтэни
тэрийэргэ этии киллэрбитэ, диссертациятын суруйарга кини социология ыстаарсай
профессорын Марвин Бресслеры кытта сүбэлэспитэ. Бырайыагын ис дьиҥэ - эмиэрикэ
дьадаҥы дьиэ кэргэннэрин оҕолорун сылларынан үөрэтэргэ эдэр үөрэҕи бүтэрбит
учууталлары тардыы. Сотору кэминэн Копп, Принстоны бүтэрээт, Teach For America
тэрийбитэ. 1990 сыллаахха кэллиэстэри 500 бүтэрээччи эдэр дьон Teach For
America-ҕа учууталлаары кыттыспыттар. 1991 сыллаахха Копп Echoing Green-н TFA
сайдыытыгар граан ылбыта. 2012 сыллаахха хампаанньа ыраас ахтыыба сылга
$419,098,314 кырата суох буолбута.

2007 сыллаахха Копп Teach For All тэрийбитэ (Teach For America моделын туһанар
глобаальнай кэммиэрсийэтэ суох тэрилтэлэр ситимнэрин). 2013 сыллаахха Венди
Teach For America генераальнай дириэктэрин дуоһунаһыттан уурайбыта уонна тэрилтэ
бырабылыанньатын бэрэссэдээтэлин оруолун сүкпүтэ.

Кэпп кэргэннээх, кэргэнэ - Ричард Барт, Knowledge Is Power Program пуонда
бэрэсидьиэнэ, Нью-Йорка олороллор, түөрт оҕолоохтор.



https://sah.wikipedia.org/wiki/%D0%92%D0%B0%D1%81%D0%B8%D0%BB%D1%8C%D0%B5%D0%B2_%D0%93%D0%B5%D0%BE%D1%80%D0%B3%D0%B8%D0%B9_%D0%9C%D0%B8%D1%82%D1%80%D0%BE%D1%84%D0%B0%D0%BD%D0%BE%D0%B2%D0%B8%D1%87

Васильев Георгий Митрофанович (27.12.1908—23.09.1981) -- литературовед,
кириитик, тылбаасчыт, тыл үөрэҕин хандьыдаата. 1938 сылтан ССРС Суруйааччыларын
Сойууһун чилиэнэ.

Чурапчы улууһугар төрөөбүт. 1938 сыллаахха Москубатааҕы история, философия уонна
литература институтун бүтэрбитэ. 1928 сылтан литератураҕа үлэлээн барбыта. М.
Горькай "Песня о Буревестнике", М. Лермонтов "Демон", А. Грибоедов "Горе от
ума", А. Пушкин "Памятник", Н. Гоголев "Ревизор", В. Шекспир "Отелло", В.
Маяковскай "Хорошо" айымньыларын, Межелайтис хоһооннорун, "Слово о полку
Игореве", эбээн поэта Н. Тарабукин "Люблю солнце", о.д.а. тылбаастаабыта.
Уус-уран тылбаастан ураты Г. Васильев норуот тылынан уус-уран айымньытын
хомуйуутунан уонна норуот ырыаһыттарын, талааннаахтарын айымньыларын
бэчээттииргэ эмиэ үлэлээбитэ. 1957 сыллаахха С.А. Зверевтиин "айхал эйиэхэ, аар
тайҕа" олоҥхо-поэманы суруйан, айан өрөспүүбүлүкэтээҕи күрэскэ бастакы
бириэмийэни ылбыттара. Г. Васильев кириитик быһыытынан эмиэ биллэр. Кини "Очерки
истории якутской советской литературы" уонна "История многонациональной
советской литературы" диэн улахан үлэлэргэ кыттыбыта.



https://sah.wikipedia.org/wiki/%D0%92%D0%B0%D1%81%D0%B8%D0%BB%D1%8C%D0%B5%D0%B2_%D0%92%D0%B0%D1%81%D0%B8%D0%BB%D0%B8%D0%B9_%D0%95%D0%B3%D0%BE%D1%80%D0%BE%D0%B2%D0%B8%D1%87_-_%D0%A5%D0%B0%D1%80%D1%8B%D1%81%D1%85%D0%B0%D0%BB

Василий Харысхал дойду уонна тас дойдулар архивтарыгар сыралаахтык үлэлиир. Саха
Сирин историятыгар сыһыаннаах матырыйаалы көрдөөн, АХШ, Япония, Кытай, Финляндия
архивтарыгар сүүһүнэн докумуоннары чинчийбит, үөрэппит. Москваҕа,
Санкт-Петербурга баар архивтарга, музейдарга уонна библиотекаларга барыларыгар
кэриэтэ сылдьан политическай ссылка, ГУЛАГ, репрессия историяларыгар туһааннаах
матырыйааллары кичэйэн үөрэппит. Бу сыралаах үлэтин түмүгэр 2002 сыллаахха
репрессияҕа түбэспит уонна тас дойдуларга күрээн барбыт саха дьонун дьылҕаларын
туһунан «Ааспыт кэм аартыктарынан» кинигэтэ бастакы чааһа күн сирин көрбүтэ.



https://sah.wikipedia.org/wiki/%D0%92%D0%B0%D1%81%D0%B8%D0%BB%D1%8C%D0%B5%D0%B2%D0%B0_%D0%9C%D0%B0%D1%80%D0%B8%D1%8F_%D0%92%D0%B0%D1%81%D0%B8%D0%BB%D1%8C%D0%B5%D0%B2%D0%BD%D0%B0_II

Васильева Мария Васильевна II - 1917 сыллаахха I Бордоҥ нэһилиэгэр Маалыкайтан
хоту сытар «Тойон уйа­лаах» алааска Дьаҕаһын Баһылайын дьиэ кэргэнигэр
төрөөбүтэ. Начальнай оскуо­ла­ны бүтэрэн, 1935 сыллаахха Дьокуускайга
акушеркалар курстарыгар үөрэммитэ, дой­дутугар кэлэн Маалыкай учаастактааҕы
балыыһатыгар акушерканан, онтон Ара­ҥастаахха дьахталлары төрөтөр дьиэ
сэбиэдиссэйинэн үлэлии сырыттаҕына, 1938 сыллаахха Москваҕа улахан үлэҕэ үлэлии
сылдьар убайа, саха бастакы ре­во­лю­ционердарыттан биирдэстэрэ Степан
Васильевич Васильев балтын Марияны ыҥы­ран ылан Москватааҕы бастакы медицинскэй
институтка үөрэххэ киллэрбитэ.



https://sah.wikipedia.org/wiki/%D0%92%D0%B0%D1%81%D0%B8%D0%BB%D1%8C%D0%B5%D0%B2%D0%B0_%D0%9A%D0%BB%D0%B0%D1%80%D0%B0_%D0%94%D0%BC%D0%B8%D1%82%D1%80%D0%B8%D0%B5%D0%B2%D0%BD%D0%B0

Васильева Клара Дмитриевна (1944с.) — поэтесса, 1996 с. Саха Республикатын
суруйааччыларын сойууһун чилиэнэ, Россия журналистарын сойууһун чилиэнэ.

Тохсунньу ый 4 күнүгэр 1944 сыллаахха Ньурба улууһугар төрөөбүтэ. 1970-1992
сылларга Ньурба улууһун "Ньурба" хаһыатыгар секретарь-машинистканан,
корреспонденынан үлэлээбитэ. 1970 сылтан бэчээттэнэр. 1985 сыллаахха "Чэчир-85"
диэн ааттаах кассетаҕа "Кучу" хоһоонноорун хомуурунньуга тахсыбыта. Кэлиҥҥи
хоһоонноро, кэпсээннэрэ рсепублика хаһыаттарыгар, сурунаалларыгар, ону таһынан
эдэр суруйааччылар "Кырдал кыталыктара", "Оһуор" хомуурунньуктарыгар
бэчээттэммитэ. 1992 сыллаахха журналистар республиканскай бириэмийэлирин лаурета
буолбута.



https://sah.wikipedia.org/wiki/%D0%92%D0%B0%D1%80%D0%B3%D0%B0%D1%81%D0%BE%D0%B2_%D0%9C%D0%B8%D1%85%D0%B0%D0%B8%D0%BB_%D0%98%D0%B2%D0%B0%D0%BD%D0%BE%D0%B2%D0%B8%D1%87

Варгасов Михаил Иванович (1895 – биллибэт) - Саха сиригэр Гражданскай сэрии
кыттыылааҕа Урүҥ аармыйа подполковнига.

1895 сыллаахха Акмолинскай уобалас (Казахстан) Петропавловскай куоратыгар
төрөөбүт. Кэргэннээх эбит. Рабочайдартан төрүттээх. Ыраахтааҕы армиятыгар
подпоручик, Үрүҥ Армияҕа – подполковник.

Подполковник М.И. Варгасов 1922-23 сылларга Пепеляев генерал дружинатыгар
холбоһон Саха сиригэр кэлбитэ. Амма Солобуодатын ылан баран Пепеляев Варгасовы
Амма уонна Чурапчы икки ардыларынан ыыппыта. Варгасов сахалар кыра партизанскай
этэрээттэрин хомуйан 110 саллааттаах батальон тэрийбитэ. Кини этэрээтин соруга
диэн Чурапчытааҕы Курашов этэрээтэ Ракитин уонна Пепеляев этэрээттэригэр
кэтэхтэриттэн саба түспэтин хааччыйыы этэ. Варгасов этэрээтэ төһө да сотору
кэминэн ыһыллан хааллар бу сорудаҕы маҥнай утаа үчүгэйдик толорбута.

Пепеляев Айааҥҥа чугуйбутун кэннэ Варгасов эмиэ чугуйбута. Вострецов этэрээтэ
Пепеляевы бэриннэрэригэр Варгасов посредник буолбута. Ол аата Варгасов
Вострецовка көмөлөспүтэ. Ол үтүөтэ аахсыллыбыт буолуон сөп. М.И. Варгасов 1924
сыллаахха Читааҕа 5-с Армия трибуналыгар сууттанарыгар 29 саастааҕа.



https://sah.wikipedia.org/wiki/%D0%92%D0%B0%D0%BB%D1%8E%D1%82%D0%B0_%D1%83%D0%BE%D0%BD%D0%BD%D0%B0_%D1%85%D0%B0%D1%80%D1%87%D1%8B

Харчы оннугар, сорох быhыыга-майгыга, атын мал-сал туттуллуон сөп. Холобура,
сэрии сылларыгар кэккэ сирдэргэ харчы оннугар табах туттуллубута биллэр.
Россия5а гиперинфляция кэмигэр, о.э, 90-с сылларга сахар, табах, водка харчы
оруолун оонньообуттарын билэбит.

Валюта диэн тыл киэн туттууга 20-с үйэ иккис анарыгар киирбитэ уонна үксүн
туттулар харчы бэлиэлэригэр уонна счетка баар харчыга сыhыаннаан туттуллар.
Холобура, Былыргы Рим денарийа валюта быыhаарыытыгар сөп түбэhэр эрээри, оонук
ааттаммыта суох. Ол оннугар "манньыат", "харчы биирдэмэ" диэн өйдөбүллэр
туhаныллаллар.



https://sah.wikipedia.org/wiki/%D0%91%D2%AF%D0%BB%D2%AF%D2%AF%D1%82%D1%8D%D1%8D%D2%95%D0%B8_%D0%93%D0%AD%D0%A1

Бүлүүтээҕи ГЭС — Бүлүү өрүскэ тутуллубут гидроэлектростанция — уу күүһүн туһанан
электричествоны оҥорор агрегат.

Тутуута үс уочаратынан барар. ГЭС-1 1970 сыллаахха, ГЭС-2 1975 сыллаахха
тутуллан олоххо киирбиттэрэ. ГЭС-3 бастакы агрегаата 2004 с. үлэҕэ киирбитэ.

Бу ГЭС тутуллан алмааһы хостооччулары энергияннан хааччыйбыта. Ону тэҥэ Саха
сирин арҕаа өттө уотунан хааччыллыбыта. Ол гынан баран бу тутуу иккис бөрүкүтэ
суох өрүтэ эмиэ баар. Бу - ГЭС ууну харайар муората айылҕаҕа дьайыыта.
Бастакытынан, былыргыттан олохтоох дьон олорбут өлгөм элбэх сирдэрэ ууга
барбыттара. Туой Хайа бөһүөлэк олохтоохторо күүс өттүнэн көһөрүллүбүттэрэ.
Иккиһинэн уу анныгар элбэх мас тимирбитин түмүгэр ол сытыйыыта (феноллар) Бүлүү
өрүһү сүһүрдүбүтэ.



https://sah.wikipedia.org/wiki/%D0%91%D1%8D%D1%80%D1%8D%D1%81%D0%B8%D0%B4%D1%8C%D0%B8%D1%8D%D0%BD

Бэрэсидьиэн эбэтэр президе́нт (латыын тылыттан нуучча тылын нөҥүө киирбит тыл:
praesidens — инники олорооччу) — өрөспүүбүлүкэ көрүҥнээх дойдуларга ил баһылыга.

Ил түмэн өрөспүүбүлүкэлэригэр (нууч. парламентские республики) бэрэсидьиэни Ил
түмэн талар. Бэрэсидьиэн өрөспүүбүлүкэлэригэр (нууч. президентские республики)
быһа эбэтэр атын Ил түмэн кыттыыһыыта суох ньыманан талыллар. Бэрэсидьиэн
өрөспүүбүлкэлэригэр баһылык киэҥ боломуочуйалаах буолар, үксүн или
(судаарыстыбаны) уонна бырабыыталыстыбаны быһаччы салайар. Оттон ил түмэн
өрөспүүбүлүкэлэригэр Конституцияҕа баһылык киэҥ боломуочуйалааҕа сурулларын
үрдүнэн дьиҥ былааһы премьер-миниистир тутан олорор.



https://sah.wikipedia.org/wiki/%D0%91%D1%8D%D0%BB%D1%8D%D0%BC_%D0%91%D1%83%D0%BE%D0%BB

Бастакы редакторынан поэт Архип Георгиевич Кудрин — Абаҕыыныскай анаммыта.
Киниэхэ көмөлөһөөччүннэн Георгий Багынанов үлэлээбитэ. Бастакы нүөмэргэ Тойбохой
эдэр натуралисттар суруктара бэчээттэммитэ, бу суругу баһаатайдара Бессонов Г.
Е. ыыппыта.Ити кэнниттэн Владимир Михайлович Новиков — Күннүк Уурастыырап,
Гаврил Павлович Тихонов редактордаабыттара.Оттон сэрии иннинээҕи редакторынан
Никифор Кирикович Седалищев — Дьүөгэ Ааныстыырап этэ. 1941 сыллаахха бэс ыйын 27
күнүгэр «Бэлэм буол» («Кэскил») бүтэһик 277-с нүөмэрин таһаарбыта. Манан хаһыат
үлэтэ тохтообута. Никифор Кирикович ити кэнниттэн сэриигэ барбыта. Кыргыһыы
хонуутугар 1944 сыллаахха өлбүтэ. Партийнай-комсомольскай органнар уураахтарынан
«Бэлэм буол» хаһыат 1959 сыл тохсунньу 1 күнүттэн иккистээн тахсар буолбута.
Хаһыат 278 нүөмэринэн сэрии иннинээҕини салгыыр курдук бэчээттэммитэ. ССКП
обкома редакторынан Секлетея Алексеевна Курчатованы анаабыта. Кини кэнниттэн 50
сыл устата Нина Инноконтьевна Протопопова редактордаабыта.Эппиэттээх
сэкрэтээринэн фронтовик поэт Иннокентий Эртюков, литэрэтиирэ салаатын Николай
Мординов — Амма Аччыгыйа .салайан үлэлээбиттэрэ. 1990 сылтан «Кэскил» диэн
ааттаах, ону таһынан нууччалыы «Юность Севера» диэн тахсар.



https://sah.wikipedia.org/wiki/%D0%91%D1%8D%D0%B9%D1%8D_%D0%B1%D1%8D%D0%BB%D0%B8%D1%8D%D0%BB%D1%8D%D1%80%D0%B8%D0%BD%D1%8D%D0%BD_%D1%81%D0%BE%D0%BB%D0%B1%D1%83%D0%B9%D1%83%D1%83_(%D0%BB%D0%B8%D0%BD%D0%B3%D0%B2%D0%B8%D1%81%D1%82%D0%B8%D0%BA%D0%B0)

Бэйэ бэлиэлэринэн солбуйуу тыл үөрэҕэр - тыл дорҕооннорун (фонема, аллофон,
дорҕоон) анал бэлиэлэринэн (фонетическэй алфавитынан) чопчу көрдөрөн туран
сурукка суруйуу. Лингвистика түөрүйэтигэр уонна быраактыкатыгар солбук араастык
туттуллар.

Ол курдук кириллица нууччалыы көрүҥэ (сороҕор ордук чуолкайдык тыаһы тириэрдэр
сыаллаах элбэхтиктик көрүҥүгэр  уларытыллыбыт) нуучча тылын учебниктарыгар, тыл
үөрэҕэр (нууччалыы матырыйаалга олоҕуран), нуучча тылын тылдьыттарыгар ордук
туттуллар. Маннык суруйуу көмөтүнэн ааҕааччылары сөптөөхтүк саҥарыы уопсай
быраабылаларын (литературнай саҥа нуорматын) кытта билиһиннэрэллэр, маны тэҥэ
иһитиннэрии уратыларын кытта 1) туспа тыллары, тыл ситимнэрин, буукуба,дор5оон
дьүөрэлэһиилэрин 2) территория олохтоохторун, төрөөбүт тыл уонна/эбэтэр түөлбэ
тылы, сааһынан уо.д.а..

Атын тылынан саҥарааччыларга (туох ханнык иннинэ алфавитно-фонетическай систиэмэ
суругунан) маны таһынан саҥарыыны кытта билсиһэллэригэр табыгастаах, төрүт
тылларын бэлиэлэрин көмөтүнэн суруллуутунан, Великобритания уонна США
үөрэнээччилэрин уонна устудьуоннарын англискай тылынан суруллубут үөрэх
тылдьытыгар солбук үксүгэр латыын (английскай) тупсарыллыбыт алфавитын
көмөтүнэн, эбии устуруока үрдүнээҕи уонна уструока аннынааҕы охсуу уонна аһаҕас
дорҕоон уһаабыт бэлиэлэринэн бэриллэр. .

Тыл үөрэхтээхтэринэн элбэх солбук арааһа бэлиэтэнэр. Төрүт өйдөбүлү араарар
бэлиэлээх саҥарыы ураты суолтата, дорҕооннору утарыта туруортаан көрүүнү
фонематическэй солбук холобурдуур. Кини муҥутуур аҕыйах дорҕоон хомуурун дорҕоон
холбоһугунан араарар бэлиэлээх, оннук нуучча тылтан пал [пал] уонна пол [пол],
пат [пат] уонна падь [пат'] (бүтэһигэ - бүтэйдиҥи уонна бүтэһик дорҕоон
сымнатыллан көрдөрүллэр) эбэтэр араастаан булочная  диэн тылы саҥарыы [чн] уонна
[шн]. Мөлтөх быһыыга фонематическай бэйэ бэлиэлэринэн солбуйуу кинилэргэ буолар
дорҕооннор утарыта турсууларын учуоттуур.  Ньиргиэрдээх-ньиргиэрэ суох пааралаах
нуучча бүтэй дорҕоонноругар бу быһыы букатын тыл бүтэһигэр:
маннык чад уонна чат  атыылыы төрүт түһүккэ турар уонна кини солбуга [чат]
көрүҥү ылынан сөп түбэһэр буолар. 



https://sah.wikipedia.org/wiki/%D0%91%D1%8B%D1%87%D1%8B%D1%80%D0%B4%D0%B0%D0%B0%D0%BD

Бычырдаан, Никита Константинович Докторов - Саха сирин аатырбыт
хапсаҕайдьыттарыттан биирдэстэрэ.

Билиҥҥи Үөһээ Бүлүү улууһун Балаҕаннаах нэһилиэгэр 1913 с., муус устар 15
күнүгэр төрөөбүтэ.

Өрөспүүбүлүкэ күрэхтэһиитигэр биирдэ даҕаны тустан көрбөтөх, ол гынан баран, бу
Буучугурас курдук киһини 1937 с. кыһын уонна сайын анал көрсүһүүгэ тустан
кыайбыт. Кини Үөһээ Бүлүү Балаҕаннааҕар 1916 с. төрөөбүт. Уҥуоҕунан, быһа
холуйан эттэххэ, 1 м 85 см курдук этэ. Уонна муҥутаан сырыттаҕына, бэйэтэ да
суруйарынан, 107 кг буола сылдьыбыт. Буучугурастыын бастакы көрсүһүүлэригэр бэрт
тэҥҥэ тустубуттар. Үөһээ Бүлүүгэ көрсөн, Бүлүүттэн Ньурбаҕа хайыһар бохуотун
оҥоро сылдьар кэмнэригэр салайааччылар булан көрүһүннэрбиттэр. Онно, ол
тустубуттарыгар, Бычырдаан быраҕыытыгар Буучугурас тарбаҕынан хаары таарыйан
ааспыта үһү.



https://sah.wikipedia.org/wiki/%D0%91%D1%8B%D1%80%D0%B0%D0%B4%D0%B0%D0%B0%D2%BB%D0%B0%D0%BF_%D0%BE%D0%B9%D1%83%D1%83%D0%BD

Бырадааһап ойуун - Протасов Николай Николаевич - XIX уонна XX үйэлэр
кирбиилэригэр үөскээн ааспыт, тыыннааҕар уос номоҕо буолбут дьикти дьылҕалаах
киһи.

Кэрэ куоластаах ырыаһыт, импровизатор-тойуксут, хомусчут, уус, мындыр өйдөөх
киһи. 1925 сыллаахха ойууннууруттан "Кыым" хаһыатынан аккаастаммыт, аналлаах
куурустары бүтэрэн тырахтарыыс буолбут.

Бэйэтиттэн туох да суруллан хаалбатах эрээри кинини кытта бииргэ үөскээбит,
киниэхэ хаһан эрэ кутуруксутунан сылдьыбыт Амма оройуонун Соморсун нэһилиэгин
киһитэ Иванов Михаил Яковлевич (мелодист-ырыаһыт Ольга Иванова абаҕата) 1969
сыллаахха Бырадааһап ойуун биир кыырыытын магнитофоҥҥа суруттарбыта архыыпка
баар.



https://sah.wikipedia.org/wiki/%D0%91%D1%8B%D0%BB%D1%87%D0%B0%D1%80%D1%85%D0%B0%D0%B9

Былчархай - организм үлэлииригэр анаан араас эттиктэри оҥорон таһаарар уорганнар
уопсай ааттара.

Оҥоһууларынан икки көрүҥҥэ арахсаллар: ис уонна тас секрециялаах былчархайдар.
Тас секрециялаах былчархай синньигэс туруупкалаах буолар, онтун көмөтүнэн
секретын ирдэнэр сиригэр биэрэр (холобур, тириигэ баар көлөһүн уонна айахха баар
сил былчархайдара). Бу былчархайдары экзокрин былчархай дииллэр. Ис секрециялаах
былчархай оннук туруупката суох, секретын быһаччы хааҥҥа киллэрэр, бу
былчархайдары эндокрин былчархай дииллэр.

Кыылларга уонна киһиэхэ саамай сүрүн оруоллаах былчархайынан мэйиигэ баар
гипофиз буолар.



https://sah.wikipedia.org/wiki/%D0%91%D1%83%D1%81%D1%81%D0%B5%D0%BD%D0%B3%D0%BE_%D0%96%D0%B0%D0%BD_%D0%91%D0%B0%D1%82%D0%B8%D1%81%D1%82

Жан Бати́ст Буссенго́ (фр. Jean Baptiste Joseph Dieudonné Boussingault, нууч.
Жан Бати́ст Жозе́ф Дьёдонне́ Буссенго́) — франция учуонайа, академик,
агрохимияны төрүттээччи.

1802 сыллаахха олунньу 2 күнүгэр төрөөбүт. 1822 сыллаахха Англия хайатын
уопсастыбатын сорудаҕынан Александр Гумбольдт эрэкэмэндээссийэлээх Соҕуруу
Америкаҕа баран хас да сыл Анда хайаларын метеорологиятын уонна геологиятын
үөрэппит, Венесуэлаҕа, Колумбияҕа, Перуга, Чилигэ, Эквадорга сылдьыбыт. Симон
Боливар аармыйатыгар хайа инженерын үлэтин толорбут, ол эрээри оннук дуоһунас
аармыйаҕа суох буолан эппиһиэр буолбут, полковник сыбаанньатыгар дылы үүммүт.

Францияҕа 1839 сыллаахха төннөн баран Франция наукатын Академиятыгар талыллыбыт,
онтон Лион куоракка химия профессора буолбут (кэлин Айылҕа наукаларын
факультетыгар декан буолбут Халыып:Нп3). 1841 сыллаахха киниэхэ анаан аһыллыбыт
тыа хаһаайыстыбатын кафедратыгар профессор буолан Парижка көспүт.

1887 сыллаахха ыам ыйын 11 күнүгэр өлбүт. Наукаҕа сүрүн үлэтэ айылҕаҕа сэбдьи
эргийиитигэр анаммыт. Кини бары үүнээйи почваттан азоту ыларын, оттон бобтуҥулар
почваны азотунан байыталларын дакаастаабыта.



https://sah.wikipedia.org/wiki/%D0%91%D1%83%D0%BE%D0%BB%D0%B0%D1%81

Буолас (нууч. Волость) - Арассыыйаҕа былыргыттан баар дьаһалта эбэтэр
бааһынайдар бэйэни салайаныыларын алын биирдэмэ. Саха сиригэр маннык ааттаах
биирдэмнэр XVII-XIX үйэлэргэ туттулла сылдьыбыттара, кэлин нэһилиэк диэн
ааттанар буолбуттара.

Чинчийээччи С. Латышев Брокгауз уонна Эфрон энциклопедиятыгар суруйарынан,
былаас (нууч. Власть) диэн тылы кытта ыкса ситимнээх, былыр нууччаҕа ханнык эрэ
кинээс бас билэр сирэ-уота ааттанар эбитэ үһү.

Кэлин XVI үйэҕэ буолас диэн тыл урукку сири бас билии суолтатыгар туттуллубат
буолбут. Ол оннугар дьаһалтаннан тыырыллыы биирдэмин курдук көрүллэр, биитэр
отой да стан диэн тиэрмининэн солбуллар буолбут. Петр I саҕана эмиэ син
туттуллар эбит, ол эрээри чинчийээччи ханнык өйдөбүлгэ туттулларын туһунан биир
түмүккэ кэлбэт. Император Павел I саҕана, 1797 сыл сааһыгар кэккэ сытар
сэлиэнньэлэри уонна дэриэбинэлэри бирикээстэргэ холбуур туһунан ыйаах тахсыбыт
(№ 17906). Эмиэ ол сыл сайыныгар бирикээстэри буолас дииргэ император
бигэргэппит дакылаата тахсар ("О разделении казенных селений на волости и о
порядке их внутреннего управления", № 18082).

1866 сыллаахха тахсыбыт буоластары салайыы туһунан балаһыанньаҕа буолас маннык
суруллар:

Туора урдустарга (нууч. инородцы) буоластар туспа өйдөбүллээхтэрэ саарбахтаммат.
Тоҕо диэтэххэ кинилэр истэригэр бааһынайдар сословиеларыгар киирэр дьон
аҕыйахтара, сороҕор отой да суохтара биллэр. Сорох сиргэ этиллэринэн Саха
уобалаһыгар барыта 12 полиция учаастага, 8 нуучча уонна 1 туора урдустар
буоластара баара. Ол соҕотох буолас 15 саха улууһугар хайдара (251
нэһилиэктээҕэ).



https://sah.wikipedia.org/wiki/%D0%91%D1%80%D0%BE%D0%BA%D0%B3%D0%B0%D1%83%D0%B7_%D1%83%D0%BE%D0%BD%D0%BD%D0%B0_%D0%95%D1%84%D1%80%D0%BE%D0%BD_%D1%8D%D0%BD%D1%86%D0%B8%D0%BA%D0%BB%D0%BE%D0%BF%D0%B5%D0%B4%D0%B8%D1%8F-%D1%82%D1%8B%D0%BB%D0%B4%D1%8C%D1%8B%D1%82%D1%82%D0%B0%D1%80%D0%B0

Брокгауз уонна Ефрон Энциклопедическэй тылдьыта (ЭСБЕ) — Арассыыйа
Импиэрийэтигэр нууччалыы тахса сылдьыбыт универсаал энциклопедия.

1890—1907 сылларга Ф. А. Брокгауз — И. А. Ефрон (Петербург) аакциялаах кинигэ
кыһатын уопсастыбата таһаарбыт. Икки барылынан тахса сылдьыбыт — 41 сүрүн уонна
2 эбии туомнаах (тирааһын аҕыйах өттө) уонна 82 сүрүн уонна 4 эбии туом
аҥаардаах.

Бастакы 8 кинигэ (туом аҥара) И. Е. Андреевскэй эрэдээксийэтинэн, аттытар — К.
К. Арсеньев уонна Ф. Ф. Петрушевскай эрэдээксийэлэринэн тахсыбыта.
Энциклопедияҕа 121 240 ыстатыйалаах, 7800 ойуулаах уонна 235 каарталаах.

1899—1902 сылларга «Брокгауз уонна Ефрон Дьоҕус энциклопедия-тылдьыттара»
(МЭСБЕ) (3 туомнаах); 1907—1909 сылларга кини иккис 4 туомнаах таһаарыыта
тахсыбыта.

1911—1916 сылларга «Саҥа энциклопедия-тылдьыт» (НЭС) тахсыбыта (былааннаммыт 48
туомтан 29-һа тахсыбыта, тиһэх тыл — «Отто»).



https://sah.wikipedia.org/wiki/%D0%91%D1%80%D0%B5%D1%82%D1%82_%D0%A3%D0%B8%D0%B3%D0%B4%D0%BE%D1%80%D1%86

Бретт Уигдорц (ааҥл. Brett Wigdortz) — эмиэрикэ түмэт урбаанньыта, «Teach First»
үөрэх үтүөнү оҥорор тэрилтэни тэрийээччи уонна сүрүн толорооччу дириэктэрэ,
тэрилтэтин үлэтин хайысхата - дьиэ кэргэн дохуотун намыһах таһымын кыһалҕатын
быһаарыы уонна үөрэхтээһин хаачыстыбатын тупсарыы.

Уигдорц билиҥҥи кэмҥэ оскуолаларга бастыҥ дириэктэрдэри бэлэмниир «National
College for Digital Skills» уонна «Future Leaders» итэҕэллээх киһилэрэ. Ону
кытта кини Венди Коппы кытта «Teach For All» тэрийсээччитэ уонна итэҕэллээх
киһитэ

1995 сыллаахха Ричмонд үнүбүрсүтүөтүгэр экэниэмикэ уонна аан дойду чинчийиилэрин
уобалаһыгар бакалавр истиэпэннээх уонна Гавай үнүбүрсүтүөтүгэр экэнимэмикэ
уобалаһыгар магистр истиэпэннээх үрдүкү үөрэҕи ылбыта.

Гавай үнүбүрсүтүөтүгэр үөрэнэр сылларыгар Гонолулуга «Илиҥҥи-Арҕаа кииҥҥэ»
чинчийээччинэн үлэлээбитэ, Соҕуруу-Илин Азия уонна Чуумпу акыйаан Арыыларын
энергетикалара уонна экэнимиэкэлэрэ сайдыытын кыһалҕаларыгар болҕомтотун
уурбута. Азия энергетикатын потоктарын инникитин туһунан ыстатыйаны (China and
Central Asia's Volatile Mix : Energy, Trade, and Ethnic Relations) суруйсубута.

2007 сыллаахха Бретт үрбааҥҥа үлэтин уонна үөрэхтээһини өйүүрүн иһин «UK Ernst &
Young Social Entrepreneur of the Year» наҕараадатыгар тиксибитэ и «CASE European
Leadership Award».

«The Evening Standard» кинини 1 000 саамай кыахтаах Лондон олохтоохторун
ахсааныгар киллэрбитэ. 2013 сыллаахха Бретт Британия импиэрийэтин уордьанынан
наҕараадаламмыта. 2015 сыллаахха Бретт Улуу Британия саамай кыахтаах киһитэ
буолан «Debrett's 500» испииһэккэ киллэриллибитэ.



https://sah.wikipedia.org/wiki/%D0%91%D0%BE%D1%84%D0%BE%D1%80%D1%82_%D0%B1%D0%B0%D0%B9%D2%95%D0%B0%D0%BB%D0%B0

Канада Хотугулуу-Арҕаа территорияларын, Юкон Территориятын уонна АХШ Аляска
штатын хотугу кытылларыгар баар байҕал. илин өртүнэн Канада Арктика архипелага
сыстар.

Бофорт байҕалын хотугулуу-арҕаа чэрчитинэн Барроу тумултан (Аляска) Принс Патрик
арыыга баар Лендс Энд тумулга тардыллыбыт линия ааҕыллар.

Байҕал иэнэ 450 000 км². Британия гидрографа сэр Френсис Бофорта аатынан
ааттаммыт.

Байҕалга Макензи диэн улахан өрүс түһэр. киттар уонна муора көтөрдөрө үөскүүр
сирдэрэ.

Маҥнайгы чинчийии 1960 сыллардаахха буолбута, онтон маҥнайгы нефть платформата
1986 сыллаахха тутуллубута.



https://sah.wikipedia.org/wiki/%D0%91%D0%BE%D1%80%D0%B8%D1%81_%D0%95%D0%BB%D1%8C%D1%86%D0%B8%D0%BD

Ельцин Борис Николаевич (олунньу 1 1931, Бутка сэлиэнньэ, Буткинскай оройуон,
Ураал уобалаһа, РСФСР, ССРС — муус устар 23 2007, Москуба, Арассыыйа) —
сэбиэскэй хомуньуус баартыйа уонна Арассыыйа бэлиитигэ уонна судаарыстыбаннай
диэйэтэлэ, Арассыыйа Федерациятын бастакы бэрэсидьиэнэ.

Иккитэ бэрэсидьиэн дуоһунаһыгар талыллыбыта — 1991 бэс ыйын 12 күнүгэр уонна
1996 сыллаахха от ыйын 3 күнүгэр, бу дуоһунаска 1991 сыл от ыйын 10 күнүттэн
1999 ахсынньы 31 күнүгэр дылы.

Арассыыйаҕа бастакы норуот талбыт бэрэсидьиэнин, ГКЧП-ны утарыыны тэрийээччи,
Арассыыйа экэниэмикэтин тосту уларытааччы быһыытынан Устуоруйаҕа киирбит киһи.



https://sah.wikipedia.org/wiki/%D0%91%D0%BE%D0%BD%D0%B0%D0%B3%D0%B8%D0%B9_(%D0%B7%D0%B0%D0%B0%D0%BC%D0%BE%D0%BA)

Бонагий заамак (фр. Château de Bonaguil) — Заамак баар сирэ арҕаалыы-соҕурууҥҥу
Франция Лот-э-Гарон диэн департамэныгар турар. Бонагий Франция орто үйэлэр
замоктарыттан бүтэһик тутуллубут диэн бэлиэтэнэр о.э. тутуу саҥата XIII үйэҕэ
саҕаламмыт ол кэннэ бүтэһик тутуллуута XV үйэннэн түмүктэнэр. Маннык замоктар
былыр сэрииннэн саба түһүүттэн көмүскэнэн тутуллаллар эбит. Фюмель (Fumel) диэн
ааттаах куорат мэрията бас билэр дьаһайар заамага. Икки өттүттэн үрдүк томтор
сирдэр быыстарыгар турар, аттытынан үрүйэлэр ааһаллар. Хаҥас өттүттэн 7
килэмиэтирдээх тэйиччи Лот (Lot) өрүс устар, уҥа өттүгэр Гарон (Garonne) өрүс.



https://sah.wikipedia.org/wiki/%D0%91%D0%BE%D0%BB%D1%83%D0%B3%D1%83%D1%80_%D0%BD%D1%8D%D2%BB%D0%B8%D0%BB%D0%B8%D1%8D%D0%B3%D1%8D_(%D0%A7%D1%83%D1%80%D0%B0%D0%BF%D1%87%D1%8B_%D1%83%D0%BB%D1%83%D1%83%D2%BB%D0%B0)

Болугур нэһилиэгэ. Чурапчы улууһун нэһилиэгэ, киинэ Мындаҕаайы. Амма өрүс
кытыытыгар турар.

Нэһилиэнньэтин ахсаана 1 116 киһи (2007 сыл), ол иһинэн Мындаҕаайыга — 1 106,
Кыстык-Кугдаҕа — 11 киһи.

Улуус кииниттэн илин диэкки 70 км Амма өрүскэ сытар. 1963 сыллаахха Болугур
нэһилиэк диэн аата төннөрүллүбүт. Онтон "Мындаҕаайы" диэн аата аттыгар баар
күөлтэн тахсыбыт. Чурапчы улууһун нэһилиэгэ сынньалаҥҥа сөбүлүүр сирэ, сайын
аайы Чурапчы улууһун бары нэһилиэктэриттэн оҕолор лааҕырдарга сынньана кэлэллэр,
уонна дьон өрөбүллэргэ игин Чурапчыттан сөтүөлүү уонна кыраһыабай сиргэ салгын
сии Мындаҕаайыга кэлэр.



https://sah.wikipedia.org/wiki/%D0%91%D0%B8%D0%BB%D1%8D%D2%95%D0%B8%D1%82_%D0%B4%D1%83%D0%BE/%D0%A0%D1%83%D0%B1%D1%80%D0%B8%D0%BA%D0%B0_%D0%B0%D1%80%D1%85%D1%8B%D1%8B%D0%B1%D0%B0

«Билэҕит дуо» рубрика архыыба. См. подробности на странице Википроект:Знаете ли
вы.

2007 сыл: тохсунньу | олунньу | кулун тутар | муус устар | ыам ыйа | бэс ыйа |
от ыйа | атырдьах ыйа | балаҕан ыйа | алтынньы | сэтинньи | ахсынньы

2008 сыл: тохсунньу | олунньу | кулун тутар | муус устар | ыам ыйа | бэс ыйа |
от ыйа | атырдьах ыйа | балаҕан ыйа | алтынньы | сэтинньи | ахсынньы

2009 сыл: тохсунньу | олунньу | кулун тутар | муус устар | ыам ыйа | бэс ыйа |
от ыйа | атырдьах ыйа | балаҕан ыйа | алтынньы | сэтинньи | ахсынньы

2010 сыл: тохсунньу | олунньу | кулун тутар | муус устар | ыам ыйа | бэс ыйа |
от ыйа | атырдьах ыйа | балаҕан ыйа | алтынньы | сэтинньи | ахсынньы

2011 сыл: тохсунньу | олунньу | кулун тутар | муус устар | ыам ыйа | бэс ыйа |
от ыйа | атырдьах ыйа | балаҕан ыйа | алтынньы | сэтинньи | ахсынньы

2012 сыл: тохсунньу | олунньу | кулун тутар | муус устар | ыам ыйа | бэс ыйа |
от ыйа | атырдьах ыйа | балаҕан ыйа | алтынньы | сэтинньи | ахсынньы

2013 сыл: тохсунньу | олунньу | кулун тутар | муус устар | ыам ыйа | бэс ыйа |
от ыйа | атырдьах ыйа | балаҕан ыйа | алтынньы | сэтинньи | ахсынньы

2014 сыл: тохсунньу | олунньу | кулун тутар | муус устар | ыам ыйа | бэс ыйа |
от ыйа | атырдьах ыйа | балаҕан ыйа | алтынньы | сэтинньи | ахсынньы



https://sah.wikipedia.org/wiki/%D0%91%D0%B0%D2%95%D0%B0_%D0%B1%D0%B0%D1%82%D0%B0%D2%BB%D0%B0

Баҕа батаһа — Саха сиригэр маннык ааттаах үс уруулуу көрүҥ үүнэр: Iris
sanguinea, Iris laevigata, Iris setosa.

Ботаника классификациятыгар Сибиир ииристэрэ (Сибиир баҕа батастара) — Iris ser.
Sibiricae (Diels, 1953) — диэн эрээккэ киирэллэр.

Iris sanguinea (нууч. Касатик кроваво-красный) сэдэх үүнээйи, СӨ Кыһыл
кинигэтигэр киирэр, Алдан орто сүүрүгэр көстөр.

Iris laevigata (нууч. Касатик сглаженный) — популяцията кыччаан иһэр көрүҥ, Саха
сирин Кыһыл кинигэтигэр киирэр. Өлүөнэ хочотугар Алдан төрдүгэр диэри, Бүлүү
уонна Алдан хочолоругар көстөр.

Iris setosa (нууч. Касатик щетинистый) — Саха сиригэр бүтүннүүтүгэр туундараттан
ураты көстөр. Бэс ыйын ортотуттан 18-20 күн сибэккилиир.



https://sah.wikipedia.org/wiki/%D0%91%D0%B0%D2%95%D0%B0_%D0%B1%D0%B0%D0%BB%D1%8B%D0%BA

Таас бас, Баҕа балык, Лааха эбэтэр Быдьар балык (лат. Cottus sibiricus Kessler,
нууч. Сибирский подкаменщик) — улахан төбөлөөх, суптугур кылгас эттээх, хатырыга
суох, түөһүгэр улахан, сарбайбыт лапчааннардаах кыра сиэмэх балык.
Лаапчааннарынан уу түгэҕиттэн тутуһар, хаамар уонна былыыкка көмүллэр. Сороҕор
хаахынайы кытта буккуйаллар. Өлүөнэ тардыытыгар 10 сыл олорор диэн суруйаллар,
Ангарааҕа - 9 сыл.

Саха сиригэр элбэх өрүстэргэ уонна үрэхтэргэ үөскүүр. Киэҥник ыллахха Хотугу
Муустаах байҕалга түһэр өрүстэргэ (Обь, Иртыш, Енисей, Ангара салаалара, Өлүөнэ,
Дьааҥы). Дьааҥыттан илин көстүбэт.

Саамай улааппыта Өлүөнэ өрүскэ көстүбүт: уһуна 158 мм, ыйааһына 61,8 г. Үксүн 7
см ууһуннаах, 8 г ыйааыннаах биэстээх балыктар көстөллөр эбит (Гундризер уо.а.,
1981; Богданов, 2000). Ортотунан кыра кээмэйдээх, устата 12 см. Саха сиригэр 53
см уонна 5 киилэҕэ дылы улаатара биллэр диэн арааһа алҕас суруллар быһыылаах.

Көннөрү таас бастан Сибиир таас баһа маннык уратылардаах: өрөҕөтүн лаапчааннара
эмэһэтин үүтүгэр тиийэллэр, ол лаапчааныгар туора хараҥа сурааһыннара суох.
Этэ-сиинэ уһун. Төбөтүн, көхсүн, ойоҕоһун тириитэ хойуу уҥуох инньэлэрдээх. Өҥө
бороҥ, кыра хараҥа эбирдэрдээх. Лаапчааннара туора хараҥа сурааһыннардаахтар.
Төбөтө саллаҕар, төбөтүн кэтитэ үрдүгүнээҕэр арыый кыра. Айаҕа улахан. Тиистэрэ
бытархайдар. Хараҕа кыра, бэйэ-бэйэтиттэн тэйиччилэр. Көхсүн лаапчааннара
силлиһэ сылдьаллар.

Таастаах сирдэри сөбүлүүр. Саас ыыр сиригэр (чычаас, аһылыктаах сиргэ), күһүн
кыстыыр сиригэр (дириҥҥэ) көһөр.

Өлүөнэҕэ 5-6-с сааһыгар ситэр (Ангарааҕа 4-5 сааһыгар). Искэҕэ 209-614
туорахайдаах. Ыыр кэмэ сааскы халааны уонна муус барыытын кытта сөп түбэһэр.
Искэҕин таас алын өттүгэр ыыр. Атыыра искэхтэрин харабыллыыр эбит.

Бултаныллыбат көрүҥ. Алыһар уонна бил аһылыгар улахан суолталаах (Богданов,
2000). Саха тылын быһаарыылаах тылдьытыгар "амтана хатыыска маарынныыр гынан
баран куһаҕан көрүҥнээх" диэбиттэр.



https://sah.wikipedia.org/wiki/%D0%91%D0%B0%D1%80%D0%B0%D1%88%D0%BA%D0%BE%D0%B2_%D0%A1%D1%8D%D0%BC%D1%8D%D0%BD_%D0%9F%D0%B5%D1%82%D1%80%D0%BE%D0%B2%D0%B8%D1%87

Нэһилиэгэр оскуоланы уонна балыыһаны тутан биэрбитэ. 1916 сыллаахха И. А.
Тимофеевы кытта улахан оскуола дьиэтин турарга соруммута, дьиэни
электричествонан уонна мебелинэн хааччыйыах буолбута.

Ону таһынан Дьокуускайга икки мэндиэмэннээх дьадаҥылэр оҕолорун пансионын тутуох
буолбута. Ити тутуулары 1920 сыллаахха бүтэрэргэ соруммута.

1912 сылга станиславскай лиэнтэҕэ үрүҥ көмүс мэдээлинэн наҕараадаламмыта.
1910—1912 сыллардаахха кини дьэтигэр учууталынан А. Е. Кулаковскай үлэлээбитэ.

1921 сыл олунньу 22 күнүгэр 35 киһи иһигэр «сэбиэскэй былааһы утары барбытын
иһин» ытан өлөрбүттэрэ.



https://sah.wikipedia.org/wiki/%D0%91%D0%B0%D0%BB%D1%8C%D0%B1%D0%BE%D0%B0_(%D1%85%D0%B0%D1%80%D1%87%D1%8B)

1904 сыллаахха эргииргэ киирбит, Испания конкистадора Васко Нуньес де Бальбоа
чиэһигэр ааттаммыт.

1934 сылга дылы бальбоа манньыатыгар ырааһынан кыһыл көмүһэ 1, 5048 г эбит, бу
АХШ долларыттан (1, 50463 г) арыычча үрдүк, ол да буоллар бальбоа долларга
тэҥнэнэрэ.

Эргииргэ 2, 1, 1/2, 1/4, 1/10 бальбоа, 5 уонна 1 Панама сентесимоларын
манньыаттара бааллар. Итини таһынан 500, 200, 100, 75, 50, 20, 10, 5 уонна 1
бальбоа өйдөбүл манньыаттара тахсыбыттара.

Кумааҕы харчынан сокуонунан төлөбүргэ көҥүллэммит АХШ доллара эргииргэ баар.
Биир кэмҥэ, 1941 сыллаахха, 20, 10, 5 уонна 1 бальбоа банкноталара бэчээттэнэ
сылдьыбыттара да, аҕыйах хонугунан эргииртэн уһуллубуттара, «сэттэ күннээх
доллар» диэн ааттаммыттара.



https://sah.wikipedia.org/wiki/%D0%91%D0%B0%D0%B9%D0%B0%D0%BD%D0%B0%D0%B9

Тыа, ойуур көтөрүн-сүүрэрин олоччу бас билэр, улахан иччи. Кини дьонтон
кэһиини-тутууну эрэнимтиэ. Кыраҕа даҕаны олус үөрүнньэҥ, бэрт сайаҕас, эйэҕэс,
сайдам майгылаах. Кини үөрдэҕинэ-көттөҕүнэ, санаата көнньүөрдэҕинэ, булчукка
олус дьэллэм.

Идэтийбит булчуттар бултуу баралларыгар дьиэлэригэр аал уоту аһатан, Байанайы
үөрдэн-көтүтэн баран аттаналлар. Дьиэ кэргэттэрин кытары малааһын тэрийэллэр.
Уустаах Избеков суруйарынан, бу сиэри-туому Байанай сэргэтин таһыгар толороллор.
Бултуйдахтарына байанай сэргэтин таһыгар махталларын биллэрэр сиэр-туом
толороллор. Кырынаас, солоҥдо өлөрдөҕүнэ, булчут таһыттан киирээт да уокка ас
биэрэр, бултаабыт булдун тумсун «хойут даҕаны биһиги дьиэбитигэр киирэр буолаар,
эйигин бу курдук аһатыам» дии-дии, арыынан оҕунуохтуур.



https://sah.wikipedia.org/wiki/%D0%91%D0%B0%D0%B0%D1%80%D1%82%D1%8B%D0%B9%D0%B0_(%D0%B1%D1%8D%D0%BB%D0%B8%D0%B8%D1%82%D0%B8%D0%BA%D1%8D)

Политика партията диэн политика тэрилтэтэ, талыы нөҥүө дьаhалтаҕа былааhы ылар
уонна тутар соруктаах. Партиялар үксүн хайа эмэ идеологияны эбэтэр көрүүнү
тутуhаллар, ол платформаларыгар суруллар уонна туох эмэ соруктардаах. Биир
кэрэхсэбиллээх партиялар коалиция тэрийиэхтэрин сөп.

Араас дойдуларга, ол курдук Кытайга, Хоту Кэриэйэҕэ уонна Кубаҕа биир
политическай партия күүһэ тарҕаммыт. Атын диктатураларга, ол курдук Саудовскай
Аравияҕа политическай партия бобуллубут, уонна ханнык даҕаны парламент суох.

Дойдуларга үксүгэр иккиттэн улахан политика партиялар баар буолааччылар, ол
курдук АХШга Демократическай уонна Республиканскай партиялар бааллар. Атын
партиялар баалларын да иһин Конгресска миэстэлэрэ суох. Германия Бундестагыгар
алта партиялар миэстэлээхтэр, онтон Великобританияҕа икки улахан, биир орто
кээмэйдээх уонна элбэх кыра партиялар бааллар.



https://sah.wikipedia.org/wiki/%D0%90%D1%84%D0%B0%D0%BD%D0%B0%D1%81%D1%8C%D0%B5%D0%B2_%D0%90%D0%BB%D0%B5%D0%BA%D1%81%D0%B5%D0%B9_%D0%9F%D0%B5%D1%82%D1%80%D0%BE%D0%B2%D0%B8%D1%87

Афанасьев Алексей Петрович — Дьокуускай уокуругун Дүпсүн улууһун Өспөх
нэһилиэгин баайа.

Алексей Петрович С.В. Ястремскайы кытта бииргэ алтыспыт, "Саха тылын
грамматикатын" оҥорсууга быһаччы кыттыспыт киһинэн билиниллэр.

Кини туһунан С.В. Ястремскай маннык суруйбуттаах: "Интеллигентный родович,
пользующийся среди сородичей громадным авторитетом и уважением", - диэн.

Ястремскай хаатырҕаҕа 5 сыл сылдьан баран Саха сиригэр сыылкаҕа ыытыллар, онно
Дүпсүн улууһугар А.П Афанасьевка олохсуйбут эбит. 1886 сылтан 1896 сылга дылы
кини дьиэтигэр олорбут курдук. Афанасьев нууччалыы бэркэ билэр эбит. Олоҥхолуура
үһү. Инньэ гынан Ястремскай саха тылын сэргииригэр олук буолбут ("сформировал
его интерес к изучению языка и фольклора якутов") диэн суруйаллар.



https://sah.wikipedia.org/wiki/%D0%90%D1%84%D0%B0%D0%BD%D0%B0%D1%81%D0%B8%D0%B9_%D0%9F%D0%B5%D1%82%D1%80%D0%BE%D0%B2%D0%B8%D1%87_%D0%A0%D1%8F%D0%B7%D0%B0%D0%BD%D1%81%D0%BA%D0%B0%D0%B9

Афанасий Петрович Рязанскай (1873 с. тохсунньу 1 күнэ - 1930 (?)) —- Амма
улууһун бастакы кулубата.

3-с Чакырга (билигин Амма улууһун сирэ) төрөөбүт. Ааҕарга-суруйарга сыылынай
Натансоҥҥа Абаҕаҕа үөрэммит. Онтон Дьокуускайга киирэн реальнай училище 4
кылааһын бүтэрбит.

1912 сыллаахха Амма нэһилиэктэрэ Боотур уус улууһуттан арахсан туспа улуус
буолбуттара, Рязанскай бастакы кулуба буолбута. Икки сылынан бэрик ылла диэн
ууратыллыбыта.

Суруйар дьоҕурдааҕа дииллэр, Баһылай Никифоров хаһыаттарыгар кини икки тылынан
суруйуулара утумнаахтык тахсаллара.

1921 сыллаахха Чурапчыга буолбут ВЯОНУ сийиэһин кыттыылааҕа. Охуоскайга күрүүр.
1927 сыллаахха тутуллан хаайыллар, ол эрээри сотору босхолонор. Сэбиэскэй
тэрилтэлэргэ үлэҕэ киирэр, Наркомзем чилиэнэ буолар.

1929 (сороҕор 1930 дииллэр) сыллаахха Артемьев М. өрө туруутугар кытынна,
Пепеляев сэриитигэр дьону хомуйда, эмиграцияҕа сылдьар уолугар Саха сиринээҕи
быһыыны-майгыны биллэрэ олорор диэн буруйданар, тутуллан, үс киһилээх суут
(тройка) биригэбиэринэн Соловки арыыларыгар хаайыыга ыытыллар. Ол кэннэ сураҕа
суох сүппүт, сорох сибидиэнньэннэн аара түрмэҕэ өлбүт.



https://sah.wikipedia.org/wiki/%D0%90%D1%82%D0%BB%D0%B0%D1%81%D0%BE%D0%B2_%D0%92%D0%BB%D0%B0%D0%B4%D0%B8%D0%BC%D0%B8%D1%80_%D0%92%D0%BB%D0%B0%D0%B4%D0%B8%D0%BC%D0%B8%D1%80%D0%BE%D0%B2%D0%B8%D1%87

Атласов Владимир Васильевич, (атын домумуоннарынан Отласов; 1661? — 1711) —
нуучча казага.

Александр Пушкин Атласовы «Камчаатка Ермага», онтон Степан Крашенинников —
«обретатель Камчатки» диэн ааттаабыттара.

Дьокуускайга төрөөбүтэ. 1695 сыллаахха Анадырга приказчигынан барбыта. Мантан
1697 сыллаахха 60 киһилээх Камчаатканы чинчийэ барбыта.

Пенжина өрүһүнэн коряктары дьаһаахтаабыттара. 1697 сыллаахха Олютор коряктарга
тиийбитэ.

Камчаатка тумул арыыны бары хайысхаларынан чинчийбитэ. Тумул арыы соҕуруу уһугар
тиийэн камчадаллартан дьоппуон киһитин Дэнбэйи босхолуур.

1700 сыллаахха Дьокуускайга төннөр. 1701 сыллаахха Москваҕа хомуйбут дьаһааҕы
тиэйэн барар.



https://sah.wikipedia.org/wiki/%D0%90%D1%80%D0%B3%D1%83%D0%BD%D0%BE%D0%B2_%D0%92%D0%B0%D0%BB%D0%B5%D1%80%D0%B8%D0%B9_%D0%93%D0%B5%D0%BE%D1%80%D0%B3%D0%B8%D0%B5%D0%B2%D0%B8%D1%87

В. Г. Аргунов Саха государственнай университет уонна гуманитарнай чинчийии
Институт иһинэн тэриллэр үгүс археологическай экспедицияларга кыттыбыта. 1985
сылтан Өлүөнэтээҕи археология экспедициятыгар начальнигы солбуйааччы. 1991—1998
сс. — Өлүөнэтээҕи археология экспедицията Дириҥнээҕи этэрээтин начальнигынан
сылдьыбыта.

«Каменный век Северо-Западной Якутии» (Новосибирск, 1990), монография.
«Археологические памятники Якутии. Бассейны Вилюя, Анабара и Оленека» (М., 1991;
в соавт. с Ю. А. Мочановым, С. А. Федосеевой, И. В. Константиновым и Н. В.
Антипиной), монография. «Сыалахская неолитическая культура на территории
Северо-Западной Якутии» (Сб.: Археологические исследования в Якутии. —
Новосибирск, 1992). «К вопросу о границах ареала сыалахской неолитической
культуры» (Сб.: Археология Северной Пасифики. — Владивосток, 1994). «Ранний
неолит Якутии: состояние изученности и проблемы» (Сб.: Культурные традиции
народов Сибири и Америки: преемственность и экология (горизонты комплексного
изучения). — Чита, 1994). «Проблемы происхождения и развития сыалахской
ранненеолитической культуры Северо-Восточной Азии» (Сб.: Поздний палеолит -
ранний неолит Восточной Азии и Северной Америки. — Владивосток, 1996). «К
вопросу о границах сыалахской неолитической культуры» (Сб.: Археология
Северо?Восточной Азии. Астроархеология. Палеометрология. — Новосибирск, 1999).
«Основные этапы заселения человеком западного сектора Якутской Арктики» (Сб.:
Международный Северный археологический конгресс. — Ханты-Мансийск, 2002). «Новые
данные об археологических памятниках бассейна Анабара» (Сб.: Древние культуры
Северо?Восточной Азии. - Астроархеология. Палеоинформатика. — Новосибирск,
2003).



https://sah.wikipedia.org/wiki/%D0%90%D1%80%D0%B1%D0%B8%D1%82%D0%B0,_%D1%81%D1%83%D1%80%D1%83%D0%B9%D0%B0%D0%B0%D1%87%D1%87%D1%8B

Иван Арбита (Иван Егорович Слепцов) (29.12.1913—13.07.1943) — XX үйэ бастакы
аҥаарыгар олорон, айан-тутан ааспыт саха поэта, тылбаасчыттар.

Кини 1914 сыллаахха Мэҥэ-Хаҥалас оройуонугар, Тараҕай нэһилиэгэр дьадаҥы дьоҥҥо
төрөөбүтэ. Оскуолаҕа уон биир сааһыгар киирэн, 1935 сыллаахха Дьокуускайдааҕы
учуутал техникумун бүтэрбитэ. Саҥа аһыллыбыт институкка сылга тиийбэт кэмҥэ
үөрэммитэ. Кэлин үөрэҕин быраҕан, аҥардас ааҕар, суруйар дьарыктаммыта. Ол
сылдьан быстах кэмнэргэ учууталлаабыта, хаһыакка, кинигэ кыһатыгар
үлэлэтэлээбитэ. Арбита айымньылара уонна Пушкинтан, Лермонтовтан, Маяковскайтан,
атын да поэттартан, суруйааччылартан элбэх үтүөкэн тылбаастара биһиги
литературабытыгар өлбөт-сүппэт кылаат буолуохтара. Кини литературнай
нэһилиэстибэтин бэчээттээн таһаарыы аайааччыларга улахан интэриэстээх буолара
саарбаҕа суох. 1942 сыллаахха кинини Сэбиэскэй былаас утары охсуһар диэн
сууттаабыттара уонна ытыыга уурбуттара.

Поэт Иван Арбита аата саха национальнай литературатын историятыгар бэрт бэлиэ,
көстүүлээх миэстэни ылар. Сэрии иннинээҕи сылларга бу күлүмүрдэс талааннаах поэт
үлэтэ биһиги поэзиябыт историческай опытын иитин-саҕатын биллэрдик кэҥэппитэ.
Арбита поэтическай оскуолата ураты киэҥ. Кини улахан билиилээх, культуралаах
поэт этэ. Бэйэтэ этэринэн, араас омук араас поэттарыттан, суруйааччыларыттан
хааччаҕа суох үөрэнэн, саҥаны буларга, айарга дьулуһара. Ол курдук Берне, Гете,
Пушкин, Лермонтов, Маяковскай, Тычина, Брюсов, Блок, Есенин, Хлебников — араас
поэттар тэҥинэн үөрэтээччи быһыытынан кини оскуолатыгар сылдьар курдуктар.
Кырдьык да, Арбита ураты дьаныардаахтык саҥаны көрдүү, опыт энчэрэ, боруобалыы
сатаабыт поэт. Кини улуу новатор Владимир Маяковскай: «Поэзия быыстала суох хас
сырыы аайы билбэт сиргэ айан буолар», — диэбитин олус сөбүлүүр буолара. Ол иһин
Арбита хас суруйдаҕын ахсын саҥаттан саҥаны этиэн, олоҕу араас өттүнэн эргитэн
көрүөн, үөрүүтүн-өрөгөйүн эмиэ, хомолтотун-кутурҕанын эмиэ, кэлэн да турар кэми,
кэнэҕэски да кэскили — барытын толкуйдаан, сылыктаан, бөлөнүөктээн көрүөн
баҕарара. Кини, биллэн турар, форманан эрэ муҥурдаммат. Кылаабынайа, киһи
дьылҕатын, общество олоҕун уустук өрүттэрин ирэн-тоҥон этээри, поэт эгэлгэ саҥа
обраһы, идеяны көрдүүрэ. Онуоха сөптөөх имигэс, киэҥ, дэлэгэй формаҕа кыһанара.
Кинини саха хоһоонун форматын талбытынан эрийбит, иэхпит поэт диэххэ сеп. Хоһоон
дорҕоонун, мелодикатын, этигэнин, ритмикатын араастаан холоон көрөрө,
боруобалыыра. Хоһооннорго тыл сөптөөх миэстэтин хайаан да булларар дьиҥнээх
маастар этэ. Сахалыы хоһоон техникатын сайыннарарга элбэх кэрэхсэбиллээх опыты
оҥорбута.

Маны таһынан, сыһыарыыларга Арбита автобиографиятын, Архыып Абаҕыыныскай киниэхэ
биэрбит характеристикатын, аҕыйах ахтыылары, о. д. а. матырыйааллары бэчээттиири
уонна архивын матырыйаалларыгар олоҕуран кыралаан хос быһаарыылары оҥорору
(итилэр барылара И. Арбита «Муҥурданыы» диэн иккис кинигэтигэр киирдилэр)
наадалааҕынан аахтыбыт. Арбита үчүгэй уруһуйдьут быһыытынан эмиэ биллэрэ,
бэйэтин автопортретын оҥорбутун художник Борис Васильев куоппуйалаабытын бу
кинигэҕэ таһаарабыт: Уоһа-тииһэ уһуктаах, Уоттаах чолбон харахтаах, Арбаллыбыт
баттахтаах Арбита диэн буолуохтаах, — диэн ити мэтириэти көрөн олорон этиэххэ
оруннаах быһыылаах.



