https://xmf.wikipedia.org/wiki/%E1%83%9D%E1%83%A1%E1%83%94%E1%83%A4%E1%83%98

ოსეფი (დორხველი ჯოხო ირონი, ოორუე ოსეთიშ ბჟადალუს დიგორონი) — ერი კავკაციას.
ედომუშამი მუდანობა 700 ვითოში, თინეფ შქას 445,3 ვითოში ოხორანს რუსეთიშ
ფედერაციაშ ოორუე ოსეთიშ რესპუბლიკას (2002 ეჭარუაშ მეჯინათ).

იჩიებუნა ოსურ ნინაშა, მუთ აკმოდირთუ ირონული დო დიგორული დიალექტეფშე დო ორველჷ
ინდოევროპულ ნინეფიშ ფანიას ირანულ ნინეფიშ ოორუე-ბჟაეიოლ ბუნას. ოსეფიშ რუსული დო
ევროპული ჯოხო ქორთული „ოსიშე“ („ოვსი“) მოურს.

ოსი კათაშ ფორმირაფაქ ჯვ. წ. VIII-IX ოშწანურეფიშე ქჷდიჭყჷ, მუჟამსჷთ კავკაციას
მჷკორჩქინდჷ სკვითურ-სარმატულ-ალანურ ტომეფიქ, ნამუეფქჷთ აკიშქვეს კავკაციაშ
აბორიგენულ მახორობაწკჷმა დო მოხვადჷ მუნეფიშ ნინობურ ასიმილაციაქ.

X-XIII ოშწანურეფს ოორუე კავკაციაშ ცენტრალურ ნორთის გიჭყჷ ოსეფიშ ძალიერ ფეოდალურ
სახენწჷფოქ. XIII-XIV ოშწანურეფს თათარ-მონღოლეფიშ დო თემურლენგიშ მუშაცჷმეფიშ გეშა
რზენიშ მახორობაქ კავკაციონიშ ქჷნდჷრიშ ლეხერეფს გინორთჷ დო მოხვადჷ თაგაურიშ,
ქურთათიშ, ალაგირიშ დო დიგორიშ ჯარალუეფიშ ფორმირაფაქ. თიმ ჟამეფს დიჭყჷ ოსეფიშ
დაკვიდრებაქ კავკაციონიშ ობჟათე კართეეფს დო გაგშერთჷ ოსი კათაშ ობჟათე ნოჸელაქ.
ოსეფი ომორჩილჷდეს ქართლიშ ომაფე ხეშუულობას დო ზოხო სათარო ჸუდეეფს.

VI ოშწანურეფშენ ოსეფს შქას გიფაჩჷ ქირსიანობაქ, XVII-XVIII ოშწანურეფს ოსეფიშ
მორჩილ ნორთიქ ისლამი ქიმიღჷ. ოსეფიშ ჯინჯიერი საქვარი რდჷ დიხაშსაქვარუა დო
მეორინჯალა, მეთხოზჷდეს ჯინორუას დო მესკალეობას. გოვითარაფილი რდჷ ჯას დო ძვალს
ეშაკვათუა, ლითონიშ ხანტური დამუშება, ქარგუა დო შხვა. გიჭყეს დიდარული ოკათე
სიტყვიერება, გჷშაკერძაფილო შანულამი რე ოსური ნართეფიშ გერგეზული ეპოსი.



https://xmf.wikipedia.org/wiki/%E1%83%9D%E1%83%A0%E1%83%98%E1%83%A1%E1%83%90

ორისა (pronunciation (?·i), ორია ଓଡ଼ିଶା, სანს. उड़ीसा, ინგლ. Odisha) — შტატი
ინდოეთიშ ბჟაეიოლშე. ნანანოღა დო უდიდაში ნოღა — ბჰუბანეშვარი. მახორობა 41 947 358
ადამიერი (11-ა აბანი შტატეფს შქას; 2011). 2011 წანაშ 4 გერგობათუთას, შტატიშ
ჯოხოდვალაქ ოფიციალურო დითირუ ორისაშე "ოდიშაშა".

ინდოეთიშ ოკიანეშ წყარპიჯი, ორისაშ შტატიშ მუნაკვათის, ონიშოლო პრაქტიკულო
ვეგმირინნე, პარადაპიშ მოხ. შტატიშ წყარპიჯიშ ღოზი დო წყარმალუ მაჰანადიშ დელტა
გჷშერთუ მაღალი ჸოფიერი დიხათ. რეგულარული დო მანგარი ჭვემეფიშ (ჭოროფაშ) პიჯალეფს,
წანმოწანას მუნწის ჟირშა ეთმეჭოფჷნა.



https://xmf.wikipedia.org/wiki/%E1%83%9D%E1%83%A0%E1%83%92%E1%83%90%E1%83%9C%E1%83%98%E1%83%96%E1%83%9B%E1%83%98

ორგანიზმი — თელი სქილედი, ე.ი. რსხული, ნამუსჷთ უღჷ არძა ჯინჯიერი დარინალი
მუშება. ორგანიზმის ახასიათენს ნიბთიერებეფიშ თირუა, ჰომეოსტაზი, განჯარება დო
ერზამა, აყარებაში სპეციფიკური ფორმეფი, გაბრელება, გავითარება, რდუალა, მონძალა,
თირუა, დარინალი პიჯალეფიშ ადაპტაციაშ უნარი. ორგანიზმეფიშ ნორთის უჯრედულ
ორგანიზაციაშა ვემუნჭაფუ (თ.გ. მონერეფი: ვირუსეფი დო ფაგეფი); უჯრედული
ორგანიზაციამი ორგანიზმეფშე მინს ნანდული ბირთვი დო ქრომოსომული აპარატო დორსხილი
გეჸვენჯური ნიბთიერება ვა უღუ (პროკარიოტეფი), მინს ქო — უღჷ (ევკარიოტეფი);
კანკალე ევკარიოტი ართი უჯრედამი რე, კანკალე ბრელუჯრედამი. მინი ორგანიზმი
აკორცხილი რე კოლონიათ, ნამუში მაკათურეფი ართიან ურთიართობას რენა ოარსებე
გალემოწკჷმა. თი თირუეფიშ ართიანობას, ნამუსჷთ ორგანიზმი გინიკათუანს ინოსახუაშე
ღურაშან, ონტოგენეზი ჯოხო.



https://xmf.wikipedia.org/wiki/%E1%83%9D%E1%83%9D%E1%83%A0%E1%83%A3%E1%83%94_%E1%83%90%E1%83%A2%E1%83%9A%E1%83%90%E1%83%9C%E1%83%A2%E1%83%98%E1%83%99%E1%83%A3%E1%83%A0%E1%83%98_%E1%83%90%E1%83%9E%E1%83%98%E1%83%AF%E1%83%90%E1%83%A4%E1%83%90%E1%83%A8_%E1%83%9D%E1%83%A0%E1%83%92%E1%83%90%E1%83%9C%E1%83%98%E1%83%96%E1%83%90%E1%83%AA%E1%83%98%E1%83%90

ოორუე ატლანტიკური აპიჯაფაშ ორგანიზაცია, ნატო (ინგ. North Atlantic Treaty
Organisation, NATO; ფრანგ. Organisation du traité de l'Atlantique Nord, OTAN),
ოურდუმე რსხუქ დირსხუ 1949 წანაშ 4 პირელს ვაშინგტონს, ნამუშ დჷმარსხუაფალო
იკოროცხუნა ააშ,დიდი ბრიტანეთი, საფრანგეთი, ბელგია, ნიდერლანდეფი, ლუქსემბურგი,
კანადა, იტალია, პორტუგალია, ნორვეგია, დანია, ისლანდია. ალიანსიშ თარი ღანკი რდჷ
სხუნუეფიშ რსხუშე მუმალი საფრთხეშ განეიტრალება ართამი ნძალეფით. მოგვიანაფილო,
ალიანსშა 1952 წანას ქიმიღეს საბერძნეთი დო თურქეთი.

1955 წანას თინეფს ქაკათჷ გერმანიაშ ფედერაციულ რესპუბლიკაქ. 1982 წანას ალიანსშა
ქიმიღეს ესპანეთი. 1991 წანას, სხუნუეფიშ ფაჩუაშ უკული, ნატოქ პრაქტიკულო უფუნქციე
ორგანიზაციათ გინირთჷ, მარა თე ორგანიზაციაქ ფაჩუაშ მანგიორო 1999 წანას ახალი
მაკათურეფი - ჩეხეთი, პოლონეთი დო უნგრეთი ქიგიძინჷ. 1999 წანას ააშ-იშ დუდალათ
ალიანსიქ ოჰაერე რალაფი ქიმიღჷ იუგოსლავიაშ ნანანოღა ბელგრადშა.

2004 წანას ალიანსიშა ქიმიღეს ახალი მაკათურეფი: ესტონეთი, ლატვია, ლიტვა,
რუმინეთი, სლოვაკეთი, სლოვენია დო ბულგარეთი. რუსეთიშ დიდი წინანდეგობაშ უმკუჯინუო,
ნატოს კინე ულამუ მუში რანწკეფიშ გოფართინაფა.

ორგანიზაციაშ შტაბ-ბინა იდვალუაფუ ბელგიაშ ნანანოღა ბრიუსელს. 2009 წანაშე ალიანსიშ
რსულალობამი მაკათურეფი რენა ალბანეთი დო ხორვატია.



https://xmf.wikipedia.org/wiki/%E1%83%9D%E1%83%99%E1%83%9A%E1%83%90%E1%83%B0%E1%83%9D%E1%83%9B%E1%83%90

ოკლაჰომა (Oklahoma, Ok) — შტატი ააშ-ს, იდვალუაფუ ობჟათე-ბჟადალიშ ცენტრალურ
რეგიონს. ჯოხო ინდიარეფიშ ნინაშა „ჭითა კათას“ შანენს. 1541 წანას ფრანცისკო დე
კორონადო ირკვიენდჷ ტერიტორიას ესპანარეფშო. 1803 წანას ოკლაჰომა მაჸუნჷ ლუიზიანაშ
გჷმოჩამას. 1890 დირსხუ ოკლაჰომაშ ტერიტორიაქ. 1907-შე ააშ-იშ შტატი რე. 1928 —
მიოგორუეს ნავთობის. ოხურგუ კანზასი, ტეხასი, არკანზასი, მისური, ნიუ-მექსიკო დო
კოლორადო. მოქიმინალენს უმაღალაში ოსინთალე დაწესებურებეფი: ოკლაჰომაშ სახენწჷფო
უნივერსიტეტი დო ოკლაჰომაშ უნივერსიტეტი (1890).



https://xmf.wikipedia.org/wiki/%E1%83%9D%E1%83%91%E1%83%9F%E1%83%90%E1%83%97%E1%83%94-%E1%83%91%E1%83%9F%E1%83%90%E1%83%94%E1%83%98%E1%83%9D%E1%83%9A%E1%83%98_%E1%83%90%E1%83%96%E1%83%98%E1%83%90

ობჟათე-ბჟაეიოლი აზია — ორთაშობური რეგიონი აზიას, ნამუთ იკათუანს ინდოჩინეთიშ
ჩქონს, მალაიშ არქიპელაგის დო გოხოლუას მადვალუ კოკეფს. ფართობი დოხოლაფირო 4,5 მლნ
კვ.კმ. რელიეფი ოშქაშეგვალამი დო რზენამი რე. გოფაჩილი რე ტროპიკული ტყალეფი დო
სავანეფი. ობჟათე-ბჟაიოლ აზიაშ ტერიტორიას მადვალუ სახენწფოეფი: ბრუნეი, ვიეტნამი,
ინდონეზია, კამბოჯა, ლაოსი, მალაიზია, მიანმარი, სინგაპური, ტაილანდი, თაშნეშე
შხირას ფილიპინეფი. კანკალეშა ობჟათე-ბჟაეიოლი აზიაშ ქიანეფშა მიშმაჸუნა ობჟათე
აზიაშ აკოდგინალუაშა.



https://xmf.wikipedia.org/wiki/%E1%83%9C%E1%83%98%E1%83%99%E1%83%9D%E1%83%9A%E1%83%9D%E1%83%96_%E1%83%91%E1%83%90%E1%83%A0%E1%83%90%E1%83%97%E1%83%90%E1%83%A8%E1%83%95%E1%83%98%E1%83%9A%E1%83%98

ნიკოლოზ (ტატო) ბარათაშვილი (დ. 4 ქირსეთუთა, 1817; ქართი - ღ. 21 გჷმათუთა, 1845;
განჯა, აზერბაიჯანი) — ქორთუ პოეტი.

დებადჷ გოღარიბაფილი არისტოკრატიშ, იმპერატორიშ ართგური მოხელეშ ფანიას. ნანა -
ეფემია, გრიგოლ ორბელიანიშ და, ერეკლე II-შ მოთა რდჷ. ნიკოლოზ გურაფულენდჷ ქართიშ
გიმნაზიას (1827-1835). ბარათაშვილიშ მაგურაფალი რდჷ სოლომონ დოდაშვილი. გიმნაზიაშ
თებაშ უკული ტყურათ ნატრენდჷ რუსეთშა ულას ოგურაფუშა. თე გეგმაქ ქინუოლჷ უღვენობაშ
გეშა. ნიკოლოზის ოკოდჷ არმიაშა ულა, მარა ქულა რდჷ დო თექ ხოლო ნატრებათ ქჷდოსქჷდჷ.
უღვენობაშ გეშა, ნიკოლოზი აძვილებური რდჷ, კანცელარიაშ რიგითი მოხელეშ სამუშას
გეჯერებედჷკონ. გაჭირებას ქიგიაძინჷ პირად დრამაქ ხოლო - უჸორდჷ ეკატერინე
ჭავჭავაძე, მარა თე ჸოროფაქ უგუზიარებელქ იჸუ.

1844 (ვითოშ ბრუოშ ჟარნეჩდოოთხი) წანა — გრიგორიანული კალენადრიშ ნარკი წანმოწანა,
ნამუშ მაართა დღა რე თუთაშხა დო იულიანური კალენდარიშ ნარკი წანმოწანა, ნამუშ
მაართა დღა რე შურიშხა. თე წანას კალენდარეფს შქას გინორთა რდჷ 12 დღა. თე წანა რე
XIX ოშწანურაშ მა-5 დეკადაშ მა-4 წანა. ქდინიშნჷ ნახჭევანიშ მაზრაშ მანჯღვერიშ
მუმახვარეთ,

1845 (ვითოშ ბრუოშ ჟარნეჩდოხუთი) წანა — გრიგორიანული კალენადრიშ ვანარკი
წანმოწანა, ნამუშ მაართა დღა რე ჯუმაშხა დო იულიანური კალენდარიშ ვანარკი
წანმოწანა, ნამუშ მაართა დღა რე თუთაშხა. თე წანას კალენდარეფს შქას გინორთა რდჷ 12
დღა. თე წანა რე XIX ოშწანურაშ მა-5 დეკადაშ მა-5 წანა. კჷნ თი პოსტის განჯას,
სოდეთ ოთხი თუთაშ უკული,

27 (ეჩდოშკვითი) წანა — იულიანური კალენდარიშ ვანარკი წანმოწანა, ნამუშ მაართა დღა
რე ჯუმაშხა. თე წანა რე I ოშწანურაშ მა-3 დეკადაშ მა-7 წანა. ხანს, მალარიათ
დალახებურქ დოღურჷ. ბარათაშვილიშ გინოსვანჯაფაქ

1893 (ვითოშ ბრუოშ ოთხონეჩდოვითოსუმი) წანა — გრიგორიანული კალენადრიშ ვანარკი
წანმოწანა, ნამუშ მაართა დღა რე ჟაშხა დო იულიანური კალენდარიშ ვანარკი წანმოწანა,
ნამუშ მაართა დღა რე ობიშხა. თე წანას კალენდარეფს შქას გინორთა რდჷ 12 დღა. თე
წანა რე XIX ოშწანურაშ მა-10 დეკადაშ მა-3 წანა. განჯაშე ქართიშა (დიდუბეშ
პანთეონი) ერუანული მანიფესტაციაშ ფორმა ქიმიღჷ.

1938 (ვითოშ ჩხოროშ ეჩდოვითობრუო) წანა — გრიგორიანული კალენდარით ვანარკი
წანმოწანა, ნამუშ მაართა დღა რე შურიშხა. თე წანა რე XX ოშწანურაშ მა-4 დეკადაშ
მა-8 წანა. პოეტი გეგნასვანჯეს მთაწმინდაშ პანთეონშა.



https://xmf.wikipedia.org/wiki/%E1%83%9B%E1%83%A3%E1%83%A1%E1%83%98%E1%83%99%E1%83%90%E1%83%9A%E1%83%A3%E1%83%A0%E1%83%98_%E1%83%98%E1%83%9C%E1%83%A1%E1%83%A2%E1%83%A0%E1%83%A3%E1%83%9B%E1%83%94%E1%83%9C%E1%83%A2%E1%83%98

მუსიკალური ინსტრუმენტი — მონწყილობა, ნამუთ აკოქიმინელ ვარა/დო გჷმორინაფილი რე
მუსიკალური ხონარიშ ეიოჭოფალო. ათე თოლწონუათ, ირფელი შილებე მუსიკალურ
ინსტრუმენტის ურხველუათჷნ, მუთ მუსიკალურ ხონარს გჷმოჩანსჷნ. ათენა რე თიშ ბაძაძი,
მუდგაშ გეშათ შხვადოშხვა ობიექტი მუსიკალურ ინსტრუმენტო გინმირთუ. მუსიკალურ
ინსტრუმენტეფიშ ისტორია იჭყაფუ კოჩიშობაშ კულტურულ რინაშ დოჭყაფაწკჷმა ართო.
მუსიკალური ინსტრუმენტეფიშ გურაფაშ აკადემიურ დისციპლინას ორგანოლოგია ჯოხო.

ოდებელ სტატუსიშ მაართა მუსიკალურ ინსტრუმენტიშ გოჭყაფა ითარიღებუ ქრისტეშახ 67 000
წანათ. არტეფაქტეფიშ მეჯინათ, ნამუთ ოირკოჩეთ მერჩქინელი რენ, მაართა ორდოულ ფლეიტა
ითარიღებუ ქრისტეშახ 37 000 წანათ. მორო, ნამთინე ისტორიკოსი კოროცხუნს, ნამდა
მუსიკალურ ინსტრუმენტეფიშ გოჭყაფაშ სპეციფიკური ბორჯიშ გოხურგუა შელებუან ვა რე,
დუდო ათე ტერმინიშ სუბიექტური გოხურგუაშ გეშა.

მუსიკალურ ინსტრუმენტეფი ივითარებუდჷ ზოხორინელო მოსოფელიშ შხვადოშხვა დოხორინელ
რეგიონა. მორო, ცივილიზაციეფიშ კონტაქტიქ გეშაჭანუ მუსიკალურ ინსტრუმენტეფი
შნჭაფიერ გოფაჩუა დო ადაპტირაფა თიშნერ რეგიონეფსჷთ, ნამუთ მოჩილათირ რე კონკრეტული
მიოგამალიშ გოჭყაფაშ აბანშე. შქა ოშწანურეფს ინსტრუმენტეფს მესოპოტამიაშე
გითობგორუნდით მალაიშ არქიპელაგის, ოდო ევროპალეფი მიოგანდეს
ოორუე-აფრიკულიგოჭყაფაშ ინსტრუმენტეფს. გოვითარაფა ამერიკას ალაზიმაფათ მერა
ტემპეფით იხასიათებუ, მარა ოკო იშინუას, ნამდა თაქ დივერსიფიკაციას აბანი ვა უღუ:
ოორუე, ცენტრალური დოობჟათე ამერიკა იხასიათებუ ართი დო იგივე მუსიკალური
ინსტრუმენტეფით.



https://xmf.wikipedia.org/wiki/%E1%83%9B%E1%83%98%E1%83%AE%E1%83%94%E1%83%98%E1%83%9A_%E1%83%A1%E1%83%90%E1%83%90%E1%83%99%E1%83%90%E1%83%A8%E1%83%95%E1%83%98%E1%83%9A%E1%83%98

მიხეილ სააკაშვილი (დ. 21 ქირსეთუთა, 1967, ქართი) — ქორთუ პოლიტიკოსი საქორთუოშ
პრეზიდენტი 2004 წანაშ 25 ღურთუთაშე 2007 წანაშ 25 გერგობათუთაშა დო 2008 წანაშ 20
ღურთუთაშე – 2013 წანაშ 17 გერგობათუთაშახ. პოლიტიკური პარტიაშ „ართოიანი
ნაციონალური ყარაფი“ დჷმარსხუაფალი, ვარდეფიშ რევოლუციაშ ართ-ართი აწმანჯღვერე.
არძოშე ახალნორდი სახენწჷფო მადუდე ევროპას (პრეზიდენტიშ საღალეს გეუდირთჷ 36 წანაშ
ხანს).

ალმასქუ ჰოლანდიური გამნარყიშ — სანდრა რულოვსი, ჸუნა სქუალეფი, ედუარდი დო
ნიკოლოზი.

მიხეილ სააკაშვილქ დებადჷ ქართის, საქორთუოშ სხუნუეფიშ სოციალისტურ რესპუბლიკას.
მუმა, ნიკოლოზ სააკაშვილი, განათებათ ექიმი, მენცარობეფიშ კანდიდატი დო ქართიშ
ბალნეოლოგიური ცენტრიშ დირექტორი რე. ნანა, გიული ალასანია, პროფესიათ ისტორიკოსი
რე, ისტორიაშ მენცარობეფიშ დოქტორი, პროფესორი, საქორთუოშ უნივერსიტეტიშ
ომეთოლჸუჯაშე სხუნუშ დუდმახვენჯი.

სააკაშვილქ 1984 წანას ორქოშ მენდალით გაათუ ქართიშ 51-ა ოშქაშე სკოლა, ოდო 1992
წანას წჷმორჩქინათ გაათუ კიევიშ უნივერსიტეტიშ ინტერნაციონალური სამართალიშ
ფაკულტეტი. 1992 წანას სტრასბურგის ადამიერეფიშ ნებეფიშ ინტერნაციონალური
ინსტიტუტიშ დიპლომი ეჭოფჷ. კჷნე თი წანეფს მუშენდჷ ადამიერიშ ნებეფიშ ნორვეგიულ
ინსტიტუტის ოსლოს, უკულნეშის ჭე ხანს ქო მუშენდჷ საქორთუოშ კუნტახანური სახენწჷფო
სხუნუშ ადამიერიშ ნებეფიშ კომიტეტიშ წორომოხანდეთ, სოიშახ ააშ-იშ სახენწჷფო
დეპარტამენტიშ სენატორ ედმუნდ მასკიშ ჯოხონობაშ სტიპენდიას გეჭოფუნდჷ ამერიკას
ოგურაფალონ. თებორჯისჷნე მუშენდჷ ნიუ-იორკიშ იურიდიულ კომპანიას Patterson,
Belknap, Webb & Tyler. 1994 წანას თიქ გაათუ კოლუმბიაშ უნივერსიტეტიშ იურიდიული
ფაკულტეტი მაგისტრიშ ხარისხით, ოდო გეჸვენჯი წანას ჯორჯ ვაშინგტონიშ უნივერსიტეტიშ
იურიდიული ფაკულტეტიშ ლექციეფს ორსუდჷ.

1995 წანას სააკაშვილს ქო მიარსხუ ზურაბ ჟვანიაქ, ნამუქჷთ თინა პრეზიდენტ ედუარდ
შევარდნაძეშ ჯოხოთ ქო მიჭანუ პარტია „საქორთუოშ მენოღალეეფიშ რსხუშ“ მაკათურო. 1995
წანაშ გერგობათუთაშ ოპარლამენტე გიშაგორუეფს სააკაშვილქ მენოღალეეფიშ რსხუშ
მანდატით საქორთუოშ პარლამენტიშ დეპუტატო გჷნირთჷ. 1995-1998 წანეფს რდჷ
პარლამენტიშ ოკონსტიტუციე დო იურიდიულ ოკითხუეფიშ დო კანონიერობაშ კომიტეტიშ
დუდმახვენჯი. 1998-99 წანეფს - ფრაქცია საქორთუოშ მენოღალეეფიშ რსხუშ დუდმახვენჯი.

1999 წანაშ ოპარლამენტე გიშაგორუეფს სააკაშვილქ კჷნე ქო მიპალუ დეპუტატიშ მანდატი
„მენოღალეეფიშ რსხუშ“ ერკებულით. 2000 წანაშ ღურთუთას ქო დარინეს ევროპაშ სხუნუშ
ოპარლამენტე ასამბლეაშ ვიცე-პრეზიდენტო .

2000 წანაშ 12 გჷმათუთას სააკაშვილი იუსტიციაშ მინისტრო ქო დარინეს. 2001 წანას თიქ
ქაწუდირთჷ ეკონომიკაშ მინისტრ ივანე ჩხარტიშვილს, უშქურანჯობაშ მინისტრ ვახტანგ
ქუთათელაძეს დო ქართიშ პოლიციაშ მადუდეს — იოსებ ალავიძეს დო თინეფი კორუფციულ
გარიგას დადანაშურჷ. 2001 წანაშ 5 ეკენიას სააკაშვილქ გეგნოდირთჷ მინისტრიშ პოსტიშე
თი მოაზჷრაფათ, ნამდა ვა მიაღებუ ალარინაქ შევარდნაძეშე კორუფციაშ მეხჷ ლჷმას. თი
წანასჷნე, 21 ეკენიას ირღჷ კალი ვაკეშ ოგჷშაგორაშე ოლქის ზოხორინელ კანდიდატო დო
კჷნე გჷნირთჷ საქორთუოშ პარლამენტიშ მაკათურო.

2001 წანაშ გჷმათუთას მიხეილ სააკაშვილქ ქო დარსხუ პარტია „ართოიანი ნაციონალური
ყარაფი“. „ნაციონალური ყარაფიქ“ გეართოიანჷ ბლოკის რესპუბლიკურ პარტიაწკჷმა დო
კონსერვატულ პარტიაწკჷმა ლოზუნგით „ქართი შევარდნაძეშ უმუშო “. 2002 წანაშ
მუშითდუდალაშ გიშაგორუეფს ბლოკიქ გომორძგუა გიირთჷ ლეიბორისტულ პარტიაწკჷმა ართო.
პარტიეფიშ შქას აპიჯაფაშ გეშა მიხეილ სააკაშვილქ გჷნირთჷ ქართიშ ოკათუეშიშ
დუდმახვენჯო.

სააკაშვილიშ ქართიშ ოკათუეშის მოღალობაქ მოორდჷ პარტიაშ დო ბლოკიშ პოპულარობა. 2003
წანაშ გერგობათუთაშ ოპარლამეტე გიშაგორუეფს ბლოკი ალტერნატიული ხონარიშ კოროცხუაშ
დო ეგზიტ-პოლეფიშ მოღალუეფით რდჷ გომორძგვილი ხონარეფიშ 27%-ით. მარა ოფიციალური
მუნაჩემეფი კარდინალურო გინორთელი რდჷ. თეშ გეშა ბლოკიქ გჷნირთჷ ედუარდ შევარდნაძეშ
მეხჷ მანჯელ ოპროტესტე აქციეფიშ ართ-ართი ორგანოზატორო „გოართოიანაფილი
დემოკრატეფწკჷმა“ (ზურაბ ჟვანია დო ნინო ბურჯანაძე) დო „ტრადიციონალისტეფწკჷმა“
(აკაკი ასათიანი) ართო.

კათამიარე პოლიტიკური დემონსტრაციეფქ ვარდეფიშ რევოლუციათ გეთუ. სააკაშვილქ თვითან
ქაწაჯღონჷ კათას საქორთუოშ პარლამენტიშ ნოდგჷმს 22 გერგობათუთას ახალგჷშნაგორა
პარლამენტიშ მაართა ხუნაშ ონჩალარო, მუსჷთ 23 გერგობათუთას შევარდნაძეშ გინორინაქ
ქო მაჸუნჷ. სააკაშვილქ, მუჭოთ რევოლუციაშ ართ-ართი არძოშე პოპულარული ლიდერქჷ, იჸუ
აკა კაკალია რეალური კანდიდატიქ ვადაშახიან ოპრეზიდენტე გიშაგორუეფს. 4 ღურთუთას
მანჯელჷ გიშაგორუეფს სააკაშვილქ ხონარეფიშ 96,27% გეჭოფჷ დო 25 ღურთუთას,
ინაუგურაციაშ უკული, გჷნირთჷ საქორთუოშ პრეზიდენტო.

თიში მაართა გჷნოჭყვადირაფეფი ოწაწჷდჷ საქორთუოშ შილას, საქორთუოშ მაართა
პრეზიდენტიშ, ზვიად გამსახურდიაშ ნეშტიშ გროზნოშე გჷნოსვანჯაფას, გამსახურდიაშ
მოხუჯე პატიმარეფიშ გოდუდიშალაფას. თეშ უკული სააკაშვილიშ ინიციატივათ მიშელჷ
თირაფეფქ საქორთუოშ კონსტიტუციაშა, მუდგათ ქო დირსხუ თარობაშ ინსტიტუტიქ,
გენძალიერჷ საქორთუოშ პრეზიდენტიშ ნებაქუნილობეფქ პარლამენტიშ ხარჯიშა.

2004 წანაშ ოპარლამენტე გიშაგორუეფიშ უკული გენძალიერჷ სააკაშვილიშ ნძალანებაქ,
რახან პარლამენტის ოკონსტიტუციე უმენტაშობა ხონარეფიშ 66,2%-ით ნაციონალურ ყარაფიქ
ქო მიპალუ. ნაციონალურ ყარაფიქ გიმორძგჷ თაშნეშე 2006 წანაშ აბანობური მუშითდუდალაშ
გიშაგორუეფს.

სააკაშვილიშ რეიტინგიქ ქო დანთხჷ 2007 წანაშ დამორჩილს. გჷმათუთას იმანჯჷ მუსხირენი
ოპროტესტე დემონსტრაციაქ, მუსჷთ მაჸუნჷ 2-7 გერგობათუთაშ აქციეფქ, ნამუდგაშ
ორგანიზატორეფი ართოიანი ოპოზიცია დო ბიზნესმენი ბადრი პატარკაციშვილი რდეს.
ოპროტესტე აქციეფქ 7 გერგობათუთას პოლიციაშით მომიტინგეფიშ რაბადუათ დო ოპოზიციურ
ტელევიზიეფშა პოლიციაშ მინოჭკირუათ მითუ. სააკაშვილქ საგანგიო დგომარება
გაგმაცხადჷ.

მოლინეფიშ თენერ გჷნოჭყვადუას ჯარალუაშ კონწარ კრიტიკაქ ქო მაჸუნჷ. Human Rights
Watch აკრიტიკენდჷ საქორთუოშ თარობას მომიტინგეეფიშ მეხჷ „გერანი“ ნძალაშ
გჷმორინაფაშ გეშა, ოდო International Crisis Group ინტერნაციონალური წორომაჸალუას
საქორთუოშ მარდუ ავტორიტარიზმიშ გეშა ათხილენდჷ. 2007 წანაშ 25 გერგობათუთას
სააკაშვილქ გეგნოდირთჷ, ოდო რანწკგალენი ოპრეზიდენტე გიშაგორუეფი დოშანეს 2008
წანაშ 5 ღურთუთას. ოპრეზიდენტე გიშაგორუეფიშ პარალელურო თაშნეშე დიშანჷ
პლებისციტიქ, ნამუდგათ ოკო გჷნოჭყვიდერელედჷკო ოპარლამენტე გიშაგორუეფიშ თარიღი.

რანწკგალენი ოპრეზიდენტე გიშაგორუეფს სააკაშვილქ ეჭოფჷ ხონარეფიშ 53,47% დო მაჟირა
დო ეკონია ვადათ გჷნირთჷ საქორთუოშ პრეზიდენტო. გიშაგორუეფი პოზიტიურო აფასეს
ინტერნაციონალურ ოდაკვირაშე მისიეფქ, მარა თიში მოღალუეფქ გჷშეჭანუ პროტესტი, მუქჷთ
6, 13 დო 20 ღურთუთაშ ოპროტესტე აქციეფს გჷმიხანტჷ. სააკაშვილიშ პარტიაქ,
ნაციონალურ ყარაფიქ, ხონარეფიშ 59%-ით მიიგჷ თი წანასჷნე მანჯელი ოპარლამენტე
გიშაგორუეფი.

სააკაშვილიშ კრიტიკაქ მიირდჷ რუსეთ-საქორთუოშ ლჷმაშ უკულნეშიანი პერიოდის. 2009
წანაშ პირელს დო მესის ვაოპარლამენტე ოპოზიციური პარტიეფიშ უმენტაშობა მანჯჷნდჷ
ფართომასშტაბამ ოპროტესტე კამპანიას სააკაშვილიშ გინორინაშ მოთხუალათ.

სააკაშვილიშ პრეზიდენტალაშ მაართა თუთეფიშ თარი პოლიტიკური სირთულაქ აჭარაშ
ავტონომიური რესპუბლიკაშ ავტორიტარული ლიდერიშ, ასლან აბაშიძეშ უდუჸუნაფუობაქ იჸუ.
კრიზისიქ აკოანჯარაფაილ მერინაშ ოშქურანჯობუობაშა გეგნიირდჷ, მორო 2004 წანაშ 6
მესიშ აქციეფიშ გეშა აბაშიძექ აძვილაფირქ იჸუ გეგნორინელედჷკო დო რუსეთშა
უნტებჷდჷკონ. აჭარას წჷმოძინათ მენდმოჩამილ სააკაშვილქ კჷნე თი მეთოდეფით ქო ცადჷ
ობჟათე ოსეთიშ საქორთუოშ იურისდიქციაშა დორთინაფა, მუდგაქჷთ სიტუაციაშ გაუფრაშებათ
დო 2004 წანაშ მარაშინათუთას აკოანჯარაფილ მერინათ გეთუ.

2006 წანაშ კვირკვეს სააკაშვილიშ თარობაქ წჷმოძინათ ქო მიხუჯუ აფხაზეთიშ კოდორიშ
ლეხერიშ აკოანჯარაფილ ბუნეფშე გოწიმინდუა დო თექ ქორთული იურისდიქციაშ დოწესაფა.
ბუნეფიშ მადუდე ემზარ კვიციანქ რუსეთშა გეგნოდინჷ. ოპოზიციურ ნძალეფიშით თე
ოპერაციაქ კვათირას ნეგატიურო იფასინჷ.

სააკაშვილიშ თარობაშით 2005-06 წანეფს მითმეურდჷ კარაკანი დიალოგი სეპარატისტულ
აფხაზეთიშ ლიდერეფწკჷმა ირაკლი ალასანია და გოგა ხაინდრავაშ ხემანჯღვერალათ, მაჟირა
ჸურე ნძალიერი რდჷ მილიტარისტული ტენდენციეფი, მუთ, ჯინჯიერო, ირაკლი ოქრუაშვილიშ
განცხადებეფს გჷმიხანტუაფჷდჷ.

სააკაშვილი გჷშაკერძაფილო გაკრიტიკეს 2008 წანაშ მარაშინაშ ლჷმაშ უკული. თის ბრალო
გითმიოდვანა რუსეთიშით ხაზირაფილ პროვოკაციას საქორთუოშ ეჸუნაფას, თაშნეშე ოურდუმე
ოპერაციეფიშ ვაეფექტურო ჸონაფას.

სააკაშვილიშ ოგალენე პოლიტიკაშ ჯინჯიერი პრიორიტეტი რდჷ საქორთუოშ კათაფა ნატოშა,
მუთ დადასურჷ საქორთუოშ პარლამენტიქ 2007 წანაშ 13 მელახიშ დოდგინელობათ დო 2008
წანაშ პლებისციტიქ.

სააკაშვილი გჷშაკერძაფილო მეჭედას წოროხანდენს ააშ-წკჷმა. თიქ გაჟირმანგჷ ქორთული
ოურდუმე პერსონალიშ მუდანობა ერაყის, მუდგაშ გეშათ კოალიციაშ ნძალეფიშ ართ-ართი
უდიდაში ხუჯიშ მიმაჩამალო გჷნირთჷ. თიქ თაშნეშე მოორდჷ კონტინგენტი კოსოვოს დო
ავღანეთის "გლობალური უშქურანჯობაშ" საქვარს საქორთუოშ თიაშო. სააკაშვილი
რგებაფულენდჷ ბუშიშ ადმინისტრაციაშ გჷშაკერძაფილ ხუჯიშ მეჩამათ, მუდგაქჷთ გჷმიხანტჷ
ბუშიშ ვიზიტით საქორთუოშა 2005 წანაშ მესის. 2009 წანაშ ღურთუთას გეფორმჷ
სტრატეგიული წოროხანდუაშ ხეკირილობაქ საქორთუოშ დო ააშ-შ შქას.

სააკაშვილიშ ჯოხოს არსხუაფუ 2006 წანაშე გაუფრაშებულ ურთიართობეფი რუსეთწკჷმა,
მუდგაქჷთ გჷმიხანტჷ რუსეთიშით საქორთუოშ მენოღალეეფშო ოვიზე რეჟიმიშ დოწესაფას,
2006 წანას ორთაშობური აირიშ მეჭირინაფაშ მეჭყვადუას, თაშნეშე ღვინი დო შხვა
საქონელშე დოწესაფილ ემბარგოს.

2004 წანას სააკაშვილქ გჷმოთქჷ ზალამი საქორთუოშ ევრორსხუწკჷმა ინტეგრაციაშ,
თებორჯისჷნე, გიოდჷ თის „ბორჯიშ ოკითხუ“.

სააკაშვილიშ წჷმოძინათ მირჩქინუაფუ სახენწჷფო აპარატიშ რეფორმირაფა დო
განძალიერება, ოურდუმე დო პოლიციური სტრუქტურეფიშ რეორგანიზაცია, სახენწჷფო სექტორს
კორუფციაშ ეშაბელეკუა. მაჟირა ჸურეშე, თის „ელიტური კორუფციაშ“ ხენწყუალას
ადანაშურენა.

ოდინოხოლენე პოლიტიკას სააკაშვილს აკრიტიკენა ადამიერიშ ნებეფიშ, სასამართოშ
ზოხორინალაშ დო მედიაშ დუდიშალაშ გაკინებაშ გეშა. საქორთუოშ ოკათე მათხილე სოზარ
სუბარქ სააკაშვილს ავტორიტარული სტილიშ მადუდე გიოდჷ.

სააკაშვილიშ ეკონომიკური პოლიტიკა ობაზარე ეკონომიკაშ დოკვირდაფაჸურე რდჷ
მერინაფილი. შანულამი გჷნოჭყვადირაფეფი რდჷ ოგინოგაფური გარემოშ ლიბერალიზაცია,
ინტერნაციონალური ეკონომიკური ურთიართობეფიშ გოტომბარაფა, ანტიმონოპოლიური
ომოინალეშ გოუქვაფა. ეკონომიკური რეფორმეფი სააკაშვილიშ თარობაშ მაკათურწკჷმა, კახა
ბენდუქიძეწკჷმა იასოცირებაფუაფჷდჷ.

2007 წანას მოსოფელიშ ბანკიშ მუნაჩემეფით საქორთუო ნომერ მაართა ეკონომიკურ
რეფორმატორო გაგმაცხადეს. თაშნეშე, საქორთუოქ რანგით მა-18 ქიანათ გჷნირთჷ ქიანას
ბიზნესიშ წარმებაშ სილექინეთ. ედპ-იშ რდუალაქ 2004-2007 წანეფს წარმოწანას ოშქარას
9% აკადგინჷ. მარა 2007 წანაშე ეკონომიკური რდუალაშ ტემპეფქ მიირკჷ, თაშნეშე,
სტატისტიკაშ დეპარტამენტიშ მუნაჩემეფით, ქო მიძინჷ ღარიბი დო ღარტაკი მახორობაშ
რიცხუქ.



https://xmf.wikipedia.org/wiki/%E1%83%9B%E1%83%98%E1%83%A5%E1%83%94%E1%83%9A%E1%83%90%E1%83%9C%E1%83%AF%E1%83%94%E1%83%9A%E1%83%9D_%E1%83%91%E1%83%A3%E1%83%9D%E1%83%9C%E1%83%90%E1%83%A0%E1%83%9D%E1%83%A2%E1%83%98

მიქელანჯელო დი ლოდოვიკო ბუონაროტი სიმონი (დ. 6 მელახი, 1475, კაპრეზე — ღ. 18
ფურთუთა, 1564), ჩინებული რე მუჭოთ მიქელანჯელო — იტალიური რენესანსიშ პერიოდიშ
მოჭახნაკე, ხანტუ, არქიტექტორი დო პოეტი. თიშ უმკუჯინალო, ნამჷ-და ხელუანობაშ მოხ
შხვა დარგეფს დახე სოთინი ვაკათაფუნ, მიქელანჯელო ირნერო უზადო რე, ნამუთ თიშ
ნახანდის ახასიათენს არძა დისციპლინას, ნამუთ მუთუნჟამს აკუქიმინჷნ, თის რენესანსიშ
არქეტიპი ადამიერიშ ტიტულს ანიჭენს, თიშ მორკინე დო წორომენოღალე ფლორენციალ
ლეონარდო და ვინჩიწკჷმა ართო.



https://xmf.wikipedia.org/wiki/%E1%83%9B%E1%83%98%E1%83%99%E1%83%A0%E1%83%9D%E1%83%9E%E1%83%A0%E1%83%9D%E1%83%AA%E1%83%94%E1%83%A1%E1%83%9D%E1%83%A0%E1%83%98

მიკროპროცესორი (ბერძ. mikros დო შანენს „ჭეს“) მინიატურული
ელექტრონულ-გჷშმაკოროცხალი მანქანა რე, რეალიზაფილი ართი ჟიდიდი ინტეგრალური
სქემათ. ჟისუფთა სილიციუმიშ ართ კრისტალშა რთული, ანდაოკუჩხურამი დო ზუსტი
ტექნოლოგიათ დოღალირიე მუზმარენ მილიონი ტრანზისტორი დო შხვა სქემური ელემენტეფი.
თაშნეშე მიორინაფალი გამტარეფი დო გალე მონწყილიბეფიშ მიორცხუაფალი ჭურჭულეფი.
თინეფიშ ართიანალა გაჭყანს ლოგიკურ ბლოკის: არითმეტიკულ მონწყილობას, მართუალაშ
მონწყილობას, რეგისტრეფს დო შხვა. მოსოფელს შხვადოშხვა ფირმეფიშით გჷშეშქუმალუ
შხვადოშხვა კილიდანიშ ცენტრალური მიკროპროცესორეფიშ ტიპეფი.

მიკროპროცესორიშ თარი პარამეტრეფიე: ოსრულაფარი ზოჯუეფიშ ართიანალა, თანრიგიანობა
დო ტაქტიკური სიფშხირე. მიკროპროცესორეფიშ თარი პარამეტრი ტაქტიკური სიფშხირე რე.
თინა მოძირანა მერქას (წამს) მუზმა ელემენტარულ ოპერაცია-ტაქტის ასრულენს
მიკროპროცესორი. ტაქტიკური სიფშხირე იზჷმუ მეგაჰერცეფს (1 მეგაჰერცი მანგი რე 106
ჰერციშ). ალმაუნალა მოძირანა, ართ ტაქტის მუზმა ჟირობით თანრიგიშ დამუშებას, ვარა
გინოჩამას ახორციელენს მიკროპროცესორი, თაშნეშიშე მუზმა ჟირობით თანრიგიშ
გიმორინაფაქ შილებე იჸუასოხვლურქ მიკროპროცესორიშ ოპერატიული შვენაშ ოწურაფალო.
ეკაღანკალიე, ნამუდა ტაქტიკური სიფშხირე პროცესორი წარმოებლურობაშ შეფარდებათ
მახასიათაფალი რე თიშენ, ნამუდა პროცესორიშ სქემური გინოჭყვადუეფიშ გურშენ კანკალე
პროცესორი ართ ტაქტის ასრულენს თიზმა ოპერაციას, ნამუშ შესრულებაშო შხვა პროცესორის
ოკო მუზმარენი ტაქტი. გალეშე მიკროპროცესორი ოთხკუნთხამი პლასმასიშ ფირფიტა რე —
5x5x05 სანტიმეტრიშ ზიმუშ, 940-შახ „კუჩხით“. მიკროპროცესორეფს ორგილაფარო ურინუანა
ჭიჭე ვენტილიატორეფს, მიკროპროცესორიქ ვა გეგნოფურასინ თიშენ.



https://xmf.wikipedia.org/wiki/%E1%83%9B%E1%83%90%E1%83%B0%E1%83%90%E1%83%A0%E1%83%90%E1%83%A8%E1%83%A2%E1%83%A0%E1%83%90

მაჰარაშტრა (მარათჰ. महाराष्ट्र, ინგლ. Maharashtra) — შტატი ინდოეთიშ ცენტრალურ
ნორთის. მახორობა 112 372 972 ადამიერი (2011). შტატიშ ნანანოღა დო უდიდაში ნოღა —
მუმბაი (უწოხოლაშე ჯოხოდჷ ბომბეი), არძაშე უმოსო გოფაჩილი ნინეფიე — მარათჰი დო
ინგლისური. ქიანაშ მაჟირა არძაშე დოხორელი შტატი დო ინდოეთიშ სიდიდათ მასუმა შტატი
ფართობიშ მეჯინათ.

შტატიშ ჯოხოდვალა მოურს სანსკრიტიშე, ზიტყვეფშე Maha (დიდი) დო Rashtra (ქიანა),
თაურეშე მაჰარაშტრა შილებე გჷნითანგას მუჭოთ "დიდი ქიანა".

შტატიშ ფართობი აკმადგინანს 307 713 კმ². მაჰარაშტრა უხურგანს გეჸვენჯ შტატეფს:
გუჯარათი, მადჰია-პრადეში, ჩატისგარჰი, ტელანგანა, კარნატაკა დო გოა, ობჟათეშე
ომძღჷ - არაბეთიშ ზუღა. მაჰარაშტრაშ დო გუჯარათიშ შტატეფს შქას იდვალუაფუ მორსხუე
ტერიტორია დადრა დო ნაგარ-ჰაველი. ბჟადალი გჰატი, შტატიშ ოორუეშე ობჟათეშა
წყარპიჯის მანგას გოჸუნს დო ოშქაშე სიმაღალეშა 1200 მეტრაშახ ონჭუ. შტატიშ
უმაღალაში კონკა — პიკი კალსუბაი (1646 მ), იდვალუაფუ აჰმედნაგარიშ ოლქის, ნოღა
ნაშიკიშ არხოს. ბჟადალი გჰატიშ ბჯადალშე იდვალუაფუ კონკანიშ წყარპიჯიშ რზენი, 50 —
80 კმ. ფართობით. გჰატიშ ბჟაეიოლშე იდვალუაფუ დეკანიშ გაბარი.

მაჰარაშტრაშ კლიმატი — ტროპიკული მუსონეფი, მელახშე მანგიშ დაჭყაფუშა ჩხე ზარხულით
დო მანგიშე გჷმათუთაშა მუსონიშ სეზონით. ნოლექეფიშ უდიდაში მუდანობა გჷნმურს გჰატიშ
ბჟადალ ლაკადეფს დო წყარპიჯიშ რზენს. შტატიშ დინოხოლენი რაიონეფიშ პლატოშ კლიმატი
უმოსო სქირე რე. მაჰარაშტრაშ ტერიტორიაშ დოხოლაფირო 17% ტყალონას უკებჷ (უმენტაშო
გჰატიშ ლაკადეფი დო შტატიშ ბჟაეიოლი ნორთი). გჰატიშ ბჟაეიოლ ლაკადეფს, ნადუს
იკეთენა თიჯგურა შხუ ინდური წყარმალუეფი, მუჭომეფითიე კრიშნა დო გოდავარი, ნამუთ
დინმახჷრჩანა ბენგალიშ ჸუჯიშა. გჰატიშ ბჟადალი ლაკადაშ მიარე მორჩილი წყარმალუ,
არაბეთიშ ზუღაშა დინმახჷრჩანა. წყარმალუეფიშ სიმიარეშ უმკუჯინალო, შტატიშ მიარე
დოხორელი პუნქტი (გჷშაკერძაფილო შტატიშ დინოხოლენ აკანეფს) ოშუმალი წყარიშ
ვაბაღებას წისაფენს. შტატის, შანულამი ფართობიშ გოწვანაფილი დიხა იდვალუაფუ.



https://xmf.wikipedia.org/wiki/%E1%83%9B%E1%83%90%E1%83%AE%E1%83%9D%E1%83%A0%E1%83%9D%E1%83%91%E1%83%90

მახორობა რე მუდგა იჸინი აბანიშ (ქიანაშ, ნოღაშ დო თეცალეფიშ) მახორუაშ ართამობა
ბორჯიშ მოჩამილი მომენტის. მუდანობაშურო თინა ირიათო ითირუ რდუალაშ (სქირანუა,
იმიგრაცია) ვარა რკებაშ (ღურა, ემიგრაცია) გეშა. მუჭოთ არძო ბიოლოგიური პოპულაცია,
თაშნეშე ადამიერეფი, წისაფულენა, სინთელეშ დო გარემოშ შხვა ფაქტორეფიშ გულას.
მახორობაშ გოვითარაფაშე მოქმედენა თაშნეშე სოციალური (ტრადიციეფი) დო
სამენცარო-ტექნიკური (მედიცინა) ფაქტორეფი.

მენცარობა, ნამუთ გურაფულენს მახორობაშ ევოლუციას, რე დემოგრაფია, ოდო ნამუთ
შაყარანს ინფორმაციას თიშ გეშა დო აანალიზენს თინეფსჷნ - სტატისტიკა.



https://xmf.wikipedia.org/wiki/%E1%83%9B%E1%83%90%E1%83%93%E1%83%9D%E1%83%9C%E1%83%90

მადონა ლუიზა ჩიქონე (დ. 16 მარაშინათუთა, 1958, ბეი სითი, მიჩიგანი, ააშ) —
ამერიკალი დენს-პოპ მობირე, კომპოზიტორი, მასხაპალი, არტისტი, მუსიკალური
პროდუსერი. ჩინებული რე მუჭოთ ”პოპიშ დიაფალი”. გჷმოჩამილი რე მადონაშ ალბომეფიშ
175 მილიონშე უმოსი ეგზემპლარი დო 75 მილიონი სინგლი.

მადონაქ დებადჷ 1958 წანაშ 16 მარაშინათუთას, ნოღა ბეი სითის, მიჩიგანიშ შტატის.
დიდაქ დუღურჷ კიდირიშ კიბოთ 1963 წანაშ 1 ქირსეთუთას. ბაღანობას მადონა გურაფულენდჷ
ბალეტიშ სხაპუას. მალას ენირიცხჷ მიჩიგანიშ უნივერსიტეტის, მარა გურაფა მიოტუ დო
მიდართჷ ნიუ-იორკიშა მასხაპალიშ კარიერაშ დაჭყაფუშა. 1980-ამ წანეფშე იჭყაფუ
მადონაშ მუსიკალური კარიერა. მადონაშ მაართა სინგლიქ Everybody პოპულარობა ეჭოფჷ
ამერიკულ ჩარტეფს. 1984 წანას მადონაქ გჷშაშქჷ ალბომი Like a Virgin. გიმიჩინჷ
ალბომიშ მილიონობათ ეგზემპლარქ. ამდღარ დღაშა მადონას გიშაშქუმალირი აფუ 12
სტუდიური ალბომი.



https://xmf.wikipedia.org/wiki/%E1%83%9B%E1%83%90%E1%83%93%E1%83%90%E1%83%92%E1%83%90%E1%83%A1%E1%83%99%E1%83%90%E1%83%A0%E1%83%98

მადაგასკარი, ოფიციალურო მადაგასკარიშ რესპუბლიკა (მალაგ. Repoblikan'i
Madagasikara, ფრანგ. République de Madagascar) დო დუდმაართაშე რჩქინელი, მუჭოთ
მალაგასიშ რესპუბლიკა — კოკი სახენწჷფო ინდოეთიშ ოკიანეშ ბჟადალ ნორთის,
ობჟათე-ბჟადალი აფრიკაშ წყარპიჯწკჷმა, ნამუშეთ გიშართილი რე მოზამბიკიშ საროტით.
ქიანა იკენს კოკი მადაგასკარს (მაანთხა უდიდაში კოკი მოსოფელს) დო მიარე მორჩილ
პერიფერიულ კოკის. ფართობი — 587 041 კმ², მახორობა — 22,005,222 ადამიერი.
ნანანოღა — ანტანანარივუ.



https://xmf.wikipedia.org/wiki/%E1%83%9A%E1%83%9D%E1%83%97%E1%83%90%E1%83%A0%E1%83%98%E1%83%9C%E1%83%92%E1%83%98%E1%83%90

ლოთარინგია, ლორენი (ფრანგ. Lorraine, გერმ. Lothringen), რე რეგიონი ბჟაეიოლ
საფრანგეთის, წყარმალუეფიშ მაასიშ დო მოზელიშ ჟინ მალობას. აკმოდირთუ 4
დეპარტამენტიშე:მიორტი დო მოზელი, მიოზი, მოზელი, ვოგეზი.

ჯვეშო ლოთარინგიაშ ტერიტორიას კელტეფი ოხორანდეს. ჯვ. წ. I ოშწანურას რომაალეფქ
გეჭოფეს. ჯვ. წ. V ოშწანურას ფრანკეფიშ ომაფეშ აკოდგინალაშა მიშელჷ. 855 წანას
ფრანკეფიშ იმპერატორ ლოთარ I-ქ თე ტერიტორია მუშ სქუას, ლოთარს ქოუძღვინჷ (თე
ბორჯიშე მოურს ჯოხოდვალა "ლოთარინგია"). ლოთარინგია 1766 წანაშა გერმანალი ერიშ
საღმთო რომიშ იმპერიაშ ნორთი რდჷ, მუშ უკულით საფრანგეთიქ გეჭოფუ თე დიხა. 1871
წანას პრუსიაქ საფრანგეთიწკჷმა ლჷმაშ მოგებაშ უკული კინე ქეშეართჷ ლოთარინგია.

მაართა მოსოფელიშ ლჷმაშ თებაშ უკული ლოთარინგიაქ ვერსალიშ აპიჯაფაშ მეჯინათ
საფრანგეთის გეგნაჩჷ, ნამუშ უკულით დიჭყჷ თე რეგიონიშ მახორუ გერმანალეფიშ ნებეფიშ
აკობორკუაქ, გერმანული ნინაშ სკოლას დოგურაფაშ ნება ვაუღუდეს. მა–2 მოსოფელიშ ლჷმაშ
ბორჯის გერმანიაქ კინე ქჷდეკინჷ ლოთარინგია დო ელზასი. გერმანიაშ მარცხიშ უკული
ლოთარინგიაქ კინე საფრანგეთიშ აკოდგინალუაშა მიშელჷ.



https://xmf.wikipedia.org/wiki/%E1%83%9A%E1%83%90%E1%83%96%E1%83%A3%E1%83%A0%E1%83%98_%E1%83%9C%E1%83%98%E1%83%9C%E1%83%90

ლაზური ნინა (ლაზ. ლაზური ნენა) — უჩა ზუღაშ ობჟათე-ბჟაეიოლ პიჯიშ მანგო მახორუ
(თეჟამს თურქეთის რიზეშ დო ართვინიშ პროვინციეფი) კინ თე ჯოხოდვალაშ ქართველური
ეთნიკური ბუნაშ (ლაზეფი) ოჩიებელი ნინა. ოეგებიეთ თე ნინაშა მეხოლ. 130 000
ადამიერი იჩიებუ თურქეთის, რეგიონს, ნამუსჷთ კოლოქვიალურო ,,ლაზისტანს” უძახჷნა, დო
მეხოლაფირო 3 000 საქორთუოს.

კოლხეფიშ უჯვეშაში ომაფე იდვალუაფუდუ თი რეგიონს, სოდეთ თეჟამს ლაზურო მაჩიებელი
მახორობა ოხორანს, თეშ მანგო თინეფიშ ნინა კოლხეფიშ ართ-ართი გამნარყი ოკო რდას.

თეჟამს ლაზურო მაჩიებელეფიშ უმენტაშობა ოორუე-ბჟაეიოლ თურქეთის ოხორანს, უჩა ზუღაშ
პიჯის: რიზეს დო ართვინიშ პროვინციეფს. ლაზეფიშ დიდი ნორთიქ რუსეთ-თურქეთიშ ლჷმაშ
(1877-1878) უკული გეგნიხორჷ ოორუე-ბჟადალ ანატოლიაშა (კარამიურსელი, საქარია,
ბარტინი დო შხვ.) დო თეჟამს თაშნეშე სტამბოლს დო ანკარას. ლაზეფიშ მორჩილი ნორთი
ოხორანს საქორთუოსჷთ, უმენტაშო აჭარას (მეხოლაფირო 3 000)

ლაზური ნინა რგებაფულენს ქორთულს დო ლათინურ ჭარალუეფს. თენეფშე თურქეთის რინელი
ლაზეფშო უმოს პოპულარული თურქული ლათინურიშ მეჯინათ დორსხუაფილი თ.გ. (თაშნე
გედვალირი) „ლაზური ანბანიე“.



https://xmf.wikipedia.org/wiki/%E1%83%99%E1%83%A0%E1%83%94%E1%83%A2%E1%83%90

კრეტა (ბერძენ. Κρήτη) — საბერძნეთიშ არძაშ უმოს დიდი დო სქირონაშქა ზუღაშ რანწკით
მახუთა კოკი. თიში ფართობი რე 8,336 კმ². კოკის ომძღჷ სუმი ზუღა: იონიაშ, ლიბიაში
დო ეგეოსიშ.

კრეტა ანტიკური საბერძნეთიშ ართ–ართი არძაშე უმოს აქტიური კოკი რდჷ. თაქ კათაქ
დოხორინი დიჭყჷ ჯვ. წ. 2700 -1420 წანეფს, ნამუთ კოკი მაართა არძაშე უმოს
გოვითარაფილ ცივილიზაციათ გინართინუ საბერძნეთის დო ევროპას. ბერძენეფქ კრეტას
მუზმარენი ნოღა დარცხუეს. ართ–ართი რდჷ კნოსოსი. თე უჯვეშაში ნოღაშ აკნაცჷმეფი
არქეოლოგეფიშ ბუნაქ მინოს კალოკაირინოსიშ დუდალათ 1878 წანას კჷლაგორჷ. კნოსოსიშ
დოხორეე რთულ ნოგაფუს წჷმარინუანდჷ, ნამუსჷთ ცენტრის დიდი ოზე უღუდჷ. ოზეშ
გოხოლუას, ქართულო (წრიულო), გოდვალირი რდჷ ოხორე ჸუდეეფი დო შხვადოშხვა ნოდგჷმეფი.
თინეფი ართიანს მიკორთელ–მუკორთელ დერეფანეფით დო გიშაულარეფით მეურდეს.



https://xmf.wikipedia.org/wiki/%E1%83%99%E1%83%9D%E1%83%9B%E1%83%9E%E1%83%98%E1%83%A3%E1%83%A2%E1%83%94%E1%83%A0%E1%83%A3%E1%83%9A%E1%83%98_%E1%83%9E%E1%83%A0%E1%83%9D%E1%83%92%E1%83%A0%E1%83%90%E1%83%9B%E1%83%90

კომპიუტერული პროგრამა (ვარა რჩქვანელობურო პროგრამა) — ზოჯუეფიშ ალმათხოზინალობა,
ნამუეფით უნარღელჸოფირენს გჷშმაკოროცხალი მანქანას (კომპიუტერს) მუდგარენი
დავალებაშ ეჸონაფაშო ოხვილური ოპერაციეფიშ განხორციელებაშ რანწკის . კომპიუტერი
ცენტრალური პროცესორიშ მეშქაშალათ არსულენს პროგრამაშ ზოჯუეფს. პროგრამას უღუ
გატებელ სახე, ანუ პროცესორი თის ირინუანს ბონას, თიშენ ნამუდა ეჸიონას
ინსტრუქციეფი. თი პროგრამა შილებე რდას ადამიერიშო აჩამალი ფორმას, ნამუსჷთ
პროგრამაშ კოდი (ვარა სორს კოდი) ჯოხო. ზოგადო გატებელი ფაილი გიჭყაფუ პროგრამაშ
კოდიშე (იხ. კომპილირაფა).

პროგრამას გაჭყანს პროგრამისტი პროგრამირაფაშ ნინაშ მოხვარათ. პროგრამა გატებელი
ფაილიშ გალე , შილებე მოქმედებაშა ქჷმორთას ინტერპრეტატორიშ გჷმორინაფათ ხოლო; თე
ჟამს პროგრამაშ კოდიშ გინოჸონაფა ოხვილური ვარე.



https://xmf.wikipedia.org/wiki/%E1%83%99%E1%83%9D%E1%83%99%E1%83%98_(%E1%83%92%E1%83%94%E1%83%9D%E1%83%92%E1%83%A0%E1%83%90%E1%83%A4%E1%83%98%E1%83%90)

კოკი — (ქორთულო: კუნძული), სქირონაშ მუნაკვათა, ნამუთ ირი ჸურე გოხურგელიე
ოკიანეშ, ზუღაშ, ტობაშ ვარა წყარმალუშ წყარით. კონტინენტწკჷმა მეზიმაფილო მორჩილი
ზჷმაშიე. აფხვადუნა მუჭოთ ზოხოამი კოკეფი, თეშ კოკეფიშ ბუნეფი — არქიპელაგეფი.

ოკიანეეეფი დო ზუღეფს შქას გჷშმაგორუნა კონტინენტურ, გინმალი ზონაშ დო ოკიანურ
კოკეფს.

კონტინენტური კოკეფი რე სამანგათ, გრენლანდია, კალიმანტანი, მადაგასკარი, ნამუეფით
კონტინენტიშ წყართუდონი ძგაშ ფარგალეფს ოკიანეშ ჟიპიჯიშა ეშმულა დო კვირდი ქანეფით
რენა კიდილი. კანკალე ჭიჭე კოკი პოპორნთხაფაშ აკუმულაციური ქიმინუაშ მოღალუთ ხოლო
გითმიჭყაფუ.

გინმალი ზონაშ კოკეფი ჯინჯიერო ვულკანური გოჭყაფაშ რე, მინ ჸურე მარჯანიშ კოკეფი
რე.

ოკიანური კოკეფი გოფაჩილიე ოკიანეშ ქვინჯიშ ფარგალეფს დო შქაოკიანური ქჷნდჷრეფს.
წყარმალუს დო ტობას გჷშმაგორუნა ეკნაჸათემით დო ეროზიაშ გეშა გოჭყაფილი კოკეფს.



https://xmf.wikipedia.org/wiki/%E1%83%99%E1%83%98%E1%83%A0%E1%83%AA%E1%83%AE%E1%83%98_(%E1%83%A2%E1%83%90%E1%83%A0%E1%83%9D%E1%83%A1%E1%83%98)

კირცხი — ატმოსფერული ნოლექი, ნამუთ აკმოდირთუ ჸინიშ შხვადოშხვა ზჷმაშ (5-55 მმ;
მერკეთ 130 მმ-შახ) სფერული ნანორთეფი, ვარდა ნოტეხეფშე. კირცხიშ კაკალს ფალობური
აკოდგინალუა უღჷ - არსებენს 1 მმ სისქაშ გოჭვირაფილი დო გვერდო გოჭვირაფილი ფალეფი.
კირცხი, რჩქვანელობურო ტყვაც დო გურგინიშ დო გემანტირე ჭვემაშ ბორჯის უჩქჷ,
უმენტაშო წანაშ ტიბუ პერიოდის (მუჟამსჷთ ტემპერატურა 20 °C-შე უმოსი რენ). კირცხი
მოურს შაყარელ ჭვემაშ მუნაფეფშე. კირცხიშ ღოზიშ სიგანა მუსხირენ კილომერტი რე,
სიგჷრძა - ვითობათ, კანკალეშა ოშობათ კილომეტრი. თიშ ხანგჷრძობა 5-10 წუთშე ⅓
სათშახ. კირცხუაშ ბორჯის 1 წუთის 1მ2 ჟინპიჯის დუთმოლუ 500-1000 კირცხის კაკალი,
თინეფიშ სიმანგარე 0,5-0,9 გ/სმ2.

საქორთუოს კირცხამ დღალეფიშ ოშქაშე წანმოწანური რიცხუ რე 2-10 (ბჟადალ საქორთუოშ -
რზენს 0,2-2; გვალასი 8-შახ. ბჟაეიოლ საქორთუოს - რზენს 2-3, გვალას 10-შახ).
კირცხი დიდ გავალს მითმიორინუანს ოფუტეშ მეურნობას (საქორთუოს გიშაკერძაფილო
იზარალებჷნა კახეთიშ რაიონეფი), თეშ გეშა, დიდი შანულობა უღუ კირცხიშ სააწმარენჯო
ქიმინჯეფიშ აკომუშებას. რჩქინელი რე, ნამჷ-და 1961 წანას ინდოეთის კირცხიქ დოჸვილჷ
მუნჭყვი, 1981 წანას, ჩინეთის 10 ვითოშშე უმოსი დგჷმილ-აკნაგეფი აზარალჷ.



https://xmf.wikipedia.org/wiki/%E1%83%99%E1%83%98%E1%83%A0%E1%83%98%E1%83%91%E1%83%90%E1%83%A2%E1%83%98

კირიბატიშ რესპუბლიკა (ინგლ. Republic of Kiribati, გჷმირაგადუაფუ IPA: [ˈkiribas])
— რჩქალი ოკიანეშ სახენწჷფო მიკრონეზიას. ქიანას ოორუეშე უხურგანს მარშალიშ კოკეფიშ
დო მიკრონეზიაშ ფედერაციული შტატეფიშ ტერიტორიული წყარეფი, ბჟადალშე დო
ობჟთე-ბჟადალშე - ნაურუშ, სოლომონიშ კოკეფიშ დო ტუვალუშ ტერიტორიული წყარეფი,
ობჟათე დო ობჟათე-ბჟაეიოლშე - ტოკელაუშ, კუკიშ კოკეფიშ დო საფრანგეთიშ პოლინეზიაშ
ტერიტორიული წყარფი. ოორუეშე დო ოორუე-ბჟაეიოლშე უხურგანს რჩქალი ოკიანეშ ნეიტრალურ
წარეფს, თაშნეშე ააშ-იშ გოხოლუაშ მორჩილ კოკეფს. ქიანაშ წყარპიჯიშ ღოზიშ სიგჷნძა -
1143 კმ. გიშაკერძაფილი ეკონომიკური ზონა (გეზ) — დოხოლაფირო 3,5 მილიონი კმ².
დინოხოლენი წყარეფი - დოხოლ. 22 კმ ჯინჯიერი ღოზიშე. კირიბატიშ რესპუბლიკაშ
აკოდგინალუაშა მიშმურს 33 მორჩილი ატოლი, ნამუშეთ 20 უდუხორუ რე. თინეფშე 16 კოკი
დო ატოლი გილბერტიშ კოკეფს რე, 8 კოკი ფენიქსიშ კოკეფს დო 8 კოკი - ლაინიშ კოკეფს.
კირიბატიშ ორხველჷ ზოხო მადვალუ კოკი ბანაბა. ედომუშამი ფართობი რე — 812,34 კმ².
კირიბატიშ მახორობა — 103 058 ადამიანი. (2010, ეჭარუა). ნანანოღა - ობჟათე ტარავა.
ქიანაქ ზოხორინალა გოართოიანაფილი ომაფეშე გჷმაცხადჷ 1979 წანაშ 12 კვირკვეს, კინე
თიმ წანას თის ოფიციალურო გიადჷ ჯოხოქ - კირიბატიშ რესპუბლიკა. 1983 წანას ნძალაშა
მიშართჷ ომაჸალობაშ გეშა აპიჯალათ ააშ-შ დო კირიბატიშ რესპუბლიკაშ შქას, მუშ
მეჯინათ ააშ ვარიას აცხადენდჷ ლაინიშ დო ფენიქსიშ კოკეფს მადვალუ 14 კოკიშ
პრეტენზიაშე დო აღიარჷ თინეფი კირიბატიშ რესპუბლიკაშ აკმადგინალჷ ნორთო.



https://xmf.wikipedia.org/wiki/%E1%83%99%E1%83%90%E1%83%A8%E1%83%AE%E1%83%90%E1%83%9A%E1%83%98

კაშხალი — ჰიდროტექნიკური ნოგაფუ, ნამუთ გინოკიდუნს წყარმალუს (ვარა შხვა წყაროლუს)
მალობაშ ჟინი ნორთის წყარიშ დონეშ ეიოკინალო დო ნოგაფუშ ორენიშ აბანს წყარიშ
დოწნევუაშ კონცენტრაციაშო დო წყაროჩუაშეშ აკაქიმინალო. ჯვეშო კაშხალს უმენტაშო
ირიგაციაშო კიდუნდეს. კაშხალიშ კიდუაშენ ჩინებეფი თხილერიე ეგვიპტეს (ჯვეში
წანეფიშეკოროცხუაშ 4000), ინდოეთის (ჯვეში წანეფიშეკოროცხუაშ 4000), ჩინეთის დო
შხვ. ჯვეშო თის უთარაშო დიხაშე ვარა ჯაშე ეთმიოგანდეს დო მორჩილ სიმაღალა უღუდჷ.
კაშხალეფიშ კიდუაქ ფირჩას გიფაჩჷ ახალი წანეფიშეკოროცხუაშ XVI-XVII ოშწანურეფს, ოდო
გჷშაკერძაფილო — XIX ოშწანურაშ II გვერდიშე, მუჟამც დიჭყეს ჰიდროელექტროსადგჷმეფიშ
ეგაფან.

მეშანილობაშ მეჯინათ რსებენს წყაროჩუაშეშ დო წყარდაკინალი კაშხალეფი. რე თაშნეშე
ჸუნგა დო წყარგინაშქუმალარი კაშხალეფი. ჯინჯიერი ოკიდალ მოღეშ მეჯინათ კაშხალი
შილებე რდასჷნ დიხაშ, ქუაშ, აკოწყორილი, ბეტონიშ, რკინაბეტონიშ დო შხვ.

შხირას წყარმალუს იკიდუ მორჩილ სიმაღალაშ წყარგუმატებუამი აკარღვაფალი კაშხალეფი.
თინეფი აკმოდირთუ დაბალი არდგმულშე დო თის მინოდვალირ გიობიჯალეფშე დო ბარჯგეფშე.



https://xmf.wikipedia.org/wiki/%E1%83%99%E1%83%90%E1%83%A0%E1%83%9A%E1%83%9D%E1%83%A1_%E1%83%93%E1%83%98%E1%83%93%E1%83%98

კარლოს I დიდი (ფრანგ. Charlemagne, ინგლ. Charles the Great, გერმ. Karl der
Große, ნორვ. Karl den store, ნიდერლ. Karel de Grote, ლათ. Carolus Magnus,
დაჭყაფური ჟინოდუდე ჯოხ. "Carolingian"; დ. დოხოლ. 742 ვარდა 747 – 28 ღურთუთა,
814) — ფრანკეფიშ მაფა 768 – 814 წანეფს, ლომბარდიარეფიშ 774-შე, დო ბჟდალიშ
იმპერიაშ გჷნმაახალაფარი. თიშ ჟირმანგი როლი, მუჭოთ იმპერატორიშ (Imperator
Augustus) დო ფრანკეფიშ მაფაშ ისტორიულო არსხუაფუ საღორონთო რომიშ იმპერიულ კლანს,
ფრანკეფიშ ომაფეეფს დო გვიანიშ გერმანიას. ასე ფრანგეფით დო გერმანალეფით კარლოს
დიდის თინეფიშ ქიანეფიშ დჷმარსხუაფალ ფიგურათ მირჩქინანა.



https://xmf.wikipedia.org/wiki/%E1%83%99%E1%83%90%E1%83%9C%E1%83%90%E1%83%A0%E1%83%98%E1%83%A8_%E1%83%99%E1%83%9D%E1%83%99%E1%83%94%E1%83%A4%E1%83%98

კანარიშ კოკეფი (Islas Canarias) — ესპანეთიშ ართ-ართი ავტონომიური გოართოიანაფა.
იდვალუაფუ თე ჯოხოდვალაშ კოკეფს აფრიკაშ ბჟადალუ ოძგაშეწკჷმა, ნამუთ აკმიდგჷმუ 7
კოკიშე: ტენერიფე, ლას-პალმასი, გომერა, იერო, გრან-კანარია, ფუერტევენტურა,
ლანსაროტი.

1402 წანას მიოგორეს რომალეფქ, სოდგათ ბრელი ჯოღორი უძირჷნა (canis ლათინურო),
ჯოხოქ თაჸურეშე ქიგიადუ. 1415 – ზუღაშ ჟან დე ბეტანკურქ მიკინჷ კოკეფი დო მაფათ
გინირთჷ. 1479 – მოჯალაგერქ იჸუეს კოკეფიშ ავტოქთონური მახორობა გუანშეფქ, ნამუეფით
ბერბერეფს ომოჯგირჷდეს. 1902 – ავტონომისტური ყარაფი ქინაშქჷრიტეს. 1978 –
გეძალიერჷ მუშითგჷმორკვიაშ დო ზოხორინალაშ ყარაფით. 1993 – იუნესკოქ ბიოსფერულ
ნაკრძალო გჷმაცხადჷ.



https://xmf.wikipedia.org/wiki/%E1%83%99%E1%83%90%E1%83%9C%E1%83%90%E1%83%93%E1%83%90%E1%83%A8_%E1%83%9E%E1%83%A0%E1%83%9D%E1%83%95%E1%83%98%E1%83%9C%E1%83%AA%E1%83%98%E1%83%94%E1%83%A4%E1%83%98_%E1%83%93%E1%83%9D_%E1%83%A2%E1%83%94%E1%83%A0%E1%83%98%E1%83%A2%E1%83%9D%E1%83%A0%E1%83%98%E1%83%94%E1%83%A4%E1%83%98

კანადა მოსოფელს სიდიდათ მაჟირა ქიანა რე. კანადაშ ტერიტორია ირთუ პროვინციეფო დო
ტერიტორიეფო. თეხანო ქიანაშ აკოდგინალუას რეა 10 პროვინცია დო 3 ტერიტორია. 1867
წანაშო კანადა აკმოდირთუდუ ჟირი პროვინციაშე, ონტარიოშე დო კვებეკიშე, მოგვიანაფათ
ქიანაშ აკოდგინალუაშა შხვა ტერიტორიეფქ ხოლო მიშელჷ. 1870 წანას ქიანაშ
აკოდგინალუაშა მიშელჷ დიდი ბრიტანეთიშ კოლონიაქ, რესპურიტიშ დიხაქ, ასეიანი
ოორუე-ბჟადალი ტერიტორიეფი. მოგვიანაფილო კანადაშ აკოდგინალუაშა შხვა ტერიტორიეფქ
ხოლო მიშელჷ, თენეფ შქას ოორუე კანადაშ არქიპელაგიშ კოკეფქ ხოლო. კანადაშ
ადმინისტრაციულ დორთუალაქ აკიმუშუ 1867 წანაშ კონსტიტუციას, თიწკჷმა, მუჟამს ქიანაქ
დიდი ბრიტანეთიშე დომინიონიშ სტატუსი ქიმიღჷ. ფართობიშ მეჯინათ არძაშე დიდი
ტერიტორიეფიშ უკინებუნა ნუნავუტის დო ოორუე-ბჟადალი ტერიტორიეფს.

თაქ თაშნეშე მოჩამილი რე კანადაშ ადმინისტრაციული ართურეფიშ ერკებული, ნამუეფქჷთ
მიშართეს კანადაშ კონფედერაციაშა.



https://xmf.wikipedia.org/wiki/%E1%83%98%E1%83%9D%E1%83%B0%E1%83%90%E1%83%9C%E1%83%94%E1%83%A1_%E1%83%91%E1%83%A0%E1%83%90%E1%83%9B%E1%83%A1%E1%83%98

იოჰანეს ბრამსი (დ. 7 მესი, 1833, ჰამბურგი, გერმანია — ღ. 3 პირელი, 1897, ვენა,
ავსტრია) — გერმანალი კომპოზიტორი, პიანისტი, დირიჟორი.

დებადჷ მუსიკოსიშ ფანიას. მუსიკას გურაფულენდჷ დიო მუმაწკჷმა, უკული ე.
მარქსენწკჷმა (ფორტეპიანო). 50-იანი წანეფიშ ლიას ბრამსი გჷშმეშ გერმანიაშ
შხვადოშხვა ნოღეფს მუჭოთ პიანისტი, ოკათჷდჷ ლაიფციგიშ "გევანდჰაუზიშ" ჯოხოშინელ
კონცერტეფს. თიწკჷმა ართო გჷშმეშეს რ. შუმანი დო ი. იოახიმი. 1858-1859 წანეფს რდჷ
ობუნე კაპელაშ დირიჟორი. 1862 წანაშე ქჷდიხორჷ ვენას. თაქ თინა გჷშმეშჷ მუჭოთ
პიანისტი დო ობუნე დირიჟორი. 70-იანი წანეფშე დიჭყჷ ინტენსიური ქიმერონული
მოღალობა, მითმიოგანდჷ დო დირიჟორენდჷ დორხველ ნაწარმებეფს, ბრელს შარალენდჷ. თინა
გჷშესხუნეს ბერლინიშ ხელუანეფიშ აკადემიაშ მაკათურო, ჰამბურგიშ "საპატიო
მენოღალეთ". ბრამსის მიაჩჷ კემბრიჯიშ დო ბრესლავლიშ უნივერსიტეტფიშ მუსიკაშ
დოქტორიშ ხარისხიქ.



https://xmf.wikipedia.org/wiki/%E1%83%98%E1%83%9C%E1%83%9D%E1%83%AE%E1%83%98

თოლი — თელი ორგანიზმიშ სტრუქტურული დო ფუნქციური ართული. კანკალე ორგანიზმი (მაგ.
ბაქტერიეფი) ედომუშამო ართი თოლშე აკმოდირთუ. თინეფს ართთოლამ ორგანიზმეფს უძახჷნა.
შხვა ორგანიზმეფი მიარე თოლეფშე აკმოდირთუ, თინეფი ბრელთოლამი ორგანიზმეფი რე.

ადამიერიშ ორგანიზმის 100 ტრილიონი (1014) თოლი რე. ტიპიური თოლიშ ზჷმა დოხოლაფირო
10 მიკრონი (µm), მასა 1 ნანოგრამი რე. არძაშე დიდი ზჷმაშ თოლს სირაქლემაშ მარქვალი
წჷმარინუანს.

თოლური თეორია 1839 წანას შლეიდენქ დო შვანქ დარსხის. ათეშ მეჯინათ არძა ორგანიზმი
თოლშე აკმოდირთუ დო თიში რინული პროცესეფი თოლეფს ვარდა თოლეფიშ საშუალებათ
იხორციელებუ. არძა თოლი თოლეფიშე ივითარებუ დო არძა თოლი მიშიკათუანს გეჸვენჯურ
ინფორმაციას მიში ფუნქციონირაფაშ რეგულირაფაშო დო თოლეფიშ გეჸვენჯურ მოთირაშო
გინაჩამალო.

ამდღარშო თოლეფიშ დო თინეფიშ ორგანოიდეფიშ ენწყუალას, ფუნქციეფს დო ქიმიურ
აკოდგინალუას, ხოლო, თოლის მაულარ პროცესეფს, თინეფიშ გომიარაფას დო გალენოწკჷმა
რცხუს ბიოლოგიაშ დარგი - ციტოლოგია აკმიგურუანს.

თოლიშ დინოხლენი ჯირსხი ლიპიდური ფაშ მაკათური მემბრანას რე მორთელი. თეში მეტი,
ეუკარიოტულ თოლეფს დინახლენი განით მემბრანეფით უღჷნა გორთილი, მუთ თოლიშ დინახლე
ნიბთიერებეფიშ ქანცაფის რეგულირაფაშ საშუალებას ირზენს.

თოლიშ ჟირი ტიპი არსებენს: პროკარიოტული დო ეუკარიოტული თოლეფი.პროკარიოტული თოლეფი
რჩქვანებულო ართთოლამი ორგანიზმეფი რე, ბრელთოლამი ორგანიზმეფი მუჭოთ წესინ
ეუკარიოტულ თოლეფშე აკმოდირთუ.

პროკარიოტეფს ეუკარიოტეფშე თოლიშ ბირთვიშ ენწყუალა უღჷნა გინორთო. კერძოთ, თინეფს
ბირთვიშ მემბრანა ვაპალუნა. პროკარიოტეფს ხოლო ვაპალუნა ეუკარიოტეფშო
დჷმახასიათაფალი თოლიშ ორგანელეფი დო სტრუქტურეფი (მეტი რიბოსომეფიშ). თოლიშ
თიჯგურა ორგანელეფიშ ფუნქცია, მუჭომით რე მიტოქონდრია, ქლოროპლასტეფი დო გოლჯიშ
აპარატი პლაზმურ (გალენ) მემბრანას ოვალჷ.

უმენტაშ პროკარიოტეფს პლაზმური მემბრანაშ მეტი უღჷნა ხოლო თოლიშ კიდალა
(გუმორკებული რე მიკოპლაზმა დო თერმოპლაზმა). ბაქტერიეფს თოლიშ კიდალა
პეპტიდოგლიკანიშე აკმოდირთუ. თინა გალენ ჟიმოქიმინჯალაშე მათხილარ ბარიერს
წჷმარინუანს. კიდალაშ თოლის ხოლო ჰიპოტონურ აკანს ოსმოსური წნევაშ ჟიმოქიმინჯალაშ
გეშა "ხარცქუაშე" (ციტოლიზი) თხილანს. თოლიშ კიდალა კანკალე ეუკარიოტეფსით უღჷნა,
მაგალთო სოკოეფს, მარა თიში აკოდგინა გინორთელი რე.

პროკარიოტული ქრომოსომა მუჭოთ წესინ ქართალ მოლეკულა რე (გამორკებული რე ბაქტერია
Borrelia burgdorferi). თიშ უმიკუჯინალუო, თახმი ბირთვი (ნუკლეუსი) ვროკარიოტის
ვაპალუ, ნმდ ჸურუმაფილი რე დო ნუკლეოიდის წჷმოქიმინჷნს. პროკარიოტული თოლი დნმ-შ
ხვალე ართ ანგის იკათუანს, ანუ თინა ჰაპლიოდური ორგანიზმი რე.

პროკარიოტეფს შილებე აპალუდან ექსტრაქრომოსომული დნმ პლაზმიდაშ სახეთ, ნამუთ
რჩქვანელობურო კვარკვალია რე. პლაზმეფი შილებე გილაჸუნდან თიჯგჷრა ფუნქციას,
მუჭომით რე, მაგალითო, ანტიბიოტიკეფშე გერინა.

ეუკარიოტული თოლი პროკარიოტულშე ზჷმათ 10-შა დიდი რე, გოძვენათ 1000-შა. ჯინჯიერი
გინორთი პროკარიოტეფს დო ეუკარიოტეფს შქას თის რე, ნამდა ეუკარიოტული თოლეფი
მემბრანაშ მუკოხურგელ კომპარტმენტეფს მიშეკათუანა, ნამუსჷთ შხვადოშხვა მეტაბოლური
რეაქციეფი მეურს. ათე კომპონენტეფს შქას არძაშე თარი რე თოლიშ ბირთვი (ნუკლეუსი),
ნამუსჷთ თოლიშ დნმ რე ინოხუნაფილი.

ეუკარიოტულ ბირთვის ინოხუნაფილი დნმ ართ ვარდა მუსხირენ წირფულ მოლეკულას
(ქრომოსომას) წჷმარინუანს, ნამუთ ტისტონეფს რე მეჭედას გერთელი. დნმ-ს მინი შხვა
ორგანელათ იკათუანს.

არძა თოლს აპალუ მემბრანა, ნამუთ გიმორთუნს თოლიშ დინახლენს გალენ ოქიანეშე. თეში
მეტი მემბრანა არეგულირენს ნიბთიერებეფიშ თირუას გალენოს დო თოლს შქას. მემბრანა
ხოლო მიკაჯინე თოლიშ ელექტრული პოტენციალიშ ასქილადუას.

თოლიშ დინოხლენი ეშაფშაფილი რე ზანთით, ციტოპლაზმათ. თოლიშ ფორმაშ ასქილადუას,
ორგანელეფიშ აკანს დამარგებას, თოლიშ ნორთეფიშ ქანცაფის (ენდოციტოზი, ციტოკინეზი)
ციტოპლაზმურ გოდოლი ეიჯუმანს.

თოლი იკათუანს შხვადოშხვა ფუნქციაშ მაჸონაფალ ორგანელეფს: თოლიშ ბირთვი
ქრომოსომეფიშ ოსადიო რე; მიტოქონდრია დო ქლოროპლასტეფი თოლიშ "ელექტროსადგჷმეფი"
რე; ენდოპლაზმური ბადე სინთეზირებულ თოლეფიშ ოტრანსპორტე სისტემას წჷმარინუანს;
რიბოსომეფი ცილეფიშ სინთეზიშ დჷნოდგჷმეფი რე; ფერმენტეფი, ნამუთ ციტოპლაზმაშო
ოშქურანჯი რე სპეციალურ ლიზოსომეფს ინწყჷმუ; ვაკუოლეფი თოლიშ დანწყუალი რე. თინეფს
იჩუალუაფჷ ოჭკომალი, წყარი, დუნასქილედი.

არძა თოლს რე მონძალური ინფორმაციაშ მაღალარი მოლეკულა, დეზოქსირიბონუკლეინიშ მჟავა
(დნმ). თოლი მიშიკათუანს ხოლო რიბონუკლეინიშ მჟავეფს (რნმ), ნამუეფით ფერმენტეფიშ
დო შხვა ცილეფიშ სინთეზის მიკაჯინენა.

თოლი აკმოდირთუ შხვადოშხვა ელემენტეფშე. თის არძაშე უმოსი მუდანობათ რე
ჟანგბადი-70%, უკული მოურს ნოშქერბადი-16%, უკული წყარბადი-9%, აზოტი-2.5%,
კალციუმი-1%,ფოსფორი-0.5%,კალიუმი-0.3%, იოდი-0.000001% დო თ.უ.

მეტაბოლიზმი რე თოლიშე ოდიარეშ გინომუშებაშ პროცესი, ნამუშ შედეგო თოლიშო ოხვილური
ნიბთიერებეფი დო ენერგია წჷმიქიმინუ. მეტაბოლიზმიშ ჟირი ნორთის გჷმორთუნა:
კატაბოლიზმი რე ნიბთიერებეფიშ აკორღვაფა თინეფშე ენერგიაშ მეღებაშ თანჯო,
ანაბოლიზმი სააწმარენჯო პროცესი რე, მუჟამით ენერგია ახალი ნიბთიერებეფიშ სინთეზიშო
გიმირინუაფუ.

რთული ნიბთერებეფიშ აკორღვაფას ენერგიაშ მიოღებელო თოლს ჟირი გინორთელი პროცესი
გიმირინუაფუ: გლიკოლიზი დო ლიონმჟავაშ ციკლი. გლიკოლიზი ნიბთიერებეფიშ უჟანგბადეთ
აკორღვაფაშ (ანაერობული) პროცესი რე, ლიმონმჟავაშ ციკლი ჟანგბადის ოხვილუ.
ლიმონმჟავაშ ციკლი მიტოქონდრიას მეურს. თინა გლიკოლიზშე უმოსი ეფექტური რე.

ცილეფი თარი როლს ლაჸაფენა თოლიშე თიში ფუნქციეფიშ ორსულებერო. ცილეფს თოლეფი მუშით
აწარმენა, ამინომჟავეფშე. ცილეფიშ სინთეზი დნმ-ს კოდირაფილი ინფორმაციაშ ოსხირს
მოხვადუ. პროცესი ჟირი სტადიას იკათუანს: ტრანსკრიპციას დო ტრანსლაციას.

ტრანსკრიფციაშ ბორჯის თოლიშ ბირთვის ხვადუ დნმ-შ გარკვიებულ მუნაკვათიშ (გენიშ)
ოსხირშე თიში კომპლემენტარული რნმ მოლეკულაშ სინთეზი. ათე რნმ-ს ოინფორმაციე
(ი-რნმ) ჯოხო. თინა ალაზიმაფათ ჭიჭე მოლეკულა რე, ნამუსჷთ (დნმ-შე გინორთით)
შეულებუ ბირთვიშ მემბრანაშ დონოლახუა დო ციტოპლაზმას მოხვალამა. თაქ თინა
მიარცხუაფუ რიბოსომეფს ნამუეფით ი-რნმ-ს ნუკლეინიშ მჟავეფიშ გეჸუნელობას
ამინომჟავეფიშ მანგი გეჸუნალას "გინოთანგჷნს" დო მანგი ცილას წჷმოქიმინჷნს. ათე
ეკონია პროცესის ტრანსლაცია ჯოხო. თის ხოლო ართი ტიპიშ რნმ-ეფი, ე.წ. ოტრანსპორტე
რნმ-ეფი ტ-რნმ ოკათუნა.

თოლეფი ჟირო გორთათ იმიარებუ. თოლიშ მარტივ გორთას (მიტოზის) წოხოლე აწოჸუნს თიში
გენომიშ რეპლიკაცია (გაჟირთიხირება) დო გორთა. ათეშ უკული ირთუ ციტოპლაზმათ.

არსებენს ციტოპლაზმაშ გორთაშ უმოს რთული მექანიზმით, ნამუთ ორგანიზმეფიშ სქეესობური
მიარებას გიმირინუაფჷ. ათე შვანს დიპლოიდური თოლიშ გენომი ჟირი თისხით გინმირთუ,
უკული ოთხი მანგი ჰაპლოიდურ გენომო ირთუ. ათეჯგურა გორთაშ (მეიოზიშ) შედეგო
წჷმოქიმინელი თოლეფი გამეტეფს წჷმარინუანა. ჭკობა გამეტაშ აკოშქუმალათ კინი
ჰაპლოიდური თოლი (ზიგოტა) წჷმიქიმინუ.

პერიოდის თოლიშ წჷმოქიმინუაშე თიშ გორთაშა თოლიშ რინაშ ციკლი ჯოხო, მიტოზეფ შქას
პერიოდის ინტერფაზა.

ასეიანი ევოლუციურ თეორიაშ მეჯინათ ორთული სხუნუა გენეფ შქას ხვადუ, თოლი თინეფიშ
მათხილარ დაცხი რე. ათეჯგურა დაცხით თხილირი დნმ-იშ ჯაჭვეფი უთხილუეფწკჷმა მეჯინათ
უჯგუშ აბანს რენა. თახმო თენა შილებე რდჷკონ თოლეფიშ გოვითორაფაშ დო გართულებაშ
მაქანცაფალი ნძალა.

ამდღა გოფაჩილი თეორიათ, ეუკარიოტულ თოლქ პროკარიოტული თოლეფიშ სიმბიოზიშ შედეგო
წჷმიქიმინჷ. დახე უეჭველი რე, ნამდა დნმ-შ მათირე ორგანელეფი, მუჭომით რე
მიტოქონდრია დო ქლოროპლასტი, არქაული პროკარიოტული თოლიშ დო წორო ჟანგბადით შურიშ
მაღალარ ბაქტერიაშ დო ციანობაქტერიაშ ალარინაშ შედეგო წჷმიქიმინუ.



https://xmf.wikipedia.org/wiki/%E1%83%98%E1%83%9C%E1%83%93%E1%83%9D%E1%83%94%E1%83%97%E1%83%98%E1%83%A8_%E1%83%A1%E1%83%A3%E1%83%91%E1%83%99%E1%83%9D%E1%83%9C%E1%83%A2%E1%83%98%E1%83%9C%E1%83%94%E1%83%9C%E1%83%A2%E1%83%98

ინდოეთიშ სუბკონტინენტი — სუბკონტინენტი ჰიმალაეფიშ ობჟათეშე, სოდე გეჸვენჯი
სახენწფოეფი იდვალუაფუნა: პაკისტანი, ინდოეთი დო ბანგლადეში, კანკალეშა იკათუანს
ნეპალიშ, ბჰუტანიშ, შრი-ლანკაშ ტერიტორიეფს, დო თაშნეშე მალდივიშ დო ავღანეთიშ
ნორთის. სუბკონტინენტის ჯოხოქ ინდოეთიშ გეშა გიადჷ. სუბკონტინენტი ინდოსტანიშ
(ინდოეთიშ) ტექტონიკურ ფილას იდვალუაფუ, ნამუთ გიშეგორუაფუ ევრაზიაშ ფილაშე.
დოხოლაფირო 90 მილიონი წანაშ კინოხ, ინდურ-მალაგასიურ ფილაშ ართიანშე ჩათხინაფაშ
უკული, ინდოეთიშ ფილა ინდოეთიშ ოკიანეშ ოორუეშა მინჭაფუდჷ დო დოხოლაფირო 50-55
წანაშ კინოხ ქადგუ აზიას, მუსჷთ ჰიმალაიშ გვალეფიშ აკოქიმინუაქ მაჸუნჷ.



https://xmf.wikipedia.org/wiki/%E1%83%98%E1%83%92%E1%83%9A%E1%83%96%E1%83%98

იგლზი (ინგლ. Eagles) — ამერიკული როკ-ბუნა, დორსხუაფილი ლოს–ანჯელესის,
კალიფორნიას, 1971 წანას. უღუდეს ხუთი #1 სინგლი დო ამშვი #1 ალბომი დო გინირთეს
1970-იანეფიშ ართ-ართ არძოშე წჷმოძინელ კოლექტივო. იგლზიშ არძოშ უმოსი შინელი
ალბომი რე Hotel California, ათე ჯოხოშ ბირათ, ნამუქ გინირთუ იგლზიშ არძოშ უმოს
პოპულარული ბირათი. 1980 წანას ბუნაქ აკოცუ. იგლზიქ 1994 წანას დართჷ სცენას.
გჷმოჩამილი რე იგლზიშ 120 მილიონშე უმოსი ალბომი, თაჸურეშე 100 მილიონი ხვალე
ააშ-ის. იგლზიშ შხვა პოპულარული ბირეფი რე: Take It Easy, Witchy Woman, Peaceful
Easy Feeling, Already Gone, Desperado, Tequila Sunrise დო შხვეფი.



https://xmf.wikipedia.org/wiki/%E1%83%97%E1%83%AE%E1%83%98%E1%83%A0%E1%83%98

თხირი (Corylus) — ფურცელმაცჷმე ბართვეფიშ, ძალამ მერკეთ ჯალეფიშ გვარი
თხირიშობურეფიშ ვარდა ფართო გაგებათ, ჭყერიაშობურეფიშ ფანიაშე. ტვერამეფამი პეულეფი
უპეულოფორუე რე დო ჭკიდა პეულონეფით რე აკოშაყარელი, ბუტკამი პეულეფი გვიგვილს რე
ინოტყობინელი დო გალე ხვალე ნიჩვეფი ეშაჩქჷ. ირი პეულიშ მუკი-მუკი ივითარებუ
სუ-სუმი ართიანშამერდილი წოროპეულონი, ნამუთ გუმნაღელიშ მონდინაფაშ ბორჯის
იდიდარებუ დო შხვადოშხვა ფორმაშ გიმნაღელ ოფორუს (გვიგვილს) აკმოქიმინჷნს.
გიმნაღელი ართთასამი კაკალი რე. გვარი იკათუანს 20-შახ გვარობას, ნამუთ გოფაჩილი რე
ევროპაშ, აზიაშ დო ოორუე ამერიკაშ ფურცელამი ტყალეფიშ ზონას. საქორთუოს ტყალეფს
ზუღაშ დონეშე 1500-1800 მ-შახ ორთშობურო ჩანს თხირიშ 6 გვარობა: რჩქვანელობური
თხირი (Corylus avellana) ბართვამი ვარდა 8-შახ სიმაღალაშ ჯა რე, გოფაჩილი რე
ედომუშამ საქორთუოს. ირდუ გიმენტყა თხომურონეფს, ფართეფურცელამ დო და წიწვამ
ესვარილ ტყალეფს, სუბალპურ მეჯღერს. ოროშ ემაჭოფუ დო ძალამ ჸინგარძე რე. პეულეფს
ფურთუთა-მელახის, გუმნაღელი მონდიდუ მარაშინათუთა-ეკენიას. ართ ბართვიშე 3 კგ-შე
უმოსი მუნაწი მუთმურს. იმიარებუ თასით, ძიკვით დო ჯინჯიშ ეშნაულაშე, ძალამ მერკეთ
გინოჸონაფათ/დორშუაფათ. ჩანს 70-80 წანას.

დეკორატიული რე. გჷმირინუანა რობუეფიშ გატყარაფალო. ართ-ჟირწანიან ღერს — ღირეკო,
კარაჩხეფიშ, გოდორეფიშ, ლახთეფიშ ობეჭალო. ტყარი თხირი დო პონტოური თხირი (Corylus
pontica) ირდუ გურიას დო აჭარას; იმერული თხირი (Corylus imeretina), კოლხური თხირი
დო კახური თხირი (Corylus cachetica) საქორთუოშ ენდემეფი რე.

თხირიშ გური იკათუანს 5%-შახ წყარს, 60-70% ციმუეფს, 15-16% ცილეფს. თის მაღალი
ოჭკომალი ღირებულება უღუ, კალორიულობათ თინა 2-3-შა უმოსი რე ქობალკაკალს, 3-5-შა
ხორცის. ფართოთ გჷმირინუაფუ საკონდიტრო რეწუალას დო ტექნიკას უმაღალაში ხარისხიშ
ოლიფარი ზეთეფიშ მიოღებელო. თიშ სამეკონ-მოკონო-საექსპორტო პროდუქტიშ დადებითი
კუნთხუ რე მორეობაშ ხანგჷრძე ხანი, მაღალი ტრანსპორტაბელურობა.

თხირიშ კულტურაშ გოვითარაფაშ ართ-ართ აბანო იკოროცხუ უჩა ზუღაშ წყარპიჯი, მოჩილ
აზიაშ ქიანეფი. საქორთუოს თხირი მაღალ მუნაწის ირზენს კოლხეთიშ რზენიშ ზონას.



https://xmf.wikipedia.org/wiki/%E1%83%97%E1%83%94%E1%83%98%E1%83%A0%E1%83%90%E1%83%9C%E1%83%98

თეირანი (სპარს. تهران — [tʰehˈɾɒ:n], სალ. [tʰehˈɾu:n]) — ირანიშ ნანანოღა დო
უდიდაში ნოღა, თაშნეშე აზიაშ ართ-ართი უდიდაში ნოღა. კინ თე ჯოხოდვალაშ მაღვენჯი
ოსტანიშ ადმინისტრაციული ცენტრი რე, ქიანაშ პოლიტიკური, ეკონომიკური, სატრანსპორტო
დო კულტურული ცენტრი. ნოღა იდვალუაფუ ქიანაშ ოორუეშე, ელბურსიშ ქჷნდჷრიშ ოსხირს,
ზუღაშ დონეშე ოშქაშეთ 1200 მ სიმაღალას, დემავენდიშ გვალაშ კართეს. კასპიაშ ზუღაშ
წყარპიჯიშ ობჟათეშე 90 კმ-ს. ნოღაშ ოორუე რაიონეფი ზუღაშ დონეშე 2000 მ-შახ
იდვალუაფუ, ობჟათე ელახიანი ნორთი მეჭედელო აპონუ დაშტე-კავირიშ ტიოზის. კლიმატი
სუბტროპიკული რე, კონტინენტური. გიშეგორუაფუ ერუანული დო კონფესიონალური
აკოდგინალუაშ მიარეფერუამობათ. ნოღაშ თარ მახორობას აკმადგინანა სპარსელეფი,
აზერბაიჯანარეფი დო მაზენდანერეფი. თარი რელიგია რე ისლამი. თეშ მოხ, თეირანს
იშაყარუ შხუ ერუანული დო რელიგიური უმორჩილობეფი — სომეხეფი, ასურალეფი, ქურთეფი,
ურიეფი, ბაჰაელეფი დო ზოროასტრიალეფი. თეირანიშ მახორობა (ნოღაშ გოხოლუეფწკჷმა
ართო) 13 მილიონ ადამიერშე უმოსი რე.



https://xmf.wikipedia.org/wiki/%E1%83%96%E1%83%B7%E1%83%9B%E1%83%98%E1%83%94%E1%83%A0%E1%83%98_%E1%83%99%E1%83%9A%E1%83%98%E1%83%9B%E1%83%90%E1%83%A2%E1%83%98

ზჷმიერი კლიმატი თაშნეშე ზჷმიერი კლიმატიშ ორტყაფუეფი — გეოგრაფიული ორტყაფუეფი
ოორუე დო ობჟათე გვერდოსფეროეფიშ ზჷმიერ განედეფს (ოორ. გ. 40-65° შქას დო ობჟ. გ.
42-58° შქას). ოორუე გვერდოსფეროშ ზჷმიერ ორტყაფუს უმენტაშო სქირონა რე (დოხოლაფირო
55%), ობჟათე გვერდოსფეროშ ზჷმიერ ორტყაფუშ უდიდაშ ნორთი (დოხოლაფირო 98%) ოკიანეს
უკებჷ. ზჷმიერ ორტყაფუეფს უმენტაშო გჷმიხანტუაფუ ოტიბური რეჟიმიშ სეზონურობა,
ხანგჷრძე რგილი ზოთონჯი. დიხაუჩაშ ჟინპიჯი ზჷმიერ ორტყაფუს წანაშ გოძვენას ღებულენს
290-340-შე 580-670-შახ კჯ/სმ2 (70-80-შე 140-160-შახ კკალ/სმ2) ბჟაშ სიტიბას. თაქ
ედომუშამი წანაშ გოძვენას გოპატჷნაფილი რე ბჟადალური გჷნოღალა, მუთ ციკლონურ
ქიმინჯეფწკჷმა ართო ხეს უნწყუნს ტიბუ დო რგილი ჰავაშ მასეფიშ ინტენსიურ თირუას დო
სილამეშ გინულას ოკიანეშე სქირონაშა.



https://xmf.wikipedia.org/wiki/%E1%83%96%E1%83%90%E1%83%96%E1%83%90_%E1%83%A4%E1%83%90%E1%83%A9%E1%83%A3%E1%83%9A%E1%83%98%E1%83%90

ზაზა ფაჩულია — (დ. 10 ფურთუთა, 1984, ქართი,  საქორთუო). ქორთუ პროფესიონალი
კარაჩხამობურთე, ნამუთ თეჟამო სქიდუ NBA-იშ ატლანტა ჰოუქსის.

ფაჩულია რდჷ ძალამ წჷმოძინელი კარაჩხამობურთე ჭიჭენობას. 13 წანერი რდჷნ, თინა უკვე
2.04 მეტრაშ სიმაღალაშ რდჷ. ორდოშიანი წანეფს გჷნირთჷ საქორთუოშ ნაციონალური
ოკარაჩხაბურთე ნაკორობაშ მოლაჸაფეთ დო მეხვარჷ თის ბჟაეიოლი ევროპაშ მონირზეეფიშ
გერჯგინას, მუნერეფით რენა ბელორუსია დო ბულგარეთი.



https://xmf.wikipedia.org/wiki/%E1%83%95%E1%83%9D%E1%83%9A%E1%83%92%E1%83%90

ვოლგა — წყარმალუ რუსეთის, ევროპაშ უგირძაში წყარმალუ. თიში სიგირძა 3530
კილომეტრიე (წყარიშოჩუეშ აკოგაფაშახ 3690 კმ რდჷ), ღანჩოშ ფართობი 1 380 000 კმ².
დინმაკათუ კასპიაშ ზუღას, სოდეთ წჷმოქიმინჷნს 160 კმ-იშ სიგირძაშ დელტას, ნამუთ
500-შახ არხის დო ჭიჭე წყარმალუეფს აკმიკათუანს.

ვოლგა მეხჷრჩანს ცენტრალურ რუსეთის დო შხირას თე ქიანაშ ერუანულ წყარმალუთ
მითმიშინუაფუ. რუსეთიშ 20 უდიდაში ნოღაშე ვითაართი, თინეფს შქას ნანანოღა მოსკოვი
ხოლო, ვოლგაშ ღანჩოს იდვალუაფუ. თაშჷნეშე, ვოლგაშ ღანჩოშ არძაშე დოხორელი ტერიტორია
რე ნთელ რუსეთის.



https://xmf.wikipedia.org/wiki/%E1%83%95%E1%83%98%E1%83%9D%E1%83%9A%E1%83%98%E1%83%9C%E1%83%9D

ვიოლინო რე ხემამი-სიმეფამი მიოგამალი. თინა არძოშე ჭიჭე დოჭიფეხონარამიე ხემამი
ინსტრუმენტეფს. აკმოდირთუ ოთხი სიმიშე. ვიოლინო უჯვეშაში მიოგამალიე. თინა დიდი
ხანიშ გოძვენას ივითარებუდჷ. ხვალე მა-17, მა-18 ოშწანურეფს საბოლოთ იფორმირჷ
ვიოლინოშ საუჯგუშო ართმურთეფქ. თე ბორჯის იტალიაშ ნოღეფს ბრეშას დო კრემონას
ვიოლინოეფს ორთუდეს თიშნერი დიდორსანტეფი, მუნერეფით ორდეს: ამატი, სტრადივარიუსი,
გვარნერი დო მაჯინი. თინეფიშით ღოლამირი მიოგამალეფი ამდღარშახ საუჯგუშოთიე
მერჩქინელი ედომუშამ მოსოფელს.

ვიოლინო ზჷმათ შხვადოშხვანერიე: ჭიჭე ზჷმაშ ობაღანე ვიოლინო „გვერდიე“, „სუმი
ნანთხალიე“, მა-18 ოშწანურას ორდჷ ძალამი ჭიჭე ვიოლინო,თის ჯოხოდჷ „პოშეტა“. თინა
ქურთუკიშ ჯიბესჷთ ალენტირედჷ. საქორთუოშა ვიოლინო მაართაშ მიშეღეს 1841 წანას.
საქორთუოს ბრელი ჯოხოგოლაფირი მევიოლინე ჸუნს: ანდრია ყარაშვილი (მაართა ქორთუ
მევიოლინე), ლუარსაბ იაშვილი, ლეო შიუკაშვილი დო თინეფიშ ენარდეფი:მარინე იაშვილი,
ლიანა ისაკაძე დო შხვეფი.



https://xmf.wikipedia.org/wiki/%E1%83%95%E1%83%98%E1%83%99%E1%83%98%E1%83%95%E1%83%94%E1%83%A0%E1%83%A1%E1%83%98%E1%83%A2%E1%83%94%E1%83%A2%E1%83%98

ვიკივერსიტეტი — ვიკიმედიაშ ფონდიშ beta პროექტი, ნამუთ მეჯღუნელი რე ოგურაფალი
მასალეფიშ რესურსიშა. ვიკივერსიტეტიშ ოფიციალური ბეტა ვერსია გოტებული რე 2006
წანაშ 15 მარაშინათუთას - ვიკივერსიტეტი ინგლისურ ნინაშა.

ვიკივერსიტეტი ოდუდეს ეჭოფუნს 2003 წანაშე, ვიკიწინგეფიშ რესურსიშე. ფორმალური
განაცხადი - პროექტიშ გოტებაშ გეშა ღოლამირი რდჷ 2005 წანას ვიკივერსიტეტი, მუჭოთ
დუდიშულ პროექტიქ, გჷშართჷ საჯარო სხუნუაშა. ვიკივერსიტეტიშ პროექტი, 2005 წანაშ
გერგობათუთას სხუნილი რდჷ ვიკიმედიაშ ფონდიშ დისკუსიეფს. ვიკიმედიაშ ფონდიშ
მეურვეეფიშ სხუნუშ მოთხუალათ ღოლამირქ იჸუ გახაზირაფალ თირაფეფქ პროექტიშ გოტებაშა
დუდ ვებ-ხასჷლას. ქოძირით: პროექტიშ მოდიფიცირაფაშ ზიტყვასქვილეფიშ approved
დოდასურაფა - ვიკიმედიაშ სხუნუშე. პროექტიშ მეღებაშ პერიოდის ვიკიწინგეფს
იფიქსირებუდჷ 17 პორტალი - შხვადოშხვა ნინაშა.



https://xmf.wikipedia.org/wiki/%E1%83%95%E1%83%90%E1%83%9B%E1%83%9E%E1%83%98%E1%83%A0%E1%83%98%E1%83%A8_%E1%83%93%E1%83%A6%E1%83%90%E1%83%A0%E1%83%94%E1%83%A4%E1%83%98_(%E1%83%A2%E1%83%94%E1%83%9A%E1%83%94%E1%83%A1%E1%83%94%E1%83%A0%E1%83%98%E1%83%90%E1%83%9A%E1%83%98)

ვამპირიშ დღარეფი (ინგლ. The Vampire Diaries) — ოტელევიზიე სერიალი, ნამუთ
გერსხილიე ლიზა ჯეიმზ სმითიშით ჭარილ კჷნე თე დუდჯოხოშ მაღვენჯი წინგეფც. სერიალიშ
პრეზენტაციაქ მოხვადჷ ართ-ართ ოტელევიზიე არხის ჯოხოთ The CW Television Network
2009 წანაშ 10 ეკენიას, თიში მაჟირა სეზონქჷთ კჷნე თი დღას 2010 წანაშ 10 ეკენიას
გჷშართჷ ეკრანეფშა. სერიალც ჸოფირებეფი მითმეურც ვირჯინიაშ ნოღა Mystic falls-ს,
ნამუთ ქჷდეკინეს ორთაშგალენ სქჷლედეფქ. სერიალიშ თარი თემა ოჸოროფული სუმერი რე,
ნამუთ მუთმოხვადუ პროტაგონისტ ელენა გილბერტ (ნინა დობრევი) დო ჟირი გლახა
ჯოხოგოლაფირ ვამპირ ჯიმაშ შქას. ჭე ხანიშ უკული არგამათ გჷნმირთუ ელენაშ გურღანჯამი
ანგიშ კეტრინიშ ონოფულე ულირიშ გეშა, ნამუსჷთ ელენაშე, დეიმონი დო სტეფანშე ოკო
ნჯარიშ ეშაღალა.



https://xmf.wikipedia.org/wiki/%E1%83%94%E1%83%A0%E1%83%9C%E1%83%94%E1%83%A1%E1%83%A2_%E1%83%B0%E1%83%94%E1%83%9B%E1%83%98%E1%83%9C%E1%83%92%E1%83%A3%E1%83%94%E1%83%98

ერნესტ მილერ ჰემინგუეი (ინგლ. Ernest Miller Hemingway; დ. 21 კვირკვე, 1899 - ღ.
2 კვირკვე, 1961), ამერიკალი ჭარუ, რომანისტი დო ჟურნალისტი. თიში გჷშაგორილი
ჭარუაშ სტილი იხასიათებუ კონწარი მინიმალიზმით დო თიქ დიდი გოლინა იღვენუ მაეჩა
ოშწანურაშ ლიტერატურაშ გოვითარაფაშა. ჰემინგუეიშ პროტაგონისტეფი, მუჭოთ წესინ,
სტოიციზმით გჷშმეგორუნა, დო მერჩქინელი რე, ნამუა თინეფი დუდო ავტორიშ დორხველი
ხასიათიშ გჷმნახანტა ოკო რდასჷნ - თიში გერგეზეფი რე ქომოლკათა, ნამუეფქჷთ
"გენჭირას ოსქვებურო ოკო გურზანი". თიშ ნახანდეფიშ უმენტაშობა თეჟამო ამერიკული
ლიტერატურაშ კლასიკათ მირჩქინუაფუ.

1916 წანას თიქ სასკოლო ჟურნალც ბეშტუ ობაღანე თხობელუა "მანიტუშ სასამართო", სოდეთ
ეჭარილი რდჷ ოორუეშ ეგზოტიკა დო ინდიარეფიშ ფოლკლორი. გეჸვენჯი ნომერს თიქ ბეშტუ
თხობელუა "ირფელი კანიშ ფერსი რე", სოდეთ თიქ ეჭარჷ ლიკვით რკინებაშ უწუნდურ
განეფი. 1916 წანაშ ზარხულც სკოლაშ თებაშ უკული თიქ გჷნოჭყვადჷ, მასქერეფშე
ზოხორინელო ოორუე მიჩიგანშა ულა ოშარალუშა, მუში მაჸალეეფწკჷმა ართო.

ჰემინგუეი ნორთი რდჷ 1920-იანი წანეფიშ პარიზიშ ურცხოარ ჭარუეფიშ პლეადაშ "დინაფილი
მოითჷრი", ტერმინი, ნამუთ მაართათ გჷმირინუ დო პოპულარულო გჷნაშქვჷ გერტრუდ შტაინქ.
თის მონკა სოციალურ რინა უღუდჷ, ოთხშა იჩილჷ, ოდო რინაშ განწხანს მიარე ოჸოროფული
მაჸალუა უღუდჷ.

ჰემინგუეის ეჭოფილი აფუ პულიცერიშ პრემია (1953) დო ნობელიშ პრემია ლიტერატურას
(1954) ნახანდიშე "ბადიდი დო ზუღა". 1961 წანას, 61 წანაშ ხანს თიქ შურდგჷმა
დუდიშჸვილუათ გასურჷ.

ერნესტ მილერ ჰემინგუეიქ დებადჷ 1899 წანაშ 21 კვირკვეს, ჩიკაგოშ ართ–ართი გალენ
საგანოს ოკ–პარკის, ილინოისიშ შტატის მუამუში - კლარენს ედმონდს ჰემინგუეი - რდჷ
ფსიქიატრი, ოდო დიამუში - გრეის ჰოლ–ჰემინგუეი - მუსიკოსი. ჟირხოლო ორდეს ჯგირაშო
განათებულეფი დო დასაბაღას პატიოჩამალი პიჯეფი ოკ–პარკიშ კონსერვატიულ ჯარალუას.
მუჟამსჷთ კლარენსიქ დო გრეისიქ ფანიათ აკიშქვესჷნ 1896 წანას, გჷნილეს ოხორინალო
გრეისიშ მუმაშ, ერნესტ ჰოლიშ ჸუდეშა, მიდგაშ პატიოჩამალოთ გიოდვეს მუნეფიშ მაართა
სქუას ჯოხო.[მერჩქინუა 1] ჰემინგუეი რაგადანდჷ, ნამუდა ვა მოწონდჷ მუში ჯოხო თიშენ,
ნამუდა თინა არსხუაფუდჷ ოსკარ უაილდიშ ჩვირჩვალი, ბორო პერსონაჟის დოდგუმილშე "რდჷ
ერნესტიშ შანულობა". ფანიაშ შქვითთოლამი ჸუდეშა, პატიოჩამუ სამეძობოს, მიშმეშჷ
გრეისიშ მუსიკალური სტუდია დო კლარენსიშ მედიცინური ოფისი.

ჰემინგუეი გილეშჷ ოკ–პარკ დო რივერ–ფორესტიშ სკოლაშა 1913 წანაშე 1917 წანაშახ,
სოდეთ ვარჯიშენდჷ შხვადოშხვა სპორტის: ბოქსი, თხიამეფი, კუჩხბურთი, წყარბურთი.
უღუდჷ ჯგირი შანეფი ინგლისურც. ერნესტი დო მუში და, მარსელინა, ჟირი წანაშ განწხანს
მითმიოგანდეს სკოლაშ ორკესტრის უკულაში ხანერ რდჷნ თეშ გურაფულენდჷ ჟურნალისტიკას,
ოგურუანდჷ ფენი ბიგსი. კლასიშ საუჯგუშო ჭარუეფს მეშქაშალა უღუდეს
გეგმუბჟინუაფუდესკონ დორხველი ნახანდი სკოლაშ გაზეთის The Trapeze. ერნესტის დო
მარსელინას აფუდეს გჷმობჟინაფილი მუნეფიშ სტატიეფი თე გაზეთის; ჰემინგუეიშ მაართა
სტატია, გჷმობჟინაფილი 1916 წანაშ ღურთუთას, ოწაწჷდჷ ჩიკაგოშ სიმფონიური ორკესტრიშ
აბანობურ რსულებას. თიქ გაგჷნძორჷ თიაშ მიშაღალა თე საქვარშა დო ქჷდიჭყჷ მუჭოთ
Trapeze–ს, თაშნეშე Tabula–შ (სკოლაშ გაზეთიშ დო ირწანური წინგი) რედაქტირაფა. მარკ
ტვენიშ, სტივენ კრეინიშ, თეოდორ დრაიზერიშ დო სინკლერ ლიუისიშ მანგურო, ჰემინგუეით
გოხოლუდეს ჟურნალისტი სოიშახ მეუდირთუდჷ ნოველფიშ ჭარუასჷნ. სკოლაშ თებაშ უკული,
თიქ დიჭყჷ რეპორტიორო მუშობა The Kansas City Star–ს თიშ უმკუჯინუო, ნამუდა თინა
ხვალე ამშვი თუთას მუშენდჷ თე გაზეთისჷნ, თინა უკულნეშისჷთ ირინუანდჷ Star–იშ
ჭარუაშ სტანდარტის: "გჷმირინე კუნტა ზიტყვასქვილეფი. მაართა პარაგრაფი ოკო ორდას
კუნტა. გჷმირინე ენერგიული ინგლისური. რდა პოზიტიური, დო ვართ ნეგატიური."

ოგურაფუშ თებაშ უკული ჰემინგუეი ართ ხანს აბანობურ გაზეთის წოროხანდენდჷ, ოდო უკული
ევროპაშა მიდეშარჷ. თექ თიწკჷმა მაართა მოსოფელიშ ლჷმა რდჷ გორჩქინელი დო ახალნორდი
ჭარუქ გეგნოჭყვადჷ ჩხუპეფც ქოხოლაფუდუკონ. დუდშენოშე უვარეს ლჷმაშა ჯღონუა, რახან
ლიკვით რკინებაშ გოკვათილც თოლი სერიოზულო დაღამაკებუდჷ. ბოლოს იშენით ქჷმიხუჯუ
ნებაშ ეჭოფუა დო 1918 წანაშ აფუნს ჭითა ჯვრიშ ავტოკოლონას ქენირცხჷ, ნამუთ იტალიაშა
მიშარუაფუდჷ. მალასჷნე ქაშქვეს იტალია -ავსტრიაშ ფრონტიშა, დო ჟირი თუთა ხოლო ვა
რდჷ მუკულირინ თეშ, დაჩხირიშ ღოზის ქჷმოხვადჷ დო ტომბას დიჭკირჷ. ყუმბარაშ
აკნაცჷმეფც გვალო დოუცხირუდჷ, ჟიროშიშე უმოსი ნაჭკირა უღუდჷ. დიდი ტრავმაშ
უმკუჯინუო, იშენით ქჷმიხუჯუ ნჭყოლირი იტალიარი ჯარიშკოჩი უშქურანჯი არდგილშა
გეგნუჸუნაფუდუკონ. თიწკჷმაშენო მილანშა გეგნიჸუნეს დო ჟიდოჟი მუსხირენი ოპერაცია
ქუღოლის. თენა ირფელი დახე აიწორო რე ეჭარილი რომანს "ჯგირო ორდა, ანჯარი!".
ჰემინგუეის ოურდუმე ქომოლობაშენ ჟირშა მეჩეს იტალიური ორდენეფი.

მაართა მუშობურალა ჰემინგუეიშ სტილიშ, თენა რე გჷმოხანტუაშ მეშქაშალეფიშ უდიდაშ
კუბაკალათ ხვარება. თინა ოცადჷ განჩით გაჩინებაფუას მაკითხირალც თენა დო ვარ თი
სიტუაცია, უოშქარეთ ქაძირას თის გერგეზი. ვამითხობელანა მუში გერგეზეფიშ დუს
გინნახვამილეფსჷნ, ვარინ მოძირანა, დო ირინერი სხუნუაშე დო ვარ ავტორიშულ
რემარკეფშე დუც ეთმიჩილითუანც. თინა მაკითხირალიშ აქტიურ მიშახოლინს გურიშხონარენს,
მიქჷთ მუში თოლიშ წჷმორინაფათ ოკო აკინწყუას თინა, მუთ ავტორქ გარძახ გიშეტუნი -
გერგეზიშ დო ვარ მონახვამილაშ დოხასიათაფა, თიში ბიოგრაფია დო ვარ მუმალი. მა ბძირი
მარლინეფიშ დიარაშ გრანდიოზული ოძირაფუობა, აიწორო გებჩინებაფე მეჩხომეეფიშ რინაშ
ირი დეტალი, მუთ მუ რაგადი ოკო ძალამი ინტერესუანი რე, მარა "ბადიდი დო ზუღას"
ენეფი გვალო გეგშიბტე, რახან თეშით იგინაფუაფუ თენა, მუჟამც თხობელუას კითხულენთჷნ.
მუჟამს გიჩქჷ დო თეშ გიშეტალენქჷნ, მუთუნი ვადინუ, მაკითხირალი იშენით გინაფულენს
თი გჷშატებულს დო მუში თოლშა აწორინაფათ გეიონწყუნს თის მუ თვითან, ოდო მუჟამს
ურჩქენდობაშ გეშა გეგშიტალენს მუდგაინს ჭარუნ, მუჟამს თიშენ გჷშეტენს, ნამუდა ვა
უჩქუნ, თენათ ხეთეშე ოგინაფალო გჷნირთუ დო არძოშე დიდი უბედურობა ხოლო თენა რე.ე.
ჰემინგუეი

ჰემინგუეი აისბერგის ალმუზიმუანს ლიტერატურას: ხვალე ნარუონ ნორთი რჩქჷ აისბერგიშ
წყარს ჟილე, დოსქილადირი წყარს რე, ენოფორილი; ლიტერატურასჷთ თაშ ოკო, ნარუონ
ნორთიქ ოკო იჭარას თიში, მუთ ჭარუს უჩქჷნ დო მუთ ნახანდის მიაზჷრებაფუაფუნ.
ჰემინგუეი ოცადჷ, ნამთინი ოხვილური ვა რენ ფერი ფრაზა ვე ხვარასჷნ, მარა, მანგიორი,
აკოგორას თიშნერი ზიტყვა, მუთ კონდაკი სითინუეთ დო სიმართეთ გჷმოხანტუნს დო
აკმოქიმინუნს ოხვილურ გენწყილობას. ეჩიდოვითოჩხოროშა ბჭარი რომანიშ "ჯგირო ორდა,
ანჯარი!" დათებუვა, თქუ ჰემინგუეიქ, დო მუჟამს კითხეს, იშენი ვა გეგეძნელუავაონ,
თიქ უგამჷ: ოსქვებურ ზიტყვას ბგორუნდია.

ხანტილური პროზა თენა რე არქიტექტურა დო ვართ დეკორატორიშ ხელუანობა... მუჟამცჷთ
რომანიშ ავტორი მუში ხელუბურო გჷშათოლირ გერგეზეფს პიჯის დორხველი გაღაშ ნაჭყილონტა
აზჷრეფს მილმაკასანსჷნ, - მუთ ბრელაშო უმოსი მომგებიანი რე, ვინდარო კჷნე თე
აზჷრეფიშ ზოხო აკნანაკვერათ ბეშტუა, - თენა უკვე ლიტარატურა ვა რე." (ე. ჰემინგუეი)

ციტირაფაშ ჩილათა ჯგუფი „მერჩქინუა“ არსებული ტეგებისათვის <ref> ვერ მოიძებნა
შესაბამისი ტეგი <references group="მერჩქინუა"/>, ან გამოტოვებულია დამხურავი ტეგი
</ref>



https://xmf.wikipedia.org/wiki/%E1%83%94%E1%83%9C%E1%83%93%E1%83%98_%E1%83%A3%E1%83%9D%E1%83%A0%E1%83%B0%E1%83%9D%E1%83%9A%E1%83%98

ენდი უორჰოლი (Andy Warhol; 6 მარაშინათუთა, 1928 – 22 ფურთუთა, 1987) — ამერიკალი
ხანტუ, ავანგარდისტი კინოხელუანი, ჭარუ დო ოჯარალე მოღალე. თაშნეშე მოღალენდჷ მუჭოთ
გიშმაშქუმალარი, მუსიკაშ პროდიუსერი დო არტისტი. პოპ-არტიშ მიმალუობაშ ართ-ართი
დჷმარსხუაფალი ააშ-ს 1950-იან წანეფს.

უორჰოლი არძაშე რჩქინელი რე მუშ სავაჭარო პროდუქტეფიშ აკოფუთუაშ გოფორმაფათ,
ირდღალური ობიექტეფიშ, მუჭომით რე კემპბელიშ სუპიშ ქილეფიშ, კაკაჩიშ პეულეფიშ
გჷმოხანტუალობეფით დო ბანანით ბუნა ველვეტ ანდეგრაუნდიშ როკ-ალბომს, თაშნეშე XX
ოშწანურაშ პოპულარული მურიცხეფიშ მერილინ მონროშ, ელვის პრესლიშ, ჟაკლინ კენედიშ,
ჯუდი გარლანდიშ დო ელისაბედ ტეილორიშ მუშობური სტილიზაფილი პორტრეტეფით. უორჰოლს
თშნეშე ორხველჷ რჩქინელი ოშუმალიშ Coca-Cola-შ ეტიკეტიშ დიზაინი.



https://xmf.wikipedia.org/wiki/%E1%83%94%E1%83%9B%E1%83%98%E1%83%9A_%E1%83%96%E1%83%9D%E1%83%9A%E1%83%90

ემილ ფრანსუა ზოლა (ფრანგ. Émile François Zola; დ. 2 პირელი, 1840, პარიზი,
საფრანგეთი — ღ. 29 ეკენია, 1902, პარიზი), ფრანგი ჭარუ დო ნოველისტი. ჩინებული რე
წიგნეფით: Thérèse Raquin, Les Rougon-Macquart.

ემილ ზოლაქ დებადჷ 1840 წანაშ 2 პირელს. მუმაქ ორდო დუღურუ. ემილ ზოლა გურაფლენდჷ
შხვადოშხვა ლიცეუმეფს პარიზის დო მარსელს. ბაღანობას დიჭყჷ ზოლაქ ჭიჭე ნოველეფიშ
ჭარუა. ზოლა ჯგირო იჩინენდჷ დო მაჸალობა უღუდჷ შინელი ფრანგი მახანტალი პოლ
სეზანწკჷმა.



https://xmf.wikipedia.org/wiki/%E1%83%94%E1%83%95%E1%83%A0%E1%83%90%E1%83%96%E1%83%98%E1%83%90

ევრაზია – დიხაუჩაშ არძოშე დიდი კონტინენტი, იდვალუაფუ ოორუე გვერდსფეროს (ნამთინე
კოკიშ მოხ). ოართე ფართობი ელჯ-მოლუშ კოკეფამო აკმადგინანც 53,4 მლნ კვ.კმ-ის,
მახორობა- 4,1 მილიარდის. კონტინენტის მუკი-მუკი გოურე ოორუე ჸინუამი ოკიანე,
რჩქალი, ატლანტიშ დო ინდოეთიშ ოკიანეეფი დო თინეფიშ მათი ზუღეფი. კოკეფიშ ფართობი
2,75 მლნ კვ.კმ-იე.

ევრაზიაშა მიშმურც ჟირი კონტინენტური ნორთი: ევროპა დო აზია. თინეფც შქას თანჯა
გჷშმურც გეჸვენჯ ღოზის: ურალიშ გვალეფი, წყარმალუ ვოლგა, წყარმალუემბა, წყარმალუ
კუმა, კუმა-მანიჩიშ რღამილი, წყარმალუ მანიჩი, კავკაციონიშ ოორუე ხურგა, უჩა ზუღა,
ბოსფორიშ დო დარდანელიშ საროტეფი.



https://xmf.wikipedia.org/wiki/%E1%83%94%E1%83%93%E1%83%98%E1%83%9C%E1%83%91%E1%83%A3%E1%83%A0%E1%83%92%E1%83%98

ედინბურგი რე შოტლანდიაშ ნანანოღა. მახორობაშ მუდანობათ ედინბურგი შოტლანდიას ხვალე
გლაზგოს კჷნასქიდუ დო დიდი ბრიტანეთის თე ნოღას მაშკვითა აბანი უკინებჷ. ნოღა
ედინბურგიშ მუნიციპალური სხუნუ, რე შოტლანდიაშ 32 აბანობური თარობაშ შოტლანდიაშ
ადმინისტრაციული მართუალაშ სხუნუშე ართ-ართი. ედინბურგიშ მუნიციპალური სხუნუშ
ტერიტორიაშა ნოღა ედინბურგწკჷმა ართო მიშმურს, თიშ ელჷ-მოლჷს ჸოფილი ურბანული
ტერიტორიათ, ედომუშამო 78 კმ².

ნოღა იდვალუაფუ ობჟათე-ბჟაეიოლ შოტლანდიას, ნორვეგიაშ ზუღაშ პიჯიშ ზოლს. ედინბურგის
რე გჷშაკერძაფილი არქიტექტურა,მუშ გეშათ თე დოხორინი ევროპას ართ-ართი უსქვამაშ
ნოღათ იკოროცხუ. თაქი იდვალუაფუ შოტლანდიაშ პარლამენტიშ ნოდგჷმი. შოტლანდიაშ
ადმინისტრაციული ცენტრიშ ტერიტორიას რე ედინბურგიშ უნივერსიტეტი. ნოღა ირთუ ჟირი
ნორთო ჯვეში დო ახალ ედინბურგო. 1995 წანას იუნესკოქ თე ტერიტორია მოსოფელიშ
მონძალაშ ობიექტეფიშ ერკებულშა მიშეჸონჷ. 2009 წანას ეჭარუაშ მოღალუთ, თაქ ოხორანდჷ
477,660 კოჩი.

ედინბრუგის ირწანურო იმანჯუ ბრელი ფესტივალი. თე დოხორინს ირწანურო ბრელი ტურისტი
ოსურჷ, ტურისტეფიშ მუდანობაშ განშე ედინბურგის ნოღა ლონდონიშ უკული გოართამაფილი
ომაფეს მაჟირა აბანი უკინებჷ.



https://xmf.wikipedia.org/wiki/%E1%83%92%E1%83%A3%E1%83%AF%E1%83%90%E1%83%A0%E1%83%90%E1%83%97%E1%83%98

გუჯარათი (გუჯ. ગુજરાત; ჰინ. गुजरात; ინგლ. Gujarat) — შტატი ბჟადალ ინდოეთის.
ნანანოღა — ნოღა განდინაგარი, უდიდაში ნოღა — აჰმადაბადი. მახორობა 60 383 628
ადამიერი (10-ა აბანი ინდოეთიშ შტატეფს შქას; მუნაჩემეფი 2011 წ.).

გუჯარათი, ინდოსტანიშ ჩქონიშ ოორუე-ბჟადალშე იდვალუაფუ, გეოლოგიურო — ინდოსტანიშ
ფილას.უხურგანს პაკისტანს (ოორუე-ბჟადალშე), შტატეფს - რაჯასტანი
(ოორუე-ბჟაეიოლშე), მადჰია-პრადეში (ბჟაეიოლშე) დო მაჰარაშტრა (ობჟათეშე), თაშნეშე,
მორსხუე ტერიტორიეფს - დამანი დო დიუ დო დადრა დო ნაგარ-ჰაველი. შტატის ბჟადალშე
ომძღჷ არაბეთიშ ზუღა, წყარპიჯიშ ღოზიშ სიგჷრძა — დოხოლაფირო 1600 კმ. გუჯარათიშ
უდიდაში ნორთი იდვალუაფუ ქათჰიავარიშ ჩქონს. შტატიშ თარი წყარმალუეფიე: ნარმადა,
ტაპტი დო საბარმატი.

2011 წანაშ ეჭარუაშ მუნაჩემეფით, შტატიშ მახორობა რე 60 383 628 ადამიერი.
მახორობაშ მეჭედალა — 308,04 ადმ./კმ². გუჯარათიშ მახორობაშ დოხოლადირო 89,1 %  —
ინდუისტი რე, 9,1 % - ისლამი, 1 % — ჯაინიზმი დო დოხოლაფირო 0,1 % — სიქიზმი.

შტატიშ არზაშე უმოსო გოფაჩილი ნინა რე გუჯარათული, ნამუთ ოდაბადური ნინა რე
მახორობაშ 84,48 %-შო. შხვა ნინეფი რე: ბჰილი (4,75 %), ჰინდი (4,72 %), სინდჰი
(1,89 %), მარათჰი (1,51 %), ურდუ (1,09 %), კონკანი (0,38 %). ურდუ, შტატიშ
მუსულმანობასიე გოფაჩილი.

გუჯარათის 10 აეროპორტი იდვალუაფუ, არძა აეროპორტი, სარდარ ვალაბჰაი პატელიშ
ჯოხობუაშ საირქიანო აეროპორტიშ მოხ, ხვალე აბანობური რეისეფს ღებულენს. ნოღა
ვადოდარაშ რკინაშშარაშ გჷთაბიჯალი, შტატის არძაშე გჷნოხარგელი რკინაშშარაშ
გჷთაბიჯალიე დო ინდოეთის გჷნოხარგუათ მაანთხა აბანსიე, იდვალუაფუ მუმბაი-დელიშ თარი
ნოველას. შხვა შანულამი რკინაშშარაშ გჷთაბიჯალეფი იდვალუაფუ გეჸვენჯი ნოღეფს:
სურატი, აჰმადაბადი დო რაჯკოტი. შტატიშ ოავტობუსე რსხუეფს ონინალ კომპანია GSRTC
(Gujarat State Road Transport Corporation). თაშნეშე გოფაჩილი ჯარალობურ
ტრანსპორტი რე ავტორიკშეფი.



https://xmf.wikipedia.org/wiki/%E1%83%92%E1%83%A0%E1%83%98%E1%83%9E%E1%83%98

გრიპი (ინგლ. Influenza, ბერძენ. Γρίππη) — შუროღალი შარეფიშ წვავე ინფექციური
ლახარა, ნამუსჷთ იწვენს ვირუსი Orthomyxoviridae ფანიაშე. პერიოდულო იფაჩუ მუჭოთ
ენდემია დო პანდემია.

A ტიპიშ გრიპიშ ვირუსეფიშ ჟინპიჯის ჟირი სპეციფიური პროტეინი არსებენს:
ჰემაგლუტინინი (H) დო ნეირამინიდაზა (N). "H" დო "N" პროტეინულიშ აკოდგინალუა
გჷთმოთანჯუნს ვირუსიშ შტამიშ კლასიფიკაციას: სამანგ. 2006 წანაშ ფურინჯიშს გრიპიშ
ეპიდემიაშ გიმაჭანალი რდჷ H5N1, 2009 წანაშ ღეჯიშ გრიპიშ ეპიდემიაშ - H1N1.



https://xmf.wikipedia.org/wiki/%E1%83%92%E1%83%94%E1%83%A0%E1%83%9B%E1%83%90%E1%83%9C%E1%83%90%E1%83%9A%E1%83%94%E1%83%A4%E1%83%98

გერმანალეფი (ნემეცეფი, ლემეცეფი) — ინდოევროპული ნინეფიშ ფანიაშ ბუნაშ კათა
(გერმანულო Deutsche), გერმანიაშ ჯინჯი მახორუეფი (გვალო 80,6 მილიონი). გვალო
მოსოფელს გერმანელეფიშ რიცხუ 90 მილიონს ოჭირინდუანს. არძაშე უდიდაში დიასპორეფი
რე: ააშ-ს 5,1 მილიონი, კანადას 1,2 მილიონი, რუსეთიშ ფედერაციას 843,000,
ბრაზილიას 700,000, ყაზახეთის 958,000. გერმანალეფი ორხველჷნა ევროპეიდული რასაშ
ატლანტურ-ბალტიურ ჸას. გერმანული ეთნოსიშ ჯინჯი ჯვეშგერმანული ტომეფი რენა -
ფრანკეფი, საქსეფი, ბავარეფი, ალემანეფი დო შხვა.

გერმანულნინამ ოქიანუს ედომუშამო, ვარ-და ნორთობურო იშენი აკადგინანს გეჸვენჯი
ქიანეფი, ვარ-და ქიანეფიშ რეგიონეფი: ავსტრია, შვეიცარია, ლიხტენშტაინი, ბელგია,
ლუქსემბურგი, ობჟათე ტიროლი.

გერმანალი კათაშ ოდაბადური ნინა რე გერმანული. გერმანული ნინა ოდაბადური ნინა რე
ავსტრიაშ, შვეიცარიაშ დო ლიხტენშტაინიშ მახორუეფშო, მარა თე კათეფი ოფიციალურო
ვეკოროცხუნა გერმანალეფო. თიშენ, ნამდა გერმანიაშ ფედერაციული რესპუბლიკაშ
მენოღალობა ვა უღჷნა.



https://xmf.wikipedia.org/wiki/%E1%83%91%E1%83%A3%E1%83%A0%E1%83%A3%E1%83%9C%E1%83%93%E1%83%98

ბურუნდი (რუნ. დო ფრან. - Burundi), ედომუშამი ოფიციალური ჯოხოდვალა — ბურუნდიშ
რესპუბლიკა (რუნ. - Republika y'u Burundi, ფრან. - République du Burundi) — ჭიჭე
სახენწჷფო ბჟაეიოლ აფრიკას, მოსოფელიშ არძშე უდაღარაში ქიანა რე. ოორუეშე უხურგანს
რუანდას, ბჟადალშე - კონგოშ დემოკრატიულ რესპუბლიკას, ბჟაეიოლშე დო
ობჟათე-ბჟაეიოლშე - ტანზანიას. ქიანას ზუღაშა გჷშალი ვაუღუ. ობჟათე-ბჟადალშე ომძღჷ
ტანგანიკაშ ტობა.

ბურუნდიშ ჯვეში დო ოშქაშეოშწანურაშ ისტორია დაღარასიე რჩქინელი. მაართა მახორუეფი
თე რეგიონს, ტვა პიგმეეფი რდეს, ნამუთ დიხაშმახანდე ტომქ - ხუტუქ გაგიშარაჸუ
თაჸურეშე. XV—XVI ოშწანურეფს, მეორინჯე ტომქ - ტუტსიქ თაქ ქჷდიხორჷ.

XVII ოშწანურას, ბურუნდიშ ასეიან ტერიტორიას, ბურუნდიშ ზოხორინელი ფეოდალური ომაფე
რდჷ დორსხუაფილი. მაართა რჩქინელ მვავიქ (მაფა) - ნტარე I-ქ, თე ტერიტორიას
არსებული ართიანს აკონტერებული სახენწჷფოეფი აკაართუ დო ართიამი ომაფე ქჷდარსხუ.
ნტარე II-შ მართუაშ წანეფც ომაფე ფალჷნდ. მეძობელ სახენწჷფოეფწჷკმა ბრელი ლჷმათ,
ნტარე II-ქ მუშ ომაფეშ ტერიტორია ასეიან ხურგაშახ გაფართუ. XIX ოშწანურაშ ბოლოშე XX
ოშწანურაშ დაჭყაფუშა თე სახენწჷფოს დინოხოლენი ლჷმეფი მიშჷ.

მაართა ევროპალი, ნამუქჷთ მაართათ მორთჷ ასეიანი ბურუნდიშ ტერიტორიაშა, ჯონ ჰანნიგ
სპიკი რდჷ (1858 წანას). 1871 წანას ჰენრი მორტონ სტენლიქ დო დევიდ ლივინგსტონგქ
ბურუნდიშა მორთეს დო რუზიზიშ რაიონი გიმირკუეს. 1884—1885 წანეფიშ ბერლინიშ
კონფერენციაშ უკული, ბჟაეიოლ აფრიკას გერმანიაშ გოლინაშ ზონაქ, ასეიანი რუანდაშ დო
ბურუნდიშ ტერიტორიაშახ გეფართუ. 1894 წანას, გერმანელ გრაფიქ - ფონ გიოტზენქ ტობა
კივის გიოგორუ. ოთხ წანაშ უკული, ასეიანი ბურუნდიშ ტერიტორიაშა მაართა მისიონერეფქ
მორთეს.

1890-იან წანეფს, ბურუნდიქ გერმანიაშ კოლონიათ გინირთჷ, მაართა მოსოფელიშ ლჷმაშ
უკული ბელგიაშა გეგინორთჷ. კოლონიზატორეფი თე რეგიონს გინმიხილუნდეს მუჭოთ, ართიამი
სახენწჷფო - რუანდა-ურუნდი. 1925 წანაშე,რუანდა-ურუნდი ბელგიაშ კონგოშ ნორთი რდჷ,
მარა თი გოშხვავებათ ნამდა, კონგო იმართუდუ ბრიუსელჷშე, რუანდა-ურუნდი ომართუეთ
ტუტსიშ არისტოკრატიას ქუდასკიდჷ.

1962 წანაშ 1 კვირკვეს, ბურუნდიშ ომაფექ ზოხორინალა გეგიმაცხადჷ. ზოხორინალაშ
გიმოცხადებაშ მომენტშე, ქიანაშ ხეშუულებაქ ტუტსიშ ხეს ქეშალჷ, ნამუთ ახალ
სახენწჷფოს ეთნიკური უმორჩილაშობა რდჷ. მვამი (მაფა) მვამბუსტა IV-ქ მართუ პარტიაშ
- ერუანული პროგრესიშ კათუაშ ოჭიშით, ქიანას ავტორიტარული რეჟიმი დამყარჷ. ქიანაშ
ზოხორინალაშ გიმოცხადებაშ მაართა წანეფშე, ტომი ტუტსი ვარძენდჷ ტომი ხუტუც თარობას
ართმანგო წუმორინალაშ ნებას. თეჯგურა პოლიტიკაქ ქიანაშ ეთნიკური წინამდეგობა
გაღვიღვინუ.

მუსხირენ წანაშ ომენმაღალი ლჷმეფიშ დო ეთნიკური კონფლიქტეფიშ უკული, ბურუნდის
ალაზიმაფათ შვიდობაქ ქუდოდირთჷ, ოერეფშქაშე წუმორინაფაშ ჭყოლოფუათ. პრეზიდენტი
დომიტიენ ნდაიზეიექ დო ხუტუშ ერუანული გოდუდშულუაშ ნძალეფიშ ეთნიკური ბუნაშ ლიდერი
აგატონ რვასაქ, ტანზანიას მორაგადუაშ შედეგო, ნძალადუაშ მეჭყვიდუაშ აპიჯალას ხე
ქჷმაჭარეს.

აკოანჯარაფილ ნძალეფშო ხარჯეფი ქიანაშ ედპ-შ 5,9%-ის აკმადგინანს (2006).
აკოანჯარაფილი ნძალეფიშ საართო მუდანობა(2006 წანაშ მელახის) — 50 500 ადამიერი,
თაჸურეშე 89,1% — არმია, 10,9% — ჟანდარმერია.

1962 წანაშ 18 ეკენიას, ბურუნდიქ გოეროს ქაკათჷ, ეკონომიკური კომისია აფრიკაშო დო
პრაქტიკულო არძო ვარეგიონალური სპეცილაიზირებული სააგენტეეფშა მიშჷმურც. აკრ-შ
ქიანეფიშ, აფრიკაშ გოვითარაფაშ ბანკიშ, აფრიკაშ რსხუშ, ბუნა 77-იშ დო შხვა
ოერეფშქაშე ორგანიზაციეფიშ მაკათური რე.

ბურუნდი რე სახენწჷფო, ნამუსჷთ ზუღაშა გიშალი ვაუღუ. ქიანაშ ხურგეფიშ ედომუშამი
სიგირძა — 974 კმ: ბჟადალშე — კონგოშ დემოკრატიულ რესპუბლიკაწჷკმა (233 კმ),
ოორუეშე — რუანდაწჷკმა (290 კმ), ბჟაეიოლშე დო ობჟათე-ბჟაეიოლშე — ტანზანიაწჷკმა
(451 კმ). ქიანაშ ფართობი - 27 830 კმ², თაჸურეშე 25 650 კმ² სქირონას უკებჷ.
სახენწჷფო იდვალუაფუ პლატოს, ნამუთ ობჟათე-ბჟაეიოლით დინჷმურს ტობა ტანგანიკაშა.

ქიანა გორთილიე 17 პროვინციათ, ნამუთ გინმირთუ 117 კომუნათ, დო თენეფი ხოლო ირთუნა
2 638 ხოლმო.

ქიანაშ მახორობა აკმადგინანს - 8 856 000 (2008), თაჸურეშე 80,9 % — ხუტუ, 15,6 % —
ტუტსი, 1,6 % — ლინგალა, 1,0 % — პიგმეეფიშ კათა ტვა. Пმახორობაშ მეჭედალა — 323,4
ადამიერი კმ²-ს. ქიანაშ მახორობაშ 10,0 % ნოღას ოხორანს (2005).

ოსურკათა მეტიე, ვინდარო ქომოლკათა (51,18 % დო 48,82 %) (2005). მახორობაშ 45,1 %
15 წანაშახ ხანიშ ბუნას ორხველჷ, 29,0 % — 15 წანაშე 29 წანაშა, 13,7 % — 30 წანაშე
44 წანაშა, 8,2 % — 45 წანაშე 59 წანაშე, 3,2 % — 60 წანაშე 74 წანაშა, 0,7 % — 75
წანაშე 84 წანაშა, 0,1 % — 85 წანა დო ეშე (2005). მახორობაშ თელარაშ ოშქაშე
მუდანობა (2005): 47,0 წანა ქომულკათას, 49,8 წანა ოსურკათას.

დაბადება — 46 - 1000 მახორუშო (2008), ღურა — 16 - 1000 მახორუშო (2008). ნანდული
ძინა — 30 - 1000 მახორუშო(2008). ჩქჷჩქჷუეფიშ ღურა — 60,77 - 1000 ახალდუნაბადებშო
(2008). მახორობაშ ეკონომიკური აქტიურობა (2003): 3 464 000 ადამიერი (49,2 %).

მიგრაციაშ დონე აკმადგინანს მინუს 12,9 ადამიერს 1000 მახორუშო (ვარდა 80 001
ჸვილირი) (2000).



https://xmf.wikipedia.org/wiki/%E1%83%91%E1%83%9F%E1%83%90%E1%83%94%E1%83%98%E1%83%9D%E1%83%9A%E1%83%98_%E1%83%90%E1%83%96%E1%83%98%E1%83%90

ბჟაეიოლი აზია (ჩინ. 东亚, კორ. 동아시아, იაპონ. 東アジア, მონღ. Дорнод Ази) - აზიაშ ნორთი,
ნამუსჷთ უხურგანს რჩქალ ოკიანეს ზომიერ, სუბტროპიკულ დო ტროპიკულ ორტყაფუეფს ოორ.გ.
20-შე 60 გრადუსშა. რელიეფი თარო რზენი, აკოსვარილი გვალეფწკჷმა. კლიმატი მუსონური
რე. შხირი რე ტაიფუნეფი დო წყარალეფი. ოორუე ნორთი წჷმორინელი რე ფართოფურცელამი დო
ესვარილი ტყალეფით, ობჟათე - სუბტროპიკული დო ტროპიკული ტყალეფით. რეგიონი იკათუანს
რუსეთიშ ფედერაციაშ დო ჩინეთიშ ოკათე რესპუბლიკაშ ბჟაეიოლ რაიონეფს, იაპონიას,
ოორუე დო ობჟათე კორეას.



https://xmf.wikipedia.org/wiki/%E1%83%91%E1%83%90%E1%83%9A%E1%83%94%E1%83%90%E1%83%A0%E1%83%98%E1%83%A8_%E1%83%99%E1%83%9D%E1%83%99%E1%83%94%E1%83%A4%E1%83%98

ბალეარიშ კოკეფი (ესპ. Comunidad Autonoma de Illes Balears) — ესპანეთიშ
ავტონომიური გოართოიანაფა დო პროვინცია 1983 წანაშე. აკმოდირთუ 4 დიდი დო
მუდგაზმარენი ჭიჭე კოკიშე (ფართობი კვ.კმ): მალიორკა (3.500), მენორკა (680), ივისა
(572) დო ფორმენტერა (115). ტურიზმი თაქ ეკონომიკაშ თარი დარგი რე. კოკეფს ირწანურო
4-5 მლნ ურცხოალი სუმარენს, ძირითადო ბრიტანალეფი, გერმანალეფი, სკანდინავიარეფი.

უჯვეშაშ ბორჯის კართაგენალეფიშ კოლონია რდჷ, უკული რომაალეფიშ, არაბეფიშ. 1229-1235
– მალიორკა დო ივისა არაგონქ გეჭოფუ. 1287 – მინორკა დემორჩილჷ ალფონს III-ქ დო
არაბეფი გორაჸჷ. 1708 – მინორკა ინგლისარეფქ დეკინეს. 1756 – კოკეფი ფრანგეფქ
(ჰერცოგი რიშელიე) დეკინეს. პორტ-მაჰონიშ ეჭოფუაშ შინო, სპეციალურ სოუსის მაჰონეზი
(უკული მაიონეზი) ქიგიოდვეს. 1936-1939 – მალიორკა დო ივისა ფრანკისტეფს
ომორჩილჷდჷ, მინორკა – რესპუბლიკარეფს.



https://xmf.wikipedia.org/wiki/%E1%83%90%E1%83%AD%E1%83%90%E1%83%A0%E1%83%90%E1%83%A8_%E1%83%90%E1%83%95%E1%83%A2%E1%83%9D%E1%83%9C%E1%83%9D%E1%83%9B%E1%83%98%E1%83%A3%E1%83%A0%E1%83%98_%E1%83%A0%E1%83%94%E1%83%A1%E1%83%9E%E1%83%A3%E1%83%91%E1%83%9A%E1%83%98%E1%83%99%E1%83%90

აჭარაშ ავტონომიური რესპუბლიკა — ავტონომიური რესპუბლიკა საქორთუოშ აკოდგინალუას.
რეგიონიშ საირქიანო კოდი რე GE-AJ. იკათუანს ისტორიულ–გეოგრაფიული პროვინციეფიშ
აჭარაშ დო ლაზეთიშ (ნორთობურო) ტერიტორიას. რესპუბლიკას აპალუ დორხველი შილა დო
გერბი. აჭარაშ ავტონომიურ რესპუბლიკაშა მიშურს გეჸვენჯი ადმინისტრაციულ–ტერიტორიული
ართურეფი:

აჭარა მილარე საქორთუოშ ობჟათე-ბჟადალ ნორთის, უჩა ზუღაშ ოძგაშე ზოლს, ობჟათეშე
ომძღჷ თურქეთიშ რესპუბლიკა. ფართობი აკმადგინანს 2900 კვ.კმ–ს, მახორობა –
მეხოლაფირო 376 ვითოშის, მახორობაშ მეჭედალა — 130 კოჩის. ავტონომიაშ
ადმინისტრაციული ცენტრი რე ნოღა ბათუმი. ავტონომიაშ ტერიტორიას 342 დოხორელილი
პუნქტი რე, თენეფ შქას:



https://xmf.wikipedia.org/wiki/%E1%83%90%E1%83%AA%E1%83%A2%E1%83%94%E1%83%99%E1%83%94%E1%83%A4%E1%83%98

აცტეკეფი — ინდიარი კათა ცენტრალურ მექსიკას, ნამუთ არსებენდჷ
მავითაანთხა-მავითაამშვა ოშწანურეფს. აცტეკეფიშ ცივილიზაცია ნდიდარი რდჷ მითოლოგიათ
დო კულტურული მონძეობათ. ნანანოღა ტენონჩტიტლანი რდჷ, ნამუთ ტესკოკოშ ტობას რდჷ
ენწყუაფილი, ზუსტას თექ, სოდეთ ასე ნოღა მეხიკო რე.

აცტეკეფიშ ოდაბადურ ნინაშე — ნაუატლიშე ზიტყვა ,,აცტეკა" ზიტყვა-ზიტყვათ შანენს
,,მიდგარენი აცტლანაშე", ენა მითოლოგიური აბანი რდჷ სოდგარენ ოორუეს. ზიტყვას,
ნამუთ ასე გიმირინუანა ტერმინ ,,აცტეკეფი", ნამუთ აართამენს კათეფს, ნამუთ
ართიანწკჷმა მერსხილი რდეს ვაჭრუათ, წესეფით, რელიგიათ დო ნინათ, მაართათ დაკვიდრეს
ალექსანდრე ფონ ჰუმბოლდტიქ (Alexander von Humboldt) დო მავითოჩხორო ოშწანურაშ
მექსიკარ მენცარეფქ, გაგშუსხუნდესკო ართიანშე ასეიანი მექსიკარეფი დო ჯვეში
ინდიარეფი. აცტეკეფი მუნეფიშ დუს უძახჷდეს ,,მეშიკა", ვარდა ,,ტენოჩკა" დო
,,ტლალტელოლკა".

აცტეკეფიშ შხვადოშხვანერი კულტურა ართიანწკჷმა მერსხილი რე თარი კულტურული
კომპლექსით, ნამუსჷთ ,,ნაია"(nahua) ჯოხონ, ნამუთ თინეფიშ საართო ნინას შანენს.
ლეგენდაშ მეჯინათ, შხვადოშხვა ბუნეფქ, ნამუქჷთ უკული აცტეკეფი აკარსხიის, ტესკოკოშ
ტობაწკჷმა მორთეს ოორუეშე. თე ტობაშ აბანდვალა ასე ჩინებული რე, თინა ასეიანი
მეხიკოშ შქას რდჷ, მარა დოზუსტაფათ იშენი ვამჩქუნა სოურეშე მოურს აცტეკეფიშ კათა.
ლეგენდა მეჩიებუნა, მუჭო აცტეკეფიშ ჯვეშეფქ ოორუეშე მორთეს, თი აბანშე, ნამუსჷთ
აცტლანი ჯოხოდჷ. ლეგენდაშ მეჯინათ აცტეკეფს ხემანჯღვერენდჷ ღორონთი უიცილოპოჩტლი
(აცტეკურო Huitzilopochtli). ჩინებული რე ლეგენდა კიღურაშე (არწივშე), ნამუთ ართ
კოკის — კაქტუსის გეხენ დო გვერს ჭკომუნსჷნ, ნამუშ მეჯინათ ათეჯგურა აბანს ოკო
დურსხუაფდესკო ახალი ოხორი. თე სცენა, კიღურა ნამუთ გვერს ყინტჷნს, გეხანტილი რე
მექსიკაშ შილას. 1256 წანას აცტეკეფქ გაჩენდეს აბანს, ნამუსჷთ ჩაპულტეპეკი ჯოხოდჷ.
ექ ინწკჷმა ტყა ჩანდჷ დო თე ტყაშ წოხოლე ტობა ტესკოკო რდჷ. აცტეკეფიშ მულაშახ
ტესკოკოშ ტობას ხოლოშიანი დიხეფი გორთილი აფუდეს ართიან შქას მოსამძღე
ნოღა-სახენწჷფოეფს. აცტეკეფქ მუნეფიშ ხემანჯღვერო ნოღა ასკაპოცალკოშ უნჩაში
აღიარეს, ქჷდიხორეს ჟირ ჭიჭე კოკის დო ეკჷდეს ტლატელოლკო. ტენონჩტიტლანქ (ნოღა
ტენოჩაქ) დორსხუაფილქ იჸუ 1325 წანას. იქ არძაშ უმოს გოვითარაფილ კოკო გინირთჷ, ასე
თი აბანი მეხიკოშ ცენტრი რე. ლეგენდაშ მეჯინათ მუჟამს აცტეკეფქ მორთეს ანაუაკიშ
ხოლოშა, აბანობურ მახორობას ინეფი არძაშ უმოს ცივილიზებულ კათათ მიოჩქუდჷ, მარა
აცტეკეფქ გინოჭყვიდეს დუგურუაფდესკო ირფელი; მუნეფქ ეთვისეს ირფელი, მუთ შეულებდეს
ემუშებუდესკო (ათვისება) შხვა კათეფშენი. უმენტაშობა ეჭოფეს ტოლტეკეფიშ კულტურაშე
(ნამუთ თური რდჷ უმოს ჯვეშ-ტეოტიუაკანაშ ცივილიზაციას). აცტეკეფშო ტოლტეკეფი
არძონერი კულტურაშ დჷმარსხუაფალეფი რდეს, ზიტყვა ტოლტეკაიოტლი კულტურაშ სინონიმი
რდჷ.

აცტეკეფიშ ლეგენდეფი ტოლტეკეფს მიოჭარანა კეტცაკოატლიშ კულტის, მითიურ ნოღა
ტოლლანწკჷმა ართო (ასეიანი ტულა, იდალგოშ შტატი, მექსიკა), ნამუსჷთ თინეფი
მიოჭარანდეს უმოს ჯვეშ ტეოტიუაკანეფს. აცტეკეფქ დოთირეს ნამდგარენი ტრადიციეფი
მუნეფიშ დორხველი ტრადიციეფით. დოთირეს მუნეფიშ მითი ხოლო ოქიანუშ დორსხუაფაშენი,
მით ოთხი დიდი ფარანშენი, თე ოთხხოლო ფარანიშ თებაშ ნარზა მოსოფელიშ კატასტროფეფი
რდჷ. ჩქინ ერა ნაიოლინ რე (აცტეკურო_Nahui-Ollin) მახუთა ფარანი, მახუთა ბჟა, ვარდა
მახუთა დორსხუაფა. ჩქინი ოქიანუქ ენტჷ თე კატასტროფას. ეშ ნარზა ღორონთ ნანაიატლიშ
მუშ დუდიშ სხვერპლშეწირუა რე (ენა არძაშ უმოსი ჩიჩიე ღორონთი რდჷ, ნამუსით ჭუეფი
უღუდჷ ლახარაშ გურშენი. ათეშ უკული მუქ ბჟა-ჩხანათ გინირთჷ). ე მითი ჯვეში ნოღა
ტეოტიუაკანწკჷმა რე მერსხუაფილი. (ზიტყვა-ზიტყვათ-გოღორონთაფაშ აბანი), ნამუთ უკვე
მეტებული დო დოჩოლერი რდჷ, მუჟამს აცტეკეფქ ასეიანი მეხიკოშ აბანშა მორთეს. შხვა
მითიშ მეჯინათ ჩქინი დიხა ნაჟირა (ქორთ. ტყუპი) ღორონთიშ - ტესკატლიპოკიშ
(აცტეკურო_Tezcatlipoca) დო კეტცაკოატლიშ დორსხუაფილი რდჷ.



https://xmf.wikipedia.org/wiki/%E1%83%90%E1%83%A4%E1%83%A0%E1%83%98%E1%83%99%E1%83%90%E1%83%A8_%E1%83%A5%E1%83%98%E1%83%90%E1%83%9C%E1%83%94%E1%83%A4%E1%83%98%E1%83%A8_%E1%83%94%E1%83%A0%E1%83%99%E1%83%94%E1%83%91%E1%83%A3%E1%83%9A%E1%83%98

აფრიკა — კონტინენტი მახორობაშ მუდანობათ დო ფართობით მაჟირა აბანსი რე ევრაზიაშ
უკული. აფრიკაშ ფართობი (კოკეფიშამო) — 30 221 532 კმ². აფრიკა დიხაუჩაშ სქირონაშ
6 %-ის იკენს, დო 20,4 % - ედომუშამი სქირონაშ ფართობის. აფრიკაშ მახორობა — 1 037
694 509 ადამიერი (2011 წანაშ ფასებათ) დო თე მაძირაფალით მოსოფელიშ მახორობაშ
მეხოლაფირო 14 %-ის აკმადგინანს. აფრიკაშ სახენწჷფოეფიშ დო დოჸუნელი ტერიტორიეფიშ
ედომუშამი მუდანობა — 62 (თაურეშე 54 ზოხორინელი რე). თეშა მიშმურს 10 კოკა, 15
დინოხოლეკონტინენტური (ზუღაშა გიშალიშ ვამაღვენჯი ქიანეფი) დო 37 ზუღაშა დო ოკენეშა
ფართო გიშალიშ მაღვენჯი ქიანეფი. აფრიკაშ ქიანეფი პიჯობათ ირთუ 4 რეგიონო — ოორუე,
ობჟათე, ბჟადალი დო ბჟაეიოლი.

კონტინენტის ელმოლი ომძღჷ გეჸვენჯი მოსოფელიშ ზუღეფი დო ოკიანეეფი: ოორუეშე -
სქირონაშქა ზუღა, ოორუე-ბჟაეიოლშე - სუეციშ არხი დო ჭითა ზუღა , ბჟაეიოლშე დო
ობჟათე-ბჟაეიოლშე - ინდოეთიშ ოკიანე, ობჟათე-ბჟადალშე, ბჟადალშე დო ოორუე-ბჟადალშე
- ატლანტიშ ოკიანე.

გიმე მოჩამილი რე აფრიკაშ არძო სახენწჷფოშ დო დოჸუნელი ტერიტორიაშ ერკებული.
თაშნეშე ირ ქიანაშო მეწურაფილი რე ქიანაშ ნანანოღა, ნინა, ვალუტა, მახორობა,
ფართობი დო ედპ ართი შური მახორუშო (ერკებულიშ რუკას, აფრიკაშ დოჸუნელი ტერიტორიეფი
დო სახენწჷფო მავრიკი შანილი რე წვანე ფერით, ზოხორინელი სახენწჷფოეფი — ჭითათ).

ციტირაფაშ ჩილათა ჯგუფი „n“ არსებული ტეგებისათვის <ref> ვერ მოიძებნა შესაბამისი
ტეგი <references group="n"/>, ან გამოტოვებულია დამხურავი ტეგი </ref>



https://xmf.wikipedia.org/wiki/%E1%83%90%E1%83%A2%E1%83%9B%E1%83%9D%E1%83%A1%E1%83%A4%E1%83%94%E1%83%A0%E1%83%9D

ატმოსფერო (ბერძენ. ατμός — ორქი დო σφαῖρα — სფერო) — აირჯგჷ დანცხი, ნამუთ ცალურ
რსხულეფს მუკ-მუკი გოძჷ გრავიტაციაშ გეშა. თიშენ, ნამდა ვარსებენს კვათირი ხურგა
ატმოსფეროს დო პლანეტეფშქას განს, ძაკო, ატმოსფეროთ მიშეკოროცხუ ცალური რსხულეფიშ
მუკ-მუკი არსებული არე, სოდეთ აირამი აკანი ირთანს თინაწკჷმა ართო მუჭოთ ართიანი
თელი. კანკალე პლანეტაშ ატმოსფეროშ სიტომბა, ნამუთ მიშადირთუ ჯინჯიერო აირეფშე,
შილებე რდას ძალამი დიდი. ატმოსფეროშ მახასიათაფალი დოჸუნელიე მეჩამილი ცალური
რსხულიშ ზჷმაშა, მასაშა, ტემპერატურაშა, რთაფაშ სიჩქარეშა დო ქიმიურ აკოდგინაშა.
დიხაუჩაშ ატმოსფერო ჯინჯიერო აზოტიშე დო ჟანგბადიშე აკმოდირთუ, იუპიტერიშ დო
სატურნიშ ატმოსფეროეფი თარო წყარბადის დო ჰელიუმს იკათუანა. ხოლო გინორთი უღჷ
დიხაუჩაშ ატმოსფერო ნოშქერორჟანგით დიდარი მარსიშ დო ვენერაშ ატმოსფეროეფშე.
ატმოსფერო აპალუ არძა მასამ რსხულს, დიხაუჩაშ ტიპიშ პლანეტეფს დო აირამ გერგეზეფს.
დაბალტემპერატურამი აირუანი გერგეზეფი — იუპიტერი, სატურნი, ურანი დო ნეპტუნი
ისქილიდუანა თარო დაბალ მოლეკულურ მასაშ აირეფს — წყარბადის დო ჰელიუმს.
მაღალტემპერატურამ აირამ გერგეზეფს — მუჭომით რენა HD 209458 b ან 51 Pegasi b
მინი, თის ვესქილიდუანს დო თინეფიშ ატმოსფეროშ მოლეკულეფი აკანს იფაჩუ.

ატმოსფერული წნევა ატმოსფეროშ ჰიდროსტატიკური წნევა რე, ნამუსჷთ არძა საგანი
იწისუანს ატმოსფეროშე. ატმოსფერული წნევა ირ ჭურჭულს მუკობუნელი რე ჰაერიშ ბარჯგიშ
წონაშა, ნამუშ სიმაღალა ატმოსფეროშ ხურგაშახ იფაჩუ. ატმოსფერული წნევა ირკენს
სიმაღალაშე აირიშ მუდანობაშ რკებაშ გეშა.



https://xmf.wikipedia.org/wiki/%E1%83%90%E1%83%A0%E1%83%A5%E1%83%98%E1%83%9E%E1%83%94%E1%83%9A%E1%83%90%E1%83%92%E1%83%98

არქიპელაგი (იტალ. Arcipelago – თაშ გიოდვეს ვენეციარეფქ XIII ოშწანურას ეგეოსიშ
ზუღას) — ართიანწკჷმა ხოლოსრენჯი, ართნერი გოჭყაფაშ დო მეთე გეოლოგიური ეგაფილაფაშ
კოკეფიშ ბუნა, ნამუთ მირჩქინუაფჷ მუჭოთ ართამი ედომუშამი დო უღუ ოართე ჯოხო.
გჷშმაგორუნა კონტინენტური (ახალი დიხა), მარჯანიშ (მარშალიშ კოკეფი) დო ვულკანური
(ჰავაიშ კოკეფი) გოჭყაფაშ კოჯეფს.

მოსოფელს უთარაში ხუთი უდიდაში არქიპელაგი რე: იაპონიაშ, ფილიპინეფიშ, ახალი
ზელანდიაშ, დიდი ბრიტანეთიშ დო ინდონეზიაშ. თაჸურეშე ფართობით უდიდაში რე
ინდონეზიაშ არქიპელაგი.



https://xmf.wikipedia.org/wiki/%E1%83%90%E1%83%A0%E1%83%90%E1%83%9B%E1%83%94%E1%83%A3%E1%83%9A%E1%83%98_%E1%83%9C%E1%83%98%E1%83%9C%E1%83%94%E1%83%A4%E1%83%98

არამეული ნინეფი (მუშ ჯოხოდვალა — ܐܪܡܝܐ Armāyâ/Ārāmāyâ, ארמית Aramit) — სემიტურ
ნინეფიშ ფანიაშ გიმენბუნა. ჯვეშო იპმერიული არამეული ნინა ლინგვა ფრანკაშ
(შხვადოშხვა ეთნიკურ ბუნაშ შკას ორაგადე ნინა) როლს ასრულენდჷ არხო ბჟაეიოლიშ
შანულამ ტერიტორიას, თინეფს შქას პალესტინას, იოსე ქირსეშ ბორჯის.

კინოხ, არამეელეფი უჯოხოდეს ბჟადალიშ სემიტურ ტომეფშა, ნამუთ მეგვალრზენენდეს
დოხოლაფირო ასეიან სირიაშ ტერიტორიას. თინეფიშ ნინა (უმოს თინას, თინეფიშ მოჯგირე
დიალექტეფი) ძალამ ელახ რე ქანაანისტურ ნინეფწკჷმა, კერზოთ, ივრითწკჷმა. არამეელეფს
დღას ვაკუქიმინუნა ართიანი სახენწჷფო. მთეშ უმკუჯინალო, თინეფიშ ნინა ექსპანსიური
რდჷ დო უგუჩერებუო აგნჷძორენდჷ შხვა ტერიტორიეფშა გოფაჩუას.

არამეული ასრულენდჷ Lingua franca-შ როლს ედომუშამი არხო ბჟეიოლიშ რეგიონს.
ასურეთიშ დო ბაბილონიშ ომაფეეფს არამეულქ გჷმორინაფაშე გეგშაჸოთჷ აქადური ნინა.
ისრაელს დო იუდეას ელჩეფი დო ვაჭარეფი არამეულო რაგადანდეს. არამეულ ნინაქ
გიშაკერძაფილო გენძალიერჷ აქემენიდეფიშ (ჯვეში სპარსეთიშ მამართალი დინასტია)
მართუალაშ პერიოდის (ჯვ.წ. VII-IV ოო). თიმ ბორჯიშ თინა გინმირთუ იმპერიაშ
ოფიციალურ ნინათ.

ელინისტურ ეპოქას, არაბულ ეჭოფუეფშახ (VII ო.) არამეული წჷმოძინელო უწიენდჷ
კონკურენციას ბერძენულს, ნამუშ შანულობა თეშ ეისქილიდუ, მუჭოთ შხვა აკანური
სემიტური დიალექტეფიშინ.

არამეული ნინაშ არძა ვარიანტიქ შილებე გირთას ჟირ დიდ ბუნათ: ობჟათეარამეული
(ისრაელიშ დიხეფი, გალილეა, დამასკო) დო ბჟაეიოლარამეული (ცენტრალური სირია დო
ბაბილონი). ჟირხოლო დიალექტიშ ჭარალუაშ ძეგლეფი ასქილადირი რე ივრითულ წყუეფს:
თარგუმი, იერუსალიმიშ თალმუდი (ბჟდალური დიალექტი), ბაბილონიშ თალმუდი (ბჟაეიოლური
დიალექტი). თე დიდი ტექსტეფიშ მოხ, თაშნეშე მუთმოფხვადჷნა უმოს მერკე, გინორთელი
ჟანრეფიშ დოკუმენტეფი.

ჯვ.წ. II-I ვითოშწანურეფშო არამეული ნინა გოფაჩილი რდჷ ალმახანური სირიაშ, ირანიშ
დო ობჟათე-ბჟაეიოლი თურქეთიშ ტერიტორიას. მაართა არამეული ძეგლეფი ჩინებული რე
ჯვ.წ. IX ოშწანურაშე. თინეფს მიოგორეს ალმახანური სირიაშ ტერიტორიას.

ქრონოლოგიაშჸურე არამეული ნინეფი ირთუნა ჯვეშარამეულ, შქაარამეულ დო ახალარამეულ
პერიოდეფო. თე პერიოდიზაცია გერსხილი რე დინოხლინგვისტურ კრიტერიუმეფშა დო ზოგადო
უხვადუ არამეულ ნინეფიშ კლასიფიკაციას, ნამუთ წჷმარინუ გერმანალ არამეისტიქ კლაუს
ბაიერქ.

ახალარამეული პერიოდი (1200 წანაშე) - გჷმირინუაფუდჷ ორაგადე ნინათ არხო ულირს.
მეღებული რე ახალარამეულიშ (თაშნეშე მუჭოთ შქაარამელიშ) ლინგვისტური შანეფიშ
მეჯინათ დორთუალა ჟირ - ბჟაეიოლური დო ბჟადალური ნორთეფი.

არამეული ნინეფიშ დო დიალექტეფიშ ართობურობას, ნამუსჷთ გჷმირინუანდეს დო
გჷმირინუანა ურიეფინ, ურიულ-არამეული ნინეფი ჯოხო, თიშ უმკუჯინალო, ნამჷ-და
შქაარამეულ პერიოდშო უმენტაშო გჷმირინუაფუ ტერმინი - იუდეურ-არამეული.

ჯვ.წ. IX-VII ოშწანურაშ ჭარალუაშ ძეგლეფშა უჯოხონა ჯვეშიშჯვეში არამეული. ჯვ.წ. VII
ოშწანურაშ ეკონიას დო ჯვ.წ VI ოშწანურაშ დაჭყაფუშო თინა გჷმირინუაფუდჷ მუჭოთ
Lingua-franca ახალასირიულ დო ახალბაბილონურ სახენწჷფოეფს. ჯვ.წ VI-IV ოშწანურეფიშ
სპარსეთიშ იმპერიაშ ოფიციალურ ნინათ მერჩქინელი რე იმპერიული არამეული. თიში
ძეგლეფი ჩინებული რე ედომუშამ არხო ბჟაეიოლს ავღანეთიშე ეგვიპტეშახ. სამანგათ,
ელეფანტინაშ (კოკი საბერძნეთის) პაპირუსეფიშ არქივი.

ჯვეშარამეული ტექსტეფიშ ოჭარალო გჷმირინუაფუდჷ არამეული ჭარალუა, ნამუთ ფინიკიურ
ჭარალუაშე მიშჷ.

ახ.წ. II ოშწანურას წჷმიწიმინჷ ახალ ლიტერატურულ შქაარამეულ ნინეფქ, ნამუთ გერსხილი
რენა თიმ ბორჯიშო ორაგადე არამეულ ნინეფშა. თინეფიშ ეჸონუა მიშჷ მაარათა
ვითოშწანურას, თინეფიშ აკოინწრაფა გიმიჭანუ არაბულ ეჭოფუეფქ დო ზოგადო არამეულ
ნინეფიშ გინორაჸუაქ არაბულიშით VII-IX ოშწანურეფს. თიმ პერიოდის უაწმარენჯეთ
იშანუაფუ არამეული ნინეფიშ ჟირ - ბჟაეიოლურ დო ბჟადალურ ბუნეფო დორთუალა.

არძა შქაარამეულ ნინეფს გჷმირინუანდეს 22 სიმბოლოიან ანბანს. სირიულს დო მანდეურს
უღუდეს გიშაკერზაფილი გრაფიკული მოღოზუალა. ბაბილონური იუდეური არამეული
გჷმირინუანდჷ თ.გ. კვადრატულ შრიფტის, ნამუთ წჷმიქიმინუაფუ ჯვეშარამეული კურსივშე
(ორცა შრიფტი). ქირსიანული პალესტინური არამეული ნინა გჷმირინუანდჷ სირიულ
ჭარალუას. სამარიტიული პალესტინური არამეული დინოჭარილი რე პალეოურიული კურსივით.
არაბეფიშ მოულაწკჷმა ართო იჭყაფუ არამეულიშ დოლანაფა. თეშ უმკუჯინალო, ედომუშამ შქა
ოშწანურეფიშ გოძვენას არამეული გჷმირინუაფუდჷ მიარე აბანს: სირიაშ, ლიბანიშ დო
ერაყიშ ტერიტორიას. თაშნეშე ეიშანუას ოკო, ნამჷ-და ედომუშამ შქა ოშწანურეფშე
მოჸუნაფილი ამდღარ დღაშახ არამეულ ნინაშ ურიულ დიალექტშა აკმიქიმინუაფუდჷ დო
აკმიქიმინუაფუ ფართე რელიგიური ლიტერატურა. თინეფს შკას გალახალური (თორას,
თალმუდის დო შხვა მოგენი ნახანდეფს მოჸონაფილ კანონეფიშ ართობურობა) ნახანდეფიშ
დიდი ნორთი. თიშ გეშა, ნამჷ-და თეჯგურა ნახანდეფი ელაზჷმაფათ ინწრო წირეშო რო
დორხველურინ, თინეფშო ნამუქჷთ მიღჷ კულტიშ ნინალაშ ომანგე გონათუა, არამეული ნინაშ
სოციალური სტატუსი ძალამ მაღალი რე ურიული ორთოდოქსული გოართოიანაფეფშო.

ბჟაეიოლურ ბუნას წჷმორინაფილი რე ახალარამეული ნინეფიშ დიდი რიცხუთ, ნამუთ გოფაჩილი
რდჷ XX ოშწანურაშ დაჭყაფუს ოსმალეთიშ დო ირანიშ იმპერიეფიშ ფარგალეფს, ძთარო ქურთულ
ნინაშა მორაგადეეფს შქას: ასეიანი თურქეთიშ ტერიტორიაშ ობჟათე-ბჟაეიოლ ნორთის,
ერაყიშ ოორუეშე, ირანიშ ოორუე-ბჟადალს დო სირიაშ ოორუე-ბჟაეიოლს. ზოხოიანი ბუნეფი
ოხორანა ქურთისტანიშ მოშორაფათ ხოლო, კერზოთ, სომხეთიშ ბჟეიოლ ნორთის, აზერბაიჯანს,
საქორთუოს, ხუზისტანს დო ერაყიშ ობჟათეშე.



https://xmf.wikipedia.org/wiki/%E1%83%90%E1%83%9A%E1%83%A5%E1%83%98%E1%83%9B%E1%83%98%E1%83%90

ალქიმია (არაბ الكيمياء) — შქა ოშწანურეფს რდჷ მენცარობა, ნამუშ ღანკი შხვადოშხვა
ლითონეფიშ ძვირფას ლითონეფო (ორქო, ვარჩხილი) გინორთინაფა რდჷ. ალქიმიკოსეფს ოქრო
არძაშე უმოს ედომორინელი ნივთიერებათ მიოჩქჷდეს დო თინერ ნივთიერებას გორჷნდეს,
ნამუთ უბრალო ლითონიშ ორქოშა გინორთინაფას დაჩქარენდჷ. თე ნივთიერებას ნამთინე
„ფილოსოფიურ ქუას“, ნამთინე „ჭითა ნჯილოს“, დო შხვა „უღურალაფაშ ელექსირს“ უძახჷდჷ.
ალქიმიკოსეფქ, თიშ უმკუჯინუო, ნამუდა ღანკიშა ვემიაჭირინეს, იშენით დიდი თია
მიშეღეს ქიმიაშ გოვითარაფაშა. თინეფქ გაჭყეს ბრელი ქიმიური ლაბორატორია, სოდგათ
აშეგურეს ნივთიერებაშ ბრელი მუშება, გიმიგონეს ბრელი ლაბორატორიული ხეჭკუდი.
ალქიმიკოსეფიშ არძაშე ჩინებული ღანკეფი ორდჷ: არძანერი მეტალიშ ორქოშა ვარა
ვარჩხილშა გინორთინაფა(ქრისოპოეია) დო პანაცეაშ ანუ რინაშ ელექსირიშ ხაზჷრაფა. თენა
რე წამალი ნამუთ საშუალებას ირძენს დასქილიდუას არძანერი ლახარა დო ქიმერჩას
უღურალაფა. შქა ოშწანურეფიშ დაჭყაფუს ევროპალ დო აზიარ ალქიმიკოსეფქ დიდი ჟამი
დუთმეს ფილოსოფიური ქუაშ, ლეგენდარული ნივთიერებაშ გორუას, ნამუთ მიაზრებუდ უციო
ინგრედიენტო ჟირხოლო ჟიდოგიმოკოროცხილი ღანკიშ მიოჭირინაფალო.



https://xmf.wikipedia.org/wiki/%E1%83%90%E1%83%9A%E1%83%94%E1%83%A5%E1%83%A1%E1%83%90%E1%83%9C%E1%83%93%E1%83%A0%E1%83%94_%E1%83%9E%E1%83%A3%E1%83%A8%E1%83%99%E1%83%98%E1%83%9C%E1%83%98

ალექსანდრე სერგეიშ სქი პუშკინი (რუს. Алекса́ндр Серге́евич Пу́шкин) (დ. 26
მესი/6 მანგი, 1799, მოსკოვი ― ღ. 29 ღურთუთა/10 ფურთუთა, 1837, პეტერბურგი), რუსი
ჭარუ, ახალი რუსული ლიტერატურაშ დუმარსხუაფალი.

ალექსანდრეშ მუმა, თიხანო გოღარიბაფილი ჟინოსქუა, სერგეი ლევიშ სქი ჯვეში
ჯოხოშინელი საგვაროშ წჷმმარინაფალი რდჷ; ნანა - ნადეჟდა ოსიპიშ ოსურსქუა - პეტრე
I-აშ ნარდიშ, აბრამ ჰანიბალიშ მოთა.

1811 პუშკინქ მიშართჷ ცარსკოე-სელოშ ახალი გუნანწყუმა ლიცეუმშა. პუშკინიშ
რევოლუციურ-პატრიოტული ნჭუაფეფიშ გიშათოლუას ხე აკუნწყუ მუში მაჸალობაქ
ჩაადაევწკჷმა, პ. კავერინწკჷმა დო ჰუსარეფიშ პოლკიშ შხვა ოფიცერეფწკჷმა, ნამუეფით
1812 ომუმალონე ლჷმაშ თებაშ უკული დობარგილი რდეს ცარსკოე-სელოს. ლიცეუმს გიშეგორჷ
პუშკინქ ლიტერატურაშ შარა, თექ გურაფა ბორჯის ჭარჷ 120-შახ რომანსი, ელეგია, ოდა,
ბალადა, ეპიგრამა. თინა დერჟავინიშ, ჟუკოვსკიშ, ბატიუშკოვიშ, რადიშჩევიშ გოლინაშ
თუდო რდჷ; კრიტიკულო გურაფულენდჷ თინეფიშ პოეტურ მონძალას დო ჭიი-ჭიეთ კილმაგორუნდჷ
დორხველი შარას ჭარილობაშ დინოხოლე.

1814-შე პუშკინიშ ლერსეფი იბეშტუუდჷ ჟურნალ-გაზეთეფს. პეტერბურგის პუშკინიშ რინაშ
დაჭყაფუქ (1817-1820) აკუხვადჷ დეკაბრისტეფიშ ყარაფიშ პეულუაშ პერიოდის. პუშკინს
პერსონალური დო იდეური რსხუ უღუდჷ დეკაბრისტეფწკჷმა, ოკათუდჷ ლიტერატურულ
გოართოიანაფას "წვანე ლამპა". დეკაბრისტულ იდეეფქ ეიხანტჷ პუშკინიშ ლერსეფს:
"დუდიშალა", (1817), "ჩაადაევს", "არიკეფი" (ჟირხოლო 1818), "ოფუტე" (1819),
ნამუეფქუთ მალას გიფაჩჷ ხეშნაჭარეფიშ სახეთ. გოლინუანი მაჸალეეფქ ირსხეს პოეტი
ციმბირშა გინოხორაფაშე.

1820 თინა ობჟათე რუსეთშა გეგნახორუეს. თიხანს პუშკინქ გაათუ პოემა "რუსლან დო
ლიუდმილა" (გიმიბჟინუ 1820), სოდეთ ფოლკლორშა გერსხილი არიკი ამბექ რეალურ
სინანდულეს ქომიახოლჷ დო კათურ ნინათ გეგნოჩჷ თინა. რეაქციული კრიტიკა ანთხჷ პოემაშ
"მდაბალი" სტილქ დო ნინაქ, მარა წჷმემალი ჯარალუაქ დიდი ხიოლით აკოხვადჷ თე
აკნარსხის. 1820 პუშკინს ნება ქიმეჩეს გენერალ ნ. რაევსკიშ ფანიაწკჷმა ართო
უშარუდჷკო კავკაციაშ მინერალურ წყარეფშა, დო უკულნეშის ყირიმშა.

1820-1823 პუშკინქ მუკორთჷ კიშინიოვს, ნამუთ თიწკჷმა "დეკაბრისტეფიშ ოგვაჯეს"
წჷმარინუანდჷ. პოეტიქ დეხოლჷ პ. პესტელს, ვ. რაევსკის, მ. ორლოვს დო შხვეფს.
1820-1823 პუშკინქ აკოქიმინჷ თ. გ. "ობჟათური პოემეფი" ("კავკაციაშ ჭკორი",
"ბახჩისარაიშ ფანტანი", "აბრაგი ჯიმალეფი"). 1823-შე პუშკინი ოდესაშა გაგნიჸონეს.
პუშკინქ, რუსული ლიტერატურას მაართაქ, წჷმოსახჷ მუში ბორჯიშ ტიპური გერგეზი,
მაართაქ ეჭარჷ კავკაციაშ ორთა დო ლაკადარეფიშ ჸოფა-რინა. პუშკინიშ რომანტიზმიშ
გინმალი ხასიათიქ ეიხანტჷ პოემას "ჩაჩანეფი" (1824), სოდეთ ახალაშო რე
გოსინთორაფილი რომანტიკოსეფშო დუმახასიათაფალი ტრადიციული კონფლიქტი "გერგეზი" დო
"არგვათა" შქას, გოკრიტიკაფილი რე რომანტიკული ინდივიდუალიზმი.

1824 პოეტი ოდესაშე გეგნახაორეს ოფ. მიხაილოვსკოეშა, სოდეთ ჭარჷ მაართა რეალისტური
ტრაგედია რუსულ ჭარილობას "ბორის გოდუნოვი" (1825), სოდეთ XVI-XVII ოშწანურეფიშ
ფარდის სოციალური მონახვამილეფი ვანაფერი ხანტილური ნძალათ დომიხანტეს. ნიკოლოზ I-ქ
გეგნოჭყვიდჷ დოუხოლუაფუდჷკო დუდიშალაშ მოჸოროფე პუშკინი დო კარიშ მაცქვაფურო
გინუშქუმლუდჷკო თინა. 1826 გინოხორაფაშე გადუდიშალებაფუ. პუშკინქ ეცადჷ მუში
პოეტური ზიტყვათ გოლინა ქომუხვამილუაფუდჷკო მაფაშან. ლერსის "სტანსეფი" (1826) თინა
ნიკოლოზ I-ს ანაგებო ეთმუხანტუნდჷ პეტრე I-შ ღვაწაფას. პეტრე I-ს ეჯღუნებუ რომანი
"პეტრე დიდიშ ზანგი" (1827) დო პოემა "პოლტავა" (1828). პუშკინქ მალას დერწუმჷ
მაფაშ გითოღოლირობას. ნიკილოზ I-აშ გეწურაფათ თის "ბორის გოდუნოვიშ" ბეშტუაშე ვარია
უწის, პოლიტიკური ბრალდვალა ქუმწურინეს დო ნანანოღაშე ოჸიაშ უმუშო გიშულაშ ნება
მიდუღეს. პუშკინიშ წოხოლეშე გიშაკერძაფილი სინკონწარეთ დიხუნუ ოკითხუქ პოეტიშ
გეღანკილობაშ დო როლიშ, აკოქიმიჯალაშ დუდიშალაშ გეშა (ლერსეფი: "აწმაჩამალი", 1826;
"პოეტი", 1827; "პოეტი დო არგვათა", 1828).

გინოხორაფილი დეკაბრისტეფს მეუჯღუნჷ პუშკინქ ლერსეფი: "არიონი", "1827 წანაშ 19
გჷმათუთა", პოეტური მეწურაფეფი პუშჩინშა, ციმბირს ჸოფილი დეკაბრისტეფშა დო შხვ.
1830 დამორჩილს ოფ. ბოლდინოს პუშკინქ გაათუ რეალისტური პოემა "ევგენი ონეგინი"
(დიჭყჷ 1823), ნამუშ თარი გერგეზიქ გიოჭყაფჷ ქიმეჩჷ "ზედმეტი ადამიერიშ" სახეს
რუსულ ჭარილობას. ხანტილურო რსულჸოფილი, ნოვატორული ფორმაშ თე "რომანს" ლერსო
ეიხანტჷ თიბორჯიშ რუსული სინანდულექ, ნანანოღაშ "მაღალი ჯარალუაშ" დო პროვინციალი
ჟინოსქუალეფიშ ჸოფაქ. ავტორქ ონეგინიშ სკეპტიციზმის დო ლენსკიშ უოსხირე რომანტიზმის
აწურინუ ტატიანა ლარინა, ნამუშ მაღალი ზნეობა ორთაწკჷმა, კათურ
ზნე-რჩქვანელობეფწკჷმა ხოლობუაქ გიშეჭანუ. "ბელკინიშ თხობელუეფით" პუშკინქ რუსული
რეალისტური პროზაშ დუმარსხუაფალო მუმელინეს. თხობელუეფს: "გიორენჯიშ უნჩაში",
"მეჭკუდე" დო შხვ. დიდი ალაგინაფათ დომიხანტეს თ. გ. "ჭიჭე ადამიერიშ" რინა.
მოსოფელიშ ლიტერატურას ფართას გოფაჩილი სიუჟეტეფიშ მეჯინათ რე აკნაქიმინა "ჭიჭე
ტრაგედიეფი" ("ძუბეკი აიარი", "ქუაშ სუმარი", "მოცარტი დო სალიერი", "რხინი
ჟამიანობაშ ბორჯის"), ნამუეფსით პოეტიქ ახალი, რეალისტური სიმურობა მეჩჷ.

1831 წანაშ ფურთუთას თიქ ოსურო მიჸონჷ ნატალია გონჩაროვა. ჩილი დო ქომონჯიშ
დოხოლაფაშ ღანკით ნიკოლოზ I-ქ 1833 პოეტის გეგნოჩჷ მუში ხანიშ დო დგომარობაშო
ათმალუაფარი კამერიუნკერიშ ოკარიშკოჩე ჯოხოდვალა. პოეტიქ აძვილაფირქ იჸუ
გილურთუმუდჷკო დოხორეშა, სოდეთ ჩილი დო ქომონჯიქ მალას ქიმშალჷ ინტრიგეფიშ დო
ციორიშ ხართას. კონფლიქტიქ პუშკინიშ დო "მაღალ ჯარალუაშ" შქას მითუ პოეტიშ დუელით
მუში ოსურიშ მოჸოროფე ოფიცერი დანტესწკჷმა. 1837 წანაშ 27 ღურთუთას (8 ფურთუთას)
ოღურალეთ ნჭყოლირი პოეტიქ ჟირი დღაშ უკული დოღურჷ.

უმუხარცქუ აკოფულირი თხოზინიშ დო მონკა ცენზურული პიჯალეფიშ უმკუჯინუო, პუშკინი
ბრელს ხანდენდჷ. პოემას "ბრონზეშ გიმახვენჯი" (1833) თინაქ კინი პეტრე I-აშ თემას
დაართჷ დო მუშობურო გასინთორჷ სახენწჷფობური დო პიროვნული ინტერესეფიშ პრობლემა.
პუშკინიშ 30-იანი წანეფიშ აკოქიმინჯალას ჭკორპატჷნალაშ დო ფიოშეფიშ ყარაფიშ თემას
გჷშაკერძაფილი აბანი უკინებჷ (თხობელუეფი: "ოფუტე გორიუხინიშ ისტორია", 1830;
"დუბროვსკი" 1933; "კაპიტანიშ ოსურსქუა", 1833-1836 დო შხვ.). რუსი კათაშ
ფსიქოლოგიაშ დო ჸოფაშ, რუსული ზეპირზიტყვიერებაშ გოსოფური რჩქინა გიმარჩქინჷ
პუშკინქ მუში არიკეფს "სალთან მაფაშ", "მოსიაშ დო ორქოშ ჩხომიშ", "ორქოშ მუმულიშ"
გეშა (1831-1834) დო შხვ.

შურდგჷმაშ ლიას თიქ ჯაბუანი გამორსეფწკჷმა ართო გინობჩეს შურდგჷმაშ ირიათონობაშ
ტომბა რწუმა, აწომიჩეს მუში პოეტური უღურალობა (ლერსეფი: "კინი ქომიბძირე თი
აკანი", "ძეგლი ქოგიბდგი ხეთუქიმინუ, ირიათონი"). დიო ხოლო ლიცეუმს გურაფაშ ბორჯიშე
გიმორჩქინელი ქვერსემი ინტერესიქ საქორთუოშ მეხჷ პუშკინს გეარგამჷ 1825-იშ უკული,
მუჟამსჷთ თაქ გინახორუეს ბრელი დეკაბრისტინ. 1829 პუშკინქ ხეშუულობაშ ოჸიაშ უმუშო
მალეშარჷ ოურდუმე შარათ ქართიშა, სოდეთ 27 მესის გიმორთჷ. სუმ მარაშახ ქორდჷ
ქართის, გეჩინებაფუ საქორთუოშ ორთა, ისტორია, კულტურა - ნარკვიებუს "შარალუა
არზრუმშა" პუშკინქ გაკრიტიკჷ ცარიზმიშ კოლონიური პოლიტიკა, ალაგინაფათ გეხანტჷ
ქორთუ ფიოშეფიშ გოღილონტირობა, ქორთუეფიშ "გაღიერი ნიჭის" დიდი მუმალი აწუჩჷ.
საქორთუოს ეჯღუნებუ ლერსეფი: "საქორთუოშ გვალეფს", "მონასტერი ყაზბეგის",
"კავკაციონი", "სვიმონი" დო შხვ.

ქართიშ პრესას პუშკინიშ ჯოხოქ მაართათ 1829 მუკორჩქინდჷ. დიო ხოლო პოეტიშ შურდგჷმას
პუშკინიშ პოეზიაქ უდიდაშ პოპულარობა მიპალუ საქორთუოს. თიში ლერსეფი თანგჷ ა.
ჭავჭავაძექ, გ. ორბელიანქ, სოლომონ რაზმაძექ; უკულნეშის - ილია ჭავჭავაძექ, აკაკი
წერეთელქ, რევაზ ერისთავქ, თაშნეშე ტიციან ტაბიძექ, პაოლო იაშვილქ, ვალერიან
გაფრინდაშვილქ დო სხუნუეფიშ ბორჯიშ შხვა პოეტეფქ. 1899-შე ზოხო წინნო გიშეშქვინჷ
პუშკინიშ ნათანგა აკნარსხეფქ. პოეტიშ 100 წანაშდუც უჯღუნ ი. ჭავჭავაძექ გაზეთ
"ივერიას" სპეციალური ნომერი. ინტერესუანი რე ქირაგადუასჷნ, ნამუდა პუშკინიშ
გამნაჭყანეფიშ ართი ნოჸო (გვარო სვანიძე) ოხორანს საქორთუოს.



https://xmf.wikipedia.org/wiki/%E1%83%90%E1%83%9A%E1%83%90%E1%83%9C_%E1%83%A2%E1%83%98%E1%83%A3%E1%83%A0%E1%83%98%E1%83%9C%E1%83%92%E1%83%98

ალან მეთისონ ტიურინგი (დ. 23 მანგი 1912 — ღ. 7 მანგი 1954) — ინგლისარი
მათემატიკოსი, ლოგიკოსი, კრიპტოანალიტიკოსი დო კომპიუტერული მენცარობეფიშ დარგიშ
მოღალე. კომპიუტერული მენცარობეფიშ აკოქიმინუა დო გჷმოქიმინუა, ალგორითმეფიშ თარი
კონცეფციეფიშ ფორმალიზაცია, გჷმოკოროცხუეფი ტიურინგიშ მანქანათ დო თეხანურ
კომპიუტერიშ აკოქიმინუას შანულამ თიაშ მიშაღალა - თენა რე ალან ტიურინგიშ
ნახანდეფიშ მერკე ერკებული.



https://xmf.wikipedia.org/wiki/%E1%83%90%E1%83%95%E1%83%A2%E1%83%9D%E1%83%A4%E1%83%94%E1%83%9A%E1%83%90%E1%83%AA%E1%83%98%E1%83%90

ავტოფელაცია — ორალურ სიმულაციაშ აქტი, დორხველ პენისიშ მასტურბაციაშ ართ-ართი
ფორმა. თინა ფიზიკურო შელებუანი რე ქომოლკოჩიშო, ნამუთ დასაბაღას ელასტიური რე დო
უღჷ დასაბაღჷ ზჷმაშ პენისი, ვარა ჟირხოლო ართო თიშო, ნამდა ქეშილებუას
ავტოფელაციან. ავტოფელაცია პოპულარული რე პორნოგრაფიას. ხეთ მასტურბაციაწკჷმა ართო,
ავტოფელაციაშ ქიმინუას გეხვილაფირი რე კაპიშ დიხაშ ჰალაიეფი (Xerus inauris).

მუჭოთ ეგვიპტოლოგი დეივიდ ლორტონი ეშანჷნსჷნ, ეგვიპტეს, მიარე უჯვეშაშ ტექსტის
ჩიება მეურს ავტოფელაციაშე, მუჭოთ ართ-ართ რელიგიურ კომპონენტიშე; მუჭოთ ღორონთეფიშ
ომაფეს, თეშინეშეს რელიგიურ რიტუალეფიშ მიმათხოზინეეფ შქას. ლორტონიშ მეჯინათ,
პაპირუსის 28, 20–24 რე ართი ლერსი, ნამუთ მოჸუნს ამბეს მუჭო გარჩქინჷ ბჟაშ ღორონთი
რაქ ღორონთი შუ დო ოსურღორონთი ტენფუტი — რაქ ავტოფელაციაშ უკული დორხველი სპერმა
დიხას ქიგნალერჭყვუ. უჯვეშაშ ეგვიპტურ ტექსტეფს თე აქტის ჯინჯიერო ორთჷ ღორონთი
ატუმი; ტექსტეფიშ უმენტაშობა ეთმოჭარჷნს ხვალე სპერმაშ დობუნას ვარა მასტურბაციას,
მარა ჟირხოლოს ართო ვარი.

მიშელ ფუკო ჯვეშბერძენი არტემიდორიშ ნახანდი Oneirocritica-ს აიდენტიფიცირენს მუჭოთ
აქტის, მუჟამცჷთ „[ართიშ] ოსქესე ორგანო მუთმოხვადჷ ართიშ [დორხველ] პიჯის“, მუჭოთ
დორხველ დუდწკჷმა დორსხუაფილ აქტიშ ართ-ართი სახე სუმშე. არტემიდორიშ არზით, თე
„ვაორთაშობური“ აქტი მიოწურუანს ართიშ ბაღანაშ ღურას, ართიშ ჸოროფილიშ დინაფას ვარა
გოღილატირობას.

ძალამ ჭიჭე ქომოლკოჩის უღჷ დასაბაღჷ ელასტიურობა დო თი ზჷმაშ პენისი, ნამდა
ავტოფელაცია ქეშილებუასჷნ. მორო, ნამთინეშო თენა შელებუანი რე ფიზიკური ვარჯიშუეფიშ
უკული, სამანგათ გიმნასტიკაშ, აკრობატიკაშ დო იოგაშ გეშა. ამერიკალ ბიოლოგეფიშ —
კარლ ბარტლიშ დო ალფრედ კინსიშ მუნაჩემეფით, ქომოლკოჩეფიშ ხვალე 1%-შე უკულაშის
შეულებჷ მუში პენისწკჷმა წჷმოძინელი ორალური კონტაქტი, ანუ ვითოშობათ ქომოლკათა
შქას ხვალე 2-3-ს შეულებჷ აკეთას რსული ავტოფელაცია. ულირბორჯის ავტოფელაცია
ბიჰევიორისტულ მენცარობაშით მირჩქინუაფუდჷ უმოსო პრობლემათ, ვინდარო სექსუალურ
პრაქტიკშ ართ-ართი ფორმათ.

ავტოფელაცია მუწორჩქინელი რე ობაღინაფალო მორჩილ მუდანობაშ პორნოგრაფიულ ფილმეფს.
თიშ ქიმინუაშ ანჯა აპალუ კანკალე არტისტის, თინეფ შქას რე რონ ჯერემი 1970-იან
წანეფიშ ფილმეფს. შხვა არტისტეფ შქას რენა სკოტ ო'ჰარა, კოლ იანგბლუდი, სტივ ჰოლმზი
დო რიკი მარტინესი. ინგლისარი ჭარუშ, ბრაიან ოლდისიშ 1970 წანას გჷშაშქუმალირ
გვერდო ავტობიოგრაფიულ რომანს „ხეეკინელი ბოში“, ეჭარილი რე ბრიტანული
სკოლა-ინტერნატიშ მოგურაფე ბოშეფიშ ბუნურ მასტურბაცია. ართ ბოში, ნამუსჷთ
გიშაკერზაფილო დიდი პენისი უღჷნ, შეულებჷ მინეტი მუში დუდშა იღოლუასინ.



https://xmf.wikipedia.org/wiki/%E1%83%90%E1%83%93%E1%83%98%E1%83%A6%E1%83%94%E1%83%A3%E1%83%A0%E1%83%98_%E1%83%9C%E1%83%98%E1%83%9C%E1%83%90

ადიღეური ნინა (адыгабзэ, adygabze, adəgăbză) — კავკაციურ ნინეფიშ აფხაზურ-ადიღური
ბუნაშ ახალჭარალუამ ნინა. გოფაჩილიე რუსეთიშ ფედერაციაშ რესპულიკა ადიღეს დო
კრასნოდარიშ აკანიშ ტუაფსეშ დო ლაზარევსკაიაშ რაიონეფც.

ადიღეურ ნინაშა რაგადანც დოხოლაფირო 500 000 კოჩი, თინეფ შქას რუსეთიშ ფედერაციას
125 000 (1993), თურქეთის 278 000 (2000), იორდანიას 44 300 (1986), სირიას 25 000.

ადიღეური ნინაშ ხონარიელეფიშ სისტემა ძაკი რე. გჷმირთუ სუმი ხონარიელი ა, გჷნძე ა
დო ჷ. თე ხონარიელეფი ჲ დო უ̂ სონანტეფწკჷმა აკმოქიმინჷნც დიფთონგეფც.
წოროხონარიელეფიშ სისტემა რთულიე. კილერეფი სუმელობური სისტემათ რე წჷმორინაფილი.
უმოსი ჯვეში — ოთხურობური სისტემა კინოჩუალირი აფუ ბჟედუღურც დო შაფსუღურ კილოეფც.
შირშინა სიბილანტეფც გჷმირთუ მანგარი დო ვამანგარი ფონემეფი. სპეციფიკური
ფონემეფიე: სისინ-შირშინა სპირანტეფი, ლაბიალიზაფილი წოროხონარიელეფი, შქანინაშიერი
სპირანტეფი, ლატერალეფი, ფარინგალური დო ლარინგალური წოროხონარიელეფი. ნერჩეფც
რსულხონარიელობა ახასიათენც.

ადიღეურ ნინას ჯოხოეფიშ სისტემა ძაკი რე, კილოთაშ — რთული. ჯოხოსქილედის უღუ
რთაფაშ, რიცხუშ, გოხურგაფაშ დო რხველაფაშ კატეგორიეფი. დორხველი ჯოხოეფი, მუჭოთ
წესინ, ვა გირთანც ჯოხობურიშ დო ერგატივიშ რთაფეფიშ აფიქსეფც. რიცხული ჯოხოეფი
30-შახ ვითურობური სისტემაში რე, ოდო უკული ეჩურობურიშ. კილოთა შილებე რდას
მონოპერსონალურით დო პოლიპერსონალურით. პიჯი პრეფიქსეფით რე გჷმოხანტილი. ისხუნუ
ჟირი რანწკიშ პიჯიშ აფიქსეფი ნომინატივიშ რანწკიში სჷ- (ჷ-თ გოხონარიელაფირი) დო
ერგატივიშ რანწკიში ს- (უგუხონარიელაფირი). პოლიპერსონალურ კილოთას მაართა აბანი
უკინებჷ ნომინატივიშ რანწკიშ პიჯიშ პრეფიქსის. დინამიკურ კილოთეფც უღუ
ბორჯი-კილოეფიშ რთული სისტემა. პრევერბეფიშ სისტემა რთული რე. კილოთური
ზიტყვაწარმებაშ ართ-ართი ბუნა რე ინკორპორაცია. გინმალი კილოთა ერგატიული
კონსტრუქციაშ რე. ჰიპოტაქსი ვა რე გოვითარაფილი. მიკობუნაფილი ზიტყვასქვილიშ
ფუნქციას ორთჷ კილოთაშ ინფინიტივური ფორმეფი.

ლექსიკას იძირე ჯვეშო აკომუშორაფილი ზიტყვეფი ქორთული, ოსური, თურქული დო არაბული
ნინეფშე. თეჟამო ოლიტერატურე ნინაშ ლექსიკა გოდინდარაფილიე რუსულიშე მიშულირი
ზიტყვეფით. 1918 წანას აკოდირთჷ ადიღეური ანბანქ არაბული გრაფიკაშ ოსხირშა; 1927
წანაშე გიფაჩჷ ლათინურ ანბანქ; 1938 წანაშე ჭარალუა გითმიარსხუაფუ კირილიცას.

{{ქიანაშ მუნაჩემეფი {{{1}}} | country flaglink2 | variant = | size = | name = |
altlink = მორაგბეეფიშ ერუანული ნაკორობა | altvar = rugby }} Говорим по адыгейски



https://xmf.wikipedia.org/wiki/%E1%83%B0%E1%83%94%E1%83%9C%E1%83%A0%E1%83%98_%E1%83%A4%E1%83%9D%E1%83%A0%E1%83%93%E1%83%98

ჰენრი ფორდი (დ. 30 მანგი, 1863 — ღ. 7 პირელი, 1947) — ამერიკალი მილიარდელი
ბიზნესმენი. მუშობა ქჷიჭყჷ დეტროიტიშ ოავტომობილე მაღაზიას. 1893 წანას გაჭყჷ
დორხველი მანქანაშ მოდელი. 1903 წანას დარცხუ "ფორდიშ ავტოკომპანია". 1909 წანაშ
თიშ კომპანიაქ თიზმათ გავითარჷ ოავტომობილე წარმება, ნამუდა ქჷდიჭყჷ მანქანეფიშ
მასობური წარმება დო რევოლუცია მახვამილუ ომანქანე ინდუსტრიას. ფორდიშ მანქანაქ
ამერიკას არძაშე ჩინებული ოავტომობილე მარკაქ გინირთჷ.

ჰენრი ფორდიქ 57 წანაშ ხანს დორხველი ღმალა 188,1 მილიარდ ააშ დოლარშახ მორდჷ.
ჰენრის იჩინენს არძა თიშენი, ნამუდა წორას თიქ ქიგუჷ ოდუდე ოავტომობილე წარმებას.

თიში მასქერეფი ფერმერეფი რდეს, მარა ახალნორდი ფორდიქ მალას მეხვადჷ, ნამუდა თის
თახმას ვა ოკოდჷ ედომუშამი რინა მინდორს მუშობას მუკუთუმუდუკონ, თით უმენტაშ,
ნამუდა ბაღანობაშე ოინჟინერე საქვარი იხვამილუანდჷ. 12 წანერი ჰენრიქ ჸუდე ქიდიტუ
დო ქარხანას მექანიკოსო ქიდიჭყჷ მუშობა, 28 წანერქ ტომას ედნისონიშ კომპანიას
მინწყუ, სოდგათ ქვარქვანტიწკჷმა მერცხუაფილი მაართა ექსპერტიმენტეფი მიკიჸონჷ. 36
წანერ ჰენრიქ მუშ მაართა ოავტომობილე კომპანია Detroit Automobile Company გონწყჷ,
ნამუქუთ ჟირი წანაშ უკული გიღილონტჷ. მოგვიანაფილო ფორდიქ პარტნიორი ლელანდიწკჷმა
ართო Henry Ford Company დარცხუ. მალას დუმარცხუალეფ შქას უაპიჯაფუობეფქ ქუმოხვადჷ
დო თეშ გეშა, ფორდიქ თე კომპანია ქიდიტუ. ოდო ლელანდიქ თის ჯოხო გეგნუთირუ დო
Cadillac ქჷგიოდჷ. ფორდიშ მასუმა კომპანიაქ წჷმოძინელქ იჸუ, ოდო თიში დუმარცხუაფალქ
ავტომანქანაშკიდანჯუაშ ისტორიაშა მიშართჷ, მუჭოთ ადამიერი, ნამუქუთ კონვეინერი
მასობურ წარმებას მაართათ დონერგჷ დო Ford-იშ ავტომობილეფი ლეგენდარულო გინართინუ.



https://xmf.wikipedia.org/wiki/%E1%83%B0%E1%83%90%E1%83%A9%E1%83%98%E1%83%99%E1%83%9D

ჰაჩიკო (დ. 1923 10 გერგობათუთა — ღ. 1935 8 მელახი) — იაპონურო ჩინებული რე მუჭოთ
忠犬ハチ公 - "ართგური ჯოღორი ჰაჩიკო". აკიტაშ ჯიშიშ ჯოღორი, ნამუქჷთ დუდი მინჯეეფიშ
გიშაკერზაფილი ართგურალათ გიმირჩქინჷ.

ჰაჩიკოქ დებადჷ 10 გერგობათუთას 1923 წანას იაპონიას, პრეფექტურა აკიტას. ფერმერქ
გაგინოჭყვიდჷ ქოუძღვინებუდჷკო ლაკვი მუში ჯვეში მაგურაფალი, პროფესორ ჰიდესაბურო
უენოშა, ნამუთ ტოკიოშ უნივერსიტეტის მაგურაფალო გერედჷნ. თის ძალამო უჸორდჷ
ჯოღორეფი, თინა ჯგვინას არზენდჷ დიდი ჯოღერეფს. პროფესორქ ლაკვის „ჰაჩი” ქოგიოდვჷ
(მუთ იაპონურო შანენს ბრუოს), თიშენ ნამუდა თენა რდჷ თიში მაბრუო ჯოღორი.

მალას ჯოღორიშ ამბექ ედომუშამ იაპონიას გოლჷ 1932 წანას, თიშ უკული მუთ ართ–ართი
ჩინებული გაზეთის სტატია გიშაშქვეს „ართგური ჯოღორი ელჷ დორთას მუში მინჯეშის,
ნამუქჷთ 7 წანაშ წოხოლე ღურუნ“. თე ამბექ ქიხვამილუ იაპონარეფიშ გურეფი დო სიბუიაშ
გიორენჯიშა მალენჭუეს თი ღანკით ნამუდა ქოუძირუდესკო ჯოღორინ.

ჰაჩი გილეშჷ სიბუიაშ გიორენჯიშა ხოლო 9 წანას, მუში შურდგუმაშ ბოლოშახ (8 მელახი
1935 წანა). ღურელი ჰაჩი შოშეს ქოძირეს, სიბუიაშ გიორენჯიწკჷმა. თიქ ღურჷ გურიშ
ფილარიაშე (გურიშ ღვენწკეფი), ოდო თიშ კუჭის კილაძირაფილქ იჸუ იაკიტორიშ მუსხირენ
კეტიაქ. ჰაჩიშ ღურაშ ამბექ ობაღინაფალო მალას მიიდვჷ იაპონიას დო დიდი რეზონანსი
გაგიშეჭანუ, მუდგაშ გეშათ ქიანას რგუალაშ დღა გაგიმაცხადეს. ჰაჩიშ ჸვილეფი
დონთხორეს ტოკიოშ საფულა აოიამას მუში მინჯეშ ხასჷლას. ჰაჩიშ ტყებიშე ქოღოლის
ფირტული ნამუთ ამუდღარშახ იჩუალუაფუ ნაციონალურ მუზეუმს.

მალას ჰაჩიშ ამბეშენ გაგიშაშქვეს თხობელუეფი, ოდო ირიშ უჯგუში თხობელუა გამიშიღეს
სკოლაშ ქრესტომათიაშა. ღურაშახ ართი წანათ ორდო ჩინებული მენოჭახნაკექ ტერუ ანდოქ
ჯოღორიშ ნოჭახნაკუ გაგიშათოლჷ ბრონზეშე, ნოჭახნაკუქ გედგუმილქ იჸუ სიბუიაშ
გიორენჯიწკჷმა (21 პირელი, 1934 წანა) ნამუდგაშ გონწყუმაბორჯის ჰაჩი ხოლო თექ რდჷ.
წორას თიწკჷმა გორჩქინდჷ პოსტამენტის მუკნაჭარაქ „ართგური ჯოღორი ჰაჩიკო“. (ჰაჩიკო–
მოფერაფაშ ფორმა რე) ნოჭახნაკუშ ანგი ანდოქ იმპერატორს გაგინოჩჷ.

მაჟირა მოსოფელიშ ლჷმაშ ბორჯის ნოჭახნაკუქ მოჯილიკირქ იჸუ – მეტალი, მუდგაშეთ
ნოჭახნაკუ აკმოდირთუდჷნ, ოურდუმეეფქ გაგიმირინეს. მალასჷნე ამერიკალეფიშით ბომბუაშ
ბორჯის მედინჷ მენოჭახნაკექჷთ. მარა იაპონიაქ ვა დიჭყოლიდუ ჰაჩი – ლჷმაშ თებაშ
უკული ნოჭახნაკუ გეკანწყუ ტაკესი ანდოქ, მაართა ნოჭახნაკუშ გიშმათოლარიშ სქუაქ.
მუში ზიტყვეფით ქობთქუათჷნ, მუმაშ ხელუა თინერი კილ-კილშა ქოდიგურუ ნამუდა
ნოჭახნაკუშ გიშათოლუა წკურილი თოლეფით ხოლო შეულებუდჷ. მარა ახალი ნოჭახნაკუ უმოსი
ჭიჭე რდჷ ვინდარო დუდშე რდჷნ – 91 სმ. სიმაღალაშ 127 სმ.–შ გამათ დო 162 სმ.
პოსტამენტიშო 180 სმ–შ გამათ. ნოჭახნაკუ გონწყეს 15 მარაშინათუთას 1948 წანას.
ამუდღა ჰაჩიშ ნოჭახნაკუ გიორენჯი სიბუიაწკჷმა, ჸოროფილეფიშ აკოხვალამაშ აბანი რე,
ჯოღორქ იაპონიას დუდგინოდვალირი ჸოროფაშ დო ართგურალაშ სიმბოლოთ გინირთჷ.



https://xmf.wikipedia.org/wiki/%E1%83%AF%E1%83%95%E1%83%94%E1%83%A8%E1%83%98_%E1%83%94%E1%83%92%E1%83%95%E1%83%98%E1%83%9E%E1%83%A2%E1%83%94

ჯვეში ეგვიპტე — რდჷ ქიანა აფრიკას ჯვ.წნ.ა 4000-525 წანეფს. თენა რდჷ ართ-ართი
მაართა ქიანა მოსოფელს. თიშ ნანანოღა რდჷ მემფისი დო ქაირო. ჯვეში ეგვიპტე ასეიანი
ეგვიპტეშ ტერიტორიას რდჷ.

ჯვეში ეგვიპტური, იგივე კოპტურ ნინაშა ქიანას ჯოხოდჷ კემე, ნამუთ მარგალურო ითანგუ
მუჭო უჩა დიხა. ქიანაშ გვერდი ჭითა დიხა რდჷ. ჯვეში ეგვიპტეშ ნანანოღა მემფისი რდჷ,
მარა ეგვიპტარეფი თე ნოღას ჰიკუპტას უძახჷდეს. (ჰეტ-კა-პტაჰ — მარგალურო შანენს
კაპტაჰიშ ჸუდეს). უკული ბერძენეფი თე ჯოხოს — ჰიკაპტას თელ ქიანას უძახჷდეს დო თი
დღაშე ჯოხო ”ეგვიპტე”.

ჯვეში ეგვიპტე აფრიკაშ ოორუე-ბჟაიოლ თიას მილარდჷ,ასეიანი ეგვიპტეშ არაბულ
რესპუბლიკაშ ტერიტორიას. ოორუეშე მუჭოთ ასე, უხურგუნდჷ სქირონაშქა ზუღა, ბჟადალშე
ლიბიაშ ტიოზი, ბჟაიოლშე ჭითა ზუღა დო ოჩხანეშე წყარმალუ ნილოსიშ ჭორომეფი. ნილოსი
რე ეგვიპტეშ არძაშე უდიდაში წყარმალუ. თენა ოჩხანეშე ოორუეშა მეურს დო სქირონაშქა
ზუღას აკათუ. ეკონიას, სოდე თინა ზუღას აკათუნი, უღუ შქვითი ნოჸელა. თე ნოჸელეფი
ბერძენეფიშ არზით მუნეფიშ დელტას გჷდჷ, ათეშენი ჯოხო თის ნილოსიშ დელტა. ჯვეშო
ქიანაშ ოორუე ნორთის ეგვიპტურო თუდონი ეგვიპტე ჯოხოდჷ, ოჩხანეშ თიას — ჟინი
ეგვიპტე.



https://xmf.wikipedia.org/wiki/%E1%83%AE%E1%83%A3%E1%83%9C%E1%83%AB%E1%83%94%E1%83%A4%E1%83%98

ხუნძეფი, ავარეფი (მუშითჯოხოდვალა магIарулал მაარულალ „გვალენარეფი“), დაღესტანიშ
არძაშე უმოსი მიარერიცხუანი კათა, ნამუთ ანდიალეფწკჷმა დო დიდოელეფწკჷმა ართო
აკმადგინანა ართ ბუნას. ოხორანა დაღესტანიშ ბჟადალუ ნორთის, წყარმალუ სულაკიშ
ღანჩოს. თინეფიშ ართი ნორთი ჭარ-ბელაქანს რე დოხორაფილი.

ხუნძეფიშ ბადებაშ (წარმოშობაშ) ოკითხუ ბოლოშა ვარე კჷლაგორილი. მინი თინეფიშ
ეთნონიმს პტოლემეს (II ოშწანურა) „საკარეფის“ მიორსხუანს.

ხუნძური ნინა ორხველჸ კავკაციური ნინეფიშ დაღესტანურ ბუნას. ხუნძეფიშ ჯინჯიერი
საქვარუა გვალას მეორინჯალა რდჷ, რზენს — დიხაშქიმინჯალა. მეორინჯალას თარი აბანი
უკებუდუ შხურს. მეურნულ ხასიათიქ გჷმიჭანუ ხელობაშ თიშნერი დარგეფიშ გოვითარაფა,
მუჭომით რე მონტყორიშ ნაწარმიშ გოხაზირაფა (ნაბადეფი, შალული, ნოხეფი, წინდეფი).
ტყალამ ზონას მეთხოზჷდეს ჯაშ დამუშებას. შანულამი აბანი უკებუდუ ჭკადურობას. ოხორე
ალპურ ზონას არგამათ გჷმოხანტილი გვალაშ ტიპიშ რდჷ, თიშო დჷმახასიათაფალი მაღალი
მეჭედალათ, ტერასული ექსპოზიციათ დო მიარესართულამი ქუათ ნოგაფუ ოხორუ
კომპლექსეფით, ნამუშ ვერტიკალურ გეგმას აბანდვალირი რდჷ სამეურნო დო ოლიმარი
ელემენტეფი. საზოგადო ხორუაშ ჯინჯიერ უჯრედის წჷმარინუანდჷ ინდივიდუალური ფანია,
მარა დიდი ფანიაშ გადმონაშთური ფორმეფი ხოლო არსებენდუ. მართუაშ უმაღალაშ ორგანო
რდჷ ჯამაათი, რელიგია ისლამი (სუნიტეფი), უთხილანდეს ტრადიციეფს.

ქორთული სხუნუეფიშ ენციკლოპედია, ალ. რობაქიძე, , ტ. XI, ხასჷლა 516, ქართი 1987
წანა.



https://xmf.wikipedia.org/wiki/%E1%83%AE%E1%83%9D%E1%83%A0%E1%83%AE%E1%83%94_%E1%83%9A%E1%83%A3%E1%83%98%E1%83%A1_%E1%83%91%E1%83%9D%E1%83%A0%E1%83%AE%E1%83%94%E1%83%A1%E1%83%98

ხორხე ლუის ბორხესი (ესპ. Jorge Luis Borges – ედომუშამ ჯოხო ფრანცისკო ისიდორო
ლუის ბორხეს ასევედო, ესპ. Jorge Francisco Isidoro Luis Borges Acevedo; დ. 24
მარაშინათუთა, 1899, ბუენოს-აირესი, არგენტინა – ღ. 14 მანგი, 1986, ჟენევა,
შვეიცარია), არგენტინარი ჭარუ̂, პოეტი.

მუმა, ხორხე გილიელმო ბორხესი, ადვოკატი დო ფსიქოლოგიაშ პროფესორი, ლიტერატურულ
ღვაწაფასჷთ მუკმიშუ̂, მარა სქუაშე გინორთათ, წჷმოძინაშა ვა მიაჭირინუ. დიდა, ლეონორ
ასევედო სუარესი ინგლისურშე მათანგალო ხანდენდჷ. ბორხესეფიშ ფანია ჟირნინამი რდჷ,
ათეშენ მუმალი ჭარუ̂ ს ბაღანობაშე ართნერო უჩქუდჷ ინგლისურ დო ესპანურ ნინეფი.
მაართა მოსოფელიშ ლჷმაშ უკულ ბორხესი ჟენევას გურაფულენს, ჭე ბორჯის მუკმურს
იტალიას დო ესპანეთის. თე პერიოდშო ხორხე ლუის ბორხესი ესპანეთიშ ულტრაისტული
ავანგარდული მიმალუობაშ მაკათურიე. ჟურნალს Grecia იბჟინუაფუ უოლტ უიტმანიშ სტილშა
ჭარილი თიშ მაართა ლერსი, ჰიმნი ზუღას.

1921 წანას თინა ბუენოს-აირესშა ირთუ დო მიარეგანშე კულტურული ღვაწაფას იჭყანს:
ორსხუანს ჟურნალს, თანგუნს კაფკას დო ფოლკნერს, ობჟინუანს ლერსეფს დო ესეეფს.
1930-იან წანეფიშ ლიას თინა იჭყანს თხობელუეფიშ დო ნოველეფიშ ჭარუას დო ობჟინუანს
”გოგერგილობაშ უნივერსალურ ისტორიას”, ნამუთ ჯოხოს მოუღანს მუჭოთ პროზაიკოსის. თე
პერიოდის თინა დუდიშ ტრავმას ეთმოჭოფუნს, მუთ თიშ გვერდო დაჸვერებას იჭანუანს, მორო
თეშ უმკუჯინუო თინა იშენ აგინძარენს ხანდას. თეს თის დიო დიდა, დო თიშ ღურაშ უკულ
ალმარენჯი დო მოგვიანაფილო ოსური, მარია კოდამა ოხვარუ̂. თე პერიოდშო ბორხესი
ჯინჯიერო ჩინებული რე მუში ნოველეფით, მორო თე შვანს ჭარუნს ლერსეფსჷთ დო
ლიტერატურულ კრიტიკასჷთ. თინა წოროავტორიე, თაშნეშე პაროდიული დეტექტივეფიშ,
ნამუეფით ბუსტოს დომეკიშ ფსევდონიმით გჷშმურს დო ასტორ პიაცოლაშ მუსიკაშა ნაქიმინა
ბირეფიშ. 1955 წანას ბორხესის ორინუანა ბუენოს-აირესიშ ერუანული ბიბლიოთეკაშ
დირექტორო. კინ თე წანას ბუენოს აირესიშ უნივერსიტეტის ინგლისური ნინაშ მაგურაფალო
იჭყანს ხანდას.

ოირქიანე კრიტიკა ბორხესიშ აკოქიმინჯალათ ხვალე 1960-იან წანეფს იინტერესებუ̂. 1961
წანას თინა სამუელ ბეკეტწკუმა ართო ეთმოჭოფუნს ფორმენტორიშ პრემიას. 1962 წანას თიშ
ნახანდეფი მაართათ ითანგუ ინგლისურო, მუსჷთ ავტორშო ქვერსემი პოპულარობა მოუღუ̂.
1967 წანას ბორხესის ოსურო მოჸუნს ბრელ ხანიშ მაჸალე, ელზა ასტეტ მილანი, ნამუწკუმა
ჩილდოქომონჯობა 3 წანას იგინძარებუ̂. 1973 წანას ხუან პერონიშ მაჟირაა
გოპრეზიდენტაფაშ უკული ბორხესი იტენს ერუანული ბიბლიოთეკაშ დირექტორიშ პოსტის. 1979
წანას ჭარუს აჯილდოვენა სერვანტესიშ პრემიათ, ოდო 1983 წანას ოპატიე ლეგიონიშ
ორდენს ეთმოჭოფუნს.

რინაშ ეკონია წანეფი ბორხესის მუში ალმარენჯი, მარია კოდამაწკუმა ართო მუკმოჸუნს.
1984 წანას თინეფი ობჟინუანა ნოჭყვედეფს მუნეფიშ დღალურეფშე, ჯოხოდვალათ ატალა,
სოდეთ ბორხესიშ ტექსტეფი დო კოდომაშ ფოტოეფი რე. თინეფი 1986 წანას, ჭარუშ ღურაშახ
მუდგაზჷმარენ თუთათ ორდო იქორწინებუნა. ბორხესი ღურუ კიბოთ, ჟენევას, 1986 წანას.
თის მაფეფიშ სასაფულეს ნთხორუნა.

ბორხესის ნამთინე მაგიური რეალიზმიშ ლათინო ამერიკული სკოლაშ დჷმარსხუაფალო
მირჩქინას დო გაბრიელ გარსია მარკესწკჷმა ართო XX ოშწანურაშ ობჟათე ამერიკული
ფიქციაშ ართ-ართ უშანულამაშ ავტორო შინანს. შხვეფი თის უნივერსალურ ჭარუთ ორწყენა.
თიშ ნახანდეფს შხირიე სიმბოლოეფიშ, სარკეეფიშ, ლაბირინთეფიშ, რეალობაშ დო
პიროვნებაშ თემა. ფიქციაშ გალე ბორხესიშ აკოქიმინჯალაშა მიშმურს ფილმეფიშ დო
წიგნეფიშ კრიტიკა, დეტექტიურ რომანი. ბორხესი დეტექტიურ რომანი მიოჩქჷ კლასიკური
ლიტერატურაშ ჭარაფუან მონძეთ, თიშენ, ნამდა თის უღჷ არგამას გოხურგილი გეგმა,
მიშალუ, ინტრიგა დო თება. ბორხესის ორხველჷ თაშნეშე კუნტა ბიოგრაფიეფი დო გინძე
ფილოსოფიური ესეეფი რაგადიშ, დიალოგიშ, არზუანობაშ დო თინეფიშ ართმაჟიაწკუმა რსხუშ
ღვენაშ გეშა. თიშნერი სტატიეფს, მუნერეფითიე, სამანგოთ, ”ტანგოშ ისტორია” დო ”ვითოშ
ართი სერიშ მათანგალეფი”, ავტორი არგამას მიოწურუანს თი ელემენტეფშა, ნამუეფსჷთ
შანულამი აბანი უკინებუნა მუშ რინას.



https://xmf.wikipedia.org/wiki/%E1%83%AE%E1%83%9D%E1%83%A0%E1%83%95%E1%83%90%E1%83%A2%E1%83%94%E1%83%A4%E1%83%98

ხორვატეფი (სერბულ-ხორვატული ნინაშ ლათინურ ანბანს Hrvati, სერბულ-ხორვატული ნინაშ
კირილურ ანბანს Хрвати) — ეთნონიმი. თე ეთნოსიშ წჷმმარინაფალეფი რომიშ კათოლიკური
ოხვამეშ გემაჸვენჯეფი რენა. ხორვატეფს მუნეფიშ ნინაშა ხორვატული უჯოხონა.
ხორვატეფიშ უმენტაშობა ხორვატიას (3,8 მლნ) ოხორანს, ნორთი — ბოსნია დო
ჰერცეგოვინას (830 ვთშ.), ნორთი ხოლო — სერბეთის (200 ვთშ.).

ხორვატია ოშწანურეფიშ გოძვენას რდჷ ქიანა, სოშეთ მახორობაშ ნორთი შხვადოშხვა
ბაძაძეფიშ გეშა ირო ტებულენდჷ ოდაბადეს. ხორვატეფი ამდღა ოორუე დო ობჟათე ამერიკას,
ბჟადალ ევროპას დო ოკიანეთის ხოლო ოხორანა, ნამუშეთე ბრელ მასუმა დო მაანთხა
გამნარყის მუნეფიშ დუდშა კინე ხორვატი უჯოხონა.



https://xmf.wikipedia.org/wiki/%E1%83%AC%E1%83%90%E1%83%9A%E1%83%94%E1%83%9C%E1%83%AF%E1%83%98%E1%83%AE%E1%83%90

წალენჯიხა, წენდიხა (ქორთ. წალენჯიხა) — ნოღა საქორთუოს, სამარგალო-ჟიმოლენ შონეშ
რეგიონს. წალენჯიხაშ მუნიციპალიტეტიშ ადმინისტრაციულ ცენტრი. იდვალუაფუ წყარმალუ
წენწყარიშ პიჯის, ზუღაშ დონეშე 222 მეტრას. ნოღაშ სტატუსით რგებაფულენს 1964
წანაშე. ნოღას რე ორეწუე ოწარმეეფი, ჭყანათელობაშ თხილუაშ, განათლებაშ დო კულტურაშ
დაწესებულებეფი.2002 წანაშ ეჭარუათ ოხორანს 8 900 ადამიერი.

აკადემიკოს სიმონ ჯანაშიას უგადაროთ მოირჩქჷ, ნამდა წენი, ანუ წანი რდჷ ართ-ართი
მარგალურ-ჭანური ნოჸელაშ ტომი დო ვართ ზანეფი, ამდღარი მარგალეფი, გვალო თე წანიშ
ტომშე მიღჷ მუში ჯოხოდვალა თე აბანქ დო თი ჯიხაქ, ნამუთ მუნეფს ორხველჷდეს
(წენ-დიხა) დო წყარმალუქ ხოლო, ნამუთ მუკმულუანდჷ (წენ-წყარი).



https://xmf.wikipedia.org/wiki/%E1%83%AA%E1%83%98%E1%83%9A%E1%83%94%E1%83%A4%E1%83%98

ცილეფი (ვარა პროტეინეფი) — მაღალმოლეკულური ორთაშობური ორგანული ნაკათეფი,
ნამუეფით ამინომჟავეფშე რე აკოდგინელი. ცილეფი ციმუეფწკჷმა,ნოშკერწყარეფწკუმა დო
ნუკლეინიშ მჟავეფწკჷმა ართო შურდგჷმილი სქილედეფიშ აკმადგინალი უციო ქიმიური
კომპონენტეფი რე დო მიარენერი ბიოლოგიური მეშანილობა უღუნა.

მემბრანაშ აკოდგინალუაშა მიშმაულარი ცილეფი ართიანშე ხვალე აბანდვალათ დო
ეგაფილობათ ვარინ, ფუნქციათ ხოლო იშხვანერებუნა. გჷშმაგორუნა ტრანსპორტულ ცილეფს,
რეცეპტორულ ცილეფს, ეფექტორულ ცილეფს დო შხვა.



https://xmf.wikipedia.org/wiki/%E1%83%AA%E1%83%98%E1%83%99%E1%83%9A%E1%83%9D%E1%83%9C%E1%83%98

ციკლონი (< ჯვ. ბერძენ. κυκλῶν — მართუ) — დაბალი ატმოსფერული წნევაშ არე, ნამუშ
ცენტრის წნევა მინიმალური რე, პერიფერიაშა — მაღალი. დჷმახასიათაფალი რე
ატმოსფერული ეფაჩუა — ჰავაშ გირგალური რთაფა. ჯგირო გოვითარაფილი ციკლონიშ ცენტრის
ზუღაშ დონეშე წნევა ანთხუ 950-960 მბარ-შახ, კანკალეშა 920-930 მბარ-შახ (თიწკჷმა,
მუჟამსჷთ ზუღაშ დონეშე ოშქაშე წნევა დოხოლაფირო 1012 მბარ რე). ატმოსფერული წნევაშ
გჷნორთუალაშ რუკას ციკლონი გჷმიხანტუაფჷ ოვალური ფორმაშ გოძგიბილი იზობარეფით,
ნამუთ აკოხურგელი რე დაბალი წნევაშ არე (ბარიული დეპრესია).

ოორუე გვერდოსფეროს ციკლონს ბორია უბარს სათიშ ისინდიშ სააწმარენჯო მიმალობათ დო
ცენტრიშა, ობჟათე გვერდოსფეროს — სათიშ ისინდიშ მალობათ. ბორია ციკლონიშ ცენტრის
უმოსი ჭყანიერი რე, ვინძო პერიფერიას; კანკალეშა ბორიაშ სჩქარა 20 მ/წმ დო 30
მ/წმ-შე უმოსის ხოლო ანჭუ.

ციკლონიშო დჷმახასიათაფალი რე ჰავაშ ეკიმალობა, მუთ ხეს უნწყუნს მუნაფეფიშ
გორჩქინას დო ხვეიან ნოლექეფიშ გჷმულას. ციკლონეფი ძალამ დიდ ტერიტორიას იკენა
(მუსხირენ ოშობათ კმ²-შე 2-3 ვთშ. კმ²-შახ). გოფაჩუაშ მეჯინათ გიშმაგორჷნა:
ტროპიკეფსგალე (ზჷმიერი დო მაღალი განედეფიშ) ციკლონს; ტროპიკულ ციკლონს.

ტროპიკეფსგალე ციკლონი ივითარებუ ატმოსფერული ფრონტეფიშ ზონას. ჰავაშ გირგალური
ყარაფიშ გეშა ციკლონიშ არეს დიხაუჩაშ შხვადოშხვა განედიშე შიწუაფჷ შხვადოშხვა
ტემპერატურაშ მაღვენჯი ჰავაშ მასეფი, მუთ იჭანუანს ციკლონიშ ტემპერატურულ
ასიმეტრიას.

ციკლონი ყარენს ტროპოსფეროს ჰავაშ მასეფიშ გჷნულაშ მალობათ, ბჟადალშე ბჟეიოლიშჸურე,
ოშქაშეთ 30-45 კმ/სთ სიჩქარათ (დაჭყაფჷ სტადიას სიჩქარა კანკალეშა 100 კმ/სთ ანჭუ;
ბოლო სტადიას ქიახანს შეულებჷ ართ აბანს გაჩერება). ციკლონიშ გინულა თე თუ თი
რაიონშა იჭანუანს ტაროსიშ უცბაშიან თირუას. თაშნეშე რე დაღარი (ლასირი) ციკლონეფი,
ნამუთ ივითარებჷნა სქირონაშ ჟინპიჯიშ ტიბუ უბანს (ტიოზი, დინოხოლენი ზუღა).

ტროპიკული ციკლონეფიშ აკოქიმინუა დო გოვითარაფა მუთმოხვადუ 5-20° განედეფს,
ეკვატორიშ ჟირხოლოჸურე. ტროპიკეფსგალე ციკლონეფწკჷმა ელაზჷმაფათ თინეფი კორჩილ
ზჷმაშ რენა (დიამეტრი 100-300 კმ), წნევა ცენტრის 950, კანკალეშა - 900 მბარ-შახ
ხოლო ანთხუ; მაღალი ბარიული გრადიენტიშ გეშა ბორიაშ სიჩქარა ბრელით უმოსი რე (70
მ/წმ დო უმოსი). ტროპიკული ციკლონეფიშ გოვითარაფა ეინწყუმუ ტიბუ დო ლამე ჰავაშ
ინტენსიური ეკიმალობათ, მუსჷთ მოჸუნს წყარიშ ორქიშ კონდენსაცია დო ხვეიანი ნოლექეფი
(გემანტირე ჭვემა, ტყვაცი დო გურგინი).

ტროპიკული ციკლონი ივითარებუ მანგარო გოტიბაფილჷ ოკეიანეშ არეს, კონვერგენციაშ
დინოხტროპიკულ ზონას. ყარენს ბჟაეიოლშე ბჟადალშა (ტროპიკეფს ჰავაშ გჷნულაშ მალობათ)
10-20 კმ/სთ სიჩქარათ. ოორუე გვერდოსფეროს გინიკინუ ოორუე-ბჟადალჸურე, ობჟთე
გვერდოსფეროს — ობჟათე-ბჟადალჸურე. სქირონაშა გინულაშ უკული მალას იქარებუ.
არსებენს ხანგჷნძე მუსხირენ დღაშე 2-3 მარაშახ. ზოხო თინეფშე ტროპიკეფს ხოლო
დჷთმაჩირთუ, ბჟაეიოლიშჸურე ქირთანს პიჯის დო მუშ მუშბურობეფით ტროპიკეფსგალე
ციკლონს მითმიაკინუ.



https://xmf.wikipedia.org/wiki/%E1%83%AA%E1%83%94%E1%83%9C%E1%83%A2%E1%83%A0%E1%83%90%E1%83%9A%E1%83%A3%E1%83%A0%E1%83%98_%E1%83%90%E1%83%9B%E1%83%94%E1%83%A0%E1%83%98%E1%83%99%E1%83%90

ცენტრალური ამერიკა (ესპ. América Central, ინგლ. Central America) — დიხაუჩაშ
რეგიონი, ნამუთ იდვალუაფუ ოორუე დო ობჟათე ამერიკაშ შქას, გეოლოგიურო დო
გეოგრაფიულო ოორუეამერიკულ კონტინენტის ორხველჷ.

ცენტრალური ამერიკაშ გოპატჷნაფილი ნინა რე ესპანური. აკა გიშნარკო იკოროცხუ
ინგლისურნინამი ბელიზი. რეგიონიშ მახორობა აკმოდირთუ აკანური ინდიარეფშე, თაშნეშე
ევროპალეფშე დო თინეფიშ მუნაჸონეფი აფრიკალი ჭკორეფიშ გამნარყეფშე.



https://xmf.wikipedia.org/wiki/%E1%83%A9%E1%83%94%E1%83%9C%E1%83%90%E1%83%98

ჩენაი (1996 წანაშახ — მადრასი; ტამილ. சென்னை, ინგლ. Chennai) — ნოღა ობჟათე
ინდოეთის, შტატი ტამილნადუშ ნანანოღა. სიდიდათ ქიანაშ მაანთხა ნოღა (მუმბაიშ,
დელიშ, კალკუტაშ უკული), მოსოფელს სიდიდათ 41-ა ონოღე აგლომერაცია. ნოღაქ 1639
წანას დირსხუ, კორომანდელიშ წყარპიჯის (ინდოეთიშ ობჟათე-ბჟაეიოლი წყარპიჯი, ომძღჷ
ბენგალიშ ჸუჯი).

თიშ უმკუჯინალო, ნამჷ-და თე ტერიტორია ოშწანურეფიშ გოძვენას ობჟათე ინდოეთიშ
ომაფეეფს შქას ხეშე ხეშა გინმიშჷ, ნოღაშ ოჭარალე ისტორია კოლონიური ხანიშე იჭყაფუ,
გჷშაკერძაფილო ბრიტანეთიშ ბჟაეიოლ ინდოეთის კომპანიაშა მიშულაშ უკული, მუჟამსჷთ
1644 წანას ინგლისარი ოხორუე ფორტ-სენ-ჯორჯიქ ქჷდირსხუ. ბრიტანალეფქ საფრანგეთიშ
კოლონიური ნძალეფიშ დო მაისურიშ ომაფეს მუსხირენი მიშაჭკირუა მიგეს დო XVIII
ოშწანურაშ გვიან წანეფს ჩენაიქ თარ ოზუღე ონიშოლო გჷნირთჷ. ინდოეთიშ ზოხორინალაშ
უკული, ჩენაიქ ტამილნადუშ შტატიშ ნანანოღათ დო რეგიონიშ კულტურაშ დო პოლიტიკაშ თარ
ობუკალეთ გჷნირთჷ.

ჩენაიშ ეკონომიკას ფართო საავტომობილო, კომპიუტერული, ტექნოლოგიური დო სამედიცინო
ინდუსტრიეფიშ ბაზა უღჷ. ნოღა ინდეოთიშ საინფორმაციო ტექნოლოგიეფიშ (IT) დო
ბიზნეს-პროცესეფიშ აუთსორსინგიშ სერვისიშ მაჟირა უშხუაში ექსპორტიორი რე. ინდოეთიშ
საავტომობილო რეწუაშ თარი წილი ჩენაიშ დო თიშ გოხოლუაშა მოურს დო თაჸურეშე
გიშნაველი, ნოღას შხირას ინდოეთიშ დეტროიტის ხოლო უძახჷნა. ნოღას ძალამი
გოვითარაფილი რე მუსიკაშ კულტურა, მენძელენს შხუ კულტურულ მოლინეფს. ფუნქციონირენს
ტამილური ფილმეფიშ ინდუსტრია.



https://xmf.wikipedia.org/wiki/%E1%83%A9%E1%83%90%E1%83%A9%E1%83%90%E1%83%9C%E1%83%94%E1%83%A4%E1%83%98

ჩაჩანეფი — ერი (უმოს თინაშო, ოართე ბადებაშ (წარმოშობაშ) დო ნინაშ მაღვენი
ეთნიკური ბუნეფი). მუშ დუდიშა უჯოხონა "რომა". კანკალე ბუნეფი მუშ დუდის მიშინუანა
მუჭოთ "სინტი"ს. ჩაჩანეფი ბადებათ ინდოეთიშე მუმაულარი ეთნიკური ბუნა რე. ოხორანა
ევროპაშ, აზიაშ, ამერიკაშ დო აფრიკაშ ბრელ ქიანას, თაშნეშე ავსტრალიას.

ინგლისარეფს თინეფშა ტრადიციულო უჯოხონა Gypsies (Egyptians — «ეგვიპტარეფი»),
ესპანარეფი — Gitanos, ფრანგეფი — Bohémiens (ბოჰემიარეფი), Gitans ვარა Tsiganes,
გერმანალეფი — Zigeuner, იტალიარეფი — Zingari, ჰოლანდიარეფი — Heidens
("კერპთაყვანიშმაჩამალეფი"), უნგრალეფი — Cigany ვარა Pharao nerek ("ფარაონიშ
ტომი"), ფინარეფი — mustalaiset ("უჩეფი"), თურქეფი — Çingerie, Çingane; ურიეფი —
Tso’anim (צוענים), მოურსჷ ბიბლიური ეგვიპტური პროვინცია – "ცოანი"–შე. თეჟამიშო
ევროპულ ნინეფს ფართას იკვირდებუ ჩაჩანეფიშ ეთნონიმი – "რომა".

შხვადოშხვა სტატისტიკური მუნაჩემეფით ჩაჩანეფიშ რიცხუ მოსოფელს 2,5 – 12 მილიონ
კოჩის შქას რე. ჸოფილ სხუნუეფიშ რსხუს თინეფიშ რიცხუ ოფიციალური მუნაჩამეფით 175,3
ვითოში რდჷ. მაჟირა მოსოფელიშ ლჷმაშ ჟამს მეხოლაფირო 20 ვითოში ჩაჩანი ცენტრალურ დო
ბჟაეიოლ ევროპას ნაცისტეფქ გოჭყვიდეს.

ჩაჩანეფი იჩიებუნა ჩაჩანეფიშ ნინაშა, ნამუთ მუსხირენ დიალექტო ირთუ. თაშნეშე
იჩიებუნა თი ნაციეფიშ ნინაშა, ნამუეფიშ შქასჷთ იგვალარზენუანა დო ოხორანა.



https://xmf.wikipedia.org/wiki/%E1%83%A8%E1%83%9D%E1%83%95%E1%83%98%E1%83%9C%E1%83%98%E1%83%96%E1%83%9B%E1%83%98

შოვინიზმი (ფრანგ. chauvinisme) — შხვა ერეფიშ გოჯოგინი, გინომეტაფილი
ნაციონალიზმი, ნამუთ ქადაგენც ერუანული გჷშაკერძაფილაფას . უმოსი ზოგადო, შოვინიზმი
შილებე ეთმოშანუნდას მუდგაინი ბუნაში მერხველუაშ ძალიერი ღიაბის, გჷშაკერძაფილო
თიმწკჷმა მუჟამცჷთ თენა გურიწყულენც შხვა ბუნეფიშ ჯოგიც (ერუანული, რასობური ვარა
რელიგიური შანით გინორთელი ბუნეფიშ გოჯოგინც.).

ზიტყვაშ გოჭყაფა მიარსხუაფუ ნიკოლა შოვენც. გჷნოჩამათ თინა რდჷ ნაპოლეონიშ არმიაშ
ჯარიშკოჩი, ნამუთ დუდგინოდვალირი ფრანგული პატრიოტიზმით გჷშმეგორუდჷ. შოვენიშ რინა
დოკუმენტურო დოდასურაფილი ვა რე. თიქ გინირჷ ფრანგული კომედიაშLa Cocarde Tricolore
(1831) გერგეზო, მუდგაშ გეშათ გორჩქინდჷ ტერმინქ - შოვინიზმი.



https://xmf.wikipedia.org/wiki/%E1%83%A7%E1%83%90%E1%83%9A%E1%83%9B%E1%83%A3%E1%83%AE%E1%83%94%E1%83%97%E1%83%98

რესპუბლიკა ყალმუხეთი (ყალმ. Хальмг Таңһч) — რუსეთიშ ფედერაციაშ სუბიექტი, ნამუთ
მიშმურს ობჟათეშ ფედერალურ ოკრუგშა. ნანანოღა — ნ. ელისტა. რესპუბლიკა ობჟათეშე
უხურგანს სტავროპოლიშ აკანს, ობჟათე-ბჟაეიოლშე — დაღესტანს, ოორუეშე — ვოლგოგრადიშ
ოლქის, ოორუე-ბჟაეიოლშე — ასტრახანიშ ოლქის, ბჟადალშე — როსტოვიშ ოლქის.
რესპუბლიკაქ დირსხუ 1920 წანაშ 4 გერგობათუთას.

ყალმუხეთი იდვალუაფუ რუსეთიშ ევროპულ ნორთიშ უკიდაშ ობჟათე-ბჟაეიოლ ნორთის, სტეპურ
ზონას. ობჟაშთეშე რესპუბლიკა აკოხურგელი რე ყუმა-მანიჩიშ რღამილით დო წყარმალუეფით
— მანიჩით დო ყუმათ. ყალმუხეთის ობჟათე-ბჟაეიოლ ნორთის უხურგანს კასპიაშ ზუღა.
რესპუბლიკაშ ტერიტორიას იფაჩუ კასპიაშპიჯიშ რზენეფი. ჰავა კონტინენტური რე, ჩხე
სქირე ზარხულით დო რგილი, მორჩილთირამი ზოთონჯით. რესპუბლიკას გიშმურს წყარმალუ
ვოლგა. რესპუბლიკას აკოგაფილი რე მუსხირენი წყაროჩუაშე.

ამდღანერი ყალმუხეფიშ კჷნოხონეფქ (ოირათეფი) რესპუბლიკაშ ტერიტორიას XVII-XVIII
ოშწანურეფს დიხორეს. 1825 წანაშო, თინეფიშ დიხეფქ საბოლოოთ გემშართჷ რუსეთიშ
იმპერიაშ აკოდგინალუაშა. 1920 წანას, დირსხუ ყალმუხეთიშ ავტონომიურ ოლქიქ, ნამუქჷთ
მოგვიანაფათ ავტონომიურ სხუნუეფიშ სოციალისტურ რესპუბლიკათ გინიკეთჷ. მაჟირა
მოსოფელიშ ლჷმაშ პერიოდის ყალმუხეფი მასობურო გეგნახორეს ცჷნდჷრშა დო ცენტრალურ
აზიაშა. 1956 წანას, ქჷმოხვადჷ ყალმუხეფიშ რეაბილიტაციაქ დო თინეფიშ დორთა
რესპუბლიკაშს ტერიტორიაშა. 1994 წანას, მეღებულქ იჸუ კონსტიტუციაქ, ნამუშ მეჯინათ
ყალმუხეთიქ გეგმიცხადჷ რუსეთიშ ფედერაციაშ უგურთუ ნორთო დო ჯუნღარიშ სახანოშ
სამართალ მონძეთ.

2006 წანაშ მუნაჩემეფით, რასპუბლიკაშ მახორობა აკმადგინანდჷ 288,7 ვითოშ ადამიერს,
მეჭედალა — 3,9 ადამიერს კვ.კმ-ს. მახორობაშ 53,4%-ის ყალმუხეფი აკმადგინანა,
თაშნეშე ოხორანა რუსეფი(33,6%), დარგოელეფი(2,5%), ჩეჩენეფი (2,0%) დო თ. უ.
მახორობაშ შანულამი ნორთი ტიბეტური ბუდიზმიშ გემაჸვენჯი რე. ოხორანა
მართლმადიდებლეფი, მუსლიმანეფი დო თ.უ. უშხუაში დოხორელი პუნქტი რე ელისტა,
შანულამი ნოღეფი რე ლაგანი, ტროიცკოე.

ყალმუხეთიშ რესპუბლიკას უღჷ გოვითარაფილი ოფუტეშ მეურნობა, ოჭკომალიშ დო
ნავთობ-გაზიშ რეწუალა. რესპუბლიკა სქირე კლიმატიშ გეშა, ინტენსიურ ირიგაციას
ოხვილჷ. ოწყარალო ოხვილუე წყარი თერგიშ დო ყუმაშ ღანჩოშე მოურს.



https://xmf.wikipedia.org/wiki/%E1%83%A6%E1%83%A3%E1%83%A0%E1%83%94%E1%83%9A%E1%83%98_%E1%83%96%E1%83%A3%E1%83%A6%E1%83%90

ღურელი ზუღა (ებრაულო ים המלח, იამ ჰა-მელახ - „ჯიმუშ ტობა“; არაბულო البَحْر
المَيّت, ’ალ-ბაჰრ ალ მაჰიით - „ღურელი ზუღა“) — უგუმმალუ წყჷთე ტობა, ნამუთ
გეხვილჷ ისრაელიშ დო იორდანიაშ თანჯას. ფართობი რე 810 კმ², სიგინძა — 67 კმ,
სიგანა — 18 კმ. უკინებუ გჰორიშ ტექტონიკური რღამილიშ არძაშე დაბალი ნორთი. ღურელი
ზუღა წჷმარინუანს სქირონაშ არძაშე ტომბა დეპრესიას, ნამუშ წყარიშ დონე ზუღაშ დონეშე
-423 მ-ს იდვალუაფუ. ჯიმუამობაშ მიშაკათინალა მაღალი რე (33.7%).

ბჟაეიოლი დო ბჟადალი წყარპიჯეფი კინდღჷ დო კჷრდეამი რე, ოორუეშე დო ობჟათეშე ომძღჷ
წყარპიჯიშ რზენი. უმოსო ირდუ წყარმალუ იორდანეშ წყარით. ჰავა ჩხე რე, სქჷრე.
ნოლექეფიშ მუდანობა რე 50-100 მმ წანამოწანას. აორქება ინტენსიური რე.



https://xmf.wikipedia.org/wiki/%E1%83%A5%E1%83%90%E1%83%A8%E1%83%9B%E1%83%98%E1%83%A0%E1%83%A3%E1%83%9A%E1%83%98_%E1%83%9C%E1%83%98%E1%83%9C%E1%83%90

ქაშმირული ნინა (სანს. कॉशुर, कश्मीरी; ქაშმ. کٲشُر) — ინდოევროპული ნინეფიშ ფანიაშ
დარდული ბუნაშ ნინა. უმენტაშო გოფაჩილი რე ინდოეთიშ შტატი ჯამუ დო ქაშმირს, თაშ
გედვალირი ქაშმირიშ ლეხერს — ჭიჭე დო დიდი ჰიმალეფიშ ქჷნდჷრეფს შქას მადვალუ
ტერიტორიას. ქაშმირულ ნინაშა მორაგადეეფი ოხორანა მუჭოთ ინდოეთიშ შტატი ჯამუ დო
ქაშმირს, თეშ პაკისტანს ხოლო (უმენტაშო თაშ გედვალირი აზად ქაშმირს — ჸოფირი ჯამუ
დო ქაშმირიშ სათაროშ ნორთი, ნამუსჷთ პაკისტანი აკონტროლენს). ქაშმირულ ნინაშა
მორადგადეეფიშ მუდანობა — დოხოლაფირო 4,6 მილიონი.



https://xmf.wikipedia.org/wiki/%E1%83%A2%E1%83%A0%E1%83%98%E1%83%9E%E1%83%A3%E1%83%A0%E1%83%90

ტრიპურა (ბენგ. ত্রিপুরা, ინგლ. Tripura) — მორჩილი ტერიტორიაშ შტატი ინდოეთიშ
ბჟაეიოლშე. შტატიშ ნანანოღა დო უდიდაში ნოღა — აგარტალა. შტატიშ მახორობა 3 671 032
ადამიერი რი (22-ა აბანი შტატეფს შქას; 2011). შტატიშ ფართობი 10 492 კმ² (26-ა
აბანი).

ტრიპურა ინდეოთიშ ოორუე-ბჟაეიოლს იდვალუაფუ დო ზუღაშა გიშალი ვაუღჷ. უხურგანს
ბანგლადეში (ბჟადალშე, ოორუეშე დო ობჟათეშე) დო ინდოეთიშ ასამიშ დო მიზორამიშ შტატი
(ბჟაეიოლშე). შტატი ქჷნდჷრამი რე. კლიმატი — ტროპიკული, მუსონური. ტერიტორიაშ
მაქსიმალური გოძვენა ოორუეშე ობჟათეშა 184 კმ-ს აკმადგინანს, ბჟადალშე ბჟაეიოლშა —
113 კმ. შტატიშ ტერიტორიაშ ფართობი — 10 492 კმ².

შტატიქ 1972 წანაშ 21 ღურთუთას დირსხუ, 1960 წანაშე მორსხუე ტერიტორიაშ სტატუსი
უღუდჷ, თეიშახ ასამიშ შტატიშ აკოდგინალუაშა მიშმეშჷ.

ტრიპურა — ინდოეთიშ სუმი შტატიშე ართ-ართი რე (კერალა დო ბჟადალ ბენგალწკჷმა ართო),
სოდე ტრადიციული პოლიტიკური ნძალეფი მეკვარჩხანე ნძალეფი რენან. ასეიანი ბორჯის
შტატიშ ხეშუულებას მეკვარჩხანე ფრონტი დუდენს — ინდოეთიშ კომუნუნისტური პარტიაშ,
ინდოეთიშ კომუნისტური პარტია (მარქსისტული)ინდოეთიშ კომუნიტური პარტიაშ დო რანწკი
მორჩილი პარტიეფიშ კოალიცია.

2011 წანაშ ეჭარუაშ მუნაჩემეფით, შტატიშ მახორობა 3 199 203 ადამიერი რე, ოშქაშე
მეჭედალა — 305 ადმ./კმ². თენა ინდოეთიშ ედომუშამი მახორობაშ 0,31% აკმადგინანს.
ტრიპურაშ მახორობაშ დოხოლაფირო 70%  — ბენგალარეფი, დოსქილადირი 30% წჷმორინელი რე
შხვადოშხვა ეთნიკური ბუნეფით, ნამუშეთ არძოშე დიდი რე — კათა ტრიპურა, ნამუთ
ჩინურ-ტობეტური ფანიაშ კოკბოროკიშ ნინაშა რაგადანა. მახორობაშ 85,6% ინდუიზმიშ
მორწუმე რე, 8% — ისლამი, 3,2% — ქირსიანობა დო 3,1% — ბუდიზმი. შტატიშ
ჭარუა-კითხირიშ რჩქინაშ მაძირაფალი 73,2% რე, ნამუთ ოშქაშეინდური მაძირაფალშე
მაღალი რე.



https://xmf.wikipedia.org/wiki/%E1%83%A2%E1%83%A0%E1%83%90%E1%83%9C%E1%83%A1%E1%83%9A%E1%83%98%E1%83%A2%E1%83%94%E1%83%A0%E1%83%90%E1%83%AA%E1%83%98%E1%83%90

ტრანსლიტერაცია (ტრანს... დო ლათ. littera – ასო) — ართი ჭარალუაშ ასოეფიშ გჷნოჩამა
შხვა ჭარალუაშ ასოეფით. ტრანსლიტერაცია იშხვანერებუ პრაქტიკული ტრანსკრიფციაშე
უნივერსალურობათ. თინა გერსხილიე ნამდგაინი ნინას ვარინ, ვარ გრაფიკაშ გარკვიულ
სისტემას. ათეშენ ტრანსლიტერაცია ვა გჷთმიხურგუ ნამდგაინი ერუანული ნინაშ ანბანით,
თის შილებე რდას გეძინელი ასოეფი დო დიაკრიტიკული შანეფი.

ტრანსლიტერაცია ვა გურხონარენც ასოეფიშ მექანიკურ ელათირუას, თინა ითოლწონეც
ზიტყვაშ სჷმჷნც. ტრანსლიტერაციას უდიდაში შანულობა უღუ გეოგრაფიაშ დო ეთნიკური
ნომენკლატურაშ დო ურცხოურ გვარ-ჯოხოეფიშ ორეფოშქაშე ჭარილობურ უნიფიკაციაშო.
ტრანსლიტერაცია გჷმირინუაფუ მიარენინამ ლერსიკონეფც.



https://xmf.wikipedia.org/wiki/%E1%83%A1%E1%83%9D%E1%83%AE%E1%83%A3%E1%83%9B%E1%83%98

სოხუმი (აფხ Аҟәа აყუა,ქორთ. სოხუმი) — ნოღა საქორთუოს, აფხაზეთიშ ავტონომიური
რესპუბლიკაშ ნანანოღა, სოხუმიშ მუნიციპალიტეტიშ ადმინისტრაციული ცენტრი. იდვალუაფუ
უჩა ზუღაშ ბჟაეიოლ წყარპიჯის. ნოღაშ სტატუსიქ მიაჩჷ 1848 წანას. 1991 წანაშ
კონფლიქტიშახ სოხუმი საქორთუოშ ართ-ართი მაჸონაფალი ოტრანსპორტე (ოზუღე პორტი,
რკინაშარაშ ვაგზალი, აეროპორტი), კულტურული დო ოკურორტე-ტურისტული ცენტრი რდჷ. 1991
წანაშ მუნაჩემეფით, ნოღას ოხორანდჷ 120,000 კოჩი, 2010 წანაშ მუნაჩემეფით — 39,100
კოჩი.

1992-93 წანეფიშ რუსეთ-საქორთუოშ ლჷმაშ გეშა ნოღაქ მიოდინუ მუში შანულობა. 1993
წანაშ ეკენიას, რუსულ ჯარქ აფხაზ სეპარატისტეფწკჷმა, თექიან სომეხეფწკჷმა დო
ოორუე-კავკასიარ მოხალისეეფწკჷმა ართო ნოღა შტურმით გეჭოფუ. მოხვადჷ ეთნიკური
ქორთუეფიშ დო შხვა ნაციეფიშ ეთნიკური წიმინდუაქ. თხოზინელეფი ამდღა ხოლო ელჷნა
მუნეფიშ ჸუდეეფშა დორთას.

სოხუმი გეკიდილიე უთარაშო წყარმალუეფიშ გუმისთაშ დო კელასურიშ თუდოლენი მალობეფიშ
შქას დვალირ რზენ-დჷკის, ოდო თიში ობჟათე-ბჟაეიოლი ნორთი — წყარმალუეფიშ ბესლეთიშ
დო კელასურიშ შქას დვალირი ინწრო ძგა რზენ-დჷკის. ნოღაშ დოხორინი იფაჩუ გა-სუკეფს,
ნამუეფჷთ ზუღაპიჯიშ დჷკის ოორუე-ელახჷშე ომძღჷ. სოხუმიშ ფართობი 23,3 კმ².

აფხაზურო ნოღას ჯოხო Аҟәа (აყუა), ნამუთ აფხაზურო ჯოხო „წყარს.“ ქორთულო ნოღას ჯოხო
„სოხუმი,“ ვარ და „აყუ,“მარგალურო – „აყუჯიხა,“რუსულო – Сухум, ვარ და Сухуми.
ნოღაშ ეტიმოლგია რე სანირზო. შქა ოშწანურეფიშ ქორთული წყუეფს ნოღა მოშინაფილი რე,
მუჭოთ „ცხუმი.“ მოგვიანაფილო, ოტომანეფიშ კონტროლიშ თუდო, ნოღას თურქულო ჯოხოდჷ
სოხუმ-კალე. ინგლისურო, არძაშ უმოსო იხვარებაფუაფუ Sukhumi. Sokhumi რე შინელი
უმოსო ჯვეშ წყუეფს, Encyclopædia Britannica-ს MSN Encarta-ს.

სოხუმი იდვალუაფუ უჩა ზუღაშ ელახ წყარპიჯის, სოდეთ რე ონიშოლი, რკინაშარაშ ნოსქვი
დო მასვანჯებელი კურორტი. ნოღა ჩინებული რე მუშ წყარპიჯეფით, სანატორიუმეფით,
მინერალური წყარეფით დო გვერდოტროპიკული კლიმატით. ნოღას ასქვამენს ბოტანიკური
ბაღი, ნამუთ 1840 წანაშე ფუნქციონირენს. რე ართ-ართი არძაშე უმოს ჯვეში ბოტანიკური
ბაღი თელი კავკასიას.

ნოღაშ ისტორია იჭყაფუ ჯვ.წ.ე. მა-6 ოშწანურაშ შქა ხანეფშე, მუჟამშეთ დიხორეს თაქ
კოლხური ტომეფქ. ნოღა ჯვეშ ბერძნული წყუეფს მოშინაფილი რე, მუჭოთ „დიოსკურია“
(ბერძნ. Διοσκουριάς), ნამუსჷთ მიორცხუანა არგონავტეფიშ ურდუმუაშ მაკათური ნაჟირა
ჯიმალეფიშ - კასტორიშ დო პოლიდევკეშ (დიოსკურეფიშ) ჯოხოს. ართგანეფიშ არზით,
„დიოსკურია“ აბანობური კოლხური (ლაზ-მარგალური) ტოპონიმი რე - „დიო-/დია-“ დიდა,
დიდაღორონთი, „სკური“ - წყარი, წყარმალუ, „წყარიშ დიდა, წყარმალუშ დიდაღორონთი.“
ჯვეშ ქორთული წყუეფს მოშინაფილი რე, მუჭოთ „ცხომი,“ „ცხუმი.“ ოეგებიეთ,
ეტიმოლოგიურო ცხუმი მოურს „ცხიმურშე“"(შონურო ცხჳიმრა", "ცხჳიმ"), ვარ და
„ჩხომიშე.“ „ცხუმიშე“ რე მეღებული თურქიზაფილი ფორმა „სუხუმ“(თურქ. Suhum), ნამუქჷთ
უკული ფართო გოფაჩუა ძირჷ შხვადოშხვა ნინეფს, თენეფი შქას ქორთულს დო მარგალურს.
ნოღას ამდღა აფხაზურო ჯოხო აყუა (აფხ. Аҟəа), მუთ გვიანიშ მონახვამილა რე.

ჯვეში დო უკულიან ბჟადალ ევროპულ წყუეფს ნოღა მოშინაფილი რე შხვადოშხვა ჯოხოეფით:
სებასტოპოლი, სავასტოპოლი, სავატოპოლი, სანატოპოლი, ფავასტა, პორტო მეგრელო,
ისგაური დო შხვა, მუჭოთ ონიშოლი კოლხას დო უკული მუჭოთ სამარგალოშ ქიანას,
საქორთუოს. XVIII ოშწანურაშ ფრანგული გეოგრაფიული გჷმოჩამეფს სოხუმი სამარგალოშ
ნანანოღათ რე მოშინაფილი (ჟან ბაპტის ლუი კლუე, ნიკოლ დელაკრუა დო შხვ.).

ბაგრატიონეფიშ ფარანიშ (XI ო.) აკნაცჷმეფი, ბოტანიკური ბაღი, სტალაქტიტური ფოქვეფი
ოფუტე შრომაწკჷმა, უნიკალური ფერმა-ლაბორატორია — პრიმატარიუმი. სოხუმს რე
ცხუმ-აფხაზეთიშ ეპარქიაშ კათედრა დო რეზიდენცია.



https://xmf.wikipedia.org/wiki/%E1%83%A1%E1%83%99%E1%83%90%E1%83%9C%E1%83%93%E1%83%98%E1%83%9C%E1%83%90%E1%83%95%E1%83%98%E1%83%90

სკანდინავია — ისტორიული დო კულტურული რეგიონი ევროპას. ტერიტორიულო იკათუანს
სკანდინავიაშ ჩქონს, იუტლანდიაშ ჩქონს დო არხოს მადვალუ კოკეფს. ტრადიციულ ენწყუმათ
სკანდინავია რე სუმი სახენწჷფო: დანია, შვედეთი დო ნორვეგია. ომენცარე ლიტერატურას
რეგიონს, ნამუთ სკანდინავიას დო ფინეთის იკათუანსჷნ, ფენოსკანდია ჯოხო.

კანკალეშა სკანდინავიას თაშნეშე მიორხველუანა ფინეთის, ისლანდიას დო ფარერიშ
კოკეფს. თე შვანს სკანდინავია ედომუშამ ოორუე ევროპას იკენს.

ჯოხოდვალა სკანდინავია მოურს Scandinavia-შე, შქაოშწანურ ლათინურშე. კანკალე
მარკვიალეფი კოროცხჷნა, ნამჷ-და თე ჯოხოდვალას გერმანულ წჷმოულობა უღჷ დო თის
მიორხველანა პროტოგერმანულს *skadinaujo "კოკი სკადი". შვედეთიშ ობჟათეშე მადვალუ
ისტორიულ კუნთხუს ჯოხო სკონე (ლათ. Scania, შვედ. Skåne). ჯოხოდვალა სკონე
ჯვეშისლანდიურ ნინაშა — Skaney, დჷმახასიათაფალ კომპონენტით -ey ("კოკი").

სკანდინავიაშ ქიანეფიშ ნინეფი — შვედური, დანიური დო ნორვეგიული — მოურს საართო
ჯვეშისლანდიურ ნინაშე დო ორხველჷ გერმანულ ნინეფიშ ბუნაშ ოორუე ნოჸელას. ნორვეგიულ
დო დანიურ ნინეფიშ უმენტაში დიალექტი ართიანს მოგენს.

სკანდინავიაშ გეოგრაფია მიარეფერუამი რე. სქვამი ნორვეგიული ფიორდეფი,
სკანდინავიური გვალეფი, კირდეამი, ორზენუამი აკანეფით დანიას, შვედეთიშ დო
ნორვეგიაშ არქიპელაგეფით. შვედეთის მიარე ტობა დო მორენა რე, ნამუთ ჸინუამი
პერიოდიშ მონძალა რე.



https://xmf.wikipedia.org/wiki/%E1%83%A1%E1%83%98%E1%83%9B%E1%83%91%E1%83%9D%E1%83%9A%E1%83%9D

სიმბოლო (ბერძენ. σύμβολον „შანი“) — გინაფონ-აღქმებელ ობიექტი, ნამუსუთ
მჷშაშურდგუმაფილი აფუ ნამდგარდია ორთაშ შხვა ობიექტი, მუჭოთ მუში შანულობა. ვა რე
უციო, ნამდა სიმბოლო გჷდას მუში შანულობას. სიმბოლოშ შანულობა შილებე რდას მუჭოთ
ფიზიკური მეკონი ვარა ჸოფირება, თეში აზჷრებაშური ობიექტი — მეკონეფიშ მუშება,
მეკონეფიშური ვითარაფა. სიმბოლო აღქმებელ-მატერიალური სახეს არზენც აზჷრებაშ
პროცესეფს დო თეთ ქიმინჷნს რჩქინაშ შაყარუას, ჩუალაშ დო გჷნოჩამაშ მეშქაშალას.
კანკალეშა სიმბოლოს ირინუანა „პიჯალობური შანიშ“ სინონიმო დო გჷთმოხურგუნა თის,
მუჭოთ არგამა აპიჯაფათ მუშაღალირი შანც.



https://xmf.wikipedia.org/wiki/%E1%83%A1%E1%83%94%E1%83%98%E1%83%A8%E1%83%94%E1%83%9A%E1%83%98%E1%83%A8_%E1%83%99%E1%83%9D%E1%83%99%E1%83%94%E1%83%A4%E1%83%98

სეიშელიშ კოკეფი (სეიშელიშ კრეოლი Repiblik Sesel, ფრანგ. République des
Seychelles, ინგლ. Republic of Seychelles) — კოკი სახენწჷფო ბჟაეიოლი აფრიკას,
ინდოეთიშ ოკიანეშ ბჟადალ ნორთის, კოკი მადაგასკარიშ ოორუეშე დო ეკვატორიშ ონდეთ
ობჟათეშე. აფრიაშ წყარპჯიშე დოშორაფილი რე 1600 კილომეტრით. სეიშელიშ კოკეფი
ტროპიკული ჩანარობეფიშ ოდაბადე რე. ქიანა იდვალუაფუ ობჟათე განედიშ 4°-11°-ის დო
ბჟაეიოლი გრძედიშ 46°-56°-ის შქას. სეიშელიშ თარი კოკი იდვალუაფუ კენიაშ ბჟაეიოლშე
1600 კილომეტრის დო მადაგასკარიშ ოორუეშე 1100 კილომეტრის.

ქიანაშ აკოდგინალუაშა მიშმურს 100-შე ონდეთ უმოსი კოკი, ნამუშეთ ხვალე 33 რე
დოხორელი. ფართობი — 455 კმ². არძაშე დიდი კოკი — მაე (142 კმ²).თე კოკის იდვალუაფუ
ქიანაშ ნანანოღა — ვიქტორია დო ოერეფშქაშე აეროპორტი. შხვა შხუ კოკი რე — სილუეტი,
პრასლინი, ლა-დიგი. თაშნეშე მიარე მარჯანიშ მორჩილი დო გრანიტიშ კოკეფი. 2010 წანაშ
მუნაჩემეფით, ქიანაშ მახორობაშ მუდანობა - 90 945 ადამიერი.



https://xmf.wikipedia.org/wiki/%E1%83%A1%E1%83%90%E1%83%9E%E1%83%A0%E1%83%94%E1%83%96%E1%83%98%E1%83%93%E1%83%94%E1%83%9C%E1%83%A2%E1%83%9D_%E1%83%A0%E1%83%94%E1%83%A1%E1%83%9E%E1%83%A3%E1%83%91%E1%83%9A%E1%83%98%E1%83%99%E1%83%90

საპრეზიდენტო რესპუბლიკა, ნამუსჷთ სახენწჷფოშ მადუდე კინე თი ბორჯის თარობაშ მადუდე
ხოლო რე (სამანგათ ააშ). თაქ ემაჸონაფალი ხეშუულება კანონდუმადვალარი ხეშუულებაშე
ზოხორინლო რე.

გვერდოსაპრეზიდენტო რე სისტემა, ნამუსჷთ ქიანაშ პრეზიდენტით დო პრემიერ-მინისტრით
აქტიურ კათაფას ღებულენს თარობაშ ირდღარ ხანდას. თე სისტემა იშხვეებუ საპრეზიდენტო
სისტემაშე თით, ნამ-და თაქ არსებენს ემაჸონაფალი პრემიერ-მინისტრი, ნამუთ
გორკვეულნორთო გამამინჯე რე კანონმადვალუ ხეშუულებაშ წიმოხ. პრეზიდენტიშ დო
პრემიერ-მინისტრიშ შქას ნძალანებაშ გორთუალაშ სისტემა მანგარო ძანძენს ქიანეფს
შქას. შხირას თინა ვარე გოჭარილი კონსტიტუციას დო იქიმინუაფუ პოლიტიკური
შეთანხმებაშ სახეთ, მუჭოთ თენა მუთმოფხვადჷნა მაგალითო საფრანგეთიშ შვანს, სოდეთ
პრეზიდენტი გამას აგენს გალენი პოლიტიკაშე, პრემიერ-მინისტრი – დინოხოლენშე.



https://xmf.wikipedia.org/wiki/%E1%83%A0%E1%83%98%E1%83%AE%E1%83%90%E1%83%A0%E1%83%93_%E1%83%95%E1%83%90%E1%83%92%E1%83%9C%E1%83%94%E1%83%A0%E1%83%98

ვილჰელმ რიხარდ ვაგნერი (გერმ. Wilhelm Richard Wagner, შხირას მაართა ჯოხოშ უმუშო
- უბრალოთ რიხარდ ვაგნერი; დ. 22 მესი 1813, ლაიფციგი — 1883 წანაშ 13 ფურთუთა,
ვენეცია) — გერმანალი საოპერო კომპოზიტორი, დირიჟორი დრამატურგი (მუში ოპერეფიშ
ლიბრეტოშ ავტორი), ფილოსოფოსი, რევოლუციონერი. ოშწანურეფიშ აკართაფუს ევროპულ
კულტურას უდიდაში გოლინა, გიშაკერძაფიო მოდერნიზმშა იღვენუ. მაჟირაჸურე თიშ
მისტიციზმიქ დო იდეოლოგიურ ანტისემიტიზმიქ დიდი გოლინა იღვენუ XX ოშწანურაშ
გერმანულ ნაციონალიზმშა დო თინეფს შქას ნაციონალ-სოციალიზმშა.



https://xmf.wikipedia.org/wiki/%E1%83%A0%E1%83%90%E1%83%AD%E1%83%90

რაჭა საქორთუოშ ისტორიულ-გეოგრაფიული მუხური რე. იდვალუაფუ ბჟადაალ საქორთუოშ
ოორუე-ბჟადაალ ნორთის, წყარმალუ რიონიშ დო მუშ ნადუეფიშ ლეხერს. ოორუეშე რაჭა ომძღჷ
ოსეთის, ოორუე-ბჟადაალშე თუდოლენ შონეს, ობჟათეშე იმერეთის, ელახშე დინოხოლენ
ქართლის, ბჟადალშე ლეჩხუმს. ისტორიულ-გეოგრაფიული რაჭა სუმ კუნთხუთ ირთუუდჷ: გვალაშ
რაჭა, ჟიმოლენრაჭა დო თუდოლენრაჭა. ამდღარი მონწყილობათ იკათუანს
რაჭა-ლეჩხუმ-თუდოლენ შონეშ აკანიშ ონიშ დო ამბროლაურიშ მუნიციპალიტეტეფიშ
ტერიტორიეფს. ორდოიან პერიოდეფს რაჭა თაკვერწკჷმა ართო მიშეშჷ საერისთავოშა, ნამუთ
ეგრისიშ ომაფეშა მიშეშჷ. უკულ მიშეშჷ ლეჩხუმწკჷმა ართო რაჭა-ლეჩხუმიშ საერისთავოშა.
X ოშწანურაშ ეკონიაშე იქიმინჷ რაჭაშ საერისთავოქ, ნამუშ მაართა მამართვალი
(ერისთავი) რდჷ რატი ბაღვაში. XIII ოშწანურაშ 80-იან წანეფს დავით ნარინქ გაუქვჷ
საერისთავო დო თე ტერიტორია ომაფე დიხეფო გინაშქუ. იმერეთიშ ომაფეშ რუსეთიშ
სანძღოეფშა მიშულაშ უკული, რაჭაშ ტერიტორია ქიმინჷნდჷ დიო რაჭაშ ოკრუგის, უკული
რაჭაშ მაზრას. ვახუშტი ბაგრატიონიშ „აღწერა სამეფოსა საქართველოსაშ“ მეჯინათ, რაჭაშ
აკანს შხვადოშხვა ბორჯის მართუნდეს მუდგაზმარენი პატჷნური ოგვარეულე: წულუკიძე,
იაშვილი, ჯაფარიძე, ინასარიძე, ლაშხისშვილი.

რაჭაშ საერისთავო ფეოდალურ საქორთუოშ ადმინისტრაციულ-ტერიტორიული გჷნართა რდჷ,
ნამუქჷთ მავითა ოშწანურაშ ეკონია ნაოთხარს დირცხუ. ჭარილობით წყუეფიშ მეჯინათ,
რაჭაშ მაართა ერისთავი რდჷ რატი ბაღვაში. რატიშ უკული რაჭაშ ერისთავი რდჷ მუში სქი
კახაბერი. მუშ ჯოხოშე მოურს გვარჯოხო კახაბერისძე. რაჭაშ ერისთავეფი კაბეტ როლს
ლაჸაფენდეს ფეოდალური საქორთუოშ პოლიტიკურ რინას X-XIII ოშწანურეფს.

X-XIII ოშწანურეფს რაჭაშ ერისთავეფი მაფაშ მოხელეეფი რდეს. თინეფს ოვალჷდეს
საერისთავოს ომაფე გინაგაფალეფიშ ეკოროფუა, ჯარიშ გჷშაჸონაფა დო აწოჸუნა. თე
პერიოდეფს რაჭაშ ერისთავეფიშ დუდი რეზიდენცია მინდაციხეს რდჷ. დიდ ჯიხა-დარბაზ რდჷ
კვერიშ ჯიხა ხოლო. XIII ოშწანურაშ 80-იან წანეფს დავით ნარინქ გაუქვჷ საერისთავო დო
თე ტერიტორია ომაფე დიხეფო გინაშქუ. მუჭოთ რჩქჷნი, კახაბერისძეეფიშ გვარქ
გეშაჭყორდჷ. XIV ოშწანურაშ 30-იან წანეფს გიორგი ბრწყინვალექ საქორთუო აკაშქუ დო
რაჭაქ ართამ საქორთუოშა მიშელჷ. უკული საქორთუოშ მაფეფქ რაჭა კჷნ საერისთავოთ
გინაშქვეს. დუდშე რაჭაშ ერისთავეფი ჭარელისძეეფი რდეს, უკულ მეხოლაფირო 1488 წანაშე
ცხეტიძეეფი. XV ოშწანურას საქორთუოშ ომაფე-ოთაროეფო ფაჩუაშ უკული რაჭაქ სამარგალოშ
ოთარეშა მიშელჷ. XV ოშწანურაშ 30-იან წანეფს იმერეთიშ მაფა ბაგრატ III-ქ რაჭაშ
ერისთავეფს მინდაჯიხა-დარბაზი გეგნოჩჷ დო იმერეთიშ ახალდჷნარცხუეფ ოშილეშ (ოდროშეშ)
სარდალობა ქიმეჩჷ.

XV-XVII ოშწანურეფს იმერეთიშ მაფეფს ორხველჷდეს რაჭაშ საერისთავოშ ჭკორეფი დო
დიხეფი. რაჭაშ ერისთავეფი აქტიურო მონაწილენდეს იმერეთიშ დინოხოლენ ლჷმეფს დო
ოცადჷდეს რაჭაშ საერისთავოშ ზოხორინელ ოთარეთ გინოშქუმალას. 1725 წანას იმერეთიშ
მაფაქ რაჭაშ ერისთავო ანტონიშ მანგიორო მუშ მუმა, გიორგი ქჷდახუნუ. ბერი წულუკიძექ
დო პაპუნა წერეთელქ ახალციხეშა ინტეს დო 1786 წანაშ ღურთუთას 500 ლეკშე დო 1000
თურქშე აკოდგინელ ჯარით რაჭაშა გემშეჭკირეს. იმერეთიშ მაფაქ ოდიშიშ ჯარი ქიმიხვარუ
დო რაჭას ილჷმუ. გინმაჭყვიდირალ ლჷმაქ 1786 წანაშ 26 ღურთუთას მოხვადჷ ოფუტე
სხვავაწკჷმა, სოდეთ დავით გიორგიშ სქიქ გემორძგუ, 1787 წანას გიორგი რაჭაშ ერისთავქ
ლჷმას დოღურუ დო მუშ აბანს დავით გიორგიშ სქიქ კჷნ ანტონ გიორგიშ სქი ქჷდახუნუ.
1789 წანას იმერეთის გემაფუ სოლომონ II-ქ, ნამუქჷთ საბოლოთ გაუქვუ რაჭაშ
საერისთავო.



https://xmf.wikipedia.org/wiki/%E1%83%9E%E1%83%A0%E1%83%9D%E1%83%95%E1%83%90%E1%83%9C%E1%83%A1%E1%83%98

პროვანსი (პროვანსალი/ოქსიტანური: Provença შქაოშწანურეფს ვარა Prouvènço თეხანური
მისტრალიურ ვარა პროვანსალიშ დიალექტშა) — ჸოფილი რომაული პროვინცია, თეჟამს
ობჟათე-ბჟაეიოლ საფრანგეთიშ რეგიონი, აშაძჷ სქირონაშქა ზუღაშ პიჯის, იტალიაშ
ხურგიწკჷმა, პროვანსი-ალპეფი-ლაჟვარდამი წყარპიჯიშ ადმინისტრაციული რეგიონიშ ნორთი.

პროვანსიშ ტერიტორიას ჯვ. წ. VI ოშწანურას დირცხუ საბერძნეთიშ კოლონიეფქ. ჯვ. წ. II
ოშწანურას ქჷდეკინეს რომალეფქ, სოდეთ დარცხის მუნეფიშ "პროვინცია" (თაჸურეშე მოურს
ჯოხოდვალა). ფრანგეფიშ იმპერიაშ დორთუალაშ უკული (843 წ.) პროვანციქ ლოტარს
ქოხვადჷ. 1481 წანას ქიმიარცხუ საფრანგეთის. XVI ოშწანურას რელიგიური ლჷმეფიშ
ბორჯის რდჷ ჰუგენოტეფიშ ართ-ართი ჯინჯიერი დაადგინალი (ნოღა მარსელიშ გალე).
საფრანგეთიშ ბურჟუაზიული რევოლუციაშ უკული დირთუ დეპარტამენტეფო. უღუდჷ დორხველი
პროვანსული ნინა.



https://xmf.wikipedia.org/wiki/%E1%83%9E%E1%83%90%E1%83%9E%E1%83%A3%E1%83%90_(%E1%83%98%E1%83%9C%E1%83%93%E1%83%9D%E1%83%9C%E1%83%94%E1%83%96%E1%83%98%E1%83%90%E1%83%A8_%E1%83%9E%E1%83%A0%E1%83%9D%E1%83%95%E1%83%98%E1%83%9C%E1%83%AA%E1%83%98%E1%83%90)

პაპუა (ინდო. Provinsi Papua) — ინდონეზიაშ ჟირშე ართ-ართი ავტონომიური პროვინცია
(მაართა რე — აჩეჰიშ პროვინცია). პაპუაშ პროვინცია ახალ გვინეაშ ბჟადალ ნორთიშ
შანულამ ნორთის იკენს; პროვინციაქ დირსხუ 2003 წანას, ირიან-ჯაიშ დორთუალაშ შედეგო.
პროვინციაშ ადმინისტრაციული ცენტრი რე ნოღა ჯაიაპურა.

პაპუაშ პროვინციას ბჟაეიოლშე უხურგანს პაპუ-ახალი გვინეა. პროვინციას მეურს
წყარმალუ დიგული.

პაპუაშ პროვინცია დიდარი რე სასარგებელო დინოხურიშეფით. თე სიდიდარეშ ეიომუშაფალო,
ბოლო წანეფს პაპუაშ პროვინციაშა ქიანაშ შხვა პროვინციეფშე მიარე ინდონეზიარქ
გინორთჷ დახორალო. ძალამი შხირას, ახალდუნახორინეფი ჟიშე გინმიოჯინენა აკანურ
კულტურას დო პაპუასეფი ვაცივილიზაფილო დო აკოსქილადირო კოროცხუნა. პაპუასეფიშ
კანკალე ნორთის ვახუჯჷ თინა, ნამჷ-და თინეფიშ ოდაბადექ ინდონეზიაშ კოლონიათ
გჷნირთჷნ. დაღარას ორგანიზაფილი პაპუასეფიშ ოუდრუმე მორჩილი ბუნეფი ლჷმენა
ინდონეზიაშე პაპუაშ ზოხორინალაშო.



https://xmf.wikipedia.org/wiki/%E1%83%9D%E1%83%A1%E1%83%A3%E1%83%A0%E1%83%98_%E1%83%9C%E1%83%98%E1%83%9C%E1%83%90

ოსური ნინა (ოს. Ирон æвзаг ვარდა Иронау, სპარს. اوسِتی), ინდოევროპულ ნინეფიშ
ფანიაშ ირანულ ბუნაშ ნინა რე; გენეტურო მითმიარსხუ სკვითურ-ალანურ ნინას.
თაროგოფაჩილი რე ოორუე ოსეთის, თაშნეშე საქორთუოს (ცხინვალიშ რეგიონს დო ნორთობურო
კანკალე რეგიონს), ყაბარდო-ბალყარეთის დო სტავროპოლიშ აკანს. ოსურ ნინაშა
მორაგადეეფიშ მუდანობა ასე 700 000-შახ რე.

ოსურ ნინაშ უღუ ჟირი დიალექტი: ირონული (სალიტერატურო ნინაშ ოსხირი რე) დო
დიგორული. ოსური ნინაშ ფონეტიკას დო ლექსიკას დიდი გოლინა იღვენუ კავკაციური ორენქ,
გიშაკეძაფილო ქორთულ ნინაქ.

ალმახანურ ოსურ ნინაქ გჷმიქომინჷ ირანულნინამი მახორობაშ კათაფათ ოორუე კავკაციაშ
აკანური მახორობაწკჷმა, ნამუქჷთ თათარ-მონღოლეფიშ დო თემურლენგიშ მიშაკათინიშ
ბორჯის ცენტრალურ კავკაციაშა ირტეს. თეშნერო, ოსურ ნინაქ გედიდარჷ ინდოევროპული
ნინეფიშო ურჩქვანელი ლექსიკათ (აშკარათ ადიღეური, ნახურ-დაღესტანური დო ქართველური
წჷმოულობაშ ზიტყვეფით), თეჯგურა ირაგადინე ფონოლოგიურ აკოდგინალუაშე ხოლო. 28
წოროხონარამი რე (მ. შ. კვათჷრეფი — კ, წ, ჭ, ტ, პ) დო 7 ხონარამი. ნინას 9 რთაფა
უღუ. რთაფა აგლუტინაციური რე, უღულაფა — ფლექსიური. ოსურ ნინას ძალამ კომპლექსური
გრამატიკა უღუ. ოსურ ნინაქ ჯვეშირანული ნინაშ მიარე მუშობურობეფი ქისქილიდუ. ოსური
რთაფა აკმოდირთუ 8 რთაფაშე.



https://xmf.wikipedia.org/wiki/%E1%83%9D%E1%83%9D%E1%83%A0%E1%83%A3%E1%83%94_%E1%83%B8%E1%83%98%E1%83%9C%E1%83%A3%E1%83%90%E1%83%9B%E1%83%98_%E1%83%9D%E1%83%99%E1%83%98%E1%83%90%E1%83%9C%E1%83%94

ოორუე ჸინუამი ოკიანე თაშნეშე არქტიკაშ ოკიანე — თარო ოორუე პოლარულ რეგიონს
მადვალუ ოკიანე. მოსოფელიშ ხუთი ოკიანეშე უმორჩილაშიე სიდიდათ დო სიტომბარეთ. თიშ
უმკუჯინალო,ნამდა ოერეფშქაშე ჰიდროგრაფიული ორგანიზაცია თის ოკიანეთ ჩინებლენსინ,
ოკეანოგრაფეფი თის არქტიკაშ სქირონაშქა ზუღა მერკეთ არქტიკაშ ზუღა უჯოხონა დო
ატლანტიშ ართართი შქასქირონა ზუღათ გჷნმიხილენა. ოკიანეშ ჟინპიჯიშ უდიდაში ნორთი
ჸინით რე ფორილი წანაშ არძაშე რგილ თუთეფს ვარდა ნთელ წანაშ განობას.



https://xmf.wikipedia.org/wiki/%E1%83%9D%E1%83%91%E1%83%9F%E1%83%90%E1%83%97%E1%83%94_%E1%83%A1%E1%83%A3%E1%83%93%E1%83%90%E1%83%9C%E1%83%98

ობჟათე სუდანიშ რესპუბლიკა (ინგლ. Southern Sudan, არაბ. جنوب السودان‎‎),
ოფიციალური ედომუშამი ჯოხოდვალა — ობჟათე სუდანიშ რესპუბლიკა (ინგლ. Republic of
South Sudan) — სახენწჷფო აფრიკას. ქიანაშ ნანანოღა - ჯუბა, მარა დოგეგმილი რე
ნანანოღაშ გინოღალა ჯუბაშე ქიანაშ ცენტრალურ ნორთშა — ტბებიშ შტატშა, კინე ახალას
დორსხუაფილი ნანანოღაშ ოლქიშ ნოღა რამსელშა.

სახენწჷფოს ბჟაეილშე უხურგანს ეთიოპია, ობჟათეშე - კენია, უგანდა დო კონგოშ
დემოკრატიული რესპუბლიკა, ბჟადალშე - ცენტრალური აფრიკაშ რესპუბლიკა დო ოორუეშე
სუდანი. ქიანაშ ფართობი - 644 329 კმ². 2008 წანაშ ეჭარუაშ მუნაჩემეფით, ქიანაშ
მახორობაშ მუდანობა — 8 260 490 ადამიერი.

სუვერენული ქიანაშ სტატუსი მიღჷ 2011 წანაშ 9 კვირკვეს, ზოხორინალაშ რეფერენდუმიშ
მოღალობეფიშ ოსხირით, სუდანიშე ოფიციალურო აღიარაფაშ უკული. კინე თიმ წანაშ 14
კვირკვეს ახალაკოქიმინელ სახენწჷფოქ გოეროშ 193-ა მაკათურო გჷნირთჷ, 28 გჷმათუთას
იუნესკოშ 194-ა მაკათურ სახენწჷფოთ გჷნირთჷ. სახენწჷფოს ზუღაშა გიშალი ვაუღუ.



https://xmf.wikipedia.org/wiki/%E1%83%9D%E1%83%91%E1%83%9F%E1%83%90%E1%83%97%E1%83%94_%E1%83%90%E1%83%96%E1%83%98%E1%83%90

ობჟათე აზია — ორთაშობური რეგიონი აზიას, იკენს ინდოსტანიშ ჩქონს დო ელმოლ კოკეფს,
ინდო-განგიშ ვეს დო თიშ გვალამ ღოზის. ფართობი დოხოლაფირო 5,1 მლნ კვ.კმ. გოფაჩილიე
ტროპიკული ტყალეფი, სავანეფი, ბჟადალი ნორთის — ტიოზეფი. მახორობა მეჸუნს ტროპიკულ
დიხაშმოქიმინჯალას, თარო რზენეფს. ობჟათე აზიაშ ტერიტორიას იდვალუაფუ გეჸვენჯი
სახენწჷფოეფი: ბანგლადეში, ბჰუტანი, ინდოეთი, მალდივიშ კოკეფი, ნეპალი, პაკისტანი,
შრი-ლანკა. კანკალეშა ობჟათე აზიაშ აკოდგინალუაშა მიშმაჸუნა ობჟათე-ბჟაეიოლი აზიაშ
ქიანეფი ხოლო.



https://xmf.wikipedia.org/wiki/%E1%83%9D%E1%83%91%E1%83%9F%E1%83%90%E1%83%97%E1%83%94%E1%83%A8_%E1%83%9D%E1%83%99%E1%83%98%E1%83%90%E1%83%9C%E1%83%94

ობჟათეშ ოკიანე (თაშნეშე ანტარქტიკაშ ოკიანე) — წყარიშ ორენი, ნამუთ ანტარქტიდას
ელმოლს ომძღჷნ. თე ოკიანე მოსოფელს სიდიდათ მაანთხა ოკიანე რე, თიში ხურგეფი არძაშე
გვიან გითანჯჷ დო ოკიანეთ მოსოფელიშ ჰიდროგრაფიულ ორგანიზაციაქ (მჰო) ოფიციალურო
ხვალე 2000 წანას იჩინჷ, თიშ უმკუჯინალო, ნამდა მეზუღე-მარკუალეფი თე ოკიანეს დიდი
ხანიე თე ჯოხოთ მითმიშინუანდესჷნ (უმკუჯინალო კინე ტერმინ „ოკიანეშ“ შანულობასჷნ,
ნამუთ შანენს კონტინენტეფოშქაშე წყარიშ მასივს). ობჟათეშ ოკიანეს აკა ობჟათე
ამერიკაწკჷმა უღჷ საროტი, რჩქალი დო ატლანტიშ ოკიანეეფშე გიშართილიე პირობითი მა-60
პარალელიშ ობჟათეშე მადვალუ ნორთით.

გინოჭყვიდირშე იმოქმედჷ ოკიანოგრაფეფიშენი ოკიანეშ მალობეფიშ შანულობაშ ბოლო ბორჯიშ
გეგორუეფქ. შხვა წყუეფით, თინეფს შქას ააშ-იშ ერუანული გეოგრაფიული ჯარალუა,
ატლანტიშ, რჩქალი დო ინდოეთიშ ოკიანეეფიშ ხურგებს ალმახანაშა ანტარქტიკაშახ
მიოჩქუნა. ფართობი — 20327000 კმ². ობჟათეშ ოკიანეშ არძაშე ღანჩო აბანიე ობჟათე
სანდვიჩიშ რღამილი — 7235 მ.

ანტარქტიდაშ წყარპიჯეფს გიშმირთუ 13 ზუღა: უედელიშ, სკოშიშ, ბელინსჰაუზენიშ, როსიშ,
ამუნდსენიშ, დეივისიშ, ლაზარევიშ, რისერ-ლარსენიშ, კოსმონავტეფიშ, წორომაჸალობაშ,
მოუსონიშ, დიურვილიშ, სომოვიშ. ობჟათეშ ოკიანეშ თარი კოკეფიე: კერგელენი, ობჟათე
შოტლანდიაშ, ობჟათე ორკნეიშ კოკეფი. ანტარქტიკული შელფი ინოხე 500 მეტრა
სიტომბარეს.

ობჟათეშ ოკიანეშ პოლარული დვალუაშ ჭყოლოფუათ, თაქ მკვეთრი შანულამი პირობეფიშ
სეზონურ დინამიკაშ აბანიე - ჩხანაშ რადიაციშ ფოტოსინთეზიშო. თეჯგურა პირობეფს, ნთელ
წანაშ განობას ფიტოპლანქტონეფიშ დიდი ამპლიტუდაშ მუდანობური თირუეფი დო ობჟათეშ
ოკიანეშ ოორუეშე ბჟადალშა გოპეულეუაშ ზონეფიშ თირუეფი იძირებე, ოორუე ნორთის აფუნი
ადრე იჭყაფუ, დო ობჟათეს - გვიანს. ობჟათე ოკიანეშ დაბალ განედეფს გოპეულუაშ პიკი
ჟირშა გოვითარაფას ოჭიშუანს, დო მაღალს - ხვალო ართშა. ობჟათეშ ოკიანეშ ჟინპიჯიშ
წყარეფს მკვეთრას გიმიხანტუაფუ ბიოლოგიური განედური ზონალობა. ოკიანეშ ქვინჯიშ
მარინჯეფს თეჯგურა ზონალობა ვაუღჷნა, თიშენ ნამდა, თინეფიშ გოვითარაფას თარ როლს
ლაჸაფენს ოკიანეშ ქვინჯიშ რელიეფი დო ბარიერეფი, ნამუთ ხეს ვაუნწყუნს ოკიანეშ ფლორა
დო ფაუნაშ სიხვეიანესჷნ. ობჟათე ოკიანეშ ფიტოპლანქტონეფიშ მიარეფერუამობაშ შქას
უმენტაშო დიატომური წყარჩანარეფი რე (დოხოლაფირო 180 სახეობა). ლენწვანე ჩანარეფს
ოკიანეშ ქვინჯიშ ფლორაშ ჭიჭე ნორთი უკებჷ. თაშნეშე ობჟათეშ ოკიანეს, ზოოპლანქტონიშ,
კრილეფიშ, ბრელ მუდანობაშ ზუღაშ ლეჩქვეფიშ დო ჩხინჭკანამეფიშ დიდი რესურსი უღჷ. თე
ოკიანეს მუსხირენ ჩხომეფიშ ოჯახიშ სახეობა რე წუმმორინელი, გონსაკუთრაფილო ბრელიე
ნოტოტენიაშობურეფი. ფურინჯეფშე ბრელი მუდანობათიე პინგვინეფი. ოკიანეს ხე ვეშაპეფი:
(ლენი ვეშაპი, ფინვალი, სეივალი, პუხა ვეშაპი დო შხვეფი) დო სელაპეფი (უედელიშ
სელაპი, ღაჭაჭიაჭკომია სელაპი, ზუღაშ ლეოპარდი, ზუღაშ ნჯილო).



https://xmf.wikipedia.org/wiki/%E1%83%9C%E1%83%AF%E1%83%98%E1%83%9A%E1%83%9D

ნჯილო (ქორთულო: ლომი, ლათინურო: Panthera Leo) — დიდი კატუეფიშ ბუნაშ ნოტყი, ნამუთ
ჸილოწკჷმა ართო არძაშ უმოსი კაბეტი მახვამილაფარი ნოტყო იკოროცხუ. სიგჷნძა 2
მეტრაშახ, ხუჯიშ სიმაღალა - 1 მეტრა, კუდელი უღუ 90-100 სანტიმეტრი. ხოდი ნჯილოეფს
ფოფორი არდუნა. ჯვეშო ნჯილოეფიშ ოხორუ ამდღარშე ბრელო ფართას რდჷ: დახე ედომუშამი
აფრიკაშ კონტინენტიშ წორო ნჯილოეფი ხედეს ჭიჭე დო ოშქაშე აზიას ინდოეთიშ
მეკოროცხილო. ადამიერიშ ქიმინჯალაშ გეშა ნჯილოშ ბრელი გიმენბუნაქ გეშაჭყორდჷ.
სამანგათ: ობჟათეაფრიკული ნჯილოშ გიმენბუნა ეშაჭყვადილიე 1865 წანაშ უკული,
ბერბერული ნჯილოეფქ - 1920 წანაშახ მედინეს დო სპარსული ნჯილოეფქ - 1930 წანაშო.



https://xmf.wikipedia.org/wiki/%E1%83%9C%E1%83%A3%E1%83%9A%E1%83%98

ნული, რიცხუ, ნამუწკჷმა აკოკოროფუას არძონერი რიცხუ უთირუ სქიდუ. ნული ეთმიღანკუ
სიმბოლოთ 0. ნამდგარდია რიცხუშ ნომიარაფუ ნულშა ომანგუ ნულს. a * 0 = 0. ნულშა
რთუალა მათემატიკას გოთანჯელი ვა რე დო ირნერი რსიმას რე მორკებული. ჟირი თახმი
ვარა კომპლექსური რიცხუშ მიარაფილი ნულიშ მანგი ქორენ და, თიმწკჷმა ართ–ართი
წორომამიარაფალი უციოთ ნულიშ მანგიე. ნულიშ ცნება ისხუნუ უმოსი ზოგადი ორთაშ
ალგებრული სტრუქტურეფშოთ (ბუნა, რულე, ვე დო შხვ.).



https://xmf.wikipedia.org/wiki/%E1%83%9C%E1%83%9D%E1%83%A0%E1%83%9B%E1%83%90%E1%83%9C%E1%83%94%E1%83%A4%E1%83%98

ნორმანეფი - კათა, ნამდგათ სკანდინავიაშ დო იუტლანდიაშ ჩქონეფს ოხორანდუ. ”ნორმან”
სკანდინავიური ნინას შანენს "ოორუეშ ადამიერს". ბჟაეიოლუშ სლავეფი ნორმანეფს
”ვარიაგემც” უძახჷდეს.

ნორმანეფი ახაზირენდეს ჯგირი გემეფს. თე გემეფიშ საგინძა 20 მეტრაშახ ორდ. გემს
უღუდუ ხოპეფი, მუჭოთ ერქემი. თე ხვამარდეფით ნორმანეფქ ქიმიოდირთეს ისლანდიას,
გრელანდიას დო უკული, 1003 წანას ოორუე ამერიკას, მარა ჩხანაში გეშა თინეფქ თე
გენიალური კილნაგორა მავითა ოშწანურას გიჭყოლიდეს.

ნორმანეფი კინომუშეფი რდეს. ნორმანეფიშ ღორონთეფს ”ასეფი” ჯოხორდჷნ ნამუეფს
ურჩხულეფწკჷმა უღუდეს ლჷმა. ასეფიშ თარი, უდიდაშ ასი რდჷ ცალთოლამი - ოდინი.
ლეგენდაშ მეჯინათ თოლქ დუდირთჷ ოდინს, ჩქინაში წყურგილი დასქირუნი. ოდინს ჸუნდჷ ჟირ
მორაგადე ყვარია - არზი დო შვენა. ხოლო - ჰეერც მარულე რუო კუჩხამი ცხენი.



https://xmf.wikipedia.org/wiki/%E1%83%9C%E1%83%9D%E1%83%91%E1%83%94%E1%83%9A%E1%83%98%E1%83%A8_%E1%83%9E%E1%83%A0%E1%83%94%E1%83%9B%E1%83%98%E1%83%90%E1%83%A8_%E1%83%9A%E1%83%90%E1%83%A3%E1%83%A0%E1%83%94%E1%83%90%E1%83%A2%E1%83%94%E1%83%A4%E1%83%98_%E1%83%94%E1%83%99%E1%83%9D%E1%83%9C%E1%83%9D%E1%83%9B%E1%83%98%E1%83%99%E1%83%90%E1%83%A1

შვედეთიშ სახენწჷფო ბანკიშ ეკონომიკურ მენცარობას, ალფრედ ნობელიშ გასაშინე პრემია
(შვდ. - Sveriges Riksbanks pris i ekonomisk vetenskap till Alfred Nobels minne),
თაშჷნეშე რჩქინელიე მუჭოთ ნობელიშ პრემია ეკონომიკაშ დარგის (შვდ. - Nobelpriset i
ekonomi), — არძაშე პრესტიჟული პრემია ეკონომიკურ მენცარობეფს, ნამუთ დარსხუ
შვედეთიშ ბანკიქ 1968 წანას, ბანკიშ დორსხუაფაშე 300 წანაშ გასაშინეთ. მაართა
პრემიაქ გინიჩჷ 1969 წანას.

ირი წანაშ გჷმათუთას, შვედეთიშ მენცარობეფიშ ომაფე აკადემია გჷმაცხადენს პრემიაშ
ლაურეატეფიშ ჯოხოეფს, ნამუსჷთ ოწმოხ გიშმაგორჷნა კანდიდატეფშე.ირ ლაურეატის
გინაჩამუ მედალი, დიპლომი დო ფარამი ჯილდო.



https://xmf.wikipedia.org/wiki/%E1%83%9C%E1%83%98%E1%83%A3%E1%83%94

ნიუე (ინგლ. Niue [ˈnjuːeɪ]; ნიუე. Niuē-fekai, ჯვეში ჯოხოდვალა სევიჯი Savage) —
კოკი სახენწჷფო ობჟათე რჩქალი ოკიანეს. ქიანა იდვალუაფუ ახალ ზელანდიაშ ოორუეშე.
ტერიტორიაშ ედომუშამი ფართობი აკმადგინანს 261,46 კმ²-ს, მახორობა - 1611 ადამიერი
(2011), მახორობაშ თარ ნორთის პოლინეზიარეფი აკმადგინანა. თე ტერიტორიას მაართათ
ჯეიმზ კუკიქ მიოგორუ 1774 წანას. 1900 წანას ნიუექ ბრიტანეთიშ იმპერიაშ
პროტექტორატო გჷნირთჷ, 1901 წანაშე ახალი ზელანდიას აფუდჷ ანექსირებული. 1974
წანას, ნიუე დუდმამართვალი სახენწჷფობური წჷმანქიმინათ გჷნირთჷ ახალი ზელანდიაშ
აკოდგინალუას.

ნიუე რე ახალ ზელანდიაწკჷმა ასოცირაფილი მაკათური, თე ტერიტორიას ძალამი დიდი
ავტონომიური ნებეფი უღუ. ნიუეშ მამართვალი გოართიანაფილი ერეფიშ მონარქი/დიაფალი
ელისაბედ II.



https://xmf.wikipedia.org/wiki/%E1%83%9B%E1%83%9D%E1%83%96%E1%83%90%E1%83%9B%E1%83%91%E1%83%98%E1%83%99%E1%83%98

მოზამბიკი, ედომუშამი ოფიციალური ჯოხოდვალა - მოზამბიკიშ რესპუბლიკა (პორტ.
República de Moçambique) — სახენწჷფო ობჟათე-ბჟაეიოლ აფრიკას. პორტუგალიაშ ჸოფილი
კოლონია. ქიანა ზოხორინელი რე 1975 წანაშე. ქიანას ბჟაეიოლშე უხურგანს ინდოეთიშ
ოკიანე, ოორუეშე - ტანზანია, ოორუე-ბჟადალშე - ზამბია დო მალავი, ბჟადალშე —
ზიმბაბვე, ობჟათეშე - ობჟათე აფრიკაშ რესპუბლიკა დო სვაზილენდი. ქიანაშ ნანანოღა -
მაპუტუ (ზოხორინალაშახ ჯოხოდჷ - ლორენსუ-მარკიში).

მოზამბიკი ოკათუ აფრიკაშ რსხუს, ერეფიშ წორომაჸალობას, პორტუგალიურნინამი ქიანეფიშ
წორომაჸალობას, ობჟათე აფრიკაშ გოვითარაფაშ ჯარალუას, აფრიკაშ, კარიბიშ ღანჩოშ დო
რჩქალი ოკიანეშ რეგიონიშ ქიანეფს, ლათინურ რსხუს, ისლამური წორომაჸალობაშ
ორგანიზაციას დო ფრანკოფონიას.



https://xmf.wikipedia.org/wiki/%E1%83%9B%E1%83%98%E1%83%90%E1%83%A0%E1%83%94%E1%83%AC%E1%83%90%E1%83%9C%E1%83%98%E1%83%90%E1%83%9C%E1%83%98_%E1%83%A9%E1%83%90%E1%83%9C%E1%83%90%E1%83%A0%E1%83%94%E1%83%A4%E1%83%98

მიარეწანიანი ჩანარეფი — ოდიარე ჩანარეფი ვარდა ქვერჩხოდიარეამეფი, ნამუეფით ჩანა 2
წანაშე უმოსის, კანკალე მუსხირენ წანას, კანკალე 20-30 დო 100 წანასჷთ.
მიარეწანიანი ჩანარეფიშ უმენტაშობა პირანს დო მიკიღანს ირ წანას (პოლიკარპული
ჩანარეფი), მინი ფურცელეფს თელ წარმოწანას ისქილიდუანს (იროწვანე ჩანარეფი),
უმენტაშობას დიხაშჟინ ორგანოეფი უხუჯური პიჯალეფს ღურუ (ხომუ) დო მარენჯუას ხვალე
დიხაშთუდოიან ნორთეფი (ბრელჯინჯამი, შეჸერი, ბოქვი(ჩანარი)ბოქვი, ჯინჯი
ისქილიდუანს. დიხაშჟინ ორგანოეფქ შილებე ნორთობულო გინოსქიდას გინოახალაფაშ პირეფით
(როზეტი, მახოხალი ყერტი დო შხვა). კანკალე შვანს ჩანარეფიშ დორთუალა ართ-, ჟირ- დო
მიარეწანიანო აპიჯალაფონი რე. სამანგათ, ტროპიკული მიარეწანიანი ჩანარეფი
აბუსალათინი (Ricinus communis) ზჷმიერი ჰავაშ პიჯალეფს ართწანიანი რე, რზენიშ
ართწანიანი ისიროტა (Poa annua) მაღალგოლაშ პიჯალას - მიარეწანიანი რე. იშვიათო
მიარეწანიანი ჩანარეფს ჯალეფს დო ქვარჩხეფს მიორხველანა.



https://xmf.wikipedia.org/wiki/%E1%83%9B%E1%83%90%E1%83%A0%E1%83%A8%E1%83%90%E1%83%9A%E1%83%98%E1%83%A8_%E1%83%99%E1%83%9D%E1%83%99%E1%83%94%E1%83%A4%E1%83%98

მარშალიშ კოკეფი, ედომუშამი ოფიციალური ჯოხოდვალა მარშალიშ კოკეფიშ რესპუბლიკა
(მარშ. Aolepān Aorōkin M̧ajeļ; ინგლ.: Republic of the Marshall Islands) –
რჩქალოკიანური სახენწჷფო მიკრონეზიას. ბჟადალუშე დო ობჟათე-ბჟადალუშე უხურგანც
მიკრონეზიაშ ფედერაციული შტატეფიშ, ოდო ობჟათეშე კირიბატიშ ტერიტორიული წყარეფი.
თეშ გალე თის უხურგანც რჩქალი ოკიანეშ ნეიტრალური წყარეფი. სახენწჷფო იდვალუაფუ 29
ატოლც დო 5 კოკის. ოართე ფართობი — 181,3 კმ²; მახორობა — 63 174 კოჩი (2008,
შეფასება). ნანანოღა— მაჯურო.



https://xmf.wikipedia.org/wiki/%E1%83%9B%E1%83%90%E1%83%A0%E1%83%90%E1%83%97%E1%83%A3%E1%83%9A%E1%83%98_%E1%83%9C%E1%83%98%E1%83%9C%E1%83%90

αƒ›αƒαƒ αƒαƒ—αƒ£αƒαƒ αƒαƒαƒαƒ, αƒ—αƒαƒ¨αƒαƒ”αƒ¨αƒ”
αƒ›αƒαƒ αƒαƒ—αƒ°αƒ (αƒ›αƒ£αƒ¨ αƒ―αƒαƒ®αƒαƒ“αƒ•αƒαƒαƒ ΰ¤®ΰ¤°ΰ¤Ύΰ¤ ΰ¥€)
β€” αƒ›αƒαƒ αƒαƒ—αƒαƒαƒ”αƒ¤αƒαƒ¨ αƒαƒαƒαƒ, αƒαƒ αƒ®αƒ•αƒ”αƒαƒ·
αƒαƒαƒ“αƒαƒ”αƒ•αƒ αƒαƒαƒ£αƒαƒ αƒ¤αƒαƒαƒαƒαƒ¨ αƒαƒαƒ“αƒ£αƒ 
αƒ‘αƒ£αƒαƒαƒ΅. αƒ­αƒαƒ αƒαƒαƒ£αƒ αƒαƒ™αƒαƒ¥αƒαƒ›αƒαƒαƒ”αƒαƒαƒ”
αƒ“αƒ”αƒ•αƒαƒαƒαƒ’αƒαƒ αƒαƒ¨ αƒαƒ΅αƒ®αƒαƒ αƒ¨αƒ”.

მარათული ნინაშ ისტორიაშ თოლიშ გჷნოჯინა ტრადიციული პოეტური ძეგლეფიშ საშუალებათ
შილებე XIII ოშწანურაშე. ალმახანური ლიტერატურლ ნორმაქ გჷმიქიმინჷ XIX ოშწანურაშ
დაჭყაფუს. მარათული ნინას მიორხველუანა ინდოეთიშ რანწკი მორჩილ ნინეფს: არე,
ბჰალაი, დეკანი, გოულანი, ვარჰადი-ნაგპური.



https://xmf.wikipedia.org/wiki/%E1%83%9B%E1%83%90%E1%83%93%E1%83%94%E1%83%98%E1%83%A0%E1%83%90

მადეირა (პორტ. madeira) – პორტუგალიური არქიპელაგი, იდვალუაფუ
32.371667,-16.27532°22′ ოორ. გ. 16°16′ ბჟად. გ.﻿ / ﻿ დო 33.13,-17.277533°07′
ოორ. გ. 17°16′ ბჟად. გ.﻿ / ﻿ ოორუე ატლანტიშ ოკიანეს. თენა რე პორტუგალიაშ
ავტონომიური რეგიონი, ნამუთ თარო იკენს მადეირაშ, პორტუ-სანტუშ დო დეზერტაშიშ
კოკეფს. მადეირა რე ევრორსხუშ მაკათური მუჭოთ პორტუგალიაშ გჷშაკერძაფილი ტერიტორია.

მადეირას 1418 - 1420 წანეფიშ ოშქაშეს პორტუგალიარ მაზუღალეეფქ მიოგორეს.
არქიპელაგშა გეგორაფაშ ინიციატორო იკოროცხუ ჰენრიხ მოროპლავატი. მოგვიანაფათ, თე
კოკეფი ბრიტანეთიშ იმპერიაშ ოკუპაციაშ თუდო რდჷ, ნაპოლეონიშ ლჷმეფიშ ბორჯის თე
ტერიტორიაქ 1814 წანას პორტუგალიას დაართჷ. მადეირა რე ართ-ართი უჯგუში კურორტი,
კოკი ჯოხოგოლაფირიე მუში ღვინით დო პეულეფით. ირ ახალ წანას თაქ რე მოსოფელს
ართ-ართი უჯგუში ფოიერვერკიშ შოუ, წორას თაქ რდჷ მოსოფელს უდიდაში ფოიერვერკიშ შოუ.
თე აკანს დიდი შანულამობა უღჷ, თიშენ ნამდა თაჸურეშე მითმიარსხუაფუნა კარიბიშ
ღანჩოშ ქიანეფს დო ევროპას.

მადეირას რე ართ-ართი უჯვეშაში კურორტი, XIX ოშწანურას ევროპას არსებენდჷ ხვლო ჟირი
ზუღაშ კურორტი - ფრანგული რივიერა დო მადეირა. 1976 წანას მადეირაქ ავტონომიურ ოლქო
გჷნირთჷ.

ფუნშალი, მადეირაშ ავტონომიური რეგიონიშ ნანანოღა, იდვალუაფუ კოკი მადეირაშ
ობჟათეშე, არქიპელაგიშ თარი კოკის. კოკიშ შხვა ნოღეფიე: ვილა-ბალეირა (კოკი
პორტუ-სანტუს), კამარა-დე-ლობუში, მაშიკუ, სანტა-კრუში, სანტანა დო კანისუ (კოკი
მადეირას).

მადეირაშ კოკი იდვალუაფუ აფრიკაშ წყარპიჯიშე 520 კმ-ს დო ევროპაშ წყარპიჯიშე -
1000 კმ-ს, ვარდა ლისაბონშე საათი დო გვერდიშ ოფურინუე.

კოკი მადეირა — არქიპელაგიშ უდიდაში კოკიე, ფართობი - 741 კმ², სიგჷრძა აკმადგინანს
- 57 კმ, ფართობი — 22 კმ არზაშე ფართო აკანს, კოკიშ წყარპიჯიშ ღოზიშ ედომუშამი
სიგჷრძა რე 150 კმ. კოკი გინოზინდილიე ბჟაეიოლშე ბჟადალშე, თეგეზიშ მანგას
იდვალუაფუ ცენტრალური გვალაშ ჯაჭვი 1220 მეტრშახ სიმაღალათ, სოიშეთ იჭყაფუ ბრელი
რღამილი გინოწონუეფი, ნამუთ წყარპიჯიშახ იფაჩუნჷ. კოკიშ უმაღალაში კონკა რე —
პიკუ-რუივუ, 1862 მეტრი ზუღაშ დონეშე.



https://xmf.wikipedia.org/wiki/%E1%83%9A%E1%83%A3%E1%83%98_%E1%83%9E%E1%83%90%E1%83%A1%E1%83%A2%E1%83%94%E1%83%A0%E1%83%98

ლუი პასტერი (ფრანგ. Louis Pasteur; დ. 27 ქირსეთუთა, 1822, დოლ, იურა,
საფრანგეთი – ღ. 28 ეკენია, 1895, მარნ-ლა-კოკეთი, საფრანგეთი) — ფრანგი მენცარი,
ქიმიკოსი, მიკრობიოლოგი. მიკრობიოლოგიაშ დჷმარსხუაფალი. 1862 წანაშ პარიზიშ
მენცარობაშ აკადემიაშ მაკათური, ნობელიშ პრემიაშ ლაურეატი. 1879 წანას ქოთომიშ
ქოლერაშ გურაფაშ ბორჯის, პასტერს ქოთომეფიშ ორგანიზმიშა მიშმაჸუნდჷ ქოლერაშ დაღარი
მიკრობეფი. ათე პროცესიშ უკული ქოთომეფი ვაღურუდეს. ათე გჷმოგონებათ პასტერქ
გჷმიგონჷ აცრაშ მეთოდი. პასტერი მერჩქინელი რე ვაქცინაციაშ პიონერო.



https://xmf.wikipedia.org/wiki/%E1%83%9A%E1%83%9D%E1%83%9C%E1%83%92-%E1%83%90%E1%83%98%E1%83%9A%E1%83%94%E1%83%9C%E1%83%93%E1%83%98

ლონგ-აილენდი (ინგლ. Long Island - გინძე კოკი) კოკიე ნიუ-იორკის, ააშ, 3567 კმ²
ფართობით დო 7,536 მილიონი მახორუთ (2005 წ. ცენზი). თენა უდიდაში დო არძაშე
მეჭედას დოხორინელი კოკიე კონტინენტურ ააშ-ს. მახორობაშ მუდანობათ მა-17 მოსოფელს
დო თე პარამეტრით აწულუანს იაპონიაშ კოკი ჰოკაიდოსი დო ქიანეფს - ირლანდიასი დო
იამაიკას. ჯოხოდვალაშე გიშულირო კოკი დასაბაღო გინძე რე - 190 კმ, თიში სიფართა
არძაშე ფართე მუკნაკვათეფს 32 კმ-იე. ლონგ-აილენდიშ აბანური ინდიალეფიშ ჯოხო რე
”პავმონავკი” (Paumonauk) დო შანენს ჩხომიშ ფორმაშ კოკის.

ლონგ-აილენდიშ ბჟადალ ნორთის იდვალუაფუ ნიუ-იორკიშ ბრუკლინიშ რაიონი (კინგსიშ
ქაუნთი) დო ქუინსი (ქუინსიშ ქაუნთი); ელახიშე - ნასაუში დო საფოლკიშ ქაუნთეფი.თიშ
ვემკუჯინალუო, ქოლოქვიალურო ”ლონგ-აილენდის” ვარა უბრალოდ ”აილენდის” ხვალე ნასაუსა
დო საფოლკიშ ქაუნთეფს უძახუნა; ბრუკლინი დო ქუინსი გიშატებულიე, თიშენ ნამუდა
თინეფი ნოღა ნიუ-იორკის ორხველუნა.

ლონგ-აილენდი ჩინაფილიე რინაშ გიშაკერძაფილო მაღალი დონეთ. 2004 წანაშო ნასაუშ
ქაუნთი ნიუ-იორკიშ შტატის ართ შურ მახორუშა არძაშე უდიდარაშ ადმ. ართულო
იკოროცხუდუ, ააშ-იშ მასშტაბით თე კრიტერიუმით მაამშვა რე. საფოლკიშ ქაუნთი
ჯოხოგოლაფირიე კოკიშ ოძგაშეს დვალირი დიდარულ ვილეფით, თინეფ შქას ეკაღანკალიე
”ჰამპტონსი”. ფედერალური საგამოძიებო ბიუროს ინდექსიშ მიკოჯინათ ლონგ-აილენდი
(ნასაუ-საფოლკი) კრიმინალიშ დონეშ სიჭიჭათ ააშ-ს მაჟირა აბანს რე.



https://xmf.wikipedia.org/wiki/%E1%83%9A%E1%83%98%E1%83%9A%E1%83%98_(%E1%83%A1%E1%83%90%E1%83%A4%E1%83%A0%E1%83%90%E1%83%9C%E1%83%92%E1%83%94%E1%83%97%E1%83%98)

ლილი (ფრანგ. Lille [lil], ნიდერლ. Rijsel [ɾɛjˈsǝl]) — ნოღა ოორუე საფრანგეთის.
2006 წანაშ მუნაჩემეფით ნოღაშ მახორობა აკმადგინანდჷ 226,014 ადამიერს, ოშქაშეთ
ნოღაშ მახორობაშ მეჭედალა აკმადგინანდჷ 5,720 ადამიერს კმ²-შა. დოხორელი პუნქტიშ
ფართობი რე 39.51 კმ². ლილი 205 კილომეტრით რე დოშორაფილი ქიანაშ ნანანოღა პარიზის,
ნოღაშე მუსხირენ კილომერტის - საგრანგეთ-ბელგიაშ ოფიციალური ხურგა იდვალუაფუ. ლილი
რე ნორდ-პა-დე-კალეშ რეგიონიშ დო ნორიშ დეპარტამენტიშ ადმინისტრაციული ცენტრი.



https://xmf.wikipedia.org/wiki/%E1%83%9A%E1%83%90%E1%83%9D%E1%83%A1%E1%83%A3%E1%83%A0%E1%83%98_%E1%83%9C%E1%83%98%E1%83%9C%E1%83%90

ლაოსური ნინა (ლაოსური) — ნინა ლაო, ლაოსიშ ოფიციალური ნინა. ორხველჷ ტაი-კადაიურ
ნინეფს. ლაოსის თე ნინაშა მორაგადე რე 3,5 მლნ. კოჩი. ლაოსარეფი, ნამუეფით წყარმალუ
მეკონგიშ მარჯგვანი განშე, ტაილანდიშ ოორუე-ბჟაეილშე ოხორანა (დოხოლაფირო 20
მილიონი კოჩი), ლაოსური ნინაშ დიალექტეფშა ხოლო რაგადანა, ნამუთ ტაილანდური ნინაშ
ძალიერი გოლინაშ თუდო რე. ლაოსური ნინა - გიშმახუნაფალი რე. გრამატიკული ენწყუთ
(რსხუთი) დჷმახასიათებელი რე ანალიტიზმი. ლაოსური ნინა ხოლოს რე ტაიურ დო შანურ
ნინეფწკჷმა.



https://xmf.wikipedia.org/wiki/%E1%83%99%E1%83%9D%E1%83%9C%E1%83%A4%E1%83%A3%E1%83%AA%E1%83%98%E1%83%90%E1%83%9C%E1%83%9D%E1%83%91%E1%83%90

კონფუციანობა (ჩინური - 儒學, 儒学, [Rúxué] ჟუსიუე) —
ჩინარი ფილოსოფოსიშ კონფუციშ (კონფუცი შილებე ითანგას მუჭო : „მაგურაფალი კუნი“,
დ.551-ღ.478) გოჭყაფილი ეთიკურ-ფილოსოფური სისტემა. თინა რე მორალიშ, სოციალური
ნწყუალაშ, პოლიტიკაშ, ჩინური ფილოსოფიაშ დო რელიგიაშ კომპლექსური სისტემა.
თის მუსხირენ ბჟაეიოლ ქიანას უღჷ ხუჯიშ მეჩამა სახენწჷფოშ ხუჯიშე, მუშ გეშა
შილებე სახენწჷფო რელიგიათ ქიმიბრჩქინათჷნ.

კონფუციანობაშ გოფაჩუაშ თარი ქიანეფი რე: ჩინეთი, ტაივანი, კორეა, იაპონია,
ვიეტნამი დო ქიანეფი სოდე დიდი რე ჩინური დიასპორა, სამანგათ სინგაპური.
კონფუციანობას დოხოლაფირო 1.5 მილიარდი გემაჸვენჯი ჸუნს.

კონფუციანობაშ მეჯინათ, ადამიერს შეულებჷ გოუჯგუშაფა (გოფალუა) მუში ნძალეფიშ
მობილიზაფათ, გჷშაკერძაფილო გაჩამუ გური მუშ დუდშა მუშით მეჯინას დო მუშით
საქვარუას, დორხველი დუდიშე კოჩიშიქ იმუშუას მუშით გოფალუაშენ დო მუშით გაკეთას მუშ
პერსონან. თიში თარი არზი რე, სათინოებაშ დო მორალიშ დოგაფილაფაშა მოჸონაფა.
თინა მოუნჭირინუანს გემაჸვენჯეფს ქიშილებე ვარია თქუან რინაშა ხოლო თეს მორალური
საღირალეფი ქოთხულენსდა.



https://xmf.wikipedia.org/wiki/%E1%83%99%E1%83%9D%E1%83%9B%E1%83%9D%E1%83%A0%E1%83%98%E1%83%A8_%E1%83%99%E1%83%9D%E1%83%99%E1%83%94%E1%83%A4%E1%83%98%E1%83%A8_%E1%83%A0%E1%83%A1%E1%83%AE%E1%83%A3

კომორიშ კოკეფი, ედომუშამი ოფიციალური ჯოხოდვალა კომორიშ კოკეფიშ რსხუ (2002
წანაშახ ჯოხოდჷ კომორიშ კოკეფიშ ფედერაციული ისლამური რესპუბლიკა) — სახენწჷფო
ბჟაეიოლ აფრიკას, ინდოეთიშ ოკიანეს. იდვალუაფუ მოზამბიკიშ საროტიშ ოორუე ნორთის,
მადაგასკარიშ ოორუეშ დო მოზამბიკიშ ოორუეშ შქას დო იკენს კომორიშ კოკეფს, კოკი
მაიოტაშ მოხ, ნამუთ საფრანგეთიშ ზუღაშმელეიანი დეპარტამენტი რე, მარა კომორიშ რსხუ
თის მუშ ავტონომიურ ართულო მიარზენს. ფართობი — 1861 კმ² (კოკი მაიოტაშ (376 კმ²)
მეკოროცხუათ 2235 კმ²). მახორობა — 784 745 კოჩი (2015) (2012 წანა) (კოკი მაიოტას
(212 645 კოჩი 2012 წანა) მეკოროცხუათ — 997 390 კოჩი). ნანანოღა — მორონი.

ქიანაშ ჯოხო მოურს არაბული ზიტყვაშე — al-qamar (ალ-ქამარი), მუთ შანენს "თუთას".
თუთა სახენწჷფოშ შილას ხოლო რე გჷმოხანტილი.

სახენწჷფო ნინეფი რე — კომორული (კინე შიკომორი, არხო ნინა რე სუაჰილი), ფრანგული
დო არაბული. სახენწჷფო რელიგია რე — ისლამი.



https://xmf.wikipedia.org/wiki/%E1%83%99%E1%83%94%E1%83%A0%E1%83%90%E1%83%9A%E1%83%90

კერალა (მალაიალამი. കേരളം; ინგლ. Kerala; Keralam) — შტატი, იდვალუაფუ მალაბარიშ
წყარპიჯის ინდოეთიშ ობჟათე-ბჟადალშე. ფართობი 38 863 კმ² დო მახორობა 33 387 677
ადამიერი (2011 წანაშ ეჭარუათ). მახორობაშ მეჭედალა 859,11 ადმ./კმ², თე
მაძირაფალით ქიანას ართ-ართი მეჭედელო დოხორელი შტატი რე. ნანანოღა —
ტირუვანანტაპურამი (ტრივანდრამი), უდიდაში ნოღა — კოჩი (კოჩინი). ოფიციალური ნინა —
მალაიალამი.

შტატიქ დირსხუ 1956 წანას, შტატიშ ხურგეფიშ თარი გჷნმათანჯალი ნინა მალაიალამიშ
გოფაჩუაშ ოფირჩა რდჷ. ჯოხოდვალა კერალა ზიტყვაზიტყვათ შანენს "ქოქოსიშ თხირეფიშ
დიხას". მალაიალამური ნინაშე ზიტყვა კერა ქოქოსიშ პალმაშ ჯას შანენს, ზიტყვა ალამი
— დიხას.



https://xmf.wikipedia.org/wiki/%E1%83%99%E1%83%90%E1%83%9E%E1%83%98%E1%83%A2%E1%83%90%E1%83%9C%E1%83%98_%E1%83%90%E1%83%9B%E1%83%94%E1%83%A0%E1%83%98%E1%83%99%E1%83%90

კაპიტანი ამერიკა (ინგლ. Captain America) — კომპანია მარველ კომიქსეფიშ პერსონაჟი,
თინა ჭარუ ჯო საიმონი დო ხანტუ ჯეკ კირბიქ დარსხის. მაართათ გჷმორჩქინდჷ კომიქსის
Captain America Comics #1 (მელახი 1941წ.). თინა რდჷ ფაშისტეფწკჷმა მალჷმორი
სუპერგერგეზი. ათე კომიქსიქ 75-შა ქიანას იჸუ გჷმოჩამილქ. მორო მაჟირა მოსოფელიშ
ლჷმაშ თებაშ უკული თიქ სიუჟეტიშ მეჯინათ ურკვიებჷ ვითარებას გოდინჷ.

კომიქსის ჯოხონობათ მერეთი ისტორიეფი #114 (გერგობათუთა 1963), გიშაშქუმალობა
მარველ კომიქსიქ, ხანტუ ჯეკ კიბრიწკჷმა დო ავტორ-რედაქტორ სტენ ლიწკჷმა ართო,
ფანტასტიკური ოთხულიშ მაკათური ჯონი შტორმიშ მოხვარათ კომიქსეფს დართინუ კაპიტანი
ამერიკა, მუჭოთ მაჟირა მოსოფელი ლჷმაშ გერგეზი, ნამუქჷთ მიარე წანა მიკორინუ
ურკვიებოფას. მორო თიქ იჸუ რცუ, ნამუთ ჯონ შტორმიქ დამარცხჷ.



https://xmf.wikipedia.org/wiki/%E1%83%99%E1%83%90%E1%83%9C%E1%83%9D%E1%83%9C%E1%83%98_(%E1%83%9C%E1%83%9D%E1%83%A0%E1%83%9B%E1%83%90%E1%83%A2%E1%83%98%E1%83%A3%E1%83%9A%E1%83%98_%E1%83%90%E1%83%A5%E1%83%A2%E1%83%98)

კანონი რე სახენწჷფოშ უმაღალაში წჷმმარინაფალური ორგანოშით გჷშაკერძაფილი წესით
ეჭოფილი აქტი, ნამუთ არეგულირენც უშანულამაშ ჯარალუობურ ურთიართობეფც. კანონეფი
არძოშე გოფაჩილი ფორმა რე, მუდგაშ მეშქაშალათ ოკო დიდგინას
კონსტიტუციურ-სამართალობურ ნორმეფიშ უმენტაშ მუდანობაქ, ნამუეფით ეთმიჭოფაფუაფუ
კონსტიტუციაშ დვალირაფეფიშ დო პრინციპეფიშ ოსხირშა დო თინეფიშ გავითარაფალო.
კანონეფი, თინეფც რენჯი ნორმეფიშ შანულობაშ მეჯინათ, ირთუ კონსტიტუციურ, ორგანულ დო
რჩქვანელობურ კანონეფო. რჩქვანელობური კანონეფი, მუშ ჸურეშე, ირთუ ოკოდიფიკაციე დო
მუმალუ კანონეფო.

კონსტიტუციური კანონი არეგულირენც ჯარალუაშ ვარა სახენწჷფობური რინაშ ხვალე
ზოხოშიან დარგეფც, მორო მუში იურიდიული ნძალაშ დო ეჭოფუაშ წესით მუთუნით
ვეშხვანერებუ კონსტიტუციაშე. კონსტიტუციური კანონით მოქიმინჯე კონსტიტუციაშ
ტექსტიშა მიშმურს თირაფეფი ვარა გეძინუეფი, მუდგაშ უკული თინა ჭყვადუნც ზოხორინელი
ნორმატიული აქტიშ სახეთ ჸოფას.

ორგანული კანონი საქორთუოშ კონსტიტუციური სამართალიშ სპეციფიკური წყუ რე. ორგანული
კანონიშ ეჭოფუა კონდაკო რე გოთოლწონაფილი კონსტიტუციას. ორგანული კანონიშ ორთა თინა
რე, ნამდა თინა თაშ თუ თეში აკმაფშანც კონსტიტუციას, ვა თირანც თიშ ჯინჯიერ
პრინციპეფც დო ვაწაწჷ ტომბაშურ არზის.

რჩქვანელობური კანონეფი არეგულირენა სახენწჷფო ვარა ჯარალუობური რინაშ ზოხოშიან
სფეროეფც.



https://xmf.wikipedia.org/wiki/%E1%83%98%E1%83%A3%E1%83%92%E1%83%9D%E1%83%A1%E1%83%9A%E1%83%90%E1%83%95%E1%83%98%E1%83%90

იუგოსლავია — სახენწჷფო ევროპას, ნამუთ არსებენდჷ ბალკანეთიშ ჩქონს, XX ოშწანურაშ
გოძვენას დო ნამუსჷთ ადრიატიკაშ ზუღაშა გიშალი უღუდჷ.

დიდი იუგოსლავია — 1947 წანაშახ უნიტარული ქიანა (სხსო, იუგოსლავიაშ ომაფე), 1947
წანაშე ფედერაციული სახენწჷფო, ნამუშა მიშმეშჷ 6 ქიანა: სერბეთი, მონტენეგრო,
ხორვატია, სლოვენია, მაკედონიაშ რესპუბლიკა, ბოსნია დო ჰერცეგოვინა, ასე არძა
ზოხორინელი რე. მორჩილი იუგოსლავია — მიშმეშჷ ასე ზოხორინელი სახენწჷფოეფი
მონტენეგრო დო სერბეთი.

იუგოსლავიაქ დირსხუ (მუჭოთ სერბეფიშ, ხორვატეფიშ დო სლოვენიარეფიშ ომაფე) მაართა
მოსოფელიშ ლჷმაშ დო ავსტრია-უნგრეთიშ იმპერიაშ აკოცჷმაშ უკული, აკოცუ XX ოშწანურაშ
ბოლო  — XXI ოშწანურაშ დაჭყაფუს.

იუგოსლავიაშ სახენწჷფო ნინა დუდმაართაშე რდჷ სერბულ-ხორვატული ვარდა
ხორვატულ-სერბული. მაჟირა მოსოფელიშ ლჷმაშ თებაშ უკული, მორსხუე რესპუბლიკეფიშ
ნინეფქ წორონებამი სახენწჷფო ნინეფო გეგმიცხადჷ, მარა სერბულ-ხორვატული დო სერბული
უმოსო ართნერო გიმირინუაფუდჷ. იუგოსლავიაშ თარი მახორობა — ობჟათე სლავეფი:
ბოსნიარეფი (ბოშნიაკეფი), სერბეფი, ხორვატეფი, სლოვენიარეფი, მაკედონარეფი,
მონტენეგრალეფი, თაშნეშე ვასლავი კათეფი — ალბანარეფი დო უნგრალეფი. მორჩილ კათეფს
წჷმარინუანდეს თურქეფი, რუსინეფი დო უკრაინალეფი, სლოვაკეფი, რუმინალეფი,
ბულგარალეფი, იტალიარეფი, ჩეხეფი დო ჩაჩანეფი.



https://xmf.wikipedia.org/wiki/%E1%83%98%E1%83%A1%E1%83%90%E1%83%90%E1%83%99_%E1%83%9C%E1%83%98%E1%83%A3%E1%83%A2%E1%83%9D%E1%83%9C%E1%83%98

სერ ისააკ ნიუტონი (დ. 4 მანგი, 1643, სულსთორპი, გრემთემიშ ხოლოს ― გ. 31 მელახი,
1727, კენსინგტონი) — ინგლისარი ფიზიკოსი, მათემატიკოსი, ასტრონომი, ალქიმიკოსი დო
ფილოსოფოსი; მერსხუაფილი რე მენცარული რევოლუციაშ დო ჰელიოცენტრიზმიშ
გოვითარაფაწკჷმა. ართ-ართი უშანულამაში, გოლინამი მენცარი ისტორიას.

თიშ მენცარული მეჭირინდაფეფიშ შქას თარიე ნახანდი "ნატურალური ფილოსოფიაშ
მათემატიკური ოჭყაფუეფი", სოდგათ თინა მოსოფელიშ მეზინდილობას ეჭარჷნს. დო
გინოაბანუაშ კანონეფიშენ თიქ დაჭყაფუ ქიმეჩჷ მენცარობას კლასიკური მექანიკაშენი.
გოტფრიდ ლაიბნიცწკჷმა ართო თის ორხველჷ თია ინტეგრალური დო დიფერენციალური
ეკოროცხუაშ გოვითარაფასჷთ. ნიუტონი მაართა რდჷ, ნამუქჷთ აყალიბუ დიხაუჩაშ დო
პლანეტეფიშ ყარაფიშ მადუდე ძალეფიშენ მოსოფელიშ კანონეფიშ ედომუშამი ჭყაფუ დო თის
ორხველჷ კეპლერიშ კანონეფიშ მათემატიკური ანალიზი, ნამუსჷთ თინა ანტკიცენს, ნამუდა
ციური სხეულეფი ყარენა ორბიტეფს, ნამუეფით წჷმარინუანა არძო სახეშ კონუსურ კვათუეფს
(მუჭომითიე ელიფსი, ჰიპერბოლა, პარაბოლა).

ნიუტონქ მიოგორუ, ნამუდა ფერეფიშ სპექტრი წჷმოძირაფილი ჩე სინთეშ ჩხორიაშ პრიზმაშა
გოულაწკჷმა მუშით ჩე სინთეს ორხველჷ დო პრიზმაშ ოძინუ ვარე (მუჭოთ როჯერ ბეკონი
ანტკიცენდუ მა-13 ოშწანურას), დო თაშნეშე ანტკიცენდჷ, ნამუდა სინთე ნაწილაკეფიშე
აკმოდირთუდ. ნიუტონქ თაშნეშიშე გავითარჷ სიტიბაშგინოშქუმალაშ კანონი, დანტკიცჷ
ბინომიალური თეორემა, თაშნეშე მიოგორუ იმპულსიშ დო იმპულსიშ მომენტიშ ირიათონ
კანონეფს.

ნიუტონი მათემატიკაშ გენიათ მიოჩქჷდეს. ჟოზეფ ლუი ლაგრანჟიშ თქუალათ: "ნიუტონი
უდიდაში გენიოსიე, ნამუთ დღას გორჩქინელე თექიანას დო თაშნეშე არძაშე იღბალამი,
მუშენდა ოქიანუშ სისტემაშ დოდგინაფა ხვალე ართიშა რე შიოლებერი“.



https://xmf.wikipedia.org/wiki/%E1%83%98%E1%83%9C%E1%83%93%E1%83%9D%E1%83%94%E1%83%97%E1%83%98%E1%83%A8_%E1%83%90%E1%83%93%E1%83%9B%E1%83%98%E1%83%9C%E1%83%98%E1%83%A1%E1%83%A2%E1%83%A0%E1%83%90%E1%83%AA%E1%83%98%E1%83%A3%E1%83%9A%E1%83%98_%E1%83%93%E1%83%9D%E1%83%A0%E1%83%97%E1%83%A3%E1%83%90%E1%83%9A%E1%83%90

ინდოეთიშ ადმინისტრაციული დორთუალა — ინდოეთიშ ადმინისტრაციულ დორთუალაშ მაართა
დონე. ინდოეთი ფედერალური სახენწჷფო რე. ქიანა აკმოდირთუ 29 შტატიშე დო 7 მორსხუ
ტერიტორიაშე (თინეფს შქას 6 მორსხუე ტერიტორიაშე დო ართი ერუანული ნანანოღაშ ოლქიშე
- დელი). მუშჸურე, არძო შტატი,დორთილი რე ოლქეფო (დისტრიქტეფი), ნამუშ ედომუშამი
მუდანობა 642-ის აკმადგინანს.

შტატეფს მუნეფიშ კანონმადვალუ დო ემაჸონაფალი ხეშუულება ჸუნს. შტატიშ იერარქიული
პირამიდაშ კონკას გუბერნატორი გერე, ნამუსჷთ დუთმარჷნუანს ინდოეთიშ პრეზიდენტი ხუთ
წანაშ ხანით. გუბერნატორი შტატიშ თარობას აკმოქიმინუნს დო დუთმარჷნუანს შტატიშ თარ
მინისტრის, ნამუთ ეშიგორუაფუ აბანობურ გიშაგორუეფს გომორძგუაფილი პოლიტიკური
პარტიაშ მაკათურეფშე. შტატეფს ართ ვარდა ჟირპალატიანი პარლამენტეფი ჸუნს. შტატიშ
პარლამენტიშ გიმენ პალატას ჯოხო ვიდჰან საბჰა დო ინდური კანონდვალუაშ მეჯინათ,
შილებე იკათუანდასჷნ 60-შე 500-შახ მაკათურს. შტატიშ პარლამენტიშ გიმენ პალატა
გიშეგორუაფუ საარძო გიშაგორუეფით, ხუთ წანაშ ხანით. შტატიშ პარლამენტიშ ჟილენ
პალატას ჯოხო ვიდჰან პარიშადი დო თიშ მაკათურეფი ამშვ წანაშ ხანით გიშეგორუაფუ,
თეწკჷმა ართო ირ 2 წანაშე ართშა, არძო მაკათურიშ ნასუმორი კინე გიშეგორუაფუ.
შტატეფიშ პარლამენტეფს ისხუნუაფჷ არძო საკითხი, გალენურ პოლიტიკაშ, სახენწჷფო
უშქურანჯობაშ, გალენურ ვაჭრობუაშ დო ომენოღალობაშ მოხ, ნამუთ მორსხუე ინდოეთიშ
პარლამენტიშ იურისდიქციაშ გიმე რე.

მორსხუე ტერიტორიეფს, თაშნეშე ერუანულ ნანანოღურ ოლქის მართუნა ჩინოვნიკეფი, ნამუთ
წმმარინუანა ინთოეთიშ თარობას — კომისარეფი ვარდა ადმინისტრატორეფი. კანკალე
ტერიტორიას მუში პარლამენტი დო თარობა ჸუნს, ნამუსჷთ ძალამი გოხურგელი
ნებაგოქუნელობეფი უღუ; მორჩილ მორსხუე ტერიტორიეფს თეჯგურა ხეშუულებაშ ორგანოეფი
ვაჸუნს. მორსხუე ტერიტორიეფს ინდოეთიშ რესოუბლიკაშ ფედერალური კანონდვალუა
მოქიმინჯენს.

კანკალე შტატის დო ტერიტორიას, ედომუშამინდური ოფიციალური ნინეფიშ მოხ, ანუ ჰინდიშ
დო ინგლისურიშ მოხ, თაშნეშე ოფიციალურო შილებე აღიარაფილი რდას გეძინელი ნინეფი,
ნამუთ დუმახასიათაფალი რე მოჩამილი რეგიონიშ მახორობაშო.

ინდოეთიშ შტატეფი (ინგლ. state, ჰინ. प्रांत — prant) ართიანშე ძალამი გიშაკერძილი
რენა. თინეფშე მახორობაშ მეჯინათ უდიდაში შტატეფი, მოსოფელიშ უშხუაში
ადმინისტრაციული ართაულეფი რენა — მოსოფელიშ ვით არძოშე მეჭედელო დოხორელი
ადმინისტრაციული ართულეფი რე ინდოეთიშ შტატეფი - უტარ-პრადეში, ნამუშ მახორობა
180 მილიონ ადამიერშე უმოსი რე დო თე ერკებულიშ მაართა აბანსი რე, მაჰარაშტრა
მაჟირა აბანს იკენს.

კანკალე ინდოეთიშ შტატეფიშ ტერიტორიაშ ფართობი, კანკალე ევროპული ქიანაშ ფართობის
ვადმაკორდუ (სამანგათ, შტატ რაჯასტანს პოლონეთიშ უმოსი ფართობი უკებჷ). კანკალე
მორჩილი შტატიშ ტერიტორიაშ ფართობი სააწმარენჯოთ, მუსხირენ ვითოში კვ. კმ. ფართობის
აკმადგინანს.

ინდოეთიშ მორსხუე ტერიტორიეფი (ინგლ. territory, ჰინ. केन्द्रीय सरकार — kendriy
sarkar) უმოსი ართობური რე, ვინემ შტატეფი — თინეფი ფართობით მუსხირენ ვითოში კმ²
რე, მახორობაშ მუდანობათ - 1,1 მლნ მახორუ რე (გიშართილი რე — ნანანოღური ოლქი
დელი, ნამუშ მახორობა 16 მლნ ადამიერშე უმოსი რე).



https://xmf.wikipedia.org/wiki/%E1%83%98%E1%83%94%E1%83%A0%E1%83%A3%E1%83%A1%E1%83%90%E1%83%9A%E1%83%98%E1%83%9B%E1%83%98

იერუსალიმი (ური. ירושלים - იერუშალაიმ, არაბ.: القُدس - ალ-კუდსი (ქორთ. -
წმინდა); ვარდა أُورْشَلِيم - ურშალიმ - ხვალო ფორმალური, ებრაული სახენწჷფოშო
ლოიალობაშ გჷმმახანტალი ჯოხო) — ისრაელიშ სახენწჷფოშ ნანანოღა, წიმინდე ნოღა სუმი
მონოთეისტური რელიგიაშ - იუდაიზმიშ, ქირსიანობაშ დო ისლამიშ — გემაჸვენჯეფშო. ნოღაშ
მახორობა: 695 000 (დოხოლ. 2/3 ურია, 1/3 არაბი). ნოღა იდვალუაფუ იეჰუდაშ (იუდეაშ)
გვალეფიშ შქას, ზუღაშ დონეშ 800 მეტრაშ სიმაღალეს. ირთუ ჯვეშ დო ახალ (ჯვეშწკჷმა
ელაზჷმაფათ დიდი) ნოღათ.



https://xmf.wikipedia.org/wiki/%E1%83%96%E1%83%98%E1%83%9C%E1%83%94%E1%83%93%E1%83%98%E1%83%9C_%E1%83%96%E1%83%98%E1%83%93%E1%83%90%E1%83%9C%E1%83%98

ზინედინ იაზიდ ზიდანი — (ფრანგ. Zinédine Yazid Zidane — „Zizou“) ფრანგი
სპორტსმენი, რდჷ მოსოფელს არძაშ უმოს ძვირო ღირებული მობურთე. 2001 წანას მადრიდიშ
„რეალქ“ 69 მილიონ ამერიკული დოლარი გინუჷგჷ „იუვენტუსის“.

ზინედინ ზიდანქ დებად საფრანგეთის, მარსელს, არძაშე უმოს გაჭირებულ აკანს
კასტელანს. მუში მასქერეფი რდეს ალჟირშე. მუმა მუშენდჷ უნივერმაგის. ზიდანიშ
ჩქჷჩქჷუობაქ ართ ჭიჭე ბინას მუკილჷ. ზიდანს ჸუნდჷ ოთხი და დო ჯიმა. დუდშე ზიდანშო
ბურთიშ ფუნქცია უღუდჷ პლასტიკურ ბოთილს. ჩქჷჩქჷუობას ართუაფუდჷ ველოსპედით დო
ძიუდოთ. ზიდანს ოკოდ ხვალე ართ მუდგარენი, მოუღორებუდუკო არძა, ნამუთ წოხლე
აწოხვადუდჷ. 14 წანერი რდჷნ თეშ ზიდანიშ ლაჸაფით დეინტერესეს კლუბ „კაენიშ“
სელექციონერეფქ. ართ მარაშ დაკვირაშ უკული გეგნოჭყვიდეს ზიდანიშ ეჭოფუა. 2 წანაშ
უკული, 1989 წანაშ 20 მესის, ზიდანქ მაართა ლაჸაფი ილაჸაფი საფრანგეთიშ
ჩემპიონატის, მუჟამს დიო 17 წანერი ხოლო ვა რდჷნ თეში. თი ბორჯის ზიდანიშ ხეშფასი
რდჷ 800 ფრანკი.

2001 წანაშ 9 კვირკვეს „რეალიშ“ საპატიო პრეზიდენტიქ, ალფრედო დი სტეფანოქ
ჟურნალისტეფიშ წოხლე ზიდანს გეგნოჩჷ 5-ნომერამი ფორმა. რეალქ თიმ დღაშე დიჭყჷ
ზიდანშე გაფილი ფარაშ ეშაღალა. რეალიშ ფორმეფი ღირჷდ 80 დოლარი, მარა ხუთ ნომერამი
ფორმეფი პრაქტიკულო ვეშიიდჷ მაღაზიეფს. ხვალე ზიდანიშ ოტელევიზიე პრეზენტაციაშე
რეალქ იშუ 1 მილიონი დოლარი, ართ-ართ ოტელევიზიე არხიშე. ზიდანიშ უკულ რეალშა
გინილეს რონალდოქ, ლუიშ ფიგუქ, დევიდ ბექჰემქ. ზიდანქ ჯგირო მიანწყუ რეალს, ირ მუშ
ლაჸაფი სპექტაკლიშ დოდგჷმა რდჷ. სპექტაკლიქ იჸუ 2002 წანაშ ჩემპიონეფიშ ლიგაშ
ფინალქ, სოდეთ ართიანს შეხვადეს რეალქ დო ლევერკუზენიშ ბაიერქ. თი ბორჯის, მუჟამც
ანგარიში 1-1 რდჷ, კარლოსიშ ხასჷლაშე ინოჭირინდაფაშ უკული, ზიდანქ ნინათ ვეიჭარენ
ფერ სისქვამეშ გოლი გემთიღჷ დო ხოლო ართშა ქაძირუ მოსოფელს, ნამდა არძაშე უჯგუში
რდჷ არძაშე უჯგუშეფ შქას. 2003 წანას ზიდანქ იჸუ ესპანეთიშ ჩემპიონქ.

1994 წანაშ 14 მარაშინათუთას უღუდჷ დებიუტი ზიდანს საფრანგეთიშ ერუანულ ნაკათას,
მუჟამს საფრანგეთი ჩეხეთიწკჷმა აგენდჷ 0-2-ს. ზიდანქ თირაფაშა მუშართჷ დო ხუთი
წუთიშ დინოხოლე 2 ბურთი გემთიღჷ დო საფრნაგეთის ქულა გეიოჭოფაფუ.

2006 წანას ჯგირო ლაჸაფენდჷ ჩემპიონატის ზიდანი, მარა ფინალს, იტალიაწკჷმა, სოდეთ
გოლი მითიღჷ, ეჩხუპუ დო დუდი ქიმიოგჷ მარკო მატერაცის დო გაგშაჸათეს მოედანშე.



https://xmf.wikipedia.org/wiki/%E1%83%95%E1%83%9D%E1%83%9A%E1%83%A4%E1%83%92%E1%83%90%E1%83%9C%E1%83%92_%E1%83%90%E1%83%9B%E1%83%90%E1%83%93%E1%83%94%E1%83%A3%E1%83%A1_%E1%83%9B%E1%83%9D%E1%83%AA%E1%83%90%E1%83%A0%E1%83%A2%E1%83%98

ვოლფგანგ ამადეუს მოცარტი (გერმ. Wolfgang Amadeus Mozart; რსული ჯოხო Joannes
Chrysostomus Wolfgangus Theophilus Mozart) (დ. 27 იანარი, 1756, ზალცბურგი — ღ. 5
ქირსეთუთა, 1791 ვენა), ავსტრიალი კომპოზიტორი, ინსტრუმენტალისტი, დირიჟორი, ვენაშ
კლასიკური სკოლაშ წჷმმარინაფალი. მოცარტიშ ნაწარმებეფი დიდმშანულამი რე მუსიკალურ
ოქიანუშო დო მიშმურს ირი მუსიკოს-მარსულებერიშ რეპერტუარშა.

მოცარტიქ დებადჷ ზალცბურგიშ კარიშ კაპელმაისტერიშ დო კომპოზიტორიშ, ლეოპოლდ
მოცარტიშ დო ანა მარია პერტლიშ ფანიას. თიქ პირველი გაკვეთილეფი ვიოლინოშ,
ფორტეპიანოშ დო კომპოზიციაშ მუმაწკჷმა მიღჷ. თინა გიშმეგორუდჷ გჷშაკერძაფილი
მუსიკალური ტალანტით, ხუთი წანერი რდჷნი თეში თიქ უკვე მუსხი რენი ჭიჭე მუსიკალური
ნაწარმები აკადგინჷ. ოთხი წანერი მოცარტი უკვე მითმიოგანდ ფორტეპიანოს, ამშვი
წანერი რდჷნ თეში სერიოზულ ნაწარმებეფს არსულენდ. ამშვი წანერი მოცარტი ბერეხონო
მითმიოგანდ ვიოლინოს დო ფორტეპიანოს. მოცარტიშ და ნანერლი დო მუ მოცარტი 1762
წანაშე უკვე ატარენდეს კონცერტეფს ვიოლინოშ დო ფორტეპიანოშო.ბაღანეფიშ დიდი
წჷმოძინაქ მიუნხენიშ კარს უგნურთაფუო გეგნაჭყვადაფუ ლეოპოლდ მოცარტის, ნამდა
ოხვილური რდჷ მოცარტიშ უმოს დიდ ასპარეზშა გჷშაჸუნაფა. თიქ 1763 წანას ედომუშამო
მუში ფანიათ, დიდი შარალუა ქჷდიჭყჷ, მუთ სუმ წანაშე მეტის იგინძორებუდ. თინეფქ
იშარეს ბჟადალუ ევროპაშა, უმენტაშო იტალიაშა, თექ მოცარტიქ გინირთჷ ოქიანეთ
ჩინებური გენიოსო.

თენა რდჷ თინეფიშ მაართა შარალუა ევროპას. თე ტურნეშა მიშმეშჷ ევროპაშ მიარე დიდი
ნოღეფი: მიუნხენი, აუგსბურგი, ლუდვიგსბურგი, ჰაიდელბერგი, მაინცი, ფრანკფურტი,
კობლენცი, კიოლნი, ბრიუსელი, პარიზი, ვერსალი, ლონდონი, ამსტერდამი, ლიონი, ჟენევა,
ბერნი, ციურიხი, ულმი დო კინე მიუნხენი, სოდეთ ბაღანეფი ოგურაფე კარეფს დო
მუსიკალური აკადემიეფს მუზიცირენდეს.

თე შარალუაშ ბორჯის დირსხუ მაართა სონატეფქ ვიოლინო დო ფორტეპიანოშო დო თაშნეშე
მაართა სიმფონიაქ Es-Dur(KV 16). თინა ლონდონს იჩინებაფუანს იტალიური ოპერას დო
სიმფონიას.

1766 წანას ფანია მიშარუაფჷ ვენაშა, მარა ეპიდემიაშ გეშა უწიენა ვენაშ დოტება დო
დუც ოლომოუცის იფორუანა. 1768 წანას ირთუ მოცარტი ვენაშა დო ორსხუანს ზინგშპილი
"ბასტიენ დო ბასტიენა" (KV 50) დო ოპერა-ბუფა "La finta semplice" (KV 51)-ს,
მუდგაშ პრემიერაქჷთ კაიზერ ფრანც I-ის აკოკვატუაშ უმკუჯინუო ვაკოდირთჷ, "იტალიური
პარტიაშ" ინტრიგეფიშ გეშა.

1769 წანაშ ქირსეთუთას მოცარტი მუმაწკჷმა ართო იჭყანს გეჸვენჯი ტურნეს იტალიაშა,
მუდგასჷთ ქვერსემი წჷმოძინა ხვადუ.

მილანს თიქ ართი მორჩქილაფათ გრეგორიო ალეგრიშ ჩხორო ხონარამი მიზერერეშ პარტიტურა
უჩილათუო ენიჭარჷ ნოტეფშა, მუჟამსჷთ თე პარტიტურაშ გოფაჩუა ვატიკანისგან კონწარას
იკრძალებუდუ.

პადრე ჯოვანი ბატისტა მარტინიწკჷმა გურაფულენდჷ მოცარტი კონტრაპუნქტის. ართ-ართი
გამორსაშ წჷმოძინელო ჩაბარებაშ უკული თის ბოლონიაშ ფილარმონიული აკადემია იღენს,
სოდეთ თინა ჩინებური იტალიარი მუსიკოსეფს: ჯოვანი ბატისტა სამარტინის, ნიკოლო
პიჩინის, პიეტრო ნარდინის დო ჯოვანი პაისიელოს ხვადუ.

1770 წანას 26 ქირსეთუთას მილანს აკოდირთჷ თიშ ოპერა-სერიაშ "Mitridate, Rè di
Ponto" (KV 87) პრემიერაქ, მუსუთ მუში დიდი წჷმოძინაშ გეშა მალასჷთ მაჸუნჷ
"Serenata teatrale Ascanio in Alba" (KV 111, პრემიერაქ აკოდირთჷ მილანს 17
გჷმათუთაშ 1771 წანას) დო "Dramma per musica Lucio Silla" (KV 135, პრემიერაქ
აკოდირთჷ მილანს 1772/1773 წანეფიშ სეზონს).

ზალცბურგის 1772 წანას არქიეპისკოპოსო დარინეს ჰიერონიმუს კოლორედო-მანსფელდი,
ნამუქუთ მოცარტი ზალცბურგიშ კარიშ კაპელაშ კონცერტმაისტერო დარინუ. ზალცბურგიშ
ნინალუაშ კონწარი რეგლამენტიშ უმკუჯინუო, მოცარტი ვა ჭყვადუნს მუში შარალუას
მუმაწკჷმა ართო. 1772/1773 წანეფს თინეფიში იტალიაშა შარალუაშ ბორჯის შედირთ „ლუციო
სილაშ“ (Lucio Silla) პრემიერაქ. ოდო 1773 წანაშ ლიას მოცარტი ქიმინუნს მაართა
ოფორტეპიანე კონცერტის. ხანგინძე პაუზაშ უკული, 1777 წანას არქიეპისკოპოსწკჷმა
უკორინაფუ ურთიართალაშ გეშა, იდუდიშალენს დუც მოცარტი ზალცბურგიშ კარიშ კაპელაშე.

ზალცბურგიშე გადუდიშალებაშ უკული, მოცარტი მიშარუაფ დიდაწკჷმა ართო შხვადოშხვ
ნოღეფშა უჯგუში სამუშაშ ოგორალო. მანჰაიმს თინა იჩინებაფუანც იმპერატორ კარლ
თეოდორს დო თიშ ორკესტრის, მიდგაშ კაპელმაისტერი, ჩინებური კომპოზიტორი ქრისტიან
კანაბიჩი მუში ართგური მაჸალეთ გინმირთუ (ქძ. თაშნეშეთ მანჰაიმიშ სკოლა).

1778 წანას მუმაშ ინიციატივათ მოცარტი პარიზშა მიშარუაფუ. პარიზის დიდგინჷ თიში
ბალეტიქ "Les petits riens", მუდგასჷთ დიდი ზჷმოთი ვა მოჸუნაფუ. თე წანაშ კვირკვეს
მოცარტის დიდაქ დუღურუ.

1779 წანას მოცარტი ირთუ ზალცბურგშა. თინა ირინუაფუ კარიშ ორგანისტო.
იმპერატორწკჷმა კინე აკოცჷმილი ურთიართალაშ უმკუჯინუო, დახე ჟირი წანა გამკორთუ თიქ
ზალცბურგის. თაქ თიქ ქიმინუ "Krönungsmesse" (KV 317) დო ოპერა "იდომენევსი —
კრეტაშ მაფა" (KV 366).

1781 წანას თიში კონფლიქტიქ არქიეპისკოპოსწკჷმა პიკის მიოჭირინუ. თიშ ზალცბურგის
გაჩემება ვაშილებედ ანწი დო თინა გინმურს ვენაშა.

1782 წანას აკოდირთჷ ვენას პრემიერაქ "ხვამილაფა სერალიშე" (Die Entführung aus dem
Serail)(KV 384), მუსუთ მაჸუნუ 1786 წანაშ 1 მესის ოპერა ბუფაშ, "ფიგაროშ
ქორწინებაშ" (Le nozze di Figaro)(KV 492) პრემიერაქ.

1787 წანაშ 29 გჷმათუთას პრაღას აკოდირთჷ "დასაჯებული გილალუაფირი ანუ დონ ჟუანიშ"
(Don Giovanni) (KV 527) პრემიერაქ.

1790 წანას 26 ღურთუთას ოპერა ბუფას "ათაშ ირჯებუ არძო ოსური" (Cosi fan tutte) (KV
588) იდგჷმუ ვენას. ეკონია სუმი ოპერაშ ლიბრეტოშ ავტორიე ლორენცო დო პონტე.

1791 წანაშ 6 ეკენიას აკოდირთჷ ოპერა სერიაშ "La clemenza di Tito" (KV 621)
პრემიერაქ პრაღას და თე წანასჷთ 30 ეკენიას ქვერსემშანულამი ოპერაქ "ჯადოსნური
ფლეიტა" (Die Zauberflöte)(KV 620) დიდგუ ემანუილ შიკანედერიშ თეატრის ოauf der
Wieden.

ვენაშ ქიმერონშა მიშმურს თაშნეშე მესა c-Moll(KV 427)(1783), ი. ჰაიდნშა მეჯღუნილი
6 კვარტეტი (KV 387, 421, 428, 458, 464, 465)(1785), "ლინციშ სიმფონია" (Linzer
Sinfonie)(KV 425), "პრაღაშ სიმფონია" (Prager Sinfonie) (KV 504) (1786) დო
"მორჩილი სერიშ მუსიკა"(Eine kleine Nachtmusik) (KV 525) (1787), თაშნეშე ეკონია 3
სიმფონია: Es-Dur(KV 543), g-Moll(KV 550) da C-Dur "იუპიტერიშ სიმფონია"
(Jupiter-Sinfonie)(KV 551)(1788).

ვენას 1782/1783 წანეფს მოცარტი იჩინებაფუანს გოტფრიდ ვან სვიტენს, იმპერატორულ
ბიბლიოთეკაშ (ამდღარი ავსტრიაშ სახეწჷფო ბიბლიოთეკაშ) პრეფექტის, ნამუთ თის
ოჩინებაფუანს ი. ს. ბახის დო გ. ფ. ჰენდელიშ ნაწარმებეფს, მანუფაკტურეფს. ბაროკოშ
ბორჯიშ ნაწარმებეფი დიდ გოლინას მუთმახვამილუანს მოცარტიშ მოღალობას.

1782 წანაშ 4 მარაშინათუთას მოცარტი იქორწინებუ კონსტანცა ვებერშა, ნამუთ თიქ
მანჰაიმს რინა ბორჯის გეჩინებაფუ. ამშვი სქუაშე, ნამუთ თინეფს გურჩქინდესჷნი
გინოსქიდჷ ხვალე ჟირქ, კარლ ტომასიქ დო ფრანც ქსავერ ვოლფგანგიქ. მოცარტიშ მუმა
ლეოპოლდ მოცარტი ჟირშა მითმიაკითხანს თის ვენაშა, 1783 დო 1785 წანეფს. თიქ 1787
წანას დოღურუ.

ოპერა "ფიგაროშ ქორწინებას" დო მუშ თიმწკჷმაიან ოპერეფს, ნამდგეფით ვენას დიდგინუ,
წჷმოძინა ვა მოჸუნაფუ. წჷმოძნაქ თიშ ოპერეფს პრაღას მაჸუნუ. მორო თენა მუშ
მატერიალურ დგომარებას ვახვარუდუ. მოგვიანაფილო "ჯადოსნურ ფლეიტაქ" თაშ თუ თეშ
ქიმიშუ წჷმოძინა, მუდგაქჷთ მოცარტიშ მატერიალური დგომარება ოგინაფალო გაუჯგუშჷ.
მორო ეკონიას დოშურდჷ ვენაშ არისტოკრატიაქ მოცარტით, მოცარტიქ მიოდინუ ირფელი, ვა
ჸუნდუ მოგურაფეეფი დო აძულებურქ იჸუ მეუტებუდუკო კომფორტული ჸუდე ცენტრის დო
გეგნურთუმუდუკო ნოღაშ გალენგანობაშა.

"ჯადოსანური ფლეიტაშ" პრემიერაშე მუსხირენ მარაშ უკული, 20 გერგობათუთას თიქ დელახჷ
დო 5 ქირსეთუთას დოღურუ. თინა თე ბორჯიშო 35 წანერი რდჷ.

თიში ღურაშ კონკრეტული ბაძაძი ვა რე ჩინებული. ხურება რდჷ მაართა დიაგნოზი,ნამუთ
ღურელიშ მაართა გამორსებაშ უკული დიდგინუ. თაშნეშე შხვა ვერსიეფით, სიფილისი,
რევმატიზმი დო ინფარქტი ვა გიმირცხუნა. ლეგენდაშ გეჸეშა რე თაშნეშე ვერსია, ნამდა
თინა მუში წორობორჯული კოლეგაქ, კომპოზიტორქ ანტონიო სალიერქ ჸვილუნ (მოწამალუ).

საქორთუოს მოცარტიშ ნაწარმებეფიშ რსულებას ობაღინაფალო ხანგინძე ტრადიცია უღუ.
ქართიშ ოპერაშ დო ბალეტიშ თეატრიშ სცენას მიარეშა დიდგჷ "დონ ჟუანქ" (პირველო 1867)
დო "ფიგაროშ ქორწინებაქ" (პირველო 1888). დიდგუ თაშნეშე "ბასტიენ დო ბასტიენაქ"
(1912), "ჯადოსნური ფლეიტაქ" (1974, ქორთულ ნინაშა). მოცარტიშ ნაწარმებეფიშ ქორთუ
მარსულებერეფი რენა პიანისტეფი: ე. ვირსალაძე, მ. ჩხეიძე (ზალცბურგიშ ოერეფოშქაშე
კონკურსიშ ლაურეატი, 1956), მევიოლინეეფი: მ. იაშვილი დო ლ. ისაკაძე.



https://xmf.wikipedia.org/wiki/%E1%83%95%E1%83%90%E1%83%9C%E1%83%A3%E1%83%90%E1%83%A2%E1%83%A3

ვანუატუ, ედომუშამი ოფიციალური ჯოხოდვალა — ვანუატუშ რესპუბლიკა — (ბისლამა-
Ripablik blong Vanuatu, ფრანგ. République du Vanuatu, ინგლ. Republic of Vanuatu)
– რჩქალოკეანური სახენწჷფო მელანეზიას. ოორუეშე უხურგანს სოლომონიშ კოკეფიშ
ტერიტორიული წყარეფი, ბჟადალშე – ავსტრალიაშ ეკონომიკური ზონა, ობჟათეშე – ახალი
კალედონიაშ წყარეფი, დო ბჟაეიოლშე ფიჯიშ ტერიტორიული წყარეფი. სახენწჷფო
გჷნოფაჩილიე ახალი ჰებრიდეფიშ 83 კოკის. სქირონაშ ედომუშამი ფართობიე — 12 190 კმ².
წყარპიჯიშ ღოზიშ სიგჷრძა — 2528 კმ. ვანუატუშ მახორობა აკმადგინანს — 234 023
ადამიერს (2009). ვანუატუშ ნანანოღა — პორტ-ვილა.



https://xmf.wikipedia.org/wiki/%E1%83%94%E1%83%98%E1%83%A4%E1%83%94%E1%83%9A%E1%83%98%E1%83%A8_%E1%83%B8%E1%83%9D%E1%83%A0%E1%83%A8%E1%83%98

ეიფელიშ ჸორში (ფრანგ. Tour Eiffel) — ლითონიშ კონსტრუქცია რე შამ-დე-მარსის,
სენაწკჷმა, პარიზის. თენა პარიზიშ არძაშე უმაღალაში სტრუქტურა დო საფრანგეთიშ
არძაშე ჩინებული სიმბოლო რე. ჯოხოქ გიადუ პროექტიშ ავტორიშ, ინჟინერ გუსტავ ეიფელიშ
პატიჩამაშე დო თინა ნოღაშ არძაშე უმოს პოპულარული ტურისტული კულტურული ძეგლი რე,
ნამუსჷთ წანამოწანას 5,5 მილიონიშ უმოსი დჷმათოლიარაფალი ჸუნსჷ.

ჸორშიშ სიმაღალა 300 მეტრა რე, მუთ მეხოლაფირო 75 სართულზმა რე. თიშ დუს 24 მეტრაშ
სიმაღალაშ ანტენა რე, მუთ სტრუქტურაშ ედომუშამ სიმაღალას 324 მ შანულშა უკინანს.
კიდუაშ ჟამს, 1889 წანას, ეიფელიშ ჸორში არძაშე უმაღალაშ სტრუქტურა რდჷ მოსოფელს,
ტიტული, ნამუთით თიქ 1930 წანაშე მუკიტუ, მუჟამსით ნიუ-იორკიშ კრაისლერ ბილდინგიშ
(319 მ) კიდუაქ გეთუ, მარა ეიფელი იშენით უწორუანდჷ თის სიმაღალაშე, თე
სტრუქტურეფიშ ანძეფი ენიკოროცხუდ სიმაღალაშე-და. თეჟამშო ეიფელიშ ჸორში საფრანგეთის
სიმაღალათ მაჟირა სტრუქტურა რე, 350 მ სიმაღალაშ ალუიშ გინძე პოპორეფიშ გინმაჩამალი
ანძაშ (1939) ეგაფაშ უკული. გეჸვენჯო მოურს ლა ტურ მონპარნასი, პარიზიშ მონპარნასიშ
განობას (209 მ). ჸორშიშ ლითონიშ სტრუქტურა 7 300 ტონა რე, თიში ედომიშ წონა 10.100
ტონა რე. ჟიდონ პლატფორმას ეშაულარი ოკუჩხურიშ მუდანობა ითირუდჷ ჸორშიშ ისტორიაშ
მალობას, მუზმარენი რენოვაციაშ გეშა: კიდუაშ მომენტის 1889 წანას 1710 ოკუჩხე ეშეშჷ
სამიტიშ პლატფორმაშა 300.65 მ ღანკილს; 1980 წანაშ რენოვაციაშ უკული ოკუჩხეეფიშ
მუდანობაქ 1920-შახ მირდჷ; თეჟამიშო 1665 ოკუჩხე რე, მარა ჟიდონ პლატფორმაშა
ოკუჩხეფით ეშულა უშულებუ რე დო გჷმაჯინუეფს ხვალე ლიფტეფიშ გჷმორინაფა შეულებუნა.

სტრუქტურა იკიდუაფუდუ 1887 - 1989 წანეფს მუჭოთ ექსპო-იუნივერსელიშ მიშაულარი
(1889), მოსოფელი გჷმობჟინაფა, ნამუთ საფრანგეთიშ რევოლუციაშ 100 წანაშდუდიშ
ეიშანალო იგეგმუდჷ. თიში გეოგრაფიული კოორდინატეფი რე 48°51′29″N, 2°17′40″E.
ჸორშიშ ინაუგურაციაქ იჸუ 1889 წანაშ 31 მელახის, დო ჯარალუაშო თიქ 6 მესიშო გინწყჷ.
300 მუშაქ ეიონწყუ 18.038 ლითონიშ (სუფთა სტრუქტურული ფულანდიშ ფორმა) რხვილებამი
კონსოლი, გიმირინეს 2.5 მილიონი ჭანჭიკი, მორიშ კოხლინიშ სტრუქტურაშ პროექტით.



https://xmf.wikipedia.org/wiki/%E1%83%92%E1%83%95%E1%83%90%E1%83%A2%E1%83%94%E1%83%9B%E1%83%90%E1%83%9A%E1%83%90

გვატემალა, ოფიციალური ედომუშამი ჯოხოდვალა - გვატემალაშ რესპუბლიკა (ესპ.
República de Guatemala) — სახენწჷფო ცენტრალურ ამერიკას. ქიანას ოორუეშე დო
ბჟადალშე უხურგანს - მექსიკა, ობჟათე-ბჟადალშე — რჩქალი ოკიანე, ოორუე-ბჟაეიოლშე —
ბელიზი, ბჟაეიოლშე — კარიბიშ ღანჩო, ობჟათე-ბჟაეიოლშე — ჰონდურასი დო სალვადორი .
ქიანაშ ფართობი - 108 890 კმ², მახორობა — 15,806,675 ადამიერი.

გვატემალა წჷმორინაფონი დემოკრატიაშ ქიანა რე. ქიანაშ ნანანოღა რე
გვატემალა-დელ-ვალე-დე-ლა-ასუნსიონი ვარდა მერკეთ გვატემალა. ქიანა ბიოლოგიურო
ძალამი მიარეფერუამი რე, გიშეგორუაფუ უნიკალური ეკოსისტემეფით. ესპანარეფიშ
მოულაშახ, გვატემალაშ ტერიტორიას პეულანდჷ მაიაშ ცივილიზაცია. მაიაშ გამნარყეფი
ამდღა ხოლო ოხორანა გვატამელას, ჰონდურასის, ბელიზის, მექსიკაშ ობჟათე ნორთის დო
სალვადორიშ ბჟაეიოლ ნორთის.

გვატემალაქ ესპანეთშე ზოხორინალა 1821 წანას მიღჷ. თიშ უკული ქიანას მართუენდჷ
დიქტატორეფიშ ნთელი რანწკი, ნამუსჷთ ააშ–იშ კომპანია United Fruit Company
ოხვარუდჷ. XX ოშწანურაშ ბოლოს გვატემალას 36 წანამი ომენოღალი ლჷმა მიშჷ. ლჷმაშ
თებაშ უკული, ქიანას ეკონომიკური წიმიულაქ ქიდიჭყჷ დო ჩეტარჷ დემოკრატიული
გიშაგორუეფქ. ბოლო, 2011 წანაშ გიშაგორუეფს, ქიანაშ პრეზიდენტო პატრიოტული პარტიაშ
კანდიდატი ოტო პერეს მოლინა გეგშაგორეს.

ჯოხო გვატემალა მოურს ნაჰუატლიშ ზიტყვა გუაუჰტემალანიშე, მუთ „ბრელი ჯალეფიშ აკანს“
შანენს. თე ჯოხო ქიანას ტლასკალარი ჯარიშკოჩეფქ გიოდვეს, ნამუთ ესპანარ კონკისტადორ
პედრო დე ალვარადოშ მორსხუეფი რდეს თე ტერიტორიაშ დოკაფაშ ბორჯის.

ალმახანური გვატემალაშ ტერიტორიას მაართა მახორუეფი მაიაშ ტომიშ ინდიარეფი რდეს,
ნამუეფით თაქ ჯვ. წ. I ვითოშწანურაშე რენა.

ახ. წ. II-IX ოშწანურეფი მაიაშ კულტურაშ გოპეულუაშ ხანა რე, უკული იჭყაფუ დონთხაფაშ
პერიოდი. X-XI ოშწანურეფს ტაბასკოშე გვატემალაშა ქუმორთეს ტოლტეკეფქ დო კიჩეშ ტომქ,
ნამუქჷთ გეჭოფეს გვატემალაშ ცენტრალური გვალონა ნანანოღა კუმარკახიშამო. XV
ოშწანურას კიჩეშ კათაშე გეგშირთჷ კაკჩიკელიშ კათაქ, ნამუქჷთ მუში სახენწჷფო
ქუდარსხუ. XV ოშწანურას მორჩილ სახენწჷფოეფს შქას იროიანი ლჷმეფი მიშჷ.

1523 წანას ესპანარეფქ პედრო დე ალვარადოშ დუდალათ ქიდიჭყეს ქიანაშ კოლონიზაცია.
XVI ოშწანურაშ შქა წანეფს ესპანარეფქ ქუდარსხუეს პლანტციეფი დო გიოგორუანდეს ორქოს
დო ვარჩხილს. 1564 წანას, გვატემალაშ საგენერალ-კაპიტანოქ ქიდირსხუ.

უჩა ჭკორეფიშ იმპორტი გვატემალაშა ძალამი ნარკებო რდჷ. პრაქტიკულო არძო
ჭკორ-უჩაკანამქ ქაკათჷ აბანობურ მახორობას. 1773 წანაშახ ნანანოღათ იკოროცხუდჷ
ანტიგუა-გვატემალა, სოიშა ნოღა დიხაშნწალუაქ ვამოჯალაგუნ. ნანანოღა გეგნიღეს
ალმახანურ ნოღა გვატემალაშა.

XIX ოშწანურაშ დაჭყაფუს ამერიკაშ ესპანურ კოლონიეფს ზოხორინალაშო ლჷმაქ ქიდიჭყჷ.
1821 წანას, ზოხორინალა გჷმაცხადჷ მექსიკაშ იმპერიაქ, ნამუშ აკოდგინალუაშა გემშართჷ
გვატემალაქ. 1823 წანას მექსიკაშ იმპერიაქ აკოციუ დო თის გეგშერთჷ კოსტა-რიკაქ,
სალვადორქ, ნიკარაგუაქ, ჰონდურასიქ დო გვატემალაქ, ნამუქჷთ აკოქიმინეს ცენტრალური
ამერიკაშ გოართოიანაფილი პროვინციეფი. ფედერაციაქ 1839 წანას აკოციუ. აიქიმინჷ
ზოხორინელი გვატემალაშ რესპუბლიკაქ, ნამუშ მაართა პრეზიდენტი რდჷ მარიანო რივერა
პასი. ქიანას თარო მიშჷ ლიბერალური დო კონსერვატიული პარტიეფიშ კანდიდატეფიშ ლჷმა
პრეზიდენტალაშო. 1873-1885 წანეფს ქიანას ლიბერალი ხუსტო რუფინო ბარიოსიშ დიქტატურა
რდჷ, თაშნეშე ლიბერალეფი მართუნდეს ქიანას 1898-1920 წანეფს მანუელ ხოსე ესტრადა
კაბრერაშ დუდალათ.

ლიბერალეფიშ დო კონსერვატორეფიშ ტრადიციულ ლჷმაქ 1944 წანას გეთუ, მუჟამსჷთ ქიანას
სახენწჷფო გჷნორთაქ მოხვადუნ. დიქტატორ ხორხე უბიკო კასტანიედაშ სააწმარენჯოთ ნთელი
ქიანაშ ოფიცერეფი, სტუდენტეფი დო მარწაფალეფი გიშმეშეს. 1945 წანაშე პრეზიდენტი რდჷ
ხუან ხოსე არევალო, ნამუთ ააშ-შე ზოხორინელ პოლიტიკას ატარენდჷ. 1951 წანას
გიშაგორუეფს გიმორძგუ ხაკობო არბენს გურსმანქ. თინა გეგმაჸათეს ააშ-იშ თარობაშ დო
ცენტრალური სადაზვერვო სააგენტოშეხ მონწყილი სახენწჷფო გჷნორთაშით, სახენიჷფოშ
ოდუდეშა ოურდუმე ხუნტაქ ქუმორთჷ გენერალ კარლოს კასტილიო არმასიშ ხემანჯღვერალათ,
ნამუთ 1957 წანას დოჸვილეს. მალას პრეზიდენტო გჷნმირთუ ხოსე მიგელ რამონ იდიგორას
ფუენტესი დო ქიანას იჭყაფუ ომენოღალი ლჷმა, ნამუთ 1996 წანაშახ იგჷნძორებუდჷ.
საშვიდობო აპიჯალას ხე ქუმაჭარჷ პრეზიდენტ ალვარო ენრიკე არსუ ორიგოიენქ.



https://xmf.wikipedia.org/wiki/%E1%83%91%E1%83%A0%E1%83%90%E1%83%B0%E1%83%9B%E1%83%90

ბრაჰმა (სანსკრ. ब्रह्मा brahmā „აკმაქიმინჯე“) — ორდოიანი ბრაჰმანიზმიშ უჟინაში
ღორონთი, ინდუისტური სუმელაშ ტრიმურტიშ აკმაქიმინჯე ღორონთი — მაფორუ ვიშნუშ დო
მუმაჯილიკარი შივაშ ხასჷლას.

ბრაჰმაშ კულტი წჷმულირი ოკო რდას გვიან ვედურ პერიოდიშე ჯვ. წ. I ვითოშწანურაშ I
ნორთის კლასობური ჯარალუაშ გორჩქინაშ დო ქურუმეფიშ პრივილეგიური კასტაშ ბრაჰმანეფიშ
გოპატჷნალაწკჷმა ართო.

თიშ გეშა ნამჷ-და, ბრაჰმაქ მოსოფელიშ აკოქიმინუა უშინუ ბორჯის გათუნ, ინდუიზმიშ
გემაჸვენჯეფს თიშჸურე ინტერესი თეშ მეუდინეს, ნამჷ-და ოხიდეფით მოფაჩილ ინდოსტანიშ
ჩქონს ბრაჰმაშო აკოგაფილი ჟირი უჯვეშაში უმკულუაფუ ოხიდა არსებენს. ბრაჰმაშ კულტი
ოშწანურეფიშ გოძვენას დოთირეს შხვა ღორონთეფქ — კრიშნაქ, რამაქ, განეშაქ დო შხვა.



https://xmf.wikipedia.org/wiki/%E1%83%91%E1%83%9F%E1%83%90%E1%83%94%E1%83%98%E1%83%9D%E1%83%9A%E1%83%98_%E1%83%A2%E1%83%98%E1%83%9B%E1%83%9D%E1%83%A0%E1%83%98

ბჟაეიოლი ტიმორი, მაჟირა მერკე ჯოხოდვალა ტიმორ-ლესტე, ედომუშამი ოფიციალური
ჯოხოდვალა — ბჟაეიოლი ტიმორიშ დემოკრატიული რესპუბლიკა — სახენწჷფო ობჟათე-ბჟაეიოლ
აზიას, იდვალუაფუ კოკი ტიმორიშ ბჟაეიოლ ნორთის, კინე თე კოკიშ ბჟადალი ნორთიშ
მოჭიჭე ექსკლავს (პროვინცია ოკუსი-ამბენო) დო ჭიჭე კოკეფს - ატაუროს (ოორუეშე) დო
ჟაკუს (ბჟაეიოლშე).

მეხოლაფირო 4 ვითოში წანაშ წოხჷლე, ტიმორი ავსტრალოიდური რასაშ წჷმმარინაფალით რდჷ
დოხორელი, ნამუთ ჯვეშპაპუაშ ნინაშა იჩიებუდჷ. მოგვიანაფათ, ტიმორს ავსტრონეზიულ
მონღოლოიდურ ტომეფქ ქიდიხორეს, ნამუთ ასეიანი ინდონეზიაშ კოკეფშე მორთეს. არძაშე
ბოლოს მორთეს ტატუმეფქ — დოხოლაფირო, XVI ოშწანურას. ტეტუმეფს, კოკიშ თი ბორჯიშ
მახორუეფიშ გოვითარაფაშო შანულამი გოლინა უღჷდეს — ტეტუმეფშე მაგალითიშ ეჭოფუათ,
შხა ტომეფქ მაართარინ შაყარუობაშე დიხაშხანდუაშა გეგნორთეს, კერზოთ, ბრინჯიშ
მოჸონაფაშა.

თიმ ბორჯიშო (XIV—XVI ოშწანურეფს), ტიმორშა გილეშეს ჯავანაარი, მალაიარი დო ჩინარი
ვაჭარეეფი].

მაჟირა მოსოფელიშ ლჷმაშ ბორჯის, კოკი იაპონიას აფუდჷ ოკუპირებული (1942 წანაშე 1945
წანაშახ), ლჷმაშ უკული პორტუგალიაშ გოლინაქ გეახალჷ. 1974 წანაშახ, ბჟაეიოლი ტიმორი
პორტუგალიაშ კოლონია რდჷ.

პორტუგალიაშ ტიმორიშ დეკოლონიზაციაშ პროცესიქ 1974 წანას დიჭყჷ, პორტუგალიაშ
ავტორიტარული რეჟიმიშ დონთხაფათ. 1975 წანაშ 28 გერგობათუთას, ბჟაეიოლი ტიმორიშ
ზოხორინალაშ დეკლარაციაქ გეგმიცხადჷ. მარა, 9 დღაშ უკული, ქიანაშა ინდონეზიაშ
არმიაშ ნორთიქ გემიშეჭკირჷ დო ინდონეზიაქ ბჟაეიოლი ტიმორი მუშ 27-ა პროვინციათ
გეგმაცხადჷ. ბჟაეიოლ ტიმორშა მიშაჭკირუა დო გეჸვენჯი რეპრესიეფი ააშ-იშ ოჭიშით
მიშუ, ნამუთ ინდონეზიარ სპეცნაზიშ გჷნართს რწაფუნდჷ დო იარაღის არძენდჷ. ავსტრალიაქ
ინდონეზიაშ თარობაშ ქიმინჯალფს ქელუდირთჷ დო ხურგაშგალე ტიმორიშ გოდუდშულაფაშ
მონძაშ ხანდას წიმი აწურედჷ.

1999 წანას გოეროშ გენჭირათ ბჟაეიოლ ტიმორს დუდგუმორკუაშ რეფერნდუმქ იტარჷ. შედეგო,
მახორობაშ 78,5%-იქ ზოხორინალა ისხუნუ. თექ ნძალადუაშ ახალი ნაციცხალი გაჭყჷ, სოდეთ
ოერეფოშქაშე შვიდობაშ კონტინგენტიშ მიშაჸონაფაქ საჭირო იჸუ. 2002 წანაშ 20 მესის,
პორტუგალიაშ რინელი კოლონია, ოფიციალურო ზოხორინელი სახენწჷფოთ რდ გჷმოცხადაფილი.

ქიანაშ ტერიტორია უმენტაშო გვალამიე, სოჸურეშეთ ბანდაშ დო ტიმორიშ ზუღაშა ჭიე-ჭიე
გვალაშ წყარმალუეფი დინმახჷრჩინანა. ბჟაეიოლ ტიმორს დიხანწალუეფი დო ცუნამეფი უჩქჷ.

ბჟაეიოლი ტიმორიშ კლიმატი სუბეკვატორული მუსონურიე, ზომიერი მუდანობაშ ნოლექეფით.
ლეჟერე მუსონს მენწყერეფი დო წყარალეფი უჩქჷ.

ქიანაშ ბჟაეიოლს გოფაჩილიე 500-700 მეტრაშახ ვართფერი დიდი პლატოეფი. ტიმორიშ ზუღაშ
წყარპიჯი, შელფი დო გჷშაკერძაფილო ქვინჯი დიდარიე ნაბთობით დო გაზით.

რელიგიური აკოდგინალუა: კათოლიკეფი — 98 %, მუსულმანეფი — 1 %, პროტესტანტეფი — 1 %
(2005 წანაშ შეფასებათ).



https://xmf.wikipedia.org/wiki/%E1%83%91%E1%83%9D%E1%83%A2%E1%83%A1%E1%83%95%E1%83%90%E1%83%9C%E1%83%90

ბოტსვანა (ინგლ., ცვნ. - Botswana), ედომუშამი ოფიციალური ჯოხოდვალა — ბოტსვანაშ
რესპუბლიკა (ინგლ. - Republic of Botswana, ცვნ. - Lefatshe la Botswana) —
სახენწჷფო ობჟათე აფრიკას. ქიანას ობჟათეშე უხურგანს - ოარ, ბჟადალშე დო ოორუეშე -
ნამიბია, ოორუე-ბჟაეიოლით - ზამბია, ბჟაეიოლით ზიმბაბვე, ქიანას ზუღაშა გიშალი
ვაუღუ. გეოგრაფიულო ქიანაშ ტერიტორიაშ 70% კალახარიშ ტიოზის უკებჷ . ბოტსვანა
გოართოიანაფილი ომაფეშ კოლონია (პროტექტორატი) რდჷ.

1966 წანაშ 30 ეკენიას, ბრიტანეთიშ პროტექტორატი ბეჩუალენდიქ ზოხორინალა გჷმაცხადჷ
ერეფიშ წორომაჸალობაშ ჩარჩოეფს დო დოთირუ ქიანაშ ჯოხოდვალა ასეიანშა. ქიანაშ
ნანანოღა დო უდიდაში ნოღა რე - გაბორონე.

ბოტსვანა იდვალუაფუ ობჟათე აფრიკას. ქიანაშ ტერიტორია რე - 581 730 კმ², თაჸურეშე
სქირონაშ ფართობიე 566 730 კმ². ქიანას საართო ხურგა უღუ ობჟათეშე დო
ობჟათე-ბჟაეიოლშე ობჟათე აფრიკაშ რესპუბლიკაწჷკუმა (1840 კმ), ოორუეშე დო ბჟადალშე
ნამიბიაწკჷმა (1360 კმ), ოორუე-ბჟაეიოლშე ზამბიაწკჷმა (ტერიტორიაშ ჭიჭე ნორთით) დო
ზიმბაბვეწკჷმა (813 კმ). ქიანაშ თანჯეფიშ ედომუშამი სიგინძა 4013 კმ-ს აკმადგინანს.

ქიანაშ უმენტაში ნორთი იდვალუაფუ სუბტროპიკული კლიმატიშ ორტყაფუს. ღურთუთას
ტემპერატურაშ ოშქაშე მაქსიმუმი რე - 33 °C, კვირკვეს - 22 °C, ოშქაშე მინიმუმი - 18
°C ღურთუთას დო 5 °C - კვირკვეს. ღურთუთაშ ოშქაშე ტემპერატურა 22°C-შე 27 °C-შა რე,
კვირკვეს —14°C -შე 16 °C-შა, ზოთონჯს ჸინუეფი უჩქუ. ქიანაშ უმენტაში რაიონეფს,
არძაშე უმოს ჩხე თუთა გჷმათუთა რე.

ბოტსვანაშ უდიდაში წყარმალუ რე ოკავანგო. ოკავანგოშ დელტას მიარე ტობა იდვალუაფუ,
ნამუშეთ არძაშე უდიდაშიე წყითე ტობა ნგამი. ქიანაშ ობჟათე-ბჟაეიოლს მეხჷრჩანს
წყარმალუ ლიმპოპოშ კვარჩხანი ხჷრჩეფი, ნამუთ ობჟათე აფრიკაშ რესპუბლიკაშ ხურგაწკჷმა
მეხჷრჩანს; ოორუე-ბჟაეიოლს - წყარმალუ ჩობეშ მარძგვანი ხჷრჩეფი მეხჷრჩანს, ნამუთ
ქიანაშ ოორუე ხურგას ალაჸუნს. ქიანაშ დოსქილადირ ტერიტორიას მასქირაფუ წყარმალუეფი
იდვალუაფუ, ნამუთ ჭვემეფიშ სეზონს ეკმიფშაფუ წყარით. ბოტსვანაშ უმენტაშ წყარმალუს
ნადუეფი ობჟათე აფრიკაშ რესპუბლიკას ვარდა ანგოლას უღუ.

ქიანაშ უმენტაში ნორთი გოტიოზელ ჯა-ქვერჩხამი სავანეფს უკებჷ. ქიანაშ
ობჟათე-ბჟადალს ქვიშამი გვერდოტიოზეფი იდვალუაფუ, ქვერჩხამი. ქიანაშ ჩქოლარეფიშ
ორენი დიდარი დო მიარეფერამი რე: მუნჭყვეფი (მოსოფელიშ უდიდაში პოპულაცია),
ჯილოეფი, ლეოპარდეფი, ავაზეფი, ტურეფი, გიენეფი (ტუტაშფერი დო ჭარგა), ზებრეფი,
კამბეშეფი, ჟირაფეფი, მიარეფერუამი ანტილოპეფი (გნუ, კანა, კონგონი, ორიქსი, დიდი
ქუდუ, სპრინგბოკი, სტენბოკი, დუკერეფი დო შხვეფი).

მიარერიცხუამი მაფურინჯე: (აფრიკული სირაქლემეფი, დროფეფი — უჩა, ბიბილამი დო
შხვეფი), ხვილარეფი, გვერეფი (პითონეფი, ფარიშობური კობრეფი, ბიძღა ფოსდინაფილეფი,
უჩა მამბეფი დო შხვეფი). კუჩხორსხუამეფშე გოფაჩილიე ჩვეულებური მორიალეეფი.

ტყარი ჩხოლარიშ, მაფურინჯეშ, ჩანარეფიშ დო ორთაშური ელმოლიშ ოთხილარო, ბოტსვანას
დორსხუაფილიე რანწკი ტყაჩირეფი დო ერუანული პარკეფი, ნამუთ ქიანაშ ფართობიშ
დოხოლაფირო 18% იკენჷს. თენეფშე არძაშე უდიდაში რე:

ქიანას ურბანიზაციშ ძალამი მაღალი დონე გირშუმუაფუ: თუ 1981 წანას ონოღე მახორობა
18 %-ს აკადგინანდჷ, 2005 წანაშო — 53,6 % რდჷ. ქიანაშ უდიდაში ნოღა ბოტსვანაშ
ნანანოღა გაბორონე რე, სოდეთ 199 600 ადამიერი ოხორანს (2004).

გოართოიანაფილი ომაფეს ვაკოდუ ქიანაშ პოლიტიკური მონწყუალაშ თირუა, თი ბორჯიშახ,
მუჟამსჷთ ქიანაშ ეკონომიკაქ ზოხორინელო ქიდიჭყჷ გოვითარაფა. 1964 წანას, კოლონიურ
ადმინისტრაციაქ დეთანხმუ ქიანაშ ზოხორინალაშ გჷმოცხადაფაშ შელებუანობას; 1965 წანას
დუდმართუქა მიშაღალილქ იჸუ, ქიანაშ ნანანოღა გინოღალილქ იჸუ ნოღა მაფიკენგიშე
ჩხარას ეგაფილ ნოღა გაბორონეშა, დო 1966 წანას, ბოტსვანაშ რესპუბლიკაქ ზოხორინალა
გჷმაცხადჷ. მაართა პრემიერ-მინისტრი სერესტე ხამე რდჷ. თე ადამიერი, ხოლო ჟირშა რდჷ
გიშაგორილი დო 1980 წანას დოღურუ, ქიანაშ პრეზიდენტიშ პოსტიშ რინაშ ბორჯის.

უმაღალაში დუდგემახვენჯი, სახენწჷფოშ დო თარობაშ მადუდე, პრეზიდენტი რე, ნამუსჷთ
ერუანული ასამბლეა უბრალო უმენტაშობათ, 5 წანაშ ვადათ გიშმაგორუნს. პრეზიდენტის
მინისტრეფიშ კაბინეტიშ მაკათურეფიშ დო ვიცე-პრეზიდენტიშ დორინაფაშ დო გინორინაფაშ,
ლჷმაშ დო შვიდობაშ ოკითხეფიშ გინოჭყვიდირი, პარლამენტიშ მიღებულ კანონეფშა ვეტოშ
გედვალაშ ნება უღუ.

2007 წანაშ გერგობათუთაშ მუნაჩემეფით, ბოტსვანაშ აკოანჯარაფილი ნძალეფი 9 ვითოში
ადამიერშე ეკმოდირთუ, თენეფს შქასიე 94,4% — არმია. ოურდუმე ხარჯეფი (2005) ედპ-შ
3,0%-ს აკმადგინანს.

ბოტსვანაშ მახორობა დოხოლაფირო 2 მილიონ ადამიერს აკმადგინანს, თაჸურეშე ცვანა -
66,8%, კალანგა - 14,8%, ნდებელე - 1,7 %, გერერო - 1,4%, სანი (ბუშმენეფი) - 1,3%,
აფრიკანერეფი - 1,3%, შხვეფი - 12,7 %. მახორობაშ მეჭედალა — 3,2 ადამიერი კმ²-ს.
ქიანაშ მახორობაშ 53,6% ნოღას ოხორანს (2005).

მახორობაშ თელარაშ ოშქაშე მუდანობა (2007წანას): 51,6 წანა (ქომოლკათა), 49,6 წანა
(ოსურკათა).

დაბადება — 23,2 - 1000 მახორუშო (2007), ღურა — 13,6 - 1000 მახორუშო (2007).
ორთაშობური ძინა — 9,6 - 1000 მახორუშო (2007).

ქიანაშ მახორობაშ დოხოლაფირო 70 % — ქირსიანეფი რენა (ანგლიკანეფი, მეთოდისტეფი დო
შხვა). ხოლო ლუთერანეფი, კათოლიკეფი, მორმონეფი, მაშკვითა დღაშ ადვენტისტეფიშ
ოხვამე, იეღოვაშ მოწამეეფი, ბაპტისტეფი, ჰოლანდიაშ რეფორმატორული ოხვამე, მენონეფი
დო შხვა ქირსიანული კონფესიეფი.

ბოტსვანაშ ოფიციალური ნინეფი - ინგლისური დო ცვანა რე. ქიანაშ მახორობა შხვა ნინაშა
ხოლო რაგადანს, არძაშე უმოსო გოფაჩილიე:

2002 წანაშ მუნაჩემეფით, ბოტსვანაშ რკინაშ შარეფიშ სიგინძა 888 კმ. კმადგინანს.
წანამოწანას, მოშარეეფიშ გინოჸონაფა 106 მილიონს აკმადგინანს, ოღალუეფს - 747 ტონას
(2001 წანაშ მუნაჩემეფით). ბოტსვანაშ რკინაშ შარაშ, არძაშე უმოს გირძე ნოჸელა რე
641 კმ., ნამუთ ობჟათე აფრიკაშ ნოღა კეიპტაუნიშე, ზიმბაბვეშ ნოღა ბულავაიოშა
იდვალუაფუ, ნამუთ ნოღეფს - ლობაცეს, გაბორონეს დო ფრანსისტაუნს ართიანს
მიკმარსხუანს. ოავტომობილე შარეფიშ ედომუშამი სიგინძა 24 455 კილომეტრიე, სო
ჸურეშეთ 33 % ასფალტითიე ფორილი. 2005 წანას, ქიანას რეგისტრირებულიე - 82 056
ავტომანქანა, 74 387 ოხარგალი მანქანა დო ავტობუსი.

2001 წანაშ მუნაჩემეფით, ქიანას 92 აეროპორტი დო ეიოფურინალი ფართობიე. სახენწჷფო
კომპანია Air Botswana რეგულარულო ახორციელენს რეისეფს ფრანსისტაუნშე, გაბორონეშე,
მაუნაშე დო სელები-პიკვეშე. იხორციელებუაფუ ოერეფშქაშე რეისეფი იოჰანესბურგჷშა,
მბაბანეშა დო ჰარარეშა.

პულა, ბოტსვანაშ ვალუტათ მიშეღეს 1976 წანას, ნამუქჷთ ობჟათეაფრიკული რენდი დოთირუ.
1 პულა 100 თხებეს უდრენს..



https://xmf.wikipedia.org/wiki/%E1%83%91%E1%83%9D%E1%83%A2%E1%83%90%E1%83%9C%E1%83%98%E1%83%99%E1%83%90

ბოტანიკა (ბერძენ. botanē „დოლო, ჩანარი“), მენცარობა ჩანარეფიშ რინაშ გეშა.
გურაფლენს ჩანარეფიშ გალენი დო დინახალენი ენწყუალაშ კანონზმომიერეფეფს
(მორფოლოგია, ანატომია), ჩანარეფიშ სისტემატიკას, თინეფიშ გოვითორაფას გეოლოგიურ
ბორჯის (ევოლუცია), მოჯგირულ რცხუეფს (ფილოგენია), ულირ ბორჯის დო ათეჟამს დიხაუჩას
თინეფიშ გოფაჩუას (ჩანარეფიშ გეოგრაფია), ჩანარულ ორგანიზმეფიშ დარინალ პროცესეფს
(ჩანარეფიშ ფიზიოლოგია), აკანწკჷმა ურთიართმიკობუნაფას (ჩანარეფიშ ეკოლოგია),
ჩანარული ოფორუშ ენწყუალას (გეობოტანიკა, ანუ ფიტოცენოლოგია), ჩანარეფიშ ომეურნეთ
გიმორინაფაშ შესალებუას (გუმარინაფალი ბოტანიკა). რკვიებაშ ობიექტიშ მეჯინათ
ბოტანიკას გიმირთუ ხოლო მენცარობა წყარჩანარეფიშ გეშა - ალგოლოგია, სოკოეფიშ გეშა -
მიკოლოგია, ლიქენეფიშ ანუ ქარაგოზეფიშ გეშა - ლიქენოლოგია, ლეყეფიშ გეშა -
ბრიოლოგია დო შხვა. მიკროსკოპულ ჩანარულ ორგანიზმეფს იგურუანს მიკრობიოლოგია,
ჩანარეფიშ ლახალას - ფოტოპათოლოგია.



https://xmf.wikipedia.org/wiki/%E1%83%91%E1%83%9D%E1%83%98%E1%83%9C%E1%83%92%E1%83%98

ბოინგი (The Boeing Company; NYSE: BA, TYO: 7661 ) — ართ-ართი უშხუაში საავიაციო
დო დუდოთხილუ ტექნიკაშ მაწარმებელი კორპორაცია; დარცხუ უილიამ ედვარდ ბოინგიქ,
მუჭოთ "პასიფიკ აერო პროდაქტს ქომფანი" (The Pacific Aero Products Company).
ოერეფოშქაშე შტაბ-ბინა idvaluafu ჩიკაგოს, ილინოისი. ბოინგი უშხუაში გლობალური
ფურინჯეფიშ მაწარმებელიე აორთეფიშ მეჯინათ, სიდიდათ მაჟირა წარმებული ტექნიკაშ
მუდანობათ დო თაშნეშიშე მაჟირა უშხუაში საჰაერო დო დუდთხილუაშ პროექტეფიშ
კონტრაქტორი მოსოფელს.

ბოინგი დიდი ხანიშ გოძვენას მოსოფელიშ უშხუაში სანოღო ავიაფურინჯეფიშ მაწარმებელი
კომპანია რდჷ. 2006 წანას თიშ ნორთიშა ქუმორთჷ გლობალური კომერციული ფურინჯეფიშ
დოკვათუეფიშ 55%, მაართათ 2000 წანაშ უკული. უშხუაშ ექსპორტიორს ააშ-ს, ბოინგიშ
აქციეფი დოუ-ჯონსიშ ინდუსტრიული ოშქაშეშ კომპონენტი რე.



https://xmf.wikipedia.org/wiki/%E1%83%91%E1%83%98%E1%83%9A_%E1%83%92%E1%83%94%E1%83%98%E1%83%A2%E1%83%A1%E1%83%98

უილიამ ბილ გეიტსი (ინგლ. William Henry "Bill" Gates III; 28 გჷმათუთა, 1955,
სიეტლი, ააშ), კომპანია ”მაიკროსოფტიშ” ხემანჯღვერი დო გჷმაჭყაფალი. მუში
პერსონალური კაპიტალი ,,ფორბსი’’-შ 2008 წანაშ მუნაჩემეფით აკმადგინანს 58 მილიარდ
დოლარს. ”მაიკროსოფტიშ” წანმოწანური ღალა 2007 წანაშო 51,2 მილიარდი დოლარი რდჷ,
დოსაქვარაფილი რე 78 000 ადამიერი 105 ქიანას, სოდეთ "მაიკროსოფტის" დორხველი
წჷმმარინაფალობეფი უღჷ.

გეითსიქ მუშ ჟირ დაწკჷმა ართო ნოღა სიეტლის მირდჷ. მუმამუში უილიამ გეითს II, რდჷ
სიეტლიშ რწუმებული, დიდა, მერი გეითსი რდჷ სკოლაშ მაგურაფალი დო ვაშინგტონიშ
უნივერსიტეტიშ მამართვალეფიშ მაკათური.

1973 წანას მუქ ჰარვარდიშ უნივერსიტეტის ენირიცხჷ, მარა გვალო მალას დიტუ ოგურაფუ,
თიშენ, ნამდა თელი ენერგია ”მაიკროსოფტიშ” გოვითარაფაშო გაგმურინუაფუდჷკო. მუქ მუში
საქვარუა 1975 წანას, ბაღანობაშ მაჸალე პოლ ალენწკჷმა ართო დიჭყჷ.

1999 წანას გეითსიქ ჭარჷ, სოდეთ რე ჩიება, მუჭო შეულებუ კომპიუტერულ ტექნოლოგიეფს,
გინოჭყვიდას პრობლემეფი ახლებური მეთოდით. წინგიქ 25 ნინაშა 60 ქიანას გჷშართჷ.

ბილ გეითსი დო მუში ჩილი დაკინებული რენა ქველმოქმენდალათ, მუნეფქ 28,8 მილიარდი
დოლარი (2005 წ.) გინორიცხეს მოსოფელიშ ჭყანთელობაშ დო განათლებაშ ფონდიშა.

კანკალეშა ბილ გეითსი მუშ ჸუდეს ონწყჷნს სადილეფს. სადილშა დოჭიშაფა შეულებუ არძას,
მით გინიგანს 1 000 000 დოლარს მაჭანაფალშე. თელი შაყარელი ფარა დიუკიშ
უნივერსიტეტშა გინმირიცხუ, სოდეთ მუში ჩილი მელინდა ფრენჩი გურაფულენდჷ.



https://xmf.wikipedia.org/wiki/%E1%83%91%E1%83%94%E1%83%A0%E1%83%9B%E1%83%A3%E1%83%93%E1%83%90%E1%83%A8_%E1%83%99%E1%83%9D%E1%83%99%E1%83%94%E1%83%A4%E1%83%98

ბერმუდი (ინგლ. Bermuda; ედომუშამო ბერმუდაშ კოკეფი) — დიდი ბრიტანეთიშ ზუღაშმელენი
ტერიტორია, ნამუთ იდვალუაფუ ატლანტიშ ოკიანეს. ბერმუდაშ კოკეფი იდვალუ ამერიკაშ
აკოართაფილი შტატეფიშ ბჟაეიოლშე, უხოლაში ჭურჭული კონტინენტიშე იდვალუაფუ 1 030
კილომეტრიშ დოშორაფათ, თენა რე ჰარტერესიშ კორცხი, ნამუთ იდვალუაფუ ოორუე კაროლინაშ
შტატის. ოორუეშე 1 770 კილომეტრიშ დოშორაფათ იდვალუაფუ კანადაშ ნოღა ჰალიფაქსი.
ბერმუდაშ კოკეფიშ ადმინისტრაციული ცენტრი რე ნოღა ჰამილტონი. კოკეფს გოვითარაფილიე
ეკონომიკა დო ტურიზმი. თიში ტერიტორია ირთუ ჩხორო მუნიციპალიტეტო.

ბერმუდი რე არძაშე ჯვეში ტერიტორია, ნამუთ დიდი ბრიტანეთიშ აკოდგინალუაშა
ამდღანერშახ სქიდუ. 1612 წანას თაქ დირსხუ მაართა ინგლისური კოლონიაქ ამერიკაშ
კონტინენტის.



https://xmf.wikipedia.org/wiki/%E1%83%91%E1%83%90%E1%83%A8%E1%83%99%E1%83%98%E1%83%A0%E1%83%94%E1%83%97%E1%83%98

ბაშკირეთიშ რესპუბლიკა თაშნეშე ბაშკორთოსტანიშ რესპუბლიკა (რუს. Респу́блика
Башкортоста́н, ბაშკ. Башҡортостан Республикаһы) ვარდა ბაშკირეთი (რუს. Башки́рия)
— რუსეთიშ ფედერაციაშ სუბიექტი, მიშმურს ვოლგაშპიჯეთიშ ფედერალურ ოკრუგშა.

ბაშკირეთიშ რესპუბლიკა უხურგანს თათარეთიშ დო უდმურტეთიშ რესპუბლიკეფს, პერმიშ
აკანს, თაშნეშე სვერდლოვსკიშ, ჩელიაბინსკიშ დო ორენბურგიშ ოლქეფს.

ბაშკორთოსტანიშ რესპუბლიკა იდვალუაფუ ობჟათე ურალიშ კართეფს დო იმიერურალს.
ბაშკირეთიშ ტერიტორიას უმაღალაში კონკა რე - გვალა იამანთუ (1640 მ) . რესპუბლიკა
ოორუეშე ბჟადაშა გინოფაჩილი რე - 550 კმ-ს, ბჟადალშე ბჟაეიოლშა - 430 კმ-ს.

რესპუბლიკაშ დიდი წუარმალუეფი რე: ბელაია (აგიზელი) (1430 კმ) დო თიში ნოჸელეფი
ნუგუში (235 კმ) , სიმი (239), უფა (918 კმ), დიომა (556 კმ), თაშნეშე საკმარა (760
კმ), ურალი დო იკი (571 კმ).



https://xmf.wikipedia.org/wiki/%E1%83%91%E1%83%90%E1%83%A1%E1%83%99%E1%83%94%E1%83%A4%E1%83%98%E1%83%A8_%E1%83%A5%E1%83%98%E1%83%90%E1%83%9C%E1%83%90

ბასკეფიშ ქიანა, „ბასკონია“' (Vascongadas Vasconia), (ბასკურო: Euskal Herria),
ნაციონალური ისტორიული ოლქი ოორუე ესპანეთის, ბისკაიაშ ჸუჯიშ ოძგაშეს. 1926-1937
წანეფს ესპანეთიშ ავტონომიური რაიონი. უთარაშო ბასკეფი ოხორანა. ფორუნს ბისკაიაშ,
გიპუსკოაშ დო ალავაშ პროვინციეფს. თარი ნოღა დო ონიშოლი — ბილბაო. ბასკეფიშ ქიანას
უკინებჷ კანტაბრიაშ გვალეფიშ დადაბალებური ბჟაეიოლ ნორთი დო ბისკაიაშ ჸუჯიშ
გაბარამი ოძგაშე. ჰავა - ზომიერი ზუღური. ფართოფურცელამი ტყალეფი.



https://xmf.wikipedia.org/wiki/%E1%83%90%E1%83%A4%E1%83%AE%E1%83%90%E1%83%96%E1%83%A3%E1%83%A0-%E1%83%90%E1%83%93%E1%83%98%E1%83%A6%E1%83%A3%E1%83%A0%E1%83%98_%E1%83%9C%E1%83%98%E1%83%9C%E1%83%94%E1%83%A4%E1%83%98

აფხაზურ-ადიღური ნინეფი — კავკაციური ნინეფიშ ოორუებჟადალური ბუნა. იკათუანც
აფხაზურ, აბაზურ, ადიღეურ, ყაბარდოულ დო უბიხურ ნინეფც.

აფხაზურ-ადიღური ნინეფიშ ლექსიკაშ ართოიანობა თხილერიე ჯგვინელო ჯოხონოთირეფც,
რიცხული ჯოხოეფც დო კილოთეფც, არძო თე ნინა აგლუტინაციურიე პოლისინთეტიზმიშ
ტენდენციამო. თე ოართე შანეფიშ მოხ, იდასურებუ ნამთინე მოლინა, ნამუდგაშ მეჯინათ
ზოხო-ზოხო იბუნუაფუ აფხაზურ-აბაზური ნინეფი (ნივთიშ დო ადამიერიშ გრამატიკული
კლასეფიშ ჸოფა, რთინეფიშ სისტემაშ უღვენჯობა) დო ადიღური ნინეფი (ადიღეური დო
ყაბარდოული; ალაზიმაფილო გოვითარაფილი რთინაფა, გრამატიკული კლასეფიშ ნქირაფა).
უბიხურ ნინას გინმალ აბანი უკინებჷ თე ჟირ გიმენბუნაშ შქას.



https://xmf.wikipedia.org/wiki/%E1%83%90%E1%83%A4%E1%83%AE%E1%83%90%E1%83%96%E1%83%A3%E1%83%A0%E1%83%98_%E1%83%9C%E1%83%98%E1%83%9C%E1%83%90

აფხაზური ნინაშა (მუშითჯოხოდვალა аҧсуа бызшәа [аpʰswa bəzʃʷa] აფსუა ბვზშია, ვარა
რჩქვანელობურო аҧсшәа [аpʰsʃʷa] აფსშია) რაგადანა საქორთუოს (აფხაზეთიშ ავტონომიური
რესპუბლიკა) დო თურქეთის. საქორთუოს თე ნინაშა მორაგადეეფიშ რიცხუ აკმადგინანც
დოხოლ. 101.000 კოჩის. თურქეთის აფხაზურ ნინაშა მორაგადეეფიშ ზუსტი რიცხუშ დოდგინა
თურქეთიშ რესპუბლიკას რინელი ვადასაბაღ დოკუმენტირაფაშ დო ნორკებას ონდებელ ოკათაშე
ეჭარუაშ გეშა ძნელი რე.

აფხაზური ნინაშ კოკო შილებე მირჩქინუას საქორთუოშ ტერიტორიასჷნე აფხაზეთიშ
ავტონომიური რესპუბლიკაშ მოლენი აჭარაშ ართ-ართი მუნიციპალიტეტის, თაშნეშე სირიას
სქჷლადირი მუსხირენი აფხაზურნინამი დოხორელი პუნქტი.

აფხაზური ნინა იუნესკო-შ ნქირაფაშ საფრთხეშ წოხოლე გიმარენჯი ნინეფიშ ერკებულშა რე
მიშაღალირი.

ეთნონიმი „აფხაზი“ ეტიმოლოგიური თოლწონუათ ქორთული გოჭყაფაშ ზიტყვა ოკო ორდას დო
შხვა კათეფიშ ნინეფსჷთ ქორთულშე ოკო გინურთუმუდუკო (სამანგათ, ოსურო Абхази,
ბერძენულო Αμπχαζία, რუსულო Абхазия, ინგლისურო Abkhazia, გერმანულო Abсhasien,
თურქულო Abhazya, არაბულო أبخازيا, სპარსულო آبخاز). მუთ ოწაწჷ სპარსულ წყუეფცჷნ,
ეიოშანალიე ართი დეტალი; X ოშწანურას საქორთუოს უშარალუ ჩინებული სპარსი პოეტის აბუ
მანსურ მუჰამად იბნ აჰმად დაყიყის, ნამუთ საქორთუოს აფხაზეთო მიშინუანც.

აფხაზური ნინა მიშმურც კავკაციურ ნინეფიშ ოორუე-ბჟადალურ, აფხაზურ-ადიღურ ბუნაშა.
აფხაზური ნინა აბაზური ნინაწკჷმა ართო აკმოქიმინჷნც ართი ნინაშობურ ართურც.

აფხაზური ნინა წოროხონარიელეფიშ გჷშაკერძაფილი სიხვეიანეთ გჷშმეგორუ. თეწკჷმა
ახირებულო ჭიჭე რე ხონარიელეფიშ მუდანობა. აფხაზურ ნინას რე 2 დისტინქტიური
ხონარიელი; რღია ხონარიელი a დო დოკილერი ხონარიელი ə. თიშ მეჯინათ
წოროხონარიელეფიშ მუ კონსტელაცია იქიმინუნ, წჷმობთქუანთ მუჭოთ e, i, o ან u. აბჟუურ
დიალექტის 58 წოროხონარიელი უღუ, ოდო ბზიფურ დიალექტის 67 წოროხონარიელი.

აფხაზურ ნინას ახასიათენც აგლუტინაცია დო წჷმარინუანც ერგატიულ ნინას. აფხაზური
სქესის ხვალე ჯოხონოთირეფც გჷშმასხუნუნც. ჯოხოსქილედის უღუ ალაზიმაფათ
რჩქვანელობური მორფოლოგია — რე რთინაშ აკონჭირელი მუდანობა, მანგიორი კილოთა რე
ძალამი რთული დო კომპლექსური — ახასიათენც ჯინჯიერო პრეფიგირაფა.

აფხაზურ ნინას ხშირას აფხაზურ–აბაზ(ინ)ური ნინაშ დიალექტო მიშინუანა. ლინგვისტური
თოლწონუათ ბრელაშო უჯგუში იჸი აფხაზურც დო აბაზურც ჟირი შხვადოშხვა ნინათ
დობსხუნუნთჷ-და. აფხაზური ნინა ირთუ მუსხირენი დიალექტო, ნამუეფშეთ სუმი აფხაზეთიშ
ტერიტორიას (ბჟადალუშე ბჟაეიოლჸურე) აფხვადუნა: (1) ბზიფური, (2) აბჟუური დო
მაართა-მაჟირა დიალექტწკჷმა ალაზიმაფათ ობაღინაფალო ჭიჭე (3) სამურზაყანოშ (ზიტყვა
სამურზაყანოშ გეშა თინაქ ვაშმოჩირთან ოკო მარგალური ნინაშ სამურზაყანო-ზუგდიდიშ
დიალექტშა) დიალექტეფი. შხვა დიალექტეფი ამდღანერი თურქეთიშ ტერიტორიას აფხვადუნა
(სადზი, ახჩიფსა დო ცაბალი, თაშნეშე ბზიფი).

აფხაზური ნინაშ გეშა სქჷლადირი მაართა ჩინებეფი, ნამუეფუთ ამდღარშახ კინიჩუნ, ХVII
ოშწანურაშ ჩინებული თურქი მეშარეს ევლია ჩელების (Evliya Çelebi) ორხველჷ. ევლია
ჩელები მუში შარალუას 1640 წანას ქიგერინალე დო მუსურებჷ 1670 წანას. თის აკულებჷ
ყირიმი, რუმელია, ავსტრია, ალბანეთი, კრეტა, დალმაცია, თესალონიკი, აზერბაიჯანი დო
საქორთუო დო მუში მირსაქეფი ართი წიგნო აკუკირჷ, ოდო წიგნიშა „სეაჰათნამე“ (ოშარალუ
წიგნი) ქიგეუდვალჷ. მეშარეს ზოგადი ჩინებეფიშ მოხ არაბული ასოეფით ქინუჭარაფჷ
ნამთინე აფხაზური ზიტყვა. აფხაზური ნინა ახალნორდი ოჭარალუ ნინა რე.

მაართა აფხაზური ანბანი 1862 წანას სლავურ-კირილური ჭარალუაშ ბაზაშა აკიმუშუ ბარონი
პეტერ ფონ უსლარქ დო თინა აკმოდირთჷდ 37 ასო-შანშე, მარა 1905 წანაშე გრაფიკული
შანეფიშ მუდანობა 55 ასოშახ მორდეს. მოგვიანაფილო ნიკო მარიქ ქოცადჷ ხოლო უმოსო
დუხალიწუდუკო თე ჭარალუა, მარა თიქ ლათინურ ანბანშა გეპონაფათ ქჷდარსხუ ხოლო ართი,
ახალი ბუნა, ნამუთ უკვე 75 ასო-შანც იკათუანდჷ. ლათინურ ანბანც აფხაზეფი 1926-შე
1928-შახ გჷმირინუანდეს. 1937 წანას ქორთული ანბანიშ ოსხირშა გამშიღეს აფხაზური
ჭარალუა, მარა ქორთუეფიშე დისტანცირაფაშ ზალამიშ გეშა აფხაზეფქ 1954 წანას კჷნე
კირილურ ვარიანტის დართეს. ქორთული ანბანიშ მიშაღალაშ თე ფაქტი ხშირას გინორთელე
აფხაზეფიშით ქორთუეფიშ საჸალეშ ბაძაძი, კერძოთ ბრელი აფხაზა თე ისტორიულ ფაქტის
ქართიზაციაშ ცადინც ორწყე. მორომუნერო უნწყუნც თინეფც ხეს დორხველი ნციონალური
სახეშ ასქილიდაფას კირილური ანბანიშ (თ.გ. გრაჟდანკაშ) გჷმორინაფა, უჩინებუ რე.

საბოლა ჯამს ნინაშმეცნარეფი, ნამუეფით შხვადოშხვა ბორჯის აფხაზური ანბანიშ
დორსხუაფაშო ხანდენდესჷნ, რდეს პეტერ ფონ უსლარი, დიმიტრი გულია, კონსტანტინე
მაჭავარიანი, ალექსეი ჭოჭუა დო ნიკო მარი.



https://xmf.wikipedia.org/wiki/%E1%83%90%E1%83%A4%E1%83%A0%E1%83%98%E1%83%99%E1%83%90%E1%83%A8_%E1%83%A0%E1%83%A1%E1%83%AE%E1%83%A3

აფრიკაშ რსხუ (არაბ. الاتحاد الأفريقي‎‎; ფრანგ. Union Africaine; ინგლ. African
Union; ესპ. Unión Africana; პორტ. União Africana; სუაჰ. Umoja wa Afrika) -
ოერეფოშქაშე ორგანიზაცია, ნამუთ აკმაართიანენს აფრიკაშ 54 სახენწჷფოს. აფრიკაშ
რსხუქ დირსხუ 1999 წანაშ 9 ეკენიას. აფრიკაშ სახენწჷფოეფიშ ლიდერეფქ ლიბიას
გინოჭყვიდეს ორგანიზაციაშ აკოქიმინუა. 2002 წანაშ 9 კვირკვეს აფრიკაშ ართობაშ
ორგანიზაციას ჯოხოქ გინათირჷ აფრიკაშ რსხუთ.

ორგანიზაციაშა მიშმურს აფრიკაშ არძო სახენწჷფო მაროკოშ მოხ, თიშენ ნამჷ-და რსხუს
ოკათჷ ბჟადალი საჰარა, ნამუსჷთ მაროკო მუშ ტერიტორიათ კოროცხუნს. 2009 წანაშ 20
მელახშე, რსხუშ მაკათურობაქ ობორჯეთ გუჩენდჷ მადაგასკარს, ქიანას გომაფაფილი
პოლიტიკური კრიზისიშ გეშა. 2012 წანას ჟირ ქიანას გუჩენდჷ თაშნეშე ობორჯეთ
მაკათურიშ სტატუსიქ: 23 მელახის მალის დო 17 პირელს გვინეა-ბისაუს სახენწჷფო
გჷნორთაფაშ გეშა.

პარლამენტიშ არსებუაშ მაართა ხუთ წანაშ გოძვენას, თე ორგანო იკათუანდჷ აფრიკაშ
რსხუშ 46 ქიანაშე 265 მაკათურს, ნამუთ არსულენს საკონსულტაციო-აკახუნალი ორგანოშ
როლს. თაშნეშე, 2009 წანაშე, პარლამენტის ეჭოფილი აფუ კანონმადვალუ ორგანოშ
ფუნქციეფი.

არძა გოეროშ მაკათური სახენწჷფო, ნამუთ იდვალუაფუ აფრიკას დო აფრიკაშ ტერიტორიულ
წყარეფს აფრიკაშ რსხუშ (AU) ვარდა აფრიკაშ ართობაშ ორგანიზაციაშ (OAU) მაკათური რე
ვარდა ოკათუდჷ, მუჭოთი რე საჰარაშ არაბეფიშ დემოკრატიული რესპუბლიკა, ნამუშ სტატუსი
ოდებელი რე. მაროკოქ რსხუშე გეგშართჷ, ბურკინა-ფასოს დო ცენტრალური აფრიკაშ
რესპუბლიკას ასე მაკათურობა შეჩემაფილი აფჷნა. ესპანეთი, ევროპული ქიანა, ნამუთ
სუვერენიტეტის ითხილანს აფრიკაშ კონტინენტის მადვალუ სეუტას დო მელილიას, თაშნეშე
კანარიშ კოკეფს, აკრედიტირაფილი რე აფრიკაშ რსხუს.



https://xmf.wikipedia.org/wiki/%E1%83%90%E1%83%A1%E1%83%A2%E1%83%A0%E1%83%9D%E1%83%9C%E1%83%90%E1%83%95%E1%83%A2%E1%83%98

კოსმონავტი იგივე ასტრონავტი (შხვადოშხვა ქიანას ჯგვინას არზენდეს მაართა ვარა
მაჟირა ჯოხოდვალას. ამერიკაშ აკოართაფილ შტატეფს - ასტრონავტის, ჸოფილი სხუნუეფიშ
რსხუშ ქიანეფს - კოსმონავტის) - მოშარე კოსმოსის. კოსმონავტეფი კოსმოსის
შარალუაბორჯის ნამთინეშა გიმულა ხვამარდიშე, გჷნმულა გჷმორკვიაშო ცაშურ რსხულშა,
შაყარანა მოღეეფს ომენცარე გჷმორკვიაშო. თინეფს მუკაქუნა სკაფანდრეფი - სპეციალური
მათხილარი მუკოქვენჯი. ორთაშობური რე, იბადაბუ კითხირი - მუშენი? საქვარი თინა რე,
ნამდა კოსმოსი ვასუმარმოჸოროფე აბანი რე. თექ ძალამი ჩხურუ რე, ვარა ძალამი სინჩხე
რე, ვა რე ჟანგბადი. უსკაფანდრეთ კოსმონავტი დოღურუ რადიაციაშ დო უჰეერობაშ გეშა.
სკაფანდრიშ დინოხ წნევა, ტემპერატურა დო ჰეერიშ მეჭირინაფა გენწყილი რე. ოჭიშის
მუკობუნაფილი რეზერვუარეფით კოსმონავტის ჰეერიშ ნოზირი მეუღჷ, ოდო ”ქუდის”
გემარგებული აფუ ფილტრი, ნამუთ თის ბჟაშ დუმაჸვერებელი ბარჩხალშე თხილანს.



https://xmf.wikipedia.org/wiki/%E1%83%90%E1%83%9A%E1%83%94%E1%83%A5%E1%83%A1%E1%83%90%E1%83%9C%E1%83%93%E1%83%A0%E1%83%94_%E1%83%9B%E1%83%90%E1%83%99%E1%83%94%E1%83%93%E1%83%9D%E1%83%9C%E1%83%90%E1%83%A0%E1%83%98

ალექსანდრე დიდი, მაკედონარი (ბერძ. Μέγας Αλέξανδρος; დ. 20/21 კვირკვე, ჯვ. წ.
356, პელა — ღ. 11 მანგი, ჯვ. წ. 323, ბაბილონი), თაშნეშე ალექსანდრე III —
მაკედონიაშ მაფა (ჯვ. წ. 336-323), ართ-ართი არძაშე წჷმოძინელი ცხენენჯმადუდე
ისტორიას, ღურაშახ გეჭოფუ დო ქჷდიჸუნუ თიმ ბორჯიშ რჩქინელი დახე ედომუშამი
მოსოფელი; თის შხირას მიშინუანა ჩინგის ყაენიშ, ნაპოლეონ ბონაპარტი, სიმონ
ბოლივარიშ, ტიპუ სულთანიშ, გუსტავ II ადოლფიშ, ჰანიბალიშ დო იულიუს კეისარიშ
ხასჷლას, მუჭოთ უდიდაში ოურდუმე სტრატეგისტის დო ტაქტიკოსის, ნამუთ ნამდგარენ
ბორჯის არსებენდჷნ.



https://xmf.wikipedia.org/wiki/%E1%83%90%E1%83%9A%E1%83%90%E1%83%9C%E1%83%93%E1%83%98%E1%83%A8_%E1%83%99%E1%83%9D%E1%83%99%E1%83%94%E1%83%A4%E1%83%98

ალანდიშ კოკეფიშ (შვედ. Åland, ფინ. Ahvenanmaa - აჰვენანმაა), ჸოფილი პრინცესაშ
კოკეფი. ბჟაეიოლშე ომძღჷ ფინეთიშ არქიპელაგიშ ზუღას. წჷმორინაფილი რე 60 დოხორილი
კოკით დო 6000 უდუხორუ მორჩილი კოკით.

ალანდიშ კოკეფს გჷშაკერძაფილი ავტონომიური სტატუსი უღჷნა, ნამუთ 1921 წანას ალანდიშ
კრიზისიშ უკული მეჩეს.

ყირიმიშ ლჷმაშ უკული, მუჟამსჷთ ვორმარსუნდიშ ჯიხაზურგაქ დიო ალყას ქჷმოხვადჷ, უკულ
აფეთქებულქ იჸუ, ალანდიშ კოკეფს გჷშაკერძაფილ სტატუსიქ ქიმიაჩეს:



https://xmf.wikipedia.org/wiki/%E1%83%90%E1%83%99%E1%83%A0%E1%83%9D%E1%83%9E%E1%83%9D%E1%83%9A%E1%83%98%E1%83%A1%E1%83%98

აკროპოლისი (ბერძ. ἀκρόπολις > ἀκρόs — ჟინი, πολις polis — ჯიხა) ჯვეში ბერძენული
ნოღაშ არძოშე მაღალი დო გომანგარაფილი ნორთი, თ. გ. ჟინი ნოღა. ნოღაშ რელიგიური დო
პოლიტიკური ცენტრი. აკროპოლისი რდჷ მაართა დოხორინელი აბანი. თიშ გოხ იკიდუდჷ
ნორკებო თხილერი თ. გ. გიმენი ნოღა. აკროპოლისი წჷმარინუანდჷ ჯიხაზურგას, ნამუსჷთ
ლჷმალაშ ბორჯის დუც მჷკმაფორუანდჷ ნოღაშ მახორობა. თაქ ნოღაშ მათხილე ღორონთეფიშ
ჯოხოშა ოხვამეეფს ეთმიოგანდეს. აკროპოლისეფიშ აკნაცჷმეფს (მიკენიშ, ათენიშ, არგოსიშ
დო შხვა) ნაძირეფი რე მატერიალური კულტურული მიარე ძეგლი. გჷშაკერძაფილო ეიოშანალიე
ათენიშ აკროპოლისიშ არქიტექტურული დო ნოჭახნაკუშ სათოლიო მინუშეფი (დოხოლაფირო ჯვ.
წ. V ოშწანურა), ნამუეფიშ დიდი ნორთი მილაძჷ ბრიტანეთიშ მუზეუმს. ათენიშ
აკროპოლისის დორსხუაფილი რე არქეოლოგიური ტყაჩირი დო მუზეუმი.

აკროპოლისი — მარგალურო დინოხჯიხა, ჟინჯიხა, ჟინინოღა — უღუდეს ჯვეში ქორთული
ნოღეფსჷთ: მცხეთას, ქართის, ქუთეშის, არქეოპოლისის, ანაკოფიას, ვანს დო თ. უ.
ბერძენი ისტორიკოსი დიონ კასიოს კოკეინი (155 ვარა 164-229) დუდიშ „რომიშ ისტორიას“
აკროპოლისო იშინუანც მცხეთაშ დინოხჯიხას (ჟინჯიხას), თინა მითხობელანა, ნამდა ჯვ.
წ. 65 წანას რომლეფიშ მანჯღვერი გნეუს პომპეუსიქ იბერიაშა გემშეჭკირჷ დო
ქჷმიოჭირინუ აკროპოლისშახ. მცხეთაშ თე ნორთის არმაზციხე ჯოხოდჷ.

აკროპოლისის მუჭოთ წესინ, ირო გედგჷდ ნოღაშ მათხილე ღორონთიშ ოხვამე. არძოშე უმოსო
ჩინებულიე ათენიშ აკროპოლისი, ნამუთ მიშაღალირიე მოსოფელიშ მონძალაშ ობიექტეფიშ
ერკებულშა.



https://xmf.wikipedia.org/wiki/%E1%83%90%E1%83%96%E1%83%9D%E1%83%A0%E1%83%98%E1%83%A8_%E1%83%99%E1%83%9D%E1%83%99%E1%83%94%E1%83%A4%E1%83%98

აზორიშ კოკეფი — არქიპელაგი ატლანტიშ ოკიანეს. პორტუგალიაშ ავტონომიური რეგიონი.
ნანანოღა რე პონტა-დელგადა. თე არქიპელაგიშ ჩხორო თარი კოკი, სუმ ზოხოურ ბუნას
აკმადგინანს დო პორტუგალიაშ ბჟადალუშე 1600 კმ-ისიე გინოზინდილი. კოკეფი ვულკანეფიშ
ეშაგორგოთით დო დიხაშნწალუათ გიჭყჷ. კლიმატი თაქ ლამე სუბტროპიკულიე დო თეშგურშენი
ჩანარეფი ჯგირო ხარენა. კოკი პიკოს იდვალუაფუ პორტუგალიაშ არძაშე უმოს მაღალი კონკა
- პიკო (2351 მ).



https://xmf.wikipedia.org/wiki/Facebook

ფეისბუქი (ინგლ. Facebook) რე სოციალური რშვილი დო ვებსაიტი. ფეისბუქიქ დირსხუ 2004
წანაშ ფურთუთას დო რე Facebook, Inc-იშ დორხველობას.. 2011 წანაშ მუნაჩემეფით,
ფეისბუქის ჸუნც 600 მილიონიშ უმოსი აქტიური მახვარებუ. მახვარებუეფს შეულებუნა
პერსონალური პროფილიშ დორსხუაფა, შხვა მაკათურეფიშ გეძინა, მუჭოთ მაჸალეფინ თეშ,
მესიჯეფიშ ჯღონუა. მაკათურს შეულებჷ აკათას რშვილს ნოღაშ, ოხანდებელ აბანიშ, სკოლაშ
ვარ-და რეგიონიშ მუნაჩემეფიშ მეჯინათ. მაკათურეფს შეულებუნა ართნერი ინტერესეფი
უღუნ ფერი მახვარებუეფიშ ბუნას აკათანინ.

ფეისბუქი დარსხუ მარკ ცუკერბერგიქ მუში კოლეჯიშ მაჸალეეფწკჷმა დო ოინფორმაციე
მენცარობაშ სტუდენტეფწკჷმა ართო, ედუარდო სავერინწკჷმა, დასტინ მოსკოვიცწკჷმა დო
კრის ჰაგისისწკჷმა ართო ჰარვარდიშ უნივერსიტეტიშ სტუდენტალაშ ბორჯის..

2009 წანაშ ღურთუთას Compete.com-ქ გჷმაბჟინუ რეიტინგი, ნამუშ მეჯინათ ფეისბუქი რდჷ
არძოშ უმოსო გოფაჩილი სოციალური რშვილი მოსოფელს. 2010 წანაშ გჷმათუთას ამერიკაშ
აკოართაფილ შტატეფს ფეისბუქის ჸუნდჷ 135.1 მაძირაფალი. Social Media Today-შ
მუნაჩემეფით, 2010 წანაშ პირელს ააშ-იშ მახორობაშ 41.6% რდჷ ფეისბუქიშ მაკათური.



https://xmf.wikipedia.org/wiki/%E1%83%B0%E1%83%9D%E1%83%9B%E1%83%9D_%E1%83%94%E1%83%A0%E1%83%94%E1%83%A5%E1%83%A2%E1%83%A3%E1%83%A1%E1%83%98

ჰომო ერექტუსი (ლათ. Homo erectus — გოთინილო გილმალი ადამიერი) — პრეისტორიული
პერიოდიშ ადამიერიშ გვარობა, ნამუთ ოხორანდჷ დოხოლაფირო 1 მილიონი წანაშ კინოხ.
თინეფიშ ნოსქილედეფშა მეგორელი რე ჩინეთიშ ნანანოღა პეკინიშ გოხოლუას. ჰომო
ერექტუსეფი ოჭიშგოთინილო გილეშეს დო ოხანდე ანჯარეფს ხოლო გჷმირინუანდეს. თეშ მოხ,
თინეფი ოტიბაფალო დაჩხირს გჷმირინუანდეს, მუთ თინეფს ელაზჷმაფათ რგილ კლიმატის
რინაშ საშვალებას არძენდჷ. ჰომო ერექტუსეფიშ გვარობას მიორხველუანა პრეისტორიული
ხანაშ ადამიერეფს – მზიას დო ზეზვას, ნამუშ ნოსქილედეფი 16- კიბირამი გიმენი კირტე
დო 2 დუდიშ ხოკოს (ოსურკოჩიშ დო ქომოლკოჩიშ) სახეთ 1999 წანაშ 24 კვირკვეს მიოგორეს
ქორთუ დო გერმანალი არქეოლოგეფქ დმანისიშ ნოქალაქენს.

იკოროცხუ, ნამჷ-და ჰომო ერექტუსეფქ ოორუე აფრიკას გენკორჩქინდეს ოშქაშე
პლეისტოცენიშ ეპოქას, ევოლუცია გჷნიცადეს Homo rudolfensisშე, დო უკვე 1,8 მილიონი
წანაშ კინოხ, არხო ბჟაეიოლიშ ტერიტორიაშე (Homo georgicus) ფართოთ გიფაჩეს
ევრაზიას, ჩინეთშახ (იუანმოუური ადამიერი).

ჰომო ერექტუსეფი ფართას რდეს გოფაჩილი ჯვეშ მოსოფელს დო ირთუდეს აბანობური
გიმენბუნეფით. ჰომო ერექტუსეფიშ აფრიკული გიმენბუნას მითმიარსხუ ჯოხოდვალა Homo
ergaster, მარა აფრიკულ ჰომო ერექტუსეფს თაშნეშე მიორხველანა ატლანტროპის დო
როდეზიულ ადამიერს. ჰომო ერექტუსეფიშ ევროპულ გიმენბუნას მითმიარსხუ ჯოხოდვალა
ჰეიდელბერგული ადამიერი, ხოლო არსებენდეს "ჰეიდელბერგულშახ" ჰომო ერექტუსეფი.
ბჟაეიოლ აზიას ჟირი გვარობაშ ჰომო ერექტუსი ოხორანდჷ: უმოსი პროგრესული
სინანტროპეფი ჩინეთშე დო უმოსი პრიმიტიული პიტეკანტროპეფი ინდონეზიაშე.



https://xmf.wikipedia.org/wiki/%E1%83%AF%E1%83%9D_%E1%83%99%E1%83%9D%E1%83%99%E1%83%94%E1%83%A0%E1%83%98

ჯო კოკერი (ედომუშამი ჯოხო — ჯონ რობერტ კოკერი, დ. 20 მესი, 1944, შეფილდი,
ინგლისი — ღ. 22 ქირსეთუთა, 2014) — ბრიტანეთიშ იმპერიაშ ორდენოსამი ინგლისარი
მობირე, ნამუთ ბლუზიშ დო როკიშ ჟანრეფს მოღალენდჷ. ჯო კოკერიშ სავიზიტო ბარათო
გჷნირთჷ ხრინწიან ბარიტონიშ ტიპიშ ვოკალქ. კოკერი ჩინებულიე ბრელი ჩინებული
ქავერ-ვერსიათ, ნამუეფსჷთ შქას გიშეგორუაფუ ბითლზიშ ბირეფიშ ინტერპრეტაციეფი. თინა
თაშნეშე გრემიშ ჯილდოშ მაღვენჯი რე, — 1983 წანაშ ბირაშო „Up Where We Belong“.
როლინგ სტოუნიშ არძა ბორჯიშ უჯგუში მობირეეფიშ რეიტინგის თის #97 პოზიცია უკებჷ.



https://xmf.wikipedia.org/wiki/%E1%83%AF%E1%83%9D%E1%83%A0%E1%83%AF_%E1%83%92%E1%83%9D%E1%83%A0%E1%83%93%E1%83%9D%E1%83%9C_%E1%83%91%E1%83%90%E1%83%98%E1%83%A0%E1%83%9D%E1%83%9C%E1%83%98

ჯორჯ ნოელ გორდონ ბაირონი (ინგლ. George Noel Gordon Byron; 22 ღურთუთა, 1788,
ლონდონი – 19 პირელი, 1824), მისოლუნგი, საბერძნეთი), ინგლისარი პოეტი.

დებადჷ გოღარიბაფილი დიდგვარამი არისტოკრატიშ ფანიას. გურაფულენდჷ ჰაროუშ
არისტოკრატიულ სკოლას, კემბრიჯიშ უნივერსიტეტის. ბაირონიშ ლერსეფიშ მაართა კათელქ
"მოჩომილაფაშ საათეფი" 1807 წანას გჷშართჷ. სატირას "ინგლისარი ბარდეფი დო
შოტლანდიარი მასხუნალეფი" (1809) გაგმოლანძღჷ ინგლისიშ რომანტიკოსეფიშ რეაქციული
ტენდენციეფი. 1811 გჷმაბჟინუ პოემა "ჩაილდ ჰაროლდიშ შარალუაშ" მაართა ჟირი ცქვაფა.
თე პერიოდის ორხველჷ ბაირონიშ ხანკუნტა, მარა პროგრესიული ოპარლამენტე ღვაწაფა.
1812-1814 წანეფიშ ლირიკას რჩქინდუ ავტორიშ ჯოგინი ლონდონიშ არისტოკტატიული
წირეეფიშ მეხჷ; ინგლისიშ მაღალ ჯარალუაწკჷმა ორდოშე დოჭყაფილ კონფლიქტიქ 1815-1816
ფანიური დრამათ ხოლო აკიკვაჭჷ. ბაირონქ შვეიცარიაშა მიდართჷ, სოდეთ დემაჸალჷ პოეტის
პერსი ბიში შელის, ნამუთ მუში ოდაბადეშე რდჷ თაშნეშე. 1817 წანაშე იტალიაშა გინილჷ
დო 1820-1821 უოშქარეთ ოხოლუდჷ იტალიარ კათაშ ლჷმას ავსტრიალეფიშ პატჷნალაშ მეხჷ.
1823 ერუანულ-გჷმადუდიშულაფარ ლჷმას მუშ თიაშ მიშაღალარო იშარჷ საბერძნეთიშა, სოდეთ
მალას გლახათ გინირთჷ დო დოღურჷ.

ბაირონიშ დიდი პოპულარობაქ "ჩაილდ ჰაროლდიშ" გჷმობჟინაფათ დიჭყჷ. პოემაშ გერგეზიქ,
მენდწულირ ახალნორდი არისტოკრატიქ, მალას გინირთჷ სინანდულეშ მეხჷ არყებული პიჯიშ
სინონიმო. პოემას გიშმაძახანს პროტესტი რინელი სოციალური სიტუაციაშ მეხჷ;
საფრანგეთიშ გუმანათლებერ იდეეფიშ ჟინჭირათ ბაირონი სოციალური უგუნწყუობაშ დო
ერუანული დარუაშ ბაძაძეფს ზნეშ დოლაფას დო ურჩქინჯობაშ დინოხ გორუნს. პოემაშ
თემატიკური, კომპოზ. (დღარიშ ფორმა, ლირიკულ გინორთაფეფი), პოეტიკური სიახალეფი
ჯგირო ომანგჷდჷ აკნარსხიშ კვაჭილ წოროხანური პრობლემატიკას.

დრამატულიე ბაირონიშ ლერსეფიშ ციკლი "ურიული მელოდიეფი" (1814-1815), ნამუეფსჷთ
შურობუმუშ დინაფაშ ჭუაწკჷმა ართო გჷმოხანტილიე ადამიერიშ ნძალაშ დო გომორძგუაშ
რწუმა. შვეიცარიას ჭარილ ლერსეფს დო პოემეფს ეხანტლი რე ბაირონიშ დინოხოლენი
აწმარენჯული გენწყილობეფი - მენდიშ უღვენობა დო, თე შვანც, დუდიშალაშო ლჷმაშ
ჸუმენი; აწმარენჯული რე თაშნეშე ფილოსოფიურ-დრამატული პოემა "მანფრედი" (1817),
ნამუშ გერგეზი ინდივიდუალისტი რე, ზოხო გერინელი რე, რწუმებაშ, ნძალანებაშ დო
დიდებაშ მოვარიე რე; თაშნეშე თის წანს ადამიერული არზიშ ნძალა, ნამუთ იმორჩილენს
ორთაშ შურეფს. თე პოემა ფაუსტური იდეაშ რომანტიკული ინტერპრეტაცია რე. ათეშნერი
შურიერზამილობაშ რე მისტერია "კაენი" (1821); ბიბლიური გერგეზი გიმოჸონაფილი რე
უშურიგებუ მოარყეთ, ნამუთ ღორონთის ეარყებუ დო ადამიერიშ ბედინერობაშ მიოჭირინაფალო
ჸოფიერიშ ვარებაშ დო ლჷმაშ შარას გიშმეგორუნს. 1817-შე ბაირონიშ აკოქიმინჯალას
იტომბარებუ ინტერესი სოციალური პრობლემეფიშ მეხჷ ("ტასოშ ჩიული", 1817; "მაზერა",
1818; "ჩაილდ ჰაროლდიშ" ჟირი ეკონია ცქვაფა, 1816-1817); პოლიტიკური მოტივეფითი რე
გონძღილირი ტრაგედიეფი "მაჩინო ფალიერო, ვენეციაშ დოჟი", "სარდანაპალი", "ჟირი
ფოსკარი" (სუმხოლო1821); ბაირონიშ მონძალას ქვერსემი აბანი უკინებჷ პოლიტიკური დო
ლიტერატურული დინახალენი არზიშ მაკათაფუ სატირას ("ბეპო", 1818; "ირლანდიარი
ავატარა", 1821; "სამსჯავროშ ძირაფა", 1822 დო შხვა).

ბაირონიშ აკოქიმინჯალათ ევოლუციას შანულამი შანსჷმეტი რე უგუთებუ რომანი ლერსო "დონ
ჟუანი" (დიჭყჷ 1818 წანას), ნამუსჷთ ეხანტილი რე ინდივიდუალისტი პიჯიშ არყება
მოსოფელიშ სოციალური სისტემაშ მეხჷ, თიში პესიმისტური მოსოფელიშ გინაფა. თე
რომანსჷთ ლჷმაშ რომანტიკულ პათოსის ათირუ პიჯიშ სოციალური შანულობაშ აღიარება,
მუმალიშ რწუმა, სოდეთ მორჩქჷ ბაირონიშ აკოქიმინჯალაშ მეთოდიშ გოვითარაფა
რომანტიზმიშე რეალიზმიშა.

ბაირონი რომანტიზმიშ პროგრესული ფსუაშ უდიდაში წჷმმარინაფალი რე დო, თეწკჷმა,
ხანტილური ზიტყვაშ დიდი ორსანტი და ნოვატორი. XIX ოშწანურაშ მიარე ქიანაშ
ლიტერატურას ბაირონიშ პოეზიაქ გაჭყჷ მუშობური მიმალობა, ნამუსჷთ ბაირონიზმიქ გიადჷ.
თის შხვადოშხვა ქიანეფს გიშმეჭანუანდჷ კონკრეტული ისტორიული პირობეფი; შხვადოშხვა
ჭარუეფიშ აკოქიმინჯალა ოსქვებურო გჷმოხანტჷნდჷ ბაირონიშ პოეზიაშო დამახასიათაფალ
შხვადოშხვა განს. სამანგათ ინგლისის ჩარტისტულ პოეზიაქ გეჭოფჷ ბაირონიშ რევოლუციური
პათოსი, საფრანგეთის ვიქტორ ჰიუგოქ - ბაირონიშ დუდიშალაშ იდეალი, ა. დე ვინიქ -
ხვალახობაშ გენწყილობა. ბაირონიშ პოლიტიკური იდეალეფი აკირზიის იტალიარი პოეტეფქ უ.
ფოსკოლოქ, ს. პელიკოქ, ჯ. ლეოპარდიქ, გერმანალი ჰ. ჰაინექ დო უნგრალი შ. პეტეფიქ.
რუსეთის ბაირონიშ მეარყე გენწყილობას მეჸუნდეს კ. რილეევი, ალექსანდრე პუშკინი,
გჷშაკერძაფილო მიხეილ ლერმონტოვი. საქორთუოს ბაირონს უმოჯგირუანს ბნიკოლოზ
ბარათაშვილი მუში რომანტიკულ-ლირიკული გენწყილობათ დო პათეტიკური ინტონაციათ.

ბაირონიშ თანგუაქ საქორთუოს XIX ოშწანურაშე დიჭყჷ. თიშ მაართა ქორთუ მათანგალეფ
შქას რდეს ილია ჭავჭავაძე დო აკაი წერეთელი.



https://xmf.wikipedia.org/wiki/%E1%83%AF%E1%83%9D%E1%83%9C_%E1%83%90%E1%83%93%E1%83%90%E1%83%9B%E1%83%A1%E1%83%98

ჯონ ადამსი (ინგლ.: John Adams; დ. 30 გჷმათუთა, 1735, ქუინსი, მასაჩუსეთსი — ღ. 4
კვირკვე, 1826, ქუინსი, მასაჩუსეთსი) — ააშ-იშ რიგით მაჟირა პრეზიდენტი 1797-1801
წანეფს. ჯორჯ ვაშინგთონიშ პრეზიდენტალაშ ბორჯის უკინებუდუ ააშ-იშ ვიცე-პრეზიდენტიშ
პოსტი. რდჷ ააშ-იშ ართ-ართი დჷმარსხუაფალი. რდჷ ამერიკაშ რევოლუციაშ ართ-ართი
ლიდერი. პრიზიდენტალაშ ბორჯის ხე მაჭარჷ Alien and Sedition Acts-ის. ჯონ ადამსის
უღუდჷ კონფლიქტი რესპუბლიკარეფიშ პარტიაწკჷმა დო თომას ჯეფერსონწკჷმა. ეშაგორუეფი
ხოლო თომას ჯეფერსონწკჷმა წაგჷ. ჯონ ადამსი რდჷ ააშ-იშ რიგით მა-6 პრეზიდენტიშ ჯონ
ქუინსი ადამსიშ მუმა.



https://xmf.wikipedia.org/wiki/%E1%83%AF%E1%83%98%E1%83%91%E1%83%A3%E1%83%A2%E1%83%98

ჯიბუტი (არაბ. جيبوتي‎‎), ედომუშამი ოფიციალური ჯოხოდვალა ჯიბუტიშ რესპუბლიკა
(جمهورية جيبوتي‎) — სახენწჷფო ბჟაეიოლ აფრიკას, აფრიკაშ ქაშ რეგიონს. ქიანას
ბჟაეიოლშე ომძღჷ ადენიშ ჸუჯი. ოორუეშე უხურგანს ერიტრეა, ბჟადალშე დო ობჟათშე —
ეთიოპია, ობჟათე-ბჟაეიოლშე — ვაღიარაფილი სომალილენდი, ნამუშ ტერიტორიასჷთ
საირქიანო ჯარალუა სომალიშ უგურთუ ნორთო კოროცხუნს.

ჯიბუტიშ ტერიტორია ირთუ ხუთ რეგიონო დო ნოღა ჯიბუტიშ ტერიტორიათ, ნამუთ მუშჸურე
ირთუ 11 რაიონო. თინეფს რესპუბლიკაშ კომისარეფი ანუ პრეფექტეფი მართუნა.



https://xmf.wikipedia.org/wiki/%E1%83%AF%E1%83%90%E1%83%9B%E1%83%A3_%E1%83%93%E1%83%9D_%E1%83%A5%E1%83%90%E1%83%A8%E1%83%9B%E1%83%98%E1%83%A0%E1%83%98

ჯამუ დო ქაშმირი (დოგრი जम्मू और कश्मीर, ურდუ: جموں اور کشمیر‎‎, ლადაკჰ.
ཇ་མུ་དང་ཀ་ཤི་མིར།, ინგლ. Jammu and Kashmir) — შტატი ინდოეთიშ ოორუეს. შტატიშ
უდიდაში ნოღა დო საზარხულო ნანანოღა — სრინაგარი, საზოთო ნანანოღა - ჯამუ. შტატიშ
მახორობა — 12 548 926 ადამიერი (19-ა აბანი შტატეფს შქას; 2011 წ.).

შტატი იდვალუაფუ ჰიმალაიშ გვალეფს. ჯამუ დო ქაშმირს ბჟაეიოლშე უხურგანს ჩინეთიშ
ოკათე რესპუბლიკა, ობჟათეშე - ჰიმაჩალ-პრადეშიშ დო პენჯაბიშ შტატეფი, ოორუეშე დო
ბჟადალშე - პაკისტანი. ჸოფირი ჯამუ დო ქაშმირიშ სათაროშ ტერიტორიაშ ედომუშამი ვარდა
ნორთობურ დორხველობას, პაკისტანი დო ჩინეთი ინდოეთის ონირზჷნა. პაკისტანი,
ინდოეთიშე კონტროლირაფონი ჯამუ დო ქაშმირიშ შტატიშ ნორთის, ოკუპირაფილ ტერიტორიათ
კოროცხჷნს. პაკისტანშე კონტროლირაფონი ქაშმირიშ ნორთი, გორთილიე აზად ქაშმირო დო
გილგიტ-ბალტისტანო. მუშჸურე, ჩინეთის ოკუპირაფილ აფჷ მერკეთდოხორელი, მარა
სტრატეგიულო შანულამი რაიონი აქსაიჩინი, თაშნეშე მაღალგვალამი ტერიტორიაშ ნორთი.

ჯამუ დო ქაშმირიშ ტერიტორიას იდვალუაფუ ქაშმირიშ ლეხერი, ტავიშ ლეხერი, ჩენაბიშ
ლეხერი, პუნჩიშ ლეხერი, სინდიშ დო ლიდერიშ ლეხერეფი. თარი ქაშმირიშ ლეხერიშ სიფართე
100 კმ. დო 15 520,3 კმ² ფართობი რე. ლეხერი ოორუე-ბჟაეიოლშე მითმიარსხუაფუ
ჰიმალაეფს. ოშქაშე სიმაღალა დოხოლაფირო ომაგჷ 1850 მეტრას, პირ-პანჯალიშ რაიონს -
5000 მეტრას. ჯელამი ჰიმალაიშ უშხუაში წყარმალუ რე, ნამუთ გჷშმახჷრჷჩანს ქაშმირიშ
ლეხერს. წყარმალუეფი ინდი, ტავი, რავი დო ჩენაბი თარი წყარმალუეფი რენა, ნამუთ
შტატის გჷშმახჷრჩანან. ჯამუ დო ქაშმირსმუსხირენი ჰიმალაიური ჯიშთი იდვალუაფუ. ზუღაშ
დონეშე, მუშ ოშქაშე სიმაღალათ, 5753 მ., ჯიშთი სიჩენი, ნამუთ სიგჷრძათ 70 კილომეტრი
რენ, უგჷრძაშიე ჰიმალაეფს.



https://xmf.wikipedia.org/wiki/%E1%83%AD%E1%83%99%E1%83%9D%E1%83%A0%E1%83%9E%E1%83%90%E1%83%A2%E1%83%B7%E1%83%9C%E1%83%9D%E1%83%91%E1%83%90

ჭკორპატჷნობა (ქორთულო: ბატონყმობა, ფეოდალიზმი) — შქა ოშწანურეფიშ ჯარალუაშ წყობა,
ნამუქჷთ დებადჷ მა-5 ოშწანურას რომიშ იმპერიას დო ნამთინე ქიანეფს მა-19 უკუნიშ
მა-2 გვერდშა ქიიმიღჷ დუდი.

ჭკორპატჷნობაბორჯის ჯარალუა 2 თარი ნორთო ირთუდჷ: ჸაზახეფო დო პატჷნეფო. პატჷნეფი
რდეს დიხა-წყარიშ დო ჸაზახეფიშ მინჯეეფი, ნამუეფსით არზენდეს დამუშებელო დიხას,
ორინჯიშ ოდიარაფალო - მინდორს, ჯინუაშო - ტყას დო ჩხომიშ ოჭოფალო - წყარს და ირფელი
თეშე ხარკის ეთმეჭოფუნდეს.



https://xmf.wikipedia.org/wiki/%E1%83%AC%E1%83%98%E1%83%9B%E1%83%98%E1%83%9C%E1%83%93%E1%83%94_%E1%83%94%E1%83%9A%E1%83%94%E1%83%9C%E1%83%94%E1%83%A8_%E1%83%99%E1%83%9D%E1%83%99%E1%83%98

წმინდა ელენეშ კოკი იდვალუაფუ ატლანტიშ ოკიანეს 2800 კმ-ის აფრიკაშ ბჟადალუ
წყარპიჯიშე დო ბრიტანეთის ორხველჷ. თე ჯოხოდვალაშ ბრიტანეთიშ სამფლობელოშა თაშნეშე
მიშმურს ამაღალებაშ კოკეფი, ჰოფი, უმუჭირინდაფუ, ნაიტინგეილი დო ტრისტან-და-კუნია,
თაშნეშე მორჩილი ზჷმაშ კოკეფი დო კჷრდეეფი. სუეციშ არხიშ ეგაფაშახ თე კოკი შანულამი
სტრატეგიულ პუნქტის წჷმარინუანდჷ ინდოეთიშ ოკიანეშა მიმალი ხვამარდეფშო.



https://xmf.wikipedia.org/wiki/%E1%83%AA%E1%83%98%E1%83%A2%E1%83%9D%E1%83%9A%E1%83%9D%E1%83%92%E1%83%98%E1%83%90

არძა თოლი (არძა მიარე თოლამ ორგანიზმის, მუჭოთ ართ თოლამ ორგანიზმის, ფორილი რე
დაცხით. თინა აკმოდირთუ გალენ ფა დო თიშ თუდო დოწკარილი პლაზმურ მემბრანაშე, ნამუთ
უშქაშეთ ციტოპლაზმას მიშახურგანს. თიში სიგირძა 9-10 ნმ რე. (ნმ რე 10 ხარისხო -9
მეტრი). არძა ჩანარული დო ჩხოლარულ თოლიშ პლაზმური მემბრანა წუმოქიმინელი რე
ცილეფიშ დო ლიპიდეფიშ (ცჷმეფიშ) მოლეკულეფშე. ლიპიდეფიშ მოლეკულეფი ქიმინუნს
მიოზიმალო სკენჩერე ჟირფა ფას, ცილეფი ნორთობულო ვარდა ედომუშამო ეიოფშანს
ლიპიდეფიშ ფას.

ფაგოციტოზი დო პინოციტოზი ასახენს ინოხეფიში ნიბთიერებეფიშ ნთქორუაშ პროცესის-
ენდოციტოზის. ათე პროცესიშ აწმარინჯე რე ეგზოციტოზი.



https://xmf.wikipedia.org/wiki/%E1%83%AA%E1%83%94%E1%83%9C%E1%83%A2%E1%83%A0%E1%83%90%E1%83%9A%E1%83%A3%E1%83%A0%E1%83%98_%E1%83%90%E1%83%A4%E1%83%A0%E1%83%98%E1%83%99%E1%83%90%E1%83%A8_%E1%83%A0%E1%83%94%E1%83%A1%E1%83%9E%E1%83%A3%E1%83%91%E1%83%9A%E1%83%98%E1%83%99%E1%83%90

ცენტრალური აფრიკაშ რესპუბლიკა (ფრანგ. République Centrafricaine; სანგო
Ködörösêse tî Bêafrîka) – სახენწჷფო ცენტრალურ აფრიკას. ქიანას ზუღაშა გიშალი ვა
უღუ. ბჟაეიოლშე უხურგანს სუდანი დო ობჟათე სუდანი, ობჟათეშე – კონგოშ დემოკრატიული
რესპუბლიკა დო კონგოშ რესპუბლიკა, ბჟადალშე – კამერუნი, ოორუეშე - ჩადი. ფართობი –
622 984 კმ². მახორობა – 4,709,000 ადამიერი (2014), ნანანოღა – ბანგი. აფრიკაშ
ართ-ართი არძოშე მორჩილას დოხორელი ქიანა.

ეთნიკური აკოდგინალუა: მახორობაშ დოხოლაფირო 90 % — ნიგერ-კონგოშ ბუნაშ ტომეფი:
გბაია (33 %) — ნიგერიაშე გიშნაველი, კათა (27 %) — სუდანშე გიშნაველი (დარფური),
ნგბანდი (ნამუშ ნორთი კონგოს ოხორანს), ზანდე, მბუმი, მბაკა დო შხ.

ცენტრალურსუდანურ ბუნეფიშ ტომეფშე არძოშე დიდი რე — სარა (10 %), ნამუთ საოშ
ცივილიზაციშ რჯულა რე.

ნინეფი — ფრანგული (ოფიციალური), სანგო — ერუანოშქაშე ურთიართობაშ ნინა, ტომეფიშ
ნინეფი. ჭარუა-კითხირიშ რჩქინა — 48 % (2000 წანაშ ფასებათ).

რესპუბლიკაშ 4,6 მილიონ მახორობაშ 80% ქირსიანი რე, თაჸურეშე 50%-შე უმოსი —
პროტესტანტეფი, ნამუთ წჷმორინაფილი რე ბაპტისტეფით (ბაპტისტური კომიტეტი) დო
ლუთერანეფით (ცენტრალურ-აფრიკული ოხვამე), 29 % — კათოლიკეფი.

მუსლიმეფშე უმენტაში, ნამუთ 2013 მელახშახ, კონფესიეფს შქას კონფლიქტიშ დოჭყაფაშახ,
რესპუბლიკას დოხოლაფირო 750 ვითოში რდჷ (15 %), დუდ ოხვარდჷნა მეძობელ ქიანეფშა
ჩადშა დო კამერუნშა რტებათ.

ქიანაშ ეკონომიკაშ ოსხირი — ოფუტეშ მეურნობა დო ჯაშ მასალეფი (55 % ედპП). მოჸუნა
ბამბე, ყავა, თუთუმი, მანიოკი, იამსი, პროსო, ლაიტი, ბანანეფი.



https://xmf.wikipedia.org/wiki/%E1%83%AA%E1%83%90%E1%83%98_%E1%83%98%E1%83%9C-%E1%83%95%E1%83%94%E1%83%9C%E1%83%98

ცაი ინ-ვენი (ჩინ. 蔡英文 Cài Yīngwén; ინგლ. Tsai Ing-wen; დ. 31 მარაშინათუთა 1956,
ტაიპეი, ჩინეთიშ რესპუბლიკა) — ტაივანარი პოლიტიკოსი, ტაივანიშ პრეზიდენტი 2016
წანაშ 20 მესიშე.

ცაი ინ-ვენქ დებადჷ 1956 წანას. 1978 წანას, ტაივანიშ ერუანული უნივერსიტეტიშ
იურიდიული კოლეჯი გათუ. 1980 წანას, კორნელიშ უნივერსიტეტის დითხილუ მაგისტრიშ
ხარისხი, 1984 წანას - ლონდონიშ ეკონომიკაშ სკოლას, დოქტორიშ ხარისხი მიღჷ.
ლონდონშე დორთინაშ უკული ტაიპეიშ უნივერსიტეტის სამართალიშ რწაფუა გჷდიჭყჷ.

1990-იან წანეფს ოკათუდჷ მორაგადეფს, ნამუთ ითოლიაწორენდჷ მოსოფელიშ სავაჭარო
ორგანიზაციაშა ტაივანიშ კათაფას. 2000-2004 წანეფს, მატერიკულ ჩინეთწკჷმა რსხუშ
სატარობო მინისტრი რდჷ. 2004-2006 წანეფს, კანონმადვალუ იუანიშ მაკათური რდჷ.
2006-2007 წანეფს, ტაივანიშ რესპუბლიკაშ ვიცე-პრემიერი რდჷ. 2012 წანას,
საპრეზიდენტო გიშაგორუეფს წაგჷ დო პარტიაშ ლიდერიშ პოსტიშე გეგნოდირთჷ.

2016 წანაშ ღურთუთას ტარებულ საპრეზიდენტო გიშაგორუეფს, ხონარეფიშ 57,7% მიღჷ დო
ტაივანიშ მაართა ოსურ-პრეზიდენტო გჷნირთჷ. პრეზიდენტიშ პოსტის დიკენს 2016 წანაშ 20
მესის.



https://xmf.wikipedia.org/wiki/%E1%83%A9%E1%83%94%E1%83%A9%E1%83%94%E1%83%9C%E1%83%A3%E1%83%A0%E1%83%98_%E1%83%9C%E1%83%98%E1%83%9C%E1%83%90

ჩეჩენური ვარა ჩაჩანური ნინა (ჩეჩ. Нахчийн муотт) — იბერიულ-კავკაციურ ნინეფიშ
ნახურ ბუნას ორხველჷ დო თიშა 1.200.000 კოჩი რაგადანც, ნამუეფუშ უმენტაშობათ
ჩეჩნეთის, ოორუე კავკაცია (თეჟამო რუსეთიშ ფედერაციაშ ნორთი) ოხორანც.

ლინგვისტურო ჩეჩენური ნინა იბერიულ-კავკაციურ ნინეფიშ ფანიაშ ნახურ ბუნას ორხველჷ
ხოლოშიანი მონათესე ინგუშურ დო ბაცბურ ნინეფწკჷმა ართო. ინგუშურც დო ჩეჩენურც შქას
ოშქაშე დიალექტეფი რე.

ჩეჩენურო მორაგადე ადამიერეფიშ უმენტაშობა ოორუე კავკაციას - ჩეჩნეთის დო
ინგუშეთის, ნორთობურო დაღესტანც, საქორთუოს - პანკისიშ ლეხერც დო ხოლოშ-ბჟაეიოლუშ
ქიანეფც (ჩეჩენეფიშ დიასპორა), ოდო გჷშაკერძაფილო იორდანიას ოხორანც.

ჩეჩენური კილოთა იუღულაფუაფუ კლასეფიშ მეჯინათ. გინმალი კილოთას ეიშანუაფუ ობიექტიშ
კლასი: სან ვოშას ზუდა ჲიგირა "ჩქიმი ჯიმაქ ჩილი ქჷმიჸუნჷ", უგინმალუს - სუბიექტიშ:
სუო წა ვე'ანა "მა (მუმაკოჩი) ჸუჩა ქუმობრთი". კილოთას უღუ რთული ბორჯი-კილოეფიშ
სისტემა - მუჭოთ სინთეზური ('ოოხუ "ხონუნც") თეში ანალიზური ('ოოხუშ ვუ
"ხონუნც,ხონუაშ პროცესისიე") ფორმეფი.

ალმახანური ჩეჩენური ოლიტერატურე ნინაქ დირსხუ 1917-ის ოქტომბერიშ რევოლუციაშ
უკული. ჩეჩენური ანბანი ლათინურ გრაფიკაშა აკოქიმინჷ ხალიდ ოშაევქ 1925 წანას.
თეიშახ გჷმირინუაფუდ არაბული გრაფიკა - თ.გ. "აჯამური ჭარალუა", ნამუთ შეიხ შამილიშ
დოვალაფათ აკიმუშუ დაღესტანარ მოლაქ დიბირ-ყადი ხუნძახარქ. 1938 წანაშე ჩეჩენური
გრაფიკაქ დითირუ - ახალი ანბანი კირილიცაშა გეპონუათ აკიმუშეს (რუსულ ანბანც
გითმიაძინუდ ასოეფიშ აკოართაფეფი დო ლათინური ართიანი). 1992 წანას, ჩეჩნეთიშ
რესპუბლიკა-იჩქერიაშ გჷმოცხადაფაშ უკული, ჭარალუა გეგნიჸუნეს კჷნე ლათინურ
გრაფიკაშა, ნამუსუთ ამდღა ხოლო ირინუანა კირილიცაშ პარალელურო.



https://xmf.wikipedia.org/wiki/%E1%83%A8%E1%83%9D%E1%83%9C%E1%83%A3%E1%83%A0%E1%83%98_%E1%83%9C%E1%83%98%E1%83%9C%E1%83%90

შონური ნინა (შონ. ლუშნუ ნინ, ქორთ. სვანური ენა) ქართველური ნინეფიშ ბუნას ორხველჷ
დო საქორთუოშ ობჟათე-ბჟადაალს, შონეშ მახორუ კათაშ ოდაბადური ნინა რე ქორთული
ნინაწკჷმა ართო. შონურო მეხოლაფირო 30,000 კოჩი იჩიებუ მესტიაშ დო ლენტეხიშ
რაიონეფს, ინგირიშ, ცხენწყარიშ დო კოდორიშ ლეხერეფიშ მანგიშ ოხორუეფს. შონურო
მაჩიებე 2,500-შახ კოჩი ოხორანს აფხაზეთიშ ავტონომიურ რესპუბლიკას, კოდორიშ ლეხერს.

შონური ნინას ჭარილობაშ სტანდარტი, ვარ და ოფიციალური სტატუს ვა უღჷ დო გჷმირინუაფუ
ფანიეფს დო ვა ოფიციალური კონტაქტიშო. შონურო მაჩიებე კათას უჩქჷ ქორთული ნინა,
ნამუთ რე ოდაბადური ნინა შონურწკჷმა ართო დო საქორთუოშ ოფიციალური ნინა. თე ნინაშა
ფორმალური გურაფა ვა მეურს დო თე ნინაშა მაჩიებეეფიშ მუდანობა ირ დღას ირკენს მონკა
ეკონომიკურ სიტუაციაშენ შონურო მაჩიებე მახორობაშ შხვა რეგიონეფშა გინულაშ გეშა.
მერჩქინელი რე, ნამჷდა შონური ნინა რე დინაფაშ საფრთხეშ წოხოლე რინელი ნინა.

შონური ნინა რე გჷშაკერძაფილი ქართველური ნინეფშე თიშენ, ნამდა დოსქილადირი სუმიშ
(ქორთულიშ, ლაზურიშ დო მარგალურიშ) რჩქინათ შონურიშ გაგება ვა რე შელებუანი.
მერჩქინელი რე, ნამდა შონურ ნინაქ წოხლენქორთული ნინაშე გჷშერთჷ ჯვ.წ. II
ვითოშწანურაშე.



https://xmf.wikipedia.org/wiki/%E1%83%A8%E1%83%98%E1%83%95%E1%83%90

შივა (სანსკ. शिव śiva „ჯამიერი, კეთილი“) — ინდუისტური სუმელაშ (ტრიმურტი)
მუმაჯილიკარი ღორონთი აკმაქიმინჯე ღორონთი ბრაჰმაშ დო მაფორუ ღორონთი ვიშნუშ
ხასჷლას.

ბრაჰმაშ ფუქნცია მითაჟამიშ ბორჯის მოსოფელიშ აკოქიმინუა რდჷ-და, ვიშნუშ მისია ირ
ოშწანურას თინა რე, ნამდა თიქ მუში მიარერიცხუან ავატარეფო მანიფესტირაფილქ
ღორონთიერ კანონი (დჰარმა) გეიორსხუასინ, შივას ჭარაქ თეჯგურა ართშანულამი როლი
ვეგიოკისერუ. შივა ინდუიზმიშ არძაშე ინტერესუან დო მიარეფერუანი მოლინა რე.

შივა ხვალე თელარაშ დო ჯგირობუაშ წყუ ვარინ, ჰიმალაეფიშ გვალეფს მედიტაციას
მახვენჯი ასკეტური იოგი ხოლო რე, თინა კოსმოსური სხაპუაშ დიდი მაფა რე (ნატარაჯა).
ედომშამ მოსოფელი თიშ ექსტაზიშ დაჩხირს იჯილიკუ დო კინე ახალას შივაშ ჭყოლოფუათ
ინაჸოფიერებუ.



https://xmf.wikipedia.org/wiki/%E1%83%A7%E1%83%90%E1%83%A0%E1%83%90%E1%83%91%E1%83%90%E1%83%A6%E1%83%98%E1%83%A8_%E1%83%9A%E1%83%B7%E1%83%9B%E1%83%90

ყარაბაღიშ ლჷმა (ყარაბაღიშ კონფლიქტი) (სომეხ. Արցախյան գոյամարտ; აზერ. Qarabağ
müharibəsi) (1991—1994) — ოურდუმე კონფლიქტი სომეხურ დო აზერბაიჯანულ აკოანჯარაფილ
აკნაშაყარეფს შქას გვალამ ყარაბაღიშ რეგიონშა კონტროლიშ დამყარებელო.

ჩხუპიქ ყარაბაღიშო დიო ხოლო XX ოშწანურაშ დაჭყაფუს დიჭყჷ, ნამუქჷთ თიმ ბორჯის
აზერბაიჯანიშ გომორძგუალათ დო რეგიონშა კონტროლიშ დოწესაფათ გეთუ.

1921 წანას რუსეთიქ კავკაციაშ სუმხოლო სახენწჷფოო: სომხეთიშ დემოკრატიული
რესპუბლიკა, აზერბაიჯანიშ დემოკრატიული რესპუბლიკა დო საქორთუოშ დემოკრატიული
რესპუბლიკა გეჭოფუ. სხუნუეფიშ რსხუშ აკოქიმინუაშ უკულ, ყარაბაღი სომხეთიშ სსრ-ს
გეგნაჩჷ, მუსჷთ დიდ საპროტესტო ყარაფიქ მაჸუნ აზერბაიჯანს, ერევანს - კინ სხუნუეფიშ
ოკუპაციაშ სააწმარენჯო აჯანყება მიშჷ. თე ფაქტორეფიშ გიწოლორაფათ, 1921 წანას
გვალამ ყარაბაღიქ აზერბაიჯანს გეგნაჩჷ. 1923 წანას ტერიტორია გვალამ ყარაბაღიშ
ავტონომიურ რეგიონო გეგნირთჷ დო აზერბაიჯანიშ სსრ-შა გენშართჷ. თიმ ბორჯიშო,
ყარაბაღიშ მახორობაშ 94%-ს სომეხი ერუანობაშ მახორობას აკმადგინანდჷ. ავტონომიურ
რეგიონიშ ნანანოღა შუშაშე ხანკენდშა გეგნიღეს, ნამუსჷთ სომეხური კუნთხუ
სტეფანაკერტის უძახუნ.



https://xmf.wikipedia.org/wiki/%E1%83%A7%E1%83%90%E1%83%91%E1%83%90%E1%83%A0%E1%83%93%E1%83%9D%E1%83%A3%E1%83%9A%E1%83%98_%E1%83%9C%E1%83%98%E1%83%9C%E1%83%90

ყაბარდოული ნინა (ყაბარდოულ-ჩერქეზული ნინა, ბჟაეიოლური ჩერქეზული ნინა) რე
ყაბარდალეფიშ ნინა. კავკაციურ ნინეფიშ ფანიაშ აფხაზურ-ადიღური ბუნაშ ახალჭარალუამი
ნინა. გოფაჩილიე ყაბარდო-ბალყარეთის, ყარაჩაი-ჩერქეზეთის, ადიღეშ რესპუბლიკეფც დო
მოზდოკიშ რაიონც. ყაბარდალეფი ოხორანა თაშნეშე თურქეთის, იორდანიას დო ლიბანც.

გჷმირთუ კილოეფი: ბაქსანური, მალკური, მოზდოკური დო ოგინაფალო გოშხვანერაფილი
ბასლენური. რუსეთიშ ფედერაციას ყაბარდოულ ნინაშა რაგადანც დოხოლოაფირო 520 000 კოჩი
(2002).

ყაბარდოულ ნინას ხონარიელეფიშ სისტემა ძაკი რე (გჷმირთუ 3 ხონარიელი), ოდო
წოროხონარიელეფიშ — რთული; თაშნეშე, ჯოხოეფიშ სისტემა ძაკი რე, კილოთაშ — რთული.
ჯოხოსქილედეფც უღუნა რთაფაშ, რიცხუშ, გოხურგაფაშ დო რხველაფაშ კატეგორიეფი.

სტატიკური დო დინამიკური კილოთეფი გოსხუნილიე მორფოლოგიურო. გჷშაკერძაფილო რთულიე
კილოთაშ პიჯიშ დო ბორჯ-კილოეფიშ კატეგორიეფი. ყაბარდოული კილოთა გვარეფც ვა
გჷშმასხუნუნც.

გჷმირთუ გეჸვენჯი ზიტყვაწარმებური კატეგორიეფი: კაუზატივიშ, ერთიშ, თანაობაშ,
ოურთიერთო, საშელო, პოტენციალიშ, უნებურობაშ დო მერჩქინაშ. რთულას რე წჷმორინაფილი
კილოთას პრევერბეფიშ სისტემა. მიმღეობას შილებე ართბორჯულო უღუდას მუჭოთ რთაფაშ,
თეშ პიჯიშ აფიქსეფი.

კილოთას აგლუტინაციური ნწყილობა უღუ. აფხვადუნა ინკორპორაციული ტიპიშ კილოთეფით.
გინმალი კილოთა ერგატიული კონსტრუქციაშიე. კინოსქილადირიე ლაბილური კონსტრუქციაშ
კილოთეფით. მიკობუნაფილი ზიტყვასქვილეფიშ ფუნქციას ორთჷ კილოთაშ ინფინიტიური
ფორმეფი.

ყაბარდოულ ნინას მიშეძირე ჯვეშო ემუშორაფილი ოსური, ქორთული, თურქული დო არაბული
ლექსიკა. თეჟამო ოლიტერატურე ნინაშ ლექსიკა გოდინდარაფილიე რუსულშე მიშულირი
ზიტყვეფით. ჭარალუა გითმიარსხუაფუ კირილიცას.



https://xmf.wikipedia.org/wiki/%E1%83%A5%E1%83%A3%E1%83%A0%E1%83%97%E1%83%98%E1%83%A1%E1%83%A2%E1%83%90%E1%83%9C%E1%83%98

ქურთისტანი (თანგილო: ქურთეფიშ დიხა) — ეთნოგეოგრაფიული რეგიონი ევრაზიაშ
ოორუე-ბჟადალ ნორთის, ნამუშ ფარგალეფს ქურთეფი მახორობაშ აბსოლუტურ ვარდა
უმენტაშობას წუმარინუანა. ისტორიულო იდვალუაფუ ჸოფილი ჰურიტეფიშ ომაფეეფიშ
ტერიტორიას (ქურთეფი ჰურიტეფიშ გამნარყი რენა). ტერმინი მაართათ შინელიე XII
ოშწანურას ალმახანურ ირანიშ ქურთისტანიშ ნორთის - (არდალანი). თიში ედომუშამი
ფართობი დოხოლაფირო აკმადგინანს 450 ვითოშ კვ. კმ-ს. დო ტერიტორიულო დორთილიე
თურქეთიშ, ირანიშ, ერაყიშ დო სირიაშ შქას.

ქურთული სახენწჷფობური წჷმნაქიმინა არსებენდჷ ხვალე ერაყიშ ქურთისტანს. თეშ მოხ,
1920-იან წანეფს, თურქეთიშ ქურთისტანიშ ტერიტორიას, 3 წანაშ განობას არსებენდ
მუშითგჷმოცხადაფილი არარატიშ ქურთული რესპუბლიკა, დო 1945 წანას, ირანიშ
ქურთისტანიშ ტერიტორიას, მორჩილი ბორჯით რდჷ გჷმოცხადაფილი მეჰაბადიშ რესპუბლიკა.
ქურთეფს შქას, ძალამ პოპულარულიე "დიდი ქურთისტანიშ" აკოქიმინუაშ იდეა, ანუ
ზოხორინელი სახენწჷფოშ დორსხუაფა, ნთელი ეთნიკური ქურთეფით დოხორელ ტერიტორიას.



https://xmf.wikipedia.org/wiki/%E1%83%A5%E1%83%A3%E1%83%97%E1%83%94%E1%83%A8%E1%83%98

ქუთეში — ნოღა საქორთუოს, იმერეთიშ აკანიშ ადმინისტრაციული ცენტრი. იდვალუაფუ
წყარმალუ რიონს. ოფიციალურო ნოღათ გჷმიცხადჷ 1811 წანას, მარა უმოს ორდოიან
პერიოდის (730 წ., 980-1072 წწ.) თინა მიშინუაფუ საქორთუოშ შანულამ ნოღეფიშ რიცხუს.
მახორობა რე 196 500 (2013 წანაშ მუნაჩემეფით). ქუთეში შანულობათ საქორთუოშ მაჟირა
ორეწუალე დო კულტურული ნოღა რე, თაქ იდვალუაფუდჷ მონკა, ლექჷნი დო კვებაშ რეწუალაშ
მიარე საწარმე, კულტურაშ ობიექტეფი, თეატრეფი, გალერეეფი. ქუთეში გონათაფაშ
ართ-ართი ცენტრიე საქორთუოს.

ქუთეშიშ დოკუმენტური ისტორია იჭყაფუ ჯვ. წ. III ოშწანურაშე, მარა ანტიკური ავტორეფი
თის კოროცხჷნა ჯვეში კოლხეთიშ ომაფეშ (ჯვ. წ. VIII ოშწ.) ნანანოღათ. ქუთეშიშ ჯვეში
ჯოხოდვალეფი რე: აია, ქუთაია, ქუთათისიუმი. ოშწანურეფიშ გოძვენას, VIII-შე XIX
ოშწანურაშახ, ბჟადალქორთული სახენწჷფოშ (მოგვიანაფათ იმერეთიშ ომაფეშ) ცენტრი.
ბიზანტიარი ისტორიკოსიშ პროკოპი კესარიალიშ (VI ოშწ.) ჩინებათ:

შქა ოშწანურეფს ქუთეშიშ ჯოხო მიარსხუაფუდჷ დავით აღმაშენებლიშ მოღალობას, ახალ
ეპოქას — აკაკი წერეთლიშ, ზაქარია ფალიაშვილიშ, კოტე მარჯანიშვილიშ საქვარუას.
ქუთეშიშ დო მუში მუკი-მუკიშ თარი ოქინაფუეფი რე: ბაგრატიშ ოხიდა (XI ოშწ.), გელათიშ
მონასტერი (XII ოშწ.), გეგუთიშ დოხორე (XII ოშწ.), სათაფლიაშ სახენწჷფო ტყაჩირი,
ბალნეოლოგიური კურორტი წყალტუბო.



https://xmf.wikipedia.org/wiki/%E1%83%A5%E1%83%9D%E1%83%97%E1%83%9D%E1%83%9B%E1%83%98

ქოთომი — ქოთომიშობურეფიშ რანწკიშ ჸუდეშ ფურინჯი. მოურს ტყარი ბანკივური ქოთომშე.
ოფუტე-ომეურნეობე ფურინჯეფს შქას ყუდეშ ქოთომი არძოშე გოფაჩილი რე. ქოთომს ამიარენა
ხორციშო დო მარქვალშო, თეშ მოხ გჷმირინუანა ბურდღას დო გერმას. თარი პროდუქციაშ
მეჯინათ ქოთომიშ ჯიშეფი ირთუ მემარქვალეთ, მემარქვალე-სახორცეთ,
სახორცე-მემარქვალეთ დო სახორცეთ. თე გეჸვენჯოფეფიშ ჯიშეფს კონსტიტუციური დო
ექსტერიერული მუშობურობეფი უღჷნა.

მემარქვალე ქოთომს გოვითარაფილი აფჷ ფურჩელიშობური თიკი, ნამუთ მაჟირა-მასუმა
კიბირაშ უკული ელახ აფჷ გჷნოზირილი, ნინძგი ონდეთ მოღულე უღჷ.



https://xmf.wikipedia.org/wiki/%E1%83%A5%E1%83%98%E1%83%90%E1%83%9C%E1%83%94%E1%83%A4%E1%83%98%E1%83%A8_%E1%83%94%E1%83%A0%E1%83%99%E1%83%94%E1%83%91%E1%83%A3%E1%83%9A%E1%83%98_%E1%83%90%E1%83%93%E1%83%90%E1%83%9B%E1%83%98%E1%83%94%E1%83%A0%E1%83%98%E1%83%A8_%E1%83%92%E1%83%9D%E1%83%95%E1%83%98%E1%83%97%E1%83%90%E1%83%A0%E1%83%90%E1%83%A4%E1%83%90%E1%83%A8_%E1%83%98%E1%83%9C%E1%83%93%E1%83%94%E1%83%A5%E1%83%A1%E1%83%98%E1%83%A8_%E1%83%9B%E1%83%94%E1%83%AF%E1%83%98%E1%83%9C%E1%83%90%E1%83%97

ადამიერიშ გოვითარაფაშ ინდექსი (ინგლ. Human Development Index - (HDI)) —
მოსოფელიშ ნამდგარდია ქიანაშო წჷმარინუანს ინდიკატორს მუში გოვითარაფაშის დო თინა
აართოიანენს თე გოვითარაფაშ თიშნერი ოზჷმაშეეფს, მუნერით რე: თელარაშ ოშქაშე
ხანგჷრძალა; განათლებაშ დონე დო ედომუშამი დინოხოლენი პროდუქტი ართ შურ მახორობაშა
გოანგარიშაფათ. ადამიერიშ გოვითარაფაშ ინდექსი გოეროშით აღიარაფილ ადამიერულ
გოვითარაფაშ გოხურგუაშ სტანდარტულ მეშქაშალათ. ქიანეფიშ ერკებულქ ადამიერიშ
გოვითარაფაშ ინდექსიშ მეჯინათ გჷმიბჟინუ 2011 წანაშ 2 გერგობათუთას. ერკებულშა
მიშმუურს გოეროშ მაკათური 185 (193-შე) ქიანა. ვადასაბაღი მუნაჩემეფიშ გეშა
მიშაჸონაფილი ვა რე 8 ქიანა. თინეფიშ გოვითარაფაშ ინდექსიშ მეჯინათ ქიანეფი ირთუნა
4 კატეგორიათ:



https://xmf.wikipedia.org/wiki/%E1%83%A5%E1%83%90%E1%83%96%E1%83%98%E1%83%9B_%E1%83%A5%E1%83%9D%E1%83%98%E1%83%A3%E1%83%9C%E1%83%AF%E1%83%A3

ქაზიმ ქოიუნჯუ (კოინჯიში) (თურქ. Kâzım Koyuncu; დ. 7 გერგობათუთა, 1971 – ღ. 25
მანგი, 2005) — პოლიტოლოგი დო მუსიკოსი, ნამუშ მოღალობაქჷთ ქვერსემი როლი ილაჸაფჷ
თურქეთიშ მახორუ ლაზეფიშ კულტურული ღირებაშ გინოსქილიდაფაშენ.

დებადჷ 1972 წანაშ 7 გერგობათუთას ხოფაშ ილჩეს, ოფუტე პანჭოლს (ამუდღანერი იეშილ
ქოი, ვარა „წვანე ოფუტე“). ჩქიჩუობაშე გჷშარჩქინელი რდჷ მუსიკაშ ჸოროფათ, 13 წანერი
რდჷნ, გიტარას მიოგანდჷ. გურაფულენდჷ თურქეთიშ მუსიკაშ ცენტრის „იაშარა ტურნანა“.
გურაფულენდჷ სტამბოლიშ უნივერსიტეტის პოლიტოლოგიაშ ფაკულტეტის. ინტერესუანი დო
გჷშარჩქინელი სტუდენტი რდჷ, მარა მუში დო მუში მახანეფიშ აზჷრეფი ართიანს
ვაკმოხვადუდჷ. 20 წანერი რდჷნ თეში ქაზიმქ გურაფა მეჭყვიდჷ დო მუსიკას ქჷმეთხჷ ხე.
მაჸალეეფი თის დინას უძახჷდეს. თე ჯოხო ქაზიმს ძალამს უჸორდჷ.

1992 წანას ალი ელვერწკჷმა ართო ორსხუანს როკ-ბუნას „დიმეინ“. მოგვიანაფათ ხანდენს
ლაზური მუსიკაშ პოპულარიზაციაშო, მარა თაქჷთ ვა ურთინუანს ოჭიშის როკის დო მუშ
მუსიკა რე ლაზური მუსიკაშ დო როკიშ სინთეზი. 1993 წანას მემედ ალი ბარიშ ბეშლიწკჷმა
ართო ორსხუანს ბუნას „ზუღაში ბერეფე“ (ზუღაშ სქუალეფი). თენა რდჷ მოსოფელს მაართა
ლაზური როკ-ბუნა. ბუნა ლაზურო იბირდჷ, მუ ბორჯისჷთ თურქეთის შხვა ნინაშა ბირა
ძალამი რთული რდჷ. ქაზიმს ირო ოპეკჷდჷ მუში ლაზური ჯინჯი დო ვარწყედჷ თეშ ფულუაშ
უციობას. 1995 წანას „ზუღაში ბერეფექ“ გაგშაშქჷ მაართა ალბომი, ჯოხოთ „ვა
მიშქუნან“, ალბომშა ბრუო ახალ ბირაქ მიშელჷ. ალბომი დიდი პოპულარობათ რგებაფულენდჷ
თურქეთის, გჷშაკერძაფილო ახალეფ შქას. 1998 წანას გჷშელჷ ახალ ალბომქ ჯოხოთ „იგზას“
(„შარას“), ნამუთ თი წანაშ ართ-ართი არძაშე უჯგუში ნახანდო მირჩქინეს. 2000 წანას
ბუნაქ დიფაჩჷ, მუშ ისტორიას 130 კონცერტიქ დო 2 ალბომქ ქჷდოსქჷდჷ.

ბუნაშ აკოცჷმაშ უკული ქაზიმი ხვალე მეჸუნს ბირას, შხირას რჩქინდუ ლაზური კულტურული
ორგანიზაციეფიშ შაყარუეფს, მარა ვა აქტიურენს, ლიდერიშ უმოსო ჯგჷრი მარჩქილე რე.
2002 წანას მაართა სოლო ალბომი, „ვია“ გჷშურს, 2004 წანას მაჟირა ალბომი - „ჰაიდე“.
ქაზიმიშ ორჩქილუშა კათა შხვადოშხვა ოფუტეეფშე გილურს. ქაზიმ სცენას დუდიშულო
გჷნაფულენს დუდს. მაბირე ფუატ საკაწკჷმა, ვოლქან კანაკომწკჷმა დო ბაიარ შაჰინწკჷმა
ართო გჷშმურს ოტელევიზიე პროექტის „უჩა ზუღაშ მუსიკა“.

2003 წანაშ მარაშინათუთას ქაზიმ ქოიუნჯუ საქორთუოშა მოურს. საქორთუოს მობირეს
გჷშაკერძაფილ დოხვალამას უნწყჷნა, მუსჷთ ტჷბას იშინანს ირო. მუ შხირას იშინანს
საქორთუოშა შარალუას დო თაქ მონწყილ კონცერტეფს მაჸალეეფწკჷმა დო ფანიაშ
მაკათურეფწკჷმა. ქაზიმი ქორთუ კათას ჯიმალეფს უძახჷ დო გაკვირებული რე თაქიანი
სუმარიშმოჸოროფალათ დო ქორთუეფიშ მუსიკალურობათ.

ქაზიმს შხირას უძახჷდეს მაბირე „მაფშალიას“. 2005 წანას ქაზიმს ექიმეფქ კიბოშ
დიაგნოზი ქიგუშქვეს. 33 წანერ ქაზიმ ლახარას ვაუდვანდჷ დუს დო თუმა გოცჷმილი გილეშ
კონცერტეფშა დო მარჩქილეს ვა ღალატენდჷ, ლახარა ბორჯის ჭარჷ ჰიმნი
„ტრაპიზონსპორტიშო“. 2005 წანაშ 25 მანგის მობირექ დოღურჷ. ქაზიმი ტრაპიზონშა
გეგნასვანჯეს, სოდეთ 60 000 ადამიერქ დოხვადჷ. ქაზიმ ქოიუნჯუ ოდაბადურ ოფუტე
პანჭოლიშ ართ-ართი გვალაშ კართეს რე მუკონთხორილი.



https://xmf.wikipedia.org/wiki/%E1%83%A4%E1%83%98%E1%83%9D%E1%83%9C%E1%83%98

ფიონი (გერმ. Föhn; ლათ. favonius – ტიბუ ბჟადალიშ ბორია) — ტიბუ, სქჷრე სანწალე
ბორია, ნამუთ ბორჯ-ბორჯო უმბარანს გვალეფშე ლეხერჸურე. ფიონიშ ბორჯის ჰავაშ
ტემპერატურა შანულამო დო მალას იმაღალებუ, დო ალაზიმაფონი ჭოროფა კვათირო ანთხუ,
მინშა 10-20%-შახ.

ფიონი ალპეფს უჯვეშაშ ბორჯიშე რე ჩინებული. ფიონი ძალამი შხირი რე ბჟადალი
კავკაციონიშ ობჟათე დო ოორუე კართეფს. შხირას მიკიხვილუაფჷ ყირიმიშ ჩქონს, ალთაიშ
დო შქა აზიაშ გვალეფს, იაკუტიას, ბჟადალ გრენლანდიას, კირდამ გვალაშ ბჟაეიოლ
კართეფს დო ხოლო შხვა მიარე გვალეფიშ კართეფს.

ფიონქ შილებე წჷმიქიმინას ნამდგაიჸინ გვალეფიშ სისტემას, ჰავაშ საართო მორთაშ ბუმა
კვათუნს ქჷნდჷრიშ დასაბაღ სიმაღალეშა. ბორიაპიჯამ აკანეფს ჰავა დიშქუმალუ
ქჷნდჷრეფშე, წჷმოქიმინელი განიშ ჰავაშ გათხითხარება მიცხვანტალ მაღალო დვალირ
ფალეფშა. ფიონიშ ბორჯის არსებუან მაღალ ტემპერატურა გოპიჯალაფირი რე მუში
უგუშურთუმუ გოტიბაფათ. ტემპერატურაშ ვერტკალური გრადიენტი დახე ირო სქირგიშულირს
ნარკები რე. ხანგირძე დო ირიათოიან ფიონიშ შედეგო მეურს გვალეფს თირიშ ნდღულაფა.
ზარხულიშ ფიონი მაღალ ტემპერატურაშ დო სქირუაშ ხარჯიშა ოჸვილარო მოქიმინჯენს
ჩანარეფშა. თაშ მაგ., ბჟადალ საქორთუოს ქუთეში რე შეთხუალეფი, სოდეთ ზარხულიშ
ფიონეფიშ ბორჯის მეურს ჯალეფიშ ფურცელიშ გითოცუმა დო მიკოწილუა.

ფიონი მიკიხვილუაფ არქტიკულ ჰავას. ისლანიას ნძალიერი ფიონეფიშ ბორჯის იფიქსირებუდჷ
ჰავაშ ტემპერატურაშ მოძინა დახე 30°C-ით (მუსხირენ სათიშ გოლინას).



https://xmf.wikipedia.org/wiki/%E1%83%A3%E1%83%9A%E1%83%90%E1%83%9C-%E1%83%91%E1%83%90%E1%83%A2%E1%83%9D%E1%83%A0%E1%83%98

ულან-ბატორი, ულაანბაატარი (მონღ. Улаанбаатар) — მონღოლეთიშ ნანანოღა დო ქიანაშ
უშხუაში ნოღა. ქიანაშ თარი პოლიტიკური, ეკონომიკური დო კულტურული ცენტრი. აკოგაფილი
რე ტოლიშ (წყარმალუ სელენგაშ ღანჩო) ლეხერს, 1300-1350 მეტრ სიმაღალეს.

ულან-ბატორს დირსხუ 1639 წანას, მუჭოთ მონღოლეთის ლამაისტური ოხვამეშ მადუდეშ
რეზიდენცია დო ჯოხოთ გიადჷ ორგოო. 1706 წანაშე, ნორას ჯოხოდჷ იხ-ხურეე (დიდი
ოხიდა), 1911 წანაშე — ნიისლელ-ხურეე (ნანანორაშ ოხიდა). XVIII ოშწანურაშ II
გვერდშე იხ-ხურეე მანჯურიაშ ამბანიაშ (მაფაშ მანგიშ) რეზიდენცია დო გალენი
მონღოლეთიშ ადმინისტრაციული ცენტრი რდჷ. 1911-1915 წწ. ნიისლელ-ხურეე მონღოლეთიშ
ფეოდალურ-თეოკრატიული სახენწჷფოშ ნანანოღა რდჷ, 1915 წანაშე — ავტონომიური გალენი
მონღოლეთიშ თარი ნოღა. 1919 წანას, ნოღა ჩინეთიშ ჯარეფქ დიკეს, 1921 წანას -
რუსეთიშ ჩეგვარდიალეფიშ ჯარიშ ნორთეფქ. 1921 წანაშ 6 კვირკვეს გადუდიშულუ
მონღოლეთიშ ოკათე არმიაქ. 1924 წანაშ გერგობათუთას, ნიისლელ-ხურეეს ჯოხოთ გიადჷ
ულან-ბატორქ დო მონღოლეთიშ ოკათე რესპუბლიკაშ ნანანოღათ გჷნირთჷ.



https://xmf.wikipedia.org/wiki/%E1%83%A2%E1%83%A3%E1%83%A0%E1%83%90

ტურა (Canis aureus) — მახვამილაფარი ძუძუმშმაწუალი ჩხოლარი ჯოღორიშობურეფიშ
ფანიაშე. ხე აფრიკას დო აზიას. თიში ტანიშ სიგჷრძა რე 71-82 სმ, წონა — 7-13 კგ.
ზოთონჯის ჭაშფერი მიკმიადვალუ, ზარხულც წინდაშფერ-ყვინთელიე დო მოჭითე-მოუჩე ფერი
გინმალე, კუდელი მოჭითე-მონჭირელი ფერიშიე, ბოლოს იუჩარებუ. გოფაჩილიე
ობჟათე-ბჟაეიოლ ევროპას, ოორუე აფრიკას, ობჟათე აზიას დო კოკი შრი-ლანკას.
საქორთუოს შეთმეფხვადჷნა ირდიხას ზუღაშ დონეშე 1000 მ სიმაღალეშა. ხე ჭალეშ დო
გვალაშ ახლო ტყალეფს, ქვერჩხონეფს დო წყარონტირუეფიშ ახლოს. ჭკომუნს ჩხოლარულ დო
ჩანარულ ოჭკომალს, უმენტაშო ჭუკიშობური მაღირღონალეფით, კურდღელეფით, ფურინჯეფით,
ხოხუეფით, ამფიბიეფით, ჩხომეფით, ჭანდეფით დო შხვა. ჭკომუნს ნძორს, მუკნაღელს დო
შხვა. მაკეობა 63 დღა დო სერს იგინძორებუ. ხანს 4-6 (კანკალეშა 8-შახ) დაღარ დო
თოლწკურილ ლაკვის, ნამუთ სქესობურო ირგუნა თელარაშ მა-2 წანას. ტურა აქტიურიე
უმენტაშო სერით. ტურაშ ტყები დაბალი ხარისხიშიე დო თიში ორეწუე შანობა ჭიჭე რე.
ართგვარ ზარალს ორინუანს ომოჯინე მეურნეობას დო მეფურინჯეობას, კანკალეშა ცოფიშ დო
უჩა ჭირიშ გამომწვევეფიშ გინმაღალარიე.



https://xmf.wikipedia.org/wiki/%E1%83%A2%E1%83%9D%E1%83%9B_%E1%83%99%E1%83%A0%E1%83%A3%E1%83%96%E1%83%98

ტომ კრუზი (ინგლ. Tom Cruise; დ. 3 კვირკვე, 1962) — ამერიკალი არტისტი დო
პროდიუსერი. თინა რდჷ ნომინირაფილი სუმშახ ამერიკულ კინოაკადემია ოსკარს დო ეჭოფილი
აფუ ჟირი ორქოშ გლობუსი. ტომ კრუზიშ როლეფშე ოშინალიე „ჭვემაშ კოჩი“, სოდეთ ილაჸაფჷ
დასტინ ჰოფმანწკჷმა ართო.

ტომ კრუზიქ დებადჷ 1962 წანაშ 3 კვირკვეს, ნიუ-იორკის. ფანიას თინა რდჷ მასუმა
სქუა. თის თაშნეშე ჸუნც 3 და. დიამუში რდჷ არტისტი, ოდო მუმა ინჟინერი. ოინალუშ
შიბაშ ღანკით ფანია შხირას ითირანდჷ ოხორინალ აბანს. 14 წანაშ ხანს თის უკვე
გჷმოთირელი აფუდჷ 15-შახ სკოლა. ბაღანობაშე გევითარჷ ართნერი სიმაღალაშ კომპლექსიქ.
თინა სკოლას ირო მიოცადუდჷ უჩიებინუდუკო თიშე უდაბალაშ ბაღანეფწკჷმა, დაბალო
ვეკლარჩქინელედუკონი. თე კომპლექსიშ გეშა თინა სპორტიშ მუსხირენი ბუნათ რდჷ
დაკებული. გურაფა იშენდოიშენი ველშმალედჷ, თიშენ ნამდა, თეშნეშე მუჭოთ დიამუშისჷნ,
აწუხენდჷ დისლეკსია. თე ლახალაქ თის თიშ უკულ გევითარჷ, მუთ თის აძვილეს მარძგვანი
ხეთ ჭარუა, მუჟამცჷთ თინა მეკვარჩხანე რდჷნ. თე პრობლემეფწკჷმა რსხუაფათ თინა
გეგნიჸონეს სპეც-კლასშა, მარა თინაქ თე ლახალაშე ვადოსქიდჷ დო დირთჷ საია კლასშა.



https://xmf.wikipedia.org/wiki/%E1%83%A2%E1%83%90%E1%83%98_%E1%83%9C%E1%83%98%E1%83%9C%E1%83%90

ტაი (სიამური) ნინა, ტაილანდარეფიშ ნინა, ორხველჷ ტაიშ ნინეფს. ჭარალუა
ობჟათე-ინდურ გრაფიკას რე.

ტაი ნინას მუსხირენი ჯინჯიერი დიალექტი უღუ: ცენტრალური (სიამური ვარა სტანდარტული
ტაილანდური) - მეხოლ. 20 მლნ, ოორუეშური - მეხოლ. 6 მლნ, ოორუე-ბჟაეიოლური - მეხოლ.
20 მლნ, ობჟათეშური - მეხოლ. 5 მლნ.თინეფი ართიანშე გინორთელი რენა ფონეტიკურო დო
ნორთიშურო - ლექსიკურო. ტაი ნინას უღუ 20 წოროხუმამი დო 24 ხუმამი (18 მარტივი დო 6
დიფთონგი). ზიტყვაწარმება უმენტაშო კომპოზიციაშ გეშა იხორციელებჷ. აფიქსეფიშ
მანგიორო ირინუანა მოხვარე ზიტყვეფს.



https://xmf.wikipedia.org/wiki/%E1%83%A1%E1%83%A3%E1%83%9E%E1%83%94%E1%83%A0%E1%83%99%E1%83%9D%E1%83%9B%E1%83%9E%E1%83%98%E1%83%A3%E1%83%A2%E1%83%94%E1%83%A0%E1%83%98

სუპერკომპიუტერი ჯოხო დიდი შელებეფიშ გჷშმაკოროცხალ მანქანას, ნამუთ თეხანური
ტექნიკური პროგრესის ოსკვებურო რე გოქუნელი. უთარაში დჷმახასიათაფალი ღანკიე
პროცესორეფიშ მუდანობა დო ბერჯეკი დისკეფიშ სიდიდა. ოსქვებურიე ფასით, ნამუთ
ოშარობათ მილიონ დოლარს ოჭირინუანს.

ირ გვერდი წანას ხვადუ სუპერკომპიუტერეფიშ ტოპ-500 ერკებულიშ აკოდგინა, ნამუსჷთ
ამდღანერშო IBM BlueGene/L (მეშანილობა: ფიზიკური მოლინეფიშ სიმულაცია) ლიდერენს.



https://xmf.wikipedia.org/wiki/%E1%83%A1%E1%83%A3%E1%83%9C_%E1%83%AB%E1%83%98

სვენ ძძი (გოლექინაფილი ჩინური): 孙子 ტრადიციული ჩინური: 孫子；ფინინი: sūnzi
(დაბადებაშ ჯოხო სვენ უ გოლექინაფილი ჩინური: 孙武 ტრადიციული ჩინური: 孫武; ფინინი:
sūnwǔ) — ჩინარი ცხენენჯმადუდე დო ოურდუმე თეორეტიკოსი. დებადჷ ციშ ომაფეს. ოურდუმე
ხელუანობაშ ტრაქტატიშ — „ლჷმაშ ხელუანობაშ“ ავტორი. ლჷმას მირჩქინანდჷ უშანულამაშ
მოლინათ, ნამუშათ მებუნელი რე სახენწჷფოშ ჭარა. ლჷმაშ ზადებას დიდ როლს მითმეჩანდჷ
პოლიტიკას.



https://xmf.wikipedia.org/wiki/%E1%83%A1%E1%83%A0%E1%83%98%E1%83%9C%E1%83%90%E1%83%92%E1%83%90%E1%83%A0%E1%83%98

სრინაგარი ვარდა შრინაგარი (ურდუ: سرینگر‎‎) — ნოღა ინდოეთის, შტატი ჯამუ დო
ქაშმირიშ საზარხულო ნანანორა. ზუღაშ დონეშე 1730 მეტრას, დელიშ ოორ-ოორუე-ბჟადალშე
650 კმ მალობას იდვალუაფუ. მახორობა - 1 273 312 ადამიერი (2011).

ლეგენდაშ მეჯინათ, ნოღა პანდავეფიშმაფა აშოკიქ დარსხუ (ვეშქოჩირთან მაურეფიშ
იმპერიაშ მამართვალშა).

მიარე ლეგენდაშ მეჯინათ, სრინაგარი რე თი აკანი, სოდეთ იდვალაუფუ იოსე ქირსეშ
საფულე, ნამუთ თექ ოხორანდჷ მუშ ჩილწკჷმა ართო, ჯვარმეჭკადუაშ უკული. სრინაგარიშ
გოხოლუას იოსე ქირსეშ მავზოლეუმი იდვალუაფუ, სოდეთ ბრელი ტურისტი გილურსი. თე
მავზოლეუმი წჷმარინუანს მუსულმანურ მაზარს, სოდეთ იდვალაუფუ იოსე ქირსეშ წიმინდე
საფულე დო კუჩხიშ ნოქური .



https://xmf.wikipedia.org/wiki/%E1%83%A1%E1%83%99%E1%83%90%E1%83%9C%E1%83%93%E1%83%98%E1%83%9C%E1%83%90%E1%83%95%E1%83%98%E1%83%A3%E1%83%A0%E1%83%98_%E1%83%9C%E1%83%98%E1%83%9C%E1%83%94%E1%83%A4%E1%83%98

სკანდინავიური ნინეფი (ოორუეგერმანიკული ნინეფი, ოორუეშ ნინეფი) ჯოხოდვალა
გერმანული წჷმოჭყაფაშ ნინეფიშ ბუნაშ. თე ნინეფშა ამდღა ხოლო იჩიებუნა სკანდინავიას,
ისლანდიას, ნორვეგიას, ფარერიშ კოკის დო ფინეთიშ რეგიონს. სკანდინავიური ნინეფი
აკმადგინანს გერმანიკული ნინეფიშ ართ-ართი ბუნას დო მეხოლაფირო 20 მილიონი კოჩი
აღიარენს თე ნინეფიშე ართ ნამდგარენს ოდაბადური ნინათ.

მერჩქინელიე, ნამუდა ედას (Edda) აშაჩუალირი ჯვეში ისლანდიური ოკო წჷმარინუანდას
სკანდინავიური ნინეფიშ უჯვეშაშ ტიპის, მარა არძაშე ჯვეშო იშენით თაშნეგედვალირი
ჯვეში ოორუეშ ნინა იკოროცხუ.

ქირსეშ დაბადებაშა ოორუეგერმანული გჷმორთელე ბჟადალგერმანულშე, დო IX ოშწანურაშე
თინა გორთელე ბჟადალნორდულო დო ელახნორდულო, იგივე ოორუენორდულო.



https://xmf.wikipedia.org/wiki/%E1%83%A1%E1%83%94%E1%83%9C-%E1%83%93%E1%83%94%E1%83%9C%E1%83%98

სენ-დენი (ფრანგ. Saint-Denis) — კომუნა საფრანგეთის, პარიზიშ ცენტრშე 9 კმ-შ
გოძვენას, მახორობა - 109 343 ადამიერი (2013). მახორუეფიშ 35,6% — იმიგრანტეფი
ვარდა საფრანგეთიშ ოზუღე დეპარტამენტშე გიშნაველეფი რენა, თინეფშე 14% — მაღრიბიშ
გიშნაველეფი რენა, 10 % — უჩაკანამი აფრიკალეფი, შხვა 11 % — ევროპაშე
(პორტუგალიარეფი, ესპანარეფი, ბერძენეფი) დო ამერიკაშე (ბრაზილიარეფი,
კოლუმბიარეფი, მექსიკარეფი, კუბარეფი) გიშნაველეფი რენა. მახორობაშ 18 წანაშახ
70%-ის ართ მასქერ-იმიგრანტი იშენი ჸუნს. ნოღას დჷნაშებუშ მაღალი დონე რე; თეშ
უმკუჯინალო, 2005 წანას პარიზიშ გოხოლუაშ არეულობეფქ ძალამ მერკეთ იღვენუ გოლინა
სენ-დენშა. მახორუეფიშ 64,4% ფრანგეფი რენა, ნამუთ დაბალირე, ვინძო პარიზის დო
ილ-დე-ფრანსის, სოდე ფრანგეფი 75%-შე უმოსი რენა.

სპეცილაურო 1998 წანაშ მოსოფელიშ კუჩხბურთიშ ჩემპიონატშო სენ-დენს აკიგჷ
80-ვითოშიანი სტადიონიქ „სტად დე ფრანსი“. სტადიონს იმანჯებუაფჷ ევრო-2016-შ
ფინალიშ 3-4 მატჩეფი.



https://xmf.wikipedia.org/wiki/%E1%83%A1%E1%83%90%E1%83%9B%E1%83%A1%E1%83%90%E1%83%A0%E1%83%90

სამსარა (სანსარა) (სანსკრ. संसार) — ინდურ რელიგიეფს (ინდუიზმი, ბუდიზმი,
ჯაინიზმი) ღორონთიშ, ადამიერიშ დო ვარ ჩხოლარიშ ახალაშო ერჩქინა ირიათონ
წირერთაფას, ნამუთ მერსხილი რე წჭიროთუაწკჷმა, სონდარო აქტიურო ქიმინჯენს კარმანი
(სანსკრ. „საქვარი“, ქიმინჯალაშ სუბსტანცია). ინდივიდის შეულებჷ სამსარაშე
გოდუდიშულაფა არძა რჩქვანელ რსხუშ, ნჭუაფაშ დო ოკორინაფალ წჷმორინაფაშ ვარაფათ,
თაშნეშე სპეციალური რჩქინათ, მუშ გეშათ მიჭირინუაფუ შქირატუაშ დგომარობა, ნამუშათ
ინდუისტეფს მოკშა, ბუდისტეფს - ნირვანა უჯოხონან. სამსარა მერსხილი რე შურეფიშ
გინოხორინაწკუმა, მუსჷთ ინდური რელიგიეფი შხვადოშხვანერო ეთმენწყუნა.



https://xmf.wikipedia.org/wiki/%E1%83%A1%E1%83%90%E1%83%9A%E1%83%95%E1%83%90%E1%83%93%E1%83%9D%E1%83%A0_%E1%83%93%E1%83%90%E1%83%9A%E1%83%98

სალვადორ დალი (კატ. Salvador Dalí – ედომუშამი სალვადორ ფელიპ ჟასინტ დალი
დომენეკი, კატ. Salvador Domènec Felip Jacint Dalí i Domènech, Marquis de Púbol;
დ. 11 მესი, 1904, ფიგერასი, კატალონია – ღ. 23 ღურთუთა 1989, ფიგერასი) ― ესპანარი
ხანტუ, ფერჭარუ, გრაფიკოსი დო სკულპტორი, სიურეალიზმიში წჷმმარინაფალი.

სალვადორ დალიქ დებადჷ 1904 წანაშ 11 მესის ესპანეთის, კატალონიურ ნოღა ფიგერასის,
ნოტარიუსიშ ფანიას. სახუათი ხელუანობაშ გურაფა დიჭყჷ ოხანტურე სკოლას. 1914-1918
წანეფს გურაფულენდჷ ოდაბადურ ნოღას მარისტეფიშ ორდენიშ აკადემიას. 1916 წანას
არდადეგეფშა იშარჷ ნოღა კადეკასშა, სოდეთ ეზიარჷ მოდერნისტულ ხელუანობას. დალიშ
მაართა პერსონალურ გჷმოფინუაქ მინწყუ 1919 წანას. 1921 წანას მუმაქ გინოჭყვიდჷ
სალვადორიშ მადრიდშა გოტება, სან-ფერნანდოსიშ აკადემიას გურაფაშ ოგჷნძარაფალო.
ნანანოღას სალვადორქ გეჩინებაფუ ხელუანობაშ თიჯგურა წჷმმარინაფალეფი, მუჭომეფით
რდეს ლუის ბუნიუელი, ფედერიკო გარსია ლორკა დო პედრო გარფიასი.

მადრიდის სალვადორი მუშ ნახანტეფს კუბიზმიშ დო დადაიზმიშ აკოწყორუას ოცადჷდ. 1926
წანას სალვადორი აკადემიაშე გარიცხეს დუდძიკალობაშ გეშა. თიმ წანას სალვადორქ
მაართათ იშარჷ პარიზშა, სოდეთ პაბლო პიკასო გეჩინებაფუ. მუშ დორხველი სტილიშ გორუას
დალი 1920-იანი წანეფიშ ბოლოს პიკასოშ დო ხუან მიროშ აკოქიმინჯალაშ გოლინათ
ქიმინჷნს მუშ ნახანდეფს. 1929 წანას ლუის ბუნიუელწკჷმა ართო მუშენს ფილმშე ―
ანდალუსიური ჯოღორი. თაქ ქეშეხვადჷ მუშ მუმაულარ ჩილს ― გალას (ელენე დიაკონოვა),
ნამუთ თი ბორჯიშო ფრანგი პოეტიშ, პოლ ელუარიშ ჩილი რდჷ.

დალიშ ნახანტეფი შხვადოშხვა გჷმოფინუეფს მონაწილენდეს, მუქჷთ დიდ პოპულარობა მოუღჷ
დალის. 1929 წანას დალი ანდრე ბენეტონიშ დორსხუაფილ სიურეალისტეფიშ ბუნაშა მიშელჷ.

ესპანეთიშ ლჷმაშ დო ფრანკოშე ნძალაალობაშ ხეშა ეჭოფუაშ უკული დალის უალებუობაქ
მოურთჷ სიურეალისტეფიშ ბუნაწკჷმა, ნამუეფით მეკვარჩხანე არზეფს იზიარენდეს. დალი
გოუტეს ბუნაშე. თე ბორჯის თქუ დალიქ: „სიურეალიზმი - თენა მა ვორექ.“

მაჟირა მოსოფელიშ ლჷმაშ დოჭყაფაშ უკული დალიქ გალაწკჷმა ართო გინილჷ ააშ-შა, სოდეთ
ჩხორო წანას რდჷ. 1942 წანას მუქ გჷშაშქუ ავტობიოგრაფიული რომანი. მუშ ლიტერატურულ
ცადეფქ ხოლო წჷმოძინელქ იჸუ - წინგიქ ბესტსელერო გინირთჷ.

ესპანეთშა დორთაშ უკული დალიქ ოდაბადურ ფიგერასის ქჷდიხორჷ. 1981 წანას პარკინსონიშ
ლახარაქ ქაღოლჷ. 1982 წანას დოღურჷ გალაქ. სალვადორ დალიქ დოღურჷ 1989 წანაშ 23
ღურთუთას. დასაფულებური რე ფიგერასის, მუშ ჸუდეშ ოზეს.



https://xmf.wikipedia.org/wiki/%E1%83%A1%E1%83%90%E1%83%9A%E1%83%95%E1%83%90%E1%83%93%E1%83%9D%E1%83%A0%E1%83%98

სალვადორი (ესპ. República de El Salvador) — სახენწჷფო ცენტრალურ ამერიკას;
რეგიონიშ არძოშე მორჩილი დო არძოშე მეჭედას დოხორელი ქიანა. ნანანოღა დო უდიდაში
ნოღა რე - სან-სალვადორი. თაშნეშე ქიანაშ დო ცენტრალური ამერიკაშ მასშტაბით
შანულამი კულტურული და კომერციული ნოღეფი რე - სანტა-ანა დო სან-მიგელი. სალვადორს
ობჟათეშე უხურგანს რჩქალი ოკიანე, ბჟადალშე — გვატემალა, ოორუეშე დო ბჟაეიოლშე —
ჰონდურასი. უკიდაში ბჟაეიოლი რეგიონი იდვალუაფუ ფონსეკიშ ჸუჯიშ წყარპიჯის,
ნიკარაგუაშ მანგას. 2009 წანაშ მუნაჩემეფით, სალვადორიშ მახორობა დოხოლაფირო 5 744
113 ადამიერს აკმადგინანდჷ, ნამუშ უდიდაში ნორთი მეტისეფი რენა.

1892–2001 წანეფს, სალვადორიშ ერუანული ვალუტა კოლონი რდჷ, სოიშახ თის ააშ დოლარი
გოთირანდუნ.

2010 წანას, სალვადორი ლათინური ამერიკაშ ვითი წიმი ულირი ქიანეფიშ რიცხუშა მიშმეშჷ
ადამიერიშ გოვითარაფაშ ინდექსიშ მეჯინათ, ცენტრალური ამერიკაშ რეგიონს - უუჯგუშაში
სუმ ქიანაშა. თე ფაქტი უმენტაშო გოთანჯუ მიმალი მალასიანი ინდუსტრიალიზაციაქ.
1992–2010 წანეფს, სალვადორიშ ტერიტორიაშ დოხოლაფირო 20% ტროპიკული დო ესვარილი
ტყალეფით რდჷ ფორილი დო ორხველუდჷ თი მუსხირენ ქიანეფიშ რიცხუს, ნამუთ ჭვემაშ
ტყალეფით რე ფორილი.



https://xmf.wikipedia.org/wiki/%E1%83%A0%E1%83%90%E1%83%AF%E1%83%90%E1%83%A1%E1%83%A2%E1%83%90%E1%83%9C%E1%83%98

რაჯასტანი (ჰინ. राजस्थान [raːdʒəsˈt̪ʰaːn], Rājasthān, ზიტყვაზიტყვათ — "რაჯეფიშ
ქიანა", ინგლ. Rajasthan) — ინდოეთიშ უდიდაში შტატი, იდვალუაფუ ქიანაშ
ოორუე-ბჟადალშე, 1949 წანას, ისტორიული რეგიონიშ რაჯპუთანაშ აკანს დირსხუ. შტატიშ
ნანანოღა დო უდიდაში ნოღა — ჯაიპური. შტატიშ მახორობა 68 621 012 ადამიერი (8-ა
აბანი შტატეფს შქას; 2011); მახორობაშ უმენტაში ნორთის აკმადგინანა — რაჯასტანარეფი
(თინეფს შქას რაჯპუთეფი).

მუშ ტერიტორიაშ ფართობით 342 239 კმ², რაჯასტანი ინდოეთიშ უდიდაში შტატი რე. შტატიშ
თარ გეოგრაფულ რეგიონეფშა მიშმურს ტიოზი ტარი დო გვალაშ ქჷნდჷრი არავალი, ნამუთ
შტატიშ ობჟათე-ბჟადალშე ოორუე-ბჟაეიოლშა 850 კმ.-შე უმოსის იდვალუაფუ. შტატიშ
ოორუე-ბჟადალი ნორთი — ქვიშამი დო გოლოფირი რე. თე ტერიტორიაშ უმენტაში ნორთის
იკენს ტიოზი ტარი, ნამუთ იგჷნძორებუ პაკისტანიშ ტერიტორიას. ტიოზამი ტერიტორიეფი
ძალამი მერკეთი რე დოხორელი, თე აბანეფიშ უდიდაში ნოღა რე — ბინაქერი. ტარიშ ტიოზიშ
დო არავალიშ ქჷნდჷრს შქას მაძგვიტია ქვერჩხონეფი ჩანს. თე რეგიონს ტემპერატურაქ
ზარხულს შილებე 45 °С-ის მიოჭირინუასჷნ, ზოთონჯს - 0 °С-ის.

არავალიშ ქჷნდჷრი დო თიშ ბჟაეიოლშე დო ობჟათე-ბჟაეიოლშე მადვალუ დიხეფი ჸოფიერი დო
მერკეთ გოლოფირი. თე რეგიონს ჩანს ტროპიკული ფართეფურცელამი ტყალეფი, თაშნეშე
ლაკაცია, ტიკი დო შხვ. ქჷნდჷრამი რეგიონი ვაგადი რაჯასტანიშ ელახ ობჟათეშე
იდვალუაფუ, შტატი გუჯარათიშ ხურგაწკჷმა. თე რეგიონი შტატიშ შანულამი დო ძალამი
ტყალამი აკანი რე, თე აკანიშ თარი ნოღეფი რე: უდაიპური დო ჩიტაურგარჰი. შტატიშ
ბჟაეიოლი ნორთი უკებჷ მევატიშ რეგიონს, ნამუსჷთ უხურგანს უტარ-პრადეშიშ დო ჰარიანაშ
შტატეფი. თაქ იდვალუაფუ შტატიშ ნანანოღა — ჯაიპური. რაჯასტანიშ ბჟაეიოლ დო
ობჟათე-ბჟაეიოლ ნორთის თიჯგურა წყარმალუეფი ომძღჷ, მუჭომით რე ბანასი დო ჩამბალი,
განგიშ ღანჩოს. შტატიშ უმაღალაში კონკა — გვალა აბუ (1722 მ). არავალიშ ქჷნდჷრი
შტატის თიშობურო რთუნს ნამჷ-და, ტერიტორიაშ 60% ქჷნდჷრშე ობჟათე-ბჟადალს იდვალუაფუ,
40% — ობჟათე-ბჟაეიოლს.



https://xmf.wikipedia.org/wiki/%E1%83%9F%E1%83%94%E1%83%A0%E1%83%90%E1%83%A0_%E1%83%93%E1%83%94%E1%83%9E%E1%83%90%E1%83%A0%E1%83%93%E1%83%98%E1%83%94

ჟერარ ხავიერ მარსელ დეპარდიე (Gérard Xavier Marcel Depardieu, CQ; დ. 27
ქირსეთუთა, 1948) — ამერიკაშ კინოაკადემიაშ ოსკარიშ მაღვენჯი ფრანგი კინოარტისტი.
მუშ არძოშე ჩინებულ ფილმეფს შქას რე "წვანე ბარათი" (ინგლ. Green Card) ენდი
მაკდოუელწკჷმა დო "1492: სამოთხეშ ოკუპაცია".

სხუნუეფიშ რსხუს ართ-ართი არძოშე პოპულარული ურცხოარი არტისტი რდჷ ჟან-პოლ ბელმონდო
დო ალენ დელონწკჷმა ართო. პოპულარობა ჯინჯიერო სუმი ფილმიქ მოუღჷ, სოდეთ კომედიურ
დუეტის რე პიერ რიშარწკჷმა: "უბედოეფი" (1981), "მუმალეფი" (1983), "ნტებულეფი"
(1986).



https://xmf.wikipedia.org/wiki/%E1%83%9E%E1%83%A0%E1%83%9D%E1%83%A2%E1%83%94%E1%83%A5%E1%83%A2%E1%83%9D%E1%83%A0%E1%83%90%E1%83%A2%E1%83%98

პროტექტორატი გერსხილი რე ჟირ სახენწჷფოშ შქას აპიჯალას, ნამუშ მეჯინათ ართი
სახენწჷფო მუშ დუდშა ეთმეჭოფუნს ვალდვალას, ნამჷ-და დოთხილუას მაჟირა სახენწჷფო
ოგალენური გენთხაფაშ შვანს. თეშ საგამეთ, პროტექტორატის მარენჯი სახენწჷფო
ვალდვალას ღებულენს ვაქიმინას მუთუნი პროტექტორიშ სააწმარენჯოთ დო მასუმა
სახენწჷფოეფწკჷმა ურთიართობას გითოლისწორას პროტექტორი სახენწჷფოშ ინტერესეფი.
სახენწჷფო, ნამუშჸურეთ ისრულებუაფუ პროტექტორატინ, ვადინუანს მუში
სახენწჷფობურობას.



https://xmf.wikipedia.org/wiki/%E1%83%9E%E1%83%9C%E1%83%9D%E1%83%9B%E1%83%9E%E1%83%94%E1%83%9C%E1%83%98

პნომპენი (ქხმერ. ភ្នំពេញ) — კამბოჯაშ ნანანოღა დო ქიანაშ უშხუაში ნოღა. აკოგაფილი
რე წყარმალუეფიშ მეკონგიშ დო ტონლესაპიშ აკართაფწჷმა. ქიანაშ ნანანოღა რე ფრანგული
კოლონიალიზმიშ ეპოქაშე მოჸუნაფილი. ასე, პნომპენი კამბოჯაშ ეკონომიკური,
ინდუსტრიული, ტურისტული დო ისტორიული, კულტურული დო პოლიტიკური ცენტრი რე. 2012
წანაშ მახორობაშ ეჭარუაშ მეჯინათ, ნოღას ოხორანდჷ 1,501,725 ადამიერი.

ნოღაქ დირსხუ 1434 წანას დო თიშო ფრანგულ არქიტექტურაწკჷმა ართო, დჷმახასიათაფალი
რე უსკვამაში, ისტორიული არქიტექტურა. საბოლოოთ კამბოჯაშ ნანანოღათ პნომპენი
გჷნართინუ მაფა ნოროდომქ 1866 წანას. 1953 წანაშე, ასეიანი კამბოჯაშ ნანანოღა რე.
პნომპენიშ უჯვეშაში დგჷმილი ვატი პნომი სტუპით (XV ოშწანურა).

ართ ბორჯის რჩქინელი, მუჭოთ აზიაშ მირგატი, 1920-იან წანეფს, ფრანგულ არქიტექტურულ
სტილშა აკნაგეფუ პნომპენი მირჩქინუაფუდჷ ინდოჩინეთიშ უსქვამაშ ნოღათ. პნომპენი
ოწყარმალონე ონიშოლი რე, მიორინალი რე ოზუღე ნიშეფშო. რკინაშშარათ მითმიარსხუ
ონიშოლ კამპონგსაომს დო ნოღა ბანგკოკის. საავტომობილო შარეფიშ სკვილი, ნოღაშ
გოხოლუას რე საირქიანო შანულობაშ აეროპორტი.



https://xmf.wikipedia.org/wiki/%E1%83%9E%E1%83%9A%E1%83%98%E1%83%9C%E1%83%98%E1%83%A3%E1%83%A1_%E1%83%A3%E1%83%9C%E1%83%A9%E1%83%90%E1%83%A8%E1%83%98

გაიუს პლინიუს სეკუნდუსი (ლათ.Gaius Plinius Secundus; 23 — 79) თაშნეშე ჩინებულიე
მუჭოთ პლინიუს უნჩაში, მუში დასქუაშ პლინიუს უკულაშიშე გინორთათ — რომალი ორთაშული
ფილოსოფოსი, „ორთაშ ისტორიაშ“ (Naturalis Historia) ავტორი.

პლინიუსიქ დებადჷ ნოღა კომოს (ციზალპური გალია) 23 წანას. 35 წანაშო მუამუშიქ რომშა
მიდეჸონჷ განათებაშ ეიოჭოფალო. თიში რიტორიკაშ მაგურაფალი რდჷ პუბლიუს პომპონიუს
სეკუნდუსი.

45 წანას, გურაფაშ თებაშ უკული, პლინიუსიქ ოურდუმე მოინალობა დიჭყჷ გალიას და
ბელგიას, სოდეთ თინა ტრიბუნი რდჷ. ახალნორდი კოჩიშო თე ოინალუ რდჷ გჷნმალი ოკუჩხალე
ცხენენდობაშა ვარა სენატორობაშა. 47 წანას თინა ოკათჷდჷ გერმანულ ტომს, ხავკეფწკჷმა
ჩხუპეფც დო წყარმალუ რეინი დო მაასიშ შქას არხიშ კიდანჯუას. 50-ამ წანეფიშ დოჭყაფუს
თინა აგჷნძორენდჷ გერმანულ ლეგიონც ინალუას, ოკათჷდჷ ბრელი შანულამ ჩხუპის. თე
პერიოდის თიქ ჭარჷ მაართა ტრაქტატი ცხენენდიშით შუფიშ ჸოთამაშენი, ნამუსჷთ ჩქინდა
ვამაჭირინუ. რეინიშ არმიას ინალუაბორჯის თიქ ჭარჷ ამდღარშო ჩინებული ნახანდი
"გერმანალეფიშ ისტორია". თე პერიოდისჷნე თიქ გეჩინებაფუ დო დეხოლჷ ტიტუს ფლავიუსის,
მუმალი იმპერატორიშ, ვესპასიანე ფლავიუსიშ ბოშის.

59 წანას პლინიუსიქ რომშა დირთჷ. თიშ უმკუჯინუო, ნამდა თინა უკვე დოინალაფირი
ვეტერანი დო ჭარუ რდჷნ, თე პერიოდის თიშო კარიერული რდუალა ლექინი ვაჸოფე.
იმპერატორ ნერონიშ მუკი-მუკი უმენტაშო ხელუანი კათა რდჷ დო ვართ ჸოფილი ცხენენდეფი.
წორას თენა ოკო ორდას ართ-ართი ბაძაძი თიშ, მუდგაშენით ვადიჭყჷ პლინიუსიქ ოჯარალუ
ინალუან. თე პერიოდის ედომუშამი ბორჯის პლინიუსი წინგეფც უჯღუნანდჷ. თინა ირო
კითხულენდჷ ვარა ჭკორეფც ოკითხირაფუანდჷ, სადილობაბორჯის, შარას დო ობონუსჷთ. მუჭოთ
მუში დასქუაშ ნაჭარეფშე რე ჩინებულინ, პლინიუსი ფუჭეთ დინაფილო მირჩქინანდჷ ირი
მერქას, მუჟამცჷთ მუდგენი ახალც ვაგურაფულენდჷნ. ირი კითხირელი წინგშე თინა
ეშნაჭარეფც დო მერჩქინუეფც ორთჷდჷ. თე პეროდის თიქ ბრელი წინგი გჷმაბჟინუ
შხვადოშხვა თემაშე.

62 წანას პლინიუსიშ დას ქაშუ ბოშიქ - გაიუს კეცილიუს სეკუნდუსიქ. პლინიაქ მალასჷნე
დერქვიუ, მუდგაშ უკულით, თიშ გეშა, ნამდა თის დორხველი ჩილსქუა ვაჸუნდჷნ, პლინიუსიქ
დასქუა ქისქუალუ.

69 წანას პლინიუსიშ რინაქ ედომუშამო დითირუ. მაართა რანწკის, 68 წანაშ ბოლოს
იმპერატორ ნერონც სენატიქჷთ დო პრეტორიანელეფქჷთ ეარყჷ. თეშ გეშა იმპერატორქ დუდი
დიჸვილჷ. კჷნე თი წანას ართმაჟირაშ მეჸუნაფილო ოხვენჯიშა ეშართჷ დო უკული ჸვილეს 3
იმპერატორი. რანწკით მაანთხა იმპერატორო გჷნირთჷ პლინიუსიშ მაჸალეშ მუმაქ
ვესპასიანექ. წორას თექ გაპიჯალუ პლინიუსიშ კარიერული წჷმიულა. 70 წანას თიქ
გჷნირთჷ პროკურატორო გალიას, 72 წანას აფრიკას, 73 წაანს ესპანეთის დო 75 წანას
ბელგიურ გალიას.

რომც ვარინელობაბორჯის თიქ დასქუას მორდუთ ვერგინიუს რუფუსი მეურჩქინჷ, მუში
ვარენჯობა გლახათ ვესახელედჷკო მორდუშ ერდუალა-განათებაშენ. გალიაშე დორთაშ უკული
თიქ შანულამი პოსტი დეკჷნჷ უმეშქაშალეთ იმპერატორწკჷმა. მუ მიშმეშჷ თიშ ფუნქციეფშან
უჩინებუ რე, მორო, მუჭოთ უკულაში პლინიუსი მოგვიანაფილო ჭარუნდჷნ, უნჩაში პლინიუსი
ძალამი უჩოლამე რდჷ.

პლინიუსიშ კარიერას გეჸვენჯი ბიჯგი რდჷ მისენუმიშ ნიშუობაშ მადუდეთ დორინაფა. ასე
ინა უკვე ბჟადალ სქირონაშქა ზუღაშ უშქურანჯალაშენ რდჷ გამამინჯე.

79 წანაშ მარაშინათუთას პლინიუსი, მუში და დო დასქუა მისენიუმც ორდეს. 24
მარაშინათუთას პლინიაქ ქოძირჷ ზუღაშ მელე ვეზუვიშ გვალას ედგინელი ფსქელი კუმაშ
სჷმეტი დო ჯიმას ქჷდოუძახჷ. თი ბორჯის რომალეფს დიო მუთუნი ვა უჩქუდეს ვულკანეფიშ
გეშა. თეშნერი უმურჩქვანუ ჸოფირებაქ პლინიუსიშ თოჸუჯით ქჷმკიჭოფჷ, ნამუსჷთ,
უჩოლამობუობაშ უმკუჯინუო, ჭარილი აფუდჷ ფუნდამენტალური ნახანდი „ორთაშ ისტორია“. თე
ჸოფირებაშა ხოლოშე თოჸუჯიშ მიორინაფალო თიქ ფეიკარას ხვამარდიშ გახაზირება ზოჯჷ.
პლინიუსის დასქუაშ ჸონაფა ხოლო ოკოდჷ, მორო თე ეკონიაქ გურაფა ისხუნუ. თე ბორჯის
ქჷმორთჷ ჩინებაქ ნამდა პომპეიშ მახორობას ვულკანშე გლახა მელუდჷნ, ათეშენ პლინიუსიქ
ხვალე ვეშარჷ ვეზუვიჸურე, ვარინ ნიშუობა ხოლო გოუტუ მახორობაშ ევაკუაციაშო. ბორიაშ
გეშა თის პომპეიშა ვა მიაჭირინუ დო გაჩენდჷ სტაბიას, სოდეთ მაჸალეშ ჸუდეს გითისერუ.
მაჟირა დღას თიქ ეშაგორგოთუაშ ზონას მიახოლჷ, უჯგუშო გეუჭარუდჷკო თინან დო ქოთ
ქიგიოღურჷ, ორჩანიეთ მუმაწამალარი გაზეფიშ გეშა.

მაართა ნახანდი პლინიუსიქ აკოქიმინჷ გერმანულ ლეგიონც ინალუაბორჯის 51 წანას. თენა
რდჷ ტრაქტატი ცხენენდიშით შუფიშ ჸოთამაშ გეშა. მუჭოთ რჩქჷნ თინა ოკვირჷდჷ მუჭო
ორთჷდეს თეს გერმანალეფინ დო გეჭარჷ, რომალ ჯარიშკოჩეფსჷთ ქუდუგურუაფუდესკონ შუფიშ
ჸოთამაშ გერმანული ტექნიკან.

მაჟირა ნაწარმონები პლინიუსიქ 52 წანას ჭარჷ მუში მაგურაფალიშ დო უკული ოურდუმე
მადუდეშ პომპინიუს სეკუნდუსიშ რინაშენი (De vita Pomponii Secundi), მუჭოთ რჩქჷნ თე
ეკონიაშ ღურაშ გეშა.

რეინიშ არმიას ინალუაბორჯის გერმანულ ტომეფიშენ ეჭოფილი რჩქინა დო გომორსაფილობა
პლინიუსიქ აკოძინჷ ნახანდის გერმანალეფიშ ისტორია, ნამუქჷთ 20 ტომო გჷშეშქვინჷ. თი
ბორჯიშო თე ნაწარმონების უდიდაში შანულობა უღუდჷ, თის მოგვიანაფილო ირინუანდჷ
პუბლიუს კორნელიუს ტაციტუსი, ნამუთ თაშნეშე ჭარჷნდჷ გერმანალეფიშ ისტორიას.

59 წანას რომშა დორთელ პლინიუსის ნერონიშ ბორჯიშ პოლიტიკური სიტუაცია ვა უნწყუნდჷ
ხეს ოჯარალუ ინალუაშო, ათეშენ დოსქილადირ დუდიშულ ბორჯის თინა წინგეფიშ კითხირც
ოკორინუანდჷ. თე პერიოდის თიქ გეჸვენჯი ახალი წინგეფი გჷმაბჟინუ: რიტორიკაშ
ოხემანჯღვერეეფი სუმ წინგო (Studiosi), 8 წინგი გრამატიკული პრობლემეფიშ გეშა
(Dubii Sermonis) დო ისტორიული ნახანდი 31 ტომო, ნამუეფსჷთ აუფიდიუს ბასუსიშ
ისტორიაშ გოგინძორაფა გიოდჷ. (A fine Aufidii Bassi), თიშ გეშა, ნამდა თიში ისტორია
იჭყაფუ თი პერიოდიშე, სოდეთ ითებუ ბასუსიშ ისტორიან.



https://xmf.wikipedia.org/wiki/%E1%83%9E%E1%83%94%E1%83%9C%E1%83%94%E1%83%9A%E1%83%9D%E1%83%9E%E1%83%94_%E1%83%99%E1%83%A0%E1%83%A3%E1%83%A1%E1%83%98

პენელოპე კრუს სანჩესი (ესპ. Penélope Cruz Sánchez; დ. 28 პირელი, 1974, მადრიდი)
— ესპანარი არტისტი.

პენელოპეშ მუმა ავტოფარეხიშ მაღვენჯი რდჷ, დიდა - ოსურეფიშ სტილისტი. 5 წანაშ
ასაკიშე 9 წანაშ გოძვენას პენელოპე სხაპუას ორხველუდჷ ერუანულ კონსერვატორიას. ათე
ხანიშ გოძვენას თინა გიშეშჷ ესპანეთიშ დო ნიუ-იორკიშ სცენეფს. უკული მანეკენიშ
კარიერა დიჭყჷ დო ჟურნალეფიშ კაბრას გიშარჩქინდჷ. გინოღალირი რე კლიპეფსით. 14
წანერი პენელოპეს მეჸუნდჷ ობაღანე ოტელევიზიე გინოჩამა La Quinta Marcha.

პენელოპე კრუსიქ ოარტისტე კარიერაშ დაჭყაფურს ოშინალი როლი არსულ რაფაელ ალკაზაშ
ფილმის „ბერძენული ლაბირინთი“. თიში მაართა წჷმოძინათ იკოროცხუ ბიგას ლუნაშ „ლორი,
ლორი“ (1992), ნამუშოთ კრუზი ნომინირაფილი რდჷ გოიაშ ჯილდოს საუჯგუშო არტისტი
ოსურიშო.

პენელოპე კრუსიშ ოერეფოშქაშე კარიერა მერცხუაფილი რე პედრო ალმოდოვარიშ ფილმის
„იფრელი დიაჩქიმიშ გეშა“. ათეში უკული არტისტის იჭანუანა ინგლისარი, ამერიკალი დო
ნორვეგიალი რეჟისორეფი. 2001 წანას კრუსიქ ტომ კრუზწკჷმა ართო ილაჸაფჷ ფილმის
„ვანილიშ ცა“ დო თინეფი შქას რომანქ დიჭყჷ, ნამქჷთ გეგინძორჷ 2004 წანაშა. 2006
წანაშ კანიშ კინოფესტივალს პენელოპე კრუსიქ მიღჷ პრიზი ოსურიშ როლიშ საუჯგუშო
რსულებაშო პედრო ალმოდოვარიშ ფილმის „დორთინა“.



https://xmf.wikipedia.org/wiki/%E1%83%9E%E1%83%90%E1%83%9A%E1%83%94%E1%83%A1%E1%83%A2%E1%83%98%E1%83%9C%E1%83%90%E1%83%A8_%E1%83%A1%E1%83%90%E1%83%AE%E1%83%94%E1%83%9C%E1%83%AC%E1%83%B7%E1%83%A4%E1%83%9D

პალესტინაშ სახენწჷფო (არაბ. دولة فلسطين‎‎, ინგლ. State of Palestine) — ნორთობურო
აღიარაფილი სახენწჷფო არხო ბჟაეიოლს. პალესტინაშ გოდუდიშულაფაშ ორგანიზაციაქ,
პალესტინაშ სახენწჷფოშ ზოხორინალა გჷმაცხადჷ 1988 წანაშ 15 გერგობათუთას, ალჟირს,
ერუანული სხუნუშ აკოხუნას. პალესტინა რე არაბული ქიანეფიშ ლიგაშ მაკათური დო
აღიარაფილი რე მუსხირენ სახენწჷფოშენი.

სახენწჷფო აკმოდირთუ ჟირ ართიანშე დოთხინაფილი ტერიტორიაშე - (წყარმალუ იორდანეშ
ბჟადალი ძგოპი დო ღაზაშ სექტორი).

2012 წანაშ 29 გერგობათუთას, გოეროშ გენერალურ ასამბლეაქ მიღჷ რეზოლუცია, ნამუშ
მეჯინათ, პალესტინაქ გოეროშ „ვამაკათური სახენწჷფოშ“ სტატუსი ეჭოფუ. პალესტინაშო
საირქიანო სტატუსიშ მეჩამას, გოეროშ გენერალურ ასამბლეას ტარებულჷ კალიშრღვაფას
ხონარი მეჩჷ 138 მაკათურ ქიანაქ, 9 ქიანაშ ელჩი რდჷ მოვარიე, 41-ქ დუდ აკიკჷნჷ.

2013 წანაშ 6 ღურთუთას, პალესტინაშ ლიდერ მაჰმუდ აბასიქ ზოჯუა გინოჩჷ, პალესტინაშ
ადმინისტრაციას ოფიციალურო გიადვას სახენწჷფო პალესტინაქჷნ.



https://xmf.wikipedia.org/wiki/%E1%83%9D%E1%83%AE%E1%83%95%E1%83%98%E1%83%A1%E1%83%A2%E1%83%94%E1%83%94%E1%83%A4%E1%83%98%E1%83%A8_%E1%83%9A%E1%83%90%E1%83%B8%E1%83%90%E1%83%A4%E1%83%98_(%E1%83%A1%E1%83%94%E1%83%A0%E1%83%98%E1%83%90%E1%83%9A%E1%83%98)

ოხვისტეეფიშ ლაჸაფი (ინგლ. Game of Thrones) — ამერიკული ფენტეზი დო დრამატული
სატელევიზიო სერიალი, ნამუთ HBO-შო დევიდ ბენიოფიქ დო დ.ბ. ვაისიშე აზადჷ. თინა
გითმიარსხუაფუ „ჸინიშ დო დაჩხერიშ ბირას“, ჯორჯ რეიმონდ რიჩარდ მარტინიშ
ფენტეზი-რომანეფიშ სერიას, ნამუშ მაართა წინგის უძახეს „ოხვისტეეფიშ ლაჸაფი“. თინა
გინოღალირი რე ბელფასტის დო შხვა აკანეფს - ოორუე ირლანდიას, მალტას, ხორვატიას,
ისლანდიას დო მაროკოს. სერიალიშ პრემიერაქ იჸუ HBO-ს, ააშს, 2011 წანაშ 17 პირელს.
თინაქ იგინძორუ მაანთხა სეზონით, ნამუთიქ 2014 წანაშ პირელს გიშართჷ.

სერიალს მოქიმინჯალა მეურს ვესტეროსიშ დო ესოსიშ გიმოგონილ კონტინენტეფს, 10 წანიან
ზარხულიშ დალიას. ნაძირეფუ რე მიარე სიუჟეტური ღოზი. მაართა ეჭარუნს ომაფე ბადებაშ
ჸუდეეფიშ ონოღე ლიმას შკვითი ომაფეშ რკინაშ ხვისტაშო ლიმუას. მაჟირა ეჭარუა
მოხოლებური ზოთონჯიშ მარდუ ოშქურანჯობას დო ოორუეშ მისტიურ არსებეფს. მასუმას
ეჭარილი რე დოხუაფილი დინასტიაშ განშე ომაფეშ დორთინაშ ეკონია ცადება. მორალურო
მურუჟამი პერსონაჟეფიშ მოხვარათ, სერიალს მუნარჩქილუ რე სოციალური იერარქიაშ,
რელიგიაშ, ართგურობაშ, კორუფციაშ, სექსუალურობაშ, ომენოღალე ლიმაშ, დჷნოშურიშ დო
სარჯელიშ პრობლემეფი. მეინსტრიმულ მედიაშა ფენტეზიშ პოპულარიზაციაშა მიშაღალათ თინა
ეკონია ბორჯიშ არძაშე მაღალბიუჯეტამი ნახანდა რე.

სერიალს ფართე დო აქტიური პატიმაცემელეფი ჸუნსი. კრიტიკოსეფშე თიქ აღიარება მიპალუ,
მარა ტარკალე რსხილეფიშ ძირაფაქ დო ნძალადობაშ სცენეფქ გიმიჭანეს ნირზი. სერიალს
მეღებული აფუ მიარე ჯილდო დო ნომინაცია. თენეფ შქას რე „ემიშ პრაიმტაიმ ჯილდო
გიშნაგორა დრამატული სერიალშო“ (სუმხოლო სეზონშო), ორქოშ გლობუსი საუჯგუშო
დრამატული ტელესერიალიშო, ჰუგოშ ჯილდო საუჯგუშო დრამატული დოდგჷმაშო (გირძეხანიშ
ფორმაშ) დო პიბოდიშ ჯილდო. სერიალს არტისტეფშე პიტერ დინკლქ მიღჷ „ემიშ პრაიმტაიმ
ჯილდო გიშნაგორა მაჟრახარისხამი არტისტიშო დრამატულ სერიალს“ დო ორქოშ გლობუსი
საუჯგუშო მაჟრახარისხამი არტისტიშო სერიალს, მინისერიალს ვარდა ოტელევიზე ფილმის,
ტირიონ ლანისტერიშ როლშო.



https://xmf.wikipedia.org/wiki/%E1%83%9D%E1%83%A0%E1%83%97%E1%83%90%E1%83%A8_%E1%83%98%E1%83%A1%E1%83%A2%E1%83%9D%E1%83%A0%E1%83%98%E1%83%90_(%E1%83%9E%E1%83%9A%E1%83%98%E1%83%9C%E1%83%98%E1%83%A3%E1%83%A1%E1%83%98)

ორთაშ ისტორია (Naturalis Historia) — პლინიუს უნჩაშიშ (23 - 79) ნაჭარა
ენციკლოპედია.

„ორთაშ ისტორია“ პლინიუსიშ აკა კაკალია ჩქინშახ მოჭირინაფილი ნახანდი რე. თიშ
ფარანიშო თეშნერი ფუნდამენტალურ ნახანდის უორჩანეთ უდიდაში შანულობა უღუდჷ. თე
წინგის პლინიუსიქ დუდი მოუშაყარუ ხვალე თი ბორჯიშ მენცარულ რჩქინას ვარინ, დორხველი
კილნაგორეფი ხოლო ეჭარუ. ოშინალი რე თი ფაქტი, ნამდა პლინიუსიქ მენცარობაშ
„რომანიზაცია“ ხოლო მახვამილუ. თეიშახ თენა წიმინდე ბერძენული დარგი რდჷ. თე
ნახანდის პლინიუსიქ ამორსჷ ორთაშ ირი ასპექტიშ ეჭარუა, თიშ უმკუჯინუო ნამდა 37 ტომც
ხვალე ორთაშე რაგადი ვარე, ვარინ თიშე, მუსჷთ ასე ხელუანობას უძახჷთჷნ. (ქუაშ დო
მეტალეფიშ მოჸონაფაშ ხერხეფი).

დუდჯოხოშ უმკუჯინუო თე ნახანდი ორთაშ ულირც მუთუნით ვაწაწჷ, ლათინურ ნინას ზიტყვა
ისტორიას უმოსი ფირჩა შანულობა უღუდჷ ვინდარო ამდღა, თინა თაშნეშე ეთმოშანუნდჷ
რკვიას, მოგორაფას, თაშინ დუდჯოხოშ თანგუა შილიბე მუჭოთ „ორთაშ რკვია“, მუთ უმოსი
აიწორო ეთმოსახჷნც ენციკლოპედიაშ დინორეს.

ავტორიშ თქუმათ (Praef., 17), თე ნახანდიშ ოჭარალო თის 400-შა უმოსი ავტორიშ,
თაჸურეშე 146 რომალიშ დო 327 ბერძენიშ, 2000 წინგიშ კითხირქ მოუხვადჷ, სოჸურეშეთ
თიქ 20 ვითოშიშახ ეშნაჭარა ღოლუ. 77 წანას ნაწარმონებიშ ჸოფიერი 36 ტომქ ეჯღუნჷ
ტიტუსის. ოდო ეკონია ტომიშ გჷშაშქუმალაქ პლინიუსის ვაჭიშუ, თიქ დოღურჷ 79 წანას დო
წინგი მუში დასქუაქ პლინიუს უკულაშიქ გჷშაშქჷ.

პლინიუს უნჩაშიშ „ორთაშ ისტორიაქ“ გჷშეშქვინ 37 ტომო. ეკონია ტომი გჷშაშქუმალარო
ახაზირჷ დო გჷშაშქჷ პლინიუსიშ დასქუაქ პლინიუს უკულაშიქ.

უჩა ზუღა, კასპიაშ ზუღა, ჩინეთი, ინდოეთი, შრი ლანკა, ბაბილონი, არაბეთი, ნილოსი დო
ჭითა ზუღაშ შქაშ არხი



https://xmf.wikipedia.org/wiki/%E1%83%9D%E1%83%9D%E1%83%A0%E1%83%A3%E1%83%94_%E1%83%9B%E1%83%90%E1%83%A0%E1%83%98%E1%83%90%E1%83%9C%E1%83%90%E1%83%A8_%E1%83%99%E1%83%9D%E1%83%99%E1%83%94%E1%83%A4%E1%83%98

ოორუე მარიანაშ კოკეფიშ წორომაჸალობა (ჩამორო: Sankattan Siha Na Islas Mariånas,
ინგლ. Commonwealth of the Northern Mariana Islands) — ორგანიზებული დო უკათუობაშ
სტატუსიშ მაღვენჯი ამერიკაშ აკოართაფილ შტატეფწკჷმა დუდიშულო ასოცირებული ტერიტორია
რჩქალ ოკიანეშ ბჟადალ ნორთის მადვალუ მარიანაშ არქიპელაგის. უხურგანს კოკი გუამს
(ააშ) დო კაროლინაშ კოკეფს (მიკრონეზიაშ ფედერაციული შტატეფი). აკმოდირთუ ვითოხუთი
კოკშე. თე ტერიტორიაშ ედომუშამი ფართობი აკმადგინანს 463,63 კმ²-ს.



https://xmf.wikipedia.org/wiki/%E1%83%9D%E1%83%9D%E1%83%A0%E1%83%A3%E1%83%94_%E1%83%94%E1%83%95%E1%83%A0%E1%83%9D%E1%83%9E%E1%83%90

ოორუე ევროპა — ევროპაშ ართ-ართი გეოგრაფიული რეგიონი. ტრადიციულო ოორუე ევროპა
იკათუანც სკანდინავიაშ ქიანეფს (ფირჩა გაგებათ): ნორვეგია, შვეცია, ფინეთი, დანია,
ისლანდია. სსრ რსხუშ აკოცჷმაშ უკული თინეფიშ რიცხუს ქჷმიაძინჷ ბალტიაშ 3 ქიანაქ:
ესტონეთი, ლატვია, ლიტვა. თენა რე თე ტერმინიშ პოლიტიკური შანულობა.

წიმინდე გეოგრაფიული თოლწონუათ, ოორუე ევროპა ალაზიმაფათ დიდი არე რე, ნამუთ
იკათუანც ტერიტორიას ალპეფიშ ოორუეთ. თე სარზებაშ გოთოლწონაფათ, ოორუე ევროპაშა,
ჟიმოშინელი ქიანეფიშ მოხ, მიშმურც:



https://xmf.wikipedia.org/wiki/%E1%83%9D%E1%83%94%E1%83%A0%E1%83%94%E1%83%A4%E1%83%9D%E1%83%A8%E1%83%A5%E1%83%90%E1%83%A8%E1%83%94_%E1%83%9D%E1%83%A0%E1%83%92%E1%83%90%E1%83%9C%E1%83%98%E1%83%96%E1%83%90%E1%83%AA%E1%83%98%E1%83%90

საირქიანო ორგანიზაცია — სახენწჷფოეფს შქას, თარობეფს შქას ვარა ვასათარობე
ხასიათიშ ირიათოიანი აკორცხუალა, ღოლამირი საირქიანო მორაგადაფაშ ოსხირშე,
საირქიანო პრობლემაშ ართო გინაჭყვადალო. ათე ტერმინით ჯინჯო ეშანჷნა სახენწჷფოეფს
შქას დო თარობეფს შქას ორგანიზაციეფს, მუჭომით რე გოერო, ევროპაშ სხუნუ, მოსოფელიშ
სავაჭარო ორგანიზაცია დო თიჯგუეფი. ათეჯგურა ორგანიზაციეფიშ საქვარუაშ სფერო დო
თანჯი ჯარალუაშ ინტერესის რე, მორო კანკალე თინეფშე უმოსო სპეციფიური თანჯეფშო რე
ღოლამირი (მაგ: ოპეკი).



https://xmf.wikipedia.org/wiki/%E1%83%9D%E1%83%91%E1%83%9F%E1%83%90%E1%83%97%E1%83%94_%E1%83%90%E1%83%A4%E1%83%A0%E1%83%98%E1%83%99%E1%83%90

ობჟათე აფრიკა — გეოგრაფიული რეგიონი, აფრიკაშ კონტინენტიშ ობჟათე ნორთი.
აკმაშქვანც მუჭოთ კონტინენტიშ მუსხირენ სახენწჷფოს, თაშნეშე კოკამ სახენწჷფოეფს,
ნამუეფით აფრიკაშ ნორთეფო ისხუნუ.

ობჟათე აფრიკაშ ობაჟე რსხუ (SACU), დირსხუ 1969 წანას, მუჭოთ გოეროშ სუბრეგიონი
თინა ხოლო თაშნეშე აკმოდირთუ ხუთი მაკათური ქიანაშე.

ობჟათე აფრიკაშ გოვითარაფაშ რსხუ (SADC) დირსხუ 1980 წანას რეგიონული
წორომოხანდალაშო. თინა აკმოდირთუ:

თიშ უმკუჯინუო, ნამდა კონგოშ დემოკრატიული რესპუბლიკა დო ტანზანია შხირას იკოროცხუ
ცენტრალური დო ბჟაეიოლ აფრიკაშ ნორთეფონ, კანკალეშა თინეფს ობჟათე აფრიკასჷთ
აკმაშქვანა.



https://xmf.wikipedia.org/wiki/%E1%83%9C%E1%83%98%E1%83%AA%E1%83%90

ნიცა (ფრანგ. Nice, ოქსი. Niça, ბერძენ. Νίκαια, იტალ. Nizza, ლათ. Nicaea) — ნოღა
საფრანგეთის. იდვალუაფუ სქირონაშქა ზუღაშ წყარპიჯის პროვანსი-ალპეფი-ლაჟვარდოვანი
წყარპიჯიშ რეგიონს. ზუღაპიჯი ალპეფიშ დეპარტამენტიშ ადმინისტრაციული ცენტრი.
ლაჟვარდოვანი წყარპიჯიშ (საფრანგეთიშ რივიერაშ) თარი საკურორტო ცენტრი. ნიცა ჯვ. წ.
IV ოშწანურაშ შქა წანეფს დარსხუეს ბერძენეფქ დო გიოდვეს ნიკეია, ოსურღორონთ ნიკეშ
პატიოცემელო.



https://xmf.wikipedia.org/wiki/%E1%83%9C%E1%83%98%E1%83%99%E1%83%9D%E1%83%9A%E1%83%9D_%E1%83%9B%E1%83%90%E1%83%99%E1%83%98%E1%83%90%E1%83%95%E1%83%94%E1%83%9A%E1%83%98

ნიკოლო დი ბერნარდო მაკიაველი (იტალ. Niccolò di Bernardo dei Machiavelli; დ. 3
მესი 1469, ფლორენცია — ღ. 21 მანგი 1527, ფლორენცია) — რენესანსიშ ბორჯის იტალიარი
პოლიტიკური მოარზუანე, ისტორიკოსი, ოურდუმე თეორეტიკოსი, დიპლომატი, ფილოსოფოსი,
ჭარუ დო ჰუმანისტი. გოდაღარაფილი დიდგვარუანი ფანიაშე. იკოროცხუ პოლიტიკური
რეალიზმიშ ართ-ართ არძაშე ჩინებულ წჷმმარინაფალო. მაკიაველი ცხოვრენდჷ დო მოღალენდჷ
ფლორენციას, თიმ ბორჯის, მუჟამსჷთ იტალია დოწეწილი რდჷ მუსხირენ ართიანიშ აწმარენჯი
ნოღა-სახენწჷფოთ, ნამუსჷთ ახასიათენდეს ვასტაბილურობა დო რელიგიური კონფლიქტეფი.
1498 წანას, ფლორენციაშ რესპუბლიკაშ „ვითეფიშ კოლეგიაშ“ მელამოსე. 1512 წანას,
მედიჩეფიშ ტირანიაშ აკოდგინუაშ უკული, მაკიაველი პოსტიშე მონწყეს დო გეგნახორეს
საშ–კაშინოშ გოხოლუაშა კინე თიშ მუმბადიშა, სოდე ოხორანდჷ ღურაშ ბოლოშა. მაკიაველიშ
შანულამი თხობელუეფი რე: „ჯელობა ტიტუს ლივიუსიშ მაართა დეკადაშ გეშა“, „თარი“,
„ფლორენციაშ ისტორია“. 1559 წანას, კათოლიკურ ოხვამექ მაკიაველიშ თხობელუეფი
„გოხურგელი წინგეფიშ ერკებულშა“ გემშეჸონჷ.



https://xmf.wikipedia.org/wiki/%E1%83%9C%E1%83%94%E1%83%9E%E1%83%90%E1%83%9A%E1%83%A3%E1%83%A0%E1%83%98_%E1%83%9C%E1%83%98%E1%83%9C%E1%83%90

ნეპალური ნინა (ნეპალი, nepālī, naipālī, გურხალი, gurkhālī, gorkhālī ‛გურხეფიშ
[ნინა]’, ხას-კურა, khas-kurā ‛ხასეფიშ ნინა’ (უმოსო გოფაჩილი გჷმორინაფონი
ჯოხოდვალა), პარბატია, parbatiyā ‛ოგვალე’, ბჟაეიოლი პაჰარი, Eastern Pahari (ხვალო
ლინგვისტურ ლიტერატურას)) — ნეპალიშ უშხუაში დო სახენწჷფო ნინა, ნამუთ ოდაბადური
ნინა რე მახორობაშ 49 %-შო.

ნეპალური ნინა მეჭედელო რე მერსხილი ჰინდიწკჷმა. ნეპალრი ნინა ინდოევროპული ნინაშ
ფანიაშ ინდარიული ნოჸელაშ პაჰარიშ გიმენბუნა რე.

ნეპალური ნინა გოფჩილი რე ნეპალს (11.053.255 მორაგადე — 2001 წანაშ ეჭარუათ),
თაშენშე ბუტანს დო ინდოეთის, ნეპალშე იმიგრანტეფს შქას — უმენტაშო ბჟადალი
ბენგალიშ, ბიჰარიშ დო ასამიშ შტატეფს (1287 ვთშ. ადმ. — 1971 წანაშ ეჭარუათ).



https://xmf.wikipedia.org/wiki/%E1%83%9B%E1%83%A3%E1%83%A1%E1%83%9D%E1%83%9C%E1%83%94%E1%83%A4%E1%83%98

მუსონეფი (ფრანგ. mousson < არაბ. მაუსიმ – წანმოწანაშ ბორჯი) — ჰავაშ მასეფიშ
ჸონიერი სეზონური გჷნოღალა დიხაუჩაშ ჟინპიჯშა დო ტროპოსფეროშ გიმენ ნორთშა.
მუსონეფიშ მიოლეფი უცმას ითირუ წანმოწანაშ ბორჯეფიშ მეჯინათ.

მუსონეფს გჷმიჭანუანს კონტინენტიშ დო ოკიანეეფიშ ჟინპიჯის ატმოსფერული წნევაშ
მაღალი (ანტიციკლონი) დო დაბალი (ციკლონი) არეეფიშ ორენობაშ სეზონური თირუას დო
ურთიართქჷმინჯუას. არძაშე გჷშართილო დუდს ირჩქინანს ეკვატორული აფრიკაშ, ობჟათე- დო
ობჟათე-ბჟაეიოლი აზიაშ ტროპიკულ ქიანეფს.



https://xmf.wikipedia.org/wiki/%E1%83%9B%E1%83%98%E1%83%A0%E1%83%90%E1%83%9C%E1%83%93%E1%83%A3%E1%83%9A%E1%83%98_%E1%83%9C%E1%83%98%E1%83%9C%E1%83%90

მირანდული ნინა (მირანდულო: lhéngua mirandesa; პორტ. língua mirandesa) — რომანული
ნინა ასტურ-ლეონური ლინგვისტური ბუნაშე, ნამუთ იშვიათო გჷმირინუაფუ პორტუგალიაშ
ოორუე-ბჟადალ რეგიონს, უმოსო მირანდა-დუ-დორუშ მოგადურუშ დო ვიმიოსუშ
მუნიციპალიტეტეფს. პორტუგალიაშ პარლამენტიქ 1998 წანას თის ალმაოფიციალური ნინაშ
სტატუსი მეჩჷ.

მირანდიულ ნინას უღჷ გინორთელი ფონეტიკა, მორფოლოგია დო სინტაქსი. თიში აკოქიმინუა
XII ოშწანურას პორტუგალიაშ ფორმირაფაკწჷმა ართო იჭყაფუ. თიში ჩხვიჩხვეფი მოურს
ლათინური ნინაშე. თინა რე ანტიკური ასტურ-ლეონური ბუნაშ (ნამუთ გჷმირინუაფუდჷ
ლეონიშ სამაფოს) გამნარყი.



https://xmf.wikipedia.org/wiki/%E1%83%9B%E1%83%98%E1%83%9A%E1%83%90%E1%83%9C%E1%83%98_(%E1%83%9D%E1%83%99%E1%83%A3%E1%83%A9%E1%83%AE%E1%83%91%E1%83%A3%E1%83%A0%E1%83%97%E1%83%94_%E1%83%99%E1%83%9A%E1%83%A3%E1%83%91%E1%83%98)

მილანი (იტალ. A.C. Milan) — პროფესიონალური იტალიური ოკუჩხბურთე კლუბი ლომბარდიაშ
ნოღა მილანიშე. ჰერბერტ კილპინქ დო ალფრედ ედვარდსიქ კლუბი 1899 წანას დარსხის.
მილანს მუში ისტორია ჯინჯიერო სერია A-ს აფჷ მუკოჸუნაფილი, იტალიაშ მაართა
დივიზიონს. კლუბიქ სერია B-ს ხვალე 2 სეზონი ილაჸაფჷ (1980-იან წანეფს).

„მილანს“ მოგებული აფჷ ფიფა-შ დო უეფა-შ ოფიციალური 18 ტიტული დო ამუდღარშა მაართა
აბანს ირთჷნს არგენტინულ „ბოკა ხუნიორსწკჷმა“. კლუბი 4 ინტერნაციონალური ტიტულიშ
მაღვენჯი რე, მუთ მოსოფელიშ რეკორდი რე. თინეფშა მუშმუურს 3 ოკონტინენტეფოშქაშე
თასი დო 1 ფიფა-შ მოსოფელიშ ოკლუბე ჩემპიონატი. „მილანქ“ 7-შა ეჭოფჷ უეფა-შ
ჩემპიონეფიშ ლიგაშ თასი - თიშე უმოსშა (9-შა) თე ტიტული ხვალე „რეალს“ აფჷ
მოგებული. უეფაშ სუპერ თასი კლუბიქ 5-შა მიპალუ, მუთ თაშნეშე რეკორდი რე. ოდო თასიშ
მაღვენჯეფიშ თასი 2-შა ეჭოფჷ.

„მილანქ“ სერია A 17-შა მათუ მაართა აბანს დო სკუდეტოშ მინჯეთ გჷნირთჷ, მუთ მა-3
მოღალუ რე, თის ხვალე „ინტერი“ (18) დო „იუვენტუსი“ (27) აწმულუანა. კლუბის 5-შა
აფჷ მოგებული იტალიაშ თასი დო იტალიაშ სუპერთასი 6_შა. უეფა-შ ევროპაშ ლიგა აკა შხუ
ნირზი რე, ნამუთ კლუბის ვა მოუგებჷნ. თე ტურნირს გვერდფინალეფშე ბუნაქ 2-შა
მახორცქჷ , 1972 დო 2002 წანეფს.

„მილანიშ“ ოდინოხოლენე აკოხვალამეფი სან-სიროს იმანჯებუ, ნამუსჷთ „მილანი“
„ინტერწკჷმა“ ირთუნს. სან-სირო არძოშე დიდი სტადიონი რე იტალიას (ნტირა: 80 074).
კლუბიშ მინჯე იტალიაშ პრემიერ-მინისტრი სილვიო ბერლუსკონი რე, ოდო ვიცე-პრეზიდენტი
- ადრიანო გალიანი. პრეზიდენტიშ პოსტი თეჟამო დუდიშული რე.

პრიმავერაშ დო ახალნორდული ბუნეფიშ ოძირაფალო ქოძირით მილანი პრიმავერა (ოკუჩხბურთე
კლუბი).



https://xmf.wikipedia.org/wiki/%E1%83%9B%E1%83%90%E1%83%A9%E1%83%A3-%E1%83%9E%E1%83%98%E1%83%A5%E1%83%A9%E1%83%A3

მაჩუ-პიქჩუ (კეჩ. Machu Picchu – ჯვეში კონკა) — ინკეფიშ კოლუმბიშახიანი, XV
ოშწანურაშ ობიექტი პერუს, კუსკოშ რეგიონს, ზუღაშ დონეშე 2 430 მეტრაშ სიმაღალას.
ეკიდილი რე წყარმალუ ურუბამბაშ ლეხერიშ დუდის, გვალაგჷროხილს, ნამუთ ნოღა კუსკოშე
80 კილომეტრით ოორუე-ბჟადალჸურე იდვალუაფუ. არქეოლოგეფიშ უმეტაშობა დორწუმაფილი რე,
ნამჷდა მაჩუ-პიქჩუქ ეკიდილქ იჸუ მუჭო ინკეფიშ იმპერატორ პაჩაკუტიშ (1438–1472)
მუმალონქ. თის შხირას მიშინუანა „ინკეფიშ ნოღაშ“ ჯოხოთ. თელ მოსოფელს, ინკეფიშ
ოქიანე ბრელშო გვალო მაჩუ-პიქჩუშ პორტრეტიწკჷმა რე ასოცირაფილი.

თიში კიდანჯუა ინკეფქ დოხოლაფირო 1400 წანას დიჭყეს, ართი ოშწანურაშ უკული, მუჭოთ
უკვე ინკეფიშ იმპერატორიშ ოფიციალური რეზიდენცია, ესპანარი კონკისტადორეფიშ
მუკორჩქინაშ ბორჯის მიოტეს. თიშ უმკუჯინუო, ნამდა თიშ გეშა აბანობურეფშო ჩინებული
რდჷნ, დჷნოსქილედ ოქიანუს თიშე 1911 წანაშახ მუთუნი ვაუჩქჷდჷ, სოიშახ თინა
ოერეფოშქაშე გურგოჩამაშ ცენტრის ამერიკალ ისტორიკოსიქ, იელიშ უნივერსიტეტიშ
პროფესორ ჰირამ ბინგემქ ვა მახვამილუნ. თეშ უკული, მაჩუ-პიქჩუქ შანულამ ტურისტული
ოქინაფუთ გინირთჷ. ნოდგჷმეფიშ უდიდაშ ნორთიქ გერემონტჷ, თიშენი, ნამდა უმოს ნათერი
ჸოფედჷკო, მუჭო იძირედჷ მაჩუ-პიქჩუ დუდშენ. 1976 წანაშო, ობიექტიშ 30% უკვე
ეკონწყილი რდჷ ჯვეში ფორმათ. ეკონწყუალაშ სამუშეფი იგინძორებუ ამდღარშახ.

ინკეფიშ ეჭოფუაშ ბორჯის, მაჩუ-პიქჩუშ გეშა ესპანარეფშო მუთუნი ვა რდჷ ჩინებული, თაშ
ნამჷდა, თინა ალაზიმაფათ ხეუმუთხჷმუო რე დოსქილადირი, მუთ თიშ შანულობას ხოლო უმოსო
რდჷნს. 1981 წანას თინა პერუშ ისტორიულ ტყაჩირო გაგმაცხადეს, 1983 წანას თინა
იუნესკოქ გემშეღჷ მოსოფელიშ მონძალაშ ობიექტეფიშ ერკებულშა. 2007 წანას,
ოერეფოშქაშე ინტერნეტ-გჷმოკითხირს მაჩუ-პიქჩუ მოსოფელიშ ახალ შკვით სამანცარშა
გემშეღეს.

მაჩუ-პიქჩუ ინკეფიშ კლასიკურ სტილს რე ეგაფილი, ხალიწერი ქუაშ კიდალეფით. თიშ სუმი
დუდი სტრუქტურა რე: ინტიჰუატანა (ბჟაშ მიკაბუნაფალი სჷმეტი), ბჟაშ ტაძარი დო
სუმოსინთურამი თოლი. სუმხოლო იდვალუაფუ ტერიტორიას, ნამუსჷთ არქეოლოგეფი
მაჩუ-პიქჩუშ წიმინდე რაიონს უძახჷნა. 2007 წანაშ ეკენიას, პერუქ დო იელიშ
უნივერსიტეტიქ დახე ქჷმიოჭირინდეს აპიჯაფას, ნამუშ მეჯინათ ოკო გინიჯინინას
მაჩუ-პიქჩუშე ღალირი თი არტეფაქტეფიშ დორთინაფაშ ოკითხუშა, ნამუეფით იელს XX
ოშწანურაშ ორდოშიან წანეფს ჰირამ ბინგემქ გინოჩჷნ. 2010 წანაშ გერგობათუთას, იელიშ
უნივერსიტეტიშ წჷმმარინაფალქ არტეფაქტეფიშ პერუშ უნივერსიტეტიშა დორთინაფაშ პიჯალა
დოდუ.

მაჩუ-პიქჩუქ დოხოლაფირო 1450-იან წანეფს იჸუ ეკიდილქ, ინკეფიშ იმპერიაშ ძალიერალაშ
პიკის. კიდანჯუაშ პერიოდი ინკეფიშ ჟირი უძალიერაში იმპერატორიშ — პაჩაკუტიშ
(1438-1471) დო ტუპაკ ინკა იუპანკიშ (1472-1493) დუდალაშ პერიოდის მეურე. ზუსტას
100 წანაშ უკული, 1572 წანას, ინკეფქ თინა ქიმიოტეს, მუთ ესპანარეფიშით ინკეფიშ
ეჭოფუაშ ართ-ართი გვიანი მოღალუ რდჷ. ოეგებიეთ, თიში მახორობა დიდპატჷნეფიშ
ეპიდემიაქ მოჯალაგუ, მუთ თე არეალშა ესპანარი კონკისტადორეფიშ მუკორჩქინაშახ შხვა
მეშარეეფქ მიშეღესჷნ. ართ-ართი ჭარილი შინანს დოხორე პიქჩოს, მარა ვა მიპალუაფუ
მუთუნნერი ინნაჭარა, ნამუთ თე შორიშიან ნოღას ესპანარეფიშ რინას დადასურენდჷნ. შხვა
არდგილეფს კონკისტადორეფიშით ფორამერინაფილ წიმინდე ნოგაფუეფი მაჩუ-პიქჩუს
ხეუმუთხჷმუ რე.

ჰირამ ბინგემი უზურენდჷ, ნამჷდა თე კომპლექსი ინკეფიშ თ.გ. „ბჟაშ აზაპიშ“ დაბადებაშ
ტრადიციულ არდგილს წჷმარინუანდჷნ. მენცარეფიშე უმოს ბოლო ხანეფს მუკოჸონაფილ
არქეოლოგიურ გჷმორკვიეფქ ოძირუ, ნამდა მაჩუ-პიქჩუ იმპერატორ პაჩაკუტიშ მუმალონი
რდჷნ. თაშ ხოლო, ერუანული გეოგრაფიული ჯარალუაშ მენცარ იოჰან რაინჰარდიქ წჷმარინუ
თიშ ნტკიცება, ნამდა თე არდგილქ ეშაგორილქ იჸუ მუში ორენი დო ალაზიმაფათ ხეუმუთხჷმუ
ლანდშაფტიშ, სამანგათ გვალეფიშ გეშა, ნამუეფით თეში რე ინორანწკილი, ნამდა მეურე
ინკეფშო შანულამ ასტრონომიულ მოლინეფს.

იოჰან რაინჰარდის ჯერს, ნამჷდა მაჩუ-პიქჩუ ინკეფიშ წიმინდე რელიგიური ძეგლი რდჷ. თე
თეორია უმოსო თიშ ორენიშ გეშა რე წჷმორინაფილი. რაინჰარდი თის „წიმინდე გეოგრაფიათ“
იშინუანს, თიშენი, ნამუდა ძეგლი გვალეფით რე გოხურგილი, ნამუეფსჷთ თე დიხას თინეფს
ორდო მახორუ კულტურეფიშ რინას დიდი რელიგიური დოხარგუა უღუდჷ. გვალაშ უმაღალაშ
კონკას, ნამუშ ჯოხოსჷთ მაჩუ-პიქჩუ ატარენს, რე „ხელუანური პლატფორმეფი, ნამუეფსჷთ
რელიგიური ფუნქციეფი უღუ, მუთ ნათელო იძირე ინკეფიშ რიტუალეფს“ (რაინჰარდი 2007).
თენა რაინჰარდიშ არძაშე დჷმაჯერაფალი ნტკიცალუა რე, თიშენი, ნამუდა თე ტიპიშ
ქუალეფიშ ნწყუალა ხვალე რელიგიურ არდგილეფს რე ძირაფილი, მუთ კარაკანი მიოწურუანს
თე ძეგლიშ რელიგიურ დოხარგუაშე. მაჟირა თეორიაშ მიმათხოზეეფი მირჩქინანა, ნამჷდა
მაჩუ-პიქჩუ ინკეფიშ ლიაქტა რდჷ — დოხორალა, ნამუსჷთ ეჭოფილი რეგიონიშ ეკონომიკაშ
კონტროლშო ეკიდჷნდეს. შხვა თეორია ანტკიცენს, ნამდა თინა შილებე ჯიხა ჸოფედჷკო
ინკეფიშ ცივილიზაციაშ წოხოლე ღოლამირი საზარელი დჷნოშურიშ კრიმინალეფშო. ხოლო ართი
ალტერნატიული თეორია ვარაუდენს, ნამჷდა მაჩუ-პიქჩუ საოფუტო-სამეურნო სატესტო
სადგჷმი რდჷ. თაქ შელებუანი რდჷ ბრელი შხვანერი კულტურაშ ტესტირაფა მიარე
შხვადოშხვა მიკროკლიმატის, მუშ შელებასჷთ ორენი დო ტერასეფი ირზენდჷ. დიდი
მუდანობათ მუნაწიშ მეღება მუშო ოკო რაგადი ვა რდჷ შელებუანი, მარა თეთ ინკეფს
შეულებუდეს გუთანჯჷდესკო, სო მუ კულტურა მუჸონაფუდესკო. თაშნეშე რე თეორია, ითამ
ნოღა ღორონთეფიშ დარინალო ვარა მაფეფიშ კორონაციაშო რდჷ ეკიდილი.

თიშ უმკუჯინუო, ნამჷდა ციტადელი ინკეფიშ ნანანოღა კუსკოშე ხვალე 80 კილომეტრით რე
დოშორაფილი, ესპანარეფს თინა დღას ვაუძირჷნა დო ვართ გურჩუნა დო აკურღვაფუნა
ინკეფიშ შხვა ძეგლეფშორო. ოშწანურეფიშ გოძვენას, მუკი-მუკის გორტყილ ჯუნგლეფქ
მაჩუ-პიქჩუ დოფორჷ დო მუში რინაშ გეშა ძალამი ჭიჭე მუდანობაშ კათას უჩქჷდჷ.

1911 წანაშ 24 კვირკვეს, სამენცარო ჯარალუას ჰირამ ბინგემქ მაჩუ-პიქჩუშა მეგირაფაშ
გეშა ოჩინებაფუ. იელიშ უნივერსიტეტიშ პროფესორი, ამერიკალი ისტორიკოსი ბინგემი ნოღა
ვილკაბამბას გორჷნდჷ — ინკეფიშ ეკონია დუდიშმითაფორაფუს ესპანარეფიშით ინკეფიშ
ეჭოფუაშ ბორჯის. არეალიშ მუკი-მუკის თინა წანეფიშ მალობას შარენდჷ დო რკვიას
აწარმენდჷ. ართ დღასჷთ, მაჩუ-პიქჩუჸურე ბინგემს აბანობურ, 11 წანერ კეჩუა ბოშიქ —
პაბლიტო ალვარესიქ აწაჸუნჷ. თე ბორჯიშო, მაჩუ-პიქჩუშ კანკალე სტრუქტურას კეჩუაშ
ფანიეფს დუხორჷდეს.

ბინგემქ უცბას დიჭყჷ ძეგლიშ არქეოლოგიური აკოგურაფა დო მუშ გეშა მოშინაფა ხოლო
აკადგინჷ. მუქ კომპლექსი „ინკეფიშ დინაფილი ნოღათ“ მიშინუ, მუქჷთ უკული მუში მაართა
წინგიშ დუდჯოხოთ გინირთჷ. 1915 წანაშახ, ბინგემქ მაჩუ-პიქჩუს ხოლო ბრელშა ეჭანუ დო
გონთხორუეფი აწარმუ, მუ ბორჯისჷთ მუქ მიარენერი არტეფაქტი აკოშაყარუ, ნამუეფით
იელშა მიდეღჷ. მაჩუ-პიქჩუშა მეგორაფაშ გეშა ბინგემქ მუდგაზმარენი წინგო დო სტატია
ჭარჷ.

ძეგლიქ შანულამი რეკლამირაფა მიღჷ ერუანული გეოგრაფიული ჯარალუაშ ჭყოლოფათ, ნამუქჷთ
1913 წანაშ პირელიშ ედომუშამი ნომერი მაჩუ-პიქჩუს დუთმუ.

1981 წანას, მაჩუ-პიქჩუშ გოხოლუას დვალირი 325,92 კმ² ტერიტორია პერუქ „ისტორიულ
ტყაჩირო“ გაგმაცხადჷ. ძეგლიშ მოხ, ტყაჩილი რეგიონიშ დიდ ნორთის მიშმეკათუანს, ნამუთ
დიდარი რე პერუშ იუნგასიშ დო ცენტრალური ანდეფიშ ლამე პუნაშ ეკორეგიონეფიშ ფლორათ
დო ფაუნათ.

1983 წანას, იუნესკოქ მაჩუ-პიქჩუ მოსოფელიშ მონძალაშ ობიექტეფიშ ერკებულშა გემშეღჷ.
„ინკეფიშ ცივილიზაციაშ არქიტექტურაშ აბსოლუტური შედევრი დო უნიკალური
დჷმანტკიცაფალი საბუთი“ — ნარაგადი რე ორგანიზაციაშ დასკვნას.

2008 წანას, მოსოფელიშ მონუმენტეფიშ ფონდიქ მაჩუ-პიქჩუ მოსოფელს 100 არძაშე
საფრთხეშ თუდო მარენჯ ძეგლეფიშ ერკებულს ქინახუნუ, მუთ თექ დვალირი გარემოშ
დეგრადაციათ რე გჷმოჭანაფილი. თე ირფელი რე ტურიზმიშ განშე მუმალი საფრთხეშ მოღალუ,
თაშნეშე სერიოზული საფრთხე მოურს გოხოლუას დვალირ ნოღა აგუას-კალიენტესიშ უკონტროლო
გოვითარაფაშე, თინეფ შქას რე მაჩუ-პიქჩუჸურე მიმალი უგუნწყუ ტრამვაი დო ხინჯიშ
კიდანჯუა წყარმალუ ურუბამბას, მუთ ძეგლიშა მეჭირინდაფაშ საშუალებას ბრელით უმოს
ტურისტის მეჩანს. ეიოშანალი რე, ნამდა თე ხინჯიშ კიდანჯუათ, თარობა სასამართლოშ
განკარგულებას ვაუჩანს გურს.

თიშ უმკუჯუნუო, ნამჷდა ბინგემი მაართა ადამიერი რდჷ, ნამუქჷთ მაჩუ-პიქჩუშ გეშა
დჷნოსქილედჷ მოსოფელს ოჩინებაფუ, რე ჩინებეფი, ნამდა ბინგემშახ ძეგლი შხვა
გალეშეიან კათაქ ხოლო ძირჷ. მუჭოთ კუსკოშ ფრანგი მარკვიე, სიმონ ვესბარდი
ანტკიცენს, ნამუთ დიდი ხანიშ გოძვენას ირკვიენდჷ ინკეფიშ ნანანოღას, 1901 წანაშ 14
კვირკვეს, მაჩუ-პიქჩუშ ართ-ართ კირდეს ეშაცხაბარელი რე ჯოხოეფი: ენრიკე პალმა,
გაბინო სანჩესი დო აგუსტინ ლისარაგა; მუნეფიშ ავტორეფქ კირდეს საეგებიოთ მუნეფიშ
ჯოხოეფი დიტუეს. 1904 წანას, მაჩუ-პიქჩუშ აკნაციმეფი დოშორაფილი გვალაშე საეგებიოთ
ძირჷ ინჟინერქ, ჯოხოთ ფრანკლინქ. მუქ ნაძირეფიშ გეშა თე რეგიონს მოღალე ქირსიან
მისიონერ თომას პაინეს ეჩიუ. პაინეშ ფანია მაჩუ-პიქჩუშ მიმაგორაფალო თომასიშ
მერჩქინას თხულენს. თაშნეშე რე 1906 წანაშ მოშინაფა, ნამჷდა პაინექ დო ახალნორდ
მისიონერ სტიუარტ მაკნარინქ (1867–1956) აკნაციმეფშა ეშელეს.

რე ხოლო ართი ვერსია, ნამჷდა ბრელით უმოს ორდო, 1867 წანას ძეგლი მიძირუ დო გორჩუ
გერმანალ ბიზნესმენქ, აუგუსტო ბერნსიქ. მეგორაფილი რე მუდგაზმარენი ნტკიცალუაშა,
ნამჷდა თიშე უმოს ორდო, მაჩუ-პიქჩუს ეჭანუ თაშნეშე გერმანალ ინჟინერ ჰასელქ.
მაჩუ-პიქჩუ ისტორიკოსეფშე მეგორაფილ 1874 წანაშე უმოს ჯვეშ რუკეფს ხოლო რე
მოშანილი.

მაჩუ-პიქჩუ ობჟათე გვერდოსფეროს იდვალუაფუ, ეკვატორშე 13,164 გრადუსით ობჟათეჸურე.
ეკიდილი რე ნოღა კუსკოშე 80 კმ-ით ოორუე-ბჟადალჸურე, გვალაშ კუნწულს, ზუღაშ დონეშე
დოხოლაფირო 2 450 მეტრას, ნოღა კუსკოშე 1 000 მეტრით გიმე. თაშ ნამჷდა, კლიმატი თაქ
უმოსი ლჷბუ რე, ვინდარო ინკეფიშ ნანანოღას. მაჩუ-პიქჩუ ობჟათე ამერიკაშ ართ-ართი
უშანულამაში არქეოლოგიური ძეგლი რე დო ლათინურ ამერიკას ართ-ართი არძაშე მოძირაფადი
ოქინაფუ რე, პერუს არძაშე მოძირაფადი რე.

წანმოწანაშ გოძვენას, მაჩუ-პიქჩუს გჷშმერთუ სქირე დო ლამე სეზონეფი. ნლექეფიშ
არძაშე მეტი წანმოწანური მაძირაფალი გჷმათუთა-პირელს მოურს. მარა, ჭვემა მალებერ რე
წანმოწანაშ არძა ბორჯის.

მაჩუ-პიქჩუ წყარმალუ ურუბამბაშ ლეხერიშ ჟი იდვალუაფუ, ნამუთ თის სუმ განშე ულუანსჷ,
წყარმალუ ჸურე ვერტიკალურო ინულირი 450 მეტრიანი კლიფეფით. ოჭუმარობათ, წყარმალუშე
ნირსი ეშმეკინანს. ნოღაშ აბანდვალა ოურდუმე საიდუმლოებას წჷმარინუანდჷ, ტომბა
გარამეფი დო გვალეფი გოსოფურ ორთაშობურ თხილუას უნარღელჸუნდჷ. წყარმალუ ურუბამბას,
პონგო-დე-მანიკეშ კანიონს გოდვალირი ინკეფიშ ხინჯი ინკეფიშ არმიაშო მაჩუ-პიქჩუშ
ფულირი მინალი რდჷ. ნოღაშ ბჟადალ განშე ხოლო რდჷ ეკიდილი შხვა სუმსჷმეტამი ხინჯი,
თი არდგილს, სოდეთ გარამიშ დუდის ეპონილი კლიფეფი ართიანს 6 მეტრას ეხოლებუნა.

ნოღა ეკიდილი რე ჟირ გვალას — მაჩუ-პიქჩუს დო უაინა-პიქჩუს შქას დვალირ ჸალაიბონს.
მუშ წყარით აკონაზირუას უნარღელჸუნდჷ წყუეფი, ნამუეფიშ ბლოკირაფათ იოლი ვა რდჷ.
დიხა გვალო დასაბაღი რდჷ თიშო, ნამჷდა თიშე ოთხშა უმოსი ოჭკომალი პროდუქტეფი
მუწიებუდესკო, ვიდრე კათა ოხორანდჷ. გალეფი დოტერასაფილი რე, ხვალე
საოფუტო-სამეურნო ღანკეფშო ვარინ, ტერშო ნოღაშა მინულაშ გაძნელებერო. თეწკჷმა ართო,
ტერასეფი დიხაშ ეროზიას ურკენდჷ დო ნოღას სვიმონშე თხილანდჷ. მაჩუ-პიქჩუშე ნოღა
კუსკოშა, გვალეფს მიმალ ჟირ შარაშე, ართი ბჟშ ოზეშხიბას გინმურს, მაჟირა — ინკეფიშ
ხინჯის. ჟირხოლო შარაშ ბლოკუა ადვილი რდჷ, თინეფს ნტერეფი მუთუნნერო
ქიმუდირთუდეს-და. მაჩუ-პიქჩუშ დუდშეიანი დოშანილობაშ უმკუჯინუო ფაქტი რე, ნამდა
თინა სტრატეგიულ, ძალამ ჯგირო თხილერ არდგილს რე ეკიდილი.

მაჩუ-პიქჩუშ აკნაციმეფი კიდალაშ მოხვარათ ჟირ თარ ნორთო რე გორთილი: ურბანულ დო
აგრარულ სექტორეფო. თეშ მოხ, აგრარული სექტორი მუშ განშე დორთილი რე ჟინ დო თუდონ
ნორთეფო, ურბანული სექტორი ფართო მოედანეფიშ მოხვარათ ბჟაეიოლ დო ბჟადალ ნორთეფო
ირთუ.

მაჩუ-პიქჩუშ ცენტრალური ნოდგჷმეფი ინკეფიშ კლასიკურ არქიტექტურულ სტილს რე
გინოჭყვადილი, მუშოთ დჷმახასიათაფალი რე ნატიფი სქირე ქუაშ თინი კუნთხუეფი. ინკეფი
თე ტექნიკაშ თახმი ორსანტეფი რდეს; ქუალეფი თეში რე ეშაჭკირილი, ნამჷდა ართიანს
მეჭედას მეუხენა, ირნერი კირიშ უმუშეთ. ნოღაშ ცენტრალურ ნორთის მიარე ზაგართუ
თინერო სრულჸოფილი რე, ნამჷდა ქუალეფს შქას ოდიარეს ხოლო დღას ვაგუფალჷ.

კანკალე ნოდგჷმს ინკეფი კირიშ ნონწყჷმიშ გჷმორინაფათ ამუშენდეს, მარა მუნეფიშ
სტანდარტით, თეცალი კონსტრუქცია უმოღეთ იკოროცხუდუ დო ვა გჷმირინუაფუდუ შანულამი
სტრუქტრეფიშ კიდანჯუაშო. მუჭოთ ჩინებული რე, პერუ სეისმურო ძალამი აქტიური ქიანა
რე, მარა კირიშ ნონწყჷმიშ უმუშეთ ეგაფილი ნოდგჷმეფი დიხაშნწალუას უმოსო ურზჷდჷ,
ვიდრე კირიშ ნონწყჷმით ეგაფილი. სქირას ეგაფილი კიდალეფი აკოციმაშ უმუშეთ ირზენდჷ
შხვადო გინოღალაშ საშუალებას.

ინკეფიშ კიდალეფიშ მუნაღაზას მიარე დეტალი უღუ, ნამუეფით თინეფს დიხაშნწალუაშ
ბორჯის აკოციმაშე თხილანდჷ. ხიბეფი დო ოსინთურეფი ტრაპეციაშ ფორმაშ რე დო
გინოწონილი რე დინოხოლენ ჸურე ჯინჯიშე წვანდიჸურე; კუნთხუეფი მუჭოთ წესი,
მოკვარკვალაფირი რე; თოლეფს დინოხოლენი კუნთხუეფი ონდეთ ელაფერდა რე; სტრუქტურაშ
გამარგებელო, გალენ კუნთხუეფს შხირას „L“-იშ ფორმაშ ბლოკეფს ირინუანდეს.

ინკეფს რინას დღას ვა გჷმურინუაფუნა ბარბალი. მარა, მუშ გეშა ძალამ ჯგირო უჩქჷდეს,
მუთ მუნეფიშ ღოლამირ ოლაჸაფინიეფშე ხოლო რჩქჷ, ნამუეფსჷთ ბარბალეფი რე
გჷმორინაფილი, თიშ უმკუჯინუო, ნამდა თის პრაქტიკას ვერინუანდეს. ბარბალიშ
ვაპრაქტიკულობა შილებე გჷმოჭანაფილი რდჷ ძალიერი გინმაზინდალი ჩხოლარეფიშ სინორკეთ,
ქირქე რელიეფით დო უგუული ჩანარულობათ. მუჭო გინუღუდეს თინეფს ქვერსემი ქუაშ
ბლოკეფი, ამდღარშახ ვარე გითოგორილი, მარა ეჭვგალეშე რე, ნამდა დოკინელი ჟიდოხის თე
ქუალეფიშ ეშაღალარო ინკეფი ოშალათ ადამიერს ირინუანდეს. კანკალე ქუას ამდღარშახ
ასქილადირი აფუ ოხელური, ნამუსჷთ ალბეთ მუში ოკორინებელი პოზიციაშ დაკინებელო
ირინუანდეს. დანტკიცებული რე, ნამჷდა თე ირფელიშ უკული თინეფი ოხელურეფს
უთხინუანდეს, მარა კანკალე თინეფიშ დათხინაფაქ, მუჭოთ რჩქჷნი, გაჭყორდეს.

მაართა ზონას თახმი არქეოლოგიური განძი რე: ინტიჰუატანა, ბჟაშ ტაძარი დო
სუმოსითურამი თოლი. სუმხოლო ინტიშა რდჷ მეჯღუნილი — ინკეფიშ ბჟაშ ღორონთშა დო
უჟინაშ ღორონთშა.

ომაფე საგანო ანუ დიდებულეფიშ სექტორი ფერდეფს რანწკეფო ეკიდილი ჸუდეეფიშ ბუნა რე.
ამაუტასეფიშ (ნაგურეფი ადამიერეფი) გჷშეგორუდუ მოჭითე ფერიშ კიდალეფით, ნუსტასეფიშ
(პრინცესეფი) ზონას ტრაპეციაშ ფორმაშ თოლეფი უღუდუ. მონუმენტური მავზოლეუმი
ეშაკვათილი ასტატუეტი რე, კამარამი ინტერიერით დო ნაკვათა ნახანტეფით. თინა
რიტუალეფშო დო მსხვერპლეფიშშეწირუაშო გჷმირინუაფუდუ.

მაჩუ-პიქჩუშ რეგიონშახ ინკეფს შარეფი აფუდეს გოჸონაფილი, ნამუეფით მუნეფიშ დიდ
ოშარე სისტემას ორხველჷდჷ. ამდღარშო, ვითობათ ვითოში ტურისტი მაჩუ-პიქჩუ ჸურე
ინკეფიშ საროტეფით მეურს. ურუბამბაშ ლეხერს ჟირ ვარა ოთდღიანი ტურიშ წოხოლე თინეფი
აკლიმატიზაციაშ ღანკით დიო კუსკოს ჩერდუნა, უკული კუჩხით მეჸუნა იზოლირაფილ ნოღა
ჸურე ანდეფიშ ქჷნდჷრეფს გინმალ შარეფს.

მაჩუ-პიქჩუშ მახორობა მეჸუნდჷ კუნტა ხანით ვაჭარუას, მუშეთ ნოღას ძირაფილი
ვააბანობური არტეფაქტეფი მიოწურუანს. მაგალითო, ბინგემქ ნოღაშ მინალ ოზეშხიბაწკჷმა
სახეუთირუ ობსიდიანიშ ნოტახერეფი ძირჷ. 1970-იან წანეფს, მენცარეფქ ბურგერქ დო
ასაროქ დადგინეს, ნამდა თე ობსიდიანეფი ტიტიკაკაშე, ჩივაიშ ობსიდიანიშ საბადოშე
რდჷ.

საყარაულო ნოდგჷმიშ ფუნქციას სუმკიდალამი ნოგაფუ ასრულენჷ, ნამუშ ართი არძაშე გინძე
კიდალა ოცერემონიე ტერასას აართაფუ. ინკეფიშ სუმკიდალამ არქიტექტურულ სტილს
ვაირონას უძახჷნა.

2005 დო 2009 წანეფს არკანზასიშ უნივერსიტეტიქ ედომუშამი მაჩუ-პიქჩუშ დო
უაინა-პიქჩუშ გვალას რინელი აკნაციმეფიშ ლაზერული სკანირაფა ატარჷ. მეღებული
მოღალუეფი დოინტერესაფილ პიჯეფს მუნეფიშ ვებ-ხასჷლას მიარზიის.

2010 წანაშ ღურთუთას, ძალიერი ჭვემაშ გეშა წჷმოქიმინელ წყარალაქ მაჩუ-პიქჩუშა
მიმალი შარეფი დო რკინაშშარა დოფულუ, კანკალე არდგილს გვალო გეგნორჩხჷ. თექ საფრთხე
გაგმიჭანუ 2 0000შ უმოს აბანობურშო დო თე მუდანობაშ ტურისტიშო, ნამუეფით
ტერიტორიაშე ოჰაერე ტრანსპორტიშ მოხვარათ გეგნიჸონეს. მაჩუ-პიქჩუქ კუნტახანურო
დიკილჷ, მარა 2010 წანაშ 1 პირელს კინე გინწყჷ.

ინტიჰუატანა ართ-ართი რე ობჟათე ამერიკას მეგორაფილ მიარე ორიტუალე ქუაშე. ქუალეფი
თეში რე ინორანწკილი, ნამდა ზოთონჯიშ ნაბუნიობაშ ბორჯის ბონას ბჟაშ ჸურე რე
მეჭოფაფილი. ქუაშ ჯოხო კეჩუაშ ნინაშე მოურს: ინტი შანენს „ბჟას“, ვატა — კილოთაშ
(ზმნა) ჯინჯი რე დო „დოკირუას“ შანენს (ჰუატა ესპანური თინჭარუათ). ნა სუფიქსი
ჯოხოსქილედიშ აბანდვალაშ ეიოშანალო გიაძინუ. თაჸურეშე, ზიტყვაზიტყვათ ინტი ვატანა
„ბჟაშ დოკირუაშ“ არდგილს ვარა საშუალებას შანენს, მუსჷთ შხირას შხვადოშხვა ნინეფს
„ბჟაშ დაკირალ სჷმეტის“ ხოლო უძახჷნა. ინკეფს ჯერდეს, ნამჷდა მუნეფიშ წანმოწანური
შარაშ გოძვენას, ბჟას ცას გვალო თე ქუა ჭოფუნდჷ. ქუა ობჟათეშ 13°9'48"-ს იდვალუაფუ.
11 გერგობათუთაშ დო 20 ღურთუთაშ ონდღეს, ბჟა გვალო სჷმეტიშ დუდის მოხვადუ თეში,
ნამჷდა ოროს ხოლო ვატებულენს. 21 მანგის ქუა ობჟათე ჸურე არძაშე გინძე ოროს
წჷმოქიმინჷნს, 21 ქირსეთუთას არძაშე კუნტას ოორუე ჸურე. მენცარეფი ვარაუდენა,
ნამჷდა თე ქუა ასტრონომიული სათიშ ვარა კალენდარიშ ფუნქციეფს ასრულენდჷ.

მაჩუ-პიქჩუ იუნესკოშ მოსოფელიშ მონძალაშ ობიექტი რე. 1911 წანას ძირაფაშ დღაშე, მუშ
ოძირაფუშა მიმალი ტურისტეფიშ მუდანობა ირდუ; თე რიცხუქ 2000 წანას 400 000
აკადგინჷ. თიშენი, ნამჷდა თის პერუს არძაშე უმოსი მაძირაფუ ჸუნსჷ დო მუშალიშ
ართ-ართი თარი წყუ რე, უმოსო დო უმოსო საფრთხეშ თუდო გედირთუ ეკონომიკური დო
კომერციული სექტორეფიშ განშე. 1990-იანი წანეფიშ ბოლოს, პერუშ თარობაქ გინოჭყვიდჷ
საბაგიროშ დო ფეშენებელური სასუმაროშ ეკიდუა, მუში ტურისტული კომპლექსით, ბუტკეფით
დო რესტორანეფით. მარა, თე გეგმას კათაქ აწუდირთჷ, თინეფ შქას რდეს პერუალი ოჯარალუ
მოღალეეფი, ოერეფოშქაშე მენცარეფი, აკადემიეფი; თინეფს ოშქურუდეს, ნამდა
ვიზიტორეფიშ მორდილი რიცხუ აკნაციმეფს ოშქურანჯი საფრთხეშ თუდო ქინაჸათანდჷ. ბრელი
თაშნეშე აპროტესტენდჷ ძეგლიშ გოხოლუას ხინჯიშ კიდანჯუას. მარა, მაჩუ-პიქჩუშ დუდის
ეიოფურინალი ზონა რე ღოლამირი. თე ირფელიშ გოთოლწონაფათ, იუნესკო მაჩუ-პიქჩუშ
საფრთხეშ თუდო მარენჯი ობიექტეფიშ ერკებულშა მიშაღალას ფირქენდჷ.

1980-იან წანეფს, მაჩუ-პიქჩუშ ცენტრალურ მოედანშე ქუაშ დიდი ნოჭკერი შხვა აბანშა
გეგნიღეს, თიშენი, ნამჷდა ვერტფურინჯიშ დახუნალი არდგილი მუნწყუდესკონი. 1990-იან
წანეფშე ხეშუულობაქ ვერტფურინჯეფიშ დოხუნა აკრძალჷ. 2006 წანას, კუსკოს მოღალე
ართ-ართი კომპანია მაჩუ-პიქჩუშ დუდის ტურისტული გინოფურინუაშ გოხორციალაფას
გეგმუნდჷ დო ქოცადჷ ქოთ ლიცენზიაშ მოპალაფა, მარა ხეშუულობაქ ვარიათ უგამუ.

2011 წანაშ კვირკვეს, კუსკოშ რეგიონული კულტურაშ დირექციაქ (DRC) მაჩუ-პიქჩუშა
მინულაშ ახალი წესეფი აკიმუშუ. თე კონწარი წესეფიშ თარი ღანკი ტურიზმიშ განშე
ობიექტიშა საფრთხეშ მორკება რდჷ. მაძირაფუეფიშ რიცხუქ ირ დღას 2 500-შახ მირკჷ,
უაინა-პიქჩუს — დღას 400 ადამიერშახ.

2012 წანაშ მესის, იუნესკოშ კონსერვაციაშ ექსპერტეფქ პერუშ ხეშუულობას „საგანგებო
ზჷმეფიშ“ მეღება ელუჩჷ, თიშენი, ნამჷდა გეძინელო მუწესრიგებუდესკო ობიექტიშ
ბუფერული ზონა დო დუთხოლუდესკო თინა ტურიზმიწკჷმა მერსხუაფილი გოვითარაფაშე,
გჷშაკერძაფილო თენა ნოღა აგუას-კალიენტესის ოწაწჷდჷ, ნამუთ ნჭუაფილო ივითარებუ.

1912 დო 1914–15 წანეფს, ჰირამ ბინგემქ მაჩუ-პიქჩუშ საგანძურეფი გონთხორჷ —
კერამიკული ნიბთეფი, ვარჩხილიშ ნოჭახნაკუეფი, იუვილერია დო ადამიერეფიშ ძვალეფი, 18
თუთაშ გოძვენას, მუქ თე ირფელი პერუშე ააშ-შა, იელიშ უნივერსიტეტშა მიდეღჷ. თე
განძეული ამდღარშახ იელს იჩუალუაფუ, თი არგუმენტით, ნამჷდა პერუს ვა უღუ თე
არტეფაქტეფიშ მუკოლუაფაშო ოხვილური ისფრასტრუქტურა დო პიჯალეფი.

2007 წანაშ 19 ეკენიას, გჷშაშქუმალა Courant-ქ გახონარჷ, ნამჷდა იელიქ დო პერუქ
არტეფაქტეფიშ დორთინაფაშ ოკითხუშე აპიჯაფას მიოჭირინდეს. აპიჯაფაშა მიშმურს მუჭოთ
ართობური გჷმოფინუაშ, მუზეუმიშ დო რკვიაშ ცენტრიშ ეკიდუა ნოღა კუსკოს, მუთ იელიშ
უნივერსიტეტიქ პერუშ თარობას მოთხუ. იელი მაჩუ-პიქჩუს გონთხორილ საგანეფშე პერუშ
არძა ნებას აღიარენს, მუთ პერუწკჷმა ართო აკმირზიენს ნებეფს უნივერსიტეტის
დოსქილადირი კოლექციაშ თი ნორთიშე, ნამუეფით იელს აკოგურაფაშ ღანკით სქიდუ.

2008 წანაშ 19 მანგის, National Geographic Society-შ ვიცე-პრეზიდენტქ ტერი გარსიაქ
ირდღალურ პერუულ გჷშაშქუმალა La República-ს პუბლიკაცია გჷმაბჟინუ. „ჩქი თე
აპიჯაფაშ ნორთი ვორდით. National Geographic-ი თექ რდჷ, ჩქი მიჩქჷნა მუქჷთ იჸუ
რაგადებულქ, თე ობიექტეფი კუნტახანურო რდჷ გარსხებული დო ოკო დირთას“.

2010 წანაშ 21 გერგობათუთას, იელიშ უნივერსიტეტიქ ართხონარო დეალჷ ონირზე
არტეფაქტეფიშ მუნეფიშ ოდაბადეშა — პერუშა დორთინაფას.

La Casa Concha (ალიშკიბირიშ ჸუდე), ნამუთ ნოღა კუსკოშ კოლონიური ცენტრიშ გოხოლუას
იდვალუაფუ, თი ირალი არდგილი იჸუაფუ, სოდეთ იელიშ უნივერსიტეტშე დორთინაფილი
არტეფაქტეფი გჷმიფინუ. სან-ანტონიო-აბად-დელ-კუსკოშ სახენწჷფო უნივერსიტეტიშ
დორხველი თე ნოდგჷმი გინირთუ აბანობური დო ურცხოალი სტუდენტეფიშ გურაფაშ კერათ.

2012 წანაშ მარაშინათუთას, პერუშ პრეზიდენტ ოლიანტა უმალაქ გჷმაცხადჷ, ნამჷდა
ტურიზმიშ სფეროშ აწოკინაშ £290-იანი ინვესტირაფაშ ფარგალეფს, ნოღა კუსკოს გეიკიდუ
ახალი ოერეფოშქაშე აეროპორტი, ნამუთ თეხანურ ჭიჭე, დინოხოლენ აეროპორტის დოთირანს.

1954 წანას, კომპანია Paramount Pictures-ქ კუსკოს დო მაჩუ-პიქჩუს გინიღჷ ფილმი
„ინკეფიშ ონოფულე“, მუთ ჰოლივუდიშ უთარაში სტუდიაშე ობიექტიშ გინოღალაშ მაართა
პრეცენდენტი რდჷ. ფილმის გინოღალაშო ხუთოში აბანობურ დექირეს.

მაჩუ-პიქჩუქ თაშნეშე ჯგირო წჷმორჩქინდჷ 2004 წანაშ ფილმის „მოტოციკლისტიშ
დღალურეფი“, ნამუთ ახალნორდ მარქსისტი რევოლუციონერიშ — ერნესტო ჩე გევარაშ 1952
წანაშ მეშარალას ესახჷნს დო მუში მემუარეფიშ მეჯინათ რე გინოღალირი.

NOVA TV-იშ ოსტატურო ღოლამირი ფილმი „მაჩუ-პიქჩუშ ლანდეფი“ მეჩიებუნა მაჩუ-პიქჩუშ
ფულირეფშე.

2010 წანაშ ობჟათე ინდურ ტაიმილურ ფილმ Enthiran-ს გჷმორინაფილი ობირეში
„კილიმანჯარო“ მაჩუ-პიქჩუს რე გინოღალირი. გინოღალაშ ნება პერუშ ქვალე ინდოეთიშ
თარობაშ ინორიებაშ უკული გეგნოჩჷ.

ამერიკულ როკ-ბუნა The Strokes-იშ მაოთხა ალბომ Angles-შა მიშულირი რე ობირეში
ჯოხოდვალათ „მაჩუ-პიქჩუ“.



https://xmf.wikipedia.org/wiki/%E1%83%9B%E1%83%90%E1%83%9C%E1%83%A5%E1%83%90%E1%83%9C%E1%83%90

მანქანა, მონწყილობა, ნამუთ ენერგიაშ, მოღეშ დო ინფორმაციაშ გინმაქიმინალ მექანიკურ
ყარაფეფს ორთჷ. ჯინჯიერი მეშანილობაშ მეჯინათ მანქანა 3 ბუნაშ რე: ენერგეტიკული,
ომუშებელ დო ოინფორმაციე.

მანქანეფს, ნამუსით ენერგიაშ, მასალაშ, ინფორმაციაშ არძა გინოქიმინუა ადამიანიშ
უოშქარე კათაფაშ უმუშო ხვადუ, მანქანა — ავტომატის ვარა უბრალე ავტომატის უძახჷნა.
ართიანწკჷმა ალაჸუნელო აკოართაფილი დო გარკვიებულ ტექნიკური პროცესიშ შემარსულებერი
მანქანა — ავტომატეფიშ ართამობა აკმოქიმინუნს ავტომატურ ღოზის. მანქანა დო
მანქანა-ავტომატი ალექჷნენს ადამიერიშ ხანდას, რდჷნს ხანდაშნოჸოფიერალას დო
უნარღელჸონს სამუშა პროცესიშ ღოლამაშ მაღალ ხარისხის.



https://xmf.wikipedia.org/wiki/%E1%83%9B%E1%83%90%E1%83%9C%E1%83%98%E1%83%9E%E1%83%A3%E1%83%A0%E1%83%98

მანიპური (მანიპური মনিপুর; ინგლ. Manipur) — მორჩილი ტერიტორიაშ შტატი ინდოეთიშ
ბჟაეიოლშე. შტატიშ ნანანოღა დო უდიდაში ნოღა — იმპჰალი. შტატიშ მახორობა 2 721 756
ადამიერი (24-ა აბანი შტატეფს შქას; 2011). ჯინჯიერი ეთნიკური ბუნა — მანიპური.
შტატიშ ტერიტორიაშ ფართობი - 22 327 კმ² (23-ა აბანი). მანიპურს უმოსო ინდუიზმიშ
მორწუმეეფი ოხორანა.

შტატის პოლიტიკური სიტუაცია ძალამი ვასტაბილური რე, მანიპურს აქტიურეფი რენა
მალმორეფი შხვადოშხვა გჷმადუდიშულაფარი ყარაფიშ ბუნაშე, თეშ გეშა ურცხოალეფშო
შტატშა მიშაულარო გჷშაკერძაფილი ნება რე მიშაღალირი.



https://xmf.wikipedia.org/wiki/%E1%83%9B%E1%83%90%E1%83%99%E1%83%94%E1%83%93%E1%83%9D%E1%83%9C%E1%83%A3%E1%83%A0%E1%83%98_%E1%83%9C%E1%83%98%E1%83%9C%E1%83%90

მაკედონური ნინა (მაკედონურო македонски јазик) — ინდოევროპული ნინა; ორხველჷ
სლავური ნინეფიშ ობჟათესლავურ გიმენბუნას. უმოსო იჩიებუნა მაკედონიას. ოფიციალურ
ნინათ რე აღიარაფილი მაკედონიაშ რესპუბლიკას.

მაკედონური წჷმარინუანს ბულგარული ნინაშ არძაშე ხოლოშ მოჯგირეს. მაკედონური ნინაშ
დიალექტეფი მუშ ჸურე დიალექტურ კონტინუუმს ქიმინჷნა მუჭოთ ბულგარულ, ხოლო სერბულ
ნინობურ არეალწკჷმა.



https://xmf.wikipedia.org/wiki/%E1%83%9B%E1%83%90%E1%83%98%E1%83%90%E1%83%A8_%E1%83%99%E1%83%90%E1%83%9A%E1%83%94%E1%83%9C%E1%83%93%E1%83%90%E1%83%A0%E1%83%98

მაიაშ კალენდარი — კალენდარეფიშ სისტემა, ნამუთ მაიაშ ცივილიზაციაქ აკიმუშუ
კოლუმბიშახ ბორჯიშ ცენტრალურ ამერიკას. თე კალენდარს გჷმირინუანდეს ცენტრალური
ამერიკაშ შხვა კათეფი ხოლო — აცტეკეფი, ტოლტეკეფი დო შხვეფი.

მაიაშ კალენდარიშ ტიპიური თარიღი დოხოლაფირო თაშ გჷმიძირუაფუ: 12.18.16.2.6, 3 კიმი
4 სოც, სოდეთ 12.18.16.2.6 — გირძე გჷმოკოროცხუაშ თარიღიე, 3 კიმი — ცოლკინი, 4 სოც
— ჰააბ.

კორელაციეფს 584 283-ს დო 584 285-ს გეჸვენჯი შანულობა უღჷ. მაიაშ კათა კოროცხჷნდჷ
ბორჯიშ ციკლის 13 ბაქტუნშე (13×144 000 დღა). მიმალი ციკლიშ დაჭყაფუ თარიღი რე
0.0.0.0.0, 4 აჰაუ, 8 კუმჰუ. ჩქინ ტერმინეფს, თე ციკლიშ დაჭყაფუშ ექვივალენტური
თარიღიშ გიშართუალაშ პრობლემა გჷშმერჩქინანს დუდს. თექ ჭკობა კორელაცია გიმიჭანუ,
ნამუთ ართიანშე 2 დღათ ეკმასქიდუ. გირძე გჷმოკოროცხუაშ სისტემა ასეშახ
ქჷგჷმირინუაფუდუკონი, თე პრობლემა ეფას მიგვარეფუაბუდჷ, მარა მაია თე სისტემას
ვეგჷმირინუანდჷ ესპანარი კონკისტეფიშ ბორჯის.

ცოლკინი, ვარდა ტცოლკინი (ინგლ. Tzolk'in) — 260 დღამი რიტუალური პერიოდი, ნამუთ
20-დღამი დო 13-დღამი პერიოდეფიშ კომბინაცია რე. ირ დღას უღჷ ნომერი 1-შე 13-შახ,
თეშ მოხ, დღალეფს მუშ ჯოხო უღუ, ნამუთ იმაჟირებუ 20-ამი პერიოდით. დღაშ ირ ჯოხოს
მეურე მუშ სიმბოლო, თაშ ჯოხოდვალირი ბჟაშ მარწკინდი.

თეწკჷმა ართო ბორჯიშ კოროცხუა მიშუ ჰააბიშ მეჯინათ. ჰააბი (Haab) — მაიაშ
ომენმაღალე კალენდარი. თენა რდჷ ბჟაშ კალენდარი, ნამუთ 365 დღაშე აკმოდირთუ.

ჰააბი 19 თუთათ ირთუ: თაჸურეშე 18 თუთას 20 დღა იკოროცხუდჷ, დო 1 თუთას — ხვალე 5
გეძინელი „დღა ჯოხოშ უმუშო“ (თე დღლეფი თიშენ გითმიაძინუ ნამდა, დღალეფიშ ედომუშამი
მუდანობაქ 365 დღას გემანგასი). თე 5 დღას ვაიებ ჯოხოდჷ. თენეფი უბედური დღალეფო
იკოროცხუდეს.

ცოლკინიშ დო ჰააბიშ კომბინაცია იმაჟირუაფუდუ ირ 18980 = 52×365 დღას. აცტეკეფს
მიოჩქუდეს ნამდა, 4 აჰაუ 8 კუმხუ-ს ქიანაშ დალიაქ ოკო ქუდოდირთუკო, დო ელჷდეს თე
თარიღის ირ 52 წანას.

მაგალითო, 2012 წანაშ 25 ღურთუთა, მაიაშ კალენდარიშ 584285-შ კორელაციათ თაშ
იძირებე: 12.19.19.1.8, 8 კიმი, 18 მუანი. თე დინნაჭარუს გირძე გიმოკოროცხუაშ
სისტემაწკჷმა წუმორინაფილიე, ცოლკინი დო ჰააბი. თე დინნაჭარაშ გოშიფრუათ შანენს
გეჸვენჯის:

რჩქინელიე, ნამდა გირძე გჷმოკოროცხუაშ მიმალი ციკლი, ვარდა მახუთა ბჟაშ (ჩხანაშ)
ერა, დიჭყუ 0.0.0.0.0, 4 აჰაუ, 8 კუმხუს.



https://xmf.wikipedia.org/wiki/%E1%83%9A%E1%83%94%E1%83%93%E1%83%98_%E1%83%92%E1%83%90%E1%83%92%E1%83%90

ლედი გაგა (თახმი ჯოხო - სტეფანი ჯოან ენჯელინა ჯერმანოტა, დ. 1986 წანაშ 28
მელახი) — ამერიკალი მასრულებერი. მუშ კარიერაქ დიჭყჷ ნიუ-იორკიშ
როკ-ანდერგრაუნდის. ლეიბლიწკჷმა Streamline Records კონტრაქტით (2007 წანას) დიჭყჷ
მუშ მუსიკალურ კარიერაქ დიდ სცენას. დუდშე თინა ჭარჷნდჷ ობირეშეფს შხვა მობირეეფშო,
მარა რეპერი ეიკონიშ მოხვარათ დო ინიციატივათ, ლედი გაგაქ გინორთჷ თიშ ლეიბლიშა Kon
Live Distribution.

ამერიკალი მობირე, მასხაპალი, ობირეშეფიშ ავტორი დო დიჯეი ლედი გაგა, ანუ სტეფანი
ჯოანა ანჯელინა ჯერმანოტაქ 1986 წანაშ 28 მელახის მანჰეტენს ქჷდებადჷ.

სტეფანი მანჰეტენიშ სკოლას „Convent Of The Sacred Heart“, დალეფი - ჰილტონ დო
ქეროლაინ კენედეფწკუმა ართო გურაფულენდუ. მორჩილ განათლებაშ მეღებაშ უკული, გურაფა
ოხანტუე სკოლას „Tisch School of the Arts“ გაგინძორუ. 14 წანაშო თინა ნიუ-იორკიშ
კლუბის „Bitter End“ დო სკოლაშ თეატრიშ სცენას „Regis High School Repertory“,
ანსამბლის - „Regis Jazz Band“ იბირდჷ.

2006 წანას, სტეფანი მუსიკალურ პროდიუსერი, რობ ფუზარისწკუმა იჭყანს მუშობას,
ნამუწკუმათ მუდგაზმარენი პოპულარული ობირეში - „Beautiful, Dirty, Rich“, „Dirty
Ice Cream“, „Disco Heaven“ დინაჭარუ. წორეთ თე ჟამს, თინა მაართათ ირინუანს
ფსევდონიმს „ლედი გაგა“-ს (ბუნა „Queen“_იშ ობირეშეფიშე „Radio Ga Ga“).

მაართა კონტრაქტი ლედიქ „Def Jam“-წკჷმა გაფორმუ დო 2008 წანას, კონტრაქტის
ლეიბლიწკჷმა „Interscope Records“, ობირეშეფიშ ავტორიშ სტატუსით აფორმენს. ლედი
გაგა-შ მასალას თიცალი მასრულებერეფი ირინუანდეს, მუჭომეფით რენა: „Fergie“,
„Pussycat Dolls“, ბრიტნი სპირსი და „New Kids on the Block“.

სტეფანიშ ვოკალური დო თეატრალურ შელებეფიშა დიდი გოლინა რეპერი ეიკონქ მახვამილუ.
2008 წანას სტეფანი ლოს-ანჯელესშა , ოდებიუტე ალბომეფიშო „The Fame“ იჭყანს
მუშობას, ნამუქუთ კანადას, ავსტრალიას დო მუზმარენი ევროპული ქიანეფს არგუსოს
გამშართჷ.

2009 წანაშ 18 ფურთუთას, გაგაქ ბრენდონ ფლაუერსწკჷმა („Killers“ დო „Pet Shop
Boys“) ართო, „Brit Awards“-შ დაჯილდოებაშ ცერემონიალს გჷშართჷ. სტეფანიშ მაართა
ტურნექ 2009 წანაშ 12 მელახის ქჷდიჭყჷ დო კრიტიკოსეფიშ დიდი გჷმოხონარაფა გჷშეჭანუ.



https://xmf.wikipedia.org/wiki/%E1%83%9A%E1%83%94%E1%83%91%E1%83%98%E1%83%90

ლებია (ლათ. Phaséolus vulgáris) — ლებანამეფიშ ფანიაშ ლებიაშ გვარობაშ ჩანარიშ
ჯიში. მუშ გვარობაშ არძაშე გოფჩილი კულტრული ჩანარიშ ჯიშ, ნამუთ გჷმირინუაფუ მუჭოთ
ოჭკომალი ჩანარი.

ლებიას ბრელი მიარეგვარობა დო ჯიში უღუ. ლებიაშ ჯიშეფი ართიანშე ლებიაშ ფურცელეფიშ
ფორმათ დო ფერით, პირეფით დო ლებიაშ წკარით გიშეგორუაფუ. ოჭკომალო გჷმირინუაფუ
მუჭოთ თას ლებიან, თეშ ჭყინტი (ჭყვერტი ლებია) ხოლო (ქძ. წვანე ლებია).



https://xmf.wikipedia.org/wiki/%E1%83%9A%E1%83%90%E1%83%96%E1%83%94%E1%83%A4%E1%83%98

ლაზეფი, ჭანეფი — ქორთუეფიშ ეთნოგრაფიული ბუნა, კჷნოხ ართ-ართი კოლხური ტომი რდჷ
მარგალეფწკჷმა ართო. ლაზეფი ობჟათე-ბჟაეიოლ უჩაზუღაპიჯიშ (ისტორიული ლაზეთი,
ჭანეთი) დო წყარმალუ ჭოროხიშ გოჸორიშ კვირდი მახორობა რე.

ჯინჯიერო ოხორანა თეხანური თურქეთიშ ტერიტორიას, თაშნეშე აჭარას, წყარმალუ ჭოროხიშ
გოჸორს დო სამარგალოს ინგირწყარიშ ნადუწკუმა (ანაკლია). ლაზეფი იჩიებუნა მუნეფიშ,
ლაზური ნინაშა ნამუთ ქორთული, მარგალური დო შონური ნინეფწკუმა ართო ორხველჷ ობჟათე
კავკცაციური ნინეფიშ ფანიაშ ბუნას. თურქეთის მახორუ ლაზეფი მუსულმანეფი რენა, მარა
გოთურქაფაშ აძვილობური პოლიტიკაშ უმკუჯინუო თინეფქ ქესქილიდეს მუნეფიშ ნინა დო
კულტურა. [ოხვილუ წყუშ მეწურაფას]



https://xmf.wikipedia.org/wiki/%E1%83%99%E1%83%A3%E1%83%90%E1%83%9A%E1%83%90-%E1%83%9A%E1%83%A3%E1%83%9B%E1%83%9E%E1%83%A3%E1%83%A0%E1%83%98

კუალა-ლუმპური — მალაიზიაშ ფედერალური ნანანოღა დო ქიანაშ არძაშე მიარეკათამი ნოღა.
ნოღა იკენს 243 კმ² ტერიტორიას. იდვალუაფუ მალაკიშ ჩქონიშ ობჟათე-ბჟადალ ნორთის.
წყარმალუეფიშ კლანგიშ დო გომბაკიშ აკორთაფაშ აკანს. მახორობა 1 627 172 კოჩი
(2009). დიდი კუალა ლუმპურიშ აგლომერაციას, ნამუშა თაშნეშე კლანგიშ ლეხერი უჯოხონა,
7,2 მლნ ადამიერი ოხორანს.

კუალა-ლუმპურს იდვალაუფუ მალაიზიაშ პარლამენტი. ართ ბორჯის, ნოღას თაშნეშე
იდვალუაფუდჷ ფედერალური თარობაშ ემაჸონაფალი დო იურიდიული ნოელეფი, მარა 1999
წანაშე, თინეფი ნოღა პუტრაჯაიაშა გეგნიღეს. მარა, იურიდიული ნოელაშ კანკალე ნორთი
ასეშახ სქიდუ კუალა-ლუმპურს. ნოღას თაშნეშე იდვალუაფუ მალაიზიაშ მაფაშ, ისტანა
ნეგარაშ ოფიციალური რეზიდენცია. კუალა-ლუმპური ფასებული რე ალფა კატეგორიაშ
გლობალურ ნოღათ დო წჷმარინუანს ქიანაშ კულტურულ, ფინანსურ დო ეკონომიკურ ცენტრის.
გაზეთ Foreign Policy-იშ 2010 წანაშ გლობალური ნოღაშ ინდექსით, კუალა-ლუმპურს 48-ა
აბანი მიორხველეს შხვა გლობალურ ნოღეფს შქას.

ნოღა ინოხე კუალა-ლუმპურიშ ფედერალურ ტეროტორიას დო წჷმარინუანს მალაიზიაშ სუმი
ფედერალური ტერიტორიაშე ართ-ართის. ნოღა სელანგორიშ შტატიშ ანკლავი რე, ნამუთ
მალაკიშ ჩქონიშ ცენრტრალურ-ბჟადალ წყარპიჯწკჷმა იდვალუაფუ.

1990-იან წანეფშე, ნოღა მიარე სპორტულ, პოლიტიკურ დო კულტურულ ღონისძიებას
მენძელენდჷ. კუალა-ლუმპურს იდვალუაფუ მოსოფელიშ ართ-ართი უმაღალაში დგჷმილი
პეტრონაშ ყორშეფი, ნამუქჷთ მალაიზიაშ არიკული გოვითარაფაშ სიმბოლოთ გჷნირთჷ.

1857 წანას დირსხუ ნოღაქ. 1880-1978 წწ. სელანგორიშ ნანანოღა რდჷ. 1946-1957 წწ.
კინ თემ ბორჯის ინგლისური კოლონიაშ, მალაიაშ ფედერაციაშ, ცენტრი რდჷ. 1957-1963 წწ.
ზოხორინელი მალაიაშ ფედერაციაშ, 1983 წანაშე მალაიზიაშ ნანანოღა რე.



https://xmf.wikipedia.org/wiki/%E1%83%99%E1%83%9D%E1%83%A1%E1%83%90_(%E1%83%9C%E1%83%98%E1%83%9C%E1%83%90)

კოსა (კხოსა, ისიკოსა) — ობჟათე აფრიკაშ რესპუბლიკაშ ართ-ართი ოფიციალური ნინა.
კოსაშ ნინაშა იჩიებუ დოხოლაფირო 7,9 მილიონი კოჩი (ობჟათე აფრიკაშ მახორობაშ
დოხოლაფირო 18%), ნამუთ თე ნინას მაჟია აბანი უკინებუ (ზულუშ უკული) ობჟათე აფრიკაშ
მახორობაშ მორაგადუეფუს შქას. კოსაშ არხლო თური ნინეფი რენა ზულუ, სვატი, ოორუე
ნდებელე დო ოორუე ნდებელე. კათას, ნამუეფსჷთ უჩქჷნა კოსაშ ნინა, გვერდო უჩქუნა
ჟიმოშინაფილი ნინეფი.



https://xmf.wikipedia.org/wiki/%E1%83%99%E1%83%9D%E1%83%9C%E1%83%99%E1%83%90%E1%83%9C%E1%83%98_(%E1%83%9C%E1%83%98%E1%83%9C%E1%83%90)

კონკანი (დევანაგარი: कोंकणी; ლათინური: Koṅkani; კანადა: ಕೊಂಕಣಿ; მალაიალამი:
കൊങ്കണി; IAST: koṃkaṇī) — ინდოევროპული ნინაშ ფანიაშ ინდოარიული ნინა, ნამუთ
გოფაჩილი რე ინდოეთიშ ბჟადალი წყარპიჯის (კონკანიშ რეგიონი). კონკანურ ნინაშა
მორაგადეეფიშ მუდანობა მეხოლაფირო 7,6 მილიონი ადამიერს აკმადგინანს, ნამუეფით
იჩიებუნა ჟირი ნინა-დიალექტეფშა — კონკანი დო გომანტაკი.

კონკანი ინდოეთის არძოშე ობჟათეთ გოფაჩილი ინდოარიული ნინა რე. კონკანწკჷმა არხოს
გერე მარათჰი დო გუჯარათული ნინეფწკჷმა, ონდეთ გუ ჰინდის. კონკანიშ მიარე ზიტყვა
მორჩქილაფათ ძალამი არხოს რე ბენგალურ დო ორიაწკჷმა.

კონკანი შტატი გოაშ ოფიციალური ნინა რე დო ინდოეთიშ ოფიციალურ ნინეფიშ ერკებულშა
მიშმურს.



https://xmf.wikipedia.org/wiki/%E1%83%99%E1%83%9D%E1%83%91%E1%83%98_%E1%83%91%E1%83%A0%E1%83%90%E1%83%98%E1%83%9C%E1%83%90%E1%83%A2%E1%83%98

კობი ბინ ბრაიანტი (ინგლ. Kobe Bean Bryant დ. 23 მარაშინათუთა 1978, ფილადელფია,
პენსილვანია, ააშ) — ამერიკალი პროფესიონალური მეკარაჩხაბურთე, ნამუთ შუთინგ გარდიშ
პოზიციას ლაჸაფენდჷ ლოს-ანჯელეს ლეიკერსის ნაციონალურ ოკარაჩხაბურთე ასოციაციას
(NBA). ბრაიანტიქ გიშაგორილქ იჸუ 1996 წანაშ დრაფტის მა-16 გიშნაგორათ შარლოტ
ჰორნეტსიშით, მარა გოტებულქ იჸუ ლოს-ანჯელეს ლეიკერსიშ რანწკეფს თიმ ზარხულს.

კარიერაშ გოძვენას თიქ 5 NBA ჩემპიონიშ ტიტული მიპალუ ბუნაწკჷმა ართო. თაშნეშე 2-შა
იჸუ ჯოხოდვალირქ NBA ფინალიშ MVP, NBA MVP დო თაშნეშე 4 NBA All-Star მატჩიშ MVP
ჯილდო რე თიშ ანგარიშის.



https://xmf.wikipedia.org/wiki/%E1%83%99%E1%83%9A%E1%83%90%E1%83%A0%E1%83%AF%E1%83%94%E1%83%97%E1%83%98

კლარჯეთი — ისტორიული ობჟათე-ბჟადალ საქორთუოშ ართ-ართი მუხური, ისტორიული მესხეთიშ
ნორთი. ფორჷნს ჭოროხიშ თუდოლენი მალობაშ ღანჩოს არსიანიშ ქჷნდჷრშე უჩა ზუღაშახ,
წყარმალუ იმერხევიშ დო არტანუჯისწყალიშ ლეხერეფიშ მეკოროცხილო. კლარჯეთიშ უჯვეშაში
ცენტრი რე ჯიხა თუხარისი. კლარჯეთის დუდენდჷ ქართლიშ მაფაშ ერისთავი, ნამუშ
რეზიდენცია V ოშწანურაშ II გვერდიშე არტანუჯიშ ჯიხა ოკო ჸოფედჷკო. მაფა ვახტანგ
გორგასალქ (V ოშწანურა) თაქ ფართო კულტურულ-კიდანჯალური საქვარუა ქჷმჷწიჭყჷ: ეკიდჷ
ეკლესია-მონასტერეფი, დარსხუ ახალი საეპისკოპოსო (ცენტრი ახიზას). კლარჯეთიქ
თეწკჷმა ართო გინირთჷ ირანწკჷმა ლჷმაშ პლაცდარმო. VIII ოშწანურას თაქ ქჷდირსხუ
ბაგრატიონეფიშ ომაფე დინასტიაქ. IX ოშწანურაშ დაჭყაფუს მაფა აშოტ I დიდიქ არაბეფიშ
ლოშქუეფით დო ეპიდემიეფით მოჯალაგერი მუხური გეკანწყუ დო ქჷდახორუ კინე, თეწკჷმა
ართო თაქ ქჷდიჭყჷ ფართო ომონასტერე კიდანჯალაქ გრიგოლ ხანძთელიშ დუდობათ. XI-XIII
ოშწანურეფს კლარჯეთის ფართას გიფაჩჷ კულტურულ-ოგანმანათლებელე საქვარუაქ. თინა
ჩინებული რდჷ ეკლესია-მონასტერეფით, ნამუეფსჷთ კლარჯეთიშ „ვითოჟირ ტიოზის“
(„ათორმეტი უდაბნო“) უძახჷდეს. XVI ოშწანურას კლარჯეთი ობჟათე საქორთუოშ შხვა
მუხურეფწკჷმა ართო ოსმალეთიქ ქიხვამილუ. 1918-1921 წანეფს საქორთუოშ დემოკრატიულ
რესპუბლიკაშ აკოდგინალუას რე. 1921 წანაშე კინე თურქეთიშ თანჯეფს რე..

ისტორიულო კლარჯეთიშ პროვინცია მესხეთიშ აკანიშ ნორთი რე. თინა წყარმალუ ჭოროხიშ
თუდოლენ აუზის ფორჷნს დო გინოზინდილი რე არსიანიშ ქჷნდჷრშე უჩა ზუღაშახ. ისტორიულო
კლარჯეთის ორხველჷ თაშნეშე წყარმალუ იმერხევიშ დო არტანუჯისწყალიშ ლეხერეფი..

კლარჯეთი კირდეამი რობუეფით დოსვარილი გვალამი აკანი რე. თე აკანიშ რთული რელიეფი
დო ტყაშ მასივეფი ართი განშე უხუჯური რდჷ ოფუტეშ მეურნობაშ გოვითარაფაშო თე
რეგიონს, მაჟირა განშე ორთაშობურ ბარიერს აკმოქიმინჷნდჷ ტერშო დო თხილანდჷ აბანობურ
მახორობას. ლეონტი მროველი იჩიებუ:

ეიოშანალი რე, ნამდა ქორთულ წყუეფს ართგვარ მეტაფორათ გჷმირინუაფუ „კლარჯეთიშ
კირდეეფი“ („კლარჯეთის კლდენი“), მუთ გურიშხონარენს ტერშო ძნელას მიორინალობას..

ამდღა ისტორიული კლარჯეთიშ აკანი ედომუშამო თურქეთიშ რესპუბლიკაშ თანჯეფშა მიშმურს.
ამდღა თინა, მუჭოთ ზოხო პროვინცია ვარა რაიონი, ვა რე. თურქეთიშ ალმახანური
ადმინისტრაციული დორთუალათ კლარჯეთი მიშმურს უჩა ზუღაშ რეგიონშა, კერზოთ ართვინიშ
პროვინციაშა. აკმაშქვანს თე პროვინციაშა მიშმალ არტანუჯიშ, ართვინიშ, მურღულიშ დო
ბორჩხაშ რაიონეფს, თაშნეშე ზუღაპიჯიშ ხოფაშ რაიონს.

პროვინციაშ ჯოხოდვალა კათაშ შქას ბოლო ბორჯიშახ ასქილადირი აფუ არტანუჯიშე
დოხოლაფირო 10 კილომეტრით ობჟათეჸუ დვალირ ოფუტე კლარჯეთის, ნამუთ ამდღა ხოლო რე
თურქული ჯოხოდვალათ — ბერექეთ ქოი (თურქ. Bereket köy). თე ოფუტეშ ალმახანური
ჯოხოდვალაშ მეჯინათ თურქი მარკვიებელი მინე ქადიროღლუ კლარჯეთიშ პროვინციას ხოლო
ბერექეთის უძახჷ, ტაო-კლარჯეთიშ სინონიმო თინა ხვარენს ხელუანურ ტერმინს
„ოლთუ-ბერექეთი“ (თურქ. Oltu-Bereket).

კლარჯეთიშჸურე, გჷშაკერძაფილო მუში ქრისტიანული არქიტექტურაშჸურე ინტერესიქ XIX
ოშწანურას გორჩქინდჷ. მაართა კუნტა ჩინებეფი კლარჯეთიშ ეკლესიეფშე დო მონასტერეფიშ
გეშა ორხველჷ კარლ კოხის, დიმიტრი ბაქრაძეს, გიორგი ყაზბეგის დო პრასკოვია
უვაროვას. კლარჯეთიშ არქიტექტურაშ გეშა რკვიას ნერჩი დოუდუ ალექსანდრე პავლინოვქ.
ეიოშანალი რე ნიკოლოზ მარიშ „შავშეთ-კლარჯეთში მოგზაურობის დღიური“, ნამუთ ართგვარი
რეგიონალური ენციკლოპედია რე ამდღა ხოლო დო უგუმუთირუ წინგი რე კლარჯეთიშ დო
შავშეთიშ ისტორიაშ, გეოგრაფიაშ, ეთნოგრაფიაშ, არქიტექტურაშ დო ეპიგრაფიკაშ
აკაგურაფალო. პალეოგრაფიულო, უმაართაშო ექვთიმე თაყაიშვილიშ ხანდათ, აკომუშებულქ
იჸუ თურქეთის ისტორიული შხვა ქორთული რეგიონეფიშ, ტაოშ, კოლა–არტაანიშ, ერუშეთიშ
სიჯვეშეფქ ხოლო.

ქორთული ხელუანობაშმარჩქინეეფიშ სკოლაშ ფორმირაფაშ დაჭყაფუ ეტაპის ტაო–კლარჯეთი,
გჷშაკერძაფილო მუში არქიტექტურა, მუჭოთ პრიორიტეტული ორკვიებელი თემა, ორთაშობურო
რდჷ აკოხაზირაფილი, მარა ოსქვებურო ვეჸუ დომუშაფილქ მენცარეფშე შხვადოშხვა
ბაძაძეფიშ გეშა. გიორგი ჩუბინაშვილიშ 1930–1940-იან წანეფიშ ნახანდეფს წჷმორინაფილქ
იჸუ არზიქ, ნამუშ მეჯინათ ტაო–კლარჯეთის გჷშაკერძაფილი როლი ორხველჷდჷ შქა
ოშწანურეფიშ ქორთული ხუროეფიშმანჯღვერალაშ ფორმირაფას. თე როლი ხოლო უმოსო
წჷმარჩქინჷ ვახტანგ ბერიძექ, ნამუშ სპეციალურ გჷმორკვიასჷთ მაართათ იჸუ კჷლაგორილქ
ტაო-კლარჯეთიშ არქიტექტურაშ მიარე ასპექტიქ . თი ხანეფს ობჟათე-ბჟადალ საქორთუოშე
აკოშაყარელი რჩქინაქ აკოწყორილქ იჸუ პარმენ ზაქარაიაშ ნახანდის. გჷშაგორილი დო
ეიოშანალი რე ვახტანგ ჯობაძეშ მოღალობა კლარჯეთიშ რკვიაშ საქვარს დო მუში წინგი
„ადრეული შუა საუკუნეების ქართული მონასტრები ისტორიულ ტაოში, კლარჯეთსა და
შავშეთში“; თაშნეშე შხვა ევროპალი დო ამერიკალი ავტორეფიშ — ნიკოლ და ჟან-მიშელ
ტიერის (ჩილ დო ქომონჯიქ თურქეთის რინელ ქორთულ სიჯვეშეფს მიარე ნახანდი მეუჯღუნუ),
დევიდ უინფილდიშ, რობერტ ედვარდსიშ, ბრუნო ბაუმგარტნერიშ დო შხვეფიშ ნახანდეფი.
ურცხოალ მარკვიებელეფიშ ნახანდეფს დო გჷმორკვიეფს, თაშნეშე ვახტანგ ჯობაძეშ
მოღალობას გჷშაკერძაფილო დიდი შანულობა უღუდუ, თიშენი, ნამდა 1950–იანი წანეფიშ
ბოლოშე სუმი ვითური წანაშ გოძვენას კლარჯეთი დო ზოგადო ისტორიული ქორთული დიხეფი
თურქეთის ქორთუ მენცარეფშო უმუჭირინდაფუ რდჷ. 1980-იანი წანეფშე თე საქვარს აქტიურო
ქიმეთხეს ხე თურქ მენცარეფქ ხოლო, თინეფ შქას მაართა რდჷ მინე ქადიროღლუ დო უკული
თის ქჷმაჸუნუ შხვეფქ ხოლო.

კლარჯეთიშ ისტორიაშ აკოგურაფა უმოსო ქორთულ დო ურცხოულ ნაჭარა ძეგლეფით რე
შელებუანი. არქეოლოგიური გონთხორუეფი თე რეგიონს დღას ვაჸოფე. გვალო თენა რე თიშ
ბაძაძი, გჷშაკერძაფილო თიში, ნამდა კლარჯეთიშ ისტორიაშ, გჷშაკერძაფილო მუში
ორდოიანი ეტაპიშ გეშა ხვალე წჷრილი ინფორმაცია მიპალუაფუ.

ქორთულნინამი ოჭარილე ძეგლეფი დო ოისტორიე ტრადიცია კლარჯეთის ქართლიშ ნორთო
კოროცხჷნს. „ქართლის ცხოვრებაშ“ მეჯინათ, თარგამოსიშე მუშ სქუალეფს შქას ქიანაშ
დორთუალაშ უკული კლარჯეთიქ ქართლოსის ხვადჷ. ქართლოსიშ სქი მცხეთოსიქ მუშ სქუა
ოძრხოსის გეგნოჩჷ ტერიტორია ტასისკარშე სპერიშ ზუღაშა („ტასისკარითგან ვიდრე
ზღუამდე სპერისა“), ე. ი. ობჟათე-ბჟადალ საქორთუოშ პროვინციეფი, ნამუეფ შქას რდჷ
კლარჯეთი ხოლო. ოძრხოსის მიოჭარანა თაშნეშე ჯიხა-ნოღა თუხარისიშ დორსხუაფას, ნამუთ
კლარჯეთიშ უჯვეშაშ პოლიტიკურ ცენტრის წჷმარინუანდჷ.

IV-III ოშწანურეფიშ აკართუს, მუჟამსჷთ იბერიაშ ომაფექ იჸუ ფორმირაფილქ, კლარჯეთიქ
მუშ აკოდგინალუაშა მიშელჷ. მარა, მუჭოთ ირკვიებუნი, იბერიაშ ომაფეწკჷმა მიკოართაფა
ეფას ვა მოხვალამე. ლეონტი მროველიშ ჩინებათ, თე მუხურიშ მუშაართაფალო ფარნავაზიქ
გჷშაკერძაფილ ნძალაშგომოლინას გიხვილჷ. თხზულება „ქართველთა მეფეთა ცხოვრებას“
ეშანილი რე, ნამდა ფარნავაზიქ ართ წანაშა ქეშილებუ თელი ქართლიშ დაკინება, მარა
ვემშართინჷ კლარჯეთშა, თიშენი, ნამდა კლარჯეთიშ სიმანგარეეფს მუშ მონირზექ,
ალექსანდრე მაკედონარშე ქართლიშ ერისთავო დოტებულ აზონ პატრიკიქ გემანგარჷ.
ფარნავაზის, ნამუშ მოხუჯეეფით, უკვე რდეს მუში მუმალი სინჯა — ეგრისიშ ერისთავი
ქუჯი, თაშნეშე ოსეფი, ლეკეფი დო აზონშე რტებული ვითოში გიშნაგორა ცხენენდი, მოუჭანუ
მოხვარაშ თხუალა სელევკიდ მაფა ანტიოქე I სოტერიშა (ჯვ. წ. 293-261), თიშენი, ნამდა
მუში ჯარი ქიმუხვარუაფუდუკონი. ხვალე თეცალი კოალიციური ჯარით შილებუ მუქ გეჸვენჯ
წანას აზონიშ დომარცხაფა დო კლარჯეთიშ მუშაართაფა.

ეიოშანალი რე, ნამდა „ქართველთა მეფეთა ცხოვრებას“ თხილერ თე ჩინებას გინივარანს
„მოქცევაჲ ქართლისაჲ“, რომელშიც აზონიშ დო ფარნავაზიშ კონფლიქტი კლარჯეთიშ მუკ-მუკი
შურო ვარჩქჷ. „მოქცევაჲ ქართლისაჲს“ მეჯინათ, აზო (აზონი) ქართლიშ მაართა მაფა რე,
ნამუთ თინჩას მაფენს მუში ღურათ ღურუ. ფარნავაზი თიშ უკული გითმეზოჯუ ომაფე
ხვისტას. კლარჯეთი თაქ შურო ვარე მოშინელი. შანულამი რე აზოშ გამნარყობა თე
თხზულებაშ მეჯინათ — თინა მოშინელი რე, მუჭოთ არიან-ქართლიშ მაფაშ სქი, თენა,
ართ-ართი არზით, ობჟათე-ბჟადალი კავკაცია, ვარა ოორუე-ბჟაეიოლი ანატოლია რე, ანუ
მუხური, ნამუთ ფორჷნდჷ კლარჯეთის ხოლო, ვარა ომძღჷდჷ თის. ნ. ხაზარაძეშ არზით,
გვალო კლარჯეთი რდჷ აზოშ ქიანა.

ფარნავაზიქ იბერიაშ ომაფე ბრუო ადმინისტრაციულ ართულო დორთჷ, ნამუეფიშ ოდუდეეფსჷთ
ერისთავეფი მუკურდეს ართ-ართი საერისთავო გვალო კლარჯეთი რდჷ, ნამუშ მოხ კლარჯეთიშ
პროვინციაშ მოხ, მიშმეშჷ შავშეთით დო ამიერ–ტაოთ.

ჯვ. წ. II ოშწანურას სომხეთიშ გოძალიარაფაშ დო იბერიაშ ექსპანსიაშ მოღალუთ, თე ჟირ
ომაფეს შქას თანჯაქ ოორუეშე გეგნიკინჷ დო იბერიაშ თელ რიგ პროვინციფქ სომხეთიშ
აკოდგინალუაშა მიშელჷ. რე მოსაზრება, ნამდა თე პროვინციეფს შქას კლარჯეთი ხოლო რდჷ.
თე დასკვნაშ გჷშაღალარო მარკვიებელეფი ნერჩის სტრაბონიშ დო კლავდიოს პტოლემაიოსიშ
ჩინებეფს ძირაფულენა, მარა მენცარეფს შქას არზეფიშ ძალამი შხვადოშხვაობა რე თე
ოკითხუშე, კერძოთ, საეჭვო რე თე ავტორეფწკჷმა კლარჯეთიშ მოშინაშ ფაქტი ხოლო.

კლავდიოს პტოლემაიოსიშ (ახ. წ. 100–178) „გეოგრაფიულ ოხემანჯღვერეს“ ეშანილი რე,
ნამდა არმენიაშ (სომხეთიშ) თი ნორთი, ნამუთ წყარმალუ ევფრატის, კიროსის (მტკვარი)
დო არაქსის შქას იდვალუაფუ, შხვა ოლქეფწკჷმა ართო იკათუანს „კატარძენეს“. თაქ
დაზუსტებელი რე მუში ლოკალიზაცია ხოლო — მოსხურ გვალეფწკჷმა, თ. გ. ბოხეფიშ ჟილე.
დიო ხოლო XIX ოშწანურას ჰ. კიპერტიქ წჷმარინუ მოსაზრება, ნამდა კატარძენე რე
გვიანიშ გინმაჭარალშე დომახინჯაფილი „კალარძენე“, მუთ კლარჯეთის მეურე. თე
მოსაზრება დიდი ხანიშ გოძვენას მეღებული რდჷ უნირზოთ. თინა აკირზიეს კ. მიულერქ, ი.
მარკვარტიქ დო ჰ. ჰიუბშმანქ. მარა, უკულიანშო კანკალე მენცარქ ეჭვიშ თოლით
ქიმკაჯინჷ კატარძენეშ დო კლარჯეთიშ მანგობას. თინა ნანძალუო დო უოსხირეთ მირჩქინჷ
გ. ღაფანციანქ. გჷშაკერძაფილო კონწარო გილაშქარუ დო გინივარუ თეშნერი გომანგაფა
პავლე ინგოროყვაქ, ნამუქჷთ კლავდიოშ პტოლემეოსიშ თე ჩინებას ფირჩა პასაჟი მეუჯღუნუ.
თაშნეშე დ. მუსხელიშვილი დო ნ. ხაზარაძე ხოლო ფირქენა, ნამდა კატარძენე დო კლარჯეთი
შხვადოშხვა რე. თინეფი კატარძენეს კლარჯეთშე ბრელით უმოსო ობჟათეჸურე, ევფრატიშ
ოდუდეეფს ასახელენა. მოხუჯეეფუ ჸუნს კინე ტრადიციულ მეჯინელობას ხოლო — თის უხუჯანს
გიორგი მელიქიშვილი, ნ. ლომოური, დო თ. ყაუხჩიშვილი.

სტრაბონიშ „გეოგრაფიას“ თი მუხურეფს შქას, ნამუეფით სომხეთიქ იბერიას მიდუღუ,
შინელი რე ხორძენე. ი. მარკვარტიქ გჷმოთქუ არზი, ნამდა თენა რე დომახინჯაფილი
„ხოლარძენე“ დო თინა პტოლემეოსიშ კატარძენეწკჷმა დო კლარჯეთიწკჷმა გამანგჷ. თე არზი
გააკრიტიკჷ პავლე ინგოროყვაქ დო თქუ, ნამდა ხორძენე სომეხური პროვინცია რე ჟიმოლენი
ევფრატიშ აუზის. ხორძენეშ დო კლარჯეთიშ მანგობა გინივარეს თაშნეშე ი. მანანდიანქ,
სიმონ ჯანაშიაქ, თ. ყაუხჩიშვილქ, დ. მუსხელიშვილქ და ნ. ხაზარაძექ.

ჯვ. წ. II-I ოშწანურეფს კლარჯეთიშ სახენწჷფობური დორხველობაშ ოკითხუ ვარე
გითოგორილი. სტრაბონი ჭარჷნს, ნამდა თიშ ბორჯის მოსხეფიშ ქიანა (ისტორიული
ობჟათე-ბჟადალი საქორთუო, მესხეთი) სუმო რე დორთილი. მუში ართი ნორთი კოლხეფს
ორხველჷნა, მაჟირა იბერეფს, მასუმა — არმენიალეფს. პტოლემეოსიშ დო სტრაბონიშ
ჩინებეფიშ ნერჩიშა მენცარეფი გინოჭკირილო ვა ანტკიცენა, ნამდა თე პერიოდის კლარჯეთი
სომხეთიშ ომაფეშ აკოდგინალუაშა მიშმეშჷ. თაშნეშე, მუჭოთ პავლე ინგოროყვა ეშანჷნს,
თინა ხოლო ვარე ჩინებული, კოლხეთიშ ნორთის წჷმარინუანდჷ თინა დო ვარ იბერიაშისჷნი.
დ. მუსხელიშვილი ფირქენს, ნამდა კლარჯეთი, შავშეთი დო აჭარა ედომუშამო კოლხეთის ოკო
აფუდუკო მიკოართაფილი, მარა თე არზის ვასაბუთენს..

ახ. წ. I ოშწანურაშე ჭიე-ჭიეთ იძალიერებუ იბერიაშ ომაფე დო ეჭოფუნს კოლხეთიშ ომაფეშ
ნორთის. ფლავიუს არიანეშ „პერიპლუსიშ“ ჩინებათ, 131 წანას, უჩაზუღაპიჯეთშა მუში
შარალუაშ ბორჯის, ზუღაპიჯეთის მახორუ ძიდრიტეფიშ ტომი იბერიაშ მაფა ფარსმან II-ს
ომორჩილჷდჷ. ოეგებიეთ, იბერიაშ პროტექტორატშა მიშმეშჷ თაშნეშე თელი დჷნოსქილედი
კლარჯეთი ხოლო. კლარჯეთის კინე ერისთავეფი მუკურდეს ოდუდეს, ნამუეფით, მუჭოთ
რჩქჷნი, ირო ლოიალურეფი ვა ჸოფენა ომაფე ხეშულობაშ ჸურე. ამდღარშახ მოჭირინდაფილ
ობიექტეფშა დოკვირაფათ იქიმინუ არზი, ნამდა კლარჯეთი მუში ურჩობათ გჷშეგორუდუ დო
ფშხირას პრობლემეფს უქიმინჷნდჷ მცხეთაშ კარს. „ქართლის ცხოვრებაშ“ მეჯინათ, I
ოშწანურას კლარჯეთიშ ერისთავქ მუშ ოფჷლებერეშა მეულირი წიმინდე ანდრია მოციქულიშ
ჸურეშე შემაწყჷნარებელური მერინაშენი ადერკიშ გარღვინჯება დეინალჷ.

III ოშწანურაშ შქახანეფს კლარჯეთიშ ერისთავქ ბჟადალიშ ოთხ შხვა ერისთავწკჷმა ართო
ეარყჷ მაფა ამაზასპის. 368 წანას, მუჟამს მაფა ვარაზ-ბაქარქ სპარსეთიშ მოხვარათ
დახე თელი უკულიანი საქორთუო — ქართლი, ჰერეთი დო ეგრისი დემორჩილჷ, კლარჯეთიქ
ვარაზ–ბაქარს გოუზგირტჷ დო ბერძენეფწკჷმა გეართჷ:

თე ჩინებას ადასურენს ლათინურნინამი ბერძენი ისტორიკოსი ამიანე მარცელინე ხოლო,
მუჟამს ჭარჷნს, ნამდა რომალეფქ ქართლიშ თი ნორთის, ნამუთ არმენიას დო ლაზეთის
უხურგანს, ხეშულობა მუნეფიშ მოხუჯე მაფასქირს — სავრომაკის (საურმაგის) გეგნოჩეს.
თანჯა (ვარაზ-ბაქარიშ) დო სავრომაკიშ ოფჷლებეეფს შქას, მუჭოთ ამიანე ეშანჷნს,
წყარმალუ მტკვარს გინმიშჷ. დ. მუსხელიშვილი ეშანჷნს, ნამდა თაქ მტკვარი მცხეთაშახ
ვარინ, ხვალე ჟიმოლენ მალობას იგურიშხონარებუ დო თეშენი, საურმაგიშ ოფჷლებეთ
კლარჯეთი, სამცხე, აჭარა დო ჯავახეთ–არტაანიშ ნორთი (მტკვარიშ ბჟადალჸურე) ოკო
იბგურიშხონარათ. თაშ ნამდა, 370 წანას კლარჯეთიქ ქართლის გაგშერთჷ დო ბჟაეიოლ რომიშ
იმპერიაშ პროტექტორატშა მითილჷ.

გიორგი მელიქიშვილი ეშანჷნს, ნამდა ობჟათე საქორთუოშ აკანეფშე (ჯავახეთი, კოლა,
არტაანი, სამცხე, აჭარა, კლარჯეთი) „ქართლის ცხოვრებას“ ხვალე კლარჯეთიშ მახორუეფი
— კლარჯეფი იშინუაფუნა დორხველი ეთნონიმით. ლეონტი მროველიშ დო ჯუანშერიშ
თხზულებეფს ზიტყვა „კლარჯნი“ თი ეთნიკური შანულობაშ ზიტყვა რე, მუჭოთ „ქორთუეფი“
(„ქართველნი“) (ქართლარეფი, იბერიალეფი) დო „მარგალეფი“. თეშ მოხ, მუჭოთ რჩქჷნი,
კინ კლარჯეფს შქას ხოლო რდჷ გარკვეული სუბეთნიკური ბუნეფი. დავით ხოშტარია
შიოლებერო მირჩქინანს, ნამდა ართ-ართ თეცალ ბუნას წჷმარინუანდეს ძიდრიტეფი,
რომლებსაც ფლავიუს არიანე იხსენიებს ზღვისპირეთში.

კლარჯეფიშ ეთნიკურ გამნარყობაშე ოჭარილე ძეგლეფს მუთუნი მეშანაფა ვა მიპალუაფუ.
მენცარეფი თე ოკითხუშ გარკვიებელო დიდ შანულობას არზენა ტოპონიმეფს. დავით
ხოშტარიაშ არზით, თიცალი ტოპონიმეფი, მუჭომეფით რე ოპიზა დო არტანუჯი, დასაბაღ
ნერჩის ირზენს თიშ დადგინალო, ნამდა კლარჯეფი ჭანური გამნარყობაშ კათა რდჷ. თე არზი
მაართათ ნიკო მარქ გჷმოთქუ:

თიშენი, ნამდა ოპიზაშ მონასტერი V ოშწანურაშე ორდო ვა ჸოფე, დავით ხოშტარიაშ არზით,
ოკო იბგურიშხონარათ, ნამდა ნიკოლოზ მარი ივერ–მარგალეფს დო ჭან–ლაზეფს თე ბორჯიშო
კლარჯეთიშ მახორობაშ გურ ნორთო მირჩქინანდჷ. მუში მეწურაფათ, ნიკოლოზ მარიშ თე არზი
შილებე თინჷ ხოლო რდას, მარა უმოსო ოფირქებელი რე, ნამდა კლარჯეთიშ ჭანურ მახორობაქ
ორდოშე განიცადჷ ძალიერი ქართიზაცია. გიორგი მელიქიშვილიშ არზით, კლარჯეფქ უკვე
ანტიკურ ხანას ქაწყორეს მესხეთიშ ქართ (картский) ტომეფს დო ტერიტორიას ქართულ
ელემენტიქ მაჸონაფალო გინირთჷ მუჭოთ პოლიტიკური, თეში კულტურულ–ეთნიკური
თოლონჭაფუთ.

დოხოლაფირო 370 წანას კლარჯეთიქ მაფა ვარაზ-ბაქარს გოუდირთჷ დო ბერძენეფს
(ბიზანტიას) ქიმკოდუ დუდი. დოხოლაფირო 400 წანას მაფა მირდატი უმოღალუთ ოცადჷდჷ
დურთინუაფუდუკო მუმამუშიშ ნადინეფი პროვინცია. კლარჯეთიშ მუშაართაფაქ შეალებუ ხვალე
ვახტანგ გორგასალს. ჯუანშერიშ მეჯინათ, ვახტანგიშ მორჩილ აზიაშა ლაშქარუაშ უკლი მუს
დოურთინუ კეისარქ კლარჯერთი („უკუმოსცა კეისარმან საზღვარი ქართლისა, ციხე თუხარისი
და კლარჯეთი ყოველი“). ვახტანგ გოილაძეშ არზით, თექ 456 წანაშ ბოლოს მოხვადჷ. დავით
ხოშტარია ჯუანშერიშ ჩინებას კლარჯეთიშ მუშაართაფაშენი სარწუმოთ მირჩქინანს დო თექი
ეშანჷნს, ნამდა V-VI ოშწანურეფიშ თანჯაშე იშენი კლარჯეთი შხვა წყუეფით ხოლო ქართლიშ
აკოდგინალუას რჩქჷ. ვახტანგ გორგასალქ კლარჯეთიშ ერისთავო მუში ძუძუმტე — არტავაზი
ქჷდარინუ. ქორთული ისტორიული წყუეფი ვახტანგ გორგასალიშ პერიოდის ურსხუანს
კლარჯეთის ოკიდანჯალე საქვარუეფს. მაფაქ დო ერისთავქ ართო მილეს ახალმუკნაართეფი
პროვინცია დიდი კიდანჯალა დოგეგმეს. მუჭოთ ჯუანშერიშ ჩინებეფს რჩქჷნი, თი პერიოდის
კლარჯეთის ჟირი დიდი ჯიხა რდჷ — თუხარისი დო ახიზა, ნამუქჷთ მაფას დაზიანებულქ
დოხვადჷ. მაფაშ ზოჯუათ არტავაზიქ გაახალჷ ახიზა დო გეკიდჷ ახალი ჯიხა არტანუჯის.
ჯუანშერი მუთუნს ვაჭარჷნს მაფაშ დო ერისთავიშ მოძირაფილ ეკლესიეფშე. რე არზი, ნამდა
V ოშწანურაშ II გვერდის კლარჯეთის ხვალე ართი ეკლესია რდჷ, ნამუთ მირდატ მაფაშ
ენაგეფუ თუხარისიშ ჯიხას იდვალუაფუდუ. ჯუანშერიშ თხზულებაშ მეჯინათ, ვახტანგიშ
მეწურაფათ არტავაზიქ გეკიდჷ მონასტერი ოპიზას დო სუმი ეკლესია: დაბა მერისა,
შინდობისა დო ახიზისა. თეშ მოხ, რე ტრადიცია, ნამუთ ვახტანგ მაფას მიორსხუანს
თუხარისიშ წიმინდე გერგიშ ეკლესიაშ კიდანჯალას ხოლო.

ვახტანგიშ პერიოდის მიაჭარუაფუ თაშნეშე კლარჯეთის ოეპისკოპოსე კათედრაშ დორსხუაფა.
თეიშახ კლარჯეთის ზოხო ოეპისკოპოსე ვა რჩქჷ. თიშენი, ნამდა თე აკანი დახე ართი
ოშწანურაშ გოძვენას ბიზანტიაშ იმპერიას ორხველჷდჷ, ოეგებიეთ, თინა იმპერიაშა
მიშმალი პოლემონიშ პონტოშ ეპარქიაშ ნორთის წჷმარინუანდჷ დო რდჷ ტრაპეზუნტიშ
კათედრაშ თუდო. V ოშწანურაშ II გვერდის ქართლიშ ომაფეშ შხვა აკანეფწკჷმა ართო
კათედრაქ კლარჯეთის ხოლო ქჷდირსხუ. ჯუანშერიშ ჩინებათ, ვახტანგიქ ქჷდარინუ თაქი
ეპისკოპოსი („დასუა ერთი ეპისკოპოსად კლარჯეთს, ეკლესიასა ახიზისასა“).

ეიოშანალი რე, ნამდა ჯუანშერიშ „ვახტანგ გორგასლის ცხოვრებაშ“ ჩინებეფს კანკალე
მენცარი ვანდჷ — 1910-იანი წანეფშე მუს ძალამი ვასანდო ისტორიული წყუშ რეპუტაციაქ
აშუ. თექ უმოსო გოპიჯალუ თიცალი ავტორეფიშ მეჯინელობა, მუჭომეფით რენა ივანე
ჯავახიშვილი დო კორნელი კეკელიძე. ივანე ჯავახიშვილი ეშანჷნდჷ, ნამდა თე თხზულება
„არიკის უმოსო ქოგჷ, ვინდარო თახმი ისტორიას“. მუში რაგადით, თინა ვახტანგიშ ბორჯიშ
ისტორიაშო, მუდგაზმარენი უშანულო ჩინებაშ მოხ, დახე უმოღე რე. ბოლო ბორჯიშ
მარკვიებელეფიშ მერინაქ კვათჷრას დითირჷ ჯუანშერიშ თხზულებაშჸურე. ამდღა ალაზიმაფათ
მეტი მენცარი ირზიეს მარი ბროსეშ არზის, ნამდა თხზულებას მოჸონაფილ არიკულ ამბეეფს
რეალური ისტორიული ნერჩი გაჩქჷ..

523 წანას ქართლიშ ომაფეს მაფობაქ გეუქვუ დო დახე თელ ტერიტორიაქ სპარსეთიშ
მართუალაშ თუდო ქჷმოხვადჷ. ჯუანშერიშ ჩინებათ, სპარსეთიშე ზოხორინალა ქართლიშ ხვალე
ჟირ ოძგალე გვალამ აკანქ მუკიტუ — კახეთიშ მთიულეთიქ (სოდეთ ბაკურ მაფაშ სქუალეფქ
მითაფორეს დუდი) დო კლარჯეთ–ჯავახეთიქ. კლარჯეთიშ კირდეეფს თარენდჷ ვახტანგ
გორგასალიშ გამნარყი გუარამი, ნანათ ხოსროიანი დო მუმათ ბაგრატიონი. სუმბატ დავითიშ
სქი მუს „ბაგრატიონეფიშ მუმათ“ იშინუანს, მარა მუში კლარჯეთიშ თარალაშ გეშა მუთუნს
ვეჩიებუ.

VI ოშწანურაშ ბოლოს დო VII ოშწანურაშ დაჭყაფუს ბიზანტიას დო სპარსეთის შქას ნირზი
იგინძორებუდუ. ბიზანტიაშ იმპერიაქ ქართლის სპარსეთიშ გოლინა დოთირუ 571 წანაშ
არყებაშ დო გუარამშო კურაპალატიშ ტიტულიშ მეჩამაშ უკული. 580–ამ წანეფს სპარსეთიქ
ნორთობურო კინე დირთინუ პოზიციეფი ქართლის, 590–ამ წანეფს კინე დათმუ, 600–ამ
წანეფს კინე დირთინუ, 627 წანას ნინევიაშ ბურჯაფის კონწარო დამარცხებაშ უკული
საბოლოთ დუთმუ ბიზანტიას ქართლი. ჩინებული ვარე, მუ ხვადუდუ თე პერიოდის კონკრეტულო
კლარჯეთის, მარა წყუეფს მოჩამილ ჩინებეფიშ ნერჩიშე ვარაუდენა, ნამდა თე აკანი
ფშხირას რტინელ დამარცხებულეფიშ დუდიშმითაფორაფალს წჷმარინუანდჷ. ჯუანშერიშ
მეჯინათ, თაქ დეკვირდეს სპარსეთიშ ალმარინჯე სტეფანოზიშ (გუარამიშ სქიშ) სქუალეფქ
628 წანაშ უკული, მუჟამს დჷნოსქილედი ქართლი იმპერატორ ჰერაკლეშე ერისმთავარო კინე
დორინაფილ ადარნასეს უკინებუდუ.

VI-VII ოშწანურეფს კლარჯეთიშ ოკიდანჯალე საქვარუაშ გეშა ჩინებეფი პრაქტიკულო
ვამიპალუაფუ. რაგადებული რე ვარაუდი, ნამდა თე ბორჯის ოკო დორსხუაფედჷკო პარეხიშ
მონასტერი წყარმალუ დუგანალაშ ლეხერს, მარა თე არზის კანკალე მენცარი ვაალჷ.
პარეხის ასქილადირი ნოგაფუეფი ხვალე IX ოშწანურას დო უკულიან პერიოდის ორხველჷ..
ომენცარე ლიტერატურას ართხანს მეღებული რდჷ არზი, ნამდა კლარჯეთის არაბობაშახიან
პერიოდის სომეხეფქ დარსხუეს მონასტერეფი. თე არზი მიშჷ ნიკო მარიშე, ნამუთ
ფირქენდჷ, ნამდა VI-VIII ოშწანურეფს კლარჯეთის სომეხური ემიგრაციაშ დიდ პოპორქ
ქჷმახორცქჷ (ქოძ. თე სტატიაშ სექცია — ეთნიკური აკოდგინალუა ორდოიან შქა
ოშწანრეფს). თე არზი ალმახანურ ომენცარე ლიტერატურას გინოვარაფილი რე (ფირჩას
ქოძირით სექციას — „სომეხური მონასტერეფი“).

VII ოშწანურაშ II გვერდიშე საქორთუოშ ისტორიას ახალი ეტაპი იჭყაფუ. 654 წანას
ქართლიშ ერისმთავარქ ნირზიშ უმუშო დემორჩილჷ არაბეფს, მუქჷთ არაბეფიშ სარდალშე,
მასლამაშე გოჩამილ სიგელით გეფორმუ. სიგელს ეშანილი რე, ნამდა თი პიჯალათ არაბეფს
დემორჩილეს ქართლიშ ზოხოურ აკანეფქ, თინეფ შქას კლარჯეთიქ ხოლო. მუჭოთ დავით
ხოშტარია ეშანჷნს, თე საგანგებო ეშანუა თიშა მიოწურუანს, ნამდა ერისთავეფი (თინეფ
შქას კლარჯეთიშ) ძალამი ზოხორინელეფი რდეს მუჭოთ დინოხოლენ, თეშ გალეიან საქვარეფს
ხოლო

დიო ხოლო ულირი ოშწანურაშ II გვერდის დოჭყაფილი არაბეფიშ პატჷნალაქ საქორთუოს
გჷშაკერძაფილო დემონკჷ VIII ოშწანურაშ I გვერდის, ხალიფა ხიშამიშ (724–743) ჟინობაშ
წანეფს. 735 წანას არყებული კავკაციაშ დამორჩილებერო ხიშამქ მუში ჯიჯისქუა მარვან
იბნ მუჰამედი (მურვან ჸუნგაშ ჯოხოთ ჩინებული) მოლაჯღონჷ. „ქართლის ცხოვრებაშ“
მეჯინათ, მურვანიშ ოურდუმე ნძალათ ანთხებულ თარეფქ დო პიტიახშეფქ, დიდებულეფქ დო
მუნეფიშ მოჯგირეეფქ დიტყობეს კირდეეფს..

გინოჭკირილო ვარე დოდგინელი, რდჷ დო ვარ მურვან ჸუნგაშ ნალაშქარა აკანეფს შქას. თეშ
გეშა ბონ ჩინებას ხვალე სუმბატ დავითიშ სქი ირზენს. მუში ჩინებათ

სუმბატ დავითიშ სქი თაშნეშე ეჭარჷნს, ნამდა აშოტ კურაპალატიქ გაახალჷ მურვან ჸუნგაშ
მუნაჯალაგა არტანუჯიშ ჯიხა. შხვა ინფორმაციას ირზენა შხვა წყუეფი. „დავით და
კონსტანტინეს მარტვილობას“ ეჭარილ მურვან ჸუნგაშ მარშრუტის ვართ კლარჯეთი რჩქჷ დო
ვართ შავშეთი — თინა სამცხეშე არგვეთშა გინმურს. თაში რე გინაძინას ჯუანშერწკჷმა.
შხვადო ჯუანშერი არაბეფშე მუნაჯალაგა ქიანეფს შქას შინანს ქართლის, სომხითის დო
რანს, „არჩილის წამებას“ ქართლიწკჷმა ართო შინელი რე კახეთი ხოლო, მარა სოთინი ვარე
ნაშინა შავშეთი ვარა კლარჯეთი. გიორგი მერჩულეშ მეჯინათ, 780–ამ წანეფს, გრიგოლიშ
ხანძთაშა მეულაშ ბორჯის

ბრელი მარკვიებელი თეს კონწარი ტერიშ მუნაჯალაგა მუხურიშ სურათო მირჩქინანს. გიორგი
მერჩულე არაბეფიშ ლაშქარუაშე კლარჯეთის მუთუნ ვაჭარჷნს. ეიოშანალი რე, ნამდა სუმბატ
დავითიშ სქი (აკა ავტორი, ნამუთ კლარჯეთის მურვან ჸუნგაშ ლაშქარუაშე ირზენს
ჩინებეფს) კლარჯეთიშ მახორობაშ მორკებას ვემიორსხუანს არაბეფიშ მუშაციმეფს, მუშ
არზით მახორობაშ რკება გჷმიჭანუ „სატლობაქ“ ანუ ქოლერიშ ეპიდემიაქ. კორნელი
კეკელიძე იჩიებუ, ნამდა თენა ოკო რდას 746–747 წანეფიშ დიდი ეპიდემია, ნამუქჷთ
ბიზანტიას მიარე კათა ქეკიდინუ, დო ალბეთ, კლარჯეთის ხოლო მადუ.

თიშ უმკუჯინუო, ნამდა კლარჯეთიქ გინასქიდჷ მურვან ჸუნგაშ ლაშქარუას, რეგიონს
სიტუაცია იშენი მონკა რდჷ. კლარჯეთს მუში ნოქური გიოხუნუ მუმაჯალაგარ ეპიდემიაქ დო
საართო პოლიტიკურ დო ეკონომიკურ კრიზისიქ, ნამუქჷთ VIII ოშწანურას თელი საქორთუო
დოფორჷ. VIII–IX ოშწანურეფიშ თანჯას მუხურს ღურელი რდჷ მუჭოთ შურიელი, თეში ომეურნე
რინა, დოთხჷთხარაფილი რდჷ მახორობა, ადმინისტრაცია — მოლასირი.

ნიკოლოზ მარი ფირქენს, ნამდა VI ოშწანურას კლარჯეთიშ „თუბალ–კაინურ“ ანუ ქართველურ
მახორობაქ გესომეხჷ (перерождается в армян). თე პროცესი ნიკო მარს, მუში
აღიარებათ, ძალამ ბუნდოვანო აფუდუ წარმოდგენილი. ირკვიებუ, ნამდა თინა
გინმაჭყვიდირალ ფაქტორო თე პროცესის სომეხეფიშ მასიურ დოხორალას მირჩქინანდჷ. მუქ
ცადჷ, თე მოლინა ოჭარილე ძეგლეფით ხოლო დუდასურებუდჷკო დო აკა წყუს ქიგეჩენდჷ —
სომეხი მემატიანეშ ჰოვან მამიკონიანიშ თხზულებაშე, ნამუსჷთ VII ოშწანურაშ დაჭყაფუ
რე ეჭარილი. ნიკო მარქ თაქ ედომუშამო მუჭოდგა გეშეკითხჷ ჩინება უკვე აკოდგინელი
სომეხური ემიგრაციული ყარაფიშ გეშა ივერეფიშ თე ქიანას (კლარჯეთის). ქიანა ივერია
რენი, თე თხზულებას მართალო ეშანილი რე — მუში მამართვალი ვაშდენი „ივერეფიშ თარო“
(„ივერთა მთავრად“) იშინუაფუ; მარა, სომეხეფიშ ემიგრაციულ ყარაფშე მატიანეს ვართ
ბონი დო ვართ ორსა მეშანაფა ვამიპალუაფუ. პავლე ინგოროყვაქ წიაკალშა დოსხუნუ ჰოვან
მამიკონიანიშ ჩინებეფი დო ოძირუ ნიკო მარიშ მოსარზებაშ უნერჩობა. მუჭოთ დავით
ხოშტარია ეშანჷნს, ჰოვან მამიკონიანიშ თხზულებეფი ძალიერო არიკულ ელემენტეფს
იკათუანს; ნიკოლოზ მარი თინეფს მიშინუანს, მუჭოთ „გვერდოლეგენდარულს“. ეიოშანალი
რე, ნამდა ათე თხზულებას მოჸუნაფილი ამბე, მოქმედი კათა დო მოქმენდალაშ აბანი (ნოღა
ტამბური უჩა ზუღაშ პიჯის დო უკული მუშ მანგიორო ეგაფილი ნოღა ჰამამაშენი) შხვა
წყუეფშე ჩინებული ვარე..

კლარჯეთიშ მახორობაშ ედომუშამი არმენიზაციაშ ჰიპოთეზა ალმახანურ მენცარობას
ვესხუნუ, მარა მუდგარენ პერიოდის კლარჯეთის სომეხური მახორობაშ რინა ვაგჷშერიცხუ.
თინეფიშ თაქ რინას 530–540–ან წანეფს ადასურენს პროკოპი კესარიალი, ნამუთ De bello
gothico-ს ჭარჷნს, ნამდა ათინაშ, არქაბიშ დო აფსაროსიშ მარძგვანშე ებიჯილი გვალეფიშ
მელე, იბერიაშ თანჯეფშახ, ბიზანტიაშ მორჩილი პერსარმენეფი დო არმენეფი ოხორანდეს.
დავით ხოშტარია ფირქენს, ნამდა სომეხეფქ კლარჯეთის უმოსო IV ოშწანურაშ ბოლოს დო
უმოს ინტენსიურო V ოშწანურას დიხორეს. მუში რაგადით, ოფირქებელი რე, ნამდა თინეფქ
ცენტრალურ დო ბჟაეიოლ სომხეთშე მორთეს, ნამუქჷთ ბიზანტიას დო სპარსეთის შქას
სომხეთიშ დორთუალაშ უკული (387 წანას) სპარსეთიშ აკოდგინალუას ქჷმოხვადჷ. თაქ
ქირსიანული მახორობა იჩაგრებუდუ, მუქჷთ გჷმიჭანუ 450–451 წანეფიშ არყება. ლაზარ
ფარპეციშ „სომხეთიშ ისტორიაშე“ რჩქჷ, ნამდა სპარსალეფწკჷმა ლჷმაშ ბორჯის სომეხეფი
ფშხირას დუს მითაფორუანდეს ტაოს, კლარჯეთიშ მოხურგე ძნელომიორინალ აკანს. ოეგებიეთ,
თინეფიშ ნორთიქ — პრობიზანტიურ ორიენტაციაშ სომეხურ არისტოკრატიულ ფანიეფქ — ტაოშე
კლარჯეთშა გინილჷ, ნამუთ ბიზანტიაშ გიობიჯალს წჷმარინუანდჷ ქართლის დო ედომუშამო
კავკაციას სპარსეთიწკჷმა ლჷმას. დავით ხოშტარია კოროცხჷნს, ნამდა ძნელი ოფირქებელი
რე თინეფს აკანიშ მახორობაშ ჯინჯიერი თირაფა გჷშუჭანუაფუდესჷკო, მარა, მუჭოთ
რჩქჷნი, თინეფი აქტიურო რჩქჷდეს პოლიტიკურ რინას.

დავით ხოშტარია კოროცხჷნს, ნამდა V-VI ოშწანურეფს ინტენსიურო მიშჷ კლარჯეთიშ
მორჩილრიცხუამი სომეხური მახორობაშ დოხოლაფა თაქიან მახორობაწკჷმა, მარა თე
პროცესიქ ითუ „გოსომეხაფათ“ ვარინ, პიჯიშო, სომეხეფიშ ეთნოკულტურული თირაფათ. მუში
არზით, თე ტენდენციაქ გჷშაკერძაფილო VII ოშწანურას გეძალიარჷ, სომეხურ–ქორთული
საეკლესიო ნირზიშ უკული, მუჟამსჷთ რელიგიურო უმოსო ეთნიკურ გვირზილს მოხარცქილ
მართლმადიდებელ (დიოფიზიტი) სომეხეფქ ხოლო უმოსო მეჭედას მიარსხუეს ეთნიკურო
გინორთელ, მარა ართმორწუმე ქორთუეფს. დავით ხოშტარია ჩილათირო მირჩქინანს ნიკოლოზ
მარიშ მოსარზებას, ნამდა სომეხეფიშ ქართიზაციაქ ხვალე VIII ოშწანურას დიჭყჷ დო XI
ოშწანურაშახ იგინძორჷ. მუში არზით, თე პროცესი უკვე VII ოშწანურაშო დალიებური რდჷ.
თაქ თინა ვა გჷმორიცხჷნს, ნამდა ზოხო ოფუტეეფს დო თემეფს სომეხეფს უმოსი ბრელი
ხანიშ გოძვენას მუკუტებუდესჷკო დორხველი ეთნიკური ელემენტეფი, თინეფ შქას ოდაბადური
ნინა.

ორდოიანი შქა ოშწანურეფიშ კლარჯეთიშ ეთნიკურ აკოდგინალუას მენცარეფი ითოლწონენა
ტოპონიმიკას ხოლო. ჯვეში ოჭარილე წყუეფით კლარჯეთის ხვალე ჟირი სომეხური ტოპონიმი
რე დოდასურაფილი — შატბერდი დო მიძნაძორი (თე ზიტყვას ხოლო მიჯნა ქორთული რე).
ქართველური ტოპონიმეფი ბრელით უმოსი რე. პავლე ინგოროყვას მოჸუნსჷ 50–შე უმოსი
გეოგრაფიული ჯოხოდვალა, ნამუეფშეთ, ართი-ჟირი გჷმჷნარკებუშ მოხ, არძო ქართველურ
ნინობურ ოქიანუს ორხველჷ. რ. ედვარდსი აღნიშნავს, რომ შატბერდი არის ერთ–ერთი
თითო–ოროლა ამოცნობად სომხურ ტოპონიმთაგანი კლარჯეთში. ქორთულ ტოპონიმეფიშ
უმეტაშობა სომეხურიშ გინაწონს, მოწმენს თის, ნამდა კლარჯეთიშ სომეხობა ბრელით ნორკე
რდჷ ქართველურ მახორობაშე.

IX ოშწანურაშე ობჟათე საქორთუოშ დო თინეფ შქას კლარჯეთიშ ისტორიას ხოლო ახალი
ფარანი იჭყაფუ. ოშწანურაშ დაჭყაფუს აშოტ ბაგრატიონშე ობჟათე საქორთუოს დირსხუ
ტაო-კლარჯეთიშ ომაფექ, ნამუთ ტაოშ დო კლარჯეთიშ მოხ ფორჷნდჷ შხვა ისტორიულ
რეგიონეფს ხოლო, შავშეთის, კოლას, არტაანს დო შხვა. თე მოლინაშ შხვადოშხვანერი
დოთარიღაფა რე ჩინებულია— კანკალე მენცარი ომაფეშ დორსხუაფაშ თარიღო 809 წანას
მირჩქინანს, შხვეფი იჩიებუნა 813 წანაშ ხოლო ხანეფს. სუმბატ დავითიშ სქიშ მეჯინათ
აშოტი დუდშე ქართლიშ ერისმთავარი რე. თინა ოლჷმუდჷ არაბეფს, მარა დემარცხჷ დო
აძვილებურქ იჸუ, კლარჯეთშა ურტებუდჷკო, ნამუთ ბიზანტიაშ იმპერიაშ გოლინაშ სფეროს
რდჷ. ახალი ომაფეშ დორსხუაფაშ უკული აშოტიქ კურაპალატიშ ტიტული ხოლო ქიმიღჷ.
მუდგაზმარენი წანაშ უკული აშოტიქ ირგებუ სახალიფოს დოჭყაფილი რია დო არაბეფწკჷმა
ლჷმა გაგინძორჷ. ბურჯაფეფქ წჷმოძინელ იჸუ დო 820 წანაშო ტაო-კლარჯეთიშ ომაფეშ უკვე
ქართლი ხოლო ომორჩილჷდჷ.

აშოტ კურაპალატის მიარსხუაფუ კლარჯეთიშ არძაშე დიდი ოკიდანჯალე სამუშეფი. სუმბატ
დავითიშ სქი გჷშაკერძაფილო ეშანჷნს, ნამდა აშოტიქ გაგშანწყუ არტანუჯიშ ჯიხა, ეკიდჷ
თიშ თუდო ნოღა, ჯიხას დინოხოლე მუში დოხორე დო წიმინდე პეტრეშ დო პავლეშ ჯოხობაშ
კარიშ ეკლესია, ნამუსჷთ საფულე ხოლო გიხაზირჷ. აშოტიქ მეჭედა ურთიართალა დიჭყჷ
კლარჯეთის მოღალე ბერეფწკჷმა, უმაართაშო გრიგოლ ხანძთელწკჷმა. მუშ პერიოდის
კლარჯეთიშ ომონასტერე კიდანჯალაქ გჷშაკერძაფილო დიდი მასშტაბეფით ქჷმიძინჷ. აშოტის
ბრელქ ვაჭიშუ, მარა ოსხირი დინურღუ კლარჯეთიშ ბერ–მონაზონეფს დო ოერე ხეშულობას
შქას ურთიართალას, ნამუსჷთ მუში გამნარყეფი ტკიცას თხილანდეს (თე პერიოდიშ
ომონასტერე კიდანჯალაშ გეშა ქოძირით თე სტატიაშ სექცია — გრიგოლ ხანძთელიშ
პერიოდი).

სუმბატ დავითიშ სქიშ მეჯინათ, 826 წანას აშოტიქ არაბეფწკჷმა ბურჯაფის დიღუპუ. თე
მოლინაშ თარიღო ართგანი მენცარეფი 836 წანაშ ხოლო ხანეფს ხოლო მირჩქინანა. აშოტის
სუმ სქიქ დასქიდჷ — ადარნასე, ბაგრატი დო გუარამი. ტაო-კლარჯეთიშ ომაფეს დუდშე
სუმხოლო ართო მართუნდუ, სოიშახ ოშქარ ჯიმა ბაგრატიქ ვემიღჷ კურაპალატიშ ტიტული
იმპერატორშე. თეშ უმკუჯინუო, ტაოს დო კლარჯეთის თინა ვაჸოფე აკა მამართვალი,
ნამუსჷთ აშოტი — გიორგი მერჩულე სუმხოლო ჯიმას „ხენწჷფეეფო“ იშინუანს.

აშოტ კურაპალატიშე ტაო კლარჯეთის ომაფეშა მუშაართაფილ ტერიტორიეფქ (თინეფ შქას
ქართლი ხოლო) მუში ღურაშ უკული მალას მედინჷ. არაბეფიშ სარდალ ხალილ იბნ იაზიდიქ
829–830 წანეფს ქართლი გეჭოფუ. 850–ამ წანეფს არაბეფშო ქართლიშ დათმობაქ საბოლოთ
გეფორმუ ბაგრატ კურაპალატის დო ქართლიშ ამირაშ აპიჯაფათ, მუშ უკულით ტაო-კლარჯეთიშ
ომაფე ანუ ქორთუეფიშ ომაფექ (ქართველთა სამეფო) კინე ობჟათე-ბჟადალ საქორთუოშ
პროვინციეფით მუკიფარგალჷ. კლარჯეთიშ ბაგრატიონეფი ართი პერიოდი ხარკის ხოლო
უგანდეს არაბეფს, მარა თე ირფელიშ უმუჯინუო, ქიანას ეკონომიკური დო შურიელი ეკეულაშ
პროცესი ვაგაჩერებე. პიჯიში, გვალო თენა რე კლარჯეთიშ ომონასტერე კიდანჯალაშ არძოშე
ინტენსიური პერიოდი.

888 წანას ადარნასე II–ქ „ქორთუეფიშ მაფაშ“ („ქართველთა მეფე“) ტიტული ქიმიღჷ,
ომააფეს ქიგიადუ ხოლო სამეფოს „ქორთუეფიშ ომაფექ“ („ქართველთა სამეფო“). ართოიანი
საქორთუოშ გოჭყაფაშ თარიღო იკოროცხუ 978 წანა, მუჟამსჷთ „ქორთუეფიშ მაფაქ“ (ბჟაეიოლ
საქორთუო) ბაგრატ III-ქ მიღჷ აფხაზეთიშ ხვისტა. თე პერიოდის კლარჯეთი ართოიანი
ომაფეშ გალე რდჷ დოსქილადირი. ბაგრატიქ თინა 1001 წანას მუშეართჷ. თე ბორჯიშე
კლარჯეთიშ ისტორია ართოიან საქორთუოწკჷმა რე მერსხუაფილი.

XI ოშწანურაშე კლარჯეთის ოკიდანჯალე მუშობეფიშ თარ ობიჯიქ — ბაგრატიონეფიშ
ხუჯიშდაკინაქ მეუჭყორდჷ. 1001 წანას დოღურუ დავით კურაპალატიქ, 1008 წანას —
გურგენქ. გოართოიანაფილ საქორთუოშ ომაფე კარქ კლარჯეთშე ბჟადალ საქორთუოშა, ქუთეშშა
გინილჷ. ბაგრატიონეფიშ კლარჯულ ჸაქ ფაქტობურო რინა მეჭყვიდჷ — მუნეფიშ ნორთი ბაგრატ
III-ქ ჯიხას ქიმლახვილჷ, შხვეფქ რტინათ მიახვარეს დუდს. ობჟათე საქორთუოს
ბაგრატიონეფქ ვადოსქიდეს, მუქჷთ დუდშენო გიოდოხოდჷ თე რეგიონიშ კულტურულ რინას.

XI ოშწანურაშ II გვერდიშე საქორთუოს რინელ სიტუაციაქ გეუფურაშჷ. მესოპოტამიას
დაკვირდებულ თურქ-სელჩუკეფი ჭიე-ჭიეთ კავკაციაშა დო მორჩილ აზიაშა მიშეს. 1065
წანას სულთან ალფ-არსლანიშ დუდალათ ჯავახეთი დარბიეს, 1068 წანას კახეთი დო ქართლი.
თე პერიოდშო თურქ-სელჩუკეფი უკვე ტომბას რდეს მიშაჭკირილი მორჩილ აზიაშა. 1071
წანაშ მარაშინათუთას მუნეფქ მანზიკერტიშ ბურჯაფის დამარცხეს ბიზანტიაშ არმია, მუქჷთ
ხოლო ბჟაეიოლს ნძალეფიშ ართმანგობა კვათჷრას დოთირუ. 1080 წანას სელჯუკეფქ სულთან
მელიქ-შაჰიშ დუდალათ მაჟირაშა გამშაციეს საქორთუოშა დო დახე არძო მუხური
დოლაშქარეს. კლარჯეთი, ნამუშათ სუმი ოშწანურაშ გოძვენას მუსლიმი დჷმაპყრებელი ვა
რდჷ მიშნაულა, გჷშაკერძაფილო მონკა დგომარობას ქჷმოხვადჷ. დავით აღმაშენებელიშ
ისტორიკოსიშ ჩინებათ, „... კლარჯეთი ზღვის პირამდის ... აღივსო თურქითა“. ეიოშანალი
რე, ნამდა კინ თი ისტორიკოსწკჷმა მელიქ-შაჰი ძალამ ჯგირო რე დოხასიათაფილო დო
ქირსიანეფიშ ჸოროფა ხოლო მიაჭარუ. მარა, მუჭოთ კინ თი ნაწარმებუს ირკვიებუნი,
დჷმაპყრებელეფი ვაგშეგორუდეს ჭყოლოფათ:

მენცარეფი გინოჭყვიდირელო ვეჩიებუნა, კონკრეტულო მუ გავალქ მიოდირთჷ კლარჯეთის, მუშ
ომონასტერე კომპლექსეფს, მარა ფაქტი რე, ნამდა მონასტერეფიშ გინოჭუალას უმიარაშ
ბორჯის აკოციმა ვაგჷმუჭანუაფუ (ხანძთა, შატბერდი, ოპიზა). თურქ-სელჩუკეფიშ პატჷნალა
კლარჯეთის მეტნორკე ინტენსივობათ XII ოშწანურაშ დაჭყაფუშა იგინძორებუდუ, სოიშახ
დავით აღმაშენებელქ ვა გინორაჸჷ თინეფი.

XII ოშწანურაშე, მუჟამსჷთ კლარჯეთი უკვე გოართოიანაფილ ფეოდალურ საქორთუოშ ნორთის
წჷმარინუანს, კლარჯეთიშ აქტუალურობაქ, მუჭოთ რჩქჷნი მედინჷ. ართ განშე თენა
გჷშაჭანაფილი რდჷ ომაფე კარიშ კლარჯეთშე დიო ქუთეშშა, უკული ქართიშა გინულათ;
მაჟირა განშე თით, ნამდა ბაგრატიონეფი უმოსო უჩანდეს გურს ქიანაშ დინოხოლენ,
ცენტრალურ რეგიონეფს. XII–XIII ოშწანურეფიშ ეკლესიეფი კლარჯეთის ჩინებული ვა რე.
უკულიან პერიოდშე ხოლო XVI ოშწანურაშახ თაქ ხვალე ჟირკაკალია უშანულო ოკულტე ნოგაფუ
რე.

1551 წანას კლარჯეთი ობჟათე საქორთუოშ შხვა მუხურეფწკჷმა ართო ოსმალეფქ დეკინეს. თე
ბორჯიშე კლარჯეთიშ (დო ზოგადო საათაბაგოშ) ქორთული მახორობა გომუსულმანაფაშ რზას
გერე. ბერი ეგნატაშვილიშ მეწურაფათ, XVII ოშწანურაშ I გვერდიშე:

რუსეთ-თურქეთიშ 1877–1878 წანეფიშ ლჷმაშ უკული, ბერლინიშ კონგრესის მეღებული
გინოჭყვიდრუაშ ოსხირშა ისტორიული ობჟათე საქორთუოშ დიდ ტერიტორიაქ რუსეთიშ იმპერიაშ
აკოდგინალუაშა მიშელჷ. თინეფს შქას რდჷ კლარჯეთიშ ნორთი ხოლო. კლარჯეთიშ თე ნორთი
ბათუმიშ ოლქიშა მიშმეშჷ დო ფორჷნდჷ ართვინიშ ოკრუგის, ნამუთ ბათუმიშ ოლქიშ შხვა
ოკრუგეფწკჷმა ართო ოურდუმე დო ადმინისტრაციულ საქვარეფს კავკაციაშ თარსარდალიშ ხეს
რდჷ. აბანობურ მართუალას ოდუდეს მუკურდჷ ბათუმიშ ოურდუმე გუბერნატორი. 1883-1903
წანეფს ისტორიულ კლარჯეთიშ ტერიტორიაქ (ედომუშამო ბათუმიშ ოლქიწკჷმა ართო) ქუთეშიშ
გუბერნიაშა მიშელჷ. 1903 წანაშე კინე ზოხო გჷშართილილი ბათუმიშ ოლქიშ აკოდგინალუას
რე.

კლარჯეთიქ 1918 წანაშ 22 პირელს ახალდუნარსხუეფ ამიერკავკაციაშ დემოკრატიულ
ფედერაციულ რესპუბლიკაშ ფარგალეფს ქჷმოხვადჷ, თიშ ფაჩუაშ უკული, თი წანაშ 26 მესიშე
საქორთუოშ დემოკრატიულ რესპუბლიკაშ თანჯეფს რე. 1918 წანაშ 27 მარაშინათუთას
ბრესტ-ტილოვსკიშ ზჷთ რუსეთიქ საქორთუოშ დემოკრატიული რესპუბლიკაშ ალაფაშ უმუშო
ვარია ქოთქუ ობჟატე საქორთუოშ ტერიტორიეფშე, თინეფ შქას ისტორიულ კლარჯეთშე ხოლო.
1921 წანაშ 13 გჷმათუთას თურქეთ დო ამიერკავკაციაშ დემოკრატიულ რესპუბლიკეფს შქას
ხექ იჸუ მოჭარილქ ოთინჩე მორაგადაფაშა, ნამუთ ყარსიშ ხეშაკოკირუაშ ჯოხოთ რე
ჩინებული. ხეშაკოკირუათ თურქეთიქ ქიმიღჷ ობჟათე საქორთუოშ ტერიტორიეფიშ შანულამი
ნორთი, თინეფ შქას კლარჯეთიშ ისტორიული რეგიონი — ართვინიშ პროვნიცია ხოლო.

1921 წანაშ ხეშაკოკირუათ სხუნუეფიშ რსხუს დო თურქეთის შქას იჸუ დოდგინილქ თი
სანძოქ, ნამუთ ამდღა ხოლო მოქმედენს საქორთუო დო თურქეთის შქას.

კლარჯეთის მაართა შანულამი ოკიდანჯალე სამუშეფიშ გეშა ინფორმაციას ირზენს ჯუანშერი.
თე კიდანჯალეფი ვახტანგ გორგასალს დო მუშ ძუძუმტეს, კლარჯეთიშ ერისთავ არტავაზის
მიარსხუაფუ. ჯუანშერიშ გინოჩალამთ მაფაქ დო ერისთავქ ართო მილეს კლარჯეთიშ
ახალმუშნაარტეფი აკანი დო დოგეგმეს დიდი ოკიდანჯე სამუშეფი. მუჭოთ ირკვიებუნი, თე
პერიოდის ჟირი დიდი ჯიხა რდჷ — თუხარისი დო ახიზა. ვახტანგიშ ზოჯუათ არტავაზიქ
გაახალჷ ახიზაშ ჯიხა დო გეკიდჷ ახალი არტანუჯიშ ჯიხა. ჯუანშერი მუთუნს ვაჭარჷნს
მაფაშ დო ერისთავიშ მუნაძირეფი ეკლესიეფიშ გეშა, მუშ ოსხირშათ დავით ხოშტარია
ვარაუდენს, ნამდა კლარჯეთის თე პერიოდის ხვალე ართი ეკლესია რდჷ, ნამუთ V ოშწანურაშ
მაჟირა გვერდის მირდატ მაფას ოკო ეუკიდჷდჷკო თუხარისიშ ჯიხას. ვახტანგ გორგასალქ,
მუჭოთ რჩქჷნი, იფირქჷ საეკლესიო კიდანჯალაშე ხოლო; მუში მეწურაფათ არტავაზიქ ეიოგჷ
ოპიზაშ მონასტერი დო დაბა მერიშ, შინდობიშ დო ახიზაშ ეკლესიეფი.

ბერთაშ ოთხთავიშ ართ-ართი მიკნაჭარა თუხარისიშ წიმინდე გერგიშ ეკლესიაშ ეგაფას
თაშნეშე ვახტანგ გორგასალს მიორსხუანს. რ. ბლეიკი დო ს. დერ ნერსესიანი მიკნაჭარაშ
ღოლამაშ თარიღო XII-XVI ოშწანურეფს შქას ოხვამილუანა. მუნეფიშ არზით, თენ რე
თუხარისიშ ეკლესიაშ დორსხუაფაშ ლეგენდა. მიკნაჭარაშ მეჯინათ ეკლესია გორგასალიშ
ბორჯის ეუგაფუნა. მუჭოთ რჩქჷნი, ლეგენდაქ, ნამუთ გვიანიშახიან მიკნაჭარას ესახჷ,
ვახტანგიშ ჯოხოს მიორსხუ თუხარისიშ ჯვეში, დიო ხოლო IV ოშწანურას ეგაფილი ეკლესია.
თეშ ოსხირო შილებე თინა გინორთედჷკო, ნამდა ჯუანშერიშ ჩინებათ ვახტანგიშ ერისთავი
არტავაზი ბრელს კიდჷნდჷ კლარჯეთის. დავით ხოშტარია ვა გჷმორიცხჷნს, ნამდა მუს
თუხარისიშ ჯვეშ ეკლესიაშე მართალო უტარებუდჷკო მუდგა იჸინი გაახალაფარი სამუშეფი,
ვარა გვალო დუდშე ეუგაფუდჷკო ეკლესია. მარა, თე ეშანჷნს, ნამდა ჯუანშერი თეშ გეშა
მუთუნს ვაჭარჷნს — თიშ მეჯინათ, ვახტანგიქ დო არტავაზიქ ხვალე ჯიხა მიძირეს.

ჯუანშერიშ ჩინება არტავაზიშე V ოშწანურაშ მაჟირა გვერდის ოპიზაშ მონასტერიშ
დორსხუაფაშ გეშა მარკვიებელეფიშ აბსოლუტურ უმირაშობას ართხანს სარწუმოთ
ვემიორჩქჷდჷ. თე მოსარზება მოურს თი გოფაჩილ ტრადიციულ მეჯინელობაშე, ნამდა
საქორთუოშახ VI ოშწანურაშ შქა ხანეფშახ, ასურალი მუმალეფიშ მოულაშახ საქორთუოს
მონასტერეფი ვარდჷ. კორნელი კეკელიძე თე თემაშე ჭარჷნდჷ:

ალმახანურ მენცარობას თე ოკითხუწკჷმა მერსხუაფათ არზი ვაჸოფე. დავით ხოშტარიას
მიორჩქჷ, ნამდა ბოლო ხანეფს გჷმოლინილი მოღეეფი შხვანერო წჷმარჩქინანა ქორთული
მონასტერეფიშ ორდოიან ეტაპის დო ჯუანშერიშ თე ჩინებაშე ეჭვიშ ოსხირი ვარე.
ალმახანურ მარკვიებელეფშე ოპიზაშ მონასტერიშ დორსხუაფაშ ვახტანგიშ ფარანით
დოთარირაფას გინივარანს ვახტანგ ჯობაძე.

კლარჯეთიშ აკანს VI-VII ოშწანურეფიშ ოკიდანჯალე სამუშეფიშ გეშა ჩინებეფი პრაქტიკულო
ვამიპალუაფუ. რაგადებული რე მოსარზება, ნამდა თე ბორჯის ოკო დორსხუაფედჷკო პარეხიშ
მონასტერი, წყარმალუ დუგანალაშ ლეხერს, ბერთაშ ჟილე. მარკვიებელეფს შქას მოსარზებაშ
ოსხირს ირზენს „სერაპიონ ზარზმელის ცხოვრება“, სოდეთ ნარაგადი რე, ნამდა წიმინდე
შიოშ ართ-ართქ მოწაფე მიქაელქ მიდართჷ კლარჯეთშა, ართ ხანს ქორდჷ ოპიზას დო უკული:

პარეხიშ მონასტერიშ დორსხუაფაშ თარიღი მარკვიებელფს შქას არზეფიშ შხვადოშხვაობას
იჭანუანს. მუნეფიშ ნორთი, ნამუეფით „სერაპიონ ზარზმელის ცხოვრებას“ ეჭარილ მოლინეფს
VI-VII ოშწანურეფით ათარიღენს, ფირქენს, ნამდა პარეხიშ მონასტერი მართალო წიმინდე
შიოშ მოწაფე მიქაელქ დარსხუ VI ოშწანურაშ შქა ხანეფს. მარკვიებელეფიშ მაჟირა ბუნა,
ნამუთ სერაპიონ ზარზმელს IX ოშწანურაშ მოღალეთ მირჩქინანს, კოროცხჷნს, ნამდა
ჟირხოლო თხზულებას მოშინელი მიქაელი ართი დო კინ თი კოჩი რე, გრიგოლ ხანძთელიშ
წორომებორჯე; თაშ ნამდა, VI-VII ოშწანურეფს პარეხი ვა რდჷ ეგაფილი.

VII ოშწანურაშ მაჟირა გვერდიშე დო VIII ოშწანურაშე კლარჯეთის შანულამი გავალი
მიორინუ მურვან ჸუნგაშ ლაშქარუეფქ თუ ქოლერაშ ეპიდემიაქ (ქოძირით გიმენდუდი VIII
ოშწანურა). ომონასტერო, ოეკლესიე დო შხვა სახეშ კიდანჯალეფი თე პერიოდის შურო ვარე
ჩინებული. ხოლო, თე პერიოდის დიჩოლჷ ოპიზაშ მონასტერქ, ნამუქჷთ 750–760 წანეფს კინე
გეახალჷ. VIII ოშწანურაშ მეწირილშო, მუჟამსჷთ კლარჯეთშა გრიგოლ ხანძთელქ ქიმერთჷ,
ოპიზაშ მოხ შხვა მონასტერი ვადოხვალამუ.

ომენცარე ლიტერატურას ართ ბორჯის გოფაჩილი რდჷ მოსარზება, ნამდა არაბობაშახიან
პერიოდის კლარჯეთის სომეხეფქ მუდგარენი მონასტერეფი დარსხუეს. თე არზი მოურს
ნიკოლოზ მარიშე, ნამუთ კოროცხჷნდჷ, ნამდა VI-VII ოშწანურეფს კლარჯეთიშ მახორობაქ
სომეხური ემიგრაციული პოპორიშ გეშა „გესომეხჷ“. „გრიგოლ ხანძთელის ცხოვრებაშ“
მაართა გჷშაშქუმალაშ წოხოლენზიტვობას ნიკოლოზ მარი გრიგოლ ხანძთელიშ დო მუში
მოწაფეეფიშ მოღალობაშ დაჭყაფუშ გეშა ჭარჷნდჷ:

VIII ოშწანურაშ შქახანეფს ოპიზაშ მონასტერიშ აკონწყუალაწკჷმა მერსხუაფათ ნიკოლოზ
მარი ეშანჷნდჷ:

დავით ხოშტარია რაგადანს, ნამდა კორნელი კეკელიძე იშხანიშ მონასტერს ჩილათირო
კლარჯეთიშ მონასტერეფიშ ხასჷლას შინანს, თიწკჷმა, მუჟამს თინა ტაოს იდვალუაფუნ.
ჩინებული რე დო ალმახანურ მენცარობას ხოლო ნირზის ვაგშეჭანუანს თი ფაქტი, ნამდა
იშხანს მაართა კათედრალი დიოფიზიტ მართლმადიდებელ სომეხ ნერსექ ეიოგჷ VII
ოშწანურას, მარა დავით ხოშტარიაშ ეშანუათ, ტაოშ დო კლარჯეთიშ ართიანშა აბორჯება
ვეშილებე, თიშენი, ნამდა IX ოშწანურაშახ მუნეფიშ ისტორიული ბედი შხვადოშხვა რდჷ.
უოშქარეთ კლარჯეთის თე პერიოდიშ სომეხურ მონასტერეფიშ ნიკო მარიშული მოაზჷრაფა
ალმახანურ მენცარობას გინოვარაფილი რე. ვამიპალუაფუ ნამთინი ჭარილობურ ჩინება,
ნამუთ ბონას, ვარა ორცათ დადასურენდჷ სომეხეფშე კლარჯეთის აკა მონასტერიშ ეგაფაშ
ფაქტის ვარა. თაშნეშე ვარე კლარჯეთის თიხანო დორსხუაფილი მუთუნნერი სომეხური
ხენაჭარა ვარა შხვანერი ომონასტერე რინაშ ნოქური.

ბოლო ხანეფს კლარჯეთიშ დო ტაოშ არქიტექტურაშ ისტორიის ფალსიფიკაციაქ გჷშაკერძაფილო
ტენდენციური ხასიათი ქიმიღჷ. გორჩქინდჷ პუბლიკაციეფქ, ნამუეფსჷთ კლარჯეთი ისტორიული
სომხეთიშ ნორთო რე გჷმოცხადებული, ობჟათე საქორთუოშ IX–X ოშწანურეფიშ კულტურა —
„სომეხურ–ქალკედონიტურო“. თეშნერ პუბლიკაციეფს, მუჭოთ დავით ხოშტარია ეშანჷნს,
არქიტექტურული ასპექტი უკოხოლენ პლანს რე, თიშენი, ნამდა ხელუანობაშ ისტორიაშ
თოლარზით ტაო–კლარჯეთიშ არქიტექტურაშ სომეხურო გჷმოცხადებაშ აბსურდულობა არძოშე
მეტო მოხვადუ თოლს.

არძოშე ფართომასშტაბამი კიდანჯალა კლარჯეთის IX ოშწანურაშე იჭყაფუ დო მერსხუაფილი
რე შქა ოშწანურეფიშ საქორთუოშ არძოშე დიდი ომონასტერე ყარაფიშ ინიციატორიშ — გრიგოლ
ხანძთელიშ მოღალობაწკჷმა. გრიგოლქ კლარჯეთშა ქართლიშე 780 წანაშ ხოლო ხანეფს მერთჷ.
მუს ოხოლჷდჷ სუმი ალმაშარე, საბა, თეოდორე დო ქრისტეფორე, ნამუეფქჷთ უკული მუში თია
მიშეღეს ომონასტერე კიდანჯალას. მუნეფიშ დუდშეიანი დუდიშმითაფორაფალი ოპიზაშ
ახალაკნანწყუა მონასტერი რდჷ, სოდეთ გრიგოლი ჟირ წანას რდჷ. ჟირი წანაშ უკული თინა
ანაქორეტი ბერიშ, ხუედიოსიშ ელაჩამათ ორსხუანს ახალ მონასტერს — ხანძთას.

გიორგი მერჩულეშ თხზულება „გრიგოლ ხანძთელის ცხოვრებას“ რჩქჷნა ოერე ხეშულეფი,
გაბრიელ დაფანჩული დო აშოტ კურაპალატი, ნამუეფიშ მოხვარათ მოხვადჷ ომონასტერე
კიდანჯალაშ ფართას გოფაჩუაქ. აშოტის მეჭედა ურთიართალეფი უღუდუ კლარჯეთის მოღალე
ბერეფწკჷმა, გჷშაკერძაფილო გრიგოლ ხანძთელწკჷმა. თეშ უკული ომონასტერე კიდანჯალა
კლარჯეთის გჷშაკერძაფილო ფართო მასშტაბეფს იძინანს. აშოტიშ მართუალაშ პერიოდის ჟინო
(აზნაურ) გაბრიელ დაფანჩულიშ მოხვარათ ეკიდილქ იჸუ ქუაშ ახალ ეკლესიაქ ხანძთას დო
დირსხუ დიდალეფიშ მონასტერ გუნათლეშ ვანქ. გუნათლეს შავშეთის დვალირ ოფუტე
გურნათელწკჷმა ამანგენა, სოდეთ ოეგებიეთ IX ოშწანურაშ მორჩილი დარბაზული ეკლესია რე
დოსქილადირი. შხვა ვერსიათ გუნათლიშ ვანი რე გვიანიშ შქა ოშწანურეფიშ ოხვამე. თე
მონასტერი, მუჭოთ რჩქჷნი, ჭიჭე დო ნორკეთჩინებული რდჷ, თიშენი, ნამდა გიორგი
მერჩულე უკული მუთუნს ვეჩიებუ თიშ გეშა დო ვართ „ვითოჟირ ტიოზის“ („ათორმეტ
უდაბნოთა“) შქას იშინუაფუ.

თე ხანეფშო ვარაუდენა მერე დიდალეფიშ მონასტერიშ დორსხუაფას ხოლო. მერეს ეკლესია
დიო ხოლო ვახტანგ გორგასალიშ ბორჯის არტავაზიქ ეკიდჷ. შილებე, თე ეკლესია
მონასტერიშ დორსხუაფაშ ბორჯის ხოლო თელი ჸოფედჷკო. გიორგი მერჩულე მუთუნს ვეჩიებუ
მერეს ახალი ეკლესიაშ კიდანჯალაშე, უბრალეთ ეშანჷნს, ნამდა დიდია ფებრონიაქ მორთჷ
მერეშა („მოიწია სამცხით და დაემკჳდრა მერეს შინა“). თეშ უკული ჰაგიოგრაფი უკვე
მერეშ მონასტერს შინანს, ნამუთ, მუჭოთ რჩქჷნი, ფართას რდჷ ჩინებული. კლარჯეთიშ
„ვითოჟირ ტიოზის“ („ათორმეტ უდაბნოთა“) შქას თენა აკა დიდალეფიშ მონასტერი რე. მუში
ზოგადი აბანდვალა ჩინებული რე, მარა ნომონასტერუშა ვარე მეგორაფილი.

IX ოშწანურაშ შქახანეფს ბაგრატ კურაპალატიქ დო მუშ ჯიმალეფქ გრიგოლ ხანძთელიშ
თხუალათ მილეს კლარჯეთიშ მონასტერეფი. თე შარალუაშ გეშა გიორგი მერჩულეშ თხზულებას
ამხვადუნა ახალი მონასტერეფი, ნამუეფით ნაწარმების ეიშახ ვარჩქჷ. კერძოთ,
ბაგრატიონეფშე მოძირაფილ მონასტერეფს შქას მოშინელი რე ჯმერკიშ ჯეგემარია დო დაბაშ
წიმინდე გერგი. თეშ მოხ, ხანძთას გაჩერებული ხენწჷფეეფიშ ოძირაფალო მეურთუმჷნა
მიძნაძორიშ მანჯღვერს („დიდი მამაჲ“) დავითის დო მუშ მოწაფეეფს — წყაროსთავიშ
მონასტერის მაკიდალ ილარიონს დო ბარეთელთაშ მონასტერიშ მაკიდალ ზაქარიას. არძო თე
მონასტერქ 830–840–ამ წანეფს დირსხუ, მოგვიანაფილო თინეფს ქიგიაძინჷ პარეხიშ დო
დოლისყანაშ მონასტერეფქ ხოლო.

თაშ ნამდა, ბორჯის ძალამ მორჩილ მუნაკვათას კლარჯეთის დირსხუ ვარა გეახალჷ ვითოჟირ
დიდ მონასტერქ, კლარჯეთიშ „ათორმეტი უდაბნოშ“ ჯოხოთ ჩინებული: ოპიზა, ხანძთა, მერე,
შატბერდი, მიჯნაძორი, წყაროსთავი, ბარეთელთა, ბერთა, ჯმერკი, დაბა, პარეხი დო
დოლისყანა. შქა ოშწანურეფიშ ავტორეფი თე მონასტერეფს აჸონებათ მიშინუანდეს, მუჭოთ
„საქართველოს სინა“. ირ მონასტერს მუში მანჯღვერი ჸუნდუ, მარა თინეფი თეწკჷმა ართო
ორგანიზაციულ ართობას ხოლო წჷმარინუანდეს, ნიკოლოზ მარიშ რაგადით „ბერეფიშ
რესპუბლიკას“ (монашеская республика), ნამუსჷთ ოდუდეს ინურდჷ გრიგოლ ხანძთელი.
830–ამ წანეფშე თინა კლარჯეთიშ „ათორმეტ უდაბნოთა“ არქიმანდრიტი რე.

ამდღარშო ძალამი მორჩილი მასალა რე ასქილადირი თიშო, ნამდა მენცარულ დონეშა
მოხვადას გრიგოლ ხანძთელიშ ბორჯიშ არქიტექტურაშ აკოგურაფაქ. დუდშეიანი ნოგაფუეფი
მონასტერეფიშ უმიარეშობას ამდღარშახ ვარე მოჭირინდაფილი; თინეფი ვარა წიაკალშა რე
გინოკეთებული, ვარა ედომუშამო თირელი რე ახალით. ოეგებიეთ, დუდშეიანი 830–840–ამი
წანეფიშ ეკლესიეფიშ ალაზიმაფათ მორდილი ნოსქილედეფი მუკოჩუალირი რე ხვალე
წყაროსთავს დო მიჯნაძორს.

XI ოშწანურაშ დაჭყაფუშე ოკიდანჯალე აქტივობა კლარჯეთის კვათჷრას რკებულენს,
ოშწანურაშ მაჟირა გვერდიშე, თურქ-სელჩუკეფიშ მუშაციმეფიშ გეშა დახე მითმეჭყორდუ.თე
მუშაციმეფქ შანულამი გავალი მიორინუ უკვე რინელ ეკლესიეფს დო მონასტერეფს ხოლო,
ნამუეფით გეგნოჭვეს, მარა დაჩხირს, მუჭოთ რჩქჷნი, აკოციმა ვამოჸუნაფუ.

კლარჯეთის ვარე ჩინებული XII-XIII ოშწანურეფიშ ეკლესიეფი ხოლო. გეჸვენჯ პერიოდშე
გვალო მუდგაზმარენი ოკულტე ნოგაფუ რე გჷმოლინილი. თინეფ შქას რე ოფუტე ტინძოთიშ
ეკლესია, ნამუთ XIX ოშწანურას მეჩეთო გეგნაკეთეს; თაშნეშე მამაწმინდაშ ეკლესია
გოხოლუას. მამაწმინდაშ არქიტექტურა ცხადას ოძირანს კლარჯეთიშ ოკიდანჯე ხელუანობაშ
დაქვეითებას. მუს XVI ოშწანურათ ათარიღენა.

თე მორჩილი ოეკლესიე კიდანჯალეფიშ მოხ ოფუტეეფს, შხვადოშხვა მორჩილმასშტაბამი
სამუშეფი მიშჷ თაშნეშე გრიგოლ ხანძთელიშ პერიოდიშ მონასტერეფს ხოლო. XIV-XVI
ოშწანურეფს ეიგჷ ორეკეშეფქ ოპიზას დო ხანძთას, შატბერდიშ ეკლესიას XIII ოშწანურას
ობჟათეშე ქიმკოდგეს ეგვტერი.

ოსმალეფიშე 1551 წანას კლარჯეთიშ ეჭოფუაშ უკული მონასტერეფი იშენი აგინძორენდეს
რინას. საბოლოთ თინეფქ დიჩოლჷ XVII ოშწანურაშ მაჟირა გვერდის ვარა XVIII ოშწანურას,
მუჟამს გეუქვუ ანჩაშ დო ტბეთიშ კათედრეფქ დო ედომუშამო მილასჷ შავშეთ–კლარჯეთიშ
ოეკლესიე ორგანიზაციაქ.

{{ქიანაშ მუნაჩემეფი {{{1}}} | country flaglink2 | variant = | size = | name = |
altlink = მორაგბეეფიშ ერუანული ნაკორობა | altvar = rugby }} Д. Бакрадзе, Об
археологической поездке совершенной в 1879 году по поручению академии Наук в
Чорохский бассеин, Батум, Артвин и Артанудж, Записки Императорской Академии
Наук, т. 37, кн.1, С.-Петербург, 1880

{{ქიანაშ მუნაჩემეფი {{{1}}} | country flaglink2 | variant = | size = | name = |
altlink = მორაგბეეფიშ ერუანული ნაკორობა | altvar = rugby }} Г. Казбек, Три
месяца в Турецкой Грузии, Записки Кавказского отделения Императорского русского
географического общества, кн. X, ч. I, Тифлис, 1876, 1-140

{{ქიანაშ მუნაჩემეფი {{{1}}} | country flaglink2 | variant = | size = | name = |
altlink = მორაგბეეფიშ ერუანული ნაკორობა | altvar = rugby }} П. Уварова, Путевые
записки. Кавказ: Аджария, Шавшетия, Посховский участок, ч. II, Москва, 1891, გვ.
300 და შემდგომნი

{{ქიანაშ მუნაჩემეფი {{{1}}} | country flaglink2 | variant = | size = | name = |
altlink = მორაგბეეფიშ ერუანული ნაკორობა | altvar = rugby }} А. Павлинов,
Экспедиция на Кавказ 1888 года, Материалы по Археологии Кавказа, вып. III,
Москва, 1893

{{ქიანაშ მუნაჩემეფი {{{1}}} | country flaglink2 | variant = | size = | name = |
altlink = მორაგბეეფიშ ერუანული ნაკორობა | altvar = rugby }} Н. Марр, Дневник
поездки в Шавшию и Кларджию. წიგნში: Георгий Мерчул, Житие св. Григория
Хандзтийского. Грузинский текст. Введение, издание, перевод Н. Марра, Тексты и
разыскания по армяно-грузинской филологии, кн. VII, С.-Петербург, 1911

{{ქიანაშ მუნაჩემეფი {{{1}}} | country flaglink2 | variant = | size = | name = |
altlink = მორაგბეეფიშ ერუანული ნაკორობა | altvar = rugby }} Е. Такаишвили,
Христианские памятники, Экскурсия 1902 года, материалы по археологии Кавказа,
вып. XII, Москва, 1909

{{ქიანაშ მუნაჩემეფი {{{1}}} | country flaglink2 | variant = | size = | name = |
altlink = მორაგბეეფიშ ერუანული ნაკორობა | altvar = rugby }} Е. Такаишвили,
Археологическая экспедициа 1917-го года в южние провинции Грузии, Тбилиси, 1952

{{ქიანაშ მუნაჩემეფი {{{1}}} | country flaglink2 | variant = | size = | name = |
altlink = მორაგბეეფიშ ერუანული ნაკორობა | altvar = rugby }} В. Беридзе,
Архитектура Тао-Кларджети, Тбилиси, 1981

{{ქიანაშ მუნაჩემეფი {{{1}}} | country flaglink2 | variant = | size = | name = |
altlink = მორაგბეეფიშ ერუანული ნაკორობა | altvar = rugby }} П. Закарая,
Зодчество Тао-Кларджети, Тбилиси, 1990

{{ქიანაშ მუნაჩემეფი {{{1}}} | country flaglink2 | variant = | size = | name = |
altlink = მორაგბეეფიშ ერუანული ნაკორობა | altvar = rugby }} Житие св. Григория
Хандзтииского, Грузинский текст. Введение, издание, перевод Н. Марра, Тексты и
разыскания по армяно-грузинской филологии, кн. VII, С-Петербург, 1911



https://xmf.wikipedia.org/wiki/%E1%83%99%E1%83%98%E1%83%A0%E1%83%9D%E1%83%A1_II_%E1%83%93%E1%83%98%E1%83%93%E1%83%98

კიროს II დიდი (ჯვ. სპარს. Kūruš, ბაბილ. Kuraš; დ. დოხოლ. ჯვ. წ. 590 ვარდა 576 —
ღ. მარაშინათუთა, ჯვ. წ. 530) — სპარსეთიშ იმპერიაშ დჷმარსხუაფალი, აქამენიდეფიშ
დინასტიაშ მაართა წჷმმარინაფალი. გეჭოფუ მიდია დო ჟირი ირანული ომაფე აკაართიანუ.
მეაფენდჷ ჯვ. წ. 559 წანაშე ღურაშა. თიშ მართუალაშ პერიოდის იმპერიაქ დეკუ
ედომუშამი ობჟათე-ბჟადალი აზია დო ცენტრალური აზიაშ დიდი ნორთი, ეგვიპტეშე დო
ჰელესპონტიშ ბჟადალშე წყარმალუ ინდუსშახ ბჟაეიოლშე, აკოქიმინჷ უდიდაში სახენწჷფო
მოსოფელიშ ისტორიას.



https://xmf.wikipedia.org/wiki/%E1%83%99%E1%83%98%E1%83%9B_%E1%83%A9%E1%83%94%E1%83%9C_%E1%83%98%E1%83%A0%E1%83%98

კიმ ჩენ ირი (ჰანგული 김정일, ჰანჯა 金正日) (დ. 16 ფურთუთა, 1941 – ღ. 17 ქირსეთუთა,
2011) — კორეაშ ოკათე დემოკრატიული რესპუბლიკაშ (ოორუე კორეა) მადუდე. კორეაშ
ხანდაშ პარტიაშ გენერალური მელამოსე. ოორუე კორეაშ თარი ცხენედეფიშთარი. „დიდი
ბელადიშ“ — კიმ ირ სენიშ სქი დო მონძე.

თინა რდჷ კორეაშ ხანდაშ პარტიაშ (მადუდე პარტია 1948 წანაშე) გენერალური მდივანი,
ოორუე კორეაშ დუდთხილუაშ ერუანული კომისიაშ დუდმახვენჯი, მოსოფელს სიდიდათ მაოთხა —
ოორუე კორეაშ არმიაშ უმაღალაში ცხენედეფიშთარი.

2009 წანას, ოორუე კორეაშ კონსტიტუციაშა მიშაღალირი თირაფეფიშ ოსხირშე თის „უჟინაში
ლიდერქ“ ქიგიადუ. თინა თაშნეშიშე ჯოხონელქ იჸუ მუჭოთ „ოჸოროფული ლიდერი“, „ჩქინი
მუმა“, „გენერალი“ დო „გენერალისიმუსი“. თიში ბოში კიმ ჩჟონ ინი მუშეფიშ პარტიაშ
დუდობას დოწოხოლინელქ იჸუ მადუდე პოზიციაშა. 2010 წანას ჟურნალ ფორბსიშ მოსოფელიშ
უდიდარაშ ადამიერეფიშ ერკებულს თის (კიმ ჩჟონ ინის) 31-ა აკანი უკებუდჷ. 2011 წანაშ
19 ქირსეთუთას ოორუე კორეაშ თარობაქ გასჷმუ ჩინება კიმ ჩენ ირიშ ღურაშენ.



https://xmf.wikipedia.org/wiki/%E1%83%99%E1%83%90%E1%83%A0%E1%83%97%E1%83%90%E1%83%92%E1%83%94%E1%83%9C%E1%83%98

კართაგენი, (ლათ. Carthago; ბერძნ. Καρχηδων = Karchē'dōn) ანტიკური ნოღა-სახენწჷფო
სქირონაშქა ზუღაშ პიჯის, ოორუე აფრიკაშ ტერიტორიას. გიჭყჷ ტვიროსალი ფინიკიარეფიშ
ოვაჭარე კოლონიაშ აბანს (თეჟამს ტუნისიშ ჸუჯი) მეხოლაფირო ჯვ. წ. IX ოშწანურას,
მოხუჯური გეოგრაფიული აბანდვალაქ, ოვაჭარე კოლონიეფიშ ფართე რშვილქ გამეკენჯჷ
კართაგენიშ პატჷნალა ბჟადალი სქირონაშქა ზუღაშ პიჯიშ ოვაჭარე შარეფს.

გიორგაძე გ., ქორთული სხუნუეფიშ ენციკლოპედია, ტ. 5, ხასჷლა 403-404, ქართი, 1980
წანა.



https://xmf.wikipedia.org/wiki/%E1%83%98%E1%83%A1%E1%83%9A%E1%83%90%E1%83%9C%E1%83%93%E1%83%98%E1%83%A3%E1%83%A0%E1%83%98_%E1%83%9C%E1%83%98%E1%83%9C%E1%83%90

ისლანდიური ნინა (íslenska [islεnska]) — ისლანდიაშ ოფიციალური ნინა, გოფაჩილი რე
ისლანდიას, იჩიებჷ დოხოლაფირო 300 000 ადამიერი. ორხველჷ სკანდინავიური ნინეფიშ
ფანიას. უხოლაში მოჯგირე ნინა რე ფარერული.

ისლანდიურ ნინაშა მოჩიებეეფიშ უდიდაში ნორთი ისლანდიას ოხორანს, დოხოლაფირო 300 000
კოჩი (2010). დანიას დოხოლაფირო 8165 კოჩის უჩქჷ ისლანდიური, ნამუეფშეთ 3000-3500
სტუდენტი რე. ისლანდიურო იჩიებჷ თაშნეშე 5655 კოჩი ააშ-ს, (2000 წანაშ ეჭარუათ) დო
2385 კანადას (2001 წანაშ ეჭარუათ) უმოსო გიმლის დო მანიტობას. ისლანდიაშ გალე
ემიგრანტეფიშ კომუნეფს თე ნინაშა მორაგადეეფიშ მუდანობა ირკენს.



https://xmf.wikipedia.org/wiki/%E1%83%98%E1%83%9D%E1%83%B0%E1%83%90%E1%83%9C_%E1%83%A1%E1%83%94%E1%83%91%E1%83%90%E1%83%A1%E1%83%A2%E1%83%98%E1%83%90%E1%83%9C_%E1%83%91%E1%83%90%E1%83%AE%E1%83%98

იოჰან სებასტიან ბახი (დ. 21 მელახი / 31 მელახი, 1685, აიზენახი, თიურინგია - ღ.
28 კვირკვე, 1750, ლაიფციგი), ბაროკოშ ეპოქაშ გერმანალი კომპოზიტორი დო ორღანისტი;
არძა ბორჯიშ ართ-ართი უდიდაში კომპოზიტორი. თიშ ნახანდი გიშეგორუაფუ ინტელექტუალური
სიტომბეთ, ტექნიკური სრულჸოფილობათ დო ხანტურულ ხალიწით დო თინა ევროპული ტრადიციაშ
დახე ირ მუსიკოსიშო მილაჩამაშ წყუს წჷმარინუანდჷ მოცარტშე შონბერგშახქ.

ბახიქ ვით წანაშ ხანს ომბოლო გჷნირთჷ. თიშ რდუალა იდუდჷ უნჩაშ ჯიმაქ იოჰან
კრისტოფიქ, ნამუთ ორდრუფის ხანდენდჷ კაპელმაისტერო. ჯიმაშ ხემანჯღვერალათ ბახიქ
ქჷდიგურუ ორღანიშ დო ვიოლინოშ მეგამაშ ტექნიკა. მუშ სქვამი დისკანტიშ გეშა, 1700
წანას თინა მიღეს ლიუნებურგიშ წიმინდე მიხეილიშ ოხვამეშ ბუნაშა, ლიუნებურგის გათუ
ლიცეუმი. ბახშა შანულამ გოლინა იღვენუ ლიუნებურგიშ წიმინდე იოანეშ ოხვამეშ
ორღანისტიქ გ. ბემქ. 1703 წანას ვაიმარიშ ჰერცოგიქ იოჰან ერნესტიქ ბახი მუშ კარშა
მიჭანუ ოხანდეთ. მარა თიმ წანას თიქ ვაიმარშე არნშტადტშა გეგნორთჷ ართ-ართი ახალი
ოხვამეშ ორღანისტო. თაქ ბახიქ უმოს ტომბას ქჷდიგურუ ორღანისტიშ ხელუანობა.
ბუქსტეჰუდეშ საორღანო მუსიკა უჸორდჷ. თაქ აკოქიმინჷ მუშ მაართა თხობელუეფი, ნამუშ
შკას საინტერესო რე იუმორით ეფშა "კაპრიჩო ჯიმაშ ულაშ გეშა" (1704).

არნშტადტიშ უკული, ბახი კუნტა ხანს ხანდენდჷ მიულჰაუზენს, სოდე 1708 წანას
აკოქიმინჷ "გიშაგორუეფიშ კანტატა" (აკა ნაწამები, ნამუთ მუნიციპალიტეტიქ გიშაშქჷ
თიშ თელარაშ ბორჯისჷნ). თიმ წანას, ბახიქ კინ ვაიმარშა დირთჷ ჰერცოგ ვილჰელმ
ერნესტიშ კარშა. თექ თის უმოს შელებუამობაქ ქიმიაჩჷ ტომბას გუჩინებაფუდუკო ევროპული
ქიანეფიშ მუსიკალური კულტურა, თინეფიშ მეჭირინუეფს დო სიახალეს. ბახშა უდიდაში
გოლინა იღვენუ იტალიურ ინსტრუმენტულ მუსიკაქ, გიშაკერძაფილო თიშ მაბარჩხალე
საკონცერტო სტილქ ( ანტონიო ა. ვივალდიშ დო არქანჯელო კორელიშ ნახანდიქ). იტალიური
მუსიკაშ თემეფი ბახიქ კლავესინშა დო ორღანშა გეგნიღჷ დო თინეფს ახალ ინტერპრეტაცია
ქიმეჩჷ. ვაიმარს აკოქიმინჷ უკვე ბახიშული გენიათ ებეშტელი სრულჸოფილი ნაწარმებეფი:
ტოკატა დო ფუგა რე-მინორი (1709), პრელუდია დო ფუგა რე-მაჟორი (1709), საერო
კანტატა "მაშვიდენს ხვალე სახიოლო მაჯინობა" (1716) დო მიარე შხვა. 1717 წანას,
ბახიქ ვაიმარშე კეთენშა გეგნორთჷ, სოდე დუდენდჷ მორჩილ კამერულ ორკესტრის დო
მიოგანდჷ კლავესინს. თე პერიოდის, ბახი თარო ინსტრუმენტული მუსიკაშ ჟანრის
საქვარენდჷ. კეთენს აკოქიმინჷ "ჯგირო ტემპერირებული კლავირიშ" I ტომი (1722), ამშვი
"ინგლისური" (1720-1722) დო ამშვი "ფრანგული სიუტა", ჟირ- დო სუმხონარამი
ინვენციეფი (1720), ამშვი "ბრანდენბურგული კონცერტი" (1719), ამშვი სონატა
ვიოლინოშო (1720). 1723-შე გეგნორთჷ ლაიფციგშა წიმინდე თომაშ ოხვამეშ დო კინე თე
ოხვამეშ სკოლაშ კანტორო (ოხვამეშ მაღურჭულე, საოხვამე მუსიკაშ მარწაფალი). ბახიქ
ლაიფციგის მუშ თელარაშ ბოლო დღალეფშა დოსქიდჷ.

ლაიფციგიშ მაართა არძაშე რთული დო კიარეფერუამი რე ბახიშ ნახანდი. თიშ ნაწარმებეფშა
აქტიურო მიშეჭკირჷ ოშურიელე თემატიკაქ, აკიქიმინჷ პასიონეფქ ("ქირსეშ ნებეფი") -
იოანეშ (1723), მათეშ (1728) სახარებეფიშ მეჯინათ, მესა სი-მინორი (1733-1738),
"ოთანაფე ორატორია" (1736), "მაგნიფიკატი" (1723). პარალელურო აკოქიმინჷ უუჯგუშაში
საერო ნაწარმებეფი: "ყავაშ კანტატა" (1732), "თესევსი დო პანი" (1732), კანტატეფი
ლაიფციგალი პოეტი ოსურიშ მარიანა ფონ ციგლერიშ ტექსტეფით (1735), "ჭყიშური კანტატა"
(1725), "სერიშ მუსიკა" (1738) დო შხვა. თაშნეშე ინსტრუმენტული ნაწარმებეფი: "ჯგირო
ტემპერირებული კლავირიშ" II ტომი, "გოლდბერგიშ ვარიაციეფი" (1742), "ფუგიშ
ხელუანობა" (1749-1750), საორღანო პრელუდიეფი, ტოკატეფი, ფანტაზიეფი, ფუგეფი,
ინსტრუმენტული კონცერტეფი, "იტალიური" კონცერტეფი (1734).

ბახიშ ნახანდი აგჷრგინენს შქა ოშწანურეფიშ გემაჸვენჯ პერიოდიშ მოსოფელიშ მუსიკალურ
ხელუანობას დო კინე თიმ ბორჯის გჷთმონჭყანს ახალ მეჸუნალობას. ბახი პოლიფონიური
მუსიკაშ კონკა რე. თიში მუსიკაშ თემეფი თუ ლიტერატურული წყუეფი კათაშური ნახანდიშე
მოურს. ბახიქ გოფაჩჷ დო მუშობურო დამუშუ ფრანგული კლავესინიზმი, იტალიური სავიოლინო
ხელუანობა, ა კაპელაშ კლასიკური ობუნე სტილი, გერმანული საორღანო მოხელეობა. თე
ირფელქ, ბახის მოსოფელიშ მუსიკაშ უდიდაშ კლასიკოსიშ ჯოხო მუღჷ. ბახიშ ნახანდი
ფილოსოფიური ლირიკაშ სფეროს ივითარებუ დო გიგანტურ მასშტაბეფს ანჭუ. თე ფილოსოფიური
ჭურიტუა სინთიერო იგინაფე თიშ მუჭოთ საერო, თეშ ოშურიელე მუსიკას. ბახიშ საოხვამე
მუსიკაქ გჷნაჩირთჷ რელიგიური დოგმატიზმიშ ინოხვენეფს. თინა რელიგიურ გოიდეალაფაშა
ვარინ, თიშ გოადამიერაფაშა მინჭაფუ. ბახიშ საოხვამე მუსიკა გჷმორიცხენს ირგვარ
ასკეტიზმის. თინა ართნერო ილინებუ მუჭოთ მაბარჩხალე, მილაჩამილ იმპროვიზატორო დო
ტომბა რაციონალისტო; თიშ ნახანდიშ დიაპაზონი ძალამი ფართე რე: დუდიშული "ქრომატული
ფანტაზიაშე" მუსხირენშახ გჷნორინაფილი "ფუგიშ ხელუანობაშახ", ჟანრულ-ოციგანე
"კაპრიჩიოშე" - დრამატულ პასიონეფშახ. გჷმნარკის წჷმარინუანს ოპერა. თე ჟანრშო
ბახის შურო ვემუთხუმ ხე.



https://xmf.wikipedia.org/wiki/%E1%83%98%E1%83%9C%E1%83%93%E1%83%9D%E1%83%94%E1%83%97%E1%83%98%E1%83%A8_%E1%83%9E%E1%83%A0%E1%83%94%E1%83%9B%E1%83%98%E1%83%94%E1%83%A0-%E1%83%9B%E1%83%98%E1%83%9C%E1%83%98%E1%83%A1%E1%83%A2%E1%83%A0%E1%83%98

ინდოეთიშ პრემიერ მინისტრი — ინდოეთიშ რესპუბლიკაშ მინისტრეფიშ სხუნუეფიშ მადუდე.
დჷთმარინუანს ინდოეთიშ პრეზიდენტი, მარა ფაქტიურო ინდოეთიშ პარლამენტის,
უმენტაშობაშ პარტიაშ ლიდერი რე. ინდოეთიშ პარლამენტის, გჷმნარკი შვანეფს
მიშმეღალუაფუ პრემიერ-მინისრტიშ მოთირუეშ პოსტი.

გიმე მოჩამილიე ინდოეთიშ პრემიერ-მინისტრეფიშ ერკებული, თე პოსტიშ დორსხუაფაშე,
1947 წანაშე, ამდღარ დღაშა. თაშნეშე იკათუანს ინდოეთიშ პრემიერ-მინისტრიშ მოვალობაშ
მასრულაფარეფს ხოლო. მაართა რიცხუ კაბინეტიშ ნომერიშ რანწკის შანენს, მაჟირა —
პრემიერ-მინისტრიშ რანწკიშ ნომერს. ღოზეფიშ ფერეფი პოლიტიკურ პარტიეფს უხუჯანს.



https://xmf.wikipedia.org/wiki/%E1%83%98%E1%83%9B%E1%83%90%E1%83%9C%E1%83%A3%E1%83%94%E1%83%9A_%E1%83%99%E1%83%90%E1%83%9C%E1%83%A2%E1%83%98

იმანუელ კანტი (გერმ. Immanuel Kant; დ. 22 პირელი 1724, კენიგსბერგი ღ. 12 ფურთუთა
1804, კენიგსბერგი) — გერმანალი ფილოსოფოსი.

იმანუელ კანტიქ დებადჷ 1724 წანაშ 22 პირელს ნოღა კენიგსბერგის, ასეიან
კალინინგრადის. ღურჷ კინ თე ნოღას 1804 წანაშ 12 ფურთუთას. 1745 წანას გაათუ
კენიგსბერგიშ უნივერსიტეტი. მაართა ნახანდი „შურდგუმილ ნძალეფიშ უნტყუან ლოგინუაშ“
გეშა გიშაშქვჷ 1747 წანას. უღვენობაშ გეშა 9 წანა კერზო მაგურაფალი რდჷ. თე ხანეფს
გიმაბჟინუ ვითიზჷმაშახ ნახანდი. „ცაშ თეორია“ (1755) მუსჷთ ენგელსიქ „გენიალურ
კილაძირაფა“ გიოდჷ. 1755 რდჷ კენიგსბერგიშ უნივერსიტეტიშ პრივატ–დოცენტი, 1770–შე
პროფესორი. თე წანაშენო ხემანჯღვერენდჷ კათედრას. ჟირშა (1786 დო 1788) გიშეგორეს
რექტორო. ლექციეფს კითხულენდჷ მეტაფიზიკას, ლოგიკას, ეთიკას, ფიზიკას, ფიზიკურ
გეოგრაფიას. 1781 წანას გიშართჷ მუში მაართა ნახანდიქ „წიმინდე ჰონიაშ კრიტიკა“,
1783– „პროლეგომენეფი“, 1788– „პრაქტიკულ ჰონიაშ კრიტიკა“, 1790– „სხუნუაშ ჰონიაშ
კრიტიკა“. 1794 წანას თარობაქ აკრძალჷ თიში ნახანდი „რელიგია ხვალე ჰონიაშ
ხურგეფს“. 1797 წანას მითმიოტალენს ლექციეფიშ კითხირს. 1793 წანას გინოჭყვიდჷ მუში
აკნარსხეფიშ ედომუშამ კათელიშ გიშაშქუმალა, მარა თე გარძახებაქ ვა მიაჸონინ ბოლოშა.
1838 წანას დიჭყჷ კანტიშ ნახანდეფიშ გიშაშქუმალაქ (როზენკრაბტიშ დო შუბერტიშ,
თაშნეშე ჰარტენშტაინიშ რედაქციათ). 1910 წანას გიშართჷ კანტიშ აკადემიურ
გიშაშქუმალაშ მაართა ტომქ. 1898 წანაშე გიშმურს სპეციალურ ჟურნალი „Kantstudien“.



https://xmf.wikipedia.org/wiki/%E1%83%98%E1%83%9A%E1%83%98%E1%83%A0%E1%83%98%E1%83%90

ილირია (ლათ. Illyria, Illyricum) — უჯვეშაშ ბორჯის ილირიალეფშე წჷმულირი
ჯოხოდვალაშ გვალამი ლანდშაფტი, ნამუსჷთ მიარერიცხუანი კოკი უღუდჷ დო იდვალუაფუდჷ
ადრიატიკაშ ზუღაშ ბჟაეიოლს დო ეპირუსიშ ოორუე ნორთის.

რომაალი ისტორიკოსი აპიანე თაში ეჭარჷნს ილირიას: ბერძენეფიშ თოლონჭაფუთ ილირია
იდვალუაფუ მაკედონიაშ დო ფრაკიაშ ოორუეშე, ქაონეფიშ (Χαόνων) დო ტესპროტეფშე
(ωεσπρωτθν) წყარმალუ ისტრაშახ. სიგანეს ილირია გვალამი მაკედონიაშე დო ფრაკიაშე
იონიაშ ზუღაშა დო ალპეფიშ ჯინჯიშახ რდჷ. სიგანეს ქიანა 5 დღაშ ოულარი რდჷ, სიგჷრძას
— 30 დღაშ. რომაალეფიშ გოზჷმუათ სიგანეს 1200 სტადიონი, სიგჷრძას — 6000 სტადიონი
რდჷ.



https://xmf.wikipedia.org/wiki/%E1%83%97%E1%83%94%E1%83%9B%E1%83%96%E1%83%90

თემზა (ინგლ. Thames) — წყარმალუ დიდი ბრიტანეთიშ ობჟათე ნორთის. სიგინძა 334 კმ,
ღანჩოშ ფართობი კმ2. ოდუდე უღჷ კოტსუოლდიშ სუკის. უთარაშო მეურს ლონდონიშ ღანჩოს.
მიშაკათუ ოორუე ზუღას. მიშაკათაფუწკჷმა გუთმარჩქინანს ესტუარს (სიგინძა 16 კმ).
ლონდონწკჷმა წყარმალუშ სიგინძა რე 200-250 მ. ირდუ ჭვემაშ წყარით. წყარიშ ოშქარი
ხარჯი თუდონი მალობას 260 მ3/წმ, მაქსიმალური რე ზოთონჯის. იჸინუ ხვალე ძალამ რგილ
ზოთონჯის.



https://xmf.wikipedia.org/wiki/%E1%83%97%E1%83%90%E1%83%9C%E1%83%90%E1%83%A4%E1%83%90%E1%83%A8_%E1%83%99%E1%83%9D%E1%83%99%E1%83%98

თანაფაშ კოკი, რაპანუი (ესპ. Isla de Pascua, აბანობურო. Rapa Nui) — ვულკანური
გორჩქინაშ კოკი რჩქალი ოკიანეშ ბჟაეიოლ ნორთის. 1888 წანაშე ორხველჷ ჩილეს. კოკიშ
ფართობი რე 165,5 კმ². უმაღალაში ჭურჭულიშ სიმაღალა ზუღაშ დონეშე დოხოლაფირო 539
მეტრას იდვალუაფუ. კოკიშ ტერიტორიას ბრელი რე შქჷრატილი ვულკანი. ჰავა რე
ლამე-ტროპიკული, ნოლექეფიშ ოშქაშე წანამოწანური მაძირაფალი 1300 მმ რე. ორთაშობური
ჩანარეფშე ჩანს ბართვეფი დო დოლოეფი.

თანაფაშ კოკი ჩინებული რე უჯვეშაში ქუაშ ნოჭახნაკუეფით დო იეროგლიფური ჭარალუეფით.
თე კულტურაშ ნოსქილედეფს გურაფულენდეს ინგლისური (1914-1915), ფრანგული დო ბელგიური
(1934-1935) ექსპედიციეფი. 1955-56 წანეფს არქეოლოგიურ გონთხორუეფს აწარმენდჷ
ნორვეგიულ-ამერიკული ექსპედიცია თურ ჰეიერდალიშ ხემანჯღვერალათ. თანაფაშ კოკიშ
დოხორალაშ ისტორია წიაკალშახ ვარე გჷთოგორილი.

თანაფაშ კოკი მერჩქინელი რე, მუჭოთ მოსოფელიშ არძაშე უმოსი შორული დოხორინელი კოკი.

კოკის დორსხუაფილი რაპა-ნუიშ ნაციონალური პარკი 1983 წანას იუნესკოქ მოსოფელიშ
მონძალაშ ერკებულშა გემშეღჷ.

ჯოხო "თანაფაშ კოკი" კოკის ოფიციალურო მაართათ ევროპალ მაძირაფუქ, ჰოლანდიარ
კჷლმაგორუქ იაკობ როგევენქ გიოდუ, ნამუქჷთ ოგურიათ მოხვადჷ 1722 წანაშ თანაფა დღას,
მუჟამსჷთ თინა დეივისიშ კოკეფს გორჷნდჷ. როგევენქ თეს პააშ-ეილანდი გიოდუ (XVIII
ოშწანურაშ ჰოლანდიურ ნინაშა "თანაფაშ კოკი"). თეს ამანგანს კოკიშ ოფიციალური
ესპანური ჯოხოდვალა ისლა-დე-პასკუა ხოლო (Isla de Pascua).

თეჟამურ პოლინეზიურ ჯოხო რაპანუიქ კოკის 1860-იან წანეფს გიადუ დო მოურს მუში
ტოპოგრაფიული მანგურობაშე ტუბუაიშ კოკეფიშ ბუნაშ ბასიშ კოკეფს დვალირ კოკი
რაპა-იტიწკჷმა. თეშ უმკუჯინუო, თურ ჰეიერდალი ანტკიცენდჷ, ნამდა რაპა კოკიშ
დუდშეიანი ჯოხო რე დო რაპა-იტის თე ჯოხოქ თე კოკიშე ნარტინეფქ გიოდვეს.

მიარე ვერსია რე ჩინებული კოკიშ "დუდშეიან" პოლინეზიურ ჯოხოშე. თინეფ შქას რე ჯოხო
ტე-პიტი-ო-ტე-ჰენუა, მუთ "სქირონაშ ჩუპას," ვარა "სქირონაშ დალიერს" შანენს. პიტო
შანენს ქოთ ჩუპას, ვარა უმპას (ჭიპლარი), მუთ მირჩქინუაფუდჷ ოქიანუშ (სამყარო) დო
შურეფიშ ოქიანუ პოშ მიმარსხუაფალო, ნამუთ გინოზინდილი რდჷ ოკიანეშ სიტომბაშა,
შორეულ ბჟაეიოლშა. თიშენ, ნამდა თანაფაშ კოკი პოლინეზიაშ არძაშე ბჟადალშე დვალირი
კოკი რე, შილებე თე ჯოხო თეს ხოლო მიარსხუაფუდას, დჷნოსქილედი მოსოფელიშ "დალიერიშ"
განშე დვალაშ გეშა. მუჟამსჷთ კოკიშ ჯოხო ალფონს პინარქ მუშ 1877 წანას გჷმობჟინაფილ
წინგის შარალუა თანაფაშ კოკიშა (ფრანგ. Voyage à l'Île de Pâques) გინოთანგჷ, მუჭოთ
"სქირონაშ ჩუპა," მუშ მაჟირა შანულობაქ გვალო მედინჷ. კანკალე გინოჩამაშ მეჯინათ,
კოკის მაართათ ტე-პიტო-ო-ტე-კაინგა-ა-ჰაუ-მაკა ანუ "ჰაუ მაკაშ დიხაშ ჭიჭე ნოსოფი"
ჯოხოდჷ. შხვა ჯოხო მატა-კი-ტე-რანგი "ცაშა მაჯინუ თოლეფს" შანენს.

თანაფაშ კოკი მოსოფელს ართ-ართი არძაშე იზოლირაფილი დოხორელი კოკი რე. მუში უხოლაში
დოხორელი მეძობელი რე პიტკერნიშ კოკეფი, ნამუეფით თიშე 2 075 კილომეტრით ბჟადალშე
იდვალუაფუ, თიშ მახორობა ხვალე 100 ადამიერი რე. თანაფაშ კოკი ჩილეშ ნოღა კალდერაშ
განედის იდვალუაფუ დო კონტინენტური ჩილეშ უხოლაშ ჭურჭულშე დოშორაფილი რე 3 510
კილომეტრით. თიშე არძაშე უმოს ხოლოს, 415 კილომეტრით ბჟადალშე იდვალუაფუ კოკი
სალა-ი-გომესი, ნამუთ უბირული (უდუხორინუ) რე.

კოკიშ მაქსიმალური სიგინძა 24,6 კმ რე, სიგანა 12,3 კმ. უღჷ სუმკუნთხულიშ ფორმა.
ედომუშამი ფართობი 163,6 კმ² რე, უმაღალაში კონკა ზუღაშ დონეშე 507 მეტრას
იდვალუაფუ. კოკის რე სუმი რანო (კრატერიშ ლჷგე ტობეფი) — რანო-კაუ, რანო-რარაკუ დო
რანო-აროი, მარა ნამთინი ვარა ირალი მაფერი, ვარა წყარმალუ.

თანაფაშ კოკიშ კლიმატი ლამე სუბტროპიკული რე. არძაშე დაბალი ტემპერატურა იფიქსირებუ
მანგის დო მარაშინათუთას (18 °C - 64 °F) დო არძაშე მაღალი ფურთუთას (მაქსიმალური
28 °C - 82 °F), ობჟათე გვერდოსფეროს ზარხულს. ზოთონჯი ალაზიმაფათ ლჷბუ რე.
ნოლექეფიშ წანამოწანური გუმნაულაშ თოლონჭაფუთ, არძაშე ჭვემამი თუთა რე პირელი.
კოკიშ იზოლირაფილი აბანდვალაშ გეშა ირქენს ბორიეფი, მუშ გეშათ კოკის დაბალი
ტემპერატურა რე. კანკალეშა კოკის რე ზღველა, მერეხი ჭვემეფი დო ჭვემაშ შტორმეფი.
თენა უმოსო ხვადუ ზარხულიშ თუთეფს (მანგი-მარაშინათუთა). კოკი იდვალუაფუ ობჟათე
რჩქალი ოკიანეშ სუბტროპიკული ანტიციკლონიშ ძგას დო ეკვატორული კონვერგენციული ზონაშ
მელე, თეშ გეშა კოკიშ მუკი-მუკის ვაუჩქჷ ციკლონეფი დო ტროპიკული ციკლონეფი.

თანაფაშ კოკი ვულკანური გორჩქინაშ მაღალი კოკი რე. ჯინჯიერო აკმოდირთუ სუმი
შქჷრატლი აკოშქუმალირ ვულკანშე, თენეფ შქას უდიდაში რე ტერევაკა (სიმაღალა 507 მ).
დჷნოსქილედი ჟირი ვულკანი რე პოიკე დო რანო-კაუ ბჟაეიოლ დო ობჟათე ნორთეფს,
ნამუეფით კოკის სუმკუნთხულიშ ფორმას არზენა. თენეფიშ გინაწონს ჭიჭე კონუსეფი დო
ვულკანური წჷმჷნაქიმინეფი იკათუანს რანო-რარაკუშ კრატერს, წიდაშ კონუს პუნა-პუნას
დო შხვა მიარე ვულკანურ ფოთქვეფს, ნამუეფით იკათუანა ლავაშ სვირეფს. ულირს პოიკე
რდჷ მუჭოთ ზოხო კოკი, სოიშა ტერევაკას ვულკანური მასა მუს უმოს დიდ კოკიწკჷმა
აკმაშქვანდჷ. კოკის დომინირენს ჰავაიიტეშ დო ბაზალტიშ ნადუეფი, ნამუეფით დიდარი რე
რკინათ დო ქოგჷნა გალაპაგოსიშ კოკეფიშ მაგმურ კჷრდეეფს.

თანაფაშ კოკი გოხურგილი რე თიჯგურა ჭიჭე კოკეფით, მუჭომეფით რე მოტუ-ნუი დო
მოტუ-იტი, ნამუეფით ოკიანეშ ქვინჯიშე 2 000 მეტრაშ სიმაღალაშა რენა ერხინილეფი დო
კონკეფს წჷმარინუანა. გვალა სალა-ი-გომესის გვალაგჷროხილიშ (უმოსო წყარიშთუდონი)
ნორთი რე, გვალაშ მასივიშ, ნამუთ დიდი მუდანობათ იკათუანს წყარიშთუდონ გვალეფს.
მასივი გინოზინდილი რე 2 700 კმ-ს ბჟაეიოლ ჸურე, ნასკაშ გვალაგჷროხილშახ დო ორხველჷ
კოკიშ ბჟადალშე დვალირი წყარიშთუდონი კონკეფი პუკაო დო მოაი. გვალაგჷროხილიშ
ფორმირაფაქ მოხვადჷ ნასკაშ ფილაშ ბჟაეიოლ ჩხე ჭურჭულშე მოხარცქაშ შედეგო. ნასკაშ
გინოაბანაფაქ დო ფარალონიშ ფილაშ ფორმირაფაქ გინძე წყარსთუდონი გვალაგჷროხილი
წჷმოქიმინჷ. პუკაოქ, მოაიქ დო თანაფაშ კოკიქ 750 000 წანაშ წოხლე აკიქიმინეს დო
გვალაგჷროხილიშ არძაშე ახალ კოკეფს წჷმარინუანა. ვულკანიშ ეკონია ეშაგორგოთიქ
მოხვადჷ 100 000 წანაშ წოხოლე.

XX ოშწანურაშ მაართა გვერდის, რანო-კაუშ კრატერიშ კჷდალეფშე გჷშმეშჷ ორქი, მუთ
კოკიშ მამართვალქ ფოტოკამერას დაფიქსირჷ. გეოლოგეფიშ აზრით, ეკონია ვულკანური
აქტივობა თანაფაშ კოკის რდჷ 10 000 წანაშ წოხოლე.

კოკიშ დუდშეიანი ხორუეფი ოეგებიეთ ახ. წ. 300-1200 წანეფით ითარიღებუ, მუთ
დოხოლაფირო მეურე მაართა მახორუეფიშ მუკორჩქინას ჰავაის. რადიომ-ნოშქერბადიშ
მეთოდით დოთარიღაფაქ დოთირუ პოლინეზიაშ ორდოიანი ხორუეფიშ თარიღეფიშ თეიშა ჩინებული
დახე არძა პოსტულატი. თეჟამო მერჩქინელი რე, ნამდა თანაფაშ კოკიქ დიხორჷ ახ. წ.
დოხოლაფირო 700-1100 წანეფს. თეშ უმკუჯინუო, არქეოლოგეფიშ — ტერი ჰანტიშ დო კარლ
ლიპოშ მიმალი გჷმორკვიებეფი მარზიენა ონდეთ გვიან თარიღის: „ანაკენას ორდოული
სტრატიგრაფიული ფალეფიშ რადიუმ-ნოშქერბადიშ თარიღეფი ოძირანა, ნამდა კოკიშ
კოლონიზაციაქ მოხვადჷ მოგვიანაფილო, ახ. წ. 1200 წანას.“

გინოჩამეფიშ მეჯინათ, კოკის მაართა დოხორალა რდჷ ანაკენა. მუჭოთ ჯარედ დაიმონდი
იჩიებუ, კალეტა-ანაკენაშ ტერიტორია წჷმარინუანდჷ არძაშე უჯგუშ დუდიშმითაფორაფალს
გოპატჷნაფილი სუკეფშე, თეშ, მუჭოთ მუში ქვიშამი წყარპიჯეფი კანოეეფიშ ზუღაშა
გატებელო, თეშენი შილებე, გვალო თე აბანს გოჭყაფედჷკო მაართა დოხორალა. თეშ
უმკუჯინუო, თე ჰიპოთეზა ვემურე რადიოკარბონულ დოთარიღაფას, ნამუშ მეჯინათ, ბრელ
წანათ ორდო დოხორაფეფი რდჷ, გჷშაკერძაფილო ტაჰაის, ნამუშ რადიოკარბონული თარიღეფი
ანაკენას მუდგაზმარენი ოშწანურათ უწორუანს.

არძაშე უმოსი შელებუანი ვერსიათ, კოკიქ დოხორინელქ იჸუ პოლინეზიარეფით, ნამუეფქჷთ
კანოეეფით ვარა კატამარანეფით მორთეს 3 200 კმ-ით დოშორაფილი მარკიზიშ კოკეფიშე,
ვარა 2 600 კმ-ით დოშორაფილი გამბიეშ კოკეფიშე (კოკი მანგარევა). მუჟამსჷთ კოკიშა
ჯეიმზ კუკიქ მორთჷ, მუში ეკიპაჟიშ ართ-ართ პოლინეზიარ მაკათურს კოკი ბორა-ბორაშე,
თაქიანეფწკჷმა კომუნიკაცია ვაგაჭირებუ, თენეფიშ ნინაქ თიშო გაგებუანქ იჸუ. რაპანუიშ
ნინა გასაკვირო ხოლოს რდჷ მანგარევანულ ნინაწკჷმა, მუში ლექსიკაშ 80% თე ნინაშის
მეგჷდჷ. 1999 წანას, პოლინეზიარეფიშ ნიშეფიშ რეკონსტრუქციეფით იშარეს დო თანაფაშ
კოკის 19 დღაშა მიოჭირინდეს.

გინოჩამეფიშ მეჯინათ, ნამუეფით 1860-იან წანეფს მისიონერეფქ ინიჭარეს, კოკის დუდშე
ძალიერი კლასობური სისტემა უღუდუ. უმაღალაშ მამართვალ არიკის უღუდუ დიდი ნძალანება
დჷნოსქილედ ჩხორო კლანშე დო მუნეფიშ მამართვალეფშე. უმაღალაში მამართვალი კოკიშ
ლეგენდარული გჷმაჭყაფალიშ — ჰოტუ მატუაშ ბონი გამნარყი რდჷ. კულტურაშ არძაშე
გჷშაგორილი ელემენტი რდჷ სტატუეტეფიშ მასივეფიშ — მოაიშ წარმება, ნამუეფით
გოღორონთაფილ კჷნოხონეფს წჷმარინუანდეს. ჯერდეს, ნამდა შურდგჷმილეფს უღუდეს
სიმბიოზური ურთიართალა ღურელეფწკჷმა, სოდეთ ღურელეფი მუკურდეს ირფელს, მუსჷთ
შურდგჷმილეფი ოხვილჷდეს (ჭყანათელობა, დიხაშ ნოჸოფიერობა, ეღბალი დო შხვა). თეშენი
შურდგჷმილეფი ოცადჷდეს ღურელეფიშ ქუას უღურალო გინოშქუმალას, მუთ თინეფს შურეფიშ
ქიანას უჯგუში აბანიშ მოკინდაფაშ კვარზალს არზენდჷ. დოხორაფეფი წყარპიჯიწკჷმა რდჷ
მონწყილი, თეშ გეშა ნოჭახნაკუეფი წყარპიჯიშ ღოზიშ მანგის რდჷ ინორანწკილი თეში,
ნამდა დოხორალას დო მუნეფიშ გამნარყეფს გინაჯინედეს, ოჭიში ზუღაჸურე, შურეფიშ
ქიანაშა აფუდეს ჭოფაფილი.

ჯარედ დაიმონდიშ აზრით, მოაიშ კიდანჯალაშ უკული კოკის აბანი უღუდუ კანიბალიზმის,
მუთ გჷმოჭანაფილი რდჷ ორთაშობური გარემოშ დეგრადაციათ დო დეფორესტაციათ, მუქჷთ
გჷმიჭანუ ეკოსისტემაში ედომუშამი დესტაბილიზაცია. ბარბარა ვესტი ჭარნჷს: „თანაფაშ
კოკიშა ევროპალეფიშ მოულაშა გარკვეული ხანით ორდო, რაპანიუს მოხვადჷ სოციალური
სისტემაშ მერმენწა ნწალუაქ, მუთ გჷმოჭანაფილი რდჷ კოკიშ ეკოლოგიაშ თირუათ... 1722
წანას ევროპალეფიშ მოულაშ ბორჯის, კოკიშ მახორობა მორკებული რდჷ 2 000-3 000-შა,
თიწკჷმა, მუჟამსჷთ წოხოლენ ოშწანურას მახორობაშ მუდანობაშ 15 000-ს ოჭირინდუანდჷ.“

მუჟამსჷთ კოკიშ მახორობაქ მირდჷ დო რესურსეფქ მირკჷ, მალიმორეფქ, ნამუეფით მატატოაშ
ჯოხოთ რენა ჩინებული, ხეშა ქაშეჸოთეს უმოსი ნძალანება დო თე ბორჯის გეთუ
კჷნოხონეფიშ კულტიქ, ნამუთ ადამიერი-მაფურინჯეშ კულტიქ დოთირუ. ბევრელი ჰუანი
ჭარჷნს: „მანაშ (ნძალანებაშ) ცნება, ნამუთ გერსხუაფილი რდჷ მონძეობით ლიდერეფშა,
გინილჷ ადამიერი-მაფურინჯეშ პერსონაშ ხეშა, მუქჷთ დოხოლაფირო 1540 წანას მოხვადჷ დო
იგინძორებუდუ მოაიშ პერიოდიშ ფინალურ ეტაპიშახ.“ თე კულტი მუჭოთ აწესენდჷ, ღურელ
კჷნოხონეფწკჷმა კავშირშო ვარდჷ ოხვილური გჷნძე სტატუეტეფი. თეშ უკული, ადამიერეფქ
ნირზი ქჷდიჭყეს. თე პრეოცესის დიდი როლი ილაჸაფუ ღორონთ მაკემაკექ, ნამუსჷთ
მიაჭარუაფუდუ ადამიერიშ გოჭყაფა. კეტრინ რუტლედჯი, ნამუთ 1919 წანაშ მუშ
ექსპედიციაშ მალობას სისტემატურო გორჷნდჷ კოკიშ ტრადიციეფს, ჭარჷნს, ნამდა
ადამიერ-მაფურინჯეფშა (რაპანუიშ ნინაშ tangata manu) მეჯღუნილ ნირზეფქ დიჭყჷ
დოხოლაფირო 1760 წანაშო, ევროპალეფიშ მუკორჩქინაშ უკული დო მეჭყორდჷ 1878 წანას,
მუჟამსჷთ კათოლიკე მისიონერეფქ, ნამუეფქჷთ კოკის 1864 წანას მუკორჩქინდეს, მაართა
ეკლესია დოკჷდეს. პეტროგლიფეფი, ნამუეფით თანაფაშ კოკის ადამიერ-მაფურინჯეს
ასახიერენა, აბსოლოტურო გჷ ჰავაის მეგორაფილ კანკალე პატროგლიფის, მუთ თიშა
მიოწურუანს, ნამდა თიში ცნება კოკიშ მაართა მახორუეფქ მიღეს.

ჰანტიშ დო ლიპოშ დოკუმენტაცია, ნამუქჷთ გჷშაშქუმალა Science-ს იჸუ გჷმობჟინაფილქ,
ბთავაზენა, ნამდა დაიმონდიშ თეზისის ვადასურენს არქეოლოგიური ნტკიცალუეფი. ჰანტის
დო ლიპოს ვემიაგორეს 1 200 წანაშახიან ადამიერიფიშ რინაშ მუთუნნერ ნოქურიშა.
მანგიორი, თინეფი მარზიენა მოსაზრებას, ნამდა კოკიშ ჯარალუაშ კოლაფსიშ თარი ბაძაძიქ
იჸუ პოლინეზიურ ჸორჭუკიქ, ნამუქჷთ ორდოულ მახორუეფიშ ნიშეფს მაჸუნუ. მუნეფიშ
ჰიპოთეზათ, ვირეფქ თეშ გემიარეს, ნამდა 20 მილიონ ართურს ქიმიოჭირინდეს დო უკული
ხელათ, ედომუშამო მოჯალაგეს აბანობური პალმაშ თასი, მუქჷთ კოკიშ საკვებით
აკონაზჷრუაშ კოლაფსი გჷმიჭანუ.

მუნეფიშ 1722-1770 წანეფიშ ანგარიშეფს ევროპალეფი შინანა კუჩხის გემარინჯ
ნოჭახნაკუეფს, მარა ჯეიმს კუკიშ 1774 წანაშ ექსპედიციაშ ბორჯის მოაიშ გარკვეული
ნორთი დონჯირაფილი რდჷ სახეთ გიმე, მუშ ბაძაძით ლჷმა რდჷ.

კოკიშ ისტორიაშე დაიმონდიშ დო თურ ჰეიერდალიშ ვერსიეფიშ მეჯინათ, ჰური მოაი — ანუ
ნოჭახნაკუეფიშ ეკორთინაფა მიშჷ 1830-იან წანეფს, მუთ დინოხოლენი ლჷმათ რდჷ
გჷმოჭანაფილი. 1838 წანას დოსქილადირი რდჷ ხვათახვალო ართი კუჩხიშ გემარინჯი მოაი,
ნამუთ რანო-რარაკუშ კადას (ფერდის) იდვალუაფუდუ. ჩინებული რე კოკიშ
ევროპალეფშახიანი ჯარალუაშობური კოლაფსიშ მორჩილი არქეოლოგიური ნტკიცალუა. თე
პერიოდიშ კოკიშ მახორუეფიშ ძვალეფიშ პათოლოგიაშ დო ოსტეომეტრული მუნაჩემეფი
სინთელუანო ოძირანა, ნამდა თე უბადობეფი შილებე მანგას რდჷკო მერსხუაფილი
ძალადობუაწკჷმა.

კოკიშ მახორუეფიშ მაართა დოფიქსირაფილ კონტაქტიქ ევროპალეფწკჷმა 1722 წანაშ 5
პირელს (თანაფა დღას) აკოდირთჷ, მუჟამსჷთ კოკის ჰოლანდიარ მეშარე იაკობ როგევენქ
ეჭანუ. თე ბორჯიშო კოკიშ მახორობა დოხოლაფირო აკმადგინანდჷ 2 000-3 000 ადამიერს.
თე რიცხუ შილებე უმოსი ხოლო ჸოფედჷკო, მარა შილებე, მახორობაშ გარკვეული ნორთი
როგევენიშ ბუნაშ მუკორჩქინაშ გეშა ეტახილ გაუგებრობათ შქურნაფილი დოტყობინელედჷკო.
გეჸვენჯ ურცხოალ მაძირაფუეფქ 1770 წანაშ 15 გერგობათუთას კოკის ჟირ ესპანურ გემით —
სან-ლორენცოთ დო სანტა-როსალიათ მიოდირთეს. ესპანარეფქ კოკი ეჭარეს, მუჭოთ მასიურო
დამუშებელი, ნამუშ წყარპიჯიშ ზოლსჷთ ქუაშ ნოჭახნაკუეფი რდჷ ინორანწკილი.

ოთხი წანაშ უკული, 1744 წანას, კოკის ბრიტანალ მარკვიებელ ჯეიმზ კუკიქ ეჭანუ, ნამუთ
იუჭყაფუდუ, ნამდა კანკალე ნოჭახნაკუ მერეხელი რდჷ. 1825 წანას კოკის ქჷმადირთჷ
ბრიტანული ხვამარდი HMS Blossom-ქ, ნამუშ მაკათურეფიშ ეჭარუათ, მუნეფქ კოკის კუჩხის
გემარინჯი ნოჭახნაკუეფი ვაძირეს. თანაფაშ კოკიქ XIX ოშწანურაშ მალობას კინე ანდაშა
იჸუ ძირაფილქ, მარა თე ბორჯიშო კოკარეფი ვეგმირჩქინდანსეს მაჸალურ მერინას
მუნაულეფიშ ჸურე, მუშ გეშათ 1860-იან წანეფშა კოკიშე ძალამი ნორკე ინფორმაცია რდჷ
ჩინებული.

1860-იან წანეფს მიმალი მუმაჯალაგარი მოლინეფიშ სერიაქ კოკიშ მახორობაშ უდიდაში
ნორთი ქეკიდინუ, ვარა კოკი ქჷდატებაფუ. 1862 წანას მოხვადჷ პერუალი
დოლმახორეეფითმოვაჭარეეფიშ გენთხაფაქ. კათაშ ჭოფუეფი თუთეფიშ მალობას იგნიძორებუდუ,
მუ ბორჯისჷთ ჭოფილქ იჸუ მახორობაშ გვერდიქ — 1500 კოჩქ დო ოსურქ. ჭოფილეფს შქას რდჷ
კოკიშ უმაღალაში მამართვალი, მუში ჩილი დო თი ადამიერეფი, ნამუეფსჷთ უჩქჷდეს
რონგორონგოშ ჭარალუაშა ჭარუა დო კითხირი. მუჟამსჷთ დოლმახორეეფითმოვაჭარეეფქ
გინოჭყვიდეს ხვამილაფირი კათაშ უკახალე დორთინაფა, კოკიშა თინეფქ კოკიშა
დიდპატჷნეფიშ ეპიდემია გემშეღეს, მუქჷთ გეგნადუ კოკის დოსქილადირ მორჩილ მახორობას
ხოლო. ეპიდემიაქ გიფაჩჷ თანაფაშ კოკიშე მარკიზიშ კოკეფშა. თანაფაშ კოკიშ მახორობაქ
თი მუდანობაშა მირკჷ, ნამდა ფშხირას ღურელეფიშ მანთხორალი ხოლო მითინი ვარდჷ. XIX
ოშწანურაშ შქა წანეფს ვერშაპიშმაჭოფალ გემეფქ კოკიშა ტუბერკულიოზი გემშეღეს, მუქჷთ
თაშნეშე მიარე ადამიერი ქეკიდინუ, თინეფ შქას რდჷ მაართა ქირსიანი მისიონერი ეჟენ
ეირო, ნამუქჷთ ლახარათ დოღურუ 1867 წანას. მუს ქიგიაჸუნუ კოკიშ მახორობაშ
დოხოლაფირო ნანთხალ ნორთიქ. გეჸვენჯ წანეფს, მეშხურეობაშ ფერმეფიშ მამართვალეფქ დო
მისიონერეფქ ღურელეფიშ დიხეფიშ ჸიდირი ქჷდიჭყეს, მუქჷთ ახალმუნაულეფს დო თაქიანეფს
შქას დიდი ბანძღი გჷმიჭანუ.

ჟან-ბაპტისტ დიუტრუ-ბორნიექ მისიონერეფშე ქიჸიდჷ ჰანგა-როაშ მუკი-მუკის დვალირი
თინეფიშ ტერიტორიეფი დო უკული ოში ჭკობა აბანობური მახორუ კოკი ტაიტის დო მიდეჸონჷ
მუშ უნჩაშეფშა ომუშებუშა. 1871 წანას დიუტრუ-ბორნიეს მისიონერეფქ ხოლო ქიმუგურეს დო
171 მახორუ გამბიეშ კოკეფიშა მიდეჸონეს. დოსქილადირეფს შქას უმოსო რჩჷნჷ კოჩეფქ
დოსქიდეს. ამშვი წანაშ უკული, თანაფაშ კოკის ხვალე 111 ადამიერი ოხორანდჷ,
ნამუეფშეთ ხვალე 36-ს შეულებუდუ გამნარყობაშ გოგინძორაფა. გეჸვენჯ დეკადაშე ნორკე
პერიოდის, მახორობაშ 97%-ქ დიღუპუ ვარა მიდართჷ, თაშ ნამდა, კოკიშ კულტურული
რჩქინაშ უდიდაშ ნორთიქ თინეფწკჷმა ართო მედინჷ.

ალექსანდრე სალმონი, ინგლისარი ურია ვაჭარიშ დო ტაიტიშ პომარეშ დინასტიაშ პრინცესაშ
სქი, ირიათო ოცადჷდჷ მონძეობათ მეღებული კოპრაშ პლანტაციეფშე საბოლოთ
დურთინუაფუდუკო მუშეფი ოდაბადეშა. მუქ გეშეჸიდჷ კოკიშ დიხეფიშ უდიდაში ნორთი დო აკა
სამუშათ დჷმაქირაფალო გინირთჷ. თინა ბრელს მუშენდჷ თანაფაშ კოკის ტურიზმიშ
გოვითარაფაშო, თე ბორჯის თინა თარი ინფორმატორი რდჷ კოკის მომუშე ბრიტანული დო
გერმანული არქეოლოგიურ ექსპედიციეფშო. 1888 წანაშ 2 ღურთუთას, სალმონქ კოკიშ
დიხეფიშ დორხველი ნორთი ჩილეშ თარობას ქიმეჸიდჷ დო მუქ ხე ქჷმაჭარჷ, მუჭოთ მოწმექ,
კოკიშე ნებეფიშ გინოჩამა ბორჯის. თიმ წანაშ ქირსეთუთას, მუქ ტაიტიშა დირთჷ. თანაფაშ
კოკის რეალური მუ 1878 წანაშე 1888 წანაშა მართუნდუ, სოიშახ თიშე ნებეფს ჩილეს
გინოჩანდჷ.

კოკიშ ედომუშამი ანექსია ჩილექ 1888 წანაშ 9 ეკენიას მახვამილუ, ოზუღე ოფიცერ
პოლიკარპო ტოროშ ხემანჯღვერობათ დო „კოკიშ მოძინაშ აპიჯაფათ" (ესპ. Tratado de
Anexión de la isla). პოლიკარპო ტორო, მამუთ წჷმარინუანდჷ ჩილეშ თარობას ატამუ
ტეკენაწკჷმა ხეშმოჭარაშ ბორჯის, უმაღალაშ მამართვალიშ დო მუშ ოჯახობაშ ღურაშ უკული,
ჩილეშ თარობაშე „მაფათ“ იჸუ დოშანაფილქ. თე აპიჯაფაშ კანონიერებას კოკიშ კანკალე
მახორუ ამდღარშა ეჭვიშ თუდო გიორინუანს. ოფიციალურო, ჩილექ იჸიდჷ ხვალე
მეზონ-ბრანდერიშ შხურეფიშ რანჩო ელ-მოლიშ ტერიტორიეფით, ნამუეფით ნაჸიდერი რდჷ
კოკიშ ეპიდემიათ ღურელი მახორუეფიშ გამნარყეფშე, უკულიანშო სუვერენიტეტი თელ კოკის
გოფაჩჷ.

1960-იან წანეფშა, რაპანუიშ გინოსქილადირი წჷმმარინაფალეფი ხვალე ჰანგა-როას
ოხორანდეს. კოკიშ დოსქილადირი ნორთი 1953 წანაშა იჯარათ რდჷ გინოჩამილი
უილიამსონ-ბალფურიშ კომპანიაშა, მუჭოთ შხურეფიშ ფერმა. 1966 წანაშა კოკის მართუნდუ
ჩილეშ ოზუღე-ოურდუმე ძალეფი, თე წანაშე თიქ ედომუშამო რღიათ გინირთჷ დო ჩილეშ
მენოღალეეფს გეგნაჩეს დორხველობაშა.

2007 წანაშ 30 მანგის, კონსტიტუციური რეფორმაშ ძალათ თანაფაშ კოკის დო
ხუან-ფერნანდესიშ კოკეფს (თაშნეშე ჩინებული, მუჭოთ რობინზონ კრუზოშ კოკი) ჩილეშ
„სპეციალური ტერიტორიეფიშ“ სტატუსიქ გეგნაჩეს. სპეციალური კანონიშ მეღებაშ მოლებას,
კოკი კინე იმართუ, მუჭოთ ვალპარაისოშ რეგიონიშ ართ-ართი პროვინცია.

2010 წანაშ 11 კვირკვეს, კოკიშ ბორჯით 18:15:15-ს მაართათ დეფქისირჷ 1 300 წანაშ
უკული ბჟაშ ედომუშამ სერუაქ.

BBC-შ ინფორმაციათ, 2010 წანაშ 3 ქირსეთუთას 25 ადამიერქ დეზიანჷ ჩილეშ პოლიციაშე
რიზინიშ ტყვიეფიშ გჷმორინაფა ბორჯის, მუჟამსჷთ თინეფიშ თაქიანეფიშ გარკვეული ბუნაშ
თი ნოდგჷმშე გინოხორაფას ოცადჷდეს, ნამუთ მუნეფს სუმ თუთაშ მალობას უკჷნებუდეს დო
აცხადენდეს, ნამდა თინეფი თი დიხას რდჷ ეგაფილი, სოდეთ მუნეფიშ კჷნოხონეფს უკანანოთ
მიდუღეს დიხეფი.

თანაფაშ კოკი მუშ უხოლაშ მეძობელ, 415 კილომეტრით ბჟაეიოლშე დვალირ მორჩილ კოკი
სალა-ი-გომესწკჷმა ართო, ეკოლოგეფშე გოშხვანაფილ, რაპანუიშ სუბტროპიკული
ფართოფურცელამი ტყალეფიშ ეკორეგიონო მირჩქინუაფუ. დუდშეიანი, სუბტროპიკული ლამე
ფართოფურცელამი ტყალეფი ამდღარშო ვამხვადუნა, მარა ლავაშ ნადუეფს მეგორაფილ
ონთხორუეფი, პეულიშ ტვერიშ დო ჯაშ პალეობოტანიკური რკვიებეფი მოიწურუანა, ნამდა
კოკი კჷნოხ ტყალამი ჸოფე, ჯალეფიშ მასივით, ბართვეფით, ოდიარეეფით ფორილი. მუჭოთ
ნანთხორეფშე ირკვიებუ, კოკის ართ-ართი დომინანტი ჯაშ ჯიშეფი ჸოფე თეჟამო ეშალაფირი
პალმა Paschalococos disperta, დო ჩილეური ღვინიშ პალმა (Jubaea chilensis). თე
ჯალეფი ოშქაშე სიმაღალაშა მიოჭირინდაფალო ოხვილჷდეს დოხოლაფირო 100 წანას.
პოლინეზიურ ჸორჭუკიქ, ნამუთ მაართა მახორუეფს მაჸუნეს თაქი, დიდი როლი ილაჸაფეს
რაპანუიშ პალმაშ ქჷრაფას. ჸორჭუკიშ კიბირეფი ფოთქვეფს დო შხვა აბანეფს რე ძირაფილი.
ჸორჭუკი სერიოზულო ოცილჷდჷ პალმეფიშ გომიარაფას. თე ფაქტიქ დო თაშნეშე მახორუეფიშ
განშე პალმეფიშ გოჭვარუაქ, დოხოლაფირო 350 წანაშ წოხლე თე კოკის ჩანარიშ ეშალაფა
გჷმიჭანუ. პრეისტორიული ხანაშე, კოკის ირდუდუ ტრომირიშ ჯა (Sophora toromiro), მარა
თეჟამო თინა ვულურო მარდუო ვამხვადუნა. თეშ უმკუჯინუო, კიუშ ომაფე ბოტანიკური
ბაღეფი დო გოტენბურგიშ ბოტანიკური ბაღი თანაფაშ კოკის თე ჩანარიშ კინე გოშენაფაშ
ღანკით ომენცარე პროგრამას ახორციელენა. პალმაშ დო ტორომიროშ ფაქტიურო ქჷრაფაშ
უკული კოკის შანულამო ნორკე ნოლექი რე, მუთ ნორკე კონდენსაციათ რე გჷმოჭანაფილი.
თიშ უკული, მუთ დახე თელი ოშწანურაშ მალობას კოკი გჷმირინუაფუდუ ანთასობათ შხურიშ
ოდიარაფალო, 1900-იანი წანეფიშ ოშქაშეთ, კოკი ოდიარეთ დო ტოტორათ (Schoenoplectus
californicus tatora) უმოსო რანო-რარაკუშ დო რანო-კაუშ კრატერული ტობეფიშ გოხოლუას
რდჷ ფორილი. თი ფაქტი, ნამდა კოკის თე ლარჭემეფი ირდუ, ნამუეფსჷთ ანდეფს ტოტორას
უძახჷნა, მოჸუნდეს თიშ თარ არგუმენტო, ნამდა ნოჭახნაკუეფიშ ემაკჷდალეფი ობჟათე
ამერიკაშე რდეს ბადებათ (ბადება-წარმოშობა), მარა მუჭოთ ტობაშ სედიმენტეფიშ დო
პეულიშ ტვერიშ ანალიზეფქ ოძირუ, თე ლარჭემეფი კოკის უკვე 30 000 წანა რე, მუთ
ირდუნ. ადამიერეფიშ მოულაშა, თანაფაშ კოკის აკმიშაყარუდუ ზუღაშ მაფურინჯეფიშ დიდი
კოლონიეფი, ნამუეფ შქას 30 აბანობური სახეობაშ რდჷ. ნანთხორა ტკიცაფილობეფი
მოიწურუანს ხუთი ბუნაშ სქირონაშ მაფურინჯეშა (ჟირი ლაინა, ჟირი თუთიყუში დო ართი
ჸანჩა, ნამუეფშეთ ამდღარშო თაქ არძა ეშაჭყვადილი რე.

იმუნოსუპრეზანტულ ნარკოტიკ სიროლიმუსის მაართათ თანაფაშ კოკიშ ნერჩიშ სინჯეფს,
სტრეპტომიცეტიშ (Streptomyces hygroscopicus) ბაქტერიეფს მიოგორეს. თეშ გეშა, თე
ნარკოტიკი ჩინებული რე, მუჭოთ რაპამიცინი. თეჟამო თის სიცოცხალაშ გოხანგინძორაფაშ
ღანკით ჭუკეფშე ამორსენა.

კოკის ჯალეფი თხჷთხას რე, ვანაფერო რე ორთაშობური ჭალეეფი. თე ირფელიშ ბაძაძი თინა
რე, ნამდა თაქიანეფქ ნოჭახნაკუეფიშ კიდანჯალაშ პროცესის კოკი უდუნდებუო გოჭვარეს.
ექსპერიმენტულ არქეოლოგიაქ ოძირუ, ნამდა კანკალე ნოჭახნაკუს შილებე ინახუნუანდეს
Y-იშ ფორმაშ ჯაშ ჩარჩოს, ნამუსჷთ მირო მანგა ერუას უძახჷდეს დო უკული თინეფიშ
მოხვარათ დგჷნდეს საბოლოთ ოცერემონიე აბანეფს. შხვა თეორიაშ მეჯინათ გჷმირინუანდეს
ჯაშ ჟირ პარალელურ რელსის, ნამუეფით გინუღუდეს ნოჭახნაკუეფი. რაპანუიშ ტრადიციეფი
მეტაფორიულო ნწყჷნს შურიელ ნძალააობას (მანა) მუჭოთ საშუალებას, ნამუთჷთ მოაი
„გინიაბანაფუდუ“ ოტახჷრეშე.

ობჟათეშ განედის დვალაფაშ გეშა, მორჩილი აკოჸინალუაშ პერიოდის (დოხოლაფირო
1650-1850 წ.წ.) კლიმატურ ეფექტეფქ დეფორესტაციაშ პროცესი ხოლო უმოსო გაწვავჷ, თეშ
უმკუჯინუო, თე მოლინაშ ნოქური დიდო ვეგინაფუ. ბრელი მარკვიებელი მორჩილ აკოჸინალუათ
გჷმოჭანაფილ ტემპერატურაშ დოლაფას რესურსეფიშ გჷმოლიებაშ დო პალმაშ ჯალეფიშ ქჷრაფაშ
პროცესის დჷმახვარე ფაქტორო მირჩქინანს. თე მოსაზრებას მენცარეფი ვეზიარენა, მუთ
ოწაწჷ პალმეფიშ ქჷრაფას.

ჯარედ დაიმონდი მუშ წიგნის კოლაფსი, ნამუსჷთ აფასენს ჯვეში თანაფაშ კოკიშ კჷნოხ
კოლაფსის, კოკის მოხვალამირ დეფორესტაციაშ უთარაშ ბაძაძო კლიმატურ თირაფას
მირჩქინანს. დაიმონდი იჩიებუ, ნამდა ჯალეფიშ ქჷრაფა მეურე მუში ცივილიზაციაშ
დაკნინებას XVII-XVIII ოშწანურეფს. თენა იჩიებუ, ნამდა თინეფქ მეჭყვიდეს თე
პერიოდის ნოჭახნაკუეფიშ კიდანჯალა დო დიჭყეს აჰუეფიშ (პლატფორმა, ნამუსჷთ
ნოჭახნაკუეფი გედგჷდჷ) აკორღვაფა. თე მოსაზრება სუსტი რე, თე პერიოდის ივითარებუდუ
ადამიერი-მაფურინჯეშ კულტი, თაშნეშე დიდი გოლინა იღვენუ მარკვიებელეფიშ,
ვეშაპიშმაჭოფალი გემეფიშ, სანდლიშ ჯალეფით დო დოლმახორეეფითმოვაჭარეეფიშ
მუკორჩქინაქ.

სანცხვარებელი ნოსქილედეფიშ გვამორღვაფუეფს იძირებე ჩხომიშ დო ფურინჯეფიშ ძვალეფიშ
ალამო რკება, მუშ ბაძაძით რდჷ კოკიშ მახორუეფშე ოჩხომე ხვამარდეფიშ კიდანჯალაშ
საშუალებეფიშ დინაფა, მაფურინჯეფქ მიოდინეს ბუდეშ ოგვაჯეშ აბანეფი. კანკალე აბანეფს
იძირებე ნერჩიშ ეროზიაშ ნოქური, მუთ ჯალეფიშ სინორკათ რე გჷმოჭანაფილი. დჷნოლექეფიშ
მინუშეფი ადასურენა, ნამდა აბანურ ჩანარეფიშ ბუნეფიშ გვერდიშ უმოსიქ გეშალჷ დო
კოკიშ ჩანარულ ოფორუქ რადიკალურო დითირჷ. პოლინეზიარეფი დუდშე ფერმერეფი რდეს დო
ვართ მეჩხომეეფი, მუნეფიშ საკვები აკმოდირთუდუ თიცალი ჩანარეფიშ პროდუქტეფშე,
მუჭომეფით რე ტარიშ ჩხვიჩხვეფი, ჰამო კარტოფილი, მანიოკი, იამსი დო ბანანი.
პროტეინიშ დუდი წყუ რდჷ ქოთომი დო ვართ ჩხომი. პოლინეზიაშ არძა კოკის დო თინეფ შქას
თანაფაშ კოკის ხოლო აბანი უღუდუ კანიბალიზმის, ხვეიანმუნაწიშობაშ დო შქჷრენაშ
პერიოდიშ უგშუგორუო.

ანთროპოლოგი ბონი პეისერიშ აზრით, კოკის დასაბაღო რდჷ რესურსეფი თი ბორჯიშო,
მუჟამსჷთ თაქ ევროპალეფქ მორთეს მაართათ. კოკის დიო ხოლო რდჷ ჭიჭე ჯალეფი, უმოსო
ტორმირო, ნამუქჷთ XX ოშწანურას გეშალჷ ოეგებიეთ ნელი რდუალაშე დო კოკიშ ეკოსისტემაშ
თირაფაშ გეშა. იაკობ როგევენიშ კაპიტანი კორნელიუს ბუმენი მუშ ლუბაშ წინგაკის
ჭარჷნს: „ჩქი ბძირით იამსი, ბანანეფი დო ჭე ქოქოსიშ პალმეფი დო ვაჸოფე მუთუნნერი
ჯა, ვარა კულტურა“. როგევენიშ ოფიცერი კარლ ფრიდრიხ ბეჰრენსი იჩიებუ: „თაქიანეფი
ბთავაზენდეს პალმაშ ჸალეფს რჩქალებაშ შინო“. ეთნოგრაფ ალფრედ მეტრო იჩიებუ, ნამდა
ოხორუ ჸუდეეფიშ არძაშე გოფაჩილ ტიპის უძახჷდეს „ჰარე პაენგას“ (ამდღარშო ჩინებული,
მუჭოთ „ნიში ჸუდე“), თიშენ, ნამდა მუში ორთვალი გინორთინაფილ ნიშის მოგენდჷ.
ჸუდეეფიშ სარწკველო გჷმორინაფილი რდჷ ბაზალტიშ ფილეფი, ნამუეფსჷთ ჯაშ კონჭეფშო
დოსქილადირი აფუდუ რხვილეფი, ნამუეფით თარი ბიჯგიშ ფუნქციას ასრულენდეს. თე ირფელს
უკული რთუნდეს ტოტორაშ ჭაშ ფათ, მუსჷთ უკული ბეჭილი შანქარიშ ლარჭემიშ ფურცელეფიშ
ფა მოჸუნდუ, გვალო ბოლოს — ბეჭილი ოდიარეშ ფა. თი ბორჯიშ ევროპალი მაძირაფუეფი
იჩიებუდეს, ნამდა მუნეფქ ძირეს „პალმაშ ჯალეფიშ დიდი ჯიკი.“ პეისერიშ ტკიცაფათ,
თენა თიშე მიოწურუანს, ნამდა თე ბორჯიშო დიდი ჯალეფი დიო ხოლო ქორდჷ თაქი, მუთ
ვემურე ბოუმანიშ ჟიდოთქუალირ ციტატას. პლანტაციეფი უმოს ფშხირას კოკიშ დინოხოლენ
ნორთის იდვალუაფუდუ, სუკეფს მელე, დუდრღია ლავაშ სვირეფს დო შხვა — ჯიმუამი
ბორიეფიშ დო წყარპიჯიშე მუმალი წყჷთე ჩხაპეფიშე თხილერ აბანეფს. შილებე, ნამდა
ბრელი ევროპალი კოკიშ დინოხოლენ ნორთეფშა მიშულას ვარისკჷნდეს. ევროპალეფშო XIX
ოშწანურაშა უგმურკვიებუ სქიდუდუ ნოჭახნაკუეფიშ ოტახჷრე, ნამუთ წყარპიჯიშე ართი
კილომეტრიშ დოშორაფათ, ქვერსემ, 100 მეტრაშ სიმაღალაშ კჷრდეს იდვალუაფუდუ.

ლაპერუზიშ ექსპედიციაშ მაიორი როლენი ჭარჷნს: „შქჷრენშე დაღამაკებული ადამიერეფიშ
მანგიორო, ჩქიმ თოლიშ წოხოლე გვალო შხვა სურათიქ გეგნიფაჩჷ — დიდი მუდანობაშ
მახორობა, ნამუთ გჷშეგორუდუ უმოსი სისქვამეთ, ვინდარო შხვა ნამთინ კოკის. ნერჩი,
გვალო ჭიჭე მუშობაშ უკულ ხოლო ირზენდჷ მახორობაშ ეჯუმალაშ საშუალებას, დოვლათი მიშჷ
თიშ უმოსი, მუთ რდჷ ოხვილური კოკიშ მახორუეფშო“.

დაიმონდიშ მეჯინათ, კოკიშ ალმახანური მახორუეფიშ ზეპირ ტრადიციეფს რჩქჷ
კანიბალიზმიშ შანეფი, მუსჷთ თინა კოლაფსიშ დჷმაჩქარაფალ ტკიცაფილობათ მირჩქინანს.
მაგალითიშო, თინა იშინანს, მუჭო უწუ ართ კონწარო გურმოულირ მახორუქ მუშ ტერს:
„დიასქანიშ ხორცი ჩქიმ კიბირეფს შქას გიჭკადუ“. დაიმონდიშ ტკიცაფათ, თენა თიშა
მიოწურუანს, ნამდა საკვებიშ მარაგიქ საბოლოთ გოქჷრჷ. თაქ ოკო ეიშანას, ნამდა
პოლინეზიურ კულტურეფს კანიბალიზმი ფართას რდჷ გოფაჩილი. ადამიერეფიშ ძვალეფშა
მეგორაფილი რე რელიგიური პლატფორმეფიშ უკახალე, მუთ თიშა მიოწურუანს, ნამდა თანაფაშ
კოკის კანიბალიზმი რიტუალურ ადათიშ ხასიათის ატარენდჷ. ალმახანური ეთნოგრაფიული
რკვიებეფი ნამთინ პერიოდის ფართო კანიბალიზმიშ არსებობას ეჭვიშთუდო გიორიანუანა.
კოკიშ მაართა მენცარული გჷმორკვიება (1914) ოძირანს, ნამდა თაქიანი კათა კონწარო
გინივარანდჷ მუნეფიშ, ვარა მუნეფიშ კჷნოხონეფიშ კანიბალიზმიშ მეთხოზინს.

რაპანუიშ კათა ფაქტიურო ქუაშ ხანაშ ცივილიზაცია რდჷ დო თინეფი ფართას გჷმირინუანდეს
აბანობურ შხვადოშხვა სახეშ ქუას:

ქუაშ ქვერსემი ნოჭახნაკუეფი (მოაი), ნამუეფიშ ჭყოლოფათ თანაფაშ კოკი მოსოფელს რე
ჩინებული, ახ. წ. 1100-1680 წანეფს ეიოგეს. გვალო რენჯი 887 მონოლითური ქუაშ
ნოჭახნაკუ ათეჟამო დვალირი რე მუჭოთ კოკის, თაშნეშე თიშე დოშორაფილ მუზეუმეფს. თიშ
უმკუჯინუო, ნამდა ნოჭახნაკუს ფშხირას მიშინუანა, მუჭოთ „თანაფაშ კოკიშ დუდეფი“,
თინეფი ედომუშამ ასაგასას წჷმარინუანა. კანკალე ნოჭახნაკუს მინდორს აფუ ბირგული
დოშქუმალირი, ხელეფი ქვარაშა აფუ გენწყილი. მიმაცაცუ ნერჩეფიშ გეშა, კანკალე
ნოჭახნაკუ კჷსერშახ დიხას რე ინოციკაფილი.

დახე არძა მოაი (95%) ეშაკვათილი შხვადოშხვანერო, დოპრესილი, ეფას დამუშებადი
გოსკენჩერაფილი ვულკანური ფრაველიშე, ვარა ტუფიშე, ნამუეფსჷთ ხვალე აკა ართ აბანს,
შქჷრატილ ვულკან რანო-რარაკუს მიპალუანდეს. თაქიანეფი, ნამუეფით თინეფს
ჭახნაკანდეს, გჷმირინუანდეს ხვალე ქუაშ ანჯარეფს, უმოსო ბაზალტიშის, ნამუთ კოკის
დიდი მუდანობათ რე. მუჟამსჷთ ანჯარეფი დირგალუდუ, თინეფს ახალშო ულასჷრანდეს პიჯის.
ეშაკვათუაშ დოჭყაფაშ წოხლე, ვულკანურ ქუას წყარს ორტუანდეს, მუსჷთ სამუშაშ პროცესის
პერიოდულო კინე ორტუანდეს. თიშ უმკუჯინუო, ნამდა ართ დო კინ თი ბორჯის
შხვადოშხვანერ ნოჭახნაკუეფშე ბრელი ბუნა მუშენდჷ, 5-6 კოჩამი ბუნა ართი მოაიშ
ოხაზჷრაფალო დოხოლაფირო ართი წანას ოხვილჷდჷ. ირი ნოჭახნაკუ საგვარეულოშ ღურელ
მამართვალს წჷმარინუანდჷ.

ეიოშანალი რე, ნამდა ნოჭახნაკუეფიშ ხვალე ნაოთხარქ იჸუ გერინაფილქ, მუჟამს
დოხოლაფირო გვერდიქ დოსქიდჷ რანო-რარაკუშ ოტახჷრეს დო შხვადოშხვა აბანეფს,
ოეგებიეთ, მუნეფიშ საბოლო აბანშა მიმაულარ შარას. უდიდაში ნოჭახნაკუ გედგჷმილი რე
პლატფორმას, ნამუსჷთ „პაროს“ უძახჷნა. თიში წონა რე 82 ტონა დო 9,8 მეტრაშ სიგინძაშ
რე. თე წონაშ შხვა მუდგაზმარენი ნოჭახნაკუ დოდგჷმილი რე ოორუე დო ობჟათე
წყარპიჯეფს. ამდღაშა უჩინებუ რე ნოჭახნაკუეფიშ გინოღალაშ მეთოდეფი. შელებუან
ვარიანტეფს შქას ართ-ართო მირჩქინანა თ.ჯ. მირო მანგა ერუას, Y-შ ფორმაშ მარხილს
გინოჯვარედინაფილი ნორთეფით, ნამუსჷთ ნოჭახნაკუეფს ჰაუ-ჰაუშ ჯაშ დჷრიკადი დო
სკენჩერე ქერქიშ თოკეფიშ კჷსერს გოქუნუათ გიოკირანდეს. მოაიშ ზომეფიშ მეჯინათ
ირაგადე, ნამდა თინა უღალჷდჷკო ოკო 180-250 ადამიერს. დოხოლაფირო 50 ნოჭახნაკუქ
ჩქინ ბორჯის ხეახალშო იჸუ ეპონილქ მუნეფიშ დუდშეიან აბანეფს. თენეფ შქას მაართა რდჷ
აჰუ ატურე ჰუკე ანაკენაშ პლაჟის 1958 წანას. მუში გერინაფაქ თურ ჰეიერდალიშ
ექსპედიციაშ ბორჯის მოხვადჷ დო გჷმორინაფილქ იჸუ ტრადიციულ მეთოდეფქ.

აჰუეფი უმოსო წყარპიჯეფს რე ინორანწკილი, ტერევაკაშ გვალაშ ბჟადალ კართეეფს დო
რანო-კაუშ დო პოიკეშ სუკეფიშ მოხ. ართი აჰუ ნოჭახნაკუეფწკჷმა ართო 1880-იან წანეფს
ეჭარილი რდჷ რანო-კაუწკჷმა დვალირ კჷრდეეეფს, მარა კატერინ რუტლეჯიშ ექსპედიციაშახ
თიქ წყარპიჯიშა გალენწყუ.

ანაკენაშ პლაჟიშ გოხოლუას, აჰუ ტე პიტო კლურაშ ხასჷლას იდვალუაფუ ურჩქვანჷ ქუაშ
ძეგლი, ნამუთ წჷმარინუანს წყარშე შჷრილ პლაჟიშ ქუას, მუში მაგურიშა თაშნეშე
მეგორაფილი რე ახალ ზელანდიას. მუჭოთ ამდღა თაქიანეფი რაგადანა, ცენტრალური
კვარკვალია ქუა ჰოტუ მატუაქ მიღჷ მუში შურობუმუშე. გეოლოგეფს მიორჩქჷნა, ნამდა ქუა
აბანობური გორჩქინაშ რე, მუთ თაშნეშე მეურე ორდოულ ზეპირ გინოჩამეფს. თე გინოჩამფიშ
მეჯინათ, თე კჷრდე დარცხუ კლანქ, ნამუთ თის თანჯაშ ეიოღანკალო გჷმირინუანდჷ.
უკულიანშო თინა მუნეფს ოორუეშ კლანეფიშ აკოშქუმალა მირუქ მიდუღუ, ნამუეფქჷთ თინა ტე
პიტო კურაშა მიდეღეს, მუჭოთ ლჷმაშ ბორჯის აშნაჸათემი ნორჩვი. თი ფაქტი, ნამდა ქუა
რე დიდი დო ორთაშურო კვარკვალია, მიოწურუანს, ნამდა თინა „მანაშ“ ფუნქციეფით რდჷ
დოხარგელი დო გჷმირინუაფუდუ, მუჭოთ თილისმა. „ჩუპა“ ქუა იკათუანს რკინას დო გაჩქჷ
მაგნიტური მეზინდილობა.

თანაფაშ კოკიშ ქუათ კიდანჯალაშ ართ-ართი უმაღალაში ხარისხიშ მაგალითი რე ვინაპუშ
აჰუშ კჷდალა. თინა ეგაფილი რე კირნწყჷმილიშ უმუშეთ, დამუშებული ბაზალტიშ
ნატახერეფშე, ნამუეფით ზომათ ზუსტას ართიანიშ მანგი რე დო დოხოლაფირო 7 ტონა რენა
წონათ. მუს გარკვეული ანგარიული მაგურობა უღუ ობჟათე ამერიკას რინელ ინკეფიშე
ენაგეფუ კანკალე ქუაშ კჷდალაწკჷმა.

თანაფაშ კოკის კჷნოხ ჸუდეეფიშ ჟირი ტიპი რდჷ გოფაჩილი: ჰარე პაენგა — ჸუდე ოვალური
ოსხჷრით, ეგაფილი ბაზალტიშ ფილეფით დო გინორთვილი ჭათ, მუშ გეშათ მუნორთინაფილ
ნიშის აგურუდუ დო ჰარე ოკა — ქუაშ კვარკვალია სტრუქტურა. ხოლო ართი სახეობაშ ქუაშ
სტრუქტურეფს ტუპას უძახჷდეს, მუთ ძალამო ქოგჷდჷ ჰარე ოკას. ტუპას
ასტრონომი-ქურუმეფი ოხორანდეს წყარპიჯიწკჷმა, სოჸურეშეთ მურიცხეფიშ ყარაფიშა
დაკვირა ეფას შილებედჷ. ხორუეფი თანშენშე იკათუანდჷ ჰარე მოას, ქუაშ ლაგინძია
სტრუქტურეფს, ნამუეფსჷთ ოკარიეეფო გჷმირინუანდეს. უნიკალური რე ოცერემონიე ოფუტე
ორონგოშ ჸუდეეფი, თიშენი, ნამდა თინეფი ელაგენა ჰარე პაენგას, მარა ეგაფილი რე
ბაზალტიშ ბირტყა ფილეფით, ნამუსჷთ რანო-კაუშ კრატერს მიპალუანდეს. არძა ტიპიშ
ჸუდეშა მინაულარი ძალამი დაბალი რე დო დინოხოლე მინულა ხვალე მინოხოხუათ რე
შელებუანი.

გოფაჩილი ინფორმაციათ, რაპანუიშ ორდოიანი ხანაშ თაქიანი მახორობა ღურელეფს ჭიჭე
ორგუალი კანოეთ ზუღაშა უტენდჷ, თეშ მუჭოთ პოლინეზიაშ შხვა კოკეფს მახორუ მუნეფიშ
მოჯიმალეეფი. მოგვიანაფილო მუნეფქ ღურელეფიშ ნაფულ ფაქვას ჭუალა ქჷდიჭყეს თეში,
ნამდა ძვალეფი ტერშე შებღალუაშე დოუთხილუდესკო. XVIII ოშწანურაშ გვიანი პერიოდიშ
რიაშ ბორჯის, კოკარეფქ ღურელეფიშ ჭუალა ეკორთინაფილ მოაიშ დო სტრუქტურაშ წოხოლენ
კიდჷალას შქას ქჷდიჭყეს. ეპიდემიაშ შხაფაშ ბორჯის ეიოგანდეს მასიურ საფულეეფს,
ნამუთ გვერდო პირამიდაშ ფორმაშ ქუაშ სტრუქტურას წჷმარინუანდჷ.

პეტროგლიფეფი ქუას ეშაკვათილ სურათეფს ჯოხო. თანაფაშ კოკის თინეფიშ ართ-ართი
უდიდარაში კოლექცია აპალუ თელი პოლინეზიაშ მასშტაბით. კატალოგიშა მიშაღალირი რე
დოხოლაფირო 1 000 აბანიშ 4 000-შ უმოსი პეტროგლიფი. ნოღაზეფს დო სურათეფს ქუას
მიარე ბაძაძით ეშმაკვათჷნდეს, თენეფ შქას რე: აკუქიმინჷდესკო ტოტემეფი,
დოუშანჷდესჷკო ტერიტორია, ვარა უღურალო გუშქვაფუდესჷკო პიროვნება, ვარა მუთუნი
მოლინა. კოკის პეტროგლიფეფიშ გჷშაკერძაფილი თემეფიშ სიშხირაშ გოშხვანაფილი
ვარიაციეფი რე, ნამუეფით უმეტაშო ადამიერი-მაფურინჯეშ თემატიკაშა რე ღოლამირი დო
აკოკათინელი რე ორონგოს. შხვა თემატიკეფს შქას რე ზუღაშ კუეფი, კომარი (ოსურიშ
გალეიანი სასქესო ორგანოეფი) დო მაკემაკე — ადამიერი-მაფურინჯეშ კულტიშ უმაღალაში
ღორონთი.

თანაფაშ კოკის დო მუშ მეძობელ ჭიჭე კოკი მოტუ-ნუის გჷშაკერძაფილო დიდი მუდანობათ რე
ფაქვეფი. ბრელ ფაქვას იძირებე ადამიერეფშე თინეფიშ გჷმორინაფაშ ნოქური, მუჭოთ
ჩანარეფიშ მაჸონაფალო, თეში ოფორტიფიკაციეთ. თინეფი იკათუანა ონჭირე მითაულარეფს დო
მითაფორაფალ აბანეფს. ბრელი ფაქვა მოშინაფილი რე რაპანუიშ მითეფს დო ლეგენდეფს.

უჩინებუ რე თანაფაშ კოკიშ ამდღარშა უგუშიფრუ ჭარალუაშ — რონგორონგოშ გოჭყაფაშ
ისტორია — გოჭყაფილქ იჸუ თიქ გალენ გოლინათ, დო ვარ ევროპალეფწკჷმა კონტაქტიშ
უკული. ბჟადალური ჭარალუაშ გაჩინებაფაქ 1970 წანაშ ესპანარეფიშ ვიზიტიშ ბორჯის,
შილებე კოკიშ მამართვალ კლასის ქაფიქრებაფუ რონგორონგოშ, მუჭოთ რელიგიური ანჯარიშ
გოჭყაფა. რონგორონგოშ გარკვეული მანგურობა უღუ პეტროგლიფეფიშ მოჸონილობაწკჷმა, მარა
ანთასობათ პეტროგლიფიშე გოშხვანაფათ, მუში ნამთინი მინუში ქუას ვარე ეშაკვათილი.

რონგორონგოშე მაართათ 1864 წანას ფრანგი მისიონერი ეჟენ ეირო იუჭყაფუ. თე ბორჯიშო,
მუდგაზმარენი კოკარი აცხადენდჷ, ნამდა მუნეფს შეულებუდეს ნაჭარაშ გაგება, მარა თიში
გოშიფრუაშ ირი ცადაქ უმოღექ გჷშართჷ. ტრადიციაშ მეჯინათ, ჭარუა-კითხირი ხვალე
მამართვალ ფანიეფს დო პაპეფს უჩქჷდეს. გვალო თექ გინირთჷ რონგორონგოს კითხირიშ
ედომუშამი რჩქინაშ დინაფაშ ბაძაძიქ, თიშენ, ნამდა 1860-იან წანეფს კოკიშ ელიტა
მოსპეს ედომუშამო.

რონგორონგოშ ოშობათ ძირაფილი მინუშიშე (უმოსო ჯაშ დაფეფი, ლაბაშეფი დო სკულპტურეფი)
ხვალე 28-ქ გინასქიდჷ, თიშენ, ნამდა მისიონერეფქ თინეფიშ უდიდაში ნორთი მოჯჷლიკეს.
თინეფი ამდღა თელი მოსოფელიშ მასშტაბით, შხვადოშხვა მუზეუმეფს რე მიკოცჷმილი, ხვალე
მუდგაზმარენი მინუში სქჷდუ თანაფაშ კოკის. ნინა ამდღარშა უგუშიფრუ სქჷდუ. აკა ართი
მუდგარენი, მუშეთ გურაფილეფი ითანხმებუნან თინა რე, ნამდა რონგორონგო პიქტოგრაფიული
ჭარალუა რე დო ბუსტროფედონიშ სტილს იკითხირუაფუ, ანუ ჭარუაშ გეზა თირაფადი რე
ღოზეფიშ მეჯინათ.

XVIII-XIX ოშწანურეფს თანაფაშ კოკის ჯა-მოღე დიდი ვანაფერობა რდჷ, მარა ჯას
ეშაკვათილ მაღალ დონეშ ორნამენტეფქ კოკიშე იშენ ქუმოხვადეს მოსოფელიშ შხვადოშხვა
მუზეუმეფს. თენეფ შქას გჷშაკერძაფილეფი რე:

რაპანუიშ კათა ირწანურო ონწყჷნს ფესტივალ ტაპატის, ნამუთ 1975 წანაშე ინწყუაფუ
ფურთუთას დო წჷმარინუანს რაპანუიშ კულტურაშ დღასანწალს. კოკარეფს თაშნეშე
დორსხუაფილი აფჷნა თანაფაშ კოკიშ ოკუჩხბურთე ნაშაყარა. ნოღა ჰანგა-როას მოქმედალენს
სუმი დისკო-კლუბი. შხვა კულტურულ საქვარუეფშა მიშმურს მუსიკალური ტრადიციეფი, ნამუთ
რე ობჟათე ამერიკაშ დო პოლინეზიურ მუსიკაშ ტრადიციეფიშ გოლინაშ თუდო.

2002 წანაშ ეჭარუაშ მუნაჩემეფით, კოკიშ მახორობა 3 791 ადამიერს აკმადგინანდჷ,
თენეფშე აბანობური რდჷ 60%; ჩილეური, ევროპული ვარა კასტისური (ევროპალიშ დო
მეტისიშ ნაკათეფი) ბადებაშ 39%; დჷნოსქილედი — 1% ამერიკაშ აბანობურეფი
კონტინენტური ჩილეშე. თაშნეშე ეკმიშანუ რაპანუიშ კათაშ მიგრაცია კოკიშ ფარგალეფს
გალე. მახორობაშ მეჭედალა აკმადგინანს 23 ადამიერს კმ²-ს. ამდღარშო, აბანობურეფი
ოცადჷნა კონტინეტური ჩილეშე იმიგრაციაშ აკობორკუას, მუსჷთ თხულენს ჩილეშ
კონსტიტუციაშა მიშაღალირი თირაფა.

1982 წანას კოკიშ მახორობა 1 936 ადამიერს აკმადგინანდჷ. უკულიან ეჭარუას მახორობაშ
მოძინა გოპიჯალაფირი რდჷ კონტინენტური ჩილეშე ევროპული დო კასტისური ბადებაშ კათაშ
გინოხორაფათ. ეკაშანალი რე, ნამდა თინეფიშ უმეტაშობა ნორთიქ აბანობურეფშე იქორწინჷ.
თე ბორჯიშო, მახორობაშ დოხოლაფირო 70% აბანობური რდჷ. ევროპალეფიშ მოულაშა, კოკიშ
მახორობა ოეგებიეთ 7 000-17 000 ადამიერს აკმადგინანდჷ. კოკიშ ისტორიას მახორობაშ
არძაშე დაბალ მაძირაფალქ 1877 წანას დეფიქსირჷ — 111 ადამიერი, ნამუეფშეთ
გამნარყეფი ხვალე 36-ს ჸუნდუ. ამდღარშო, რაპანუიშ არძა აბანობურს დუდი ზუსტას თი 36
ადამიერიშ გამნარყო მოირჩქჷ.

კოკიშ ოფიციალური ნინა რე ესპანური, მარა ირდღალურ რინას მახორობა უმოსო
გჷმირინუანს რაპანუის — ბჟაეიოლ პოლინეზიური ნინაშ ართ-ართ დიალექტის.

ხუან-ფერნანდესიშ კოკეფწკჷმა ართო, თანაფაშ კოკის უღუ სუი გენერისი (ლათ. sui
generis) ოკონსტიტუციე სტატუსი — „ჩილეშ სპეციალური ტეროტორია“, მუქჷთ თინეფს 2007
წანას მიაჩეს. თეშ უმკუჯინუო, ოკონსტიტუციე თირაფაშ თე ოკითხუეშა მეძღვინილი დუდი
ამდღა ხოლო განსჯაშ საგანი რე, მუშ გეშათ კოკი კინე სქჷდუ მუჭოთ ვალპარაისოშ
რეგიონიშ ართ-ართი პროვინცია; უღუ ხვალე ართი კომუნა. თეშ მოხ, არძა შხვა ჩილეშ
პროვინციას ართიშ უმოსი კომუნა გაჩქჷ. პროვინციასჷთ დო კომუნასჷთ ჩილეს Isla de
Pascua-ს უძახჷნა დო თინა იკათუანს მუჭოთ ედომუშამო კოკის, თეშით გოხოლუას დვალირ
ჭიჭე კოკეფს დო კჷრდეეფს, თაშნეშე 380 კმ-ით ბჟაეიოლშე დვალირ კოკი სალა-ი-გომესის.

ჩილეშ ოგიშაგორუე დორთუალაშ მეჯინათ, თანაფაშ კოკი წჷმარინუანს მა-13 ოგიშაგორუე
რაიონს დო მა-6 ოგიშაგორუე ოლქის. ხუან-ფერნანდესიშ კოკეფიშ კომუნაწკჷმა ართო,
მახორობას ჸუნსუ ჟირი წჷმმარინაფალი დეპუტატეფიშ პალატას, თაშნეშე ჟირი
წჷმმარინაფალი სენატორი ჩილეშ სენატის.

თანაფაშ კოკიშ კათოლიკური ოჭყიშე თეჟამო ჩილეშ ვალპარაისოშ ეპარქიას ორხველჷ, მარა
1911 წანაშე თინა კოკი ტაიტიშ ეკლესიაშ დორხველობაშა მიშმეშჷ. 1934 წანაშ 24
გჷმათუთას მიშელჷ ჩილეშ არაუკანიაშ ეპარქიაშ აკოდგინალუაშა, 2002 წანაშე გინილჷ
ვალპარაისოშ ეპარქიაშა.

1970-იან წანეფს ნასაქ კოკის დვალირ მატავერაშ აეროდრომი გაფართინუ დო ქჷდარსხუ
კოსმოსური შატლიშო უციო ეიოფურინალი საროტი, მუშ გეშათ, ამდღა კოკის დიდ ფურინჯეფს
ხოლო შეულებუნა დოხუნა. თეშ უკული, ძალამ ჩქარას დიჭყჷ რდუალა ტურიზმიქ, მუთ
ამდღარშა სქჷდუ კოკიშ ღალაშ დუდი წყუთ. შხვა მასვანჯებუ კოკეფშე გოშხვანაფათ,
ტურისტეფიშ მუდანობა ლიმიტირაფილი რე. ბოლო პერიოდის, მინწყუ წყარითმოხაზჷრაფაშ
ცენტრალურ სისტემაქ. ჰანგა-როაშ დო მატავერაშ აეროდრომიშ გოხოლუას დვალირ შარეფი
მოასფალტაფირი რე. თაშნეშე მოასფალტაფირი რე ჰანგა-როაშე ანაკენაშ პლაჟიშა მიმალი
დო წყარპიჯიშ მანგის, ობჟათეშე, პოიკეშ ჩქონშა მიმალი შარეფი.

ჰანგა-როაშ სკოლას განათლებაშ მეღება შილებე პრუებლაშ დონეშა, მუთ ფრანგული
ბაკალავრიატიშ ექვივალენტური რე. პროფესიული დო უმაღალაში განათლებაშ მეღებაშ აკა
შარა რე ოგურაფუშა კონტინენტშა ულა. თაქნე ეიოღანკალი რე, ნამდა იუნესკო ხუჯის
უკინანს ჟირნინამ გურაფას, მუჭოთესპანურო, თეში რაპანუიშა. ომედიცინე სერვისი თიშე
ბრელით უჯგუში რე, ვინდარო ჩილეშ შხვა მოშორაფილ ტერიტორიეფს. ჭიჭე ოლეხეს ჸუნსუ
ექიმი, სტომატოლოგი დო მედდა. თაშნეშე მოქმენდალენს სასწრაფო მოხვარაშ სერვისი.

1970-იან წანეფშე გეუჯგუშუ შხვა ინფრასტრუქტურაქ ხოლო, თიშნერეფქ, მუჭომეფით რე
ეკლესია, ფოსტა, ობანკე მოინალეობა, აფთიაქეფი, ჭიჭე მაღაზიეფი, სუპერმარკეტი,
ბარეფი დო რესტორანეფი, მუქჷთ უმოსო ტურისტეფიშ მოთხუალეფიშ დობაღინაფაშ ღანკით
მოხვადჷ. თაქნე შელებუანი რე ხოლო შხვა მოინალეობეფი, მაგალითო ტელეფონი დო
ინტერნეტი. მარდუ თაობეფშო ეიოგეს სერიშ კლუბი.

1967 წანას სანტიაგოშე გოხორციალაფირი მაართა ფურინუაშ უკული, კოკის ტურიზმიქ ჩქარი
ტემპეფით დიჭყჷ რდუალა. მუს წანამოწანას დოხოლაფირო 40 000 მაძირაფუ მიაკათუ დო
გვალო ტურიზმი წჷმარინუანს კოკიშ ჯინჯიერ რესურსის. 2008 წანაშე ფურინუეფს
ახორციელენს ხვათახვალო ართი ავიაკომპანია ჩილეური LAN ავიაღოზეფი.
სანტიაგო-პაპეეტეშ რეისი თანაფაშ კოკიშ გოულათ მარას ჟირშა ისრულებუ, მუშ ბორჯისჷთ
მეშარეეფს საშუალება ერზიებუნა კოკის დოსქიდანი სუმ დღათ, სოიშა ფურინჯი შარას
გაგინძორენს.

მატავერაშ ოერეფოშქარე აეროპორტიშ საროტი ორონგოს, ადამიერი-მაფურინჯეშ ოფუტეს
იდვალუაფუ.

კოკის ხვათახვალო ართი ონიშოლი უღუ ჭიჭე გემეფშო. ოკრუიზე გემეფიშ მეღება
ჰანგა-როაშ ონიშოლს ხვადუ. მეშარეეფიშ გჷმახუნაფა ფშხირას ბონას რღია ზუღას ხვადუ,
მუთ ვართ ფერი ჰამო პროცესი რე.



https://xmf.wikipedia.org/wiki/%E1%83%95%E1%83%90%E1%83%9F%E1%83%90-%E1%83%A4%E1%83%A8%E1%83%90%E1%83%95%E1%83%94%E1%83%9A%E1%83%90

ვაჟა-ფშაველა (თახმი ჯოხო დო გვარი ლუკა პავლეშ სქი რაზიკაშვილი) (დ. 27 კვირკვე
(ჯვეში სტილით – 14 კვირკვე), 1861, ოფუტე ჩარგალი, დუშეთიშ მუნიციპალიტეტი — ღ. 8
მარაშინათუთა (ჯვეში სტილით – 27 კვირკვე), 1915, ქართი) — ქორთუ პოეტი.

8 წანაშახ ირდუდჷ ფშავს, ოფუტე ჩარგალს მუმაშ, მუშითნაგურეფი ოფუტეშ პაპაშ პავლეშ,
დო დიდაშ, ბარბალე (გულქან) ფხიკელაშვილიშ ფანიას (ვაჟა-ფშაველაშ ჯიმალეფით ბაჩანა
დო თედო რაზიკაშვილეფქ ჩინებული ჭარუეფო გინირთეს). გურაფულენდჷ თელავიშ ოშურიელე
ოგურაფუს, 1877-1879 — ქართიშ ომაგურაფალური ინსტიტუტწკჷმა ჸოფილი ჟირკლასამი
ომენოღალური ოგურაფუს, 1879-შე გორიშ ომაგურაფალური (საორსანტო) სემინარიას, ნამუთ
1882 წანას გაათუ. ართხანს ამტნისხევს მუშენდჷ მაგურაფალო, 1883-1884 წანეფც
პეტერბურგიშ უნივერსიტეტიშ იურიდიული ფაკულტეტიშ დუდიშული მასჷმე რდჷ.

უღვენობაშ გეშა მალას ქჷდიტუ უნივერსიტეტი დო მუსხირენი წარმოწანას მუშენდჷ დიო
ოთარაშენც, ამილახვარიშ ფანიას, დინოხოლენი მაგურაფალო, უკული დიდი თონეთიშ ოფუტეშ
სკოლას. 1888-შე ჩარგალს ოხორანდჷ, შხვა ყაზახეფიშორო ხონუნდჷ დიხას, ულუანდჷ
ორინჯის დო გილეშჷ ოჯინორუშა. გვალაშ კათაწკჷმა დიდი გოლინათ რგებაფულენდჷ.
ვანაფერო გჷმმიშჷ რზენშა. ფშავური ზოთონჯიშ გინძე სერეფც იჭარჷ თიში გენიალურ
პოემეფქ, თხობელუეფქ დო ლერსეფქ.

ვაჟა-ფშაველაშ მაართა კორესპონდენციაქ „წერილი ხევსურეთიდან“ 1879 იბეშტჷ
(„დროება“, № 1), მაართა თანგილქ ერკმან-შატრიანიშ თხობელუა „ფეოდალიშ ერდუალაქ“ —
1880 („ივერია“, № 4), მაართა ლერსიქ „მეომარი“ — 1881 („იმედი“, № 3-4), მაართა
თხობელუა „სურათი ფშავლის ცხოვრებიდან“ — 1881 („დროება“, № 184). ვაჟა-ფშაველაშ
ქიმერონი XIX ოშწანურაშ ქორთული კრიტიკული რეალიზმიშ უმაღალაში ოკუჩხურიე. ოქიანუშ
მაყარაფალი ნძალეფიშ, ორთაშ „ონოფულური ნინაშ“ ჭირინაფაშ უშქირატუ კორინი თის
ქორთული რომანტიზმიშ კონკას ნიკოლოზ ბარათაშვილიშ ქიმერონს უმოჯგირუანც. მარა
ბარათაშვილიშ ლირიკას ადამიერიშ დინოხოლენი, სუბიექტური ოქიანუ რე მორთინაფილი
თოჸუჯიშ ცენტრისიდა, მუჭოთ ჸოფიერაფაშ ოთებუ, უგნურთაფუ იდეეფიშ გჷმოხანტუა, თიში
პოეზიაშ არძოშე ორგანული შან-მუშება რე სითახმუეშ მატერიალისტური აღქმა, ქიანობუაშ,
„უკოროცხუ ფერეფიში“ ედომუშამი რწყებაშ დო წჷმოსახუაშ უნარი. პოეტიშ ხანტუშური
მსოფლგაგებაშ ქუაკუნთხონი რე კათაშურობა დო რეალიზმი. უკულნეშის თიშ ქიმერონც
გიტომბარუ თი რეალისტური ტენდეციეფქ, ნამუეფსჷთ ილია ჭავჭავაძექ დო აკაკი წერეთელქ
მეჩჷ გეზა. ვაჟა-ფშაველაშ თხზულებეფც სითახმუე ედომუშამი მუში ხეონჭაფუ, ნიფთუან
რეალობათ წჷმმომდირთუნა. თიქ უტომბარაში ფორმათ გჷმოხანტჷ „დიხაშ“ დო „ცაშ“ —
რეალისტურიშ დო რომანტიკულიშ — აკმაფშაფალი ედომუშამობა. პოეზიაშ ვაჟაშური სჷმჷნი,
თიში რეალისტური კრედო ირწყებე ლერსეფც „მთას ვიყავ“ (1890); „სიტყვა ეული“,
„ნუგეში მგოსნისა“ (1894); „სიმღერა“ (1896), ლიტერატულ-კრიტიკულ დო პუბლიცისტურ
ჭარილეფც „ფიქრები“ (1891), „Pro domo sua“ (1896), «ფიქრები „ვეფხისტყაოსნის“
შესახებ» (1911) დო შხვა. პოეტიშ მერინა ოკათაშე ქიმერონშა კჷლმარჩქინდუ მუში
ჭარილეფს „გმირის იდეალი ფშაურ პოეზიის გამოხატულებით“ (1889), „კრიტიკა ბ. იპ.
ვართაგავასი“ (1914) დო შხვეფი.

ქორთუ პოეტეფ შქას ვაჟა-ფშაველაქ არძოშე ტომბას დინანჭჷ ორთაშ ონოფულუობას. თიშ
ლირიკას ორთაშ მოღეეფც დო მოლინეფც გვალო აფუ ასქილადირი პირველქიმინელი ფალობუა.
პოეტიშო სისქვამე გოფინილიე თახმობუაშ უკოროცხუ კონკრეტულ ფორმას. თელარა ედომუშამი
ანდაფერუობათ პოეტის მაღალი გაღიერობაშ დო სიკეთეშ გოსახიარაფათ აფუ აწორინაფილი
(„მუდარა“, 1889; „დამსეტყვე, ცაო“, 1903; „სიცოცხლემ შხამი მასმია“, 1903 დო
შხვა). მარა ვაჟა-ფშაველა, მუჭოთ დიდი ჰუმანისტი, შორსიე ეთიკური უგშუსხუნუობაშე.
თიშო გვალეფი ხვალე ესთეტიკაშ რწყებაშ დო ჰამობაშ საგანი ვა რე, ვარინ ეთიკური
კონკათ („გამამერია ჭაღარა“, 1894; „მთათ მითხრეს“, 1897 დო შხვ.). უნივერსალური
ჰარმონიშა ნჭუაფას ვადუორიებუ პოეტიშ თოლც ადამიერული ჸოფაშ წინანდეგობეფი.

ვაჟა-ფშაველაშ ნაჭარეფი პოეტიშშურდგუმას ზოხო წიგნო ვანაფერო იბეშტუდუ (თხობელუეფიშ
კათელი, 1889, 1898; „თხზულებანი“, 1899; „ცრემლები“, 1909 დო შხვები). 1925-56
ალექსანდრე აბაშელიშ დუდობათ გჷმიბჟინუ ჭარუშ თხზულებეფიშ არძოშე რსულჸოფილი კათელქ
შკვით ტომო. ვაჟა-ფშაველაშ ნაჭარეფი თანგილიე რუსულ (მათანგალეფი ვლადიმერ
დერჟავინი, ნიკოლოზ ზაბოლოცკი, ოსიპ მანდელშტამი, ბორის პასტერნაკი, მარინა
ცვეტაევა დო შხვეფი), ინგლისურ, ფრანგულ, გერმანულ დო შხვა ნინეფშა. შვიდობაშ
მოსოფელიშ სხუნუშ გჷნოჭყვადუათ 1961 წანას ედომუშამ მოსოფელიშ მონძალაშ ობიექტეფიშ
ეიშანუ თიში დაბადებაშ 100 წანაშდუდქ.



https://xmf.wikipedia.org/wiki/%E1%83%94%E1%83%95%E1%83%A0%E1%83%9D%E1%83%A0%E1%83%A1%E1%83%AE%E1%83%A3

ევროპაშ რსხუ (ინგლისურო - European Union, ფრანგულო - Union européenne),
კუნტარაფილო ევრორსხუ - ევროპაშ სახენწჷფოეფიშ შხუ პოლიტიკური დო ეკონომიკური
გოართოიანაფა, 1993 წანაშახ ევროპული წორომაჸალობა (ინგლისურო - European
Community, ფრანგულო - Communauté européenne) ჯოხოდჷ. თიშ მაკათური რე ევროპაშ 28
სახენწჷფო, ნამუეფიშ ედომუშამი ფართობი 3 892 ვითოში კვ. კმ რე, მახორობა - 455
მლნ. ართობური ერუანული პროდუქტიშ დო ოგალენე ვაჭარუაშ მასშტაბეფით ევროპაშ რსხუ
გიწმულუანს ააშ-ს დო იაპონიას.

ევროპაშ ტერიტორიას, ევრორსხუშ მასშტაბეფიშ მანგური ართოიანი სახენწჷფოეფი რდჷ:
ბჟადალ რომიშ იმპერია, ფრანკეფიშ სახენწჷფო, საღორონთო რომიშ იმპერია. ულირი
ვითოშწანურეფიშ გოძვენას ევროპა დორთილი რდჷ, მარა თიშ გოართოიანაფაშ გეშა იდეა ირო
რდჷ. ამერიკული რევოლუციაშ უკული გორჩქინდჷ იდეაქ ევროპაშ აკოართაფილი შტატეფიშ
გეშა, ნამუქჷთ ხეახალშო გორჩქინდჷ მაჟირა მოსოფელიშ ლჷმაშ უკული.

დოდგინელი ღანკეფიშ ეჸონაფაშ შარას ევროპაშ სახენწჷფოეფქ ქეშილებეს ხასჷლას
ალულუაფუდესკო სერიოზულ კრიზისეფი დო აკმაბორკალ ფაქტორეფშა. ევრორსხუშ დუდ
მეჭირინდაფათ შილებე იკოროცხას ხანგინძე თინჩალაშ უნარღელჸოფაქ მაკათურ ქიანეფ
შქას, ნამუეფით რდეს ინოჸუნაფილეფი შხვადოშხვა აკოანჯარაფილ კონფლიქტეფშან დო
დემოკრატიული აპიჯაფა, ნამუშ მოხვარათ ეიჸონაფუაფუ საართო ღანკეფი.

ევრორსხუშ ჯინჯიერი დოკუმენტი ამდღარშო რე 2003 წანაშ ”მეართაფაშ აპიჯაფა” (Treaty
of Accession), ნამუქჷთ ნძალაშა მიშართჷ 2004 წანაშ 1 მესის. ჟიმოჸონაფილი
აპიჯაფეფით გოხურგილი ევრორსხუშ მაკათური სახენწჷფოეფიშ სამართალობური, პოლიტიკური,
ეკონომიკური დო შხვა სახეშ ვალდვალირაფეფქ იფორმირჷ ართოიან დოკუმენტის, ევრორსხუშ
კონსტიტუციაშ პროექტის, ნამუშ ეჭოფუაშ პროცედურა თეჟამო ხოლო მეურს.

ევრორსხუშ შხვადოშხვა ინსტიტუტეფი შხვადოშხვა ქიანეფს დო ნოღეფს რე: ბრიუსელი
(ბელგია), სტრასბურგი (საფრანგეთი), ლუქსემბურგი (ლუქსემბურგი), მაინიშ ფრანკფურტი
(გერმანია). ევრორსხუს ოფიციალური პოლიტიკური ცენტრი ვა უღჷ, მარა დე-ფაქტო
”ნანანოღათ” ბრიუსელი იკოროცხუ.

ევრორსხუშ მაკათურო შილებე გინირთას ევროპაშ ნამუდგა ქიანაქ, ნამუთ აღიარენს
პლურალისტურ დემოკრატიას, კანონიშ უჟინაშალას, თხილანს მუში მენოღალეეფიშ
კონსტიტუციურ ნებეფს, გაჩქჷ გენწყილი დო კონკურენტუნარიანი საბაზარო ეკონომიკა,
აკმირზიენს ევრორსხუშ პოლიტიკურ დო ეკონომიკურ ღანკეფს.



https://xmf.wikipedia.org/wiki/%E1%83%94%E1%83%95%E1%83%A0%E1%83%9D%E1%83%9E%E1%83%90%E1%83%A8_%E1%83%A5%E1%83%98%E1%83%90%E1%83%9C%E1%83%94%E1%83%A4%E1%83%98%E1%83%A8_%E1%83%94%E1%83%A0%E1%83%99%E1%83%94%E1%83%91%E1%83%A3%E1%83%9A%E1%83%98

ევროპა — მოსოფელიშ ამშვი ნორთიშე ართ-ართი, აზიაწკჷმა ფართობით დო მახორობათ
აკმოქიმინჷნს უდიდაშ მატერიკის - ევრაზიას. ევროპაშ ფართობი — 10 მლნ კმ², ევროპაშ
მახორობა — 730 მლნ ადამიერი.

ევროპას ბჟადალშე უხურგანს ატლანტიშ ოკიანე, ოორუშე - ოორუე ჸინუამი ოკიანე,
ბჟაეიოლშე დო ობჟათეშე - უჩა ზუღა, მარმარილოშ ზუღა დო სქირონაშქა ზუღა, ბოსფორიშ
დო დარდანელიშ ჸურეეფით - ობჟათეშე. ევროპაშ ხურგეფიშ ბჟაეიოლ დო ობჟათე-ბჟაეიოლო
მითმირჩქინანა ურალიშ ქჷნდჷრეფიშ ლაკადეფს, წყარმალუეფი ემბა დო კასპიაშ ზუღა,
ოორუე ხურგეფიე - წიმიკავკაცია, წყარმალუეფი - კუმა, მანიჩი, დონი.

ევროპაშ ქიანეფი ოთხ რეგიონო ირთუნა: ბჟადალი, ბჟაეიოლი, ოორუე დო ობჟათე. კანკალე
გეოგრაფეფი გჷშმართჷნა მახუთა რეგიონს — ცენტრალური. რგილი ლჷმაშ ბორჯის, ევროპაშ
ბჟადალ რეგიონს ორხველუდჷ კაპიტალური ქიანეფი, ევროპაშ ბჟაეიოლს — სოციალისტური
ქიანეფი. ედომუშამო აკოკორობილო, ევროპას იდვალუაფუ 65 ქიანა: თინეფშე 50
ზოხორინელი სახენწჷფო რე, 9 მუკობუნელი ტერიტორია დო 6 ვაღიარაფილი რესპუბლიკა. 14
ქიანა კოკი სახენწჷფო რე, 19 — კონტინენტიშ დინოხოლენიე, 32 ქიანას ფართო გიშალი
უღუ ზუღეფშა დო ოკიანეეფშა.

სუმ სახენწჷფოს — რუსეთის, თურქეთის დო ყაზახეთის, ავტორიტეტული წყუეფიშ მეჯინათ,
ტერიტორიეფი უღჷნა ქოთ ევროპასჷთ, დო ქოთ აზიასჷთ; თეჯგურა რე ხოლო ჟირი სახენწჷფო,
(აზერბაიჯანი დო საქორთუო), თე სახენწჷფოეფი, ედომუშამო ორხველჷნა ევროპას, მარა
კანკალე ამერიკული წყუეფი (დიდ კავკაციას ევროპაშ დო აზიაშ ხურგაშ გოჸუნაფას)
რაგადანა, ნამდა თე აზიური სახენწჷფოეფს ჭიჭე ევროპული ნორთი უღჷნა (დიდი კავკაციაშ
ქჷნდჷრიშ ოორუეს დვალირი წყარგჷმართალი), ხოლო არსებენს წყუეფი, ნამუთ ობჟათე
კავკაციაშ ქიანეფს დო კვიპროსის ევროპას მეჭედათ მიკორსხილ ქიანეფო კოროცხუნა.

კანკალე ევროპულ ქიანას ტერიტორიეფი აფრიკას უღუ — თენეფიე ესპანეთი (აფრიკას
ორხველჷ კანარიშ კოკეფი დო თ. გ. „ესპანეთიშ სუვერენული ტერიტორიეფი“ მაროკოშ
წყარპიჯის), პორტუგალია (აფრიკას ორხველჷ პორტუგალიაშ მადეირა), ხოლო საფრანეთი
(ნამუსჷთ, მუშ აკოდგინალუას ზუღაშ მელეიანი დეპარტამენტეფი მაიოტა დო რეიუნიონი
უღუ, აფრიკას ორხველჷნა).

ჟირ ევროპულ სახენწჷფოს მუშ ტერიტორიეფი ამერიკას უღუ — თენეფიე დანია (ამერიკას
ორხველჷ, დანიაშ ავტონომიური რეგიონი გრენლანდია) დო საფრანგეთი (ამერიკას ორხველჷ,
საფრანგეთიშ ზუღაშმელეიანი დეპარტამენტეფი დო წორომაჸალობეფი საფრანგეთიშ გვინეა,
გვადელუპა, სენ-მარტენი, სენ-ბარტელემი, მარტინიკა დო სენ-პიერი დო მიკელონი).

ევროპაშ ქიანეფს ორხველჷ სქირონაშქა ზუღაშ არძა კოკი სახენწჷფოეფი დო ტერიტორიეფი,
კვიპროსიშ დო ოორუე კვიპროსიშ თურქული რესპუბლიკაშ მოხ.

28 სახენწჷფო ევროპაშ რსხუშ მაკათურიე, 25 ქიანა - ნატოშ მაკათურიე, ევროპაშ
სხუნუშა 47 სახენწჷფო ოკათჷ.

ევროპაშ ტერიტორიას იდვალუაფუ მოსოფელიშ მუჭოთ არძაშე უდიდაში ქიანა - რუსეთი, დო
მუჭოთ არძაშე ჭიჭე ქიანა - ვატიკანი.

ობჟათე ევროპა — გეოპოლიტიკური რეგიონი, ნამუთ თარო გჷთმაართიანენს ლათინურნინამ
ქიანეფს, თინეფწკჷმა ართო კელტეფიშ დო გერმანელეფიშ ქიანეფს ხოლო, ნამუთ იდვალუაფუ
ევროპაშ ჩქონიშ ბჟადალ ნორთის. მოსოფელიშ ართ-ართი ეკონომიკურო-გოვითარაფილი
რეგიონი რე.

რეგიონიშ ფორმირაფაშ დაჭყაფუთ იკოროცხუ რომიშ იმპერიაშ დონთხაფაშე დო თიში გორთუალა
ბჟადალო დო ბჟაეიოლო.

ლათინურ ანბანს გოლინა უღჷ რეგიონს. რეგიონიშ თარი რელიგიეფიე კათოლიციზმი დო
პროტესტანტიზმი.

ბჟაეიოლი ევროპა — გეოპოლიტიკური რეგიონი, იდვალუაფუ ევროპაშ ბჟაეიოლს. ევროპაშ
უდიდაში რეგიონი ფართობიშ მეჯინათ.

თარი რელიგიეფი რე მართლმადიდებლობა დო კათოლიციზმი. რეგიონს გიმირინუაფუ
კირილიცური ჭარალუა (სლავურ სახენწჷფოეფს მართლმადიდებლობაშ რელიგიათ) დო ლათინური.

ოორუე ევროპა — გეოპოლიტიკური რეგიონი, აკმაართიანენს სკანდინავიურ დო ბალტიურ
სახენწჷფოეფი, იდვალუაფუ ევროპაშ ოორუე ნორთის.

რეგიონქ აკმიქიმინუ ჩქინ ერაშ მაართა ვითოშწანურას, გერმანალი კოლონისტეფიშ ოსხირს.

ობჟათე ევროპა — გეოპოლიტიკური რეგიონი, აკმაართიანენს ობჟათე სლავ, რომანულ დო
ბერძენულ სახენწჷფოეფს, იდვალუაფუ ევროპაშ ობჟათე ნორთის.

ქიანეფი, ნამუეფიშ უდიდაში ტერიტორია ვარხვალჷ გეოგრაფიულო ევროპას, კავკაციას,
ევროპაშ დო აზიაშ ხურგაშ გოჸუნაფაშ მეჯინათ; ევროპაშ დო აზიაშ ხურგეფიშ გოჸუნაფაშ
ვარიანტიშ კუმა-მანიჩიშ რღამილიშ მეჯინათ თე სახენწჷფოეფი ედომუშამო აზიას
იდვალუაფჷნა.

ტერიტორიეფიშ ერკებული, ნამუსჷთ მართუნს შხვა სახენწჷფო, მარა ოფიციალურო ვენშმურს
თე სახენწჷფოშ აკოდგინალუაშა დო ხოლო თიჯგუა ტერიტორიეფი, ნამუთ ფორმლურო მიშმულა
სახენწჷფოშ აკოდგინალუაშა, მარა გჷშაკერძაფილი ოერეფოშქაშე სტატუსი უღჷნა ვარდა
ოერეფოშქაშე სამართალიშ სუბიექტობათ.



