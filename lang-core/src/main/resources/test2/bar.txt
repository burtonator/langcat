https://bar.wikipedia.org/wiki/Mont_Blanc

Da Mont Blanc [mõˈblã], auf italienischa Seitn Monte Bianco [ˌmonteˈbi̯aŋko]
(ois zwoa hoaßt „weißa Berg“), is mit 4810 m Hecha da hechste Berg vo de Oipn.
De Frage, ob er aa hechsta Berg vo Eiropa is, hängt davo ab, ob da Elbrus
(5642 m) zu Europa oder zu Asien zählt werd. Des gesamte Montblanc-Massiv ghert
zu de Savoyer Alpn. Vom Gipfe bis zu a Hecha vo 2440 m san seine Häng mit a
Eiskappn bedeckt, die bis zua 28 m dick is.

Da Mont Blanc bsteht aus Granit und hot zwoa völlig vaschiedne Gsichta: Im Nordn
is er rund und fast ganz vo Ferner bedeckt, vo Siidn is er a markanter Felsklotz
mit gache Wänd. Nach Nordwesten geht da Bossesgrat in Richtung auf'n Dôme du
Goûter und de Aiguille du Goûter, nach Nordostn da Verbindungsgrat zu seine
Trabantn Mont Maudit und Mont Blanc du Tacul. Nach Sidn gehn zwoa wuide
Felsgrot, de üba 3500 Höhenmeta bis ins italienische Val Veny umireichan, der
Brouillardgrot (im Westn) und da Peutereygrot (im Ostn), dazwischn da kloane
Innominatagrot und der Freney-Pfeiler.



https://bar.wikipedia.org/wiki/Middleiropa

Middleiropa is a Region in Eiropa zwischn Westeiropa, Osteiropa, Sidosteiropa,
Sideiropa und Noadeiropa. Es gibt a weng deitliche geografische Kriterien, d' da
Obgrenzung diana.

Da Begriff „Middleiropa“ ko au politisch, kuituahistorisch oda naturraimli
definiat wern. De Auffossung vom Begriff Middleiropa ändat si au midm
gschichtlichn und politischn Wandl. Middleiropa is dohea zua Zeid ned eihdeutig
zu definiera. Seidm End vom Koidn Kriag hod d' Definition Middleiropa erneit
Afmerksamkeit. Middleiropa is net Kearneiropa.

Deitschland, de Schweiz, Liachtnstoa, Estareich, Tschechei, de Slowakei, Ungarn
und Poin ghean af jedn Foi zu Middleiropa. A grobe Obgrenzung vo Middleiropa is
im Westn und Noadwestn da Rhein, im Noadn de Nordsee, Skagerrak, Kattegat und de
Ostsee, oda de Eider, im Ostn de Weichsl, im Sidn de Beag vo de Karpatn und
Oipn. Aa do gibts Zweife, ob d' Fliss wia'd Eider oda de Weichsl ausreicha, um
an Teikontinent zu definian. De geografische Eihteijung is oba unschoarf.



https://bar.wikipedia.org/wiki/Memmingen

Memmingen is a greisfreie Stod im bayerischn Regiarungsbeziak Schwom. Sie is des
zentral glenge Oberzentrum und des Schui-, Vawoitungs- und Handelszentrum in da
Region Donau-Iller. Des Stodgebiet grenzt im Westn an de Iller, den Grenzfluss
zu Bodn-Wiatnbeag und is noch Noadn, Ostn und Sidn umgem vom Landgreis
Untaoigai.

De zu Obaschwom gherige Stod is mit eanane 42.841 Eihwohna (2015) de finftgreßte
Stod im Regiarungsbeziak Schwom. Da Uasprung vo da Stod reicht bis in de
Remazeit. De Oidstod gheat mit de Platzln, Biaga- und Patriziahaisa, Paläst und
da Stodbefestigung zu oana vo de am bestn dahoidnan in Siiddeitschland. Duach de
guade Vakeasanbindung auf Straß, Schiene und in da Luft is sie da Vakeasknoten
in Oberschwom, am Oigai und Middlschwom. Wegen da Nachn zum Oigai wead de Stod
aa Des Tor zum Oigai ghoaßn. Da Slogan vo da Stod hoaßt „Memmingen – Stod mit
Perspektiven“. In neiera Zeit kimmt aa „Memmingen – Stod vo de Menschenrecht“
auf, wos voa oim mit der neien Woarnehmung vo de Zwejf Artike und dem Memminga
Freiheitspreis 1525 zsammahängt. Olle via Joar zua de Wallensteinfestspui werd
Memmingen aa Wallensteins Memmingen ghoaßn.

Memmingen liegt nah vo da bayerischen Westgrenz zu Baden-Württemberg an da
Iller, in ebba 50 Kilometa südlich vo Ulm und 100 Kilometa südwestlich vo Minga
auf da Memminger Platte, am oidn Gletscherplateau. De Memminger Platte ghert
geographisch zum Bereich Ober- beziehungsweise Middlschwom. Natürlich begrenzt
werd des Stodgebiet im Westn duach de Buxacher Halde, im Ostn duach vom
Benninger Ried. Im Nordosten begrenzt da Memminger Stodwald und da Stodteil
Eisenburg des Stodgebiet. De Frage ob Memmingen im Allgai liegt, werd vo da
Stodverwaltung aus touristischen Grinden in da Mehrheit bejaht. Aufgrund da
kultur- und bauhistorischen Gschichte is Memmingen aba dem Bereich Oberschwaben
zuzurechnen.

Memmingen und seine Stodteile befindn si auf am oidn Gletscherplateau. Da Boden
is in da Kernstod in da Mehrheit sandig, in de Ortsteile und dem Memminger Westn
lehmig. An a baar Stelln hot da Gletscher Kiesvorkommen hinterlassen (z. B. auf
da Steinheimer Flur). Im Ostn is da Grundwassaspiagl recht hoach (meist 1,5–2,5
Meta unta da Erdoberflächn), da entspringen vei kleanere Bacherl, de Stod liegt
teilweis auf oidm Moorgebiet. Vo da san bereits zu Stodgründungszeiten Gewässer
bündelt und in de Stod gleitet worn. Daduach is de Memminger Aach entstandn. Des
Industriegebiet Nord is auf am fruchtbaren, humusreichen Boon und war ehemois de
Kornkammer vo Obaschwaabn. Heit wern nur no Randgebiet in Richtung Heimertingen
und Buxheim landwirtschaftlich gnutzt. Da Ortsteil Eisenburg liegt auf a
Ansammlung vo greßane, duach den Gletscher zsammadruckte Stoaformationen, de a
eigenes Hochplateau buidn. Geografische Daten da Stod Memmingen:

As Stodgebiet vo Memmingen misst in da greßten Nord-Sid-Ausdehnung 14,6
Kilometa, in da Ost-West-Richtung sans 11,3 Kilometa. As Stodgebiet besteht aus
de Gemarkunga vo Memmingen, Amendingen, Buxach, Dickenreishausen, Eisenburg,
Ferthofen, Steinheim, Voikratshofen und aa am Tei vo da Gemarkung Buxheim (da
andane Tei vo da Gemarkung buidt de Gmoa Buxheim). De Gsamtfläche bedrogt 70,14
Quadratkilometa, de si in foigende Nutzungsoartn aufteit: De landwiatschaftliche
Nutzfläche bedrogt 3530 Hektar. Mit Woid san 1709 Hektar bepflanzt. De
Gewässerflächen bedrogen 51 Hektar. Da Bereich vo da effentlichn Vakeasflächn
nimmt mit 530 Hektar an vergleichsweise hohen Wert ei, ebenso de Eahoiungs- und
Greaflächen mit 75 Hektar.

Zuallereascht Stod Memmingen ghern de Ortsteile Memmingen, Amendingen, Bleiche,
Brunnen, Buxach, Buxachermühle, Dickenreishausen, a Tei vom Ort Egelsee,
Eisenburg, Ferthofen, Greanenfurt, Hart, Hitzenhofen, Illerfeld, Priemen,
Schnaid, Steinheim, Unterhart und Voikratshofen.

Memmingen liegt bei da Joaresduachschnittstemperatur und da Niederschlagsmenge
im Duachschnitt da gemäßigten Zone. Da Niederschlag is in da Mehrheit a bissal
höher und de Tiefsttemperaturen a bissal niedriger. Im Friahjahr und Hirest is
duach de nahe Iller und de duach de Stod fliaßnde Memminger Aach dichta Nebe in
da Oidstod und de westlichen Stodteilen recht häufig. Fia Föhn liegt Memmingen
z'weit vo den Alpn entfernt. Da kejdeste Monat is da Jenna mit a
duachschnittlichen Dogestiafsttemperatur vo -5 °C und a duachschnittlichen
Dogeshechsttemperatur vo +2 °C. De wärmsten Monate san de Monate Juli und August
mit je 12 °C duachschnittlicher Tiefsttemperatur und 24 °C duachschnittlicher
Hechsttemperatur.

De easchtn Besiedlungsspuren san bereits in da Stoazeit duach Funde an da Iller
bei Ferthofen belegt. Easchte Baufunde stamman aus da Römerzeit. Vermutlich war
da a kleiner Wacht- und Siedlungsposten. HierFia kemman zwoa Namen, Cassiliacum
oda Viaca, in Betracht. Reste da Siedlung befindn si unta da St.-Martins-Kirche
und dem Antoniterkloster. Ob noch Abzug da Römer direkt a neier Herr de Siedlung
übanumma hat, is net feststellbar. Da da Bereich vom Kloasta St. Gallen kurz vor
Memmingen endet, miaßn vor oim im Kloasta Augschburg Unterlagen üba de Fluren
vorhanden gwesen sei. Duach de mehrfache Zerstearung da Augschburger Bibliothek
san unwiederbringliche Dokumente verlorn ganga. Aufgrund da Endung -ingen ko
allerdings vo a Namensgebung um des 4. und 5. Joarhundert ausgangen wern.
Ziemlich sicher is, daß im 5. Joarhundert a alemannische Siedlung gründet worn
is. Ab dem 7. Joarhundert werd a fränkischer Kenigshof vermutet. Damals muaß de
easchte Kira erbaut worn sei. Unta da Frauenkirche befindn si Reste mit
romanischen beziehungsweise friahromanischen Baustil. Da Name Memmingen is
vermutlich auf an Kenigshof bei da Siedlung des Mammo zruckzumführn. Im Lauf da
Zeit verschwindt de Siedlung und nur da Name is bestehn bliem. Duach de
Salzstraß vo Böhmen, Östareich und Minga noch Lindau und de Straß vo
Norddeitschland in de Schweiz und noch Italien kriagt da Handelsposten zunehmade
Bedeitung. Easchtmalig erwähnt is da Ort Mammingin im Joar 1128 in a im Kloasta
Ochsenhausen verfassten Urkunde, in der de Verhandlung vo am Streitfoi und a
Landtag vo 1099 erwähnt wern. Daraus is zum schliaßn, daß Memmingen fia de
Welfen bereits a bedeitender Ort gwen is, da Landtage nur in machtpolitischen
Zentren stattfanden. Da Ort Memmingen is relativ schnell zua Stod heroogwachsen.
Ausgrabungen 1991 im Bereich vom Antonierkloasta und vom Marktplatz beleng
anhand vo verschiedene Funde, daß de Besiedelung im 9. Joarhundert no relativ
spärlich gewesen sei muaß. Im 11. und 12. Joarhundert is allerdings a hoachs
Bevölkerungswachstum erkennbar. Da andauernde Streit mit de Welfen veranlasst
1130 den Staufer Friedrich vo Schwaben dazua, nem Memmingen aa Ravensburg und
Altdorf (heit Weingarten) zum zeaschtörn. Memmingen brennt damois bis auf de
Grundmauern ab. No heit zeung Aschespuren im Bodn vo dera Tat. 1142 siegelt
Heinrich da Löwe in da Villa nostra Maemingen. Im Feba 1151 treffan si in da
Stod Heinrich da Löwe, Welf VI., da Stauferherzog Friedrich II. vo Schwaben,
Graf Adolf II., Gottfried vo Ronsberg und aa mehra staufische und welfische
Ministeriale, um an Kompromiss im Streit zwischn de Welfen und den Staufer zum
findn. Des Ereignis zoagt, welch hoachen Rang da Ort bereits zu dera Zeit ghabt
ham muaß. Im Joar 1158 is vo Memmingen duach Herzog Welf VI. zua Stod erhoom.
Noch sei Doad geht 1191 de Stod an den Staufer Konrad, den Bruada Kaiser
Heinrichs VI.. Da letzte Staufer, Konradin vo Hohenstaufen, stirbt 1268 in
Neapel. Damit foit de Stod an des Reich zruck. 1286 is de Stod duach Rudolf I.
vo Habsburg zua Freien Reichsstod erklärt und damit direkt dem Kaiser
unteaschtellt. Vom 14. bis zum 16. Joarhundert war de Blütezeit da Reichsstod.
Des zoagt si vor oim in da regen Bautätigkeit, im Handel und im Aufblühen da
Kultur.

1445 werd de Stod letztmalig mit am Mauergürtel, dem Ulmer Tor und vier neie
Türm erweitert. Bereits 1478 erricht Peter Fort a Papiermühle. 1480 eröffnet
Albrecht Kunne aus Duderstod a Druck-Offizin, des bis 1520 rund 200 verschiedene
Drucke veröffentlichte. Unta andam is 1519 easchtmois weltweit des Wort America
ois Bezeichnung vom neien Kontinents dort gedruckt (Jacob Stoppls Repertorium in
formam alphabeticam…). Im 15. und 16. Joarhundert bsuacht Kaiser Maximilian I.
de Stod insgesamt dreizehnmal. Er nennt sie sei Ruah- und Schlafzell. Den wohl
greßten Künstler da Stod, Bernhard Strigel, ernennt er zu seim Haus- und
Hofmaler, der eam easchtmois 1504 porträtiad. Zu dera Zeit entsteht des
Chorgestühl in St. Martin, des zu de bedeitendsten vo ganz Deitschland zejt. De
groaße Handelstätigkeit da Patrizierfamilien da Stod is' zum verdanken, daß de
Stod zu Reichdum kemma is. Bereits 1505–1506 unternimmt de Groaße Deitsche
Kompangnie de easchte Handelsfahrt vo Portugal af Indien. De Vöhlin aus
Memmingen, nem den Welser aus Augschburg de zwoaten Teilhaba da Kompagnie,
finanziern zwoa Schiffe dera Kompanie. Oans da wichtigsten Dokumente da
Gschichte da Menschenrechte is in Memmingen verfasst. Im Bauernkriag proklamiern
de aufständischen Bauern 1525 eanane 12 Artikel, de easchte Erklärung da
Menschenrechte weltweit. Aa daduach hoit de Reformation recht friah Einzug in da
Stod. Vo St. Martin is de neie Lehre in de umliegenden Städte drogn worn.
Memmingen is damit des religiöse Zentrum vo Obaschwom, Middlschwom und dem
Allgai. Daduach ghert de Stod im Joar 1529 zu den Vertreter da protestantischen
Minderheit (Protestation) am Reichsdog zu Speyer. Ihre Biargaschaft fordert de
ungehinderte Ausbreitung vom evangelischen Glaam.

1630 rückt de Stod wieda in den Blickpunkt da eiropäischen Politik, ois da
Generalissimus Wallenstein im Dreißigjährigen Kriag in de Stod eiziagt und dort
fia a baar Wochen Ruah in de Wirren da Zeit duachsetzt. In da Stodchronik
hoaßts: „Es hot Glück und Heyl gewest!“. Da dorten is er ois Oberbefehlshaba da
Kaiserlichen abgsetzt worn. Da Schwedenkönig Gustav Adolf weilte 1632 in da
Reichsstod. Drei Joar spada is de Stod vo de kaiserlichen Truppen belagert und
eignumma worn. Easchtmois bayrisch is Memmingen 1702, nochdem boarische Truppn
de Stod noch a Belagerung erobern. Im Rahmen da Mediatisierung noch dem
Reichsdeputationshauptschluß foit de Stod 1802 an des Kurfiarstndum Bayern. 1805
is sie duach franzesische Truppen letztmalig bela[[gert und eignumma worn. Zu
dera Zeit war Memmingen bekannt fia sei Kunsthandwerk. So laßt si beispuisweis
da letzte russische Zar in Memmingen des no heit erhoitne schmiedeeiserne
Eingangstor fia sei Residenz in Sankt Petersburg fertigen.

Im 19. Joarhundert war a langsamer wirtschaftlicher Niedergang zum beobachten,
der si eascht 1862 mit dem städtischen Bau vo da Illertalbahn verlangsamt. De
fiahrt zua a neien wirtschaftlichen Blüte. In de Joar 1927–1929 is da greßte
Kirchenbau zwischn dem Easchtn und dem zwoaten Wejdkriag in Deitschland in
Memmingen errichtet worn, (St. Josef). Buagamoasta Dr. Berndl is während da
nationalsozialistischen Zeit im Amt bliem. Adolf Hitler is de Ehrnbiargaschaft
da Stod verliehen (wia in fast alle deitschn Städt). Es gibt an
Adolf-Hitler-Platz in da Stod. De Synagoge am Schweizerberg is in da Pogromnacht
vo 1938 zeaschtört worn, de jüdischen Biarga san spada deportiad worn, de
meisten kemman ums Lem. Heit erinnert a Gedenkstein am Platz da friaran Synagoge
an sie. Während am Zwoaten Wejdkriag is Memmingen net vo Luftangriffe vo de
Alliiaden verschont bliem; Grund dafia war da Fliagahorst Memmingerberg vo da
Luftwaffe. Bei zwoa Bombenangriffe is fast de gesamte südliche Oidstod, des
Gerberviadel, dem Erdboden gleich gemacht. Insgesamt san üba 30 % da Wohnbebaung
zeaschtört, drunta Gebäude Wia des Siebendächerhaus, des aba sofort abgestützt
und so vor da völligen Zerstearung bewahrt worn is. Aa des Bahnhofsviadel is
zeaschtört worn. So kimmt Memmingen zu seim dritten Bahnhofsbau, der bis zum End
vom 20. Joarhundert gstandn is. Im Kriagsgfangenenlager Stalag VII B am
Hühnerberg warn üba 1250 Gefangene untabracht, teilweis aa in Turnhallen, wei
des Lager überfüllt gwen is. Krankheiten breiten si dort net flächendeckend aus.
Obabuargamoasta Dr. Berndl übergibt de Stod widerstandslos de alliiaden
Streitkräften.

Seit dem zwoaten Wejdkriag is Memmingen a prosperierende Stod, vo der des
Wirtschaftswachsdum üba dem bayerischen Duachschnitt liegt. In den 1970er Joar
is in Memmingen easchtmois und bisher letztmalig a Bundesstraß ois
Fuaßgängerzone ausgwiesen worn. In den 1980er Joar rückt Memmingen duach den
bundesweit greßten Abtreibungsprozess geng an örtlichen Arzt, aa bekannt ois da
„Kreizzug vo Memmingen“, in den Blickpunkt vo da Öffentlichkeit. Duach de
sogenannten Memminger Prozesse findt des Kapitel a End.

1993 is de Stod zum Oberzentrum aufgestuft worn. 2000 findn a baar
Groaßereignisse in Memmingen statt: de bis dahin erfolgreichste
Landesgartenschau, de 475-Jahrfeier da Verkündigung da zwölf Bauernartikel und
de Wallensteinfestspuie. 2001 is da neie Bahnhof eigweicht worn. De Deitsche
Bahn AG erprobte a neiartige Modulbauweise, de relativ hoache Kosten
verursachte. 2004 kriagt de Stod den Bayerischen Qualitätspreis ois
wirtschaftsfreundlichste Gmoa vo Bayern. Im Joar 2005 verleiht de Stod
easchtmois den [[Memminger Freiheitspreis 1525]]. Überreicht hot den da damalige
Bundesdogspresident Wolfgang Thierse an Gyula Horn. Ebenfalls in dem Joar findt
de easchte Blindenstodführung in Deitschland statt. Dabei san
Miniaturausfertigungen vo vei städtischen Gebejde bereitgstellt, so daß aa
Blinde si vorstellen ham kinna, Wia de Gebäude aussehen. 2007 startete da
Linienflugvakea auf dem Flughafen vo Memmingen, da zwar auf dem Gebiet vo da
Gmoa Memmingerberg liegt, aba fia de Stod vo groaßa Bedeutung is. Im Joar 2008
werd da Weinmarkt umgestaltet, am Schrannenplatz beginnen umfangreiche
Umbauarbeiten, de am 10. Oktober 2010 beendet Sei sollen.

Bis zua Reformation, de vo Memmingen ausging und si noch Oberschwaben und im
Allgai ausbreitet, war Memmingen remisch-katholisch, danach lutherisch. vo
Memmingen buidt fia de evangelisch-lutherische Kira des religiöse Zentrum
Oberschwabens und des Allgais. Aa a jüdische Gmoa hielt si in da Stod. Bis
Memmingen 1802 bayerisch worn is, hot de katholische Gmoa fast koane Anhänger.
Den katholischen Stodbürgern san de Biargarechte net zuagstanden, so derfan sie
net wejn, koana Zunft ooghern und koane öffentlichen Ämter bekleiden. De Klöster
san 1530 teilweis de Ländereien im Umland weggnumma worn; de Mönche san vertriem
worn. Des Kloasta Buxheim is Reichskartause und damit der Stod entzong. De Kira
Unser Frauen is ab 1530 ois Simultankirche gnutzt worn. Eascht noch dem Easchtn
Wejdkriag is de remisch-katholische Kira wieda in Memmingen aktiv. Bis zu dem
Zeitpunkt warns nur a remisch-katholische Gmoa in da Stod, de si de Kira mit de
Menche vom Augustinerordens teilt. Duach den hohen Zuazug vo Flichtling en aus
de ehemoligen deitschn Ostgebiet hom si neie Gmoana bürdet. Warn bis zum zwoaten
Wejdkriag no in ebba 98 % vo de Biarga evangelisch-lutherisch, so zoagt si heit
a anderes Buid. Am 31. Dezember 2006 warn no insgesamt 28,5 % da Stodbevökerung
evangelisch, 44,4 % ghern da remisch-katholischen Kira und 27,1 % anderne
Konfessionen oo. Duach de vei Kirchen und Gmoana is des religiöse Lem in
Memmingen lebendig. Es san Gmoana vo da kristlichen Kirchen und vom Islam in da
Stod vatretn. De evangelisch-lutherische Stodpfarrkirche St. Martin mit der
Kinderlehrkirche buidt des evangelische Zentrum da Stod. Vo da geht um 1525 de
Reformation in Oberschwaben und im Allgai aus. In da Oidstod gibts de
evangelisch-lutherische Kira Unser Frauen, de Versöhnungskirche im Westn, de
Christuskirche im Ostn, de Dreieinigkeitskirche im Stodteil Buxach, de
St.-Martins-Kira im Stodteil Steinheim und weitere Kirchen in de Stodteile
Dickenreishausen, Ferthofen und Voikratshofen. Duach de hoache Flüchtlingszahl,
de Memmingen noch dem zwoaten Wejdkriag aufgnumma hat, gibts in vo Memmingen
mehra remisch-katholische Kiran. De Stodpfarrkirch is St. Josef. Danem gibts im
Stodgebiet de Kirchen St. Johann Baptist, Christi Auferstehung im Westn, Mariä
Himmelfahrt im Ostn, St. Ulrich im Stodteil Amendingen und St. Nepomuk im
Stodteil Eisenburg. De ehemois zu Buxheim gehörende Kirchengemeinde Amendingen
is noch da Säkularisation zua selbständigen Gmoa erhoom. Heit ghern de Pfarreien
Eisenburg und Trunkelsberg emfois zum Zuständigkeitsbereich vom Pfarrer in
Amendingen. Im Memminger Nordn gibts a Kira da Priesterbruderschaft St. Pius X..
Aa freikirchliche Gmoana, in da Mehrheit reformiad, san in da Stod oogsiedlt.
Mit eigna Kirchenbaun san de SELK-Matthäusgemeinde, de Pius-Priesterbruderschaft
St. Pius X. und de Friedenskirche da Evangelisch-Freikirchlichen Gmoa
(Baptisten) am Hühnerberg vatretn. De Neuapostolische Kirche is in da
Zeppelinstraß, da Kenigreichssaal da Zeign Jehovas im Ostn da Stod. De jüdische
Synagoge am Schweizerberg is in da Pogromnacht zeaschtört. De muslimische Gmoa
hot eanane Fatih-Moschee (deutsch: Eroberer-Moschee) in am ehemaligen
Telekomgebäude in da Schlachthofstraß. De provokative Namensgebung is in da
Bevölkerung net unumstritten und werd heftigst dichkriad.

Im Zug vo de Gebietsreform san 1972 de Stodrandgemeinden Amendingen (3623
Eihwohna), Buxach mit Hart (657 Eihwohna) und Eisenburg (1427 Eihwohna)
eigmeindet worn. 1976 foing Dickenreishausen (830 Eihwohna) und Steinheim (2828
Eihwohna). Zuletzt is 1978 Voikratshofen mit Ferthofen (1261 Eihwohna) noch
Memmingen eigliadat worn.

Seit dem 19. Joarhundert is de Eihwohnazoi ständig gwochsn und liegt heit bei
42.841 (2015). Noch'm zwoaten Wejdkriag san üba 10.000 Flüchtling vo de
ehemaligen deitschn Ostgebiet noch Memmingen umgesiedelt. No a außergewöhnlicher
Wachsdumsschub war 1972 zu verzeichnen, ois si im Rahmen da Gebietsreform des
Stodgebiet mehr ois verdoppelt hot. Seit 1990 hot de Bevölkerung um circa 4,5 %
zugenommen. Des ≈Landesamt fia Statistik in Bayern sagt fia de Stod Memmingen
geng den bundesdeitschn Trend bis 2020 a Bevölkerungswachsdum vo circa 2,5 %
voraus. 18,2 % da Bevölkerung warn am 31. Dezemba 2006 unta 18 Joar, weitere
60,5 % verteilt n si auf de 18- bis 65-Jährigen. De üba 65-jährigen Leit machan
weitere 21,3 % da Bevölkerung aus. 48,3 % da Bevölkerung san männlichen, 51,7 %
weiblichen Geschlechts.

Da Memminger Dialekt is woacha ois wia des Oigaiarisch und heata ois wia des
wiattmbeagische Obaschwobisch. Aufgrund da friaran Zugehörigkeit zu Obaschwom
ähnelt er aba eher de in Obaschwom gsprochan Dialekte (z. B. in de Städt
Illertissen und Uim). Ois Beispui fia den Dialekt rund um Memmingen foigende
Verserl:

Es werd oftmois oafoch vor de Ortschaft a z gsogt (z. B. i fahr heit no
z’Memminga nei = I fahr heit no noch Memmingen). Anstatt vo am es werd aa
oftmois a s gesprochen (z. B. geit’s sofort oin = gibts sofort einen). Des s
innahoib vo de Weata werd oft ois sch ausgsprochn (z. B. Augschburg = Augsburg,
De Maske = D´Maschke). Wia jedoch in ganz Deitschland zum erkenna is, werd da
Dialekt ollawei mehra duach des Hoachdeitsch verdrängt oda duach anderne
Dialekteinflüsse vafejscht.

De bekannteste Memminger Sog handelt vom Memminger Mau. Vo ihr hot aa de Stod
sein Spitznamen ois Maustod. Gingen oanstmois in klarer Vollmondnacht a paar
Memminger aus dem Goldenen Löwen heimwärts. Auf oamoi sahen sie, Wia si da Mond,
hierorts Mau ghoaßn, in am da groaße Zuber spiaglte, de unta den Dachtraufen da
Häuser zu Feuerlöschzwecken standen. Da kimmt eam auf oan Schlag da geniale
Gedanke, den Mond doch gleich herauszumfischen, damit de Stod zu beliabiger Zeit
üba sei Liacht verfügen kannt. Schnell war da Stodfischer geholt, da rückte mit
Netzen aller Art und sein Knechten an und beginnt Sei Werk. Vo de Fenstern
ringsum schauten de aufgeschreckten Biarga herunter, was si da unten abgspuit
hat, und selba aus de Nebengassen kemman sie hergelaffa, aber…. De Gschichte
endet hiermit. A nahe Verwandtschaft mit de Schuidbürgern ko erkannt wern. A
weitere Anekdote mit dem Mau werd gern erzejt, um de hinterwäldlerischen
Kloastädter des ausgehenden 18. Joarhundert darzustellen. Eines Tages kimmt a
junge Magd noch Lindau. Ois sie spad abends den Mau scheinen gseng hat, sagte
sie: „Ja, dr Memminger Mau, scheint dr z’Lindau au?“. A relativ neie Gschichte
gibts seit da easchtn Mondlandung. Da damalige Obabuargamoasta schickte noch da
easchtn erfolgreichen Mondlandung scherzeshalber da NASA an Brief, in dem er
bemängelte, daß ma de Memminger ruhig eascht häd fragen können, ob ma auf IHREM
Mau herumspazieren dürfe. De NASA antwortete prompt mit der Bitte um
nochträgliche Erlaubnis. Es is Mondgestein versprochen, vo dem allerdings bis
heit nichts angekommen is. Keine Legende is, daß da Mondkrater (Walther) noch
dem Memminger Astronomen Bernhard Walther (*uma 1430 in Memmingen) benannt worn
is. Einer da Sieben Schwaben, da Spiegelschwab, kimmt da Legende noch aus
Memmingen. Der putzte sei Nase mit seim Ärmel so lang, bis daraus a glatte,
spiaglnde Fläche entgstandn is.

Während da Obabuargamoasta seit 1966 vo da SPD gstellt werd, buidt de CSU im
Stodrat traditionell de stärkste Fraktion. Aa in Parlamentswahlen fahrt de CSU
guade Ergebnisse ei. De Stodpolitik werd im Stodrat überwiegend im Konsens vo de
greßan Fraktionen („Koalition da Vernünftigen“) aus CSU, SPD, CRB (Christlicher
Rathausblock vo Memmingen) und da Freien Wähler gstaltet. De kleanan Parteien
ÖDP, GRÜNEN und FDP buidn de Opposition. Harte Auseinandersetzungen hats 2005
bei da Abstimmung üba a finanzielle Beteiligung da Stod an da Allgai-Initiative
fia den Ausbau vom Flughafen vo Memmingen gem. Der vo ÖDP und Greanen initiiade
Biargaentscheid geng de Beteiligung hot koan Erfolg. An da Spitze da Stod steht
da Obabuargamoasta, der in Bayern noch da Bayerischen Gmoaordnung direkt vom
Voik gewejd werd (de nächste Woi findt 2010 statt). Er is da oberste
Repräsentant da Stod und leitet de Stodverwaltung. Ois Stellvertreter wern zwoa
weitere Buagamoasta aus de Reihn vom Stodrat gwejd. In da Vergangenheit stellt
allawei de CSU ois stärkste Fraktion im Stodrat den zwoaten Buagamoasta, während
da dritte Buagamoasta da drittstärksten Fraktion ooghert hot. De zwoatstärkste
Fraktion, de SPD, verzicht bisher auf den dritten Buagamoasta, wei da
Obabuargamoasta bereits vo ihr gstellt werd. Memmingen buidt nem dem
Doppelzentrum Ulm/Nei-Ulm des zwoate Oberzentrum vo da Region Donau-Iller. Es
übernimmt damit de zentrale Versorgungsfunktion fia de Stod und de umliegenden
Landkreise Untaallgai, Biberach und Ravensburg und aa Teile vo Nei-Ulm und am
Oberallgai.

De Stod ghert mit ihrer niedrigen Verschuldungsquotn vo 512 Euro pro Kopf zu
dene am geringsten verschuldeten Städt vo Deitschland. (deutschlandweit üba
1300 Euro). De Stod hot im Joar 2007 an Verwaltungshaushalt vo 94.925.160 Euro
und an Vermögenshaushalt vo 19.490.860 Euro. De Gwerbesteiaeinnahmen betrang uma
40 Millionen Euro, de Einkommensteuerzuweisungen circa 20 Millionen Euro. Da
Gwerbesteiasatz liegt seit 1973 unverändert bei 330 vom Hundert. De Grundsteuern
san letztmalig im Joar 2003 angepasst (de Grundsteuer A bedrogt 260 v. H., de
Grundsteuer B 350 v. H.). Im Joar 2006 kinnan circa 3 Millionen Euro Schulden
getilgt wern. De Stod hot vei Stiftungen, de teilweis no aus dem Middloita
stamman (z. B. de Unterhospitalstiftung).

Teile da Weststod san seit dem Joar 2007 offiziell a Teil vom Förderprogramm
Stod- und Ortsteile mit besonderem Entwicklungsbedarf – de Soziale Stod. Des
Programm besteht net nur aus herkömmlicher Städtebauförderung, sondern zielt vor
oim drauf ab, de Lemsqualität in de Stodviadel zu steigern. De Problemgebiet
soin sozial stabilisiad wern. Dabei stengan nem städtebaulichen Maßnahmen
soziale, ökologische und beschäftigungspolitische Ziele im Vordergrund.
Wohnungsbaugenossenschaften, Privatleit und de Stodverwaltung ziang gemeinsam an
oam Strang. Easchte Erfolge san erzielt wern.

Blasonierung: Gespalten; vorn in Gold a halber, roat bewehrter schwarzer Adler
am Spalt, hinten in suiber a duachgehendes rotes Tatzenkreuz. Des Woppn werd
bereits seit 1286 geführt. Es is aufteilt und zoagt auf da rechten Seitn a
Tatzenkreuz, was in da Mehrheit ois Ortszeichen gedeit werd. De linke Seitn
zoagt den Reichsadler ois Zeichen fia de Reichsunmiddelbarkeit. Seit 1488 san de
Stodfarben Schwarz-Rot-Weiß überliefert. Mit Flaggen in den Farben wern bei
jedem greßan Fest, Wia Kinderfest und Fischerdog, de Häuser da Oidstod
geschmückt. Amendingen und Eisenburg ham eigene historische Woppn.

Im Laufe da Joar ham si vei Städtepartnerschaftn entwickelt, de sehr aktiv san
und vo Vereinen, Schulen und Privatpersonen pflegt und gedrogen wern.
Partnerschaften bestengan mit de foigendn Gebietskörperschaften: De ejdeste
(seit 1976) Partnerstod vo Memmingen, Glendale in Arizona/USA is aa gleichzeitig
oane da lebendigsten. Es vergeht fast koa Monat, in dem de Stod net in da
örtlichen Presse auftaucht. De guade Partnerschaft zeichnet si vor oim duach
Schuikindaaustausche und Bsuach' vo Vertretern zu öffentlichen Anlässen aus. Aa
Memminger Biarga ham im Laufe da Zeit allawei mehr Kontakte mit Glendale
geknüpft. In Glendale is a Park noch Memmingen, in Memmingen a Straß noch
Glendale benannt. De zwoa Partnerschaften mit der Provinz Teramo in de Abruzzen
(seit 1981) und da Stod Teramo (seit 1986) ghern zu den aktivsten
Partnerschaften da Stod. Viele Vereine und Einzelpersonen halten ständigen
Kontakt mit Teramo. De städtische Sebastian-Lotzer-Realschui untahoit a
Schuikindaaustauschprogramm mit der Liceo Scientifico Albert Einstein-Schui in
Teramo. Da DGB, de Feiawehr, de Polizeiinspektion und de Volleyballmannschaften
des TV vo Memmingen begegnen mehrmois im Joar zu verschiedenen Anlässen den
Kollegen aus Teramo. De Partnerschaft mit Aa in Gers/Frankreich (seit 1990)
drückt si vor oim auf da zwischenmenschlichen Ebene aus. So besteht mit dem
Bernhard-Strigel-Gymnasium und dem Oratoire St. Marie a
Schuikindaaustauschprogramm. Musikkapellen, Vereine und Privatpersonen treffen
si oftmois und machen de Partnerschaft lebendig. De Partnerschaft mit der
Lutherstod Eisleben (seit 1990) is vielfältig. Nem Treffen vo Vereinen, Biargan
und Ämtern gibt und gibts aa Hilfe in vielfältiger Weise. So halfen Memminger
Bauleit bei da Sanierung da Nicolaikirche mit Fachwissen und Tatkraft. Bei dem
Aufbau da städtischen Verwaltung noch da Wende halfen Memminger Ämter da
Partnerstod. Drüba hinaus gibts Freundschaften mit folgenden Städten: De
Freundschaft mit Karatas, Provinz Adana/Türkei werd intensiv duach verschiedene
Aktionen gepflegt. So unterstützte da Memminger Ausländerbeirat 1988 den Bau vo
am Kulturzentrums in Karatas. De Feiawehr bringt 1991 im Aufdrog des
Ausländerbeirats a Löschfahrzeug dorthi. In Memmingen is a Straß noch Karatas
benannt, in Karatas gibts seit 2001 an Memmingen Bulvari direkt am
Middlmeerstrand. De Freundschaft mit dem Dorf Litzelsdorf im burgenländischen
Östareich is duach a Zweigstelle da Memminger Firma Stehle initiiad. Heit treten
fia de Freundschaft vor oim da Freundeskreis-Burgenland, Litzelsdorfer Freind
und diverse andere Vereine ei. In Litzelsdorf is im Joar 2004 a Platz noch
Memmingen, in Memmingen a Straß noch Litzelsdorf benannt. De Freundschaft mit
Tschernihiw/Ukraine besteht vor oim auf da kulturellen und schulischen Ebene.
Bei verschiedenen Festlichkeiten treten allawei wieda Vereine und Gruppen aus da
befreundeten Stod auf. Des Klinikum Nr. 2 in Tschernigiv is allawei wieda mit
medizinischen Geräten versorgt worn, de des städtische Klinikum und andere
Ärzte/ärzliche Vereinigungen bereitstelln. Des Weiteren bestengan Freundschaften
mit Kiryat Shmona in Israel und Colmar im Elsass in Frankreich.

1956 is de Patenschaft fia de aufgrund da Beneš-Dekrete vertriemen
Sudetendeutschen aus da Stod und dem Kreis Freudenthal/Altvater übanumma. Des
Heimatmuseum Freudental/Altvater im Memminger Hermansbau erinnert an de deitsche
Gschichte dera Kulturlandschaft im heitign Tschechien und hoit de Verbindung fia
künftige Generationen wach.

Des Theataspuin hot in Memmingen scho lang Tradition. So is bereits im Middloita
in de Chroniken vo verschiedenen Theaterspuin zu lesen. 1937 is in da Stod des
Landestheater Schwaben (LTS) gründet worn. Noch'm zwoaten Wejdkriag war des LTS
1945 oans vo de easchtn Theater im damaligen Westdeutschland, de wieda gspuit
ham. Es spuit heit auf den Bühnen vom Stodheata, am Theata am Schweizerberg, im
Kulturzentrum Kaminwerk und in de angschlossna Gmoan. De Bühne am Schweizerberg
soll Ende 2010 gschloßn wern. Derzeit laffa dazua groaße Umbauarbeiten am
Schrannenplatz, wo de Bühne umziang soll. Ois weitere Theaterbühne steht des PIK
(Parterretheater im Künerhaus) vor oim Laienkünstlern und nochwuchsmusikern zua
Verfügung. Im Kaminwerk findn ebenfalls, vor oim fia Leienkünstler verschiedene
Theaterstücke statt. In da Stodhalle treten vor oim Voikstheater oda andere
überregionale Künstler bei eanane Gastspuireisen auf. Uraufführungen san emfois
in Memmingen aufgeführt. Da san vor oim de Metal-Opern vo David DeFeis in
Zusammenarbeit mit dem Intendanten des LTS Walter Weyers herauszustreichen, de
überregionale Aufmerksamkeit auf si zogen. So is in diversen wöchentlichen
Printmedien Wia dem Stern und dem Spiegel und aa in täglich erscheinenden
überregionalen Zeitungen Wia da Süddeitschn Zeitung davo berichtet. Folgende
Werke ham Künstler üba de Stod vo Memmingen verfasst:

Des greßte Museum is des Stodmuseum im Hermansbau. Da werd in historischen
Räumen de Stodgschichte erklärt; es gibt da a jüdische Abteilung, in da de
Gschichte da Memminger Juden in da NS-Zeit dargstellt werd. A Thoravorhang, da
in da zeaschtörn Synagoge vo Memmingen hing, ko besichtigt wern. Des
Heimatmuseum Freudenthal/Altvater is dem Stodmuseum angegliadat. Es erinnert an
de deitsche Gschichte dera Region des Sudetenlandes, aus da vei Vertrieme in
Memmingen a neie Heimat fanden. Es is oans vo de 43 vom Bundesinnenministerium
anerkannten ostdeitschn Heimatmuseen. Des Antoniter- und Strigelmuseum im
Antoniterkloster gibt Einblicke in de Schnitz- und Malkunst da Künstlerfamilie
Strigel und in de Arbat des Antoniterordens. Des Museum is 1996 eröffnet worn.
De 2005 duach Spenden da Memminger Wohnungsbaugenossenschaft (MeWo) eröffnet
MeWo-Kunsthalle in de Räumen da oidn Post zoagt Bilder da Memminger Maler Max
Unold und Josef Madlener und aa wechselnde Ausstellungen anderer Künstler. De in
Middl- und Oberschwaben und im Allgai einzigartige Einrichtung hot überörtliche
Bedeutung. Im ehemaligen Kreuzherrenkloster wern wechselnde Ausstellungen zoagt.

De Orgelkonzerne in da St. Martinskirche san weithin bekannt. Kammermusik werd
im ehemaligen Kreuzherrenkloster gespuit, in verschiedenen andern Gebejde da
Stod findn Musikaufführungen statt. Nem zahlreichen Kneipen, Restaurants,
Weinstuben und Cafes gibts mehra Diskotheken. In Memmingerberg und Bad
Grönenbach, oiso in unmiddelbarer Stodnähe, befindn si zwoa weitere bekannte
Diskotheken. Des Kulturzentrum Kaminwerk wartet mit Konzerten, Theater,
Programmkino, Lesungen und speziellen Party-Veranstaltungen auf.

A sehr groaßa Teil da middelalterlichen Oidstod hot den Zweiten Wejdkriag und de
nochkriagsjahre überstanden. Darunter san no zehn Tore und Türme und circa zwoa
Kilometa Stodmauer. Betreffan de Kriagsverluste vor oim des Bahnhofsviadel, oiso
den östlichen Teil da Oidstod, so kimts seit den 1970er Joar zu groaße Verlusten
an historischer Bausubstanz. An ganzen Straßnzügen san – Wia z. B. in da
Kreuzstraß und in da südlichen Oidstod – de middelalterlichen und
friahneuzeitlichen Biargahäuser abgerissen und duach historisierende, in da
Mehrheit wesentlich größere Giebelhäuser aus Beton ersetzt. Memmingen guit ois
Tor zum Allgai und werd aa de Stod da Tore, Türme und da Giebel ghoaßn. Nem vei
Biargahäusa (drunta aa mehra barocke Palazzi) gibts pittoreske Straßnzüge, duach
de da Stodbach fließt. Vor oim da middelalterliche Marktplatz prägt mit dem
Rathaus, da Großzunft und dem Steuerhaus des Stodbild. Berühmt is de gotische
Martinskirche mit eanam üba 500 Joar oidn Chorgestühl und de im Joar 1996
restauriade Anlage des ursprünglich franzesischen Antoniter-Kloasta, de
besterhoitne und greßte dera Art weltweit. De vermutlich ejdeste Memminger Kira
Unser Frauen oda aa Frauenkirche wartet mit bedeitenden Fresken des 15. und 16.
Joarhundert auf. Aa des Siebendächerhaus, de barocke Kreuzherrenkirche, des
renoviade Hurenhaus da Stod, da Salzstadel, de Kramerzunft (auch 12-Artikel-Haus
ghoaßn) stellen Sengswiadigkeitn dar. Weniger bekannt is da Bismarckturm auf dem
Hühnerberg, welcher net vo innen besichtigt wern ko. Direkt danem is des am 26.
Juli 2007 eröffnet neie Fuaßboistadion, des duach sei Größe und Sei Arrangement
sehenswert is. Aa a baar da Sieben Memminger Wahrzeichen zejn zu den
Sengswiadigkeitn da Stod.

Im Middloita warns in da Kernstod nur zwoa Friedhöfe. De lieng vor den zwoa
Stodpfarrkirchen St. Martin und Unser Frauen. Sie san ab 1530 aufgelassn. Ois
Ersatzfriedhof deant da Oide Friedhof. Da städtische Oide Friedhof is 1930
aufgelassn. In eam war bis 1529 des vo Herzog Welf VI. gestiftet Schottenkloster
St. Nikolaus. Duach de Auflassung des Alten Friedhofs is a neie Begräbnisstätte
in da Stod notwendig. Bereits 1920 legte ma deshoib im bis dahin no unbebaun
Memminger Ostn an neien Friedhof ois Woidfriedhof oo. Weitere Friedhöfe san in
de Stodteile Amendingen, Steinheim, Buxach, Voikratshofen, Ferthofen und
Dickenreishausen. Im Ostteil da Stod is a Judenfriedhof.

In da Stod findt a reges Vereinslem statt. Hierbei tritt im musikalischen
Bereich vor oim de Stod- und Jugendkapelle hervor, de scho vei nationale und
internationale Preise gewonnen hot. Da mit üba 5000 Mitgliedan greßte Verein da
Stod, da Fischerdogsverein, organisiad den alljährlichen Fischerdog und de
Wallenstein Festspuie . Fia de Wassarettung gibts de DLRG vo
Memmingen-Unterallgäu e.V. und de Wassawacht des Roten Kreuzes. In den
Huifsorganisationen Rotes Kreuz, Johanniter-Unfall-Hilfe e. V. und
Malteserhilfsdenst san vei Biarga engagiad. In da christlichen Jugendarbeit san
da CVJM und de evangelische Gmoajugend aktiv. Zweck da 1869 gründeten Sektion
Memminge vom Deitschen Alpenvereins is es, des Bergsteigen und alpine Sportarten
vor oim in de Alpen und den deitschn Middlgebirgen, bsunders fia de Jugend und
de Familien, zu fördern und zu pflegen, de Schönheit und Ursprünglichkeit da
Bergwelt zu erhoitn , de Kenntnisse üba de Gebirge zu erweitern und daduach de
Bindung zua Heimat zu pflegen und aa weitere sportliche Aktivitäten zu fördern.
De Sektion besitzt mehrer Berghäuser und de Memminger Hütte in de Lechtaler
Alpen.

Da sportliche Bereich is in Memmingen sehr guat ausbaut worn. Nem da neien
Fuaßboiarena im Stadiongelände, dem Sportplatz Ost und dem Amendinger Sportpark
gibts des Eisstadion, a Hallen- und a Freibad und aa mehra Turnhallen, de fia
Sportvereine geöffnet san. Insgesamt gibts 63 Sportvereine in Memmingen, drunta
da FC Memmingen, da erfolgreichste Fuaßboiverein vo Memmingen und der am
längsten in da Bayernliga spuinde Verein vo Bayern. Da BSC Memmingen nutzt
zsamma mit dem FC de neie Fuaßboiarena. Da ECDC Memmingen is im Eishockey in da
Stod am erfolgreichsten. Mit Ballsportarten, Leichtathletik und andern
Sportarten treten da DJK Memmingen, da BSC Memmingen, da SV Amendingen und da
TGS Memmingen (türkischer Fuaßboiverein, gründet 1972) hervor. Erfolgreich im
Tennissport san da TC Memmingen und da TV Memmingen.

In Memmingen findn oi Joar vei Feste, Festivals und Führungen statt. Meist san
de auf de Oidstod beschränkt. Den Anfang buidt da Nightgroove, de Memminger
Musiknacht im April mit am Live-Musik-Programm in zahlreichen Kneipen, Bars und
Cafes da Innenstod. Bei Memmingen blüht im Mai werd de Innenstod in a Blütenmeer
mit Ausstellungen und Verkaufsständen vo Floristen, Landschaftsgärtnern und
-bauern verwandelt. Im Frühsommer ladt des Stodfest zum Verweilen ei. De
Memminer Einzelhändler bewirten ois Dank fia des vergangene Joar de Gäste. De
sogenannte Memminger Meile mit dem Fest da Kulturen am Westertorplatz vor dem
Kaufhaus Karstod is das Kulturfestival da Stod unta da Regie des Kulturamtes, oi
Joar unta am neien Motto. De Wallensteinfestspuie, bei denen knapp 4500 Biarga
in historischen Kostümen a Woche lang nochspuin, Wia Wallenstein 1630 fia a baar
Wochen in da Stod lagerte und da vo seiner Absetzung ois Feldherr auf Betreiben
vo Maximilian I. duach Kaiser Ferdinand II. erfuhr, findn alle vier Joar statt.
Es is des greßte Historienfestpiel Süddeutschlands. In ebba alle zwoa Joar gibts
de Memminger Kabarett-Doge. Im Rahmen da Memminger Moastakonzerte werd
klassische Musik dargebiatn. Mehrmois im Joar findn Blindenstodführungen statt.
Hierbei kinnan de Bsuach'r verschiedene wichtige Memminger Gebäude Wia z. B. des
Rathaus und des Siebendächerhaus in Miniaturform mit de Händen erfühlen und
erfahren so, Wia sie aussehen. Memmingen is de easchte Stod vo Deitschland mit
solchen Führungen. Jeden Samsdog werd a Rundgang duach de Stodkirche St. Martin
mit Orgelmusik angebiatn.

Jeden Diensdog und Samsdogvormiddag is auf dem historischen Marktplatz Marktdog.
Vor oim Händler aus da Region bieten regionale Verzehrprodukte und Blumen oo.
Bei Veranstaltungen auf dem Marktplatz werd da Wochenmarkt auf den
Schrannenplatz verlegt. In jedem Joar werd da Christkindlesmarkt auf dem
Marktplatz vor dem Rathaus abgehalten. Jedes Joar findt da Memminger Joarmarkt
am Diensdog noch Galli (Oktober) statt. Der Termin ko si aba ändern, je nochdem,
Wia lang des Münchna Wiesn dauert. Da greßte Innenstodjahrmarkt vo
Süddeitschland wartet mit Fahr- und Schaugeschäften, Schießhallen und andern
Angeboten auf. Dazua ghert aa da Krämermarkt vo Diensdog bis Donnersdog in da
Oidstod mit üba 250 Fieranten und Verkaufsständen.

Des bekannteste historische Fest vo Memmingen is da Fischerdog. Da strömen alloi
Jahr zehntausende Touristen in de Stod und san Zuschauer vo am middelalterlichen
Spektakels: An am Samsdog Ende Juli werd innahoib da Oidstod da Stodbach
leergefischt. In ebba 1500 Fischer (nur männliche) „jucken“ (= springen) dabei
in de Bach. Am vorhergehenden Donnersdog feiern in ebba 2000 Jungen und Mädchen
des alljährliche Memminger Kinderfest. Da werd am Vormiddag auf dem Marktplatz
gsunga und tanzt. Am Nomiddag findt da traditionelle Umzug quer duach de Stod
zum Stadiongelände statt.

Seit 1993 is de Stod Oberzentrum. Zsamm mit de angrenzende Gmoan hot da Bereich
vo Memmingen in ebba 60.000 Bewohner. Im Großraum vo Memmingen lem zwischn
300.000 und 400.000 Eihwohna. Üba 14.000 Leit pendeln täglich zua Arbat in de
Stod, drunta üba 3.000 aus dem benachbarten Baden-Württemberg (Stand
Mitte 2005). In Memmingen san 25.709 Sozialversicherungspflichtige beschäftigt
(Stand Juni 2007). Im produzierenden Gwerbe findn üba 10.000 Leit Arbat,
greßtenteils im verarbatenden Gwerbe (7.500 Beschäftigte in 44 Betrieben).
Memmingen is damit de industrielle Hochburg Middlschwoms und des Allgais. Knapp
a Drittel des Gesamdumsatzes vo 1,13 Milliarden Euro erzuit des verarbeitende
Gwerbe im Joar 2005 im Ausland. Im Baugewerbe arbeiteten im Juni 2005 üba 1.200
Beschäftigte. Im Handel, Gastgewerbe und Vakea findn weitere 5.500 Beschäftigten
Arbat, im sonstigen Dienstleistungsgewerbe üba 8.500. Des unterstreicht de
Bedeutung vo Memmingen ois Handelszentrum. Da innerstädtische Handel erfahrt a
deutliche Belebung duach de Aufwertung groaßa Innenstodareale. So kinnan dort
neie Kaufhäuser und Geschäfte oogsiedlt wern. De Bedeitung vom Fremdenvakea fia
Memmingen is eher gering. Aufgrund da räumlichen Nähe zu groaße
Tourismusregionen (Allgai, Oberschwaben, Bodensee, Kneipptourismus im
Unterallgäu), verzeichnet Memmingen aba vei Dogesbesuacher. De
Gästeübernachtungen nahmen 2006 auf 86.000 zua. De Arbatslosenquote des
Wirtschaftsraumes Memmingen war im April 2008 mit 2,6 % deutlich unta dem
Landesduachschnitt vo 3,8 %. Im Juni 2008 war de Quote sogar bei nur 2,2 %,
womit in Memmingen Vollbeschäftigung herrschte.

Da bundesweit tätige Reformhandelsversand Gefro is in Memmingen ansässig. Der is
vor oim weng seiner Suppnn deutschlandweit bekannt. Rohde & Schwarz
(Messgerätebau) betreibt in Memmingen a Werk und a Auslieferungslager. De
NOVOFLEX Präzisionstechnik GmbH hot emfois eanan Sitz in Memmingen und is ois
Hersteller vo High-Tech-Zubehör fia de Fotografie weltweit bekannt. Da Betrieb
gewann vor oim in de 1970er und 1980er Joar vei Preise fia Entwicklungen im
Bereich Fotografie. De Metzeler Schaum GmbH is weltweit de easchte Firma, de
Schaumstoff aus Pflanzenöl herstellen ko. Magnet-Schultz, a weltweit an da
Spitze liegender Industriemagnete-Hersteller, hot emfois sein Sitz und des
Stammwerk in Memmingen. De Spezialstahlseilfabrik Pfeifer Seil- & Hebetechnik,
de si an Nama duach Seilkonstruktionen fia Dächer vo Sportstätten, beispuisweise
dem Gottlieb-Daimler-Stadion in Stuttgart, dem Olympiastadion in Minga owei da
Arena Auf Schalke machte, hot eanan Sitz in Memmingen. Relius Coatings, a
hundertprozentige Tochter da BASF, hot a Produktionsstätte im Ortsteil
Steinheim. De Memminger Brauerei GmbH ghert zu den hundert greßten Brauereien vo
Deitschland und is da Hauptsponsor fia vei vor oim regionale Vereine (z. B. fia
den Eishockey-Verein Memminger Indians). De europaweit tätige Baufirma Josef
Hebel hot eanan Sitz in Memmingen. Sie erwirtschaftete im Joar 2006 mit üba 400
Mitarbeitern an Umsatz vo mehr ois 80 Millionen Euro.

Da Spezialfahrzeugbauer Goldhofer, bekannt fia Fliagaschleppa, hot sein
Stammsitz und Sei Werk in Memmingen. De weltweit tätige Stetter GmbH stellt
Fahrmischer, Recycling- und Beton-Mischanlagen her.

Da weltweit agierende Gelatinehersteller GELITA AG betreibt vo am seiner
deitschn Werke im Industriegebiet Süd. Es is im Joar 1996 eröffnet und bereits
im Joar 2003 mit neier Technik ausgstattet. Des Memminger Medienzentrum, a da
modansten Druckereien in Süddeutschland, hot emfois Wia aa de ALPINE Hydraulik
GmbH de im Bereich da Innovativen Sonderhydraulik weltweit tätig is , sein Sitz
im Gewerbegebiet Nord. Da weltweit tätige Papier- und Wellpappehersteller Hans
Kolb Wellpappe hot an da A 96 sein Sitz und betreibt dort Sei Stammwerk. Buzil,
a bekanntes Reinigungs- und Putzmiddelunternehma hot sein Sitz und Sei Stammwerk
im Nordn. Azett, a üba 150 Jahr oida Seifenhersteller, hot sein Sitz und Sei
Werk in da Memminger Innenstod. Steca Elektronik is a middelständisches
Unternehma, des weltweit modanste Elektronik vertreibt und is 1976 gründet worn.
Geschäftsbereiche san Präzisionselektronik, Solarelektronik fia Photovoltaik und
Solarthermie, Batterie-Ladesysteme und Kabeltechnik. Leeb Folien, da
middelständische Hersteller vo flexiblen Packstoffen und technischen Anwendungen
auf Folienbasis mit üba 180 Mitarbeitern, hot sein Sitz im Memminger Siidn.

Duach des Vakeasdrehkreiz vo Memmingen ham si vei groaße Speditionen und
Auslieferungslager in da Stod oogsiedlt. De greßte Spedition is Dachser, de des
Logistikzentrum Allgai, de derzeit greßte Dachser-Niederlassung in Deitschland,
betreibt. De Briada-Weiss-Spedition betreibt an Umschlagplatz, da im Joar 2005
eröffnet is und bereits im Joar 2007 erweitert wern muaß. In ebba 80 vo 4050
Mitarbeitern des östareichischen Konzerns arbeiten dort. GameStop Deitschland
GmbH, da deitsche Ableger da weltweit führenden Einzelhandelskette fia Computer-
und Videospuie, betreibt unta den Marken EB Games und GameStop üba 100 Filialen
in Deitschland. Mammut Sports Group AG hot in Memmingen Sei zentrales
Auslieferungslager fia Europa.

Memmingen buidt des Vakeaszentrum Oberschwabens, Middlschwoms und des Allgais.
Weitere Verbesserungen vorwiegend im Schienenbereich san in Planung.

De Stod liegt Vakeasgünstig am Schnittpunkt da Autobahnen A 7
Ulm–Füssen–Östareich und A 96 Minga–Lindau–Schweiz (südlichstes Autobahnkreiz vo
Deitschland), und aa an den Bundesstraßn Augschburg–Memmingen (B ) und aa
Memmingen–Reutlingen (B ). De Stod besitzt drei Umfahrungsmeglikeiten
(Oidstodring, Middlerer Ring, Autobahn). Zu den wichtigsten Straßn zejn de
Dr. Karl-Lenzstraß, Buxheimerstraß, de Donaustraß und de de Allgaierstraß. Duach
de relativ hohen Einpendlungen is gerade da Middlere Ring vom Vakea belastet. De
Stod hot a in ebba an Kilometa lang Fuaßgängerzone in da Oidstod, vier
städtische Parkhäuser in da Innenstod und a Parkhaus beim Klinikum. De
Einzelhandelsfirma Karstod verfügt emfois üba a Parkhaus. In da Innenstod san de
meisten Straßn Vakeasberuhigt. In den nächsten Joar sollen der no Straßnzüge
Vakeasberuhigt ausbaut wern. Da Marktplatz, de guade Stube da Stod, is ois
Fuaßgängerbereich ausgwiesen. Innerhalb da Stod san de meisten Straßn mit
Fahrradwegen oda Fahrradspuren ausgstattet. Da öffentliche Leitnahvakea werd
duach sechs innerstädtische Buslinien bedent, de mondogs bis freidogs zwischn 6
und 20 Uhr vakeaen. An Sonn- und Feiadagen vakeat nochmiddags zwischn 12 und 19
Uhr a innerstädtische Buslinie. Gerade de Stodteile san da relativ schlecht an
de Kernstod oobundn.;

Im Bahnhof vo Memmingen kreizn si de Bohlinien Minga–Lindau und Ulm–Oberstdorf.
Da Regionalvakea is in de Allgai-Schwaben-Takt eingebunden. Im Fernvakea liegt
Memmingen an da IC-Streckn Dortmund-Oberstdorf und da EC-Streckn Minga-Zürich.
Memmingen is da Endpunkt, da vo Aulendorf kommenden Württembergischen
Allgaibahn. De 1904 eröffnet Stichbahn noch Legau, aa „Legauer Rutsch“ ghoaßn is
1972 stillgelegt und is heit überwiegend ois Radlweg ausgebaut. Da Bahnhof is
barrierefrei gestaltet worn. Seit längerem werd vo verschiedenen Parteien a
weiterer Bahnhaltepunkt im Schulzentrum West (in ebba 3500 Schuikinda)
gefordert.

Vom Flughafen Memmingen in Memmingerberg starten Geschäfts- und Charterfliaga.
Seit Juni 2007 bestengan Verbindungen zu nationalen und internationalen Zielen.
Seit Herbst 2007 wern vo da Fluglinie TUIfly zehn nationale Verbindungen
oogflong, drunta Berlin, Hamburg und Köln/Bonn, und aa internationale Ziele wia
Rom, Neapel, Mallorca, Antalya oda de Kanaren.

In da Stod berichten de Memminger Zeitung ois täglich erscheinende und da
Memminger Kurier ois wöchentliche kostenlose Zeitung. Aa kostenlos is de mz
extra, de vo da Memminger Zeitung wöchentlich publiziad werd. Monatlich
erscheint des Public In ois kostenlose Zeitschrift, de vor oim de jüngeren
Bewohner anspricht. Da Regionalradiosender RT.1 Südschwaben berichtet aus seim
Sendestudio in da Hirschgasse üba aktuelle lokale Themen.

De Stodbibliothek mit a Nebenstelle in da Theodor-Heuß-Schui besitzt üba 75.000
Medien. Des Amtsgricht Memmingen is fia de kreisfreie Stod Memmingen und aa den
Landkreis Untaallgej, des Landgricht Memmingen fia den bayerischen Teil da
Region Donau-Iller (de Landkreise: Unterallgäu, Neu-Ulm und Günzburg) zuständig.
In da Stod is a Außenstelle des Arbatsgrichtes. Aa de Justizvollzugsanstalt
Memmingen hot eanan Sitz in da Stod. Memmingen hot a Finanzamt (mit
Außenstellen), a Agentur fia Arbat, a Zollamt, a Polizeiinspektion, a
Autobahnpolizeiinspektion und aa a Kriminalpolizeiinspektion. Da
Kriminaldauerdienst (KDD)- Südschwaben hot emfois sein Sitz in Memmingen. Da
Landkreis Untaallgej betreibt a Außenstelle vom Landratsamt in Memmingen.

Seit Joarhunderten besteht in Memmingen a Freiwillige Feiawehr. Bereits im
Middloita werd in verschiedenen Ratsprotokollen berichtet, daß alle Biarga
mithalfen, kleanere Brände zu löschen. Vo großflächigen Bränden is Memmingen
bisher verschont. 1822 is de easchte freiwillige Feiawehr in Memmingen gründet
worn. 1945 is sie ins Vereinsregister eingedrogen. Seit da Grindung 1822 muaß de
Feiawehr zwoamoi in andere Räume umziehen, bis sie 1984 eanane nei gebaute
Feuerwache Am Rennweg beziang kinna hot. De Freiwillige Feiawehr hot derzeit 120
Mitglieda. Nem da Memminger Wehr san in de Stodteile weitere, in da Mehrheit üba
100 Joar oide Feiawehren im Einsatz. Bis zua Auflösung vom Fliegerhorstes
Memmingerberg is bei Großbränden in Industrieaologn in da Mehrheit aa de dortige
Beruafsfeiaweah mit eanane Lechkanonen dozuagruafa.

Memmingen besitzt des zwoatgreßte Klinikum im Regierungsbezirk Schwom. De
Ärztedichte is mit 233 Ärzten je 100.000 Eihwohna überduachschnittlich hoch.
Memmingen belegt damit deutschlandweit den 44. Platz (Duachschnitt in Bayern
171, in Deitschland 160). Es gibt drei groaße Altenheime und ebenso vei
Einrichtungen des betreuten Wohnens. Fia de Kinderbetreuung gibts mehra
Kindagärtn und aa a städtische Kinderkrippe.

In Memmingen befindn si siem Voiksschuin, a Realschui (Städt.
Sebastian-Lotzer-Realschui), a staatliche Wirtschaftsschui, zwoa Gymnasien
(Bernhard-Strigel-Gymnasium und Vöhlin-Gymnasium), a Voikshochschui, a
Beruafsowaschui und a Fachoberschui. Im Schuljahr 2007/2008 hot a staatliche
Realschui den Lehrbetrieb in de Räume vom Vöhlin-Gymnasium aufgnumma. Auf dem
Gelände vom ehemaligen Schlachthof werd im Joar 2008 a neies Realschulzentrum
fia de staatliche und de städtische Realschui baut. Da Architektenwettbewerb
dafia is abgschloßn und da Stodrat hot den Bau beschlossen. A Musischui is
emfois vorhanden.

In Memmingen befindn si a Fach- und a und aa mehra beruafsbuidende Schuin (z. B.
de Beruafsfochschui fia Krankapfleg und Kindakrankapflrg da Stod Memmingen, de
Fachschui fia Datenverarbeitung, de Landwirtschaftsschui Memmingen). Im
Beruafsschulzentrum san de Johann-Bierwirth-Schui, des staatlich kaufmännische
Beruafsbildungszentrum Jakob Küner, de staatliche Beruafsschui Mindelheim –
Außenstelle Memmingen und des beruafliche Fortbildungszentren da Bayerischen
Wirtschaft (bfz) untabracht worn. De IHK betreibt in Memmingen des
Beruafsbildungs- und Technologie-Zentrum da Handwerkskammer fia Schwaben. Am
Oidstodring is de Deutsche Angestellten-Akademie.

Mit da privaten Steinbeis Business School Memmingen is glunga, a
Hochschuiinstitut in da Stod oozumsiedeln. Da wern in Zammaoabat mit da
Steinbeis-Hochschui Berlin zwoa Studiengang oboten: Bachelor of Business
Administration und Bachelor of Engineering. Wei a stootliche Hochschui oda
Fachhochschui fait, hod si Memmingen ois Fachhochschuistandort bewoam.

Des Institut fia angewandte Forschung Memmingen e. V. is in da Neien Welt
untabracht worn. Der eingedrogene Verein arbat eng mit Hochschuin da Umgebung
und aa da heimischen Wirtschaft zsamma. Es wern da zum Beispui Strahlenmessungen
vo Mobiltelefonen duachgführt worn.

De bedeitendsten Biaga vo da Stod Memmingen worn de Mitglieda vo da Kinstlafamij
Strigel, vo dene da Haus- und Hofmola vom Maximilians I., da Bernhard Strigel
aussasticht. Aus jüngerer Zeit san Josef Madlener und Max Unold ois bedeitende
Künstler da Stod zum nenna. Ois oanziger Komponist vo überregionaler Bedeutung
is Christoph Rheineck in da Stod geboren. Da Tagesschausprecher Claus-Erich
Boetzkes kommt emfois aus Memmingen. Im Sport is da Langbahn-Weltmeister Robert
Barth a erfoigreicher Memminger. De Stod bringt aba aa in wirtschaftlicha Sicht
groaße Nama hervor. So gründt de Familie Vöhlin zsamm mit de Welser aus
Augschburg de kurzzeitig greßte Handelsgesellschaft vo Deitschland, de Groaße
Deitsche Kompagnie. In da Neuzeit san vor oim Robert Friedrich Metzeler, sei
Firma no besteht und Hubert Liebherr, a Bua des Grinders da Liebherr-Gruppe,
bedeutsam. Da Landdogsabgeordneta da SPD, Herbert Müller is in Memmingen
geboren.

Da Stodgrinda Welf VI., aa da Muide ghoaßn, hod Memmingen zu seina Residenz
gmocht und is in dera Gengad gstoam. Da Buachdrucka Albrecht Kunne hod im
Middloita in da Stod glebt. Da Christoph Schappeler hod zua Zeit vo da
Reformation do glebt. Da Wallenstein hod im Dreißgjaarigen Kriag a boar Monat z
Memmingen vabrocht und do vo seina Obsetzung ois Kommandant vo de Koasalichn
eafoahn. Da ehemolige bayerische Landwirtschaftsminista Josef Miller lebt in da
Stod und is do Stodroud. Da Greanenpolitika Fritz Kuhn hod as Strigelgymnasium
bsuacht und de Claudia Roth hod a Lehr am Landestheater Schwaben absolviad. De
Lena Valaitis hod ia Kindheit z Memmingen vabrocht, wo ia Muada heit no lebt.



https://bar.wikipedia.org/wiki/Manti

Manti (tüakisch Mantı) san kloane mid Faschiadn oder Gmias (zum Beispüi Linsn
oda Küawis) gfüide Teigtoschn.

De Manti kemman aus da tüakischn Kuchi und göitn ois a bsundare Spezialität vu
da Provinz Kayseri. Duach de kulturelln Vabindungen, de s'Osmanenreich mid seine
Nochboan ghobt hod, san de Manti mid da Zeid aa noch Russlaund, in'd Ukraine und
noch Zentralasien (u. a. Usbekistan) kemma. In China kennd ma a obgwaundlte
Foam, de Bapao hoaßt.

Bei Mantis wean kloane Yufka-Toag-Quadrate (Kantnläng 1 bis 2 Zanti) mid da
Füllung (Lammpifaschiads, Zwüifin, Knofi, Pinienkean, Minzn) belegt und daun
gschlossn und in Soizwossa gart, in Russlaund und Asien in am Daumpfkochtopf.
Seavian tuad mas mid ana rohn Soß aus Joghurt, Knofi und Minzn und ana woamen
Soß aus Öi oda Butta mit Paprikapuiva oda glei mit brodne Paprikas.

A bosnische Variantn wiad mid dem Joghurtbaz, gwüafite Paradeisa, Pedasüi und
ana woamen Butta-Paprika-Soß gessn. In da Tüakei kennt ma des ois Beyaz Mantı.



https://bar.wikipedia.org/wiki/Ludwig_Ganghofer

Ludwig Albert Ganghofer (* 7. Juli 1855 in Kaafbeian, † 24. Juli 1920 in
Tegansää) woar a boarischa Schriftstella, dea duach seine Hoamatroman bekonnt
woan is.

Seine Eijtan woan da Ministarialrot August Ganghofer, dea spada Leita vo da
Keeniglich Boarischn Foastvawoijtung woan is unn dafia 1887 an nichteablichn
Odlstitl Ritter) eahoijtn hot, unn sei Frau Karolina (Ruafnom Charlotte),
geboanane Louis.

Nach seim Abitua am (heit Albertus-Magnus-Gymnasium ) im Joar 1873 in
Regnschburg hot a oa Joar oijs Schlossa unn Monteur in a Augschbuaga
Maschinanfabrik goabat. 1875 hot ea a Maschinanbauschtudium am Polytechnikum in
Minga ogfonga, hot spada oba mit Litaraduagschichtn unn Philosophie in Minga,
Berlin unn Leipzig weidagmocht. 1879 hot ea donn in Leipzig aa promoviat.

Sei easchts Schauspuij „Der Herrgottschnitzer von Ammergau“ hot Ganghofer 1880
fias Münchna Gäatnaplootztheata gschriem. Es is dortn 19 Moi aufgfiat woan. Oijs
Gastspiel in Balin hots donn immahi scho iaba 100 Auffiarunga dalebt. Donoch hot
ea oijs Dramatuag am Weana Ringtheata (1881), ois freia Mitoabeita fia des
Famuijenblott Die Gartenlaube unn schließli oijs Feuilletonredakteur vom Neien
Weana Togblott (1886-1891) goabat. Sein Duachbruch oijs Schriftstella hot ea mit
seine Hochlandgeschichten bzw. Hochlandroman, oijs easchts mit da Prosafassung
vo dem bis dohin eafoijglosn Bühnastick Der Jäger von Fall (1883) gfeiat. Ob
1891 hot ea donn aa sein Schwaapunkt auf de Schriftstellarei glegt, hot oba a no
zum Beispuij 1898 in Minga Hugo von Hofmannsthals „Tor und Tod“ inszeniat. Do
dadriabanaus hot ea aa dee Münchner literarische Gesellschaft gründt.

Ganghofer hot mit seina Famuij a gostfreis Haus gfiat - sowoji in Minga oijs aa
auf seim groaßziagig ausbautn Jogdhaus "Hubertus" bei Leutasch in Tiroij, wo ea
mit einige vo seine Mitpächta (Guatsbsitza Carl von Eynern, de Generalkonsuijn
Carl Reiß aus Mannheim unn Paul Wedekind aus Palermo sowia Geheima Kommerzienrat
Richard Zanders aus Bergisch Gladbach) aa a Jogdrevia vo iaba 20.000 Hektar im
Gaistal pocht hot. S'woan vuij bekonnte Peasönlichkeitn aus de untaschiedlichstn
Bereich seine Gäst, do drunta unta ondam Ludwig Thoma, Friedrich August von
Kaulbach, Franz von Stuck, Franz von Defregger, Rheiner Maria Rilke, Hugo von
Hofmannsthal, Leo Slezak oda Richard Strauss. Freindschaftli vabundn woar ea in
seina Weana Zeit aa mit Vinzenz Chiavacci und Johann Strauß (Sohn), dea eam sei
Polka "Auf zum Tanze" op.436 gwidmet hot.

Weniga bekonnt is sei Oabeit zwischn 1915 unn 1917 oijs freiwilliga
Kriagsberichteastotta vo de Frontn im Easchtn Weijtkriag. Dobei hot ea nemn
propagandistischn unn weni objektivn Kriagsbrichtn wia de „Reise zur deutschen
Front“ aa a Vuijzoij vo Kriagsgdicht gschriem, de in Sommeijbänd patriotischa
Prägung wia „Eiserne Zither“ unn „Neue Kriegslieder“ easchiana san. Ganghofer
woar a peaseenlicha Freind vo Kaisa Wilhelm II, unn seine Kriagsbricht san net
seijtn Lobeshymnan auf an Kaisa unn de Kriagsfiarung. No bis kuaz voa Kriagsend
hot Ganghofer Duachhoijteparoijn vaeffentlicht.

Noch 1917 hot ea bis zu seim Doud 1920 wieda oijs Schriftstella goabat. Sei
letzts Weak, „Das Land der Bayern in Farbenphotographie“, hot ea König Ludwig
III. von Bayern gwidmet.

De Weak vo Ganghofer, voa oijm de Roman, wean no heit valegt. Weijtweit san
insgsomt mea oijs 30 Millionan vo seine Biacha vakaaft woan (gschätzt, Stond
2004). Donemn is Ganghofer oana vo de meist vafuijmtn deitschn Autorn.

De Hoamatroman hom Ganghofer den Ruaf von am „Heile Welt“-Schreiba eitrong. Net
seijtn wean seine Weak, de meist vom Lemn oafocha, tichtiga, ealicha Leit
hondln, oijs Kitsch bzeichnat, zuamoij de Handlunga hauptsächli in da iabatriemn
dogsteijtn Idyll vo de boarischn Oijpn spuijn.

Net weni vo seine Weak greifn Gschehniss aus da Gschicht vo Berchtsgoan auf, wo
ea si reglmäßi aufghoijtn hot, unn san im Berchtsgoana Lond aa vafuijmt woan.
Oba a vo Ganghofer seijbst plants Theata fia seine Weak - am Originalschauplootz
in Berchtesgoan – is net realisiat woan.

Bekonnt woane Enkeijn vo Ganghofer san da Schriftstella Bernhard Horstmann, dea
unta dem Pseudonym Stefan Murr Kriminalroman unn Thriller schreibt, unn dea
Publizist Caspar Freiherr von Schrenck-Notzing. A Schwoga vo Ganghofer woa da
Geologe unn Geograph Albrecht Penck, a Neff vo eam da Geomorphologe Walther
Penck.

As Grob vo Ganghofer bfindt se nemn dem vo seim Freind Ludwig Thoma auf am
Kjuchhof vo Rottach-Egern.

A Deij vo de Roman vom Ganghofer san scho in de 30a Joar vafuijmt woan.
Zoijreiche Heimatfuijm vo de 1950a Joar - im Zuag vo dem Kinowunda - san
Vafuijmunga vo seine Roman unn homn de Popularität von eam enoam in d'Häh steing
lossa. De bishea letztn Ganghofer-Fuijm san in de 1970a Joar entstondn.

Im Schönau am Königssee homn im Sommer 2003 in am groaßn Theatazeijt 180
Auffiarunga vo da Salzsaga stottgfundn - des is a Musical auf da Basis von am
Ganghofer seim Roman "Der Mann im Salz" noch a Idee vo dem Rosnheima Autor unn
Titluaheba Nikolaus Bielka. In da easchtn zua Auffiarung glongtn Version san de
Musi von dem Oijgeia Bigband-Leader Klaus Ammann unn de Text von da Regisseurin
Barbara Mende gwen.

In Wean is im 11. Beziak a Gass noch Ganghofer bnennt, in Berlin Neukölln a
kloane Stroß.

In Berchtsgoan is a Straß a noch eam gnannt worn. Genau wia si a a Berchtsgodna
Buttnmandl Bass den Nom D'Ganghofer Buttnmandl gem hod.

De estareichische Party- unn Voijksmusigruppn "Die Klosterjäger" homn eanan
Bandnoma von am Roman vo Ganghofer obgleit.

Jeds Joar Ofong Meaz find im Leutasch-Toij in Tirol da Intanationale
Ganghofer-Laaf stott. On dem offanan Wettbweab im Schilonglaaf fiar a jede
Oijtas- unn Leistungsklassn nehman iaba 1000 Sportla aus olla Weijt teil.



https://bar.wikipedia.org/wiki/Listn_vo_de_Brauarein_in_Bayern

De Listn enthoit olle aktivn Brauarein in Bayern noch Regierungsbeziak sortiat.
Ois Brauarein san de Braustätten ogfiaht.

Zu Beginn vom 19. Joarhundat hom in Bayern rund 30.000 Brauarein existiat,
darunta foin aa vui, wo noch heitiga Definition ois Hausbrauarei vastanden wean.
Mehrane woan reine Dorfbrauareien und hom de Gostwiatschoftn vo de Gmoana
beliefat. Fost jeds Klosta hod a oagene Brauarei ghobt. Es is aa ned klor, ob de
obm erwähnte Zoi an achtn Regierungsbeziak (Pfoiz) eischliaßt. 2008 hods in
Bayern noch Ogom vom Statistischn Bundesamt no genau 627 Brauareien ge,.

De Region Frankn besitzt heit no mit iwa 300 Brauareien de hächste
Brauareidichtn vo da Wejd. Bsondas hervorhem muass ma dabei in Obafrankn an
Landgreis und de Stod Bamberg.

Aa Bierfrankn gnennt, wei de Region de hächste Brauareidichtn vo da Wejd hod.
(„Oberfranken hat mit mehr als 200 Brauereien de höchste Brauereidichte der
Welt. Oberfranken hat doppelt so viele Brauereien wie alle anderen Regionen
Bayerns, mehr Brauereien als jedes Bundesland in Deutschland und als jedes Land
Europas.“, [2])



https://bar.wikipedia.org/wiki/Landsberg_am_Lech

Landsberg am Lech (weschtlichs Oberbayern Landschberg odar aa Landschber) is a
Groaße Kreisstod und Vawoitungssitz vom gleichnamigen Landkreis im
Regierungsbezirk Oberbayern. Des Middlzentrum liegt rund 55 km westlich vo
Minga, in ebba 38 km südlich vo Augschburg an da Romantischn Straß und zejt dem
DWD noch zu de sonnigsten Städt in ganz Deitschland. Landsberg is des Zentrum
und de greßte Stod vom Lechrain, da Grenzlandschaft zwischn Oidbayern und
Schwom. De Stod gfallt duach de imposante Lage am Lech, sei Hochufer und duach
de guat erhoitne, sengaswerte Oidstod, duach wos aa da Beinnam „Bayerisches
Rothenburg“ entstandn is. An Hauffa Gweabeosiedlunga und a moderna Branchenmix
hom de Lechstod aba aa zu am florierenden Wirtschaftsstandort innahoib da
Planungsregion Minga gmocht.

Zur Stod Landsberg ghean de Weiler Sandau und Pessing und aa de ehemois
sejbstständigen Gmoana Ellighofen, Erpfting (mit Friedheim, Geratshof und
Mittelstettn), Pitzling (mit Pering) und Reisch (mit Thoihofa).

Um 1135 is a Siedlung namens Phetine auf dem spaderen Stodgebiet Landsbergs
urkundlich erwähnt, de aba no koa Stodrecht ghabt hot. Herzog Heinrich da Löwe
valegt im Johr 1158 de bedeitende Salzstraß auf a südlichere Route, wobei er bei
Phetine a Bruck üba den Lech bauen lassn hot. (Zuvor fiahrt de Salzstraß bei
Kaufering middls a Furt iba den Fluß.) Zum Schutz vo dera Bruck erricht er unta
Einbeziehung da Burg Phetine a neie gressare Anlage, ghoassn „Castrum
Landespurch“.De Burg war zum an Vogtburg vom Wessobrunner Kloasta (Heit
Landkreis Weilheim-Schongau) und zum andern Schutz da Grenz zum Hoachstift
Augschburg. Im Schutz dera Burg is a rasch wachsende Ansiedlung entstandn, de
scho im 13. Johrhundert des Stodrecht kriagt hot und boid „Landesperch“ ghoaßn
worn is. Daraus entwickelt si de heitige Stod Landsberg am Lech.

1315 is de Stod im Kriag zwischn Ludwig dem Bayern und Friedrich dem Schönen
abbrennt. Wei de Stod a wichtige strategische Lage ghabt hot, is sie wieda
aufbaut worn. Da Wiederaufbau is vom Herzog unterstützt worn. Im Johr 1320 is da
Stod des Recht gem worn, Soizzölle zum erhem. Auf de Weise glangt de Stod duach
den so ghoaßnen Soizpfennig zu am ansehnlichen Wohlstand 1353 is dann da erschte
Soizstadel baut worn, bis zum 17. Johrhundert warn es insgesamt drei. In den
Salzstadeln is des Soiz gelagert und aa verkafft (Im 20. Johrhundert is da
Salzstadel vo da Landsberger Feiawehr ois Standort gnutzt, in de 1990er Johr
ziagt dann de Stodbiacharei Landsberg in de sogenannten Lechstadel). Dazua
entwickelt si aa da restliche Handel bestens, vorwiegend is mit Troad und Hoiz
(Transport üba den Lech) gehandelt. De Stod is ständig ausbaut und erweitert, so
daß zwischn 1415 und 1435 a weiterer Stodmauerring notwendig worn is. Daduach is
des Gebiet im Nordn und Ostn vo Landsberg erheblich erweitert worn. 1419
genehmigt Herzog Ernst den Flußzoll, de Stod derf iatz vo jedem passierenden
Floß 3 Pfennig Zoll kassiern, de Einnahmen wern fia de Landsberger Wehrbautn
hergnumma. Im Johr 1425 entsteht dann des Bayertor ois Einlass in de Stod vo
Ostn her. Duach des Tor fiahrt aa de Salzstraß (vo Minga) in de Stod nei.1429
verleiht Herzog Ernst da Stod des bis heit guitige Stodwappn. 1434 stiftet er
noch dem Tanz mit de Landesberger Biargafrauen den Forellentrunk. 1437 stiftet
er des Jungferngeld. Jedes Johr miaßn iatz de Landsberger vo ihren
Steuereinnahmen 40 Pfennige an zwoa unbescholtene Jungfrauen ois Heiratsgeld
übagem.

Aus dem Johr 1762 stamman de erschtn schriftlichen Nochweis vo a
Hausnummerierung. De bis heit guitige Zählung is dann im Johr 1790 festgelegt
worn. Unabhängig vo de heitign Straßnnama verlafft de Nummerierung vo Nr. 1 am
Hauptplatz bis Nr. 496a im Hofgraben. Zuasätzlich existiern Nebennummern mit a,
b, c oda 1/2, 1/3 und 1/4, de bei Teilungen bzw. zusätzlichen Bebaungen
entstandn san.

Landsberg hot meglicherweise aufgrund da vo Adolf Hitler da nur teilweis
verbüßten Haftzeit a bsundare Rolle im Nationalsozialismus gspuit. 1924 schreibt
er während seiner Festungshaft sei Buach „Mein Kampf“. Vo 1937 bis 1945 is
Landsberg am Lech mit der Gfängniszelle nem Minga und Nürnberg vo
Nationalsozialisten ois dritte zentrale Stätte vom Nationalsozialismus oogseng.
Es is unta dem Slogan „Landsberg - Stod da Jugend“ ois Treffpunkt da
Hitler-Jugend bekannt (gemacht) worn. Dazua is a gigantisches Aufmarschstadion
plant, aba nia baut worn. Im Wuidpark in da Pössinger Au in de Lechauen is oana
vo oanstmois 100 Schlageter-Stoa in Deitschland. De Stoa san ois Denkmale zu
Ehren vom Freikorps-Kämpfer Albert Leo Schlageter errichtet worn.

1944 is geng End vom Zwoaten Wejdkriag um Landsberg und Kaufering mit elf
Standorten da greßte Konzentrationslagerkomplex im Deitschen Reich errichtet
worn (sonstige groaße Lager warn in de besetzn Gebieten baut worn). Sämtliche
dortigen KZ´s trang den Nama „Kaufering“, aa wenn de Kommandantur in Landsberg
gwen is. Am 18. Juni 1944 trifft da Transport mit de erschtn 1.000 Häftlingen
aus Auschwitz in Kaufering ei. Sie soin im Rahmen vom Rüstungsprojekt
„Ringeldaum“ drei gigantische unterirdische Bunka zua Produktion vom neien
Düsnjaga Messerschmitt Me 262 baun. Wegen da menschenunwiadigen Unterbringung,
aufgrund vo Hunger, Kälte und Krankheiten wia z.B. Typhus, da Ausbeutung da
Arbatskraft bis zua Vernichtung, bezeichnen de Häftlinge de KZ-Lager ois „koide
Krematorien“. Bis Ende Oktober 1944 is, wer nimma arbatn kinna hot, zruck noch
Auschwitz in de Gaskammern geschickt worn. Ab November 1944 (de Gaskammern warn
demontiad) sterm de Häftling im Lager. De Leichen san in da Umgebung in
Massengräbern vergram. Nur in ebba 15.000 Häftling übalem in de Lager de letzte
Phase vo da Judenvernichtung und erlem de Befreiung duach de amerikanische Armee
am 27. April 1945.

1945 warn vei vo de jüdischen KZ-Ibalebenden aus de Konzentrationslager um
Landsberg am Lech entwurzelt und hoamatlos. Oft ham sie eanane Angehörigen
verlorn oda ham net gwisst, wo de bliem warn. Tausende vo dene Displaced Persons
(DPs) 'san vo de Alliiaden in Landsberg untabracht und versorgt worn. De
jüdischn Ibalebenden bezeichnen si selba ois „She’erit Hapletah“ – ois Rest da
Geretteten. Am 9. Mai 1945 richt de US-Armee in da Saarburgkasern a DP-Lager
(Displaced Persons Camp) ei. In dem ham Ende 1945 in ebba 7.000 DPs glebt. Es
duachlaffan in ebba 23.000 jüdische DPs. Des Verhoitnis zwischn Landsberger
Biarga und de DPs war in da Mehrheit duach Emotionen geprägt und nia
unproblematisch. Is ma doch duach de KZ-Ibalebenden allawei wieda an de Gräuel
vor da eigna Haustür erinnert worn. Vo 1947 bis 1948 is u. a. auf dem Gelände
vom DP-Lager Landsberg am Lech da deitsche, in jiddischer Sprach drahte Film üba
des Schicksal vo Holocaust-Ibalebenden „Lang is da Weg“ mit Israel Beker in da
Hauptrolln entstandn. Noch eam is an selbigem Ort a Straß benannt. Nach Gründung
vom Staat Israel entwickelt si des DP-Lager Landsberg mehr und mehr zum
Duachgangslager. Vei da ehemaligen KZ-Häftlinge bereiten si auf eana
Wiedaeingliadaung und Auswanderung noch Israel, USA oda andere Länder eanara Woi
vor. Im DP-Lager Landsberg warn u. a. Schuin, Werkstätten, nein Kibbuzim, ja
sogar a Lagerzeitung, de „Jiddische Landsberger Cajtung“. Bis zum April 1950
sinkt de Belegungszahl vom DP-Lager auf 1.500 Leit. Landsberg is zu am Lager, in
des si de Bewohner anderer DP-Lager, de aufglöst worn san, zruckzogen, bis am
End vo de Landsberger DP-Lager am 1. November 1950 aufglöst worn is. 1945–1958
dient des Landsberger Gfängnis da amerikanischen Besatzungsmacht fia de
Unterbringung deitscha Kriagsverbrecher. 1946 is' zum War Criminals Prison No. 1
da Amerikaner. Bis 1951 san in Landsberg verurteilte deitsche Kriagsverbrecher
hingrichtet worn. De genaue Zoi is umstritten und schwankt zwischn 279 bis knapp
üba 300.

BAL = BiargaAktion Landsberg FW= Freie Wähler Landsberg UBV = Unabhängige
Biargavereineingung De Fraktion Unabhängige Biargavereinigung/Freie Wähler is im
September 2006 duachn Zsammaschluß vo de bisherigen Fraktiona, da Unabhängigen
Biargavereinigung (UBV) mit drei Sitzn, de Freien Wähler (FW) mit zwoa Sitzn und
da Landsberger Liste, vo am CSU-Ablegers, mit zwoa Sitzn, und aa den Ibatritt vo
am weiteren CSU-Stodrat, entstandn.

Landsberger Obabuagamoasta is da Ingo Lehmann (SPD), dea 2000 Nochfoiga vom
Franz Xaver Rößle (UBV) und 2006 in seim Amt bestätigt worn is. Oi zwoa
Obabuagamoasta worn voa eanana Amtszeit Richta am Landsberga Amtsgricht.

Trotz da damaligen, zentralen Bedeitung da Stod im Nationalsozialismus und da
militärischen Einrichtungen de si in da Nähe (seit 1935 u.a. da Fliegerhorst
Penzing) oda innahoib des Stodgebietes befundenen ham (z.B. Saarburgkaserne) is
Landsberg am Lech ois oane da wenigen Kreisstädte in Deitschland vo den
alliiaden Luftangriffen wia duach a Wunder gänzlich verschont bliem. Nach
Aussagen vo Zeitzeugen valiad im Aprui 1944 lediglich a Kampffliaga, der was zum
Angriff noch Minga unterwegs gwen is, an kleanan Sprengkörper da a
middloitalichs Haus am heitign Georg-Hellmair-Platz trifft und zasteat. Des Haus
mit da Numma 169, in dem heit a Cafe untabracht is, is erscht zu Beginn vo de
1980iga Joar unta Kriterien vom Denkmoischutz wieda afbaut worn.



https://bar.wikipedia.org/wiki/Kranawitt

Da Kranawitt, aa Kranawittn (Juniperus communis, dt.: Gemeiner Wacholder, aa
Heide-Wacholder), is a Pflanznoart, wo zua Gattung vo de Wachoida aus da Familie
vo de Zypressn (Cupressaceae) kheat.

Da Nom kimmt vom mhd. "kranech" fia Krechza (vamutle zweng de krechzandn Laute
vom Krammetvogl / Kranewittvogl = Wachoidadrossl) und "wit" fia "Untahoiz,
Gebisch". Im Boarischn gibts dafia vui Noma: Kranewitt, Kranewitten, Kronabit,
Krammetsbaam, Feiabaam, Machandl, Jochandl, Raichastrauch, Wochtlbian usw.

Da Kranawitt is a Keanhoizbaam. Da relativ broade Splint hod a hejgejbe Foab,
des Keanhoiz is rodbraun. De mittlare Rohdichtn betrogt 0,55 g/cm³. Des Hoiz is
sea wittarungsbstendig und hod an ognehman Duft. Wei de Baama ned so gross wean,
wead des Hoiz eha fia Kloameben, zan Drexln und Schnitzn vawendd.

Gewiaz: De Kranawittn san a wichtigs Gwiaz in vielen eiropäischen Küchen, bundas
fia de boarische Kuche (unentbeale fia Sauakraut, Wuid). De Fricht soin eascht
kuaz vor da Vawendung zudruckt wean, damits Aroma voi wiakt.

Schnops: Kranewitta hoasst ma an Schnops, wo aus Kranawittn brennt is (Variantn
vom Kranawittnschnops san: Steinhäger, Gin, Genever, Köhm).

Kranawittntee: 1 EL zadruckte Bean af oana Tassn kochands Wossa, noch 10 Minuten
obseichn und dringa.

Kranawittnwein: 50 zaquetsche Bean in 1 l Wein schittn und a Woch steh lossa;
duach a Sieb gebm und de Bean ausdrucka. Soi gegn Rheuma hejfa.

Kranawittnej (Aetheroleum Juniperi) wead duach Wossadampfdestillation aus reifn,
drickadn Kranawittn gmocht. Wiakt harntreibend.



https://bar.wikipedia.org/wiki/Konqueror

Konqueror is a Webbrowser vo da grafischn Betriebssystem-Obaflächn KDE. Weida
konna a ois Dateimanager, FTP-Client oda Dateibetrochta eigsetzt wean. Bis zur
letztn 3.X Version vo KDE wor a fia des Betriebssystem da Standard-Dateimanager.

Da Nam is eigentlich a Woatspui mid de voaherign Browsergenerationen: Zerscht
hods an "Navigator vo Netscape gem, danoch an "Eafoascha" (Internet "Explorer"
und jetz an "Eaowara", engl. Conqueror. Dea "Tippfehla" am Ofang is
beobsichtigd, wegam K vo KDE. (De meistn KDE-Programme enthoidn a groaßs K).

Konqueror nutzt KHTML ois Rendering Engine. A Obspoitung davo, Webkit, wead im
Safari-Browser vo Apple und im Chrome vo Google gnutzt. Damit is Konqueror a
HTML-4.01-konformer Webbrowser mit Unterstützung fia JavaScript (ECMA-262) und
CSS2 (Cascading Style Sheets) sowia bidirektionala Schriftn wia Arabisch.
Java-Miniprogramme (Applets) san genauso meglich wia Flash', Real Audio, Real
Video und sichare Vabindungen (SSL).

Er unterstützt den sicheren Betrieb von Java-Miniprogrammen (Applets),
Netscape-Plugins fia Flash, Real Audio und Real Video sowie SSL fia sichere
Verbindungen. Zu den fortgeschrittenen Funktionen gehören de automatische
Vervollständigung von URIs, das automatische Ausfüllen von Formularen, de
Verwendung einer Rechtschreibkontrolle mit freier Sprachwahl, de Fähigkeit,
Lesezeichen anderer Browser zu importieren, und de auch aus anderen Browsern
bekannte Registernavigation.



https://bar.wikipedia.org/wiki/Kindskopf_%E2%80%93_Eine_Heimsuchung

Kindskopf – Eine Heimsuchung is a Novijn vo Ulrich Karger, der as Buach Jona
ausm Oijdn Testament oijs a Geschicht in da Gengwoat variiat. Oa Dialog dodrin
is seitnweis in Obaboarisch ghoijtn.

Im Buach seijbst wead weda aufm Umschlog no auf de Vorseitn zum Text a
Gattungsbzeichnung gnennt, sundan da meadeitig auf de Hondlung bzogane Untatitl
Eine Heimsuchung. Oba da Schriftstella und Theologe Klaas Huizing gsteht scho am
Text seijba as fia Noveijn typische Meakmoij zua, ea war „eine unerhörte
Begebenheit“, unn losst se auf da Rückseitn vom Buach aa no domit zitian, dass
da Autor „in ‚Kindskopf‘ der Novelle ganz neue Einsichten“ obgwinna dat. Oijs a
Charakteristikum vo a Noveijn zejjt de im Mittlpunkt stengande „unerhörte
Begebenheit“ von am zuagspitztn Konflikt: A Mo wuij si liaba umbringa, oijs mit
seina Frau a Kind zu homn. Des Weidan varweist dodrauf aa de in si gschlossane
Foam vo dem Text, de auf a jede epische Eaweitarung vazicht unn si auf as
Wesantliche analog zua da biblischn Voalong bschränkt.

Scho da Voanom von dem Protagonistn sowia de Ozoij vo de Kapitl unn de zwoi
Eischüb aus da Zürcher Bibel vaweisn auf as Buch Jona. Dodriaba hinaus wead dera
Zsammahong aa in da Ofong vo de in de 1990a Joa glegtn Hondlung deitli,
weijchane de Struktur und de Dynamik vo dem biblischn Jona-Buach aufnimmt, um se
donn aus da Sicht vo dem Autor zu interpretian bzw. im Vagleich zum Original
oijs weit umfangreichane Noveijn zu variian. So entsprechan z. B. da Kindawunsch
vo da Gisela am Auftrag vo Gott on an biblischn Jonas wia sei umstondslose
Flucht dera vom Jonas Brandeiser. (Sieg aa EU Jona 1,1–3)

Da sea enge, am Inhoijt noch oba a sea weit gfosste unn stoak interpretierende
Oeignung vo am Jona-Buach hot laut Mendl u. a. die „realen und potenziellen
Lebensgeschichten der heute zwischen Vierzig- bis Sechzigjährigen“ in da
„Erzählung des biblischen Jona […] parallelisiert und kontrastiert“.

Wia im oijdtestamentlichn Jona-Buach mit sein nua wenige Seitn umfossendn vier
Kapitln is de Noveijn vom Karger aa nua in vier Kapitl untateijt. Aussadem san
nochm easchtn Kapitl de Jona-Kapitl 1 und 2 sowia nochm drittn Kapitl de
Jona-Kapitl 3 unn 4 oijs doppeijspoijtig gsetzte Zitat aus da Zürcher Bibel
eigschomn woan.

Währnd im Kindskopf de Kapitl 1 unn 3 in auktoriala Erzejjperspektivn gstoijtet
san, nutzn as 2. unn 4. Kapitl de Ich-Perspektivn, wobei as Kapitl 2 mit seina
Rückschau auf de Kindheitserinnarunga von am Jonas Brandeiser aa des on Seitn
umfangreichste is.

As 1. Kapitl wiadarum, worin da Protagonist noch Bayern fliaht, hebt se auf
mehrane Seitn zu seim End hi vo de ondan Kapitl duach oan in Boarisch ghoijtanen
Dialog ob. Donk seina „gmäßigtn“ Lautierung kennan den Dialog vamuatli oba aa
Leit aussahoib vo Bayern nochvoijziang, ea liagt aussadem aa auf da
Autorn-Homepageseitn zum Buach in a houdeitschn „Iabasetzung“ voa.

Da „sehr spezielle Charakter“ vo dem Text hod aufgrund vo da literarischn Form
vo oana oijttestamentlichn Neiinterpretation bislong insbsundane bei am
bibelkundigm Publikum unn in theologisch ausgrichtete Fochkreisn Interesse
gfundn. As Buach is vo dohea aa voa oijm in Publikums- unn Fochzeitschriftn mit
dementsprechanda Ausrichtung bsprocha woan.

As Berlin-Brandenburgische Sonntagsblatt hod de Erzejjhoijtung von am Autor oijs
„ein wenig melancholisch, sehr sprachfreudig und hörbar menschenfreundlich“
gweatet unn vaweist mit „Das Eigene muss so gut gelernt sein wie das Fremde“ auf
an duachschimmandn autobiographischn Kontext.

De Evangelische Welt attestiert am Protagonistn Jonas Brandeiser: „Wie sein
biblischer Namensvetter setzt sich der zeitgenössische Jonas intensiv mit Gott
auseinander, lehnt sich gegen ihn auf“, und moant schließli: „Die Frage ‚Wozu?‘
zieht sich wie ein roter Faden durch die Reise in seine bayerische Kindheit und
Jugend“, de da Autor „mit viel Sinn für die Skurrilitäten des Alltags erzählt.“

As Meiste hot da Hans Mendl oijs Lehrstuijinhoba fia Religionspädagogik unn
Didaktik on da Universität Passau in de Katechetischen Blätter dodozua gsogt unn
in seim Aufsatz aa ogmeakt, oa Zitat ausm Buach zuam Bstondteij vo a Klausur
gmocht zu homn: „Bücher können wie Spiegel sein – man blickt hinein und entdeckt
sich selber: Was aus einem geworden ist oder was aus einem hätte werden können.
Ein solches ganz unprätentiöses Buch ist (die) Novelle ‚Kindskopf‘“, die dem
Leser allerdings „viel Selbstironie“ abverlangt, dann aber „ein empfehlenswertes
Buch für alle (ist), die auf unterhaltsame Weise neue Zugänge zu einer
vertrauten Geschichte erhalten möchten und für die beides – biblischer Text und
Kargers ‚Kindskopf‘ – zum Resonanzraum für eigene lebensgeschichtliche
Erfahrungen werden kann.“

Religion heute bscheinigt am Kindskopf „eine deutsch-bayerische
Vergangenheitsanmutung, (die) nie so tut, als wäre da etwas zu ‚bewältigen‘“,
dodriaba hinaus steijt de Fochzeitschrift fia Religionspädagogn fest, dass da
Autor „neben der kenntnisreich souveränen Aneignung der Vorlage hohen
Einfallsreichtum und großes Sprachvermögen“ beweist unn dass ea „damit ein
heftig gegen den Strich gebürstetes Stück Literatur entwickelt (hat), das weit
über die Zugehörigkeit irgendeiner Glaubensgemeinschaft hinauszuweisen vermag.
Und das ist schon wirklich außergewöhnlich.“

Woijwollnd spricht aa as ned-kiachliche Luxemburger Tageblatt dodabei vo a
„Novelle in einem besonderen Stil“ in dem „die Gespräche respektive
Auseinandersetzungen mit Gott, ohne religiöse Prätentionen“ am Text oan „sehr
speziellen Charakter“ gemn.



https://bar.wikipedia.org/wiki/Karntn

Karntn (amtli: Kärnten, slowenisch: Koroška) is s siadlichste Bundesland in
Estareich. D Hauptstod is Klognfurt. De boarischn Dialekte, de wos in Karntn
gredt wean, nennt ma Karntnarisch und de ghearn zua d siidboarischn Dialekte.

Es wiad ognomma, doss da Nom Karntn (Karantanien) ausm Kejtischn (Norische
Sproch) kump.

Entweda vu carant = Froind, Vawandta, d.h. dann „Land vu de Befroindetn“ (vu de
kejtischn Norika). Oda vu karanto = „Stoa, Föls“ (vgl. Karawanken)

Des olte slowenische Korotan hod de sölbe Wuazl, davo kump des heitige
slowenische Koroška.

Karntn grenzt im Westn an Osttirol, im Nordwestn on Soizbuarg, im Nordostn on de
Steiarmoak, im Siidn on Slowenien und on de italienischn Regionen Friaul und
Venezien.

Scho in da Antike hods aufm Gebiet vum heitign Karntn mit Noricum an kejtischn
Stoot gebm. Vun da norischn Sproch seind no zwa Inschriftn daholtn. Spoda is do
draus de remische Provinz Regnum Noricum wuan. Um 600 seind de Rema von de Slawn
vatriebm wuan, de wos an Stoot Karantanien grindt hom.

743 kimp Karantanien unta de Herrschoft vu de Frankn. 976 hot da Kaiser Otto II.
de Personalunion mit de Baiern aufglosn, Karntn is a Herzogdum wuan - nebs de
oltn Stommesherzogtiama Bayern, Schwobm, Frankn und Sachsn. 1120 stermt de
Eppensteiner aus, es kump zua da Trennung vun da Steiamoak. 1335 weat Karntn
habsburgisch und mit Österreich, da Steiarmoak und Krain vaeinigt und bleip ols
Kronland bis 1918 bei Österreich. Danoch is es zan Obwehrkompf gegn de Truppn
vum Kenigreich von de Serben, Kroatn und Slowena (SHS-Staat oda aa Jugoslawien
gnonnt) keman. Im Friedensvatrog vo St. Germain is des Kanaltol Italien, des
Mießtal, Unterdrauburg und de Gemeindn Seelond Jugoslawien (hait Slowenien)
zuagschlogn wuan. Nach'm Onschluss von Östarreich ons Teitsche Reich is no im
Oktober 1938 Osttirol an den Gau Karntn ongegliedert wuan. Am End vom Zweitn
Wöltkriag is Karntn vun britische Truppn bsetzt wuan. 1945 bis 1989 hot de SPÖ
in Londeshauptmaun gstöllt, danoch is da Jörg Haider vun da FPÖ zum
Londeshauptmonn gwöhlt wuadn.

Karntn hod Schriftstöla vo Wöltgöltung aussabrocht, u.a. d Ingeborg Bachmann und
an Peter Handke.



https://bar.wikipedia.org/wiki/John_Mayall

John Mayall, (* 29. Novemba 1933 in Macclesfield, Cheshire, England) is a
Midbegrinda voum britischn Blues am Ofang vo de sechzga Joa. Zam midm Alexis
Korner, isa oana vo de Vodan voum weißn Blues.

Da John Mayall is am 29. Novemba 1933 in da englischn Gloastod Macclesfield in
da Nat vo Manchester af d Wejd kumma, weid weg vo da schwoazn amerikanischn
BluesKuitua. Sei Voda woa a Jazzmusika und hod eam s Giddar, Bänscho und s
Ukulelespuin zoagt. Scho 1950 hoda seine easchdn Gigs in Manchester kobt. No
hoda zan Milidäa miasn und woa fia drei Joa in Korea. Dano isa 1955 afa
Kunsthochschui ganga und hod a Ausbuidung zan Grafikdiseina gmochd.

1962 hoda a Bluesgruppm, de Powerhouse Four grind, de nocha in Blues Syndikat
umgnennt woan is. Do hod a da Bassist John McVie mid gschpuit, am Midgrinda vo
Peter Greens Fleetwood Mac 1967. 1963 hod da Mayall sei Bänd nomoi umgstejd und
hods im Londoner Marquee Club untam Nama Bluesbreakers dahea brochd und so
hoasts heid ano.

Mid da Zeid hom vui bekannte Musika bei de Bluesbreakers gspuit, Eric Clapton,
Peter Green, John Mc Vie, Mick Taylor, spada Walter Trout und Coco Montoya.

2001 hoda sei 40-jarigs Bühnajubeläum gfeiad und hod mid de berihmndn Rock - und
Bluesmusika Gary Moore, Chris Rea und Otis Rush, s Oibum All Along the Ride
eigspuid. Sein 70. Gebuatsdog 2003, hod da John Mayall mid an Konzert in
Liverpool gfeiat, wo a Eric Clapton, Mick Taylor und da Dschäßmusika Chris
Barber mid gspuit hom. Bis heid spuit da Mayall mit seine Bluesbreakers no oawei
in de USA, Eiropa und Australien, owa nua no in gloane Klubs oda gräßane
Bluesfestln.

In de Hitparan gfind ma an John Mayall kam, owa sei Weak woa und is enoam fia de
Weidaentwiglung voum Blues. Ea hod zoireiche Musika beeinflussd. 2005 hoda de
Eanennung zan Officer of the Order of the British Empire griagt.



https://bar.wikipedia.org/wiki/Jimi_Hendrix

James Marshall „Jimi“ Hendrix (* 27. Novemba 1942 z Seattle, Washington; † 18.
September 1970 z London) isa US-amerikanischa Gitarrist und Sänga gwen.

Weng seina experimentejan und inowativn Schbuiweis afda E-Gitarr guit da Jimi
Hendrix ois oana da bedeidadsdn Gitarristn mid an nochhoitign Eifluss afd
Entwicklung vo da Rockmuse. S Rolling Stone Magazin hodn zan bestn Gitarristn
oia Zeitn küat.

Da Jimi Hendrix is am 27. Novemba 1942 im General County Hospital z Seattle im
US-Bundesstood Washington ois Bua vo James Allen Hendrix und Lucille Jeter untam
biagalichn Nam John Allen Hendrix afd Wejd kumma. Sei Voda isa Afroamerikana,
sei Muada is cherokee-irischer Oschdammung gwen. Da Voda woa grod z Alabama ba
da US-Army schdationiad, no seina Endlassung im Joa 1946 hoda an Nama vo seim
Buam in James Marshall Hendrix ändan lossn. James Allen und Lucille Hendrix hom
1948 nomoi an Buam griagt, an Leon, homse dann owa 1950 schein lossn. Da Jimi is
no bam Vodan afgwoxn.

Mid fia Joa hoda ois easchds Inschdrumendl an Foznhowe gschenkd griagt. No hoda
gean Rock ’n’ Roll kead, is af Konzeate voum Elvis Presley und Little Richard
ganga. Mid 13 Joa hod eam da Voda a oasaitige Ukulele gschenkt, im Summa vo 1957
no a brauchde akustische Gidarr, af dera da Jimi mid seina easchdn Band The
Velvetones a zeidl gschbuid hod.Owa no hoda boid a elekdrische Gidarr, de Supro
Ozark 1560S griagt, mid dera hoda ba seina zwoatn Band The Rocking Kings
afgschbuid.

Nodäma d Middlschui eafoigreich ogschlossn hod, isa afd Garfield High School
ganga, de a owa 1959 zweng schlächda Non volossn hod miassn. Weia a Audo
gschdoin hod, isa voa d Woi gschdejd woan, zwoa Joa eifohn oda ind Army eidren.
Im Mai 1961 hod se da Jimi Hendrix fia 3 Joa vobflichd und is za Grundausbuidung
za 101. US-Luftlandedivision z Fort Campbell kumma. Ba da Army isa no dreizea
Monad voazeide ganga woan, weia se mera afs Gidarrschbuin wia af sein Deansd
konzändriad hod.

Scho ba da Army hoda an Billy Cox droffa, dea ba Woitätekeidsclubs z Nashville
an Bass gschbuid hod. Gmoasam mim Cox hod da Jimi no de Band The King Kasuals
grind. Nembei hoda ois Begleidmusika unta andan a fian Little Richard, The
Supremes, The Isley Brothers und Jackie Wilson afgschbuid.

1965 isa ois Gitarrist mid de Isley Brothers af Tour duach d USA ganga. Im sejm
Joa isa ba da New Yorka Band Curtis Knight and the Squires eigschdieng. Duat
hoda a an Vodrog griagt, is owa ned lang bliem.

De easchde Band wo da Hendrix sejm Frontmo gwen is, san de 1965 grinde Gruppm
Jimmy James and the Blue Flames. In da zwoatn Hejfdn voum Joa 1965 und Ofang
1966 is de Band in oi Clubs z Greenwich Village afdren.

Ois da Hendrix mid seine Musika am 3. August 1966 im Cafe Wha? im Kinstlaviatl
Greenwich Village afdren is, hodn da emoige Animals-Bassist Chas Chandler gseng,
dea schwa beeindruckd gwen is. Ea hod an Jimi an Vodrog obon, dasase z London a
neie Band afbaun soit. Gmoasam mim Schlogzeiga Mitch Mitchell (vo Georgie Fame’s
Blue Flames) und ois Bassist an Noel Redding, san de Jimi Hendrix Experience im
Septemba 1966 z London grind woan. Da Chandler hod ois Manager und Broduzend
fungiad. Uman finanzielln Tei hod se da Michael Jeffery kimmad, dea voahera da
Manager voum Chandler gwen is.

Da easchde Afdrid is ois Voagruppm fian Johnny Hallyday im Pariser Olympia gwen.
De easchdn Liadl, Hey Joe und Stone Free, san im Oktober/November 1966 afgnumma
woan. De Single is no im Dezemba 1966 vaeffadlichd gwen und hod se afn fiatn
Blodz in da Hitparad platziad. S easchde Oibum Are You Experienced, hod an
zwoatn Blodz in de UK-Charts gmochd.

Am 18. Juni 1967 is da Hendrix mid seina Band bam Monterey Pop Festival afdren,
wosn no bekannta gmochd hod. Ned zlezd aa, weia nom neindn Liadl Wild Thing sei
Gidarr dabrennd hod. Dazua hoda sejm gsogt:

No da Vaeffadlichung vo Axis: Bold as Love is de Band im Feba 1968 afa lengare
Touanee duach Amerika zong und san a im Fillmore Westz San Francisco afdren. Im
sejm Joa is Electric Ladyland, mid de Liadl Voodoo Child (Slight Return) und All
Along the Watchtower afn Moakt kumma. Des Oibum hod an easchdn Blodz in de
Billboard-Charts gmochd. Am 29. Juni 1969 z Denver, is da lezde Afdrid vo Jimi
Hendrix Experience gwen.

Aa im Feba 1968 hod des domoige Groupie Cynthia Plaster Caster an Ooguss voum
Jimi sein Zipfe gmochd. A Nobuidung davo gfind ma heid im Rock’n’popmuseum z
Gronau (Westf.).

Fias Woodstock-Fesdiwej hod da Jimi im Summa `69 a neie Band zamgschdejd. Se
hodse Gypsy Sun & Rainbows gnennd, mim Mitch Mitchell ois Schlogzeiga und sei
oida Freind Billy Cox am Bass, da Larry Lee an da Ridmusgidarr und no zwe
Perkussionistn. Weis Weda ned bassd hod, sans easchd am Moda in da fria afdren,
ois sFesdiwej eigandle scho goa gwen is und vo de 500.000 Leid san aa grod no
umara 25.000 do gwen.

Ba däm Afdrid hoda s easchde Moi sei umschdridane und wejdbekannde Intabretation
vo da amerikanischn Nationalhüm The Star-Spangled Banner gschbuid.

No Woodstock is de Band no zwoa Moi afdren und hodse no afglest. Fiaran Afdrid
im Fillmore Eastam Suiwesda `69 hoda mim Billy Cox am Bass und an Buddy Miles am
Schlogzeig de Band Band of Gypsys zamgschdejd.

De Band of Gypsys isa grod an Monad boanand gwen und im Meaz 1970 hod da Jimi de
Jimi Hendrix Experience nei foamiad. Wida mim Billy Cox und mim Mitch Mitchell.

Im sejm Joa is de Gruppm af era lezde US- und Eiropa Touanee ganga. Da easchde
Afdrid z Eiropa is bam Isle of Wight Fesdiwej am 30. August 1970 gwen. Dano sans
z Stockhoim, Kopnhong und z Berlin gwen und da lezde Afdrid is bam
Love-and-Peace-Fesdiwej am 6. Septemba 1970 af da schleswe-hoisteinischn
Ostsäejnsl Fehman gwen. Schbada homs duad an Gedenkschdoa hieglegt. Aa
reglmassige Revival-Fesdiwejs wean duad gmochd.

Dano hod da Jimi bam Solo-Debüoibum voum Stephen Stills midgmochd. Wias Oibum im
Novemba 1970 aussa kumma is, is da Jimi Hendrix scho hie gwen. Da Stills hod des
Oibum am „James Marshall Hendrix“ gwidmed.

Am 17. Septemba 1970 hod da Hendrix zam mim Eric Burdon und War im Ronnie
Scott’s Jazz Club z London jamd. De Session hom oi Fans af Tonbandl afgnumma,
des is heid a begeade Afnam, weia do s lezde Moi afgschbuid hod. Am nexdn Dog in
da fria, homs an Jimi no doud im Londona Samarkand Hotel afgfundn. Zeaschd hodma
af hoate Drong tibt, dano hodma fesdgschdejd dasa Oikohoi und Schloftableddn
gnumma hod und an seim Dabrochan daschdiggt is.

Weia aa mid 27 Joa gschdoam is, wiada gnau wia d Janis Joplin und da Jim
Morrison u.a. zan Klub 27 dazugrechnad.

Bosdhum hoda im Joa 1992 an Grammy fia sei Lemswerk griagt und is in d Rock and
Roll Hall of Fame afgnumma woan. Zwoa Joo dano hoda an Stern afn Hollywood Walk
of Fame griagt.

Weidare Schdudio- und Live-Afnam (autorisiert vo de Hendrix-Eam, (bam Label
daggerrecords.com aussa kumma)



https://bar.wikipedia.org/wiki/Israel_Kamakawiwo%CA%BBole

Israel Bruddah Iz Kamakawiwo'ole (* 20. Mai 1959 in Kaimukī auf da Insl Oahu
(Hawaii); † 26. Juni 1997 in Honolulu, wor a Hawaiianischa Musika (Gsang,
Ukulele, Komposition).

Mit sein Oibum Facing Future vo 1993 is a iber Hawaii aussi bekannt worn. Sei
Medley "Over the Rainbow" und "What a Wonderful World" wead bis heit in Fuim, TV
und Werbung imma wieda gspuit und is zum Evergreen worn. 2010 hod des Liad in
Deitschland sogor de Nummer 1 in de Single-Charts gschaffd, 13 Joar nochm Dod
vom Bruddah Iz.

Mit seim Gsang und Ukulele-Spui sowia mit seina Inspiration durch Jazz and
Reggae is a bis zum heitign Dog fia de Hawaiianische Musi vo grossa Bedeitung
bliabm.

Da Bruddah Iz kimmt aus oana musikalischn Familie, sei Onkl Moe Keale is a
Musiklegendn vo Hawaii gwen. Mit 11 Joar hod da Israel scho mit da Musi ogfongt.
Mit 15 hod a zamma mit seim Bruada Sippy und mit Jerome Koko, Moon Kauakahi und
John Koko de Gruppm The Mākaha Sons of Niʻihau (schau: Niihau) grindt. De Bande
hod 15 Albn aussabrocht und mehrfoch an Nā Hōkū Hanohano Award gwunna.

Ofang vo de 1990a Joar hod da Iz de Gruppm valossn und a is seitdem Solo
auftretn. Mit seim Album Facing Future (1993) is a international berihmt worn.

Da Iz hod si aa fia Hawai, fia de Menschn in seim Land und fia de Hawaiische
Sproch (Ōlelo Hawaiʻi) eigsetzt.



https://bar.wikipedia.org/wiki/Indus_Schrift

Es is nu oiweu a Schtreidpunkt ob de Indusschrift a Schrift is, oda nua
Logogramm af Schtempön fian Woanhaundl. Do nua kuaze Zoachnfoign gfundn woan
san, hod ma eana laung ogschprocha das Schrifzoachn wan. Owa duach de
Intaschtitzung vo Computa san oiweu mera Fuascha davo iwazeigt das de Zoachn do
za ana Schrift ghean.

Seid da Sir Alexander Cunningham 1872 / 73. am Fluss Ravi (noh dem Deafl
Harappa) de Kuitua enddeckt hod und ma in de fuigandn Joahzehnt oiweu Mera vo
dea Kuitua zan Fuaschei kema is, is oiweu scho dischkariad wuan. San iazt de
Zoachn af de gfundanann Schtempö und Scheabm, Buachschtobn, Sybn oda Wuat. Oda
sans nua Symboi, de de Zoachn vo de Famülin oda Sippn doaschtön, so ehnli wia de
middloitalign Woppn. Oinige Foascha haum a gmoand, das de Zoachn, de Haundlslogo
vo de Kaufleid gwest wan. Noch Keuschriftfund bei de Sumera woas ma wias des
Gbiat vo da Indus Kuitua gnennd hom. Se hom des Laund Meluhha, s`Laund vom
Karneol ghoaßn.

De Siegln hod ma ned nua in de heidign Gegandn vo Pakistan, Nuadwestindien,
Afghanistan und Ostpeasien gfundn, sundan a bei de Sumera, in Elam und af
Bahrein. Des zoagt, das de Leid vo da Indus Kuitua scho mid eanane Schinakln iwa
so weide Schtreckn Haundl tribm hom.

Fia a guad tausandjaarige Kuitua hod ma relativ gringe Auzoih vo Schtempön und
Scheam gfundn. Ma woa aa a wengl vawehnt vo de vün Fund in Mesopotamien und bei
de oidn Egypta. Scho zweng dem hod ma nes glaubm megn das de Zoachn za ana
Schrift ghean kuntn.

De Leid vo da Indus Kuitua hom scho af oana hochn Zivilisazionsschtufn glebd. Se
hom scho Brunn in de Haisa, Bodezimma, Owossaleitungan und a scho
Fuaßbodnheizungan ghobd. Wiaso hod ma daun nu koane Afzoachnungan oda Fragment
vo ana Haundlbuachhoitung gfundn.

Den de moastn Fundschtickl mid de Schriftzoachn schaugn aus ois wans mid Siegln
einipreßt wuan. Dahea is glei de Vamuatung afkema, de Zoachn kenntn so wos wia
Fiamanzoachn sei, mid da Augob da Woanzoachn oda so wos enligs wia de Token. De
Vualeifa vo da Keuschrift.

Im Joa 2009 hod a amerikanisch-indisch Fuaschagruppm in da renomiatn
Fochzeidschrifd Scienc eanane Eagebniss vaeffendligd. Se hedn mid
Computaprogramm den Nochwoas eabrocht, das de Zoachn da Indus Kuitua za ana voi
ausbaudn Schrift ghean.

Megligawos gibts neiche intaressante Fundschtickl, oda goa sowas wia an Rosetta
Schtoa wia bei da Endziffarung vo de egyptischn Hieroglyphn.



https://bar.wikipedia.org/wiki/Hutterer

Die Hutterer sein a Religiónsgemeinschoft, penonnt noch Jakob Hutter, der in
Johr 1500 in Pustertol gebórn unt 1536 in Innschprugg als Ketzer verprennt
gwórtn isch. Sie lebm hait in Kanada unt in die USA unt hom uma 45 000
Mitglieder. Sie sein in drei Gruppm auftoalt, de untranont kaum an Kontakt hom.
Nochdem sie uma 1530 aus Tiról ausgwondert sein unt sich mit Kärntner
zsommgschlóssn hom, hom sie viele Generaziónen in verschiedne Órte in Ósteurópa
verprocht. 1874 sein sie untern Druck va die Russn noch Nórdamerika ausgwondert;
aus Európa hom de iber 1000 Lait lei 15 Schreibnamen mitgnómmen.

Die Hutterer lossn sich als Erwochsene tafn. In Unterschied zu die Amischn, de
in technischn Fórtschritt net welln, hom die Hutterer groaße Priaderhef
(„Brüderhöfe“) mit moderne Maschinen. In Nordamerika hoaßn sie Hutterian
Brethren oder Hutterites. Sie redn hait nó an tirolisch-kärtnerischn Dialekt mit
a poor ósteuropäische Werter unt ollaweil mehr Englisch derpei. Der Dialekt wert
als hutterisch oder Huttererdeutsch pezeichnt.



https://bar.wikipedia.org/wiki/Horst_Seehofer

Da Horst Lorenz Seehofer (* 4. Juli 1949 in Inglstod) is a boarischer Politiker
vo da CSU. Vo 1992 bis 1998 issa da Bundesminista fia Gsundheit und vo o 2005
issa da Bundesminista fia Ernearung, Landwirtschaft und Vabrauchaschutz gwen. Im
Oktoba 2008 weg issa da Chef vo da CSU worn und seit am 27. Oktoba 2008 is da
Horst Seehofer zum boarischn Ministapresidentn gwejd worn.

Ois Bua vo am Lastwangfahrer und Bauarbata hat da Seehofer noch da Mittlern
Reife a Ausbuidung in da kommunaln Vawoitung gmacht und 1967
d'Vawoitungspriafung fian mittlern Deanst bei da Boarischn Vawoitungsschui in
Minga bstondn. 1970 issa in'n ghoma Deansd ois Diplom-Verwoidtungswirt (FH)
aufgstieng.

Nachherd issa bis 1980 bei'n Landratsämta in Inglstod und Eichstätt bscheftigt
gwen. Vo 1974 bis 1980 issa nembei a da Gscheftsfiahra vom Planungsverbond und
Rettungszweckverbond vo da Region Inglstod gwen. An Bsuach vo da Verwoidtungs-
und Wirtschoftsakademie in Minger hot a 1979 ois Verwoidtungs-Btriabswirt
abgschlossn.

Da Seehofer Horst is zum zwoatn moi vaheirat und hod vo dera Eh'n drei Kinder
sowia a Madl vo am Seitnsprung. Lebm duad a im Inglstoda Stodteil Gerolfing.

Zeascht issa 1969 in de Junge Union eini ganga, zwoa Joar spada aa in de CSU.
Vom September 1994 bis zua Woi ois CSU-Chef im Oktober 2008 issara
stejvatretender CSU-Chef gwen. Da Seehofer is aa da Chef vo da
CSU-Arbeitnehmer-Union (CSA).

Vo 1992 bis 1998 war a da Bundesminista fia Gsundheit. Er hot no im Meaz 2005 de
Hartz IV-Reforma ois wirkungslos abglehnt und war ois VdK-Chef forgseng. Dann
issa aba kurz drauf Bundesminista fia Ernährung, Landwirtschaft und
Verbrauchaschutz worn.

Wia da Stoiber Edmund gsagt hot, das a im Septemba 2007 sowoi an Parteivorsitz
wia aa an Ministapresidentnpostn abgem wui, hot da Seehofer gsogt, dos a fia'n
Parteivorsitz kandidiern wui. Er is aba damois aba net gwejd worn. Auf'm
Parteitag vo da CSU in Minga am 29. September 2007 hot a nur 39,1 % vo de Stimma
kriagt, Wirtschaftsminista Erwin Huber war mit 58,19 % da Siega.

Nach'm schlechtn Abschneidn vo da CSU bei da Landdogswoih in Bayern 2008 – de
CSU hod nur no ummara 43 % vo de abgemna Stimma kriagt – san da Erwin Huber und
da Günther Beck'stein vor oim vo de Obabayern zum Rücktritt drängt worn. Oktoba
2008 is da Horst Seehofer Voarsitznda vo da CSU und Ministapresident worn. Sei
easchte Regierungserklärung hot er dann zu de Schuidn vo da Boarischn Landesbank
abgem miaßn.



https://bar.wikipedia.org/wiki/Hoach-Insrfraunt%C3%A5g

Dr Hoach-Insrfrauntåg isch in dr Kathólischn Kirch a hoachr Marienfeiertig, der
in 15. Auguscht gfeiert wert.

In dr Hoachspråch isch dés Féscht als „Mariä Himmelfahrt“ pekånnt, die genaure
va dr Kirch vrwéndete Pezeichnung isch „Mariä Aufnahme in den Himmel“, åndre
Pezeichnungen sein „Fest der Vollendung Mariens“ ódr „Unser Frauen Heimgang“. In
Dialekt håt man außr „Hoachinsrfrauntåg“ die Pezeichnung „Maria Himmlfåhrt“
ibrnummen.

In dr Pibl gip’s koan direktn Hinweis, dass die Maria, die Muatr van Chrischtus,
in Himml aufgnummen gwórtn isch. In erschtn Priaf an die Korinthr schreip dr
Apóschtl Paul, dass erschtr dr Chrischtus van Toatn auferståntn isch unt nåchr
kémmen die oan, wås zu ihm ghearn. In 4. Jåhrhundrt håt dr Kirchnleahrer Ephräm
dr Syrer die Ånsicht vrtrétn, dass dr Kérpr va dr Maria nét vrwést isch nåch
ihrn Toat. Dr Glabm, dass die Maria mit Leib unt Seal in Himml kémmen isch,
ståmmp schón ausn erschtn Jåhrtausnt; in Jåhr 1950 håt dr Påpscht dés zun Dógma
gmåcht.

Pa die Orthodóxn hoaßt as entsprechende Féscht „Mariä Entschlåfung“ unt wert
Énde Auguscht gfeiert.

The rejection of the term Theotokos by Nestorius Constantinople more by EIRINI
ARTEMI
http://independent.academia.edu/EIRINIARTEMINationalandCapodistrianUniversityofA
thens/Papers/1721697/The_rejection_of_the_term_Theotokos_by_Nestorius_Constantin
ople



https://bar.wikipedia.org/wiki/Hieb

Hieb is a Weana Nauman füa „(Stådt-)Beziak“. Z'eascht woa des nua füa'n
10. Beziak Favoritn, weu dea quasi mit an Hieb von de inna'n Beziak Wiedn und
Margaretn ohtrennt wua'n is. Im Lauf von da Zeit san aa de aundan Auss'nbeziak
(2., 11.–23.) damit bezeichn't wua'n, wås owa genau g'numma net richtich is. Füa
de Beziak innahoib vom Giatl is da Begriff definitiv foisch.

Im heitich'n Bereich von Favoritn woa'n nua im Süd'n Döafa zum find'n, nämli
Inzasdoaf, Rothneisiedl, Untalaa und Obalaa. Aum 27. Septemba 1874 håt de
Stadthalterei an neich'n Beziak im Süd'n von Wean genehmigt und eahm de Numma 10
und in Nauman Favoritn geb'n. Weu dabei de südlich'n Spitzln vom 4. und
5. Beziak ohtrennt und dem neich'n Beziak dazuageb'n wua'n san, soi dabei da
Nauma „zehnta Hieb“ entstaund'n sei.

In dera Poss'n mit G'saung Die Gigerln von Wien vom Alexander Steinbrecher
(1910–1982) is a Couplet mit an Text drin, mit dem da schlaumpate Begriff sein
endgüitich'n Siegeszug autret'n håt:



https://bar.wikipedia.org/wiki/Heidntum

Heidndum (dt: Heidentum) bschreibt ois religionswissnschoftliche Kategorie,
innahoib vo kristlich prägtn Kuituan, untaschiedliche Forma vom Glaam an mearane
Gedda und vo de Naturreligiona.

Zu Zeidn vom friaan Kristndum, des wo si aus ara innajidischn Sektn, im
Judnkristndum, ins Heidnkristndum differenziad hod, hom de Obweichla und Ohänga
vo da paulinischn Mythologie und Mission, soiba ois Heidn goiten. Spada,
innahoib vom friahmiddloitalichen Kristndum hod ma mit dem Begriff eascht moi
aus oafochs Untascheidungsmerkmoi vo de ausm Judndum bekeatn Judnkristn vo de
ned-jidischn Heidnkristn heagnumma. Seitm eiropäischn Middloita nimmt man voa
oim aus da Sicht vomonotheistischn, missioniarendn Religiona, Kristndum und
Islam, oft obweatend fia religiese Gegna aussahoib vo da oagnan Tradition her.

In da kristlich-eiropäischn Tradition is da Begriff Heide ois Sammebezoachnung
fia de jeweis ondan, eiso de, de ned innahoib vo de kristlichn Traditiona
stengan. Heide wor a polemische Obwertung vom ondan, dem obgsprocha worn is,
dass ea irgndoana Religon zuakheat hod.



https://bar.wikipedia.org/wiki/Gugumma

Gugumma san am boarischn Sprochraum Gmiasgurkn. Ob saua eigrext, frisch, ob gloa
oda grouß - oiße, wos a Gurgn is, hoast ma eigntlich Gugumma. Es gibt oba aa
Gegntn en Östareich, wo ma Umurkn sogt. In Nordbayern sogt ma aa Kimerling.

Gugumma und Kim(m)erling genga iwers Romanische afs lateinische cucumer zruck.
Umurkn/Murkn und Gurkn/Gurka afs Slawische (polnisch/russisch ogurek,
tschechisch okurka), des afs mittlgrejchische ágovros.

Ursprünglich kemman de Gugumma warscheinlich aus Indien. Do hams vor mehrare
Daussnd Joah scho in da Stoazeit Gugumma zong. Es gibt Wissnschaftla, de
inzwischn scho moanan, das de Gugumma do scho vorm Droad obaut woan san.

Jetzat is aba Inden vo Baiern doch a guats Stückl wegad, desweng muas ma se scho
frong, wias de zu uns veschlong hod. Schuid san warscheinlich wida moi d'Rema,
de des Zeig gfuntn ham und gmerkt ham, das oanaseits recht guad schmeckan und
andraseits in fast am jedn werman Klima wachsn. Auf jedn Foi woas ma, daß ab na
gewissn Zeit übaroi in Süddeitschland Gugumma gem hod, unta andarem aus Kern,
des bei Ausgrabungen im Sch....heisl gfundn ham. Seitm 19. Jahundat kennd ma aa
de heit hauptsächliche Pflanzweisn im Gwächsheisl, weil do de Fricht bessa und
gressa wern ois drausn.

So rein bodanisch khern de Gugumma (bot. Cucumis sativus) zu de Kübisgewächse
(Cucurbitaceae). Wachsn deans meistns ligad oda ois Rankn an andere Pflanzn.
Weils davo im Glosheisl ned soi fui gibt, bind mas hoid mid am Schnürl hoch.

De Frucht, oiso des drum vom Gugumma des ma landleifig ois Gugumma kend und
isst, is eigntlich a Bial. So wia'd Ribisln oda d'Hollabial. Is oam ned so ganz
klar, wenn mas ooschaugt, liegt aba an da Deffinition. Bial san nämlich djenign
Frichtal, de wo a rundumadumgahts Fruchtfleisch ham und meahrare gloane Samma
innendrin. Kloa oda gor rund brauchts ned umbedingd sei, damit mas Bial hoaßt.

De letze Meglichkeit is dann no, dass ma se Gugumma-Scheibal ins Gsichd legt,
wos angeblich de Epidermis strafft und de Subcutis mid wichtige Sekundärstoffe
und Spurnelemente versorgt, auf Deitsch gsogt, de oidn Weiba moanan, das ned so
gfoidrad wern. Dafo ko ma hoitn, wos ma mog, gsund sand Gugumma auf alle Fälle
ois Essn. An Haufa Vitamine san drin, und dabei bestehts zum weit greßdn Teil
aus Wossa, wesweng no koana vom Gugummaessn dick woarn war.



https://bar.wikipedia.org/wiki/Gudea

Da Gudea von Lagaš, woa aa Stodfiaschd vuan sumerischn Stodstood Lagasch. Ea hod
umara 2144 bis 2124 v. Kr. regiad und ghead zu de bekauntasdn Berihmdheidn vo da
sumerischn Gschicht.

Oas nochn Zafoi von Reich vo Akkad aus de estlichn Beag, ausn Zagrosgbirg de
Gutäer (Guttium - Gutti) des neadlige Zwischstromlaund eobad hom, do hod da
Gutea vasuacht de sumerische Kuitua zdahoidn und wiada aufzrichdn. Lagasch, heid
ois Fundstö midm Naum Tel el Hiaba bekaunt ligd im Südn vom heitign Irak. Es woa
a wichtiga Stodstood bei de Sumerer, un is scho seidm 4. Joartausnd v. Kr.
bsiedld gwen.

In da Mittn vom 3. Joatausnd v. Kr. woa fia Lagasch a guade Zeit. Oba in de
Stodstoodn hom owei mea Leid glebt und so hod ma owei mea Laund zan Aubaun
brauchd. So sans mid di aundan Stodstoodn zaumkrocht und so is daun vo de
Stodstoodn Umma und Uruk eaobad wuan und de haum Lagasch daun a gschleifd. Si
haum Stood wida aufbaud, oba scho uma 2340 v. Kr. hod da Semit Sargon in Kis des
Reich vo Akkad gründ. Und ea hod noch und noch olle sumerische Stodstood eaobad.
Des Akkadreich hod bis uma 2190 dauad (mitlare Chronologi).

Daun san vom Zagrosgbirg de Gutäer ins obare Zwischnstromlaund (s`Laund
Babylonien) eigfoin und hom a mid da Hüf vo de Sumera de Akkada vajogd.

Im Südn vom Zwischnstromlaund (im Sumeralaund, dem südlign Mesopotamien) is daun
owa aweng drunda und driba gaunga. De Stodstoodn woan praktisch fossd unabhängi
und so hods raffn untanaund glei wiada augfaungd. Daun hom oba die Gutäa a
d`Stodstoodn, wia Ur oda Uruk nominö ibanumma. Oba Lagasch hod si iagandwia sei
Unabhengigkeid bhoad kena. In Lagasch is uma 2164 v. Kr. da Ur-Baba ois Ensi
(Fiascht) aun d`Mochd kema. Und hod damid a de II. Dynastie vo Lagasch gründt de
bis uma 2110. audauad hod. Dea woa scho gaunz umdribig. Ane vo seine Techda de
Enanepada hod ea ois Obaprisdarin vom Mondgod Nanna in Ur eigsezd. Des is a
Zeichn das ea a iwa Ur gheaschd hod. A zwoade Tochda, de Ninalla hod ea midm
Gudea vaheirad, dea daun uma 2144. a noch eahm sei Nochfoiga woan is.

Da Gudea hod daun de Polidik vom Ur-Baba weidagmochd. Ea hod aa de Eaneiarung
(Renaissance) vo da sumerischn Sproch, da Kuitua und da Geddavaearung audrim.
Wei unta eam oadendli vü baud woan is wiad ea a da Architekt midm Plan gnennd.
Ea hod a de Haubtstod vo Lagasch noedlings noch Girsu valegd. Und in Girsu
alloane hod ea fufzen Tempö nei eabaun oda wida instaund sezn lossn. Unda eam
san neiche Kaneu ausghom woan und de Oadn haums heagricht. De Döfa und die Staed
hod a befestig lossn. Oba vurollem hod ea den Haundl untastizd. Auf ana
Inschrifd hod a se grühmd das as (Origineutexd) "Öffna da Weg vom Oban – bis zan
Undan Mea" megli gmocht hod. Oiso vom Middlmeea bis zan peasischn Goif. Nua
alloani mid da Düblomadi wead des oba ned gaunga sei. Oa Griagszug noch Ostn,
ins Laund da Elamita is vo eam bekaund. Das zu seina Zeid Lagasch a leichde
Hegemoni iwa Sumer ausgübd hod, siagd ma aus de Fund vo seine Statuen in Ur,
Uruk, Adap und Nippur.

Naum und Tidl Gudeas auf da Schuita vo da Statue A in sumerischa Keuschrift,
z`lesen in Spoidn vo links na rechts : Gudea – Ensi - ( vo ) Lagasch. Da
Stodstod hod uma 160.000 ha Flächn ghobd. Und is aus de via grossn Stod
bschdaund: Da Residenz Girsu , de Hofnstod E-Nim-Mar,K-Guaba , Nina-Sirana und
da Gresdn , Lagasch. Danebn woan a nu dreizehn greassere Stod , ochd Regionsstod
und mera Dörfl , vo Denan no uma Viazg naumendli bekaund san.

Weiba wiad ea mera ghobd hom. Aussa da Ninalla is oba nua die Geme-šulpae
naumendli bekaunt. Um sei Rechtmassigkeid aufm Heaschaaunspruch z festign hod ea
behaubd das ea Kaona wa, dea Voda und Mudda ghobd hod . Sundan ea stand im
Kindschoftsvahedniss zua Geddin Gatumglu, dea oidn Muaddageddin vo Lagasch. Ea
hod a bhaubd das ea vom sumerischn God Ningursa (Ninurta ?), dea aa da Stodgod
vo Girsu und Lagasch woa, beaufdrogd woan is das ea da Hiata vo Sumer sei soi.
Zu Lebzeitn hod er ned des gödliche Determinativ Dingr vawend. Oba noch sein Tod
uma 2124 is a ois God vo Lagasch vaeahd wuan. Ea woa aa da Easchte dea si ois
rechtmässi und weise doastön hod lossn. Und des hod si jo noch eam a vo de
Heascha bis in de Neizeit ghoidn.



https://bar.wikipedia.org/wiki/Gschmo

Gschmo, aa Gschmoch oda Geschmockn im weidan Sinn is a komplexa Sinneseindruck
beim Essn, wo duachs Zammaspui vom Riachsinn (Nosn), vom Gschmosinn (Mai), vom
Tastsinn (Haut) und vom Temparatua- und Schmeazempfindn zstand kimmt.

Schmecka duad ma vor oim mid da Nosn und min Mai. Des wo ma min Mai gschbiad
wemma issd duad aa an Gschmo mid eine. Mid da Nosn daschmeckd ma an Hauffa vo
chemische Substanzn wo leicht ind Luft auffe steing. Min Mai daschmeckd ma
Substanzn, wo si in Wassa oda in da Feddn aufläsn. Wos ma min Mai daschmeckd is
hante', saua, siass und soizig. Hante is wos, wos oan as Mai zammadziagd wia
ebban vo Schleha. Saua is da Essig und s Soiz is soizig. Siass is da Zucka. A
weidane Gschmoqualitet is umami, de wo durch Glutamat ausglest wead. Glutamat is
bei uns vor oim ois Gschmovasteaka in da Fertignoahrung z findn.

Rass is da Gree oda aa starcka Sempft. Awa aa a Enzian ku rechd rass sein oda da
Pfeffa. Rass is oba in Wirklichkeit gor koa Gschmo, sondan a Schmerzempfindung
auf da Zunga. Des Hirn reagiert auf de Roazmejdung mit da Auslesung vo oana
Schmerzempfindung auf da Zunga und schitt zua Schmerzlindarung Endorphine aus,
de wo ois a Woigfui auslesn. Es wead dischkriert, ob de Hormonreaktion aa gwisse
Obhengigkeit vo schorfm Essn bewirkt. Wenn ma oba oft rass isst, stumpfa de
Rezeptorn ob.



https://bar.wikipedia.org/wiki/Gschicht_vo_de_Maya

Se hom se vo oan Staum, dea uasprüngli unta lauta aundane Indiana im Gbiag vo
Guatemala glebt hod agspoit. Nochand sans daun in Sidyucatan eigwaundat. Do hom
se Se oanige Moi afteud. Und so san a eanane Dialekt und spoda Eanane
Mayaschprochn entstaundn. Se haum za vaschidanan Zeitn grosse Kuituan und Reich
afbaut. Obwois praktisch nu in da Stoazeit glebt hom, woans im Wossabau
technisch weid fuan. Mid eanane oafochn Weakzeig homs scho technisch kompliziate
Bauweak earicht. Se haum a so wia de Inda, de Ziffa Nui eafund und hom a damid
grechnt. A Astronomisch wons domois wödweid am genauastn. De Laundwiatschoft bei
de Maya woa recht owadsintensiv und woihiwalegd. Und eanane Vuastölungan iwa
eanane Gedda und Kosmos woan recht owaglaiwisch owa fantasivoi.

De De Easchtn Maya gengan nu bis in de Archaische Periodn zruck. Des san owa nua
vaonzalte Fund vo de damolign Jaga und Saummla und des woan nu koane Maya. De
Maya] san uma 1500 v. Kr. afdaucht. Oa Gruppn hod se scho boad abgspoit und san
weid in Nuadn zogn, des woan de spodan Huaxtekn. De Maya hom se daun in Yucatan
und Guatemala bis in Nuadn vo Honduras und El Salvador ausbroat.

Vamuatli augregd vo de Olmekn iwa de Epi-Olmekn homs de Hieroglyphnschrift
iwanumma, vabessat und eanane Schprochn aupaßt.

Se haum merare Kuituan ausbüt wia de im Mayahochlaund bis umma 550 vo de Chol
und de K`iche (Quiche). Im nuadlichn Tiaflaund de Mirador-Kuitua. Daun de Städ
vo da Maya-Klassik. Denan foigt de Puuk-Kuitua. Und in Nuadyukatan de Itzá mid
de Städ Mayapan und Chichen Itzá und eana Letztn, bis 1697 unobhängign Mayastod
Tayasal.

Uma 1850 hom de Maya im Ostn vo Yucatan den Kastnkriag ausglest. Und in Chiapas
hom se 1983 de Zapatistn grind und san a 1994 wida aufastaundn. De haum bessare
Bdingungan fia de indigena Maya gfuadat und dafia a kämpft.



https://bar.wikipedia.org/wiki/Gschicht_fum_Boarischn

S Boarische is a Schbroch mid ana 1500 Joa oidn Gschicht. Fu da Zeid noch n End
fum Remischn Reich bis zan heitign Dog wiad in da Region um d Donau und de
östlichn Oipn Boarisch gret. S Boarische hod si im Mitloita noch Noadn iwa d
Donau und in Sidn und Ostn ausbroat und sogoa de ödastn schriflichn Dokument de
ned auf Latein sondan in oana fu de faschidanen geamanischn Foiksschbrochn
gschrim woan han, soan Boarisch. Schbeda hom si in da Mitn fum heiting
Deitschlaund d easchdn Foamen fu ana iwaregionaln deitschn Schriftschbroch
entwükit und s Boarische is oiwai mea zu am Dialekt woan, dea zwoa gret owa ned
gschrim woan is. So richdig duachgsezt hod si s Hochdeitsch im 18. Joahundat und
blos nu a boa Mundoat-Dichda haum wos in oana fu de fün Variantn fum Boarischn
aufgschrim. Said deara Zeid gibt s a an grosn schbrochlichn Eiflus fu
hochdeitsche Wöata und Redewendungen. Haid iss Boarische oane fu de grestn
Dialektgrupn im deitschn Schbrochraum und wiad oiwai nu fu fü Leit in Boarn,
Estareich und Siddiaroi gret. Es gibt seid a boa Joa a wida mea Fasuach Boarisch
zan schreim, in da Schui, fu Schriftschdöla und a do in da Wikibedia. Gschbrochn
s Boarisch head ma a maunchmoi im Feanseng, im Füm und es gibt a an Haufn Musi
in de faschidan boarischn Dialekt.

Das de faschidanen germanischn Grupn uaschbringlich ole aus Süd-Skandinawien oda
da Gegend fum heiting Denemak kemma san is an ödane Fiaschtöllung. Owa schau da
Universeugelehrte Gottfried Wilhelm Leibnitz hod in seim Biachl Dissertatio de
origine germanorum vo 1768 gschriebm, "...suffecerit, Germanorum omne
genus....sese in Scandinaviam ex Saxoniae infudisse.". Ausgaunga is a do vo de
oidgermanischn Naum vo de Flüss (Hydronyme - Onomastik) und de woan am Dichtan
im sidlign "Nidasaxn" und im nuadligan "Saxn-Aunhoit". Und schpoda haum Se se
daun de Ostsee endlaung nochm Ostn hi zua weida ausbroat. Und vo do weg haum si
se in da Zeid foa Krisdus nochn Sid-ostn hi ausbroat. Zua Zeid fum Römischn
Reich woan d Germanen östlich fum Rhein und nöadlich fu da Deana. Es hod owa a
Germanen gem, de fu da Ostse waid in Ostn bis ans Schwoaze Mea zong san, wia zum
Baischbü de Gotn. Auf de Zeid beziagt si a d linguisdische Klassifiziarung in
Noadgeamanisch (de wo noch Skandinawien hi zogn san), in Westgermanisch (ole
sidlich fu Denemak) und Ostgermanisch (de Richtung Ostn zong san).

S Boarische ged hauptsechli auf westgermanische Variantn zruk, hod owa a a boa
kloane ostgermanische Weata bis heit drin. In da neichan hisdoarischn
Schbrochfoaschung untadailt ma des Westgermanische sogoa nu amoi und mocht an
Untaschiad zwischn Wesa-Rhein-Geamanen (Istwäonen), wo de schbedan Frankn dazua
ghean und de Elbgeamanen (Irminonen), wo de Swebn, d Alemanen, de Langobardn, d
Hermundurn (Foafoan fu de Thüringa) und de schbedan Bajuwarn dazua ghean. Fia de
zwoa untaschiadlichn Grupn fawent ma heit in Iwabegrif "Südgermanen".

Hisdoarische Beleg dafia han zan oan römische Text aus deara Zeid und römische
Oatsnaumen, de oft a auf a keltische Wuazl zruk gengan (Augusta Vindelicum -
Augschbuag, Castra Regina - Rengschbuag, Quintanis - Künzing, Castra Batavia -
Bossau, Lentia - Linz, Ovilava - Wös, Lauriacum - Loach, Cucullis - Kuchl,
Iuvavum - Soizbuag, Flavia Solva - bai Laibniz, Virunum - Magdalensbeag,
Vindobona - Wean).

So laung d Römer eana Donau-Grenz bewocht haum und fataiding kina haum, hod s
koane oda neta gauns wenig Geamanen sidlich dafau gem. Ma woas owa, dass
geamanische Soidodn in da remischnLegion gem hod, de ois Fetaranen a in da
Gegend sidlich fu da Donau augsidlt woan san. D eigentliche Gschicht fum
Boarischn faungt owa eascht in da Zeid noch de Röma au.

Entschdaundn is d boarische Schbroch am End fum Römischn Impearium und am
Aufaung fum frian Mitloita im 6. und 7. Joahundat. Faschidane west-geamische
Grupn han in deara Zeid in de Brovinzn Nocricum ripense und Raetia secunda, oiso
de Gegend zwischn Deana und Oipn zong und haum si doat niada lossn, wo foahea nu
de Röma woan. Fu de west-geamanischn Grupn de do beteiligt woan, san foa oim d
Langobardn wichdig. De woan am Aufaung fum 6. Joahundat in Ostestareich und san
daun iwa Panonien noch Italien. A boa fu de Langobardn san owa do blim und de
Donau aufweats zong. Fum Wesdn san woaschainli a Alemanen ausn heiting Schwom
iwan Lech noch Ostn. D Region fu Niadaboarn sidlich fu da Donau, Owaestareich,
da Soizbuaga Flochgau und s Donaugebiet fu Owaboarn is so zan Entschdehungsgebid
fu de Bajuwarn woan. [2]

Doat haum si si mid de remischnLeit, de nu in deara Region blim han laungsaum
famischt und a kloane slawische Grupn und woaschainli sogoa ostgeamanische Grupn
woan dabai. De ole san umara im 6. Joahundat zum neichn Schdaum fu de Bajuwarn
zaumgwogsn und so is a a neiche Schbroch entschdaundn (mea dazua unta Etnogenese
fu de Bajuwarn).

D Schbroch fu de Bajuwarn kena ma ned, wai s aus deara Zeid koane Dokument oda
Inschriftn gibt. Wos ma wissn basiad auf archeologische Funde und linguisdische
Rekonstrukzionen und Faglaich. Ma glaubt owa das de neich entschdaundane
bajuwarische Schbroch fü Enlichkaidn zan oidn Alemanisch und Langobardisch ghobt
hod. Aussadem hod s Bajuwarische sogoa heit nu fü lateinische Element drin, de
aus da kelto-romanischn Schbroch fu de do bliman remischnLeit keman. Im Osdn fu
Estareich woan aussadem zu deara Zeid Slawn, und zwoa in Owaestareich ob da
Drau, gauns Nidaestareich, in da Schdaiamoak und in Ostkeatn und desweng wiad de
Schbroch fu de Bajuwarn a fü slawische Element drinan ghobt hom. [3]

D Schbroch fu de Bajuwarn muas oiso a Mischung aus faschidane geamanische
Schbrochn gwen sei, mid am romanischn Subsdrat, des in Diaroi und Soizbuag am
schdeakan woa und am slawischn Subsdrat in de östlichn Gegendn.

Ob n 8. und mea nu fum 9. Joahundat han d easchdn schriftlichn Dokument
iwalifat, de fu da hisdoarischn Linguisdik ois Boarisch klassifiziad wean. Es is
zwoa in dera Zeid hauptsechlich auf Latein gschrim woan, owa maunche Manuskript
han in da jewailing lokaln geamanischn Schbroch aufgschrim woan. Des woan
Fasuach fu oanzelne Mönch, wichdige religiöse Sochan fum Latein zan iwasezn,
damid ma s Grisndum bessa unta d Leit bringa kaun. Es hod owa zu deara Zeid
iwahaupt koa einheitliche Schreibwais gem, sondan in de faschidanen Regionen und
sogoa in de faschidan Skriptoarien fu de Glesda hod ma untaschiadliche
Schreibwaisn entwükit. [4] [5]

De boarischn Text aus deara Zeid untascheitn si fu de aundan benochbatn
geamanischn Schbrochn, wia Frenkisch, Alemanisch und Segsisch. Wichdige Glesda
im Heazogdum fu de Bajuwarn, wo boarische Text entschdaundn san, woan Fraising,
Rengschbuag, Wessobrun, und Teganse. Manuskript mid boarische Text san owa a im
Glosda im frenkischn Fulda entschdaundn, des 744 fum Heiling Sturmi grindd woan
is und im Glosda Sankt Galln. [6]

Wichdige Manuskript mid boarische Text aus deara Zeid san [7]: Abrogans,
Muspilli, Wessobrunner Schöpfungsgedicht, Hildebrandsliadl, Fraisinga
Paternoster, Freisinger Petruslied, d Kasseler Gespräche und d Exhortatio ad
plebem christianam.

A wichdige schbrochliche Bsondaheit aus deara Zeid is, das im Oid-Boarischn de
zwoate Laudfaschiabung schau komplet foabai is. Aus "dat" wiad "das" und aus
"slapan" wiad "slāfan" und aus "skip" wiad "Schif". De Laudfaschiabung is im
Sidn fum geamanischn Schbrochraum entschdaund, maunche Foascha song im
Langobardisch, und daun iwa s Boarische und Alemanische in Noadn gwaundat. A Tei
fu de frenkischn Dialekt hod a de Laudfaschibung midgmocht, de nent ma daun
Oid-Owafrenkisch, de Niada-Frenkischn Dialekt, s Oid-Segsisch, s Frisisch und s
Oid-Englisch haum de Laudfaschiabung ned.

De geamanischn Variant aus deara Zeid, de d Laudfaschiabung midgmocht haum wean
a Owadeitsch oda Hochdeitsch gnent. S zwoate is owa a fawiarenda Begrif, wai
heit de mearan Leit mid dem Woat "Standard Deutsch" asoziian. [8]

In deara Zeid fum frian Mitloita broat si s Boarische a in Ostn und Sidn aus. S
Laund östlich fu da Drau und Ens, wos foahea slawisch bsidlt woa, kimt zan
Heazogdum fu de Bajuwarn und ob n 8. Joahundat wiad da boarische Âinflus a in
Keantn gressa. Mid deara Expansion broat si a de boarische Schbroch doat hî aus
und fadrengt in Nidaestareich s Slawische komplet. In Keantn und da
Sidschdaiamoak blaibt s Slawische fü schdeaka und exisdiad ois Slowenisch jo bis
heit. [9] [10]

Auf s Boarische fu deara Zeid hod a d Schbroch fu de Frankn, de nöadlichn
Nochban fu de Bajuwarn, a Auswiakung ghobt, owa regional recht untaschiadlich.
Im Joa 788 wiad da boarische Heazog Tassilo III. fum Franknkini in Koal in
Grossn ogsezt und Boarn wiad daduach Tei fum frenkischn Reich. Frenkische
Adelige keman so ins Laund und sidln si foa oim in de östlichn Gegendn an, wo s
grosse Lendarain griang. Daduach hod ned blos s Noadboarische weng da diarektn
Nochbaschoft an frenkischn Ainflus, sondan a de östlichn Gegendn in
Nidaestareich, Buagnlaund, da Schdaiamoak und Keantn. In da Linuistik nent ma
des a s frenkische Supasdrat. [11] [12]

De Schbroch fu deara Zeid, s Mitlhochdeitsch, woa regional recht untaschiadlich
und ned einheitlich. De Minnesenga san zwoa efda fu oan Hof zan aundan zong und
iwahaupt waid umadum kema und desweng ged ma a dafau aus, dass si a iwaregional
fascheboare Schbroch entwükit hod, drozdem kau ma de faschidanen
mitlhochdeitschn Text oft recht kloa zu da frenkischn, da alemanischn und da
boarischn Gegend zua dailn. Aussadem kena ma jo nua de gschriwane Schbroch fu
deara Zeid und kinan desweng ned bsondas fü iwa de gschbrochane Schbroch fu de
noamaln Leit song. Das de Gebildetn, de umadum ziagadn Minnesenga und d Adelign
a iwaregionale deitsche Schbroch schrim und filaicht a gret haum, sogt weng aus
iwa d Schbroch fum Foik. Ma deaf a ned fagessn, das de heitige Sekundealitaratua
zum Mitlhochdeitschn ois im Nochhinein schdandardisiad und faeinheitlicht woan
is (normalisiertes Mittelhochdeutsch). [13]

Bekaunte Minnesenga fu deara Zeid de aus Boarn oda in heiting Estareich keman,
san unta undaum da Woita fu da Fogiwoad (1170-1230), da Ulrich fu Lichtnschdoa (
1200-1275), da Wernher der Gartenaere (13. Joahundat) - Schreiwa fum Meier
Helmbrecht, da Buaggrof fu Lienz (13. Jh.), da Mönch fu Soizbuag (14. Jh.) und
da siddiarola Oswald fu Woiknschdoa (1377-1445).

A lautliche Schbrochfaendarung, de wida amoi ausn Sidn kema is und si fost auf n
gaunzn deitschn Schbrochraum ausbroat hod, is de Diftongiarung fu launge Vokale.
A Diftong (δίφθογγος, grichisch fia "zwoa Laud") is a Zwilaud und Diftongiarung
hoast, das aus de laungen Vokale zwoa kuaze wean. So wiad aus "mîn" -> mai, aus
"dîn" -> dai, aus "hus" -> Haus, aus "uf" -> auf. De Entwiklung hod ian Aufaung
in Keantn und da Schdaiamoak gnuma und si iwan boarischn Raum noch Noadn
ausbroat.

A de heitige deitsche Schriftschbroch hod de Diftong drin, de alemanischn
Dialekt in da Schwaiz, Foaarlbeag, Schwom und Bodn owa ned. Said deara Zeid
driftn oiso s Boarische und s Alemanische, de dafoa recht fü gemainsaum ghobt
haum, ausanaund. A de niadadaischn Dialekt (Platt) haum de Faendarung ned
midgmocht. Gschrim wiad de Diftongiarung zum Baischbü in Rengschbuag und
Soizbuag ob n 14. Joahundat, gret woan is owa sicha schau lenga. [14]

Zusezlich entschded in deara Zeid aus n oidn "ei" Diftong da fia s Boarische so
pregnante "oa" Diftong ("breit -> broad, "Weiz" -> Woaz). In de boarischn Text
aus deara Zeid schlogt si des a in da Schrift niada, de noamaln "ei" wean mid AI
gschrim und de boarischn "oa" Diftonge mid "ei". De Entwiklung haum de
mitldeitschn Dialekt und Schriftvariantn a ned midgmocht.

Ois wichdigsde Zentren fum Buachdruk entwükin si im boarisch-schbrochign Raum
Ingoischdod und Wean. In Soizbuag is da easchde Buachdruka im Joa 1550 da aus
Nüambeag schdaumade Baumann Hauns, dea unta aundam so a Oat Fremdnfakeasbrosbekt
aussa bringt, in "Lobspruch auf Salzburg", den sei Freind da Hans Sachs gschrim
hod.

Noch da Möka Glosdarefoam entschdengan ob 1431 im soizbuaga Schdift Sankt Beda a
gaunza Haufn fu foiksschbrochliche Text, bai denan gauns aindeitig da domolige
Dialekt zan aussa lesn is. Fü regionalschbrochliche Text keman a aus am Ziaki fu
schriftschdölarisch recht produktife Deologn fu dea Weana Uni (Wiener Schule der
Pastoraltheologie [15]).

In da Barok-Zeid gibt s koa einheitlichs Hochdeitsch. S "Segsische Deitsch" wia
s fu de Leit in deara Zeid gnend wiad, hod zwoa a boa Schdandards gsezt, si owa
ned iwaregional duachgsezt. Nua im efangelischn Noadn fadrengt s d Niadadeitsche
Schriftschbroch und dailwais sogoa in gschbrochan Dialekt (s Platt). Fu doat
keman a Leit wia da Filip Zesen (17. Jh.) und da Joachim Heinrich Campe (18.
Jh.) de d hochdeitsche Schriftschbroch aktif faendan woin und an Haufn neiche
Weata eafindn. In da Barok-Zeid hod s nemli an risign Ainflus fum Franzesischn,
Italienischn und n Neilatein gem, dea denan ned basst hod. Im Sidn haum de
"Fadeitschungen" a an Ainflus, kinan si owa ned so wiakli duachsezn, wia ma a nu
im heiting Boarisch siagt.

Im 18. Joahundat gibt s an Haufn boarische Dialektlitaratua, foa oim Soizbuag is
do a wichdigs Zentrum. Doat schreibt da Ignatz Anton Weiser Deataschdikl mid
Dialekt-Interludien, doat schreibt a da Benediktina-Mönch Florian Reichssiegel
seine Schdikl auf soizbuaga Dialekt. Iwahaupt is de Soizbuaga
Benediktina-Univeasidet domois a Zentrum fia Dialekt-Literatua. Doat hod a da
Maurus Lindemayr schdudiad, fu dem duzende Deataschdikl, Gedichtl und Liada im
domolign Owaestareichisch iwalifat san. Des woan untahoidsaume Gschicht und
Komödien, dailwais owa a Kaumpfschriftn fu da Gengrefoamazion.

A wichdige Beleg fia d boarische Schbroch fu deara Zeid is a nu des "Glossarium
Bavaricum" fum Johann Ludwig Prasch aus Rengschbuag fum Joa 1689.

In Estareich entbrent um 1750 a grossa Schdraid, wos jez richdigs Hochdeitsch is
und wöche Foam fum Hochdeitschn in de habsbuagischn Lenda ois ofiziele Noam gödn
soid. 1747 hod da Hofleara fum jungen Josef II., da Johann Balthasar Antesperg
sei "Kayserliche Deutsche Grammatik" ausa brocht, auf Basis fu da siddeitschn
Schreibwais und a de Dialekt in Boarn und Estareich. 1749 hoid d Maria Teresia
owa in Johann Christoph Gottsched noch Wean, dea 1748 in Leipzig de "Grundlegung
einer deutschen Sprachkunst" gschrim hod, de a deitsche Schriftschbroch auf
Basis fu da segsischn Kanzlaischbroch schoffn wü. Untaschdüzt wiad da Antesperg
a fum slowenisch-schdemign Schbrochfoascha Janez Ziga Popovic, dea a fia a
owadeitsche Schriftschbroch is. D Maria Teresia entscheit si owa noch laungem
hin und hea fian Gottsched und den sei eha braissisches Hochdeitsch wiad 1774
ois Noam fia d neich aigfiade Oigemaine Schuipflicht heagnuma. Da Grund dafia
woa, das de Habsbuaga an Heaschoftsaunschbruch auf gauns Deitschlaund gschdöd
haum und desweng koane Exdrawiascht fia eanane Kronlenda haum woitn. Nochdem si
auf de Oat oi zwoa grossn, oiso Braissn und Estareich, fia s Gottsched'sche
Deitsch entschidn hom, ziang s Kinireich Boarn und s Eazbisdum Soizbuag und ole
aundan kloan Lenda in Deitschlaund schbeda noch.

Damid is d Schbrochnfrog bolitisch entschidn woan und zum easchdn Moi iwahaupt
gibt s a einheitlichs Hochdeitsch, des so zua Dochschbroch fia ole regionaln
Variantn woan is, zu mindest in da Schrift. Ren dan d Leit in Estareich und
Boarn owa waida eanare boarischn Dialekt und zwoa ned neta am Laund, sondan a
genau so in da Schdod. Es hoast sogoa, das d Maria Teresia brivat söwa Dialekt
gret hod und a fum Mozart zum Baischbü san Dialekt-Text iwalifat. Des gaunze
fiad zu da zwigschboitanen Situazion, de heit ned fü aundas is und in am Zitat
fu deara Zeid guad uma kimd:

Am End fu da Barok-Zeid hod si in ole deitschschbrochign Lenda, inklusif Boarn
und Esdreich, a neiche einheitliche deitsche Rechtschreibung duachgsezt (d
Gramatik fum Gottsched). Ois wos ob deara Zeid aufgschrim wiad und ned da
Schriftnoam entschbricht wiad ois Dialekt bezaichnet. Daduach wiad a s Boarische
neta nu ois a Dialekt fum Deitsch gseng. Duach de Iden fu da Franzesischn
Revoluzion fabrait si a a nazionale Schdimung und wo ma dazua ghead definiad si
oiwai mea iwa d Schbroch. Im heiting Deitschlaund entschded so de Ide, das ole
Leit de a Foam fu Deitsch ren in oam Laund zaum lem soitadn. A in Boarn und
Esdreich dengan fü Leit aso. Glaichzeidig faungt owa a a Mochtkaumpf au, wea in
so am faeinigtn Deitschlaund am mearan zan ren hom soid und s habsbuagische
Esdreich lifat si mid de Braissn an laungen Kaumpf um d Mocht in Deitschlaund.
Dea Konflikt wiad eascht 1866 duach d Schlocht fu Kinigrez (tschechisch: Hradec
Králove) endgülti zu de Braissn eanan Foadail entschidn und 1871 entschded nochn
Deitsch-Franzesischn-Griag a faeinigts Deitschlaund, mid n braissischn Kini ois
Kaisa und a mid Boarn dabai, owa one Esdreich.

Im neichn Deitschn Reich hod oiso Braissn s meara zan ren und d boarischn
Sondarecht wean laungsaum oiwai weniga. Des schlogt a auf d schbrochliche
Entwiklung aus und es güt ned neta d hochdeitsche Gramatik ois oanzig richdige,
sondan a im Vokabular und bai Redewendungen wean de nöadlichan Variantn
befoazugt und ois koarekt augseng. Im habsbuagischn Estareich iss owa ned fü
aundas. Doat ren de Aristokrati und de reichn Biaga in da Schdod a oiwai mea
Hochdeitsch und weniga Boarisch. Iwahaupt hod de Habsbuaga-Monachi am mearan mid
de nazionaln und sozialn Konflikt fu de slawisch, ungarisch, rumenisch und
italienisch redadn Untatanen zan kempfn und is fro waun si si ned bsondas um
Gschicht in de estareichischn Eablaund rantn muas. Duach de Aigenschdodlichkaid
fum estareichischn Kaisareich keman owa doch a Dialektausdrik und Redewendungen
ins estareichische Aumtsdeitsch, de eigentli aus de boarischn Dialekt in
Estareich han und in Deitschlaund oisa gschriwane so ned fia keman. Bsondas
dominian do natiali de Foamen ausn Weana Schdoddialekt, de si in deara Zeid
laungsaum auf gauns Estareich ausbroatn. In da gschbrochanen Schbroch griagt in
Boarn da Mingara Dialekt oiwai mea Bedeitung und faungt au das a si auf gauns
Boarn ausbroat. Daduach wiad d Grenz zwischn Boarn und Estareich a oiwai mea zu
ana Dialektgrenz, wo ma foahea auf oi zwoa Seitn fum In (Niadaboarn und Î'fiatl)
und fu da Soizach (Owaboarn und Soizbuag) fost glaich gret hod.

D wichtigstn Medien, iwa de si zu deara Zeid Hochdeitsche ausbroat hod woa
natiali d Schui, Literatua und Zeidungen. D iwaregionale Umgaungsschbroch, de in
Boarn aus Minga kema is und in Esdreich aus Wean, broat si auf da aundan Sait
duach d schdeakane Mobilidet fu de Leit aus, duach s Deata (Foiksbünen) und a
duach n Duarismus, dea am End fum 19. Joahundat sei easchde Hochzeid hod. So
keman a gauns konsavatife Dialekt in de Oipn oiwai mea in Kontakt mid n
Hochdeitschn oda de neichn iwaregionaln Umgaungsschbrochn und faungan so zan
faschwindn au. In Boarn güt des foa oim fian Sidn um Garmisch, oda a
Beachtsgodn. In Esdreich foan d Schdodara ins Soizkaumaguad auf Ualaub, wia zan
Baischbü da Kaisa noch Ischl oda da Eazheazog Johann noch Aussee, oda a da
Semaring.

In Estareich san im Gengzug fü boarische Weata a ofiziel im Hochdeitschn gschrim
woan, wia "Stiege" (Schdiang) schdod "Treppe", "Sessel" schdod "Stuhl", "Kasten"
schdod "Schrank" oda "Kren" schdod "Meerrettich". D Ausschbroch woa im
estareichischn, bzw. Weana Hochdeitsch owa so wia fu da Noam foagschrim.

Ludwig Anzengruber, Franz von Kobell, Peter Rosegger, Ludwig Ganghofer, Franz
Stelzhamer, Norbert Hanrieder, Johann Nepomuk Nestroy

Bekaunte Schriftschdöla im 20. Joahundat woan: Ludwig Thoma, H. C. Artmann,
Gottfried Glechner, Anna Schuster, Oskar Maria Graf, Wally Fendt, Otto Jungmair,
Gerhard Glawischnig

Boarisch is heit a Dialekt fum Deitsch, dea fu umara 12 Milionen Leit gret wiad.
S Boarische dailt si owa söwa wida in an Haufn faschidane Dialekt auf, de s
Resultat fu da gschichtlichn Entwiklung san. Nem de regionaln Dialekt gibt s
heit a nu iwaregionale Umgaungsschbrochn, de a Mischung zwischn Dialekt und
Hochdeitsch san und de in Estareich recht fum Weanarischn beainflust san und in
Boarn fum mingara Schdod-Dialekt. Daduach song a fü laid, dass d Estareicha heit
do gscheit aundas wia de Boarn ren. De Umgaungsschbroch broat si a oiwai meara
aus und fadrengt de oidn regionaln Dialekt oiwai meara. In de zwoa Grosschded
fum boarischn Schbrochraum (Wean und Minga) ren a fü Leit goa neama Dialekt,
sondan Hochdeitsch, bzw. a estareichischs Hochdeitsch oda "Isarpraissisch".

Aundaraseits wiad da Dialekt heit wida in a weng am bessan Liacht gseng wia fria
und dailwais gibt s sogoa Projekt in da Schui, wo d Schüla wos auf Dialekt
schreim und a wos iwa s Boarische leanan. [16] A im Feanseng und im Kino gibt s
oiwai wida Sendungen und Füm, wo Dialekt gret wiad und es gibt a an Haufn neiche
Musi auf Dialekt, fu Foiksmusi bis Rock und Hiphop.

Bekaunte Schriftschdöla heit, de (a) auf Dialekt schreim: Willi Resetarits, Hans
Kumpfmüller, Felix Mitterer, Ulrich Karger, Sepp Denk, Franz Xaver Kroetz, Peter
Turrini, etc.



https://bar.wikipedia.org/wiki/Gotik

De Gotik is a Stilepoche in da europäischn Kunst vom Middloita. Se is entstondn
uma 1140 in da ile-de-France (Gengd um Paris) und hod neadli vo de Oipn bis uma
1500 dauad. Da zuvor herrschende Bau- und Kunststil is ois Romanik bekonnt. Da
gotische Stil is nur in da Architektua genau obzugrenzn, währnd des auf de
Gebiete vo Plastik und Malerei nid in gleicha Kloaheit möglich is.

De Gotik woa a Epochn, wos umd Vabildlichung vo da christlichn Ideenwoid gonga
is. Se hod dabei in grossn Umfang mid Symbolik und Allegorie g'orwat.
Herausrogende Kunstschöpfung is de gotische Kathedrale, des Gesomtkunstwerk vom
Middloita, de wos Architektua, Plastik und (Glos-)Molarei vaeind. In da
Architektua untascheidt ma no imma Früh-, Hoch- und Spätgotik, de in de
vaschiednan eiropäischn Landschoftn untaschiedlich schnö iwanommen worn san.

De Bezeichnung "Gotik" (vo italienisch gotico - fremdartig, barbarisch;
ursprünglich a Schimpfwoat, obgleitet vo da Bezeichnung firn Germanenstamm vo de
Goten) is in da Renaissance duach den italienischen Kunsttheoretika Giorgio
Vasari geprägt worn, dea damid sei Geringschätzung fird middloitaliche Kunst
gengiwa dem "goidenen Zeitoita" vo da Antik ausdruckn woit. A wenn die Bewertung
vom Vasari heid nimma geteilt wead, is de Bezeichnung iwanumma wuan.



https://bar.wikipedia.org/wiki/G%C3%B6ttscheabarisch

Göttscheabarisch oda Gottscheearisch (englisch „Granish“ gnennt) is a boarischa
Dialekt, wo bis 1941 de Haptsproch in da domolign boarischn Sprochinsl
Gottscheaba Land (Gottscheer Land) im Sidn vo da Untakrain im heitign Slowenien
wor. Göttscheabarisch gheat zua siidboarischn Dialektgruppm. Im Göttscheabarisch
san vui oidboarische Relikte dahoidn. Da Dialekt guit ois oana vo de
oitatimlichstn Dialekte vom Boarischn.

Göttscheabarisch wead vo da UNESCO ois stoark bedrohte Sproch (critically
endangered language) eigstuft. De moastn Lait de wo Göttscheabarisch ren lebm in
da USA. Do werds owa nua no vo da ejtastn Generation gredd wead, wo ia Kindheit
in Göttscheab (Gottschee) vabrocht hom. Aa in Kanada, Östareich und Deitschland
gibts Lait, de wo des owa nua ois Zwoatsproch nutzn.

In Slowenien gibts a poa Famijn, bsundas im Toi Moschnitze zwischen Pöllandl
(Kočevske Poljane) und Tschermoschnitz (Črmošnjice), wo de Sproch teiweis no
vawendn. Woarscheinli gibts owa koane Kinda mea, wo des ois Muadasproch leana
duan.

De Konjugation vo de Verbm stimmt mit de andan boarischn Dialekte ziemle iwaein.
S Praeteritum is ebmfois valorn ganga und wead duachs Perfekt dasetzt. Andasta
ois wiar im Middlboarischn vaschwindds s Praefix ge- vom Partizip Perfekt in da
Regl ned. Da Konjunktiv II bleibt dahoidn und griagt ba de stoarkn Verbm de
Endung -öt: nâmöt (standarddt. 'nähme').

Vui maskuline Substantive trogn andasta ois wia in andan boarischn Dialektn de
Pluralendung -ər bzw. -r: pâmr (Baam), 'schtoindr (Stoana). De
Vakloanarungsendung -lain is voi dahoidn, ko owa za -le vakiazt wean. A
Genitivforma san im Göttscheabarisch belegt: wuətrsch haüsch (s Haus vom Vodan),
danebm gibts owa aa de boarische Form: in wuətr shain haüsch (am Vodan sei
Haus). Aa dees Adverb 'schmoarönsch (in da Fruah) is a Obkiazung vom Genitiv
„[de]s Morgens“.

Da Wortschotz is haptsächli boarisch, wia z.B. ertokh (Eadog, Diansdog),
pfinstokh (Pfinsda, Donnasdog) und pfoit (Pfoad, Hemad). Aa da Karntnarische
Einfluss mochd se bemeakboar: lai (nua) oda Verbm af -azn wia z.B. gelmazn
(schrein).

Dazua gibts natiale Lehnweata ausm Slowenischn, ausm Kiraleatein bzw. ausm
Italienischn: jöken (woana, < slowen. jokati), râzle (Antn, < slowen. raca),
kölar (Hoiskrogn, <ital. collare).



https://bar.wikipedia.org/wiki/Feiawehr

De Feiawehr (manchmoi aa Pfeiawehr) is a Huifsorganisation, de wo de Afgob hod,
bei Brand, Unfoi, Ibaschwemmung und andan Katastrophn Huif z leistn; d.h.
Menschn, Viecha und Sochn z rettn, z schitzn und z bergn. Haptafgob is oba es
Rettn.

Damid de Feiawehr schnej kimmt, gibts Notruafnumman: 112 in Bayern (und
Deitschland) , 122 in Östareich, 115 in Sidtirol.

Es gibt in Bayern siem Beruafsfeiawehrn (BF): in Augschburg, in Fiath, in
Inglstod, in Minga, in Niamberg, in Rengschbuach und in Wiazburg.
Beruafsfeiawehrla sei hoasd, dass ma, im Gegnsatz zua Freiwillign Feiawehr, fia
sein Dienst zoid werd und Beamta is. Nadiale hod jeda Beruafsfeiawehrla a
spezielle Ausbuidung und muas seine Aufgam voi und ganz beherrschn. A
Beruafsfeiawehr hod a bstimmtes Einsotzgebiet und muas bei greßane Unglick mit
ausrucka.

In Österreich gibts sechs Beruafsfeiawehrn: in Graz, Innschbruck, Klognfurt,
Linz, Soizburg, Wean.

De meistn Feiawehrn san de Freiwuilign Feiawehrn (FF). Ind Freiwuilige Feiawehrn
ko eigentli jeda eitredn, der bei Hochwossa, Vakeasunfoin oda Brand ned nua
zuaschaung wui, sondan ganz voan mit dabei sei und mithejfa mechad.

Wenn in oana Gmoa zweng Freiwillige zamkemma, dann muass da Buagamoasta a
Pflichtfeiawehr (PF) ausruafa. Do miassn dann olle Leid vo 18 bis 60 mitmocha.
Greglt is des in Baiern im Bayrischn Feiawehrgsetz.

Damit aba da Fortbestand vo a Freiwuilign Feiawehr gsichat is, hod ma de
Jugendfeiawehr (JF) eigfiaht. Durch vaschiedne Werbeaktiona ko ma Jugendliche
fiad FF gwinna. In da Jugendfeiawehr wern de Jugendlichn (moast vo zwejf bis 18)
vom Jugendwart, mitm Zui, eanare Mitmenschn in Notlagng hejfa zu kina, ausbuidt.
Durch de reglmassign Ausbuidunga und Übunga sans optimal drauf voabereitet.

Rund 7500 Jugendliche in umara 660 Jugendgruppm vo de Freiwuilign Feiawehrn in
Bayern wern do auf a sinnvolle Aufgab mit Perspektivn vorbreitet. De
Jugendlichen san in a Gemoaschaft eibundn, in dea wo Teamgeist, Kamaradschaft
und Verantwortungsbewusstsei gfrogt san.

In Östareich gibts de Feiawehrjugend. Im Gegensotz zua deitschen Jugendfeiawehr
is de Feiawehrjugend(-gruppe) ka eigena Organisation, sondan a Tei/Gruppn vo da
Feiawehr. Bis vor a poar Jar hot ma eascht ob zwejf zua Feiawehrjugend geh kina,
iatzt is ma vo zehn bis 15 (in maunchn Bundesländan 16) dabei und tritt nacha zu
de Aktivn iwa.



https://bar.wikipedia.org/wiki/Erde

De Eadn (vo urgermanisch: *erþō; oidgr.: ἔρα éra) is mit ana duachschnittlichn
Entfeanung vo da Sun vo 149,6 Muilliona km aus da dritte Planet im Sunsystem. Ia
Duachmessa is iwa 12.700 km. Se is rund 4,6 Muilliardn Joa oid und da oanzige
bekonte Himmeskeapa, wo belebt is. Noch da vorherrschendn chemischn
Beschoffnheit vo da Eadn wead da Begriff vo de eadoartign (terrestrischn) oda aa
eadeenlichn Planetn definiat.

Zammagsetzt is de Eadn haptsächle aus Eisen (32,1 %), Sauerstoff (30,1 %),
Silizium (15,1 %), Magnesium (13,9 %), Schwefel (2,9 %), Nickel (1,8 %), Calcium
(1,5 %) und Aluminium (1,4 %). De restlichn 1,2 % tein si Spurn vo andan
Elementn.

Da Equatorumfang is duach de Zentrifugalkraft vo da Rotation mit 40.075,017 km
um 67,154 km bzw. um 0,17 % gressa ois da Poiumfang mit 40.007,863 km (bezogn
afs geodetische Referenzellipsoid vo 1980). Da Poiduachmessa is mit
12.713,504 km dementsprechend um 42,816 km bzw. um 0,34 % kloana ois da
Equatorduachmessa mit 12.756,320 km (bezong afs Referenzellipsoid; de
tatsächlichn Zoin weichn davo ob).

Vorlage:Alpha Centauri/WartungBitte nur die Nummer der Episode angeben!
Vorlage:Alpha Centauri/WartungBitte nur die Nummer der Episode angeben!
Vorlage:Alpha Centauri/WartungBitte nur die Nummer der Episode angeben!



https://bar.wikipedia.org/wiki/Elektrotechnik

De Elektrotechnik is a Wissenschoft, wo se hauptsächle mim Strom bschäftigt, owa
aa mid jeda andan Enagieform und seina Eazeigung, Iwadrogung und Nutzung.

Des Elektron is a Bstandtei voum "Atom" (und Atom hoasst ausm griachischn
ibasetzt nix andas ois wia: "Ebbs, des ma nimma tein ko"). De Elektrona san a
lange Zeid ois de kloanstn Bstandtei de wos gibt ognumma woan. Das ma sowoi as
Atom ois wia as Elektron do no moi tei'n ko, hod ma easchd in de dreissga Joa
aussegfundn. De Elektrotechnik teit se in de groußn Breiche Enagietechnik,
Nachrichtntechnik, Elektronik, Automatisiarungstechnik und Mechatronik.

In da Hauptstod (z'Berlin) hod da Werner vo Siemens glebd und de eigandliche
Elektrotechnik de ma heid kennt quasi afundn. (Freile hods a scho Voaläufa gem,
im "siadlich'n Bayarn", in Italien, vo'm Herrn Galvani, dea mid a'na Battarie
g'arwat hod und Froschschenk'l mim Strom zan zuck'n brochd hod; oda an Herrn
Volta, dea ausm Herrn Galvani seine Foaschungan den Akkumulator, a wieda
auflodboare Batterie gmochd hot. Da Werner von Siemens hot an Dynamo z'war ned
ois easchta afund'n oba ois easchta baud und damid praktisch de bisher am moastn
g'nutzte Foam, a Bewegungsenagie in a elektrische Enagie umzumwandln.
Gleichzeite hot da Siemens damid a den Elektromotor afundn, dea praktisch des
ganze Prinzip umdraht ausnutzt.(Sprich: do werd de elätrische Enagie in a
Bewegung um'gwandlt. Damid is zan easchtn Moi megle gwen, elektrische Enagie
bliabig zan Erzeugn wann mas braucht. Duach des Prinzip vo der Induktion de da
Siemens do ausgnutzt hot, iss a megle woan, vui hähare Strem zan eazeing, ois
wia mid ana Batterie. Des wiedarum hot dann de ganze Entwicklung vo da
Elektrotechnik unglauble vorodriem.

Studian an a Uni ko ma E-Technik z Minga und Erlanga/Niamberg. Voa oim de TU
Minga hot wejdweit an rausragendn Ruf, Wejdklasse-Ingenieure auszbuin.

De Siemens-Werke san heid in Bayern, sprich z Minga, mit uma 80 Mrd € Umsatz
oana vo de gräßtn elektrotechnischn Betriab wejdweit. De KUKA z Augschburg baut
de Robota zan Auto zambaun fia d BMW. Und de Kathrein-Werke z Rousnam san
wejdweit fiand im Andennabau.



https://bar.wikipedia.org/wiki/Elastomer

Elastomer san, wias da Nam scho sogt, elastisch. De Makromolekui san weidmaschig
kemisch vanetzt, es gibt aa physialische Bindunga und Vaschlaufunga.

De meisdn Elastomer san zum gresdn Teil aus Koinwossastoffkettn aufbaud. De san
wia bei Duromer fest mitananda vanetzt. Es gibt aba vui weniga Vanetzungsbruckn,
monchmoi ned meara wia 1 Vabindung auf 1000 Atome in oana Kettn. Weil si de
Moleküle zwischn de Vanetzungspunkte recht frei beweng und gschdreckt wean
kennan, is aa des Madrioi dehnboa. Je noch Onzoi vo de Vanetzungspunkte ko ma
Elastomere heada oda woacha heastoin.

Vom Hevea brasiliensis, bekonnda ois Gummibaam, hom de Indiana in Kolumbien scho
seid vui hundat Johr den Soft obzapft und vaarbat. De hom Boi zum Spuin draus
gmocht. Seid am frian 19. Johrhundat wird da Soft aa scho heagnumma fia
Reddungswesdn und Rengjoppn. Im Summa san de in da Hitzn wieda zaach und pappig
woan und in da Koidn im Winta hort.

Da Charles Goodyear hod nachad 1839 d Vulkanisation eafundn. Ea hod an Kautschuk
mit Schwefe gmischt und hoaß gmocht. Dabei wead da Kautschuk vanetzt und
bständig gega Hitz und unempfindlicha.

Schbada hod ma den Kautschuk aa synthetisch heasdoin kenna, ob de 1930a Johr is
dea synthetische Kautschuk voa ollam fia Autoreifn vui heagnumma worn.

Ob de 1980a Johr san aa thermoblastische Elastomere aufkemma. De Bindunga
zwischn de Molekui san do aus Thermoblastn und ma kos desweng aufschmejzn.
Vaarbatn ko mas eigntli mid olle Vafahrn de ma aa fia Thermoblastn kennd.

 Gottfried W. Ehrenstein (Hrsg.): Polymer Werkstoffe. Hanser, München 1999, ISBN
3-446-21161-6.  W. Hellerich, G. Harsch, S. Haenle (Hrsg.): Werstoffführer
Kunststoffe. Hanser, München 2004, ISBN 3-446-22559-5.



https://bar.wikipedia.org/wiki/El_Cid

El Cid, amtli Rodrigo Díaz de Vivar, kuaz Ruy (* um 1043 z Vivar/Bivar; † 10.
Juli 1099 z Valencia), wor a kastilischa Ritta und is a spanischa Nationalhejd.
Ea hod in da Zeit vo da Reconquista glebt, da Rickaobarung vo da iberischn
Hoibinsl duach de Nochkomma vom Westgotnreich. De iberische Hoibinsl wor za dea
Zeit zan grossn Tei vo muslimischn Berban und Araban bsetzt.

Da Nama El Cid kimpt vom arabischn as-sayyid / السيّد‎ /„da Herr, da Moasta“
bzw. voikssprochli sīdī / سيدي‎ /„mei Herr und Moasta“ und stammt aus da Zeit,
wo da Rodrigo Díaz de Vivar im Exil a maurischa Sejdnafiara wor.

Da Rodrigo hods ois Kloaadeliga bis zum ogsegnan Ritta am kastilischn Hof
brocht. Do hod fia seine Vadeanste in Spitznama El Campeador kriagt, wo ma heit
mit "Da Champion" ("Da Moasta", "Da Kempfa", "Da Recke") ibasetzn dadat.

De Lebmsgschicht vom El Cid is aa da Stoff vom ejtastn dahoidanan Spanischen
Epos: Cantar de Mio Cid. Damit hod de Legendnbuidung ogfangt.

De Keanbotschoft vo dea Legendn is, dass da El Cid nia fia oagnan Reichdum und
Ruhm kempft hod, sundan imma nua fia de Vagebung vo seim Kini. Mit da
historischen Wiaklichkeit hod dees oba ned vui z doa. Da El Cid wor noch seina
Vabannung vom kastilischn Kinihof beispuisweis Sejdnafiara, Warlord (a Oart
Raubritter) im maurischn Deanst und wor aa ois Heascha vo Valencia fia sei
tyrannisches Vahoidn (Foita, Spitzldum usw.) bekannt. Natiale muass ma eam z
guad hoidn, dass a in Kriagszeitn (Reconquista) glebt hod. Valencia is wearend
seina Heaschoft imma wieda ogriffa worn und dees Umland vo da Stod wor za dea
Zeit maurisch dominiat. Ohne Zweife steht oba fest, dass da El Cid a recht
fehiga Heafiara wor.



https://bar.wikipedia.org/wiki/Eco.mont

Is eco.mont – Journal on Protected Mountain Areas Research and Management is a
wissnschoftliche Fochzeidschrift aus Estarreich, wos si mit Fuaschung in de
Beag, und zwoa in Schutzgebiet beschäftigt. De Zeidschrit is peer-reviewed und
open-access.

De Zeidschrift is a gmoaschoftlichs Projekt vom Alpine Network of Protected
Areas, vom International Scientific Committee on Research in the Alps, vo da
Estarreichischn Akademie vo de Wissnschoftn und vo da Universität Innsbruck. De
Chefredakteur san da Axel Borsdorf und da Günter Köck. De easchte Ausgob woa
2009. Is Haupthema vo eco.mont is wissnschoftliche Fuaschung und Natuaschutz in
Schutzgebiet, wos in de Oipm liegn, owar aa in aundare Beagregionan . Bis 2014
woa s vuawiegand a Printmedium, de anzlnan Artike hod ma si im Netz kaufn kenna.
Seid 2015 is a open access Journal, des haaßt, ma kau si de Artike ois PDF im
Netz gratis owelodna.

Is eco.mont is in de wissnschoftllichn Datnbankn Science Citation Index
Expanded, Current Contents/Agriculture, Biology & Environmental Sciences, und
Scopus aufgnumma. Mid Staund 2015 is da Impact Factor bei 0,394.



https://bar.wikipedia.org/wiki/Doag

A Doag (Teig) is a Stoffmischung aus vaschiedanan Komponentn. De san moast Mej
und Wossa oda Muich, Zucka, Soiz uns so weida. Duach de Mischung vo festn und
flissign Komponentn entsteht a foamboare Masse. Da Doag wead in da Regl oba ned
roh gessn, sundan im Rohr bocha, im Pfandl mit Fett aussabocha oda in Wossa bzw.
Dampf kocht.

Beim Doag wead durch des Mischn oda Riahn im Mejh mit da Flissigkeid a Kleba
freigsetzd. Je mehra ma an Doag riahrt, desto bessa bappta. Miabe Sachan soidt
ma deszweng nedt zstoark oda zlang riahn. Duach irgand a Middl kemman Luftblosn
in den Doag. Des ko zum Beispui sei: gschlongs Oagload, Germ de gärt, Bachbuifa
oda a Sauadoag. Beim Bacha vaändat dea Bapp vo dem Mejh sei Struktua, wead fest
und hoidt de Luftblosn, de se in da Hitzn no ausdehna, fest und wead daduach
lockana. Ma duat, je noch dem wos ma draus macha mecht, a no gean a Fett in
Doag, Nussn, drickads oda frischs Obst, dass a softiga oda siaßa wead.

As Doagal is ned ebban a weng a kloa grodna Doag, a so nennt ma a Gmisch aus
Wossa, Muich oda Rahm und a weng am Mejh, um a guade Soß zum Bindn.



https://bar.wikipedia.org/wiki/Der_Sch%C3%BCtzling

Der Schützling is a Posse mit Gesang in Vier Acten vom Johann Nestroy. Se is
1847 vafåsst und aum 9. April von dem Joahr ois Benefiz-Vuastöllung füa'n Dichta
zum eascht'n Moi aufg'füaht wua'n. Obwoi da Nestroy söwa des Stückl ois Poss'n
bezeichn't håt, is's eha unta de „ernsten Volksstücke“ zum dazuarechna.

De junge Fabrekant'ngattin Pauline von Waldbrand, aun de si da Pappinger wend't,
mechtat in Herb „eine geheimnisvolle, wohlverborgene Hand“ sei und lasst eahm
vuaeascht amoi duach de Nanny 1000 Guid'n zuakumma. Bei iahran Gatt'n, vua dem's
an unhamlich'n Reschpekt håt, vawend't si si anonym füa'n Herb und behauptet, de
Julie, in Herb sei friachare Geliabte, hättat den Briaf g'schrieb'n. Tatsächli
kriagt da Herb z'weg'n an ausgezeichnet'n Vabessarungsplan füa de Produkteaun de
Stöllung ois Fabriksdirekta. De Julie is zwoa'r üwa da Pauline iah Luag' empöat,
schweigt owa in Waldbrand geg'nüwa:

Da Hintagrund füa'n Nestroy sein „Der Schützling“ san de im 18. Joahrhundat
ståttg'fundanan g'söischåftlich'n Vaändarungan, de eahm auf des füa'r eahm
neuche Thema bråcht haum. Vom Schlechtweda vanichtete Eant'n – drum is da
Weiz'npreis in weniche Maunat von 3 Guid'n auf üwa 10 Guid'n g'stieg'n – hau'm a
Hungasnot füa de Oaman, a schlechta's Leb'n füa für de Büaga von da
Mitt'lschicht und schwaare Zeit'n füa de klaanan Haundweaka, Bauan und Händla
bråcht. Gleichzeitich san de Großbüaga zu Fabrekant'n wua'n, de wo duach de
„Industrielle Revolution“ den Niedagaung von de haundweaklich'n Klaabetriab no
beschleinicht hau'm. De Oawata in de neuch'n Fabrik'n san vom Laund kumma, wås
da Nestroy aa duach de bäualich'n Nauman bei seine Oawata betont håt (Michel,
Franz, Sebastian). Da Webaaufstaund in Schlesien 1844 woa'r a Zeich'n füa de
Ausbeutung von dem neuch entstaundanan Proletariat.

Owa trotzdem håt da Nestroy mit dem Weak a politisch's Theatastückl g'schrieb'n,
des wås aa Zukunftsaussicht'n bringt. Im Monolog vom Gottlieb Herb foit sogoa da
modeane sozeäule Begriff von da „arbeitenden Classe“ (I. Act, 4te Scene) –
immahin a Joahr vua'm Eascheinan vom Kommunistisch'n Manifest vom Karl Marx und
vom Friedrich Engels.

A bestimmte Vualåg füa'n Nestroy sei Stückl håt ma no net mit Sichaheit
feststöi'n kenna. Da uasprüngli vom Dichta vuag'sechane Tit'l Protection weist
auf a französesch's Weak hi: Le Protégé. Comédie en un acte, mélée de chant (Der
Schützling. Komödie in einem Akt mit Gesang) vom Joseph-Bernard Rosier
(1804–1880), easchtmois aufg'füaht aum 13. Mai 1839 im Théâtre du Vaudeville von
Paris. Ähnlichkeit'n zwisch'n de Text'n vom Nestroy und vom Rosier bestengan, aa
de weibliche Hauptroi'n (beim Nestroy Julie Billdorf, Witwe – beim Rosier Julie
de Narbois, jeune veuve) håt an ähnlich'n Nauman und Famülienstaund. De Idee von
da Protekteaun duach a Frau und von da Intrig'n duach an Konkurrent'n, owa'r aa
da aunan Deus ex machina aug'lahnte Schluss von de zwaa Stückln san fåst genau
gleich, olladings woa'n des daumois recht oft vawend'te Bühnan-Vasåtzstückln. De
Richtung beim Rosier (a leicht's Vaudeville-Theata) und beim Nestroy (da Vazicht
auf poss'nhåfte Komik mit Ausnauhm' von dera Figua vom Pappinger) is owa
duachaus vaschied'n. A gemeinsaume no net bekaunnte Vualåg füa de zwaa Stückln
kaunn eb'nfois meglich sei. De (woahscheinli foische) Vamutung, Le Protégé sans
le savoir (Der Schützling ohne sein Wissen) vom Eugène Scribe (1791–1861) warat
de Quöi'n g'wes'n, beschreibt da Julius Seidlitz in da Zeidung Der Humorist vom
12. April 1847 (Nr. 87, S. 346 f.).

In Nestroy sei Stückl is fåst täglich vom 9. April bis zum 6. Mai 1847 im
Theater in der Leopoldstadt g'spüit wua'n, de letzte Vuastöllung im oid'n Theata
vua'm Umbau woa'r aum 7. Mai. Aum 26. Dezemba 1847 woa daunn de easchte
Auffüahrung im neich eaöffnet'n Carltheater, då håt's olladings nua meah
11 Vuastöllungan geb'n, daunn woa Der Schützling nimma im Programm. Von 1853 bis
1861 is's daunn no insgesaumt neinmoi g'spüilt wua'n.

Da Nestroy håt den Gottlieb Herb, da Wenzel Scholz den Buchbinda Pappinger, da
Alois Grois den Baron Waldbrand und da Ignaz Stahl den Weakmasta Hebler g'spüit.

De eig'nhändiche Haundschrift vom Nestroy mit ana provesorisch'n Vuazensua håt
172 Seit'n Text, nua da Auftrittsmonolog (I. Act, 2te Scene) und des Liadl saumt
da Einleitung (IV. Act, 10te Scene) föih'n. A Tit'lbladl mit'n Auftrittsmonolog
is vuahaund'n. Dee eigenhändiche Partetua vom Adolf Müller, mit de Liada vom
I. Act, 2te Scene und IV. Act, 10te Scene is aa no då.

In da Weana Presse is des Stückl ausfüahlich und oft kommentiat wua'n, allanich
im April und Mai 1847 aun de 30-moi.

Da Kritika von da Gegenwart håt in dera Ausgåb vom 12. April (Nr. 83, S. 386 f.)
unta aundan g#schrieb'n, da Nestroy hättat „die Licht- und Schattenseite des
Volkslebens“ beschrieb'n, „ohne aber auf die Gemeinheit und den Cynismus“ von
seine früachan Weak z'rück zum kumma. De Haundlung warat zwoa'r a biss'l
düaftich, de Charakta owa „lebensfrisch, kräftig und entschlossen“ zeichn't.

In de Sonntagsblätter vom 11. April (Nr. 15, S. 119 f.) is ähnlich argumentiat
wua'n, da Nestroy hättat wiedar amoi zeigt, dass a ois ana von de wenich'n
zeitgenössesch'n Autoa'n a richtich's Weana Voiksstückl schåff'n kau. Bloß de
Witz auf Kost'n von de Zeidungan warat'n entbeahlich und da Schluss tät z'vüi
ins Vaudeville-typische ohrutsch'n.

Da Eduard Breier håt in da Wiener Zeitschrift für Kunst, Literatur, Theater und
Mode vom 10. und 12. April g'schrieb'n, da Nestroy hättat si „losgerissen von
der Zote und allen Zweideutigkeiten, hat sämmtliche frühere Posseningredienzien
von sich geschleudert.“ Da Kritika find't olladings eb'nfois den „possenhaften“
Schluss mit'n schlåfwaundlarisch'n Gottlieb Herb net so gvuat, lobt owa den Text
grundsätzlich ois „ein Muster von Gedankenreichtum und Nestroy'scher
Wortkombination“.

Im Wanderer is in Nestroy bestäticht wua'n, „nicht blos Volks d i c h t e r
sondern Volks l e h r e r“ zum sei, dea duach de Eansthåftichkeit von da
Hauptfigua und de Vameidung von Zwaadeutichkeit'n und aa duach de Meng' von
zeitgenössische Auspülungan dem Ruaf gerecht wuarat.

In denan und aundare Kritik'n is drauf hig'wies'n wua'n, dass es Publekum den
neuch'n Nestroy mit anicha Vawundarung aufg'numma hättat, weu des nåch eahnara
Manung „nicht i h r Nestroy“ warat, in Dichter is owa boid gelunga, de Zuschaua
zum üwazeig'n. Anichemoi, b'sundas deitli beim Heinrich Joseph Adami in da
Wiener Theaterzeitung vom Adolf Bäuerle, wiad auf de fåst tragische Roi'n von da
Putzwäscharin Nanni hig'wies'n, de wo si vüi meah ois de net b'sundas liab
zeichn'te Pauline de Vabindung mit'n Herb vadient hättat. Eb'nfois in da
Theaterzeitung is in Herb sei Roi'n ois de von an „modernen ‚Faust‘ aus dem
Volke, der seinen ‚Mephisto‘ in sich selber herumtrage“ g'sehg'n wua'n.



https://bar.wikipedia.org/wiki/Degndorf

Degndorf oda aa Deggndorf (amtle: Deggendorf) is a Grouße Greisstod im
niadaboarischen Landgreis Degndorf. Da Obabuagamoasta vo Degndorf is da Moser
Chris vo da CSU. De Hochschuistod werd a „as Doa zum Boarischen Woid“ gnennt und
berimd se, das s auf da Sunnasaetn vom Woed ligt. Außadem floißt d Doana duach d
Stad und d Isarmündung is ned waed wegg. In Degndorf hod 2014 de Bayerische
Landesgartenschau stattgfundn.

Duach sei Lage in Middleiropa is de Stod Degndorf in da warmgemäßigten
Klimazone. Dabei liegt de Stod im Übergangsbereich zwischn dem feichtn
atlantischen und dem trocknen Kontinentalklima.

In a am 20. November 1002 ausgstellten Urkunde Kine Heinrichs II. fia des
Kloasta Niedermünster in Rengschburg, werd Degndorf easchtmois erwähnt worn.
Degndorf is an am geografisch wichtigen Ort errichtet worn. Da war a natürlicher
Donauübergang vorhandn, der de Straß entlang da Isar noch Nordn fortsetzt. Fia
de in Bayern herrschenden Geschlechter war des allawei a Grund, da präsent zu
sei. Mit am Aussterben vo de Babenberger und da Grafn vo Bogen (1242), setzn si
de Wittelsbacher in den Besitz da ehemaligen Grafschaft Degndorf. De Stod werd
nei geordnet und geplant ooglegt. Mit Privilegien und Vergünstigungen is
Degndorf gefördert, bis' 1316 und 1320 mit dem Stodrecht ausgstattet, und damit
der Prozess da Stodwerdung aa verfassungsmaßig abgschloßn worn. Damit is
Degndorf fia des Umland zu am Anziehungspunkt fia Markt und Handel worn. In de
1330er Jahr is im Verlauf vo am Pogrom de jüdische Gmoa vo Degndorf vanichtet
worn. Des angebliche Wunder, des da de verbrenntn Judn vorgeworfna
Hostienschändung gfoigt sei soi, begründt de bis 1992 stattfindende Woifahrt zua
Grabkira, de sogenannte „Degndorfer Gnad'“. Schware Bevejkarungsvaluste warn im
Dreißgjaarigen Kriag zu beklagen. Zwoa Drittel da Eihwohna sterm 1633/34 an da
Pest. Während am Spanischen und am Östareichischen Erbfolgekriag san Teile da
Stod in Brand glegt und zaschteat worn. Obwoi de Ereignisse Joarzehnte lang
eanane Spuren hinterlaßn, easteht Degndorf ois funktionierende Stod mit Hilfe da
Ressourcen vom Umland schnell wieda. A barockes Zeichen des da draus erwachsenen
städtischen Selbstbewusstsein is mit dem Bau vom Grabkirchenturm 1722 gesetzt
worn, der vo Kunsthistoriker ois oana da scheenstn Türme in Bayern beschriem
werd und dem Stodplatz sein unverwechselbaren Charakter gibt. Im 19. Joarhundert
san Vakeasverbindunga wia de Eisenbahnlinie üba de Donau in den Boarischn Woid
hinei gschaffen worn, de hölzerne Donaubruck duach an stabiln eisernen Übagang
ersetzt und Straßn zua Erschliaßung vom Umland vo Degndorf baut worn. Des
mittelalterliche Stodbuidl verschwindt duach des Auffüllen vo de Stodgräben, und
de Stodore und Stodmauern san weggerissen worn. Da üba 500 Joar oide Stodkern is
verändert und aufgeweicht worn. Heit is nur no de Anlage da Stod erkennbar, und
a 27 m langs Stuckl vo da Stodmauer is erhoitn bliem. Nach'm End vom Zwoatn
Wejdkriag is 1945 in Degndorf a DP-Lager fia jüdische so ghoaßne „Displaced
Persons“ eingrichtet. Des Lager is im Juni 1949 aufglöst worn. Es beherbergt bis
zu 2.000 Bewohner. Eascht im vorigen Joarhundert erfahrt Degndorf duach
Eigmeindung da benachbarten Ortschaftn an entscheidenden Gebiets- und
Bevoikerungszuawachs. De Nachbargmoa Schaching kimmt 1935 zua Stod Degndorf, in
de Joar 1972 bis 1978 foing Deggenau, Fischerdorf, Mietraching mit Greising und
aa Seebach und Natternberg.

Degndorf werd seit 2000 vo Anna Eder regiert. Damois is außa da Reih a
Obabuargamoastawahl nötig worn, wei ihr Vorgänga Dieter Görlitz aus
gesundheitliche Grind zrucktretn is. 2006 is OB Eder bei a Walhbeteiligung unta
50% wiedagwejd worn. Ihre Gengkandidatn warn Dr. Thomas Trautwein vo da SPD und
Karl Hauser vo da FDP.

Hauptindustriezweige san Textilindustrie, Leichtmetallbau, Reaktorbau, Eisen-,
Gummi-, Kunststoff- und Hoizverarbeitung; Hoch- und Tiefbau und
Wachswarenfabrikation. Degndorf is Mitglied da Wirtschaftsregion Donaustädt.
Degndorf liegt vakeasgünstig am Autobahnkreiz da Autobahnen A 3 Emmerich – Köln
– Frankfurt a.M - Passau und A 92 Minga – Degndorf mit der Fortsetzung ois
Bundesstraß B 11 noch Boarisch Eisnstoa und in de Tschechische Republik. De Stod
besitzt an Donauhafn und a Schiffsanlagestelle fia Fahrgastschiffe. Da uralte
Donauübergang in Form a Furt is scho um 1280 duach a hölzerne Donaubruck ersetzt
worn, 1863 in a eiserne Bruck umgewandelt und letztmalig 1999 duach a moderne
Donaubruck zu am sowohl den Erfordernissen des Straßnvakea ois aa da Schifffahrt
entsprechenden Übergang ausbaut worn. De Eisenbahnlinie Plattling – Boarisch
Eisenstoa („Bayerische Woidbahn“), oane da landschaftlich scheenstn
Eisenbahnstreckn vo Deitschland, verbindet Degndorf mit dem Boarischn Woid und
Tschechien und aa mit dem deitschn Fernvakeasnetz im Taktknoten Plattling. Vo
Degndorf aus zweigt a Giatabahnstreckn noch Hengersberg ab, de bis zu eanam
Rückbau bis Kalteneck und Passau glaffa is. Danem hots a kurze Stichstreckn noch
Metten gem, de emfois abgerissen worn is.

Des Degndorfer Stodmuseum im Kulturviadl präsentiad iba 10.000 Exponate zua
kulturellen, wirtschaftlichen und sozialen Entwicklung vo da Stod und ihrer
Region. De friare Bsiedlung vom Donauraumes beleng archäologische Funde ausm
Landgreis vo da Stoanzeit bis zum friahen Middloita. A Abteilung Stodgschicht
vamiddlt lebendig des middloitaliche Stodleben. Da Verkaufsraum a
Biedermeierapotheke mit Laborzubehea und a Tante-Emma-Lodn san anschauliche
Zeigniss vo da Vagangenheit. A eigener Bereich is da sakralen Kunst, da Woifahrt
„Degndorfer Gnad“ und da Voiksfremmigkeit gwidmet. Des benachbarte
Handwerksmuseum widmet si dem regionalen und überregionalen Handwerk. Sechs
Abteilungen gem an Überblick üba de reiche niederbayerische Handwerkskultur: De
Gschichte da handwerklichen Ausbildung is dabei ebenso a Thema Wia z. B. des
Handwerk am Wassa, de Rolle da Frau im Handwerk, des Hoizhandwerk im Boarischn
Woid oda de Entwicklung des Handwerks im Industriezeitalter. A Museumskino und
wechselnde Sonderausstellungen in de Museen komplettieren des Angebot. Oi zwoa
Museen und de Museumswerkstätten bieten a umfangreiches Begleitprogramm fia
Familien, Kinder und Schulklassn. Da „Kapuzinerstadl“, a 1802 profanierte
Kapuzinerkirche, is Veranstaltungs- und Kongressgebäude fia verschiedenste
kulturelle Ereignisse. Kunstausstellungen findn da ebenso statt Wia Konzerte und
Tagungen. Des vierte Glied im Kulturviertel is de 1990 erbaute Stodbibliothek.
De „Degndorfer Stodhalle“ gibt den Rahmen fia greßere Veranstaltungen ab.
Konzerte, Ausstellungen und Tagungen findn da ebenso statt wia
Tanzveranstaltungen oda Feste. Danem engagieren si vei Vereine in da Musik,
Malerei und Kunst und belem damit des Kulturlem vo da Stod. Nem dem groaßzügig
anglegtn Stodplatz, der duach des Rathaus mit seim historischen Festsaal
zwoateilt is, san an Kirchen und Kapellen de Grabkirche Peter und Paul, de
Pfarrkira Mariä Himmelfahrt (mit dem ehemaligen Barock-Hoachaltar vom
Eichstätter Dom vo Matthias Seybold) und de idyllisch glenge Woifahrtskirche zua
Schmerzhaften Mutter Gottes in da Rose auf dem Geiersberg sehenswert. De barocke
Kapelln im ehemaligen Katharinenspital und de aus da gleichen Zeit stammenden
Woifahrtskirchen in Greising und in da Halbmeile bergen emfois künstlerische
Kloaodien.

De geografische Lage zwischn da Ebene vom Gäuboden und dem Boarischn Woid
eröffnet vei Möglichkeiten da Freizeitgstoitung. Fernwanderwege (via nova), und
aa Rund- und Strecknwanderwege führn duach Degndorf oda ham da ihren Ausgang.
Vei Wanderungen kinnan in de nachen umliegendn Berg gemacht wern. Fahrradlfahrn
an da Donau bis zum Mountainbiken im Boarischn Woid (z.B. Rusel oda im Beikpark
Goasskopf) is ebenso möglich Wia Wassasport auf Baggerseen und da Donau. Im
Winta werd auf de Berg vom nachen Boarischn Woid Schilanglauf und Abfahrt
betriem. Drüba hinaus bestengan des Ganzjahresbad „elypso“ und a Golfplatz auf
da Rusel, der im Winta zu a Schi- und Schlittenpiste umfunktioniert is. Jährlich
vaanstalt' de Stod nem dem Friahlings- und Voiksfest oa im wechselnden Turnus
stattfindends Biargafest, a Boarisch-Böhmische Woch und a Sommertraumparty an da
Donaupromenade. In da Adventszeit werd da Christkindlmarkt abghoitn.



https://bar.wikipedia.org/wiki/Das_M%C3%A4dl_aus_der_Vorstadt

Das Mädl aus der Vorstadt oder Ehrlich währt am längsten is a Posse mit Gesang
in 3 Acten vom Johann Nestroy. De Uarauffüahrung woa'r aum 24. Novemba 1841 im
Theater an der Wien ois Benefizvuastöllung füa'n Schauspüla Franz Gämmerler.

Grad wia da Gigl jaummat, dass de Thecla mit ana unbekaunnt'n Adress vazog'n is,
kummt a Stickarin, de wo de Frau von Erbsenstein b'stöit håt – und es is
ausg'rechn't de Thecla. Da Gigl bitt's, eahm de neuche Adress zum såg'n, owa sie
rennt davau. Da Gigl gesteht da Frau von Erbsenstein sei Liab' zua Thecla und
foit vua lauta Aufregung ohnmächtich um. Weu owa gråd jetzt'n de gaunz'n
Valobungsfeia-Gäst' eitreff'n, foit de Frau von Erbsenstein aa g'schwind in
Ohnmåcht, damit de Gäst' nix g'spaunnan.

Da Schnoferl bitt' de in Liab'sg'schicht'n net uneafoahranan Näharinna von da
Madame Storch, in Gigl auf aundare Gedaunk'n zum bringa. De Madame Storch
jaummat, dass's von an oid'n Mau vafoigt wiad – es is da Kauz! Gaunz neb'nbei
eawähnt da Schnoferl, dass da Herr Käfer gråd aukumma is und eahm aum näxt'n
Vuamittåch b'suach'n mechtat. Aa de schüchtane neuche Nåchbarin von da Madame
Storch kummt jetzt'n dazua und da Gigl eakennt sei Thecla. Då tritt plötzli de
Frau von Erbsenstein eina und dazöiht, dass de Thecla de Tochta vom
davaug'rennt'n augeblich'n Diab Stimmer is. De Thecla foit ohnmächtich um.

Da Kauz, dea wo olle Nähmadeln in sei Laundhaus eig'låd'n håt, kummt direkt vom
Herrn Käfer dazua, von dem a'r an Briaf kauft und dazua drängt håt, safuat zum
wegfoah'n. Da Kauz spüit mit de Madln Blinde Kuah, de Madln vasteck'n in Rock
vom Kauz, wobei sei Briaftåsch'n aussafoit. De Brieftåsch'n wiad von da Sabine
zua Rosalie, zua Peppi, zum Gigl und zum Schnoferl weidageb'n. Dea entdeckt drin
den Briaf, dea wo in Stimmer sei Unschuid beweist, weu si da Kauz daumois nämli
mit'n Käfer seina Hüif' söwa „beraubt“ håt (Schnoferl: „Schaut's, der Herr von
Kauz!“). Um de Frau von Erbsenstein zum schona, schwind'lt da Schnoferl owa, da
Kauz hättat des Göid daumois nua vaschmiss'n und gråd jetzt'n wieda g'fund'n.
Dafüa zwingt a in Kauz, a fette Entschädichung füa de Thecla und iah'n Vådan
aussez'ruck'n. De Frau von Erbsenstein, de wo de G'schicht' owa glei vasteht,
reicht in Schnoferl zum Daunk de Haund, wia si's dea jå scho imma g'wunsch'n
håt:

In Nestroy sei Vuabüid woa de Comèdie-Vaudeville La Jolie Fille du Faubourg (Das
schöne Mädchen aus der Vorstadt) vom Charles Varin und Paul de Kock (nåch'n
gleichnaumich'n Roman vom Kock), de wo aum 13. Juli 1840 im Théâtre du
Vaudeville von Paris 's easchte Moi aufg'füaht wua'n is.

Da Nestroy håt den Schnoferl, da Direkta Carl Carl den Spekulant'n Kauz, da
Alois Grois den Pfaidler Knöpfel, da Benefiziant Franz Gämmerler den Commis, in
Nestroy sei Nicht'n (de Tochta von seina Schwesta Maria Franziska [1803-1866]),
de wo auf'n Theatazed'l ois Dlle. Nestroy aukündicht wua'n is, de Thekla, sei
Leb'nsgefäahtin Marie Weiler de Näherin Rosalie, de Eleonore Condorussi de
Näherin Sabine g'spüit.

A unvoiständiche Origenäuhaundschrift vom Nestroy mit'n Tit'l Das Mädl. [Zuasåtz
von ana fremd'n Haund: aus der Vorstadt] Posse mit Gesang in 3 Acten is
vuahaund'n. Es föih'n owa zwaa Bog'n, aa is da Knöpfl no net vuahaund'n, den da
Nestroy eascht kuaz vua da Auffüahrung eig'fügt håt, damit füa sein Kollegen
Alois Grois a Roi'n dabei is; aa des Quodlibet zwisch'n in Schnoferl und da
Rosalie „Singen kann der Mensch auf unzählige Arten“ (II. Act, 11.te Act) föht
no. Des daumois recht oft g'sungane Duett haum – wia's öfta passiat is – nåch an
Bericht in dera Wiener Theaterzeitung bei ana musekalisch'n Varaunstoitung aum
20. Juni 1844 da Nestroy und de Marie Weiler im Kostüm vuatråg'n.

Es Fragment von ana eig'nhändich'n Üwasetzung vom Origenäu duach'n Nestroy is aa
no vuahaund'n. In da Origenäupartetua vom Adolf Müller san olle Couplets, da
Schlusschoa und des ob'n eawähnte Quodlibet drin, olladings ohne de komplett'n
Text'.

Das Mädl aus der Vorstadt woa'r ana von de greßt'n Publekumseafoig' vom Nestroy
und håt's bis 1862 auf 81 Auffüahrungan bråcht.

In dera Wiener Theaterzeitung vom Adolf Bäuerle, dea wo in Nestroy imma guat
g'sinnt woa, is aum 26. Novemba 1841 (Nr. 283, S. 1238) g'staund'n:

Der Sammler håt am 27. Novemba üwa de groß'n Eawoartungan bericht't, de des
neuche Stückl g'håbt håt, is owa net b'sundas freindli g'wes'n, hauptsächli
desweg'n, weu da Dichta – wieda'r amoi – a schwåch's französesch's Weakl ois
Vualåg g'numma hättat:

Vaständnisvolla woa de Kritik von dera Wiener Zeitschrift, eb'nfois vom
27. Novemba, wo de posetive Reakteaun vom Publekum ois des anziche wiakli
Wichtiche g'sech'n wua'n is. Da Moritz Gottlieb Saphir håt in sein' Der Humorist
a unhamlich laung's spöttisch's Elaborat vafåsst, des was si owa wenicha mit'n
Stückl, ois mit'n Saphir seina eiganan litararisch'n Unföhboakeit beschäfticht
håt. Der Wanderer (26. November) woa volla Lob; beinåh' deitschnateonäu woa de
Kritik von de Morgenblätter, de wo des Vawend'n von ana „französischen Vorlage“
als „undeutsch“ bezeichnet håt – a Kritik, de wo da Nestroy imma wieda zum höa'n
kriag't håt.

Da Otto Rommel schreibt, da Nestroy hättat trotz de deitlich'n
Unwoahscheinlichkeit'n von da Vualåg de Haundlung beibehoit'n. Seine
Vuastådtmadln – de Näharinna – hätt'n nix meah mit de Parisa Grisett'n zum tuan,
owa aa no nix mit de „süßen Mädeln“ von seine späta'n Weak'. De elegante Parisa
G'söischåft warat von eahm in biedare Weana Vahöitniss' umg'schrieb'n wua'n.
Gelungan warat de Umsetzung von dem elegant'n Advokat'n Eugen Durozel in den
Agent'n Schnoferl, oiso von dem witzich'n, feinan Charakta mit stülla
Resignateaun in a traditeonölle Figua vom Alt-Wiener Volkstheater, nämli dem
„Faktotum“, in Vamittla, meist'ns ois Zeich'n von seina unbedeutend'n
g'söischåftlich'n Positeaun mit an Vakleinarungsnauman – Schnoferl –
kennzeichn't. Soichane Peasonan spazia'n duach's Stückl, wiss'n ollas, kümman si
um ollas, so wia's späta aa da Kampl woa. Des ätzende im Nestroy sein Witz wurat
duach sei guat's Heaz entschäaft.

Beim Fritz Brukner und beim Otto Rommel wiad eb'nfois de Vaändarung vom
leichtlewich'n Parisa Miljeu auf de Weana Vuastådtszenarie betaunt. Waunn im
Vaudeville de Grisetten fröhlich duach's Leb'n flattan, so warat'n in Nestroy
seine Näharinna realistischa zeichn't, de klanan Bosheit'n von de Parisarinna
san daduach a wangal bissicha wua'n. De Umsetzung con de aundan Roi'n von da
liebenswüadich'n, owa glått'n Eleganz vom Origenäu in resche Weana Typ'n hättat
da Dichta bessa z'saummbråcht.

Da Franz H. Mautner stöit fest, da Nestroy hättat aus de blåss'n Typ'n vom
Origenäu gaunz aundare Charakta g'måcht, aus da glått'n, aföamich'n Språch an
flott'n Dialog. Üwa'n Schnoferl schreibt a: „Armselig an Erscheinung, schüchtern
und erfolglos mit Frauen, innerlich jedoch überlegen all den fragwürdigen
Gestalten an Geist, Witz und Güte, ist er eine der liebenswertesten Rollen
Nestroys.“ (Zitat) Da Witz warat zwoa net meah gaunz so spritzich wia'r im
Talisman, owa da Dialog warat bessa wua'n, wås aa's Publekum begeistat
g'wüadicht hättat.

Da Helmut Ahrens siacht in Nestroy sein Stückl de Vamischung von ana
Krimenäuhaundlung mit ana Liab'sg'schicht, ohne dass dabei ana von de zwaa
Haundlungan b'sundas eanst g'numma wiad. Aus de Parisa Großstådtmensch'n san
Büaga aus da Vuastådt wua'n, wia'r a Hausmastarin, a Büascht'nbindarin, a
Brotsitzarin, woduach da Parisa Scharm und de Leichtlewichkeit a bissal valua'n
gengan. Köstlich warat de Figua vom Schnoferl, de wo vom Dichta mit üwalegana
Heaz'nsguatheit zeichn't is.



https://bar.wikipedia.org/wiki/Commonwealth

Da Commonwealth oda Commonwealth of Nations (bis 1947: British Commonwealth of
Nations) is a loose Stootnvabindung, de wo in easchta Linie aus ehemolign
Kolonien vum British Empire bstäht und aus em Vaeinigtn Königreich vo
Großbritannien und Nordirlond. Da Nama Commonwealth stommt aus dem Englischn und
bedeitet gmoasoma Woistond (common = gmoasom / wealth = Woistond). De Vabindung
zuit dahea af wirtschafdliche Zammaorbat ob und geopolitischn Einfluss. Des
aloanige Obahapt vom Commonwealth is de Kenigin vo Großbritannien; zua Zeit de
Queen Elizabeth II.

Des Commonwealth of Nations is a Vaeinigung vo unobhängign, souveräna Stootn,
des wo hei ois Nochfoiga vom British Empire gsegn wean ko. De Grindung woa a
Reaktion vo da britischn Regiarung Ofong vom 20. Joahundat af de Foadarunga noch
Autonomie vo de britischn Ibaseegebiet, wia z.B. Kanada, Sidafrika, Australien
und Neiseeland, um so es Empire stärka an de Krone z bindn.

Im Balfour-Bericht vum 18. Novemba 1926 wead festglegt, dass de Dominions
autonome Gmoaschoften innahoib vom British Empire san, in koana Weis jemand
untagordnet, nua duach de Treie zua Krone vabundn (“[...] are autonomous
Communities within the British Empire, equal in status, in no way subordinate
one to another in ay aspect of their domestic or external affairs, though united
by a common allegiance to the Crown, and freely associated as members of the
British Commonwealth”). Des gonze is nacha spada, am 11. Dezemba 1931 nuamoi im
Statut vo Westiminster niedagschribn woan.

Mid de Beitritt vo Indien, Ceylon (heit: Sri Lanka) und Pakistan is es
sogenennte neie Commonwealth entstondn. 1957 is mit da ehemolign britischn
Kolonie Goidküstn (Ghana), a middlafrikanischs Lond im Commonwealth beitretn.
Mit da Zeit wead es Commonwealth a Affongbeckn fia de friahan Kolonien vom
British Empire. Ob 1950, da Ausruafung vo da Republik in Indien, is es aa koa
Beitrittsbedingung mea, en britischn Kenig oda de britische Kenigin ois oagnas
Stootsobahapt onzakenna. Boid vadoppet si de Ozoi vo de Mitglieda. 1955 hod da
Commonwealth nua 8 Mitglieda ghobt und im Joar 1964 scho zwanzge. In da Foige vo
dera Aweitarung is im Joar 1965 es sognennte Commonwealth Secretariat grindt
woan und daduach is da Commonwealth a multiethnische und a multikulturelle
Organisation woan, genau des wos es heit aa no is. Mit dem Beitritt vo Mosambik
im Joar 1995, wead easchtmols a Lond afgnomma worn, des wo nia a britische
Kolonie woa (Mosmabik woa portugisisch).

Zuazeit umfosst da Commonwealth of Nations 53 Mitgliedsstootn, vo dena 16 (de
sognenntn Commonwealth Realms) in a Personalunion mid Großbritannien vabundn
san, des hoasst, dass de Queen, es offizielle Stootsobahapt vo de Lända is.
Olladings wead seit de 1970a Joar, wen ma vom Stootsobahapt vo z.B. Kanada redt,
neama Queen of the United Kingdom gsogt, sondan ma sogt nacha, um de oagne
Suveränität z fiarazhebm vo da Queen of Canada. So is aa mit de ondan 15
Commonwealth Realms.

Heit lebn 26% da gsomtn Wejdbevökarung in Stootn de wo em Commonwealth onkean;
da bevejkarungsreichste Stoot darunta is Indien mit mea ois oana Milliarde
Eihwohna, weidas hom Bangladesch und Pakistan meara ois wia 100 Milliona
Eihwohna. Mitglieda san oba a kloane Stootn wia de Inslgruppn Tuvalu im Pazifik,
mit nua etwa 11.500 Eihwohna.

Wen a Mitgliedsstoot heit zua Republik wead, muass a automatisch austretn, ko
oba af Otrog wieda afgnumma wern. Ois Irland si zua Republik ausgruafa hod, is
des olladings neama wieda entretn. Es sognennte Commonwealth Office is de
absolute Zentrale vom Commonwealth und sitzt in London. Ähnlich wia bei da UNO
schickt jeds Lond an Vatreta dohin. Zuasäzlich dazua treffa si de Stoots- und
Regierungschefs vo de Mitgliedsstootn olle 2 Joar zu am 1-wäching Gipfetreffn.
Da Gipfe findt jeds Mol in am ondan Mitgliedstoot stott und weat traditionell
vum britischn Monarchn, deazeit Queen Elizabeth II., aeffnet.



https://bar.wikipedia.org/wiki/Bodn-Wiattmbeag

Bodn-Wiattmbeag (amtli: Baden-Württemberg, Alemannisch: Bade-Württeberg) is a
Bundeslond im Sidwestn vo Deitschland. Des Lond is eascht noch'n Zwoatn Wödkriag
entstondn, wia s'de oidn Lända Bodn, Württmberg und Hohnzollan zsommglegt hom.
Des Bundeslond, wos vo de Leid dortn a gern ’s Ländle gnennd wird, grenzt im
Westn ans franzesische Elsass, im Sidn an d'Schweiz, im Ostn an Bayern, im Noadn
an Hessn und im Noadwestn nu an d'Pfoiz. Im gresstn Deu vo Bodn-Wiattmbeag redt
ma Alemannisch, und zwor Niadaalemannisch im Westn (Bodn) und Sidn vom Lond
(uman Bodnsee uma); in da Middn und im Ostn (Wiattmbeag) wird Schwäbisch gredt.
Im Noadn vo Bodn-Wiattmbeag redt ma Rheinfränkisch. Wei da Dialekt so a große
Roin spüid und Bodn-Wiattmbeag wirtschafdli a gonz a storks Lond is (zum Beispüi
in da Autoindustrie mid Mercedes-Benz und Porsche), werbns a mid dem Spruch „Wir
können alles. Außer Hochdeutsch.“

D'Haptstod vom Bundeslond is Stuggart, ondane wichtige Städt san zum Beispüi
Mannheim, Karlsruhe, Heilbronn, Heidlberg, Pforzheim, Reutlingen, Freiburg im
Breisgau oda Ulm. Regierd is Bodn-Wiattmbeag 50 Joar lang vo da CDU woan, oba
etzad gibts dann a Koalition aus de Greana und da SPD. Ministapresident is da
Kretschmann.



https://bar.wikipedia.org/wiki/Boarische_Grammatik_(Verbn)

Der Artikl do gheart zua Artiklsammlung iba'd Grammatik vo da Boarischn Sproch.
A Ibasicht iba olle Artikl zum Thema findt ma in Boarische Grammatik.

D Infinitiv-Endung is normolerwais -n. Dej kose ower vaendern, je noun Laut der
wou vor irer stejt. Wej des genau is, des stejt in da druntern Tabölln zo de
Gechawartsforma mit drinnat.

De easchte Vagangenheit wead in Bayern in so guad wia olle Fej mit da zwoatn
umganga:

Wia im Deitschn is as Veab "sei" im Plusquamperfekt zum buidn: ich war gewesn =
i waa gwen

Da grammatische Konjunktiv Präsens kummt in Boarischn ner in a por feste
Wendunga fir, wej hölfgod oda (va)göltsgod. Gnumma wird dou da Indikativ: D
Muata sogt, es gejt irer guat.

Da grammatische Konjunktiv Perfekt kummt gorniat fir. Gnumma wird aa dou da
Indikativ: Da Votter sogt, er hout garwat., oder aa da Konjunktiv
Plusquamperfekt: Da Votter sogt, er hejt garwat.

En grammatische Konjunktiv Plusquamperfekt gits ols Konjunktiv II fir d
Vagongahait: D Muater war ganga., Da Votter hejt se gwundert.

Da grammatische Konjunktiv Imperfekt is rundum lewende, der wird ols Konjunktiv
II fir d Gechawart hergnumma fir des, wos niat wirkle passirt, wos niat gwis is
(Irrealis), wos ner gwinscht (Optativ), megle (Potentialis), bedingt
(Konditionalis) is, und aa nu fir ondare Feinheitn in derer Oart und Wais. Der
Konjunktiv tolt se in zwoa Forma af, oane dej wou mit da Endung -ad büldt wird
(Oawort-Konjunktiv), und oane, dej wou mit dad umschrim wird: D Muater essad.,
Da Votter gangad. und D Muater dad essn., Da Votter dad gej.

D Form mit dad gejt nu waiter in de nergrod denkte Richtung. Waiters
braucht'mas, wem'ma bsunders heflich sa moch: DanS a wengal zammrucka?, I hejt
gern an Schwainsbroun., I dad song.. Heflich is aa da Oawort-Konjunktiv: I
grejchad an Schwainsbroun., I moanad.

Da Oawort-Konjunktiv kummt in drai Forma fir, nemle: schwochs Verb + -ad, storks
Verb + -ad und storks Verb one de Endung. De storkn Forma wern in de haintinga
Dialekt ower imma wenga. Ersetzt werns durch de schwochn Forma, dej wou af -ad
endn.

In nordboarischn Sprouchraum krejng de storkn Forma gern iwahapps wej de
schwochn -ad oghengt. Waiters wern de storkn Forma durn zon ostfrenkischn
Sprouchraum hi glai gor durch de schwochn ersetzt. Asgnumma han frale d Werter,
dej wou koane schwochn Forma hom.



https://bar.wikipedia.org/wiki/Biagakriag_in_Syrien

Da Biagakriag in Syrien is a militärische Ausanandasetzung zwischn
oppositionelln Gruppn und da Regiarung vom syrischen Presidentn Baschar
al-Assad. Danehm kämpfn aa Kurden und Islamisten gegn de Regiarung und Tein vo
da Opposition.

Ogfanga hod ois am 15. Meaz 2011, mit Demonstrationa in Damaskus, de wo im Aprui
2011 af ganz Syrien ibagriffa hom. De Demonstrationa worn a Tei vo dem wo heit
Arabisches Fruajoor' gnennt werd. De Demonstrantn hom in Rucktritt vom
Presidentn Bashar al-Assad und im Regime vo Ba'ath Partei gfordat, de wo seit
1963 as Land regiat. De ofangs friedlichn Demonstrationa san boid in an
bewoffnetn Konflikt eskaliat. In da Foige is da Einfluss afm Konflikt ausm
Ausland imma grässa worn. Imma meara Woffn, Gejd, Freiwuillige und Sejdna keman
ins Land. Vo da uaspringlichn Motivation, da Demokratisiarung, redt kaam no
jemand. Es gäht etzad vor oim um religiese, ethnische, wirtschoftliche und
mochtpolitische Faktorn.

Bis etz san 100.000 Menschn umbrochd worn. Rund 2,6 Milliona Syra san ausm Land
gflicht und mea ois wia via Milliona san innahoib von Syrien af da Flucht.



https://bar.wikipedia.org/wiki/Berchtsgoan

Berchtsgoan (amtli: Berchtesgaden) is a Moakt im Sidn vom Berchtsgoana Land,
gonz im sidestlichstn Zipfi vo Obabayern, mittn im Hochgbiag unn glei in da Näh
vom Keenigssää unn vom Watzmo. In Berchtsgoan wohnan so umara 7.888 Leid (2015),
des san de Moaktara unn seit 1972 aa de Soizbeaga, de Gera unn de aus Oba- unn
Untaau. De naxt grejßane Stod is de Greisstod Reichahoi, de naxte Groußstod is
Soizburg, 15 km nerdli davo auf da estreichischn Seitn. Berchtsgoan hod aa a
oagne Brauerei, es Hofbrauhaus Berchtsgoan, wo scho 1645 grindt worn is.

Des Woat Berchtsgoan setzt se woascheinli zamma aus Perchta, wos a songhofts Wei
is, oda ausm Nom von am Siedla (Perther) unn Gaden (auf Berchtsgoanarisch: Goan
oda Goa(d)n), wos a eizeints Grundstickl is unn se etymologisch vo "Goartn"
healeitn kunnt (sieg aa es Grimm'sche Weatabuach) oda a bloß von am oanramigen
Gbaid . Frei ibasetzt hoaßt des zamm dann oijso woarscheinli: Des oanzlne Haisl
somt Goartn vo da Percht oda dem Perther.

Im Joa 1102 is Berchtsgoan des easchtemoij auf am Peagamentl buakundet woan.
Zwengatsdem ham dann aa 2002 net bloß de Moaktara des 900-jaarige Jubiläum
gfeiat. S'wead se vazait, de easchte Bsiedlung Berchtsgoans is zwengam Glübd vo
da Gräfin Iamingaad vo Suijzboch gwen. Dea iraa Mo hot se scheints beim Jong
dabräslt unn is vonam Feisn gstiazt. De Iami hot dann gsuacht unn gsuacht unn
schliaßli globt, wanns'n find, ian Mo, woijts a Klosta stiftn. Unn des hots dann
aa gmocht – aufm Feisn, wosn gfundn hot, is zeascht a kloans Klosta, spada de
Stiftskiach baut woan, de dann aa no mehrmoijs umbaut woan is.

Da Sohn von da Iami, da Graf Berengar I. vo Suijzbach unn sei Hoijbbruada Kuno
hammse fia de Eafüllung vo dem Glübd eigsetzt unn sand zewngsdem nach Rom
groast. Fia de Augustina-Choahean, de vo Berengar brufn woan san, woa des
Berchtsgoana Toij oba net grod a ognehma Oat. In de unduachdringlige Wejjda
hamms denkt, do waratn Drachn unn ondans grausligs Viachzeig. So is koa Wunda,
dass da easchte Propscht Eberwin bis 1111 liaba im grod 1107 bautn Klosta
Baumburg (im Noadn vom Londkreis Traunstoa) residiat hot. Eascht oijs mim Rodn
ogfanga hom, da hot da Toijkessl mit da Zeit aa fia de Fiaschtpröpscht an Roaz
gwunna.

1156 hot da Kaisa Friedrich Barbarossa dem kloanen Stift de Forsthohheit
zuagstondn - de Schiaffreiheit auf Soijz unn Metoij hom se de Berchtsgoana glei
sejjba an de kaisalige Urkund aa no droghängt. Oijs zwoa mitanond hot fia an
easchtn wiatschoftlichn Aufschwung gsoagt, dea Berchtsgoan zuam Moakt aufgmandlt
hot. 1294 hot Berchtsgoan aa no de Bluatgrichtsboakeit fia schware Vagehn kriagt
unn is domit no mehra eingständig woan. Des Eazbistum Soijzbuag in da Näh woijt
scho boijd aa in dem oiwa lukrativaran Berchtsgoan mitmischn, de Schejjnbeaga
Salin woa eam eh scho vapfändt, deszweng is Berchtsgoan vo 1393 bis 1404 unta de
Vawoijtung vo Soijzbuag kemma. Oba oijs Soijzbuag Berchtsgoan glei gonz schluckn
woijt, hots an Ochsnkriag (1611) gemn. Da Eazbischof Wolf Dietrich von Raitenau
is dann oba scho boijd vom Maximilian I. vatriem unn ins Gfängnis speat woan.
Bloß oamoij no, nämli 1704 im Spanischn Eabfoijgekriag, is Berchtsgoan vo de
Ejstareicha bsetzt woan – oba des woas dann aa scho. Bis 1805.

Scho seit 1380 woa Berchtsgoan oijs a "Reichslehn" im Reichstog mit Sitz unn
Stimm vadredn. Wegan seina Eanennung zua Fiaschtprobschtei is Berchtsgoan aa no
im Reichstog z' Regnsbuag auf da Fürstenbank gsessn – oijs oanzige
Fiaschtprobschtei unn des kloanste Fiaschtntum – unn hot aussadem bis ins 17.
Joahundat aa bei de Soijzbuaga Londtog mitgmocht. De Fiaschtprobschtei is ab
1559 bis 1723 vo de Widdlsbocha vawoijtet woan, de damoijs aa no de Kuafiascht
unn Eazbischöf vo dem Erzbistum Köln gstejjt hot.

De Fiaschtprobschtei hot des Gbiat vo de heitign fimf Gmoana im Toijkessl unn
mehrane Gbiat aussahoijb umfasst, so zum Beischbuij des aufm Weg nach Soijzbuag
liagande St. Leonhard, dera Kiuch wahrscheinli scho in da Romanik baut woan is.

Oijs Fiaschtprobschtei woa Berchtsgoan oijso quasi fira longe Zeit unabhängi,
hod in dera Zeit weeda z'Baiern no z' Soijzbuag gheat.

Oba des massig vui Soijz in Berchtsgoan hot de Nachban koa Rua gem lassn. Oiwei
wieda woijtn ses untan Nogl reissn. Mit da Säkularisation unn dem End vo da
pröpschtlichn Heaschoft im Joa 1803 is des nei gründete Kurfürschtentum
Soijzbuag Hea iaba des Berchtsgoana Lond woan, nach dem Friedn vo Pressbuag 1805
des Kaisareich Ejstareich unn 1809 fiar a kuaze Zeit Napoleons Frankreich. Mit
da Neioadnung Europas 1810 is des Berchtsgoana Toij zamm mit Soijzbuag z'Bayern
kemma. Berchtsgoan gheat no heit z'Bayern – Soijzbuag oba is 1816 wieda
östareichisch woan.

Nacham End vo dem Deitsch-Französischan Kriag 1870/71 sand oiwei mehra Besuacha
unn Ualabsgäst noch Berchtsgoan kemma. Da Mola Carl Rottmann hot zwoa scho in de
1820a Gmejjd vo de Berchtsgoana Oijpn gfeatigt – sieg aa des dovo inschpiriade
Watzmobuitl vo Caspar David Friedrich – oba hiazat hots oiwei mehra Kinschtla,
Schriftstella unn aa Industrielle im Berchtsgoana Toij gfoijn: Da waratn zm
Beischpuij da Ganghofer Ludwig, dea glei a gonze Reih vo seine Roman in
Berchtsgoan hot schbuijn lassa, unn a de noawegischn Schriftstella Jonas Lie unn
Henrik Ibsen. Da Tourismus hot se oijsboijd nemnam Soijzabbau zuam wichtiga
Stondboa entwicklt, des Hoijzhondweak dogeng hot in seim Moß sei Bedeitung
valoan. Bei de Mola woan voa oijm da Hintasää unn da Keenigssää oijs Motiv
bliabt – net ohne Grund hoaßt oana vo de scheenstn Aussichtsplätz am Keenigssää
heit no Malerwinkl. De Easchliaßung vom Obasoijzbeag fia den Tourismus hot 1877
ogfangt mit dem Bau vo da Pension Moritz duach Moritz Mayer. Grod genau de
Pension soijt spada aa Hitler lang voa seina Machtergreifung beheabeagn unn
ausschloggemnd fia sei Woij vo Berchtsgoan bzw. vom Obasoijzbeag sei, um do
herent in a beeindruckandn Residenz ausländische Mochthoba unn Minista zua
empfanga.

Adolf Hitler hot 1923 des Vui-Scheene vom Berchtsgoana Toij entdeckt. Mit da
Mochtiabanohm vo de Nationalsozialistn in Deitschland hot se in Berchtsgoan vui
vaändat. Da Grund unn Bodn vom Obasoijzbeag is vom Naziregime teils unta an
eaheblichm Druck erwoabn unn nachan, mim Beaghof im Zentrum, zum
Führersperrgebiet woan. Da iabadimensioniade Bohnhof Berchtsgoans is a weidas
Zeignis vo dera Aufmandlarei.

De voa oijm Martin Bormann oglastetn "Ankäufe" auf am Obasoijzbeag san natuagmäß
net auf groaße Gengliab gstoßn. Dennoch hot se da Widastond geng des Naziregime
in Grenzn ghoijtn. Oanzig bekonnta unn zum Doud varuatejjta, spada auf Lemnslong
begnodigta Regimekritika Berchtsgoana Heakunft woa da Kriß Rudolf, dea seinazeit
in Wean oijs a Privatdozent an Leastuij inneghobt hot unn glei noch am Oschluss
1938 a Leavabot ausgsprochan kriagt hot.

Voa Oat san in jena Zeit immahin aa no de Berchtsgoana Weihnochtsschitzn bei da
Entnazifizierung wenga ihra Hintatreibung vo de nazistischn Rituale oijs
widastondsähnliche Gruppn eistuft woan.

Obwoi's koa gringe innan- wia außenpolidische Symbolwiakung ghot hätt, hom se de
Alleiaten am 25. Apruij 1945 auf an Luftongriff aufn Obasoijzbeag bschränkt.
Davo obgsejng ham de Infrastruktua unn de Gebaid vo Berchtsgoan fost koane
Kriagsschädn dalittn. Da oschliaßande Obzuag vo de no in Berchtsgoan vabliabanan
NS-Spitzn derfat de Voaraussetzung fia de kampflose Iabagob on de Amerikana
gschaffn hom, de se im Iabrign Berchtsgoan scho voa Kriagsend oijs oan vo eana
kinftigan Stützpunkt ausbdunga hom.

Berchtsgoan is vo nam Vabond aus US-Truppn unn a boa Franzosn am 4. Mai 1945
bsetzt woan, dea kuaz drauf den oijs Hitlergegna bekonntn Berchtsgoana
Wissnschoftla Kriss Rudolf zum easchtn Buagamoasta bruafa hot.

Oijs a weidane Kriagsfoijng hot Berchtsgoan, gnaua so wia vuij ondane Gmoana
aufm Lond a, Flichtlinge aus de ehemoijign Ostgbiat vom Deitschn Reich
aufgnumma. Des hot de Zsammasetzung vo da Bvoijkarung Berchtsgoans deitli
vaändat. De Heimatvatriemn, insbesundas de Sudätndeitschn unn de Schlesia, hom
ofangs nua in ehemoijige Oabatabarackenloga untabracht wean kinna (z. B. in
Winkl bei Bischofswiesa) unn im Lauf da Zeit neie Oatsteile innahoijb vom
Berchtsgoana Londkreis buijt. Ebbas länga hots dauat, bis de Oat vo Neibiaga aa
oijs a weatvolla Zuagwinn unn oijs a blemnds Element vo da voamoijigan
Berchtsgoana Keanbevoijkarung empfundn woan is.

De NSDAP-Grundstickl san 1947 foamell ins Eingtum vom Freistoot Bayern
iabaganga, oba de Amerikana hom an Groaßteil vo de Gbaid unn de Bödn weidahi
gnutzt. Se hom oijs oanstige Alleiate im unzasteatn Berchtsgoan ab 1953 oans vo
de drei U.S. Armed Forces Recreation Center (AFRC) in Bayern eigricht.

Seit 1978 is Berchtsgoan da nomansgemande Ausgangspunkt zum Nationalpaak
Berchtsgoan, dea – oamoij mea noch ofängli groaßn Wiadaständ in da Bvoijkarung –
zuam Maknzeichn vom gsomtn Toijkessl woan is.

In de letzte Joazehnt is da Wintaspoat a weidas „Exportprodukt“ vo Berchtsgoan
woan. Spoatla wia da Hackl Schorsch finden da herent optimale Bdingunga fia ian
Wintaspoat unn da intanationale Nochwuchs wead in de Spoatzentren vom Boarischen
Bob- unn Schlidnspoatvabond (BBSV) sowia on da Christopharusschuijn Berchtsgoan
auf am Obasoijzbeag gföadat.

Da Berchtsgoaner Toijkessl is deszweng oiwei wieda Austrogungsoat vo zoijreiche
bedeutande Summa- unn Wintaspoatvaronstoijtunga, wia de Snowboard-WM,
FIS-Schirenna unn auf da easchtn Kunsteisbahn vo da Woijt, Bob-, Rodel- unn
Skeletonwettkämpf olla Stufn.

In de 80a hot se Berchtsgoan mit Untastitzung vo houe boarische Politika, unta
eahna da domoijige Ministapresident Franz Josef Strauß, um de Olympischan
Wintaschbuij 1992 bwoabn - ohne Eafoijg. Berchtsgoan hot im easchtn vo finf
Woihlgäng ledigli sechs Stimm (vo insgsomt 75) darreicht unn is domit oijs
easchta vo siebn Bweaba ausgschiedn.

Mim Obzuag vo de US-Streitkräft 1996 is de Nutzung vo de Liangschoftn aufm
Obasoijzbeag on an Freistood Bayern oijs Eigantüma iabaganga. Dea hot bschlossn,
ziagig a Dokumentationszentrum aufm Obasoijzbeag eizrichtn, wos donn im Oktoba
1999 eaöffnet woan is. Des letzt groaße Bauprojekt am Obasoijzbeag woa da Obriss
vom Hotejj „General Walker“, wias de US-Oamee gnennt hot, woa oba zglei da
ehemoijige Platterhof gwen is. Do is nachan des Gländ vo da Busobfoastejjn zum
Kehlstoanhaus valegt woan, um de Voaraussetzunga fia des 2005 feati gsteilde
Finf-Steandl-Hotejj Intercontinental Resort Berchtsgaden z'schaffa.

A easchts Element vo dem Struktuawandl kunnt de Stäakung vom Umwejjtbreich in
Berchtsgoan sei. So soij auf Bschluss vom Boarischn Kabinett aufm Gländ vom
seitm Obzuag vo de Amerikana leastengandn Hotejj Berchtesgadener Hof des Haus
der Berge fiar an Nationalpaak Berchtsgoan entstehn.

De heintige Grejjß vo da Moaktgmoa geht auf de Gebietsreform seit 1972 zruck. Im
Laaf vo dera Gbiatsrefoam san de bis dohi sejjbständigan Gmoana Soijzbeag, Maria
Gern unn de Au (Obaau unn Untaau) oagmoant woan.

A Biagainitiativn hot 2004/2005 an Biagaentscheid beontrogt, mim Zuij, de fimf
Gmoan vom Toijkessl zura Groaßgmoan zamm'z'legn. Ledigli in Berchtsgoan hot da
Biagaentscheid mit iaba 60% Zuastimmung Eafoijg ghobt, is oba zeitglei in
Schönau am Königssee unn Bischofswiesen gscheitat. Dodarauf hom de Initiatoan
auf de Obhoijtung vo de spada terminiertn Obstimmungen in Ramsau unn Schejjnbeag
vazicht.

Berchtsgoan is umgemn vo de Berchtsgoana Oijpn. Wenige Kilometa südli liagt am
Fuaß vom Watzmo da Kenigssää sowia de Gmoa Schönau. Do beginnt de Deutsche
Ferienroute Alpen-Ostsee. Noch Noadwestn hi is Berchtsgoan iaba Bischofswiesen
unn dem Hoijthuam mit Reichahoi (18 km dovo weg) vabundn. Do fiat aa de
oanspurige Bohnstreckn noch Freilassing. Iaba de Ramsau unn de Deitsche
Oijpnstroß glangt ma iaba s' Wachterl Richtung Westn nach Zejj om Sää. Richtung
Noadn geht’s noch Schejjnbeag unn dahinta noch Soijzbuag (24 km). Iaba den heja
gleganan Oatsteil Obaau glangt ma Richtung Ostn noch Hallein.

De Kenigssäa-Ochn unn de Ramsaua Ochn vaoanign se am Bohnhof zua Berchtsgoana
Ochn, de oba ob da ejstareichischn Grenz wiada Kenigssäa-Ochn hoaßt.

De beidn Schlissl auf rodm Grund earinnan on de Schutzpatroon vo da Stiftskiuch
Petrus unn Johannes. De suijban Lilien auf blauam Grund stamman vo dea
Mitstiftarin Gräfin Irmingard vo Suijzboch.

Im 16. Joahundat hot se donn oba aa in da Gengd um Soijzbuag unn Berchtsgoan de
Lea vom Luther ausbreit. So hom ihra scho sächsische Beagleit oghängt, wejjchane
vom Eazbischof Matthäus Lang weganst iara eafoadalichn Kompetenzn fia den
Soijzobbau in Dürrnbeag ghoijt woan wan unn zwengsdem is dera "Irrglaube" ofongs
noatdrunga woan. S'hom oba aa oanheimische Soijz- unn Hoijzhandla
refoamatorische Gedonkn unn Schriftn vabreit, de se se auf ian Roasn in de
protestantischen Städt Augsbuag, Nianbeag unn Regnsbuag kennangleant bzw.
ealangt heen. De easchte Ausweisung vo Protestanten is zwoa scho 1572 eafoijgt,
se hot oba de hoamliche Vabreitung von dem Protestantismus im Gbiat vom
Choaheanstift nua unmeakli eigschränkt.

Eascht 1731/1732 is donn zura foijgnschwaan Ausweisung vo Soijzbuaga unn
Dirrnbeaga Protestanten kemma, von dene on de 20.000 Pasonen im Eazbischtum
Soijzbuag btroffn waan. Donach hom se aa de Berchtsgoana evangelische Christn um
Aufnahm in am protestantischn Lond bmiaht. Mit da Untastützung duach des Corpus
Evangelicorum innahoijb vom Regnsbuaga Reichstog hom 2000 Berchtsgoana den Muat
gfosst, se öffentli zua dem protestantischen Glaubn z'bekenna unn hom um Ausreis
bätn. A Schreim vom Corpus Evangelicorum hot eana zwoa a Ghöa beim Kanzla
vaschafft, oba mo hot dene Ausreisewillign unonnehmboare Bdingunga gstejjt,
wejjchane an komplettn Valust vo Hob unn Guat gleichkemma is.

Domit de Protestanten net hoamli ausreisn datn, san de Päss bsetzt woan. Zglei
is eana oba a no a Vasammlungs- unn Bruafsvabot aufalegt woan. Do hom de
soijchanaweis Bedrängtn freie Religionsausübung, de Umwidmung vo da Kirche Maria
Gern unn de Ostellung von am Goastlichn mit iam Glaubns gfoadat. Des hot
Fiaschtprobschtei obglehnt, wos wiadarum zua jetzat offanan Foadarung noch freia
Ausreis seitns vo de Protestanten gfiat hot. Dea grod eascht zum Fiaschtprobscht
gwejjde Cajetan Anton von Notthaft hot se no voa seina Omtseisetzung von am
Aufstand bedroht sejng unn hot deszweng am 26. Oktoba 1732 a Emigrationspatent
ealassn. Donach hom olle Protestanten binnan dreia Monat – a Frist, de jedo,
weil’s boijt scho Winta woa bis in'n Apruij valängat woan is – Berchtsgoan
valassn. Koppit woan is des Dekret ons Bzoijn vo finf Guijdn fia den Freikauf
aus da Leibeignschoft sowia on de Foadarung, noch Ungarn ziaga z'miassa.
S'Letzte soijt vahindan, dass de Hoijzhondweaka in ira neichn Hoamat a wirksame
Konkurrenz entwickln kunntn, wos oba nochan wegan heftiga Protest vo de
Protestanten auf a Onsiedlungsvabot in Nianbeag abgmuijdat woan is.

Kurhannover unn Preußen hom oijs oanzige breitwilli de Gebüa vo finf Guijdn fia
de Unvamögndn unta de Protestanten zoijt unn hom so a de Schwarpunkt fia de
Neionsiedlung buijt. Ob dem 18. April 1733 san de Bischofswiesa iaba Lond noch
Preußen zogn unn ab dem 22. April de Aua, Scheffaua unn Gera (aus Maria Gern)
iaba Hallein per Schiff noch Regnsbuag unn vo doat z' Fuaß in de Städt unn
Gmoana vo Kurhannova. Insgsamt hom seinazeit 800 Pasonen de Fiaschtprobschtei
valassn. Im Joa vom Auszuag is in da Ramsau de Kirche Maria Kunterweg eigweiht
woan, in dea a Deckngemejjd de Auswandarung triumphiarand dokumentieat. So
hoaßts auf dem untan Chronogramm vo zwoa Katuschn ausm Lateinischen iabasetzt:

"Auf Fürbitte der unbefleckten Jungfrau und Mutter ist der verderbende Irrglaube
hier von dieser Kirche ausgetrieben worden (1733)".

In da se oschliaßandn Gengrefoamation hom se bsundas de Berchtsgoana
Franziskanamönch oijs Re-Missionare heavoaton. Oijs de vabliebanen Protestanten
deshoijb ebnfoijs ausreisn woijtn, san eaneut de Päss gspeat woan. Trotz dera
Moßnohman is oba de „endgültige Ausmerzung des Irrglaubens“ eascht 1788 bekonnt
gemn woan. Ludwig Ganghofer hot de Thematik in seim Roman Das große Jagen
vaoabat.

Bis zum Aufkemman vom Tourismus hot beinoh de gsamte Berchtsgoana Bevoijkarung
dem katholischn Glaubn oghöat. Eascht 1899 is de easchte evangelische Kiuch in
Berchtsgoan earicht woan – net zletzt um dem Zuastrom von evangelische Gäst,
wejjchane zuadem oftmoijs iaba an Zwoatwohnsitz in Berchtsgoan vafügt hen,
Rechnung z' trogn.

Zua katholischn Pfarrei St. Andreas, de noch da Säkularisation 1803 entstandn
is, ghäjn:

De Beag um Berchtsgoan sand da Hintagrund fia massig vui Song – neet zletzt des
zuam Woazeichn gwoane Watzmo-Massiv, des mit seine nein Gipfeil oijs a
Keenigsfamuij deit werat, de wenga ihra Gscheatheit vastoanat woan is. Wobei da
Hauptbeag mit seine drei Gipfejn (Hocheck, Middlspitz, Südspitz) den Keenig, da
Gipfe gegaüba de Keenigin (Watzmannwei) und de siemn Gipfejn dozwischn de Kinda
symbolisian.

Da Untasbeag gengiaba, dea se ins bnochboate Soijzbuag dastreckt, deant da Sog
noch oam Kaisa oijs Bhausung. Je noch Vazejjweis san doda Kaisa Karl der Große
oda Friedrich Barbarossa in am todesähnlicham Schlof, um beim Jüngstn Gricht oda
wenn Unglauben und Gewalt den höchsten Grad erreichen mit iram Heea fia des
Guade den Siag z' earinga. In a ondanan Version hoaßts, da Kaisa dat doatn
schlofn, bis sei Boat siemn Moij um an Tischfuaß gwochsn waa.

Nebanst dem schlofndn Heea soijn im Untabeag oba a no Riesn (Riese Abfalter), so
gnennte Wuijdfraun, wejjchane ähnli de Heinzelmännchen guade Deanst leistn datn,
unn natiali a no de Zweag (Untasbeag Manndln) g'haust unn gwiakt hom.

Net z' vagessn da Deifi, dea de Wuijde Jogd onfiat unn net blos auf oana
Teufelskopf gnenntn Fejjswond vo da Reitaoijpn seine Spuan hintalossn hot.
Donemn gibt’s aa no zoijreiche Geista, wejjchane auf d'Beag unn oijs dadrungane
Sejjn in de Sää zum Guadn mohnan oda aa zuam gspenstischn Keglschbuij eilodn.

Fian Uasprung vom Noman Berchtsgoan gibts glei mehrane Song: Noch oana dat ea se
vo da Songgstoijt Berchta bzw. Perchta obleitn, wejjchane a mit da Frau Holle
gleichgsetzt wead. A ondane bhaupt, des waar am gwissn Berchtold zua vadonga,
dem a Nix vom Keenigssää an Weg zum Soijz unn zua rechtschoffanan Oabat oijs
Beagmo im no heit existiarandn Soijzbeagweak vo Berchtsgoan gwiesn hätt.

Des Berchtsgoana Toij liagt in de Ostoijpn unn is vo de Berchtsgoana Oijpn
umgemn. Neba dem Drum vo Watzmo, dea zum Bsteign olladings bloß fia Trainieade
taugt, gibts no weidare bärige Beagwondarungen unn -touren. Vom Deitschn
Oijpenvarein wean in de Beag ummadsdum mehrane Hittn bwiatschoft.



https://bar.wikipedia.org/wiki/Bayernhymne

De Melodie stammt vo Konrad Max Kunz aus'n Joah 1860. Da Text vo dena
uaspringlichn drei Strophen stammt vom Michael Öchsner. Beide worn Mitglieda vo
da Bürger-Sänger-Zunft München, de des Liad am 15. Dezember 1860 easchtmolig
effentlich gsungan hom. Wei des Liad boid zum Voiksliad worn is, san
untaschiedliche Fossunga in Umlauf kemma. 1948 hod da boarische Dichta Joseph
Maria Lutz a neiche Fossung gschriem. Seit 1964 wead des Bayernlied bei
staatlichn Vaanstoitungan gspuid und seit 1966 Hymne gnennt.

Ministerpresident Alfons Goppel hod am 29. Juli 1966 in ana Bekanntmachung de
Lutz-Fossung vo da Bayernhymne empfoihn. Daraus is a joahlanga Streit zwischn
Lutz- und Öchsner-Anhänga entstandn, de eascht vo Franz Josef Strauß zugunstn vo
da Öchsner-Fossung entschiedn worn is, de scho 1952 im kulturpolitischn
Ausschuss vum Bayerischen Landtag einstimmig beschlossn worn is.

Im Gegnsotz zu andan Regionalliadan wia an Badnerliad stähd de Bayernhymne untam
Schutz vum § 90a StGB (Vaunglimpfung vum Staat und vo seinan Symboln).

1. Gott mit dir, du Land der Bayern, Deutsche Erde, Vaterland! Über deinen
weiten Gauen Ruhe seine Segenshand! Er behüte deine Fluren, schirme deiner
Städte Bau Und erhalte dir die Farben Seines Himmels, weiss und blau!

2. Gott mit dir, dem Bayernvolke, Dass wir, uns'rer Väter wert, Fest in
Eintracht und in Frieden Bauen uns'res Glückes Herd! Dass mit Deutschlands
Bruderstämmen Einig uns ein jeder schau Und den alten Ruhm bewähre Unser Banner
weiss und blau!

1. Gott mit dir, du Land der Bayern, Heimaterde, Vaterland! Über deinen weiten
Gauen walte Seine Segenshand! |: Er behüte deine Fluren, schirme deiner Städte
Bau und erhalte dir die Farben deines Himmels, weiß und blau!:|

2. Gott mit uns, dem Bayernvolke, wenn wir, unsrer Väter wert, stets in
Eintracht und in Frieden bauen unsres Glückes Herd; |: Dass vom Alpenland zum
Maine Jeder Stamm sich fest vertrau Und die Herzen freudig eine unser Banner,
weiß und blau!:|

3. Gott mit uns und Gott mit allen, die der Menschen heilig Recht treu
beschützen und bewahren von Geschlechte zu Geschlecht. |: Frohe Arbeit, frohes
Feiern, reiche Ernten jedem Gau! Gott mit dir, du Land der Bayern unterm Himmel,
weiß und blau!:|

Gott mit dir, du Land der Bayern, Deutsche Erde, Vaterland! über deinen weiten
Gauen ruhe Seine Segenshand! Er behüte deine Fluren, schirme deiner Städte Bau
und erhalte dir die Farben Seines Himmels Weiß und Blau.

Gott mit uns, dem Bayernvolke, dass wir, unsrer Väter wert, fest in Eintracht
und in Frieden bauen unseres Glückes Herd; dass mit Deutschlands Bruderstämmen
einig uns der Gegner schau, und den alten Ruhm bewähre unser Banner Weiß und
Blau!

Gott mit ihm, dem Bayern-König, Segen über sein Geschlecht! Denn mit seinem Volk
im Frieden wahrt Er dessen heilig Recht! Gott mit ihm, dem Landesvater, Gott mit
uns in jedem Gau, Gott mit dir, du Land der Bayern, Deutsche Heimat Weiß und
Blau.

Gott mit dir, du Land der Bayern, Deutsche Erde, Vaterland! Über deinen weiten
Gauen ruhe Seine Segenshand! Er behüte deine Fluren, schirme deiner Städte Bau
und erhalte dir die Farben (und der Himmel dir erhalte) Seines (Gottes) Himmels
Weiß und Blau!(Seine Farben Weiß und Blau!)

Gott mit uns, dem Bayernvolke, dass wir, unserer Väter wert, fest in Eintracht
und in Frieden bauen unseres Glückes Herd! Dass mit Deutschlands Bruderstämmen
[dass in Not und in Gefahren](dass der Freund da Hilfe finde,) einig uns der
Gegner schau und den alten Ruhm bewähre [wo die Rautenbanner wehen,] unser
Banner Weiß und Blau. [unsre Farben, Weiß und Blau]

Gott mit ihm, dem Bayer-König! Segen über sein Geschlecht! (Vater Max aus
Wittelsbach) Denn mit seinem Volk in Frieden (über seinem Hause wölbe) wahrt Er
dessen heilig Recht. (sich des Himmels schirmend Dach) Gott mit ihm, dem
Landesvater!(Gott erhalte uns den Herrscher,) Gott mit uns in jedem Gau! (Volkes
Glück in jedem Gau!) Gott mit dir, du Land der Bayern,(reiner Sitte, deutscher
Treue) Deutsche Heimat Weiß und Blau! (ew’ge Farben Weiß und Blau!)

Gott mit uns und Gott mit allen, die der Menschen Heilig Recht treu behüten und
bewahren von Geschlechte zu Geschlecht! Gott mit dem, der Recht und Frieden uns
bewahrt in jedem Gau! Gott mit dir, du Land der Bayern deutsche Heimat – weiß
und blau!



https://bar.wikipedia.org/wiki/Bajuwarn

Bajuwarn oda Baiuwarn (Leid aus Behmen, da urspringle Nam vo de Baiern) san a
germanischer Stamm, der wo im heitign Bayern (in Oidbayern), Estareich und
Sidtiroi siedlt. Ma vamuadt, dass si de Bajuwarn uma Ende vom 5. und Ofang vom
6. Joahundat aus de Markomannen entwicklt ham, de wo ausm heitign Bähmen noch
Estareich und Bayern ausgwandat san und sie zum Toal mit da kelto-romanischn
Restbevejkarung vamischt hom. Im Middloida worn de Bajuwarn dann oana vo de vier
Groaßstämm im Heilign Remischn Reich und worn bis 1156 undan Herzogdum Baiern
goant. 1156 is dann untam Friedrich I. Barbarossa Osterrichi vo Baiern trennt
woan und zum Herzogdum eahom woan, wos de Geburtsstund vo Estareich wor.

Der Nam vo de Bajuwaren (Latein: Baioarii oda Bavarii) setzt sie aus zwoa Weata
zam, nämle aus Baio und war wos iwasetzt Leit aus Bähmen hoasst. As easchtgliad
Baio geht af den kejtischn Stamm Boier zrug, wejche im heitigen Bähmen gsiedlt
ham, woher a der Nam fia Bähmen stammt. Des Zwoatgliad war/wer is des
germanische und oiddeitsche Wort fia Mann, wos ma heitzedog in de Weata Werwoif
und Wergejd no findn duad.

Boarisch gheat zam mitm Alemannischn und am Ostfränkischen zum Obadeitschn. Des
bekanntaste Merkmoi vom Obadeitschn is de voiständige Durchfiarung vo da zwoatn
Lautvaschiabung.

Entstandn is as Boarische wia aa as Alemannische ausm Elbgermanischn, so is es
aa ned vawundale, dass oidboarische Schriftn nua schwar vo oidalemannische z
untascheidn san. Ma find jedo a gotische Einfliss, im Gegnsatz zua de andan
oiddeitschn Mundartn, wia de Wochadog Iada (Dog vom Arios) und Pfinzda (da
fimfte Dog), aba aa Duit und Maut.

Im 4. Joahundat vorm Christus wandat a Toal vo de zwischen Rhein, Main und Donau
behoamatn Boia, woascheinle duach Druck vo de benachtboatn Germanen, ins heitige
Bähmen aus und wean do sesshoft. Mit da Zeit ham sie dann de Boia noch
Pannonien, Noricum und Gallien ausbroadt.

15 vor Christus wead des nerdliche Land zwischen Oipn und Donau vom Remischn
Reich unda de Feidherrn Drusus und Tiberius eaowat und in de zwoa Provizn Raetia
und Noricum eiteilt.

Wia olle Germanen warn aa de Bajuwarn urspringle Heidn, sicha is jedo ned,
wejchane germannischn Getta se vaeaht ham und ob sie dea Gettawejd vo de
Langobardn, de Gotn oda de da Alemannen teilt hom. Ma woaß, dass sie iare Getta
an Haine vaeaht und befrogt ham, sowia de Nadua im ganzen (Bam, Fliss, Eadn
usw.). Duach Eafoaschung vo friane Reihngräwa vo hohe Persenlekeitn (Adlige,
hohe Kriaga …), de mit eanane Ressa begrom woan han, lasst si de
Schlussfoigarung ziang, dass ma berittn noch Walhalla reitn wejd, oiso ins
Jenseits.

D easchtn christlichn Bajuwarn woan zimli sicha Ohänga fum Arianismus, ana frian
christlichn Obspoitung vom Kristndum, de afn Bischof Arius vo Alexandria zruk
ged. Arianische Kristn woan in deara Zeid a fost ole aundan geamanischn
Voiksgrupn oda Barbarn, wia de Rema gsogt hom, wia de Gotn, de Langobardn und am
Aunfaung a de Fraunkn. A schbrochlichs Relikt aus da arianisch-kristlichn Zeid
han im Boarischn de aiganen Bezaichnungen fia de Wochadog, wo da Earidog und da
Pfingsda woaschainli auf a grichisch-gotische Missioniarung zruk ged und aundas
wia im Hochdeitschn nix mid geamanische Gotheitn z'doa hod. (Schau aa:
D'boarische Woocha)

Mea iwa de religiesn Vahejtnis vo de Bajuwarn eafoa ma eascht duach schriftliche
Beleg, vo denan owa neta soichane iwalifat han, de scho in da Zeit vum
fränkischn Eiflus gschriem woan han, wia zan Baischbui s Wessobrunna Gebet und s
Muspilli-Gedicht, d Kassla Konveasazionen oda de vo da Wissnschoft toalweis nu
goa ned gscheid beoawatn Mondsea Fragment. In deara Zeid woan woaschainli de
meahran Leit scho komplett christianisiat und katholisch. So schreibt da Bischof
Arbeo fu Fraising in da Vita Corbiniani, dass as Land scho einigamaßn bekeat
woan war ban Eitreffa vom Korbinian. Aus de oidboarischn Quejn is auf jedn Foi
schriftlichn iwahaupt nix iwa iagend an Rest fu ana geamanischn oda keltischn
Religion iwalifat. Es mog owa sei, dass si manche Sochan im Brauchdum ghoidn
hod.

Im Hochmiddloida worn dann fost olle Bajuwarn katholisch bis auf aa boh Leid, de
anders glaibet warn (jiddisch, konfessionslos, ab 16. Joahundat Protestantn im
närdlichen Bereich sowia a boh Heidn). Heitzedog erkennt ma deitle, dass dea
Otoal vo Katholikn und Protestantn gringa wead und imma mehr Konfessionslose oda
andane Konfession zuanehman.

De Agilolfinga warn de easchtn Herzeg vo de Bajuwarn und hom vom 6. Joarhundat
bis ins 8. Joarhundat as Herzogdum regierd. Se ham intensive Beziahunga zua de
Langobardn und de Merowinga ghabt. De Beziahung zu de Langobardn war bsondas
eng, so hot a Nebnlinie vo de Agilolfina sogo de langobardische Krona inneghobt.
Wichtige gschichtliche Earungaschaftn vo de Agilolfina warn:

Da letzde Herzog vo de Agilolfinga war da Tassilo III., ea wo a Enkel vom Karl
Martell und somit aa a Vedda vom Karl den Groaßn. Ea is no im Lindsoida vo seim
Onkl Pippin ois Herzog eigsetzt woan. Vaheirat war er mit da Liutpirc, da Dachta
vom Desiderusm dem letztn Langobardnkine. Zu de Errungaschaftn vom Tassilo kean
unda andarm de zoireichn Klosdaneigrindunga. 788 is da Tassilo vom Karl dem
Groaßn oklogt woan, unda andam wegn Fahnenflucht (oidhochdeitsch: harisliz),
wovo ma ausgäht, dass des ned stimmt, wei es nua in de Reichsannaln eawähnt
wead. Stott an Todesurteil is ea in a Klosda vabannt woan.

Nochdem Karl da Groaße an Tassilo III. abgsetzt und in de Vabannung gschickt
hot, iwanimmt ea as Herzogdum. Wei Baiern a wichtiges strategisches Gebiet war
(in Baiern worn de wichtigstn Oipnpässe noch Italien und es war de Ostmark geng
de Awaren), hot eas in seina Gesamtheit lassn. So wars aa in seim Interesse,
Baiern ois wichtign Bestandteil in sei Reich einzugliedan. Ois ea sein ejdastn
Suh Lothar ois Kine iwa Baiern eigsetzt hot, is damit klar woan, dass Baiern aa
in Zukunft vo an Kine regiart wean soi. Ois aus dem Fränkischn Reich as West-
und as Ostfränkische Reich enstandn is, is Baiern zum Keanland vom
Ostfronknreich gwoan und hod bsondane Bedeitung griagt, zuamoi olle Kinen vom
Ostfränkischn Reich zuagleich aa Kine vo Baiern warn. Wichtige Earungaschaftn vo
de Karolinga warn:

Ois da Ludwig das Kind ohne Nochkommen starm is, hots a koan Karolinga mehr gem,
der des Erbe otretn hät kinna. Duach den Umstand und duach de Hilfe vom
boarischn Adel is dann der Luitpoldinga Arnulf I. an de Macht kema. Des warad
owa aa ned mäglich gwen, wenn ned scho sei Vadda, da Markgraf Luitpold vo
Bayern, de Macht vo seim Gschlecht weit ausbaut häd. Noch ana Reorganisation vom
Heer, zua dea ea Kirchgita eizogn hot, wejche ea dann seine Lehnsvasalle gem
hot, hot ea 913 de Ungarn besiegt und in am Vatrog de Zuasicherung griagt, dass
se in Baiern nimma eifoin. Noch längan Streit mitn Heinrich I. (HRR) hot da
Arnulf I. de Owahoheit vom Heinich I. oeakonnt, im Gegnzuag hot ea am Arnulf I.
sei eignständige Herrschaft oeakannt. Ois sei Suh dann Heazog woan is, hot da
Otto da Groaße de Sondarechte nimma oeakannt, und ea is scho noch oam Joh
abgsetzt woan. Sei Nachfoiga is am Arnulf I. sei Bruada, da Berthold, woan, dea
jedoch fian Heazogstitl auf wichtige Rechte veazichtn miassn hot. Wichtige
Earungaschaftn worn:

Nochdem da Berthold stoam is, is da Heazogstitl ned glei an an Heinrich III.
vagem woan, sodan zuanächst an an Otto sein Bruadan, an Heinrich I.. Eascht 983
hot ma dann an Heinrich III. zum Heazog eanangt, 985 is ea dann wiada obgsetzt
woan zuagunstn vom Heinrich II.. Aus Ausgleich hot ea as Heazugdum Kärntn
griagd.



https://bar.wikipedia.org/wiki/Augustus

Augustus (is laddeinisch fia: da Eahabene) (*23. Septemba 63 voa unsana Zeid
z'Rom und is z'† 19. August 14 n. Kr. in Nola bei Neapel). Ea wa da Adobtivbua
vom Cäsa und da easchde Koasa vo Rom.

Olladings hod si da Antonius a ois da Eab vom Cäsa gseng und de zwoa waan a fasd
sauba zamgruggd. Da Senad woid nämle von eam gschüdzd wean, wei da Antonius in
Gallien seine Drubbn zamzogn hod. Wias da Deifi wui, hamsa se aba gegan Senad
veabundn und han midanand gega Rom maschiad, des wa dann 43 voa unsana Zeid. De
zwoa wan de zwoa mächdigsd Menna, ham oba koa Goid ned ghabd und ham desweng no
an Lepidus iwaredd, daasa beim Triumvirat midmachd (Vo dem hodma olladings
danoch nimma fui ghead). De Möada vo seim Adobtivvodda hoda 42 bei Philippi
gschlogn.

Es wead eam a da Dod vo da Kleopatra zugschrim, weila an Antonius noch lengam
Kriag bei Actium gschlogn hod und auf sie go ned schaf wa. Sei Propaganda z'Rom
hod de ägybdische Kenigin auf olle Fälle sauba zlegd, so dasma si ned a moi
sicha is, obs dea beriamde Soibsdmoad wa.

Im Joa 27 voa unsana Zeid hod sei grouße Sdund gschlogn kobd, do hoda an Tidl
Augustus griagd, is Tribun auf Leemszeid und Princeps woan. Bis zu seim Dod 14
noch Kristus is da sbrichwöadliche remische Friedn, de "Pax Romana" gwen.



https://bar.wikipedia.org/wiki/Assisi

Assisi (lateinisch: Asisium) is a Stod im italienischn Umbrien in da Nachn vo da
Regionalhauptstod Perugia. Berümt is Assisi haid hauptsächlich ois Geburtsort
vom hl. Fronz vo Assisi (aa hl. Fronziskus), da Grinder vo d' mindern Briader
(haid: Fronziskaner oder Minoritn) und da hl. Klara, da Grindarin vom
Klarissnordn.

s mittloiterliche Stodbüid mid da Stodmauer und Festungsruine Rocca Maggiore is
no guad dahoidn und is im Joar 2000 in d' Listn vom UNESCO-Wöidkuiturerwe
aufgnumma worn.

Da Ort is vo d' Räma terrassnfärmig auf am Föisnrückn on da Westseitn vom Monte
Subasio darichtt worn. Aus rämischa Zaid findn se haid no de Stodmauern, s Forum
(oder Morktblotz Piazza del Comune), a Theater, a Amfitheater und da Tempe vo da
Minerva, der spader in d' Kirchn Sta. Maria sopra Minerva umbaud worn is.

Im Joar 545 is da Ort grässtntails vo d' Ostgotn zastärt worn, er is spader
unter d' Herrschoft vo Lombardn kemma und is danoch d' Grofm vo Spoleto
unterstöid worn.

Im Joar 1181/1182 is da berümtaste Son vo da Stod, da hl. Fronz vo Assisi, do
geborn worn.

Im Joar 1197, oiso drai Joar noch seiner Geburt auf'm Morktblotz vo Jesi, is da
spaderne Koaser Friedrich II. in Assisi tauft worn.

Turistn wern vuroim vo d' Kirchn S. Francesco und Basilika Sta. Chiara, d'
Grobstättn vom hl. Fronziskus und da hl. Klara ozong. Dodamid is Assisi a
bedeitnder Püigaort vom Kristntum. Sengswert is aa d' fronziskanische Oasiadelai
Eremo delle Caceri. Auf'm Weg durthi entspringt d' Quöin Fontemaggio, de in
rämischer Zaid d' Stod mid Trinkwosser vasorgt hod.

De Dopekirchn S. Francesco, vo dera da Bau 1228 ogfonga hod (in drai Ewanen am
westlichn End vo da Stod darichtt), is am 26. September 1997 bai am schwarn
Erdbeem stork beschädigt worn. Viar Laid san do ums Leem kemma. De baim Erdbeem
zum Tail beschädigtn wertvoin Freskn in da Ower- und Unterkrichn (umara 1300
ogfonga), de unter onderm vo Giotto di Bondone und Cimabue stomman, san
mittlarawaile restauriart worn.

D' Basilika S. Francesco ghärt wia d' ondern fronziskanarischn Püigerstättn in
Assisi seid'm Joar 2000 zum Wöidkuiturerwe vo da UNESCO.

Da neiare Tail vo Assisi ligt am Fuass vom Berg um d' Kathedrale Sta. Maria
degli Angeli umaradum, de d' klaane Porziunkula-Kapöin umschliasst, in dera da
Fronziskus gstorm is. Sta. Maria degli Angeli is d' sibtgresste Kirchn vo da
Wöid. In dera Kirchn hod 1986 und 2002 s Wöidgebetstreffm vo vüi religiöse Fiara
stottgfundn.

D' Kirchn Sta. Maria Maggiore is aane vo d' öidasten Kirchn in Assisi. Zomm mi'm
Bischofshaus beherrschts d' Piazza del Vescovado. D' Kirchn is auf d' Restln vo
am rämischn Tempe darichtt worn, de no in da Krypta (vo da Vurgängerkirchn) zum
seng san. D' Fassadn is sear schlicht ghoidn, gschmückt durch zwaa vertikale
Lisenen und a zentrale Rosettn. D' Kirchn is bis 1039 d' Kathedraln vo Assisi
gwesn. Do hod da Fronz vo Assisi d' Taufm dahoidn, im ogrenzadn Bischofshaus hod
a 'n Vazicht auf oin irdischn Bsitz voizong.

De Kathedrale S. Rufino is a Bischofskirchn de a wichtige Roin in da Gschicht
vom Fronziskanerordn gspüid hod. Wia de hl. Klara 'n Fronziskus 1209 durt
preding ghärt hod, is s' so ergriffm gwesn, dass sie iar aigane Berufung gspiart
hod. Noch da Legende noch hod se aa s Wunder eraignet, dass da Fronziskus in da
Kirchn predigt hom soi, wärnd er zur glaichn Zaid auf an fairing Wong in da Nähe
vo da Kirchn Portiuncula, oanige Kilometer unterhoib vo Assisi gseng worn is
(noch da Leemsbeschreiwung vo Tommaso da Celano, Vita I, Kap. XVIII).

D' Kirchn is im romanischn Stil darichtt worn, um d' Reliquien vom Bischof
Rufinus vo Assisi, (am Märtirer vom 3. Joarhundert) z' wirding, de durt
aufbewoart worn san. Da Bau hod 1140, noch d' Pläne vo Giovanni da Gubbio,
ogfonga. Im Joar 1228, hod da Popst Gregor IX. 'n Oitor gwait, wiara zur
Heiligsprechung vom Fronziskus in Assisi gwesn is. Da Popst Innozenz IV. hod d'
gsomte Kirchn im Joar 1253 gwait.

Mid Betlehem im Westjordanlond und San Francisco in d' USA bestet a
Stodpartnerschoft.



https://bar.wikipedia.org/wiki/Artemis

Artemis (griachisch Ἄρτεμις) is in da griachischn Mythologie de Geddin vo da
Jogd und vom Woid und de Hiatarin vo de Weibaleit und vo de Kinda. Se gheat za
de zwejf olympischn Gedda. Spoda representiats aa in Mond und iah
Zwillingsbruada Apollon in dualistischa Tradition de Sun.

Iah remischs Pendant is de Diana. Se wead oba aa mid andan Geddina identifiziat:
mid da Geddin vo da Magie Hekate (scho im 5. Jh. v. Kr.), mid da Mondgeddin
Selene in da hellenistischn Tradition mid da Modgeddin Isis. in da remischn
Kaisazeid.

De Artemis woar aa a strenge, wuide und grausome Geddin. Se is wia de Hestia und
de Athene, a Jungfraungeddin, wo aloa oda mid de Nymphm duachn Woid stroaft. Und
aa iahre Ohengarinna, de Nymphn, miassn af imma Jungfraun bleim.

Iahre wichtigstn Attribute san voa oim da Pfei und da suibane Bong (symbolisiat
aa de Mondsiche) und weidas no s Wermutkraut (lat.: „Artemisia absinthium“) und
de Zypressn. Und aa de Viecha vom Woid zejn dazua.

De Artemis is de Dochta vo da Leto und vom Zeus , iah Zwillingsbruada is da
Apollon . Wias vom Zeus gschwengat wor, hod de Leto voa seina eifasichtign Frau
Hera flichtn miassn. Niagends hods hihkena, nua af da schwimmade Insl Delos is
zletzt afgnumma worn.

Wia de Kallisto, de Nymphe und beste Freindin vo da Artemis, vom Zeus vagwoitigt
gwen wor, is se vo da Artemis wegjogd und in a Berin vawondlt worn. A
Entjungfarung wor dena Ohengarinna vo da Artemis strikt vabotn. Da Zeus hod de
Kallisto ois "Grosse Berin" (Steanbuid "Grossa Wogn") in in Himme gsetzt.

Kuaz voam Ofong vom Trojanischn Kriag hod de Artemis in Agamemnon, im Ofiara vo
de Achaia, a Windstuin gschickt, wei ra af da Jogd a Hiaschkua daschossn ghobt
hod, wo ia gweiht wor. Teilweise wird auch als Grund genannt, dieser habe sich
gebrüstet, ein besserer Schütze als sie zu sein. Desweng hod de Artemis sei
ejdaste Dochta Iphigenie ois Opfa gfoadat. Da Agamemnos wor grod dabei dees z
mocha, do hode de Artemis im letztn Momend Dabarma mid im Deandl, hod se vom
Opfatisch grettet und stoddessn a Hiaschkua afn Oitoa glegt. De Iphigenie is ois
Priestarin af Tauris keman (vgl. aa: Iphigenie af Tauris).



https://bar.wikipedia.org/wiki/Arabisches_Oiphabet

S'arabische Alphabet (arabisch: الأبجدية العربية,‎ al-abdschadiyya al-ʿarabiyya)
is s'Alphabet vu da arabischn Sproch und wiad in untaschialiche Variantn aa fias
Peasische, Uigurische, Urdu, Paschtu und aundare Sprochn heagnumma. D'Variantn
vu da arabischn Sproch kimmt mid 28 Buchstom aus, ned midgrechnt san do de
Hüifs- und Vokalzeichn und s'Zeichn fia'n Köihkopfvaschlusslaud. Bis auf 6
Ausnauhmen gibts fia an jedn Buchstom via Schreibweisn, je nochdem ob a alloa
steht oda noch links, rechts oda beidseitig mid am aundan Zeichn vabundn is. De
aundan Buchtstom haum zwoa Schreibweisn: a isoliade und a noch rechts vabundene
Foam. De vaschiednan Schreibweisn san zum Teu gaunz ähnlich, zum Teu owa immens
untaschiadlich. Gschrim wiad s'Arabische wia aa d'Hebräische Schrift und aundare
vawaundte Systeme vu rechts noch links.

S'arabische is noch'm lateinischn s'wöidweid am zweithäifigstn vawendete
Alphabet. Außaentwückid hod si si voa ungefäa anahoibtausnd Joa, wia bei de
aundan Alphabetschriftn aa liegt da Uasprung owa nu weida zruck, nämli bei'm
Alphabet vu de Fönizia, des um 1500 voa'm Christus entstaundn is. S'arabische
Alphabet hängt stoak mi'm Islam zsaumm: Duach'd Ausbreitung vu dem Glaum is mi'm
Koran aa des Alphabet in da Wöid bekaunnt und oft üwanumma woan. Weu de Moslems
glaum, dass da Koran im Hümmi schau featig gschrim gwesn is, hod de Schrift aa
an religiösn und sakraln Charakta, weus s'Mittl gwesn is, mid dem si da Gott (da
Allah) an de Menschn gwaundt hod. Dass d'Schrift fia de Moslems a eingne
Kunstrichtung is, hängt damid zsaumm, dass ma im Islam koane Leid obüidln deaf.

S'arabische Alphabet, wos jo a semitischs Alphabet is, wiad aa in Sprochn
heagnumma, de ned semitisch san wia zum Beispüi s'tuakische Uigurisch und
s'indoeiropäische Peasisch. Weu de Sprochn owa zum Teu Laute kennan, de ma im
Arabischn ned findt, is s'arabische Alphabet fia de Sprochn obgwaundlt und
aupasst woan. Im Lauf vu da Gschicht haum aa mearare Sprochn d'arabische Schrift
wieda bleim lossn, weu aundare Alphabete bessa zu dea Sproch passn.
S'Kasachische zum Beispüi kennt nei vaschiedene Söibstlaute, s'Arabische ois
semitische Sproch kimmt mid drei aus.

De arabischn Buchstom kinan auf mea wia oa Oat soatiad wean. Des heidige System
faungt Zeichn, de anaunda ähnlich han, zsaumm, wiad fias alphabetische Soatian
zum Beispüi in Telefonbiacha gnumma und hoaßt hidschā'ī (هجائي‎) oda aa abtathī
/ أبتثي‎ noch de easchtn Buchstom vu dea Reihung. D'öidare und uasprüngliche Oat
hoaßt abdschad (أبجد‎) und soatiad de Buchstom noch eanam Zoihweat, den ma in da
Spoitn gaunz rechts siachd. S'Woat Abdschad setzd si aus de easchtn via Buchstom
vu da Abdschad-Soatiarung zsaumm, is oiso mid ABC, Alphabet und aa Abtathi zum
vagleichn. So wia im Lateinischn a X fia de Zoih 10 stehd, is im Arabischn am
jedn Buchstom a bestimmta Zoihweat zuagoadnet, nochdem si de Zeichn aa oadnen
lossn. A jeds arabische Woat stehd oiso aa fia a Zoih, nämli da Summ vu de Weate
vu de Buchstom, aus de s'Woat bestehd. De Zuaoadnungen san owa ned einheitlich –
es gibt nämli mea wia des Zuaoadnungsschema, des in dea Taböin augfüahd is, des
wos owa s'geläifigste is. In Klaumman siachd ma d'Zoihnweate, wias im Maghreb
vawendt wean. A dritte Soatiarung, muʿdscham / معخم‎ gnennd, reiht de Buchstom
noch eanam Artikulazionsoat (vu glottal bis labial):

De Zeichn, vu denens netta zwoa Foamen gibt (a isoliade und ane fias End vum
Woat) han in da Spoitn „vabundene Foam(en)“ rod makiad. Kimmt so a Zeichn in da
Mitt vu am Woat voa, schreibt ma d'Foam fias End und nimmt vum nextn Buchstom
d'Foam fia'n Aufaung vu am Woat ohne dass ma dazwischn an Obstaund wia zwischn
zwoa Wöata losst. De tüakis hintalegtn Buchstom han Sonnenbuchstom, bei denen
d'Aussproch vum bstimmtn Artikl (الـ‎ al-) an'dn foigndn Laud aupasst wiad, zum
Beispüi sogt ma النـ‎ ned al-n… sondan an-n…. Bei de aundan Buchstom, de
Mondbuchstom, wiad nix assimiliad; in de aundan Sprochn, de aa s'arabische
Alphabet vawendn, brauchd ma de Untascheidung ned, weus anaseits ned amoi in
olle Sprochn an Artikl gibt und weu auf da aundan Seitn s'Assimilian vum Artikl
a spezifischs Phänomen vum Arabischn is. Dasss je 14 Sonnen- und Mondbuchstom
gibt, is fia maunche Araba da Beweis, wia peafekt eana System is.

S'Hamza, s'Zeichn fia'n Köihkopfvaschlusslaud, is fia vüi Leid da easchte
Buchastob vum arabischn Alphabet, wiad owa meaheitli ned ois oana vu de „echtn“
Buchstom augseng. S'Hamza hod im Gengsotz zu de 28 Zeichn om aa kan zuagoadnetn
Zoihweat. s'Hamza (ء‎) hod netta a Grundfoam, de entweda isoliad gschrim wiad
oda üwa oda unta an Trägavokal, wobei s'Ya ois Trägavokal seina Punktal valiad:
إ أ ؤ ئ‎. Wia ma s'Hamza in am bstimmtn Foi zum schreim hod, des leng ziemli
kompliziade Rögin fest. In de Umschriftn vawendt ma entweda a Apostroph (') oda
wia'd DMG s'Hacksl ʾ. S'IPA-Zeichn is ʔ; im Deitschn kennt ma den Laud vu Wöata
wia beochtn (beʔachten). Uasprüngli woa s'Alif s'Zeichn fia den Laud, fia den
heid s'Hamza stehd. Mid da Zeid is aus'm Alif owa s'Zeichn fia a laungs a woan
und s'Hamza ois neichs Zeichn fia den Laud aus'm ʿAin entwückid woan.

A zuasätzlichs Zeichn is s'Ta marbuta, des woss netta am End vu am Woat gibt und
wia a Ha mid zwoa Punktal drüwa ausschaud (ة‎), wobei de Punktal ned imma
gschrim wean. Ausgsprochn wiads entweda goa ned oda ois t.

S'Arabische is wia aa de aundan semitischn Schriftn a Konsonantnschrift. Fia de
Vokale a, u und i gibts, wauns Laungvokale han, zwoa jeweus a Schriftzeichn.
Zwoa davau owa, s'Waw und s'Ya, san netta Hoibvokale, de aa fia an Konsonantn
steh kinan (s'Waw fia a w und fia a laungs u, s'Ya fia a j und fia a laungs i).
Aa s'Alif hod nu aundane Funkzionen aa; vaoanzlt stengan de Laungvokalzeichn aa
fia wos aundas wia ma sis dengad: Bei'm Voanaum ʿAmr / عمرو‎ bleibt s'Waw stumm
und dient netta zua Untascheidung vu ʿUmar / عمر‎; bei Salah kau mas launge
zweite a ned netta ois Alif sondan aa mid Waw schreim (صلوة‎, صلاة‎); s'Alif in
mi'at / مائة‎‎ /„hundat“ is stumm.

S'Arabische untascheidt kuaze und launge Vokale. Fia de laungen gibts jeweus an
eignen Buchstom (s'Alif, s'Waw und s'Ya), fia de kuazn owa ned. Fia de san
Hüifszeichn zua Vokalisazion entwückid woan, de üwa oda unta den Konsonantn
gschrim wean, noch dem da kuaze Vokal kimmt. De drei Zeichn san s'Fatḥa, s'Kasra
und s'Ḍamma. Wia olle aundan Hüifszeichn aa wean aa de drei ned imma oda eigntli
kaum amoi gschrim, hauptsächli findt mas im Koran. A viats Hüifszeichn zum
Vokalisian is s'kloane Alif (alif chandschariyya), des fia a laungs a stehd, des
im Woat ned duach a „großes“ Alif makiad is. Oa Beispüi fia so a Woat is „Allah“
(اﷲ‎).

Am Woataufaung deaf fia an Vokal nua s'Alif steh, des daun Trägavokal vu am
Hamza sei muaß. Soit da easchte Laut a a oda a u sei, daun kimmt s'Hamza üwas
Alif, fia a i untas Alif. Ausnauhmen fia de Rögi san Wöata wia da Artikl al-
(ال‎) und s'Woat fia „Sohn“, ibn (ابن‎‎), – bei de Wöata is im Alif a Wasla drin
(ٱ‎). Kimmd so a Alif mid Wasla noch am Vokal, wiads ned ausgsprochn (ذو الفقار‎
Dhu [ a]l-faqar), in ned vokalisiate Texte muaß a Wasla owa ned gschrim wean.

Steht am Aufaung vum Woat a launga Vokal oda a Diphthong, schreibt ma noch'm
Alif mid Hamza s'passnde Laungvokalzeichn. Damid ma owa ned zwoa Alif
hintaranaunda schreim muaß, gibts fias launge a am Woataufaung a extrigs Zeichn,
nämli s'Alif mid Madda (آ‎). Des nimmt ma aa hea, waun mittn im Woat a Hamza üwa
am Alif und a laungs a aufanaundatreffn. Im Gengsotz zu de aundan Vokalzeichn
kau ma s'Madda ned oafoch weglossn sondan ma muaßs schreim, weu jo aa a Hamza
drin steckt. A laungs a am End vu am Woat wiad maunchmoi ois Alif maqsura
gschrim, des wia a Ya ohne Punktal ausschaut (ى‎). Bei de vokalisiatn Texte
schreibt ma fia an laungen Söibstlaud s'Zeichn fia'n dazuagheradn Kuazvokal üwa
des Zeichn, dea ma vokalisian wüi, und nochhea in Laungvokal, oiso ــَا‎, ــَى‎,
ــِي‎ oda ــُو‎. Noch dem Schema wean aa de Doppisöibstlaute ai und au gschrim,
nämli ois Fatha-Ya fias ai (ــَي‎) oda ois Fatha-Waw fias au (ــَو‎).

De Zeichn Damma, Fatha und Kasra kinan aa doppid steh und hoaßn daun Dammatan
(ــٌـ‎), Kasratan (ــٍـ‎) und Fathatan (ــًـ‎). De wean vawendt zua Nunazion, da
Kennzeichnung vum unbestimmtn Artikl, fia den ma im Arabischn a Nochsüim nimmt,
weus ka extra Woat fia eam gibt. Aussprecha tuad ma de Zeichn wia de oafochn,
owa mid am n (Buchstob Nun) noche, wohea aa de Bezeichnung Nunazion kimmt.
S'Fathatan gibts netta üwa'm Alif, Alif mid Hamza, mi'm isoliadn Hamza und mi'm
Ta marbuta.

Is a Buchstob ned zum Vokalisian, kau ma üwa eam a Sukun (ــْـ‎, im Woatinnan)
oda Dschazma (im Büidl rechts ois 2b doagstöid, am End vum Woat) schreim. A
letzts Hüifszeichn is daun nu de Schadda (aa Taschdid gnennt; ــّـ‎), de zoagt,
dass a Konsonant vadoppid is. Kimmt zu da Schadda nu a Vokalisazionszeichn, daun
kimmt des üwa oda unta d'Schadda, ned üwa oda unta'n Buchstom (a Kasra laundt so
oiso üwa'm Buchstom). A Beispüi zum Vaauschaulichn vu da Schadda is aa do wieda
s'Woat Allah, wo üwa'm zweitn Lam a Schadda und üwa da Schadda s'kloane Alif
steht.

De gaunzn Zusotzzeichn midanaunda wean ois Taschkil (تشكيل‎) oda Harakat
(حركات‎) bezeichnt.

Im da Arabischn Schrift gibts a vapflichtnde Ligatua und an Haufn weidare
Möglichkeitn, wia ma zwoa Buchstom in oam schreibt. De vapflichtnde Ligatua is
s'Lam-Alif (isoliad ﻻ‎, am End ﻼ‎), des ma stod da Zeichnkombinazion ﻟﺎ‎ schreim
muaß.

De aundan Ligatuan kinan zwoa zsaummgfosste Buchstom sei oda aa mearare wia a
gaunzs Woat (zum Beispüi „Muhammad“ im Büidl rechts). Zwoarakombinazionen waratn
beispüisweis ﲜ‎ fias ﺑﺠ‎ (Ba-Dschim inizial), ﱁ‎ fias ﻟﺦ‎ (Lam-Cha isoliad), ﰎ‎
fias ﺗﻢ‎ (Ta-Mim isoliad) und ﰲ‎ fias ﻓﻲ‎ (Fa-Ya isoliad). A Dreiakombi warat ﶈ‎
fia ﻟﻤﺤ‎ (Lam-Mim-Ḥa inizial). Es san sogoa maunche Wöata im Unicode ois Ligatua
kodiad (zum Beispüi s'llah in „Allah“: اﷲ‎ fia اﻟﻠﻪ‎; de Ligatua zoagt
d'Vokalisazion, ohne dass mas eigem muaß).

Wia in da westlichn Wöid stehd aa im Zoihnsystem vu da arabischn Schrift da
greßte Weat links. De Schreibweis haum de Araba vum indischn Devanagari-System
üwanumma. De Araba söiwa nennan eana Zoihnsystem desweng de „indischn Ziffan“
(أرقام هندية‎‎ arqām hindiyya). So wia d'Araba aa bei eanare Woata vu rechts
noch links schreim, faungans aa bei de Zoihn rechts zum schreim au, oiso bei de
kleanstn Ziffan.

S'Peasische kennd a bissl mea Buchstom wia s'Arabische, weus im Peasischn (ana
indoeiropäischn Sproch) Laute gibt, de wos ma im semitischn Arabischn ned kennt.
Fia de Laute hod ma aus Zeichn, de im Arabischn fia an ähnlichn Laud stengan,
duach zuasätzliche Punktal eigene Buchtom gmocht. Zum Teu san de aa in'd
Schreibweis vu aundare Sprochn mid ana arabische Schrift eidrunga, wia zum
Beispüi ins Urdu und s'Paschto. Im Gengsotz zu de Zeichn aus'm klassischn
arabischn Alphabet haum de peasischn zuasätzlichn Zeichn koan Zoihnweat.
D'Reihnfoige vu de Buchstom im Alphabet is grundsätzli wia im Arabischn, netta
s'Ha und s'Waw san vadrahd; vu de zusätzlichn Buchstom is s'Pe noch'm Be (Ba),
s'Tsche noch'm Dschim, s'Že noch'm Ze und s'Gaf noch'm Kaf eigoadnet, oiso
eanara Foam und eanam Uasprung entsprechnd.

De obing Laute wean im Arabischn bei Fremdwöata aus'm Peasischn duach Laute
easetzt, de ma im Arabischn aa kennt: s'p duach a b, s'tsch duach a dsch, s'g
duach a k oda q und s'ž duach a z.

Zwoa Buchstom vum arabischn Alphabet wean im Peasischn, wauns isoliad oda am End
vu am Woat stengan, aundas gschrim wia im Arabischn: s'Ya und s'Kaf. S'Ya
schreibt ma im Peasischn wia aa in Egyptn am End vu am Woat oda isoliad ohne
Punktal, woduachs mid am Alif maqsura vawexlt wean kau, weu des gleich
ausschaud. S'Kaf schreibt ma im Peasischn ähnli wia eana Gaf, nämli ک‎ (کـکـک‎).
Gwisse Buchstom bezeichnan im Peasischn ned den söibn Laud wia im Arabischn,
weus den Laud vum Arabischn im Peasischn ned gibt. Des trifft auf s'Tha (im
Peasischn ßa, [s]), s'Ḥā (He, [h]), s'Dhal (Sal, [z]), s'Sad (ßat, [s]), s'Dad
(Sat, [z]), s'Ṭa (Ta, [t]), s'Za (Sa, [z]) und s'Ain (Ein, [ʔ]) zua. Da
Buachstom stengan oiso im Peasischn olle fia an Laud, dea im Laud vum arabischn
Original nohe kimmt, dea owa eigntli oiwei schau an eingnen Buchtom hädat. Findn
tuad ma de gaunzn Zeichn hauptsächli in Fremdwöata, denen eana Schreibweis ma
aus'm Arabischn si oogschaud hod.

Im Gengsotz zum Arabischn kau in peasische Wöata de Duachkoppelung aa amoi
untabrochn sei, waun a Voa- oda Nochsüim zu am Woat kimmd oda bei zsaummgsetzte
Wöata. Dafia gibts a Unicode-Zeichn, in Ned-Vabinda ohne Breadn (&zwnj;), auf
peasisch Fāseleh-ye sefr / فاصلهٔ صفر‎, mid dem ma d'automatische Duachkoppelung
untabindn kau (richtig mid Fāseleh-ye sefr: می‌خواهم‎; foisch duachkoppid:
میخواهم‎; foisch mid Leazeichn: می خواهم‎).

In de peasischsproching Gengdn (Iran, Pakistan, Afganistan, Teile vu Indien)
wean außadem teuweis aundas ausschauade Ziffan vawendt, de „Farsi-Ziffan“.
D'Peasische Schreibweis woa d'Grundlog fia de Alphabete vu de weida östlich
gsprochenen Sprochn, de a arabischs Alphabet augnumma hom.

Im Paschtunischn, des si an da peasischn Scheibweis orientiad, kennt ma mearare
Zeichn mid am klan Ringal (hoaßt Pandak) drunta, des kennzeichnt, dass da
jeweulige Konsonantn retroflex auszsprecha is (ڼ ړ ډ ټ‎); s'Gaf (ګ‎) hod aa a
Ringal und is de paschtunische Variantn vum peasischn Gaf, des ma owa in da
Praxis aa findt. S'Hamza kau im Paschto aa ois diakritischs Zeichn aa üwa
Konsonantn steh (Dze: ځ‎, [dz]; ۀ‎, des is eingli a Ligatua), Zeichn mid
zuasätzliche diakritische Punkte han s'Tse (څ‎), s'Xe (ښ‎, [ʂ]) und s'Ge bzw.
Zhe (ږ‎, je noch Region [g] oda [ʐ]). Beim Ye wiad a nockads (ی‎, [j, e, aj,
i]), a fe'li ye mid Hamza (ئ‎, [ə]), a 'schadsina ye mid am Strichal (ۍ‎, [əy];
nua am End vu am Woat), a pasta ye mid oam oda zwoa Punktal untaranaund (ﯦﯥ‎,
[e]) und a 'sachta ye mid zwoa Punktal nemanaund untaschiedn (ي‎, [i]). Stod'm
pasta ye wiad in Pakistan aa s'aus'm Urdu kemmade bari ye vawendt. S'Paschto
kennt außadem mi'm Zwarakay (ــٙـ‎, a woogrechta Strich, auszsprecha ois a kuazs
[ə]) a viats Vokalhüifszeichn, aa waun im Paschtunischn de Vokalhüifszeichn nu
söitna gsetzt wean wia im Arabischn. Im Kuadischn gibts aa Lam mid am kloan V
(ڵ‎), des fia a bsundare L-Variantn stehd und im Ormuri a Re mid Hamza, des fia
den Laud stehd, fia den ma im Tschechischn a "r" mid Hatschek schreibt.

S'Urdu baut emso auf da peasischn Variantn vum arabischn Alphabet auf und hod
zuasätzli auf da oan Seitn neiche Zeichn wia s'bari ye (ے‎), des fia'n Laud ɛː
oda eː stehd, und bekaunnte Zeichn mid zuasätzliche diakritische Makiarungen. A
drüwa gstöids ط‎ kennzeichnt de dentaln Konsonantn: s'ڑ‎ [ɽ], s'ٹ‎ [ʈ] und s'ڈ‎
[ɖ]. Beim h gibts a weng a eings System: S'do cashmi he (ھ‎; de iniziale Foam
aus'm Arabischn is do aa d'isoliade und d'mediale aa d'finale; d'isoliade aus'm
Arabischn is s'tschoti he, a eigena Buchstob) stehd fias Auhauchn vu am Laud,
fias normale h gibts entweda s'bari he (ح‎) oda s'tschoti he (ہ ,ﮩ ,ﮨ‎).
S'Sindhi, des wias Urdu aa a indoarische Sproch is, loand si ned wia de aundan
vawaundtn Spochn an'd Schreibweis vum Urdu au. Im Sindhi, des üwa 50 Zeichn
kennd, san fia de retroflexn Laute Buchstom mid zuasätzliche Punktal voahaundn,
emso fia aughauchde. Im Kaschmirischn wean im Gengotz zu de aundan indoarischn
Sprochn olle Vokale (aa de kuazn oiso) gschrim. Dafia hod ma a wöinföamigs Hamza
eafundn und a Ringal unta da Grundlinie eigfüahd, damid olle üwa 15
Vokalvariantn eindeitig am Buchstom mid Diakritika zuagoadnet san. Dass in de
aundan indoarischn Sprochn mid arabischa Schrift de Kuazvokale ned gschrim wean,
passd ned sondalich guad zu de Eignheitn vu da Sprochfamilie.

Im Jawi, im arabisch-basiatn Alphabet vum Malaysischn, kennt ma a Nga (ڠ‎), a Va
(ۏ‎) und a Nya (ڽ‎). S'Gaf schreibt ma aundas wia im Peasischn, nämli ڬ‎; emso
iss beim Pa (ڤ‎). Im Xiao'erjing-Alphabet findn si a Ci (ڞ‎, [tsʰ]) und s'ois q
transskribiate ٿ‎ [tɕʰ].

Im ehemoling osmanisch-tüakischn Alphabet und in de Alphabete fia'd Tuaksprochn
gibts a Ñef [ŋ], des ma ڭ‎ schreibt. Im osmanischn tüakisch und im
Asabeidschanischn hods ned fia olle Vokale a Zeichn gem, de Schriftvariantn fia
de zentralasiatischn Tuaksprochn hom si fia de vüin Vokale z'höifn gwusst,
indems Hamzas und/oda Vokal-Hüifszeichn eisetzn. Drei Beispüile siachd ma in da
Taböin rechts, s'Uigurische valaungt bei am Vokal am Woataufaung, dass davoa a
Ya mid Hamza gschrim wiad (zum Beispüi ئا‎). Im Uigurischn und Kiagisischn gibts
außadem a Waw mid drei Punktal (ۋ‎) fias v, fia dess im Kasachischn a Waw mid
Hakal gibt (ۆ‎), des im Uigurischn wieda fia'n Vokal ö stehd. S'Ha aus'm
original-arabischn Alphabet stehd in de meistn zentralasiatischn Tuaksprochn fia
zwoa Laute: D'isoliade und d'finale Foam stengan fia an Vokal (fia wöichan
siachd ma in da Taböin), dea ned noch links weidavabundn wiad. D'initiale und
mediale Foam ھ‎ stehd fias h, wobei d'initiale Foam aa isoliad und d'mediale aa
final gnumma wiad.

Im Hausa hod ma si aa neiche Vokalhüifszeichn ausdenkd; weus owa ka oigemein
güitige Schreibweis gibt, findt ma aa bei maunche Laute untaschiadliche
Schreibvariantn. Maunche Variantn brauchn kane neichn Zeichn, aundare vawendn de
Zeichn ٻ‎ fias ɓ und ڟ‎ fias ts, des im Arabischn ned gibt Im Bosnischn san a
dsch und a n, noch dem a j gsprochn wiad, mid am klan Lambda drüwa makiad woan,
a l hingeng mid am klan V. Beim tsch woas umgekeahd: Do hod ma in Laud daun mid
am Lambda makiad, waun nochhea ka j kimmd. Zwoa Zeichn aus'm
weißrussisch-arabischn Alphabet san im Unicode ned voahaundn: Des san a Dal und
a Sad, jeweus mid drei Punktal drunta.

S'arabische Alphabet hod si aus'm Nabatäischn Alphabet außa entwückid, des wos
zum Vaschriftlichn vum nabatäischn Aramäisch gnumma woan is. De öidestn
bekaunntn Texte im arabischn Alphabet san ausm spädn viatn Joahundat und san im
heidign Süd-Jordanien (50 km östli vu da Hofnstod Akaba) gfundn woan. De öideste
datiade Vawendung is a dreisprochige Inschrift vum Joa 512 aus Zebed in Sürien.
Aus da voaislamischn Zeid kennd ma owa netta a Haundvoi Inschriftn, wos aa an
dea Soch liegt, dass de Araba de Schrift eascht kuaz voa'm Mohammed seim Lem
augnumma hom.

Zu dera Zeid is s'Arabische nu ohne diakritische Punktal gschrim woan. Des
hoaßt, dasss fia de 28 Laute netta (je noch Log im Woat) 15 bis 18 vaschiedene
Zeichn gem hod, weu s'Aramäische weniga Laute ghobt hod und a poa im Aramäischn
uasprüngli untaschiadliche Zeichn mid da Zeid gleich ausschauad woan han. De
Zeichn ohne Punktal nennan si Rasm (رسم‎), de dazuaghearade ziemli geometrisch
ausschauade Schriftfoam nennd si Kufi. Damid ma de Laute wieda untascheidn hod
kina han de Punktal eigfüahd woan, de owa a launge Zeid ned vapflichnd gwesn
san. S'öideste Dokument mit de Punktal (إعجام‎ Iʿdschām, „an Söibstlaud mid
diakritische Punktal makiarad“) is auf'n Aprüi 643 datiad und kimmt aus Egyptn.

Mid da Zeid is aa d'Umstellung vu da Abdschad-Reihung zum Hidscha'i-System
kemma. Im Abdschad-System han de neichn Buchstom hint augreihd woan, im
Hidscha'i hans wieda weida viri greihd woan – nämli zu dem Buchstom, vu dem si
si netta duach d'Punktal-Zoih untaschein. Außadem han de easchtn
Vokal-Hüifszeichn und s'Hamza eafundn woan: In da zweitn Höiftn vum siebtn
Joahundat is zum Vokalisian a zweits System mid Punktal eigfüahd woan, wobei
Vokalpunktal rod sei hom miaßn, damid mas ned mid de diakritischn vawexld. Des
System – a Punktal üwa am Buchstom fia a a, ans drunta fia a i, ans auf da Linie
fia a u, jeweus zwoa fia'd Nunazion – hod si aungeblich da Umajadn-Heascha
Haddschadsch ibn Yusuf ausdenkd.

Des neiche System woa owa a ned optimal, weu ma de gaunzn Punktal leicht vawexln
kau und zwoa Foam brauchd. Desweng is ma um de hundat Joa späda zum heiding
System üwagaunga, des da Chalil ibn Ahmad al-Farahidi 786 featig gstöid hod.

S'Ta marbuta und s'Alif maqsura san entstaundn, weu si a Untaschied zwischn dm
klassischn Arabisch und im Arabisch vum Koran entwückid hod. S'Ta marbuta is a
Zwischnding zwischn dm klassischn t und am dialektaln h am Woatend, s'Alif
maqsura is brauchd woan, damid mas vu am noamaln Alif im Auslaud untascheidn
kau, wias nu kane Diakritika ned gem hod: S'Alif maqsura imma fia an laungen
Vokal im Auslaud, a noamals Alif kunnt aundare Funkzionen aa hom. S'kloane Alif
ois Zeichn fia a ned ausgschrimnes laungs a is entstaundn, weu d'Schreibweis vum
Woat Allah aus da Zeid staummd, in dea s'Alif nu ned fia a a sondan fia'n
Glottissschlog gstaundn is. Ma hod de Schreibweis ned aupassd owa a Zeichn
brauchd, damid ma de Woat richig vokalisiad; damid ma wieda a Zeichn fia'n den
Knacklaud hod, is s'Hamza eadochd woan.

D'Schreibkunst is de tradizionelle Oat vu büidnda Kunst in da islamischn Kunst.
Entwückid hod si d'arabische Kalligrafie aus'm Zusaummenhaung, dass ma im Islam
kane Leid obüidln deaf und dass d'Schrift ois des Medium, mid dem si da Gott an
de Menschn gwendt hod, an heiling Karakta hod. Innahoib vu da arabischn
Kalligrafie haum si mid da Zeid mearare Stile (Chatt) außaentwückid, de mid da
Zeid modean woan san oda aa wieda aus da Mode kemma san.

D'öidestn Stile woan d'eckige Kufi-Schrift und d'kuasive Naschi-Schrift
(auszsprecha ois Nas-chi). Aus de Richtungen außa haum si daun noch und noch
aundare Stile entwückid, de Thuluth, Taliq, Nastaliq, Riq'a, Diwani . Gschrim
wean kalligrafische Texte tradizionöi mid am Qalam, ana Oat Roahfeda. Arabische
Kalligrafien san oft aa Kalligramme (Figuangedichtln) – ma schreibt oiso so,
dass nochhand iagnda Foam außakimmd wia de vu am Vogi oda ana Moschee.

Wia schau beschrim stehd d'Ausbroatung vum arabischn Alphabet mid da Ausbroatung
vum Islam in am Zsaummenhaung. D'Schreibweis und s'Buchstomrepatoa is so guads
gehd imma an de jeweulige Sproch aupasst woan, woduach aus'm Abdschad-Alphabet
teuweis a Abugida-System mid arabische Zeichn woan is. Fia de auf'm arabischn
Alphabet aufbauadn Zeichnsätz fia westafrikaische Sprochn gibts an eingnen
Begriff, ʿAdschami. Mearare Sprochn, de friaha amoi arabisch gschrim woan san,
wean heid lateinisch oda kirillisch gschrim.

Nem am Arabischn, des alloa in üwa zwoa Dutznd Lända in Noadafrika, Arabien und
im Nohen Ostn Aumtssproch is, san de wichtigstn Sprochn mid am arabisch-basiatn
Alphabet s'Peasische, s'Paschtunische, s'Urdu, s'Kaschmirische, s'Sindhi und
s'Uigurische, oiso lauta Sprochn, de ma in Asien redt. De wichtigstn Lända
außahoib vum arabischn Sprochraum, de arabisch-gschrimne Sprochn haum san da
Iran, Afganistan, Pakistan, Indien und Kina, wobei s'Arabische ned imma
d'oanzige Schreibweis vu de Lända is.

Im 20. Joahundat is s'Arabische am Balkan, in Afrika südli vu da Sahara und in
Südostasien vum lateinischn Alphabet noch und noch vadrängt woan, in da
Sowjetunion vum kirillischn Alphabet. D'Tiakei is 1928 zum lateinischn Alphabet
üwagaunga und nochdem d'Sowjetunion ausanaundabrocha is, haum aa mearare aundare
Tuaksprochn s'kirillische Alphabet bleim lossn, damids lateinisch schreim kinan.
Im Tadschikischn, des jo mea oda weniga de söiwe Sproch is wia s'Peasische,
ealebt d'arabische Schreibweis duach engare Kontakte zum Iran an Aufschwung.

Im Unicode gibts fia de arabischn Zeichn an eingnen Obschnitt (U+0600 bis
U+06FF) und drei zuasätzliche Bereiche fia bsundare Zeichn, Ligatuan und so Zeig
(U+0750 bis U+077F, U+FB50 bis U+FDFF und U+FE70 bis U+FEFF). Da Basissotz
funkzioniad so, dass a Zeichn automatisch de passnde Foam kriagt (vabundn oda
isoliad), insgesaumt findn si in de vaschiednan Sätz de gaunzn anzlnen Foamen
extra, dazua olle möglichn ned-vapflichtndn Ligatuan, Extrazeichn fia de aundan
Sprochn, de d'arabische Schrift nemman, de Hüifszeichn, Sondazeichn wia s'۞ (rub
al-hizb) und mea. Wean de arabischn Zeichn in'd foische Richtung (oiso vu links
noch rechts) gschrim, is des meistns a Zeichn daifa, dass ma ned d'neichaste
Softwäa installiad hod.



https://bar.wikipedia.org/wiki/Arabische_Liga

D Arabische Liga (arabisch جامعة الدول العربية‎ dschāmiʿat ad-duwal
al-ʿarabiyya, Umschrift: ǧāmiʿat ad-duwal al-ʿarabīya, „Liga der arabischen
Staaten“) is a Internationale Organisation vo arabische Staatn und is am 22.
März anno 1945 z Kairo grind won, wos a ihrn Sietz hod. De Organisation bestehd
aus 22 Mitglieda: 21 Nationalstaatn in Afrika und Asien sowia de
Palästinensischn Autonomiegebiete, wo international ned okennd sind und
inoffiziell duach d PLO vadren weand.

As Hauptziel vom Vabund is d Feadarung vo de Beziehungen vo de Mitglieda aufm
politischn, kuidurejn, sozialn und wiadschaftlichn Gebiet (Finanzwesn,
Dranschboat, Kuitua, Gsundheitswesn, Medien). Dazua soid a nu d Unabhängigkeit
und d Souveränität vo de Mitglieda und de arabischn Außnindaressn gwoad wean.
Streitfälle vo de Mitglieda undarananda soind vahindat und gschlicht wean.
Außadem soi d Anerkennung vo de Palästinensischn Autonomiegebiete ois
unabhängiga Stod gschafft wean.



https://bar.wikipedia.org/wiki/Arabische_Hoibinsl

D Arabische Hoibinsl (arabisch جزيرة العرب‎, Umschrift: Ǧazīrat al-ʿArab), a
Arabien, is mid 2,73 Million km² Flächn de gresste Hoibinsl auf da Wejd und ligt
auf da Arabischn Blattn. Geologisch ghearads zu Afrika, geografisch oba zu
Asien. S gresste Land auf da Hoibinsl is Saudi-Arabien.

D Arabische Hoibinsl wiad vom Goif vo Akaba und am Roudn Meer am Westn und am
Siadwestn, vom Arabischn Meer am Siadn und am Siadn und a vom Persischn Goif am
Noadostn begrenzt.

Tektonisch gseng is de Hoibinsl sejba d Arabische Blattn. Geologisch ghead d
Hoibinsl zua oidn afrikanischn Kontinentalmassn, a wenns duachn Grabebruch vom
Roudn Meer trennd is. D Hoibinsl is mid da Groußn Nefud am Noadn und da Rub
al-Chali im Siadn fast ganz a Wüstn.

Auf da Arabischn Hoibinsl lingand de heidign Staatn Jemen, Katar, Kuwait, Oman,
Saudi-Arabien und de Vereinigtn Arabischn Emirate. Am Noadn hamd da Irak und
Jordanien an wengal an Anteil a da Hoibinsl. D Bvejkarung vo da Arabischn
Hoibinsl wa 2008 eba bei 60.000.000 Eihwohna.



https://bar.wikipedia.org/wiki/Anton_Pawlowitsch_Tschechow

Da Anton Pawlowitsch Tschechow [ˈtʃʲɛxəf] (russ. Антон Павлович Чехов (
Aussproch?/i), wiss. Transliteration Anton Pavlovič Čechov; * 17.jul./
29. Jenna 1860greg. z Taganrog, Russland; † 2.jul./ 15. Juli 1904greg. z
Badenweiler, Deitsches Reich) wor a russischa Oarzt, Schriftsteja und Dramatika.
Ea guit ois oana vo de grässdn Vafossa vo Kuazgschichtn vo oin Zeidn. Owa aa a
boar vo seine Theatastickln san recht bekannt worn, wia de Drei Schwestan, De
Mewe oda Da Keaschgoartn.

De moastn vo seine Gschichtn drahn se ums Lem vo Kloabiaga in Russland in seina
Zeid. Ofd gähds ums Schlechte im Menschn und um an Vafoi vom geistign Lem. Im
Middlpunkt stähd dabei imma de Charaktaristik vo de Menschn und ned de Handlung.
Oft bleibt da Ausgang vo de Gschichtn unbstimmt. Da Vazejstui is imma kuaz und
prägnant. „De Kiaze is de Schwesta vom Talent“, hod a sejm amoi gschriem. Ea hod
aa bewusst ned noch da Natua gschriem, sondan eha impressionistisch; des hoasst,
eam hom nua bstimmte Sichtweisn intaressiad.



https://bar.wikipedia.org/wiki/Anthony_Rowley

Da Anthony Robert Rowley (* 22dn Juli 1953 in Skipton, Yorkshire) is a britischa
Schbrochwissnschoftla und Dialektfoascha dea heit Brofessa fia Geamanistik auf
da Ludwig-Maximilians-Univeasidet z Minga is. Ea hod fü iwa d'boarischn Dialekt
gfoascht und gschrim und is a da Schef fu da Mundoatfoaschungskomission fu da
Boarischn Wissnschoftlichn Akademi.

Nochdem a in Skipton in da Schui woa is a 1971 zan schdudian noch Reading
gaunga. Doat hod a daun 1975 a sein Betschela (B.A.) an da University of Reading
gmocht. Fu 1975 bis 1977 is a ois Ausdauschschdudent noch Rengschbuag kema und
is doat zan easchdn Moi gscheit min Boarischn in Kondakt kema. Fu Rengschbuag
hod a schbeda noch Bairait gwegslt und hod doatn 1981 sein Dokda (Doctor
philologiae) gmocht. Im 87ga Joa hod a habilitiad und is Brofessa in Bairait
woan, wo a bis ins 88ga aini a untaricht hod.

Im 1988ga Joa is a daun in Minga Schef fu da Mundoatfoaschungskomission fu da
Boarischn Wissnschoftlichn Akademi woan, de unta aundam a s'Boarische Weatabuach
(BWB) aussa gibt, fu dem dawai owa eascht a boa Tei feati han. Said deara Zeid
hod da Rowley Anthony fü wissnschoftliche Oawatn iwa de faschidanen Variantn fum
Boarischn gmocht und iwa sei Foaschung an Haufn Biacha und Artikl gschrim. Ea
intressiad si dabai ned neta fia de Dialekt fum Boarischn, de in Bayern gret
wean, sondan a fia de boarischn Schbrochinsln in Noaditalien, bsondas fia
s'Feaschdolarische (Bersntolerisch, ital.: mòcheno).

Da Rowley Anthony is obwoi a eigentli aus Englaund kimt und Boarisch eascht ois
Fremdschbroch gleand hod, heit oana fu de wichdigsdn Expeatn wos as Boarische
bedrift. Ea fadrit an pragmatischn und modeanen Zuagaung wos in Schdönweat fum
Dialekt und da Definizion fu Schbroch betrift und güt ois Föadara fum Boarischn.
In da Zeid seit dem ea da Schef fu da Mundoatkomission fu da Boarischn
Wissnschoftlichn Akademi woan is, hod des Inschdidut owa a nix zan Ausbau fun
Boarischn oda zum Entwükin fu ana einheitlichn Kodifiziarung baidrong, sondan
siagt si ois rain wissnschoftliche, blos beobochdende Foaschungseinrichtung, de
a blos auf Hochdeitsch und ned auf Boarisch publiziad. In Estareich is des owa
mim Insdidut fia Estareichische Dialekt- und Naumenslexika (Dinamlex) ned fü
aundas.

In am Artikl iwa d'Wikipedia auf Boarisch in da deitschn Dogeszeidung "Die Welt"
hod da Anthony Rowley a boa kritische Sochan iwa des Brojekt do gsogt, nemli:

Mid deara Aussog hod a auf da oan Seitn ned gauns unrecht ghobt, aundaraseits
hods domois grod amoi 800 Artikl gem, fu denen nu ned recht fü berig woan.



https://bar.wikipedia.org/wiki/Ansbach

Ansbach, bis ins 18. Joahundat ois Onolzbach bezeichnt, is a greisfreie Stod,
Sitz vo da Regierung vo Middlfrankn und aa vom Landratsamt Ansbach.

De Stod liegt in ebba 40 km sidwestlich vo Niamberg an da Fränkischn Rezat, im
Eizugsgebiet vom Main. Sie is flächenmäßig de fünftgreßte Stod vo Bayern. Des
Stodgebiet grenzt an de umliegendn Gmoandn (im Nordn beginnend, Umlauf im
Uhrzoagasinn) Weihenzell, Petersaurach, Sachsen bei Ansbach, Lichtenau,
Weidenbach, Burgoberbach, Herrieden, Leutershausen und Lehrberg.

und aa weiterne, kleanere Orte (Weiler und Oaödn). A baar der oom gnenntn
Ortschaftn san baulich mit Ansbach zsammagewachsen.

Im Joa 748 is zwischn dem Onoldsbach (vo daher da spadare Name Ansbach) und da
Rezat a Benediktinerkloster gründet worn. In den folgenden Joahundertn wachsen
des Kloasta und de danebenliegende Siedlung zu a Stod zsamma. Ansbach is 1221 as
easchte Moi ois Stod erwähnt worn. De Stod war seit 1331 de Hohenzollern
untastellt. 30 Joa drauf war Ansbach de Haptstod da vaschiadenen zollerschen
Herrschaftsbereiche. Ois de Hohenzollern zu Kurfiarstn vo Brandenburg aufgstieng
san, is Ansbach net mit Brandenburg vaeinigt bliem und is ois
Brandenburg-Ansbach unabhängig worn. Vo 1523 bis 1603 warn de Markgrafn vo
Ansbach aa Herzög vo Jägerndorf (schaug Patenstod). Ansbach is Heimatstod vom
Astronomen Simon Marius, der de Monde vom Jupiter vo den Tirmen des dortigen
Schloss aus no vor Galileo Galilei entdeckt ham soll. Vo 1769 bis zu seim Doad
im Joa 1787 wirkt des Mitgliad da Hofkapelln Bernhard Joachim Hagen ois
Violinist und Lautenist am Ansbacher Hof. 1791 vazichtet da letzte Markgraf Karl
Alexander vo Brandenburg-Ansbach geng a joaliche Leibrentn auf Ssei
Herrschaftsgebiet und tret seine zwoa Fiarstntimer Ansbach und Bayreuth an
Preißn ab, um si mit seim Gspusi a scheens Lem in England zum macha. Später foin
oi zwoa Landesteile an des Kinereich Bayern, 1806 zeascht des Ansbacher Gebiet
im Austausch fia des wittelsbachische Herzogtum Berg, 1810 aa des
zwischenzeitlich französisch vawoite Bayreuther Teilfiarstntum.

Im Joar 1796 wejd Maximilian Joseph, Herzog vo Zweibrücken und bayerischer
Kurprätendent Ansbach zu seiner Exilresidenz, nochdem Zweibrücken vo Frankreich
bsetzt worn is. Preißn hot si 1795 im Frieden vo Basel vom Reichskriag geng des
revolutionäre Frankreich zruckzong und sei Neutralität erklärt. Damit woa des
preißische Ansbach a sicherer Zuafluchtsort. Maximilian vo Montgelas entwickelt
dafia sein landlosen Fiarstn Maximilian Joseph a umfassendes Konzept vo a
kinftign radikaln politischn Neigstoitung vo Bayern. De Denkschrift is duach
Eberhard Weis ois „Ansbacher Memoire“ ediert. Noch'm Erbfall vo 1799 und dem
Regierungsantritt vom nunmehrigen bayerischen Kurfiarsten Maximilian IV. Joseph
und späteren (ab 1806) Kenig Max I. Joseph is des Ansbacher Memoire zua
konzeptuellen Grundlage vom modernen bayerischen Staat worn.

Vo 1831 bis 1833 lebt Kaspar Hauser in Ansbach und werd dort im Hofgartn
umbracht. Nach zunehmade Probleme bei da Trinkwossavasorgung geht 1900 des
städtische Wossawerk im 25 km entferntn Gersbach, des bis heit gmeinsam mit dem
1966 errichtn zwoatn Werk in Schlauersbach 98 % vom Trinkwossa liefert, in
Betrieb. Nach'm zwoaten Wödkriag. De amrikanische Militärvawoitung richt in a
ehemalign Lungenheilanstoit im heitign Stodteil Strüth a DP-Lager a zua
Unterbringung vo Displaced Persons ei.

Dank am 1709 vo Markgraf Wilhelm Friedrich erlassenen Privilegs werd ab 1710
produziert. Zeascht (bis in ebba 1725) iwanimmt Ansbach des blauweiße Dekor aus
Rouen, spada erweiterte ma de Palettn um Mangan, Grea und Gelb. Unta J. G. Ch.
Popp glingt des Kopiern vo kinesischn Dekor da Greana Familie - des macht
Ansbach brühmt. Bsonders kostbor san de Sticke vo dera Familie und koid beoite
Stickln mit Kirschblüten und Vögl in Reliefdekor. De Manufaktur bsteht mit a
kurzen Unterbrechung 1806/1807 bis 1839.

Bei da Obabuargamoastawoi am 2. März 2008 erreicht de parteilose Niambergerin
Carda Seidel, de vo am Bündnis aus BAP (Biargainitiative Ansbacher Parteiloser
e.V.), ödp und Freie Wäler Ansbach unterstitzt worn is, 38,9% vo de Stimma und
war damit no vor dem Amtsinhaba Ralf Felber (SPD), da auf 32,8% kemma is.
Wolfgang Bartusch (GRÜNE) erzuit 26,0% und Rüdiger Silberer (FDP) 2,2%. Bei da
daraufhin folgendn Stichwaoi am 16. März 2008 erreicht Carda Seidel 67,0% und
Ralf Felber 33,0%.

Ansbach is seit dem 21. Juni 1954 Patenstod fia Krnov (Jägerndorf) in
Tschechien. De Patenschaft is hauptsächli aus da oidn geschichtlichn Vabindung
mit dem Herzogtum Jägerndorf und aus den Bemühungen vom Freistaat Bayern, de
Sudetendeutschen wirdschaftlich, kuidiarell und sozial einzugliedan. Da Grinder
des Jägerndorfer Hoamatarchivs in da Patenstod Ansbach, Professor Ernst Kober,
geborn am 4. September 1885, vastarb am 30. November 1963 in Ansbach und is am
Stodfriadhof beerdigt. Er war da Vater da Patnschaft. Zsamm mitm Fachlehrer
Konorza, der 1953 iwa den Bund da Vatriemen (BdV) in den Ansbacher Stodroud
gewejd worn is, konnt unta dem damalign Obabuargamoasta Burkhardt – dem spadern
Bezirksratspresidenten – da Weg zua Patenschaft vorbreit wern. In de
Jägerndorfer Hoamatstuben san in sechs Räume Exponate aus da Gschichte vom
Herzogtum Jägerndorf zum Besichtign. Sie befindn si im Rückgebäude vom oidn
Rathaus am Martin-Luther-Platz. Des „Jägerndorfer Heimatarchiv“ is im
Kulturzentrum (Stodarchiv) am Karlsplatz.

Nem da Evangelisch-Lutherischen Kira in Bayern und dem Stoddekanat Ansbach
innahoib vom Erzbistums Bamberg san in Ansbach foigende Freikirchen vatreten:

Ebenfois ham de Kira Jesu Christi da Heilign vo de letztn Tag (Mormonen) a
Gmoaschaft in Ansbach konstituiert. Mit am Zuzug vo Gastarbatern aus
mehrheitlich muslimische Länder gibt's aa a baar kloane muslimische Gmoaschaftn.
Seit 2005 gibt's an kloana buddhistischn Tempel, ebenso wia a kloane
hinduistische Gmoa seit 2007. Nem den oom gnenntn Glaamsgmoaschaften bestengan
no weitere Freikirchen und Religionsgmoaschaften in Ansbach.

Deitschlandweit bekannt is Ansbach in de 60er Joar, ois da TSV 1860 Ansbach
zwischn 1960 und 1962 zwoamoi de deitsche Feldhandball-Moastaschaft gwunna hot.
Weiters san de Ansbacher Grizzlies 1981, 1982 und 1985 Deitscher Moasta im
American Football. De Basketballabteilung spuit ois hapa Ansbach in da Pro
B-Liga. Ansbach war zudem mehrmois Etappenort vo bedeitende deitsche Radlrennen.
In de Joar 2000 und 2003 endet a Etappe vo da Deitschland-Tour in Ansbach, 2001
war de Internationale Bayernrundfahrt fia Radprofis zu Gast in da Residenzstod.
Weitere bedeitende Vaeine:

De Stod is weiterhin bekannt fia de kunststoffvaarbatenden Unternehma (Oechsler
AG, u. a.) und de Automobilzulieferindustrie. De Firma Robert Bosch GmbH stellt
mit ihre uma 2500 Mitarbata oan da wichtigstn Arbatgeba im Raum Ansbach dar. Mit
da PIGROL Farben GmbH, de ihrerseits im Joa 2002 de KULBA BAUCHEMIE übanumma hot
, is in Ansbach a namhafter Hoiz- und Bautenschutzherstella beheimatet. In
Ansbach-Eyb hot de HYDROMETER GmbH, a wödweit bekannter Hersteller vo Wossa- und
Wärmezählern ihren Haptsitz. Da örtliche Einzelhandel werd mehrheitlich duach de
Interessnvatretung da Ansbacher Innenstod „PRO City“ vatretn. Nordwestlich vo da
Oidstod is des 1997 errichte Eikaffszentrum Brücken-Center.



https://bar.wikipedia.org/wiki/Akustik

De Akustik is de Lehr van Schoi. Schoi is a elastische Wöön in da Fuam vo oana
raimli und zeidli periodischn Dichteschwaunkung in da Materie, des haßt, a
Druckwöön. De Schoiwöön is in Gasn und Flissigkeitn a Longitudinalwöön
(Schwingung in da Ausbroadungsrichtung), is Festkerpan kauns sowoi a
Transversalwöön (Schwingung normäu zua Ausbroadungsrichtung) wia a
Longitudinalwöön sei. Im Vakuum kau si a Schoiwöön goa ned ausbroadn.

Da Schoipegl wiad entweda ois Schoiföödgressn (Schoidruck, Schoischnöön,...) oda
ois Schoienergiegressn (Schoileistung, Schoienergie, Schoiintensität,...)
auge'm, de mitanaund an quadrotischn Zaumanhaung haum.

Es wiad iblichaweis da Schoidruck in Pascal gmessn. Ma rechnat se den
Zehnalogarithmus ausm Vahötnis vo de Quadrat' vom gmessanan Schoidruck zua
Heaschwöön aus. De Eiheit vo dem Vahöötniswert is 1, des wiad owa ois Bel
definiat, benaunt nochm Alexander Graham Bell. Nocha multipliziast des no mit
10, so kriagst den Schoidruckpegl in Dezibel.

De Bauakustik bschäftigt se mim Schoischutz in Gebaidn. Schoischutz beginnt scho
bei da Planung, z. B. suitast koane Schlofzimma glei nemad an Lift auordnan.
Fian Luftschoischutz-Nochweis muass des Bewertete Schoidämm-Moß (Außnwänd,
Fensta, Tian) und de Bewertete Standard-Schoipegldiffarenz (Innenwänd und Deckn)
an gewissn Weat eareichn. Fian Keapaschoischutz (Trittschoischutz) vo Deckn is
da Bewertete Standard-Trittschoipegl moßgeband.



https://bar.wikipedia.org/wiki/Affing

Affing is a Gmoa im Landkreis Aichach-Friedberg. Sie liegt damit im
Regierungsbezirk Schwoom, trotzdem ghert de Gmoa zum boarischn Sprachraum.

Da Ortsteil Affing mit Iglbach liegt an da Stootsstraß 2035 (Augschburg -
Neuburg) am Affinga Bach und is rund zehn Kilometa nordestli vo Augschburg in da
Nachan zum Flughafn Augschburg.

De Gmoa Affing grenzt an de Nachbargmoandn Augschburg, (Gersthofen), Reaing,
Oaing, Höiabooch, Aichach-Griesbeckerzell, Obergriesbach und Friedberg.

A Grobhiglgruppm und remische Funde deitn auf a friare Besiedlung hi. Da Ortsnam
Affing kunnt auf a bayerische Grindung duach an Affo hiweisn. Affing is 1040
easchtmois urkundli erwähnt und war vor 1800 Sitz vo a gschlossnen Hofmark vo de
Grafn vo Leyden. Sie war a Tei vom Kurfiarschtntum Bayern.

De Ritter-, Hofmarks- und Herrschoftsgschicht nennt foigende Leit: Perenhart de
Affingin (1040), Ulrich vo Affingen (um 1090), seine Buama Udalschalk und
Giselher (um 1126), Otto vo Affing und Burkart vo Affingen (um 1150), Eberhart
vo Affingen (1350) und foigende Lehens-Besitza vo da Hofmark Affing: Engelhart
vo Oberndorf (1425), sei Tochta Amalie mit Ehemo Wolfgang Woidecker (um 1470),
Walter vo Gumppenberg (1506), Seifried vo Zillenhart (1552), Woidecker (bis
1621), Georg Friedrich vo Stauding (ab 1621), Johann Baptist Freiherr vo Leyden
- Kurfiarschtlicha Vizekanzla z Minga (ab 1682).

De Adelsfamij vo de Freiherrn vo Gravenreuth hod anno 1816 de Hofmark Affing
(und 1831 de Hofmark Obergriesbach) kafft und is seitdem Schlossherr z Affing.
Da Erwerba, Karl Ernst vo Gravenreuth wor Diplomat und hod ois Generalkommissär
des kurz vorher an Bayern kemmane Schwobm vawoit.

Im Zug vo de Vawoitungsreforma in Bayern is mit dem Gmoaedikt vo 1818 de heitige
Gmoa Affing entstandn.

Buagamoasta is seit 2002 Rudi Fuchs (seit 2006 CSU, vormois CWG-BB / FBG), da
vorherige Gschäftsführa da Gmoa. Im März 2008 is Fuchs fia a zwoate Amtszeit
wiedagwejd worn. Buagamoasta seit 1978: Johann Matzka, Helmut Tränkl, Rudi Fuchs
Buagamoasta sei Okt. 2015: Markus Winklhofer, CBV (Christliche Bürgervereinigung
Affing)

Duach de Errichtung vom „Deutsch-Polnischen Vasehnungskreiz“ in Aulzhausen san
scho 1993 Kontakte zua polnischen Kreisstod Łobez (deutsch Labes) aufgnumma
worn. - Unabhängig davo is 1993 aa in Lobez a „Deutsch-Polnische Gedenkstätte“
errichtet worn. - Seit 1997 gibts a offizielle Städte- bzw. Gmoapartnerschaft,
de u.a. vom Affinger „Partnerschaftskomitee Lobez e.V.“ pflegt werd.
2007 feiertn de zwoa Gmoandn ihr zehnjaarigs Partnerschaftsjubiläum.

Sidle vo da Gmoa Affing valafft de Bundesautoboh 8 (A8), im Westn de Bundesstraß
2, im Ostn de Bundesstraß 300. Im Gmoatei Mühlhausen liegt da Flughafn vo
Augschburg. A Umgehungsstraß nerdli vo Anwalting und Gebenhofen werd gengwärti
vom Stootlichen Straßnbauamt Augschburg plant.



https://bar.wikipedia.org/wiki/%C3%9C

S'Ü (kloa gschrim ü) is a Buchstob vum lateinischn Alphabet, des aus am U mid am
Trema (oda "Umlaud") bestehd.

Im Deitschn güit s'Ü ois a U mid Umlaudpunktal drüwa, ned ois komplett eigna
Buchstob. S'Ü kau fia'n laungen Laud [yː] oda fia'n kuazn Laud [ʏ] steh, s'kuaze
[y] gibts im Deitschn netta in Fremdweata. Altanativ zu am Ü kau ma im Deitschn
aa UE schreim, wos hauptsächli gmocht wiad, waun a Ü technisch ned möglich is.

Aus'm Deitschn is s'Ü in skandinavische Sprochn wia s'Schwedische eidrunga, wos
tyskt y („deitsches Y“) gnennd wiad und netta in Wöata voakimmd, de aus'm
Deitschn staummen.

Entwückid hod si s'U mid Umlaud aus am U mid am kloan E drüwa (Uͤ), des mid da
Zeid zu zwoa Punktal ogwaundlt woan is.

Im Spanischn, und Katalanischn wiad s'Ü gschrim, waun ma kennzeichna muaß, dass
a U in am Woat ned stumm is, sondan ois U auszsprecha is. D'Buchstomkombinazion
gue wiad nämli im Spanischn ois [ge] ausgsprocha, güe owa ois [gue]. Im
Fraunzösischn gibts s'Ü netta in a poa Eignnaumen wia in Capernaüm, im
brasilianischn Portugiesischn gheads zwoa eigntli aa gschrim (qüinqüelíngüe
„fümfsprochig“), wiad owa imma öfta ausglossn. Im Rest vum portugiesischn
Sprochgebiet schreibt ma ka Ü ned.

In vüi Tuaksprochn, im Ungarischn und im Estnischn stehd s'Ü fia'n Laud [y]. Im
Ungarischn kennd ma aa nu a Ű, des fia den söiwn Laud stehd, waun a laung is
[yː].

In de chinesischn Umschriftn Pinyin und Wade-Giles stehd s'Ü emso fias [y],
wobei ma de Punktal im Pinyin netta schreibt, waun a Woat ohne de Punktal
vawexlt wean kentad. Auf de chinesischn Tastatuan gibts owa ka Ü ned, drum nimmd
ma in da Rögi s'V, des eh sunst ka Vawendung ned hod. De austronesische Sproch
Rotumanisch kennd s'Ü emfois ois Zeichn fias [y].

Im Unicode is s'Ü an de Codepunkte U+00DC (da Großbuchstob) und U+00FC (da
Kloabuchstob) voahaundn. Desöim Stöin belegts in ISO 8859-1.

In TeX kau ma s'Ü im Textsotz mid de Befehle \"U und \"u und grafischn Sotz mit
\ddot U und \ddot u schreim.

Im HTML gibts de benaunnten Zeichn &Uuml; fias große Ü und &uuml; fias kloane ü.



https://bar.wikipedia.org/wiki/Wonneberg

Wonneberg is a Gmoa in Obabayern. Sie zejt zum boarischn Sprochraum und is Tei
vom Landkreis Traunstoa und aa Mitglied vo da Vawoitungsgmoaschoft Waging am
See.

A Ortschaft Wonneberg selba gibts net. Unta den 51 Ortschaften im Gmoagebiet
buidt Learnd am Wonneberg (hoachdeitsch St. Leonhard a.Wonneberg) den
Gmoamittelpunkt.

Da easchte schriftliche Beleg fia den Nama Wonneberg findt si im Joar 1000 ois
in uuagingariorum monte (auf'm Waginga Berg). Des Gebiet vo da kloana Landgmoa
im Rupertiwinkl hot vo 1275 bis 1810 zum Erzstift Soizburg ghert und is dann zu
Bayern kemma. 1496 is im Auftrag vom Soizburga Erzbischof Leonhard vo Keutschach
de gotische, dem Hl. Leonhard gweichte, stattliche Kira baut worn. De Gemälde in
dem bemerkenswerten Flüglaltar san a Schenkung vo da Lafana Schiffergilde. 1818
is de heitige politische Gmoa entstandn. Wonneberg kimmt 1972 noch da Auflösung
vom Landkreis Laufen zum Landkreis Traunstoa. 1978 is sie Teil vo a
Vawoitungsgmoaschaft.

Lebendig is da Leonhardiritt, a uroide Woifahrt auf Rooß, zua spadgotischen
Woifahrtskirch zum Hl. Leonhard am Wonneberg. Bevor Leonhardi-Woifahrten untam
Joar duach de Amtskirch 1881 untasagt worn san, ham Pfarrwoifahrtn aus de
umliegendn Gmoandn Schutz und Huif beim Viechpatron aufm Wonneberg gsuacht. In
dera religiösn Tradition steht bis heit da Leonhardi-Ritt, der oi Joar am 6.
November bzw. am Sunnta davor oda danach beganga werd.



https://bar.wikipedia.org/wiki/Weana_Wossavasurgung

De Wossavasurgung von Wean gschiacht hauptsächlich iba de I.
Hochquöönwossaleitung ausn Rax-Schneeberg-Gebiet in Niedaestareich und de II.
Hochquöönwossaleitung ausn Hochschwabgebiet in da Steiamoak.

De easchte Wossaleitung in Wean haum de oidn Röma baut, wias no im domoligen
Vindobona dahaam woan. Wias oba vo do ohzogn san, hod si kaana mea drum gschert
und auskennt, wia mas repariat, hot si aa kaana und so is mid da Zeit imma mea
vakumman. Hie und do findt ma no Restln, oba davo hauma nix.

Da Kaisa, Adlige, Klesta und a poa gstopfte Leit, de sis haum leistn kennan,
haum augfaungt, eigane Wossaleitungan zum baun. De meistn davo san aus da
Wienerwoidgegend einakumman und waun da gnädige Herr guat drauf woa, hod si des
aafoche Voik vo dera Leitung aar a Wengl a Wossa nehman diafn.

De easchte Wossaleitung, de a bissl a greßas Grätzl vasurgt hod, woa de
Albertinische Wossaleitung. De hoz Wossa aus da Gegnd vo Hittelduaf einebrocht
und in da Josefstod, in Neibau und in Mariahüf is bei Brunnan aussagrunnan, wo
mas sis hod hoin kennan.

Daun hot da Kaisa Ferdinand I. augschofft, doss ma a Wossaleitung fia de gaunze
Stod baun soi und wäula mitzoit hod, is daunn a Kaisa Ferdinands-Wossaleitung
tauft wuan.

Des Wossa woa a gfüütaz Wossa aus da Ead neman Donaukanäu. Boid hoz oba fia de
Stod nimma greicht und imma schlechta is aa wuan, so doss de Leit vom Wossa aus
dera Leitung grad a so kraunk wuan san wia vom Brunnanwossa.

De Laudon´sche Wossaleitung is zwoa eignlich ane vo de oidn historischen
Wossaleitungen, hod oba am längsten ghoidn. Da Brunnan woa in Hadersduaf aufn
sognaunnten Laudon-Gut.

1958 hot de Stod Wean des Gut kauft wengan Woid- und Wiesngirtl um de Stod
umadum und dabei is daun aa des Wossa kontrolliat wuan. Und wäus iwarissn haum,
doss des Wossa ned in Urdnung is, is da Brunnan ogspeat wuan und de Leit, de an
da Laudon´schen Wossaleitung aughängt woan, haum eana Wossa ausn Weana
Leitungsnetz und vo da Wientoiwossaleitung kriagt. Des hod oba ned wirkli
funktioniat und wegn dem haum de Wossawerk Probebohrungen gmocht und aa a
wiaklich leiwands Wossa gfundn.

Im August 1958 hod da Weana Stodrot zuagstimmt, doss ma duart in da
Mauabochstroßn um 277.000 Schülling a klaans Wossawerk baut. 21. August 1958 Im
61er-Joar hod da Weana Laundeshauptmau Franz Jonas, der wos gleichzeitig aa da
Burgamasta woa, auf Grund vom Wossarechtsgsetz vo 1951 a Grundwossaschongebiet
veruadnet. Im Feba 1988 is des Grundwossaschongebiet zum Schutz von da
Laudon´schen Wossaleitung daun wieda aufghobn wuan.

D´ Wientoiwossaleitung woa de Idee vo ana privatn Firma. Eigentli woitns a poor
Staubeckn im Wienfluss baun, oba daun is nur ans vawirklicht wuan, da heitige
Wienerwoidsee. Durt haums es Wossa vom Wienfluss gfültert und noch Wean
einagleit in an Behölta und da Stod Wean verschebert. Und de hots ois Nutzwossa
an Fabriken und de Eisenbaun weitavadraht.

S´Grundwossawerk Nußdorf is während da Nazi-Herrschoft baut wuan, wäus Aungst
ghobt haum, dass denan Hochquöönleitungen wos passiern kunnt und Wean daun am
Trockanen sitzat. Des Werkl is gaunz obn beim Nußdorfer Wehr und hoit des vom
Schotta gfültate Wossa vo da Donau ausn Bodn.

Aufaungan tuat de Leitung beim Grundwossaweak Mittandurfa Senkn in Moosbrunn,
weswegn de Aungelegenheit oft aa Wossawerk Moosbrunn haaßt, und head in Unterlaa
in Wean beim Trinkwossabehööta Unterlaa auf, wo a Pumpweak is, damid ma des
Wossa gscheit in de Leitung einebringt.

In dera Aufbereitungsaunlog soi des Grundwossa, wos im Grundwossaweak Nußdorf,
im Grundwossaweak Lobau und im Grundwossaweak Donauinsel aussepumpt wiad,
zenträu so aufbereitet wean, doss guat gnua fia de Hygienevuaschriftn is.

Da Kubikmeta Trinkwossa kost inklusive vo 10 Perzent Umsotzsteia 1,3 Euro pro
Kubikmeta. Da Wossazöhla, den wos ma haum muaß, kost je noch da Anschlussgreß
zwischn 17,44 und 209,28 Euro inklusive 10 Perzent Umsotzsteia im Joa.

Des Wossaquantum, wos vo a jedn Obnehma bezogn wiad, is a de Grundlog fia de
Berechnung von da Obwossagebühr, sofern ned a Eigenwossavasurgung vurliegt, wia
des im Aumtsdeitsch haßt. Ois Obwossa kost des Weana Wossa daun 1,69 Euro pro
Kubikmeta inklusive 10 Perzent Umsotzsteia.

Zu de auffölligsten Bautn aun de gaunzn Wossaleitungen ghern de Aquädukte. Vo
denan gibts 30 mit 2.833 Laufmeta aun da I. und 100 mit 5.565 Laufmeta aun da
II. Hochquöönwossaleitung und olle stengans unta Denkmoischutz.

Von de Stoilln siacht ma dafia natuagemäß goa nix. Aun da I. Hochquöönleitung
gibts 40.718 Laufmeta und an da II. Hochquöönleitung gor 89. 566 Laufmeta. Zu de
jingsten Stoilln ghern da Schneeoipenstoilln aun da I. HQL, mit dem ma s´ Wossa
vo de "Sieben Quöön" ausn Steirischen ummahoit und de noichfoigend bautn Stoin
(Lärchsteinstollen mit 2,6 Kilometa läng, Wetterinstollen mit 8,1 Kilometa
läng), doss mas Wossa vo da Pfannbauanquöön a no in de I. Hochquöönwossaleitung
einebringt, obwois eigentli im Hochschwabgebiet daham is und damit eigentli zur
II. Hochquöönwossaleitung gherat.

De easchtn Trinkwossabehölta, wos ma in Wean baut hot, des worn da Behölta
Rosenhigl - durt hot a da Kaisa Franz Joseph I. feierlich mitn Spatn gstochn,
obwoi in de Berg scho g´arbeit wuan is und daun nau de Behölta Schmölz,
Wienerberg und Laaer Berg. Wia de II. Hochquöönwossaleitung baut wuan is, haums
nau etliche Behölta dazubaut. 2006 hot Wean fia 1.554.517 Kubikmeta Wossa Plotz
ghobt in seine Behölta. Am weitasten siacht ma den Favoritna Wåssatuam, der glei
nebn dem Wossabehölta Wienerberg steht, oba nua a poor Joar in Betrieb woa.

Ois scheenster Behölta vo de oidn wird da Trinkwossabehölta Hackenberg
bezeichnet. Von de jungan is woarscheinlich da Behölta Bisamberg mit seine
bunten Figuren vom Gottfried Kumpf da scheenste. Außadem is a da anzige drüber
da Donau. Da greßte und ana von de zwa Wossabehölta, de in Niedaestreich daham
san, is da Trinkwossabehölta Neisiedl am Staaföd. Zum Zeitpunkt seina Erbaung
woar a sogar Wödrekord! Ob ers heit nau is, wiss ma ned.

Im Joar 2006 hots in Wean 3.281.400 Laufmeta Wossarearln in olle meglichen Greßn
gebn. Aus Aunloss vom dreimillionsten Meta hot ma am Schworzenbergplotz beim
Hochstroibrunn an goidforbenen Weana Trinkbrunn aufgstöllt. Dafia, dass schnöö
Reserverearln bei da Haund san, waun ans plotzt, haum de Weana Wossawerke a
eiganes Rohrloga.

Eigentlich woas jo da Ehrgeiz vo de Plana von da I. Hochquöönwossaleitung, dass
ma s´ Wossa ohne Pumpn bis in de hechstn Stockwerk bringt und hot de
Wossabehölta so weid ois gehd auffebaut auf de Berg. Oba daun san de Heisa
nochkumma und es is nix aundas ibabliebn, ois do Pumpwerkln zum baun. Des
easchte woa des Pumpwerk Bratensee und daun is da Favoritner Wossaturm
nochkumma.

Des deazeid jingste haums in Maua am End von da II. Hochquöönwossaleitung baut
und 2006 ereffnet.

Wiavüüs wirklich gibt is ned gaunz kloa. 11 steht in da an Untalog, vo 14
schreibt de aundare. Strom liefans uma 63 Müllionen Kilowattstundn, wos so uma
22.000 Haushoitn entspricht.

Mit an tiafsten Punkt vo 151 Meta Seehechn in da Lobau und 542 Meta Seehechn am
Hermannskogl im Weanawoid is Wean ollas aundre ois a ebane Aungelegnheit.

Und daun gibts nau de "Druckzone Behälter Buchberg" im 14. Hieb mit uma 288 Meta
Seehechn und de "Druckzone Behälter Liesing" im 23. Hieb mit uma 299 Meta
Seehechn. Des san a nua zwa klane Grätzln, fia des a eigane Extrawurscht brotn
haum messn.

D´ Weana Wossawerke kaufn aus eahnan Büdschee a heite nau Grundstickln, des
brauchn kennan und kimman si unta aundam um de Vawoitung und Erhoitung vo de
Schutzgebiet und de Grundstickln, de mit de Leitungen in Zsammhaung stengan.

Im Jenna 2007 hot da Orkan Kyrill im Woid vo de Wüdoipena an Fleck Woid umglegt,
den ma alla ned schnö gnua wegbrocht hät und de Gfoah woa, dass da Borkenkäfa in
Rest vom Woid a nau zsaummfrisst und damit der Quöllschutz ausn Gleichgewicht
kummt, hot mas Bundesheer zu Hüfe ghoit. Des woa bis jetzt da greßte
Assistenzeinsotz fia des Bundeslaund Wean - und des in da Steiamoak.

Wäu vü Trinkwossa aus Karstlaundschoften staummt, haum si Italien, Kroatien,
Slowenien und Estreich zsaummgfunden und a Forschungsprogramm augwurfn, wos drum
geht, wia ma Quöönschutz, Laund- und Forschtwiatschoft und zletzt a in
Fremdenvakea unta an Huat bringt. G´hassn hot des Projekt KATER (= KArst waTER
research program), de EU hot des gaunze ois Interreg IIIB-Projekt mitbrennt und
de Weana Wossawerke haums Kommando ghobt.

Und im Septemba 2008 hot in Wean da Wödwossakongress von da IWA stottgfundn, wos
natirle a ned ohne de Weana Wossawerke ohgaunga is.

Vü Leit wissens goa ned, oba des Weana Wossa muaß wengan Gesetz her chloriert
wern.

De Wossahärtn liegt so zwischen 6 und 11 Grad deitscher Härtn, manchesmoi sogoa
bei 16. Daunn nämli, waun a a Grundwossa ins Leitungsnetz eigfüllt wiad. Gspian
dan des voa oim da 2., 3., 11., 20., 21. und 22. Hieb.

A speziölles Problem bei da Wossaqualität san - oda bessa gsogt woan - de
Bleirearln. Fria, oiso so uma bis 1938, hot ma grod bei de
Hausaunschlussleitungan Bleirearln gnumma, wäu ma mit de bessa hot orbeiten
kenna. Späta daun is ma draufkumma, dass des Blei ned gsund is und hot daun
augfaunga, de Rearln gegn "normale" auszumtauschn. Laut Plan soitn de Wossawerke
Ende 2007 damit fertig wuan sei. Wofia de Wossawerke ned zuaständig san, san
Bleirearln im Haus, bessa gsogt: nochn Wossazöhla. Wäu durt heat in jeda
Beziehung de Zuaständigkeit vo de Wossawerke auf. Do muaß se daun da Hausherr
drum kimman.

Des ane steht in Kaiserbrunn und is in an oidn Aufseherhäusl untabrocht. Wia ma
sis denkn kau, gez do um de Gschicht von da I. Hochquöönleitung. Des zweite is
in Wüdoipn. Do is ned nua es Wossaleitungsmuseum untabrocht, sondan a es Pfoa-
und es Hoamatmuseum.



https://bar.wikipedia.org/wiki/Trentino-Sidtiroul

Trentino-Sidtiroul (italienisch Trentino-Alto Adige, bis 1972 Trentino-Tirouler
Etschlond) isch die nerdlichschte Region va Italien. Sie isch 13.607
Quadratkilometa grouß und hot rund 1.051.951 Einwouner (2013). Die Londschoft
isch schtork durch die Olpn gepräg, bsunders von die Dolomitn. Dor Hauptfluss
isch die Etsch, auf de a der italienische Nome von Sidtiroul zrugggeat ("oubers
Etschlond").

Haupstod von der Region isch Treant, die Funktionen von dr Hauptstod (Togungsort
vom Regionalrot und Verwoldungssitz) toaln si Treant und Boazn.

Die Region beschteat aus die zwoa autonomen Provinzn Sidtiroul und Treant
(Trentino).

Die Region hon an Sondeaschtatus. Dr sell garantiert a weitgehende Autonomie: in
dor Gsetzgebung, in dor Verwoltung (Schual, Gsundheit), in die Finanzn. Dor
Groaßtoal von de Kompetenzn von dr Region isch ober an die Provinzn ibertrogn
gwurdn.

Dr Fortbeschtond von dor Region isch rechtlich und politisch gsichort: Af dr oan
Seit isch die per Verfossungsgsetz und Stootsvertrog mit Öschterreich ogsegnete
Sotzung (Verfossung) von der Region Grundlog von dor Sidtirouler Autonomie. Und
dorzua isch in dr Verfossung von Italien veronkert: Die Provinzn Trentino und
Sidtiroul bildn die Region (Art.116, Abs.2).

Die Hauptwirtschoftszweige sein Londwirdschoft und Fremdenverkear, Induschtrie
gibs lei rund um die greaßern Schtädt.

Doe Region keart zu die wohlhobendschten in Italien und in Europa
(Bruttoinlåndsprodukt pro Koupf ibor 30.000 Euro) und hot oane von die
niedrigschtn Orbeitslosnzohln in Italien und Europa (untr 3 Prozent).



https://bar.wikipedia.org/wiki/Tiken_Jah_Fakoly

Da Tiken Jah Fakoly (Doumbia Moussa Fakoly, * 23. Juni 1968 z'Odienne, Côte
d'Ivoire) is a Musika vo da Öfnboakistn. Da Fakoly ghead zu de wichdigsdn Musika
vum Reggae in Afrika.

Da Fakoly is im Noadwestn vo da Öfnboakistn auf'd Wöd kema. Seine Leid woan
Griotn, so hoassn de Musika doat. Schau wia a kloa woa, hodn da Reggae
intaressiad. Späda hoda daun sei easchte Bänd, de 'Djelys' ghoassn hod
zaumgstöd. Mit dera Bänd isa im gaunzn Laund bekaunnt woan.

Wia da easchte President vo da Öfnboakistn, da Houphouët-Boigny Felix gstoam is,
is da Fakoly duach seine bolitischn Liadatexte aufgfoin. Seitdem nennans in
Fakoly an "Reggae-Protest-Sänga" vo Westafrika.

Im 1998a Joar, hoda in Paris gspüd, des woa in Fakoly sei easchta Auftritt in
Eiropa.

Nochn 2002a Oibum Francafrique is a noch Mali ins Exü gaunga, doat duad a mid
seina Musi und seim bolitischn Ongaschmo weida..

Da Tiken Jah Fakoly spüd an Roots-Reggae. Singa duada oft auf Franzesisch oda in
ana afrikanischn Sproch, a boa moi singda a auf Englisch. De meistn vum Fakoly
seine Liadtexte san stoak bolitisch.



https://bar.wikipedia.org/wiki/Tanka

A Tanka (jap. 短歌, bar. kurze Strouph) isch a kurzes, japanisches Getichtl, des
aus fünf Zeiln zu 31 Silbm besteaht. Die genauere Ûnordnung der Silbm isch 5 - 7
- 5 - 7 - 7. Aus die erschten drei Vers håt sich in 16. Jåhrhundert nòr es Haiku
entwickelt. Es håt seine theoretischn Wurzln in Zen-Buddhismus.

Es Tanka v'rfolgg an logischn Aufbau: Die obern drei Zeilen seins Hokku, dejs
imgrunde wia a Haiku ôlaft und an kurzen Augenblick aus dor Natur einfångg; die
untern zwoa Långzeiln bildn die Synthese bzw. sein an Åntwort afs Hokku.
Meischtens gibb do dor Tichter an persönlichen Kommentar ô, während dor obere
Toal meahr beschreip und an erlepe Såch realistisch dôrstellt.

Es Tanka kheart zu die elteschten literarischn Formen vè Japan und isch schun in
Frian Mittelålter beleg. Es isch desholb beliabter als åndre g'wort'n, weils af
dor oan Seit kurz und prägnant bleib, af dor åndern Seit sich beschtens drzua
eignet, persönliche Betråchtungen in an ernscht'n und net selten aa
melanchoulischn Toun ummer zè bringen. Spater sein die untern zwoa Långzeiln
ålleweil eftr aweck g'låssn g'wort'n. In Tichterrundn håt man mit die obern drei
ummergspielt und v'rsuacht si ålm mit die gleichn zwoa Långzeiln zè kombiniern.
Zun Schluss wår'n solche Dreizeiler als Glickspringerlen und Inschriftn beliaper
als es Tanka selber. Es sou entståntenen Haiku håt es Tanka in seiner Rolle
schliaßlich ôgleast, obr bis heint net v'rdrängg.

Es Man’yōshū (jap. 萬葉集, bar. Såmmlung vo die zehntausend Plattln) wår die
erschte groaße japanische Getichtsåmmlung aus 'n 8. Johrhundert. Es håndelt sich
um a Såmmlung vo mehr als 4.500 Getichtln, drunter aa a Haufn Tankas vo
unbekånnte Poejtn. Untn isch a boarische Ibersetzung vo oan:



https://bar.wikipedia.org/wiki/Tadschikistan

Tadschikistan (tadschikisch in kyrillischer Schrift: Тоҷикистон, Todschikiston,
offiziej: Republik Tadschikistan, tadschikisch: Ҷумҳурии Тоҷикистон, Dschumhurii
Todschikiston) is a Binnenstoot in Zentralasien. D Haptstod vo Tadschikistan is
Duschanbe.

Fost de Hejft vom Stootsgebiett liegt auf 3.000 m iba NN oda nu häa. Da Ostn vom
Land wiad vom Pamir-Gebiag und vom gresstn Tei vom Pamir-Houchland prägt. Dodat
is a da hechste Beag vom Land, da 7495 m houe Pik Ismoil Somoni (friaha: Pik
Kommunismus). Am Noadn vom Land dastreckt se d Gebiagskettn vom Alai. Sidli vo
da Serafschankettn liegt im Westn vom Fan-Gebiag. Grod am eissastn Noadn hod
Tadschikistan mid am Tei vom Ferghanatal Diafland, wos duachn gresstn Fluss vom
Land, am Syrdarja, gwassad und intensiv ockabautechnisch gnutzt wean ko. Da
gresste Tei vom Land ko wega da Hähn und am Relief grod extensiv
viechwiatschoftli gnutzt wean. Da gresste See is da Karakul (380 km²) am Ostn
vom Land; andane grouße Seen hand da Saressee (~ 80 km²) und da Zorkulsee
38,9 km². Da gresste Stausee is da Kairakkum-Stausee (520 km²) am Syrdarja.



https://bar.wikipedia.org/wiki/Tabernakel

A Tabernakel (hebräisch משכן, Mischkan, Residenz) is im Judntum a transportables
Heulichtum (a heuligs Zöt bzw. a heulige Hittn), des wos des Voik Israel nochm
Auszug aus Ägypten auf seine Waundarungen ständig mitgfiat hod. Es woa da
Inbegriff fia den Präsenz vaum Heagod, bevua de Judn wieda sesshoft wuan san und
Tempe baut haum. Des Tabernakel woa, vaafocht ausdrickt, a Oat vau transportabla
Synagogn.

Des Wuat Tabernakel kummt ausm Lateinischn und is vom Wort taberna obgleit, des
wos Hittn oda Wiatshaisl haast. Da Luther hod fias Tabernakel s Wuat Stiftshittn
prägt.

Nochn Tanach woa des Tabernakel ca. 15 Meta (30 Ellen) laung, 5 Meta (10 Ellen)
braad und 5 Meta hoch. De Konstruktion woa a Oat Fochweakraumen aus Akazienhoiz,
des wos mit Goid iwazong woa. Iwan Fochweakraumen san vaschiedane Deckn ghängt
woan. Aum Eingaung vaum Tabernakel san fümf goidane Sain gstaundn. Im Innan vau
da Mischkan woa no a Bereich vaum "Ollaheuligstn" mit Deckn vaum "Heulign
Bereich" otrennt.

Im Ollaheuligstn is de Bundeslodn gstaundn. Im heulign Bereich woan de goidanen
Leichta, da goidane Raichaoitoa, da Schraubrodtisch und goidane Geräte. Des
Ollaheuligste is nua amoi im Joa zum Jom Kippur vau de Priesta betretn woan.



https://bar.wikipedia.org/wiki/Synagogn

A Synagogn (vo griachisch συνάγω 'synago; vasaumen) is a jidischa Vasaumlungs-
und Sakralbau fias Bätn, fias Studium vau de heulign Schriftn und fia de
Schulung.

Da hebräische Naum fia de Synagogn is „Beth knesset“ (בית כנסת Haus vau da
Vasaumlung), sötana Beth Tefila (Haus vaum Gebät), jiddisch aa „Schul“. A
Synagogn is untateut in in Gebätsraum und in klaanare Raime zum Studium. De
Schulungsraime wean Beth Midrash (hebr.: Schulungs-Haus) gnennt. Dazua kumman
meistns no weidare Raime fia Vasaumlunga (Kiddusch, Vuaträge, Sitzungen) und so
weida.

Waun de Synagogn enstaundn san is ned kloa. Dea Begriff taucht zum easchtn Moi
im 3. Joahundat v. Kr. auf und woa de Bezeichnung fia "Vasaumlungshaisa" vau de
jidischn Diasporagemeindn in Egyptn.

In da israelitischn Zeit woa da Tempe in Jerusalem s wichtigste Heuligtum vau de
Judn. Es gibt Hinweise drauf, dass de easchtn Synagogn ois "klaane Heuligtüma"
in da Zeit vaum babylonischn Exil (uma 597 bis 538 vor Chr.) entstaundn san.
Gsichat is, dass de Synagogn im 1. Joahundat n. Chr. scho a wichtige Roin im
jidischn Lem gschpüd haum.



https://bar.wikipedia.org/wiki/Strizzi

A Strizzi is in seina heiting Bedeitung a kloana Ganov, a Schwindla oda a frecha
Lausbua. Fria hod des Woat im Weanarischn gauns oafoch „Zuahöta“ ghoassn, oiso
oana dea Prostituiate beschizt oda a ausnutzt. So wiad des Woat im
österreichischn Häfnjargon fu de Kriminelln oiwai nu fawent.

Uaschbringli kimd des Woat aus'n Tschechischn, wo strýc Onkel hoast. Fria, wia
unglaubli fü Tschechn noch Wean zong san, san fü so tschechische Weata in'dn
Weana Dialekt kema. Und waunn de Polizei in de zwilichtign Lokale a Kontroll
gmocht hot, haum se de Zuhälter natiali aussi gret und gsogt, de Diandl san blos
eanare Nichten und de Diandl haum gsogt, des wa eana Onkel. So is aus da
hoamlosn Bedeitung im Tschechischn de hoamliche Bedeitung in da Weana
Gangstaschbroch woan. Aussahoib fum kriminelln Milieu, haum de Leit des Woat
boid iwanuma und scheazhoft fawent. Zu wem dea a weng schlimm oda frech woa, hod
ma daunn gsogt: Du bist owa a Strizzi. Damid hod a a kloana Lausbua gmoand sei
kina, oda a Charmeur, dea a weng dick auftrogt.

1997 haum de Dunja Sowinetz und de Caroline Kozcan des amerikanische Musical
„Guys and Dolls“ auf Weanarisch umgschrim und in Titl ois „Strizzis und Mizzis“
iwasezt. De Weanarische Veasion is im Metropoltheater aufgfiad woan und woa
domois a rechta Eafoig.

Im Schdoddialekt fu Minga gibts des Woat Stenz, wos genau des söwa bedeit wia in
Wean da Strizzi. Duach de Feansehserie Monaco Franze - der ewige Stenz kennt ma
des mingara Woat heit aa in Östareich.



https://bar.wikipedia.org/wiki/Siidboarisch

Siidboarisch nennt ma de Dialekte, wo im Sidn vom boarischn Sprochraum, vor oim
in Tirol und Karnten gredd wern. De Dialekte hom durch eana Obgschiednheit no
zohlreiche Merkmole vom Urboarischn bewohrt. Siidboarisch weascht aa in Toaen vo
da Staiermork (vuroim in da Weststaiermork) und in de boarischn Sprouchinsln in
Obaitalien und in Slowenien (Krain und da Unterstaiermork; heint nua no
vaoanzlt) gredd. Fost d' gonz Staiermork, d' Soizburga Oipmgai unds Tiaroier
Unterlond ghern zan Iwergongsgebiat zwischn Mittl- und Siidboarisch. Aa s
Zarzarische, s Göttscheabarische (Gottscheearisch) und s Zimbrische seind
siidboarische Dialekte. In Bayern werds nur no in Garmasch-Partakurch G'sprocha.

Dees k entstondna Affrikat kχ (Zwoatn Lautvaschiawung) is sekundär aufs Gebiat
vom westlichn Siidboarischn und vom Hoch- und Hächstalemannischn zruckegonga. Im
Alemannischn is in da waidern Foing s olautnde k gschwundn, sodass d' Affrikat'
im Olaut a typischs Kennzoachn vuroim im Tiaroiarischn woun sand.

As Siidboarische is a recht a inhomogene Sprouchlondschoft, a Obgrenzung is
dezweng nit oafoch. Scho aloa de Klanguntaschiede (Lautung) zwischn
karntnarischn und tirolarischen Dialektn is affolland. Nua de konservativn
Bstandtei vo de Dialekt und de Zuaghearigkeit vo de Lautsystem rechtfeatigt de
Zammfossung ois siidboarische Dialektgruppm..

Afm siidboarischn Gebiet existian aa bedeitande Mindaheitnsprochn. In Kartn is s
Slowenische, in Sidtirol s Ladinische und s Italienische. Da Kontakt vom
Siidboarischn mitm Slowenischn und Romanischn hod auf de Dialekte an meakborn
Einfluss ghobt.

S Tirolarische zoagt a stoarke Ost-West Gliedarung. Vur oim de Linie Innschbruck
- Bozen is a markante Meakmolsgrenz. Nem da storkn Affrikatisiaring is as
hervurstechandste Merkmoi d' Aussprouch vo 'st im Wortinnern ois 'scht
(„Bi'sch[t] nu bai Tro'scht“). Seig is a oitertymlichs Merkmoi und nid durch d'
zwoate Lautvaschiawing entstondn sundern aus oidhochdeitscher Zeid iwerblim.
Seig beziangd deitsche Lenwärter in westslawische Sprouchn (z. Bsp. poinisch
żołd [Sold]). Bis heit hod si seig baim 'st im Wortinnern no im Pfäizischn,
Alemannischn und Tiaroiarischn dahoidn. s 'sp weascht aa im Mittlboarischn im
Wortinnern ois 'schp gredt (z. Bsp. Ka'schpal, da er'schte, da Dur'scht), wai rs
im Inlaut ois rsch in schiager oie boarischn Mundortn ausgsprochn weascht.

Verbm endn im Infinitiav und im Plural wia im Schriftdeitschn grundsätzlih auf
n. s ei daschaint ois oa (hoa'ss ischs). s Tiaroiarische weascht in Nordtiaroi
(im sognonntn Tiaroier Mittl- und Owerlond), in gonz Sidtiaroi und in ner
Iwergongsvariantn in Osttiaroi gredt. D' Osttiaroier Mundort get nämlich
oimälich ins Karntnarische iwer. Da Werdnfejser Dialekt rundum
Garmisch-Partnkirchn und Mittnwoid gheascht emfois zan Tiaroiarischn.

Im Tiaroier Owerlond rundum Londeck, im Arlberggebiat und de dahinter liagatn
Seitntoier is da alemannische Aischlog nid zan iwerhärn. Oie Infinitiave und
Plurale endn auf a (valiara, stossa usw.). Da Grosstoae vom Ausserfern mid da
Bezirkshauptsoud Raitte redt beraits an alemannischn Dialekt, der wos zan
Schwobischn zan zejn is („Tiaroier Schwobisch“ entspricht an Ostollgaia
Dialekt).

De ondane grosse siidboarische Kernmundort is as Karntnarische. Wias
Ostmittlboarische vafijgts iwer a kompakts slawischs Substrat. Karntn is im
friaran Mittloiter und driwer ausse vo slawische Stämm bewont woun; nouch da
boarischn Londnoum sand d' Slawn (d' Windischn) oimälich assimiliart woun, si
homd ower Spurn in da boarischn Mundort vo Karntn hinterloussn. D' woache
Sprouchmelodi vom Kärntnarischn darinnascht heit no ans Sidslawische, vij
Aingnom endn auf -ig (slow. -ik) und aa oanige Mundortwärter koarespondiarn mi'm
Slawischn. Typische Merkmoie vom Karntarischn sand d' ondane Vatoalung vo da
Vokalquantität und sonftane Affrikatisiaring (wia stimmhofts „gg“)

Aussadem kennzoachnt as Karntnarische a storche Lautvadunkling (s hochdeitsche
„a“ weascht oft za „ò“ stott za „å“) und im Sidn d' Monoftongiaring vo mhd. „ei“
za „à“ (z. Bsp.: Dòs wàss i nit).

As uaspringliche Siidboarische kennt koa r-Vokalisiarung, si is ower decht ind
Stoudtmundortn am Vurdringa. Noch Vokaln weascht l do nid vokalisiascht, ois
Vurstufm ower e und i vur l grundescht (z. Bsp. Mülch). In d' Städ is d'
l-Vokalisiaring im Vurruckn (sogor bai d' Aingnom' wia z. Bsp. Höga fir
Hochdeitsch: Helga). Waideaschts unterschain oanige siidboarische Mundortn
Storche- und Schwochlaute, wia in Doch neem Tog, s oide k is in Karntn und in
Toaen vo Tiaroi und 'm Lond Soizburg lautvaschom zua kʰ (Affrikatum), wia z.
Bsp. in Kʰlea (fir Hochdeitsch: Klee). De Affrikatt steind a Fonem dor (vaglaich
s Minimalpoar rukn/rukʰn)

A Karaktaristikum vom Karntnarischn is d' sognonnte Karntner Dehnung: aufgrund
vo da Interferenz mim Slowenischn wernd vij Sejbstlautt entgeng da hochdeitschn
Norm long ausgsprochn, z. Bsp.: „låås lei lààfm“. De Dascheinig houd za da
Foing, dass z. Bsp. d' Wärschter (in Deitsch) „Ofen“ und „offen“ lautlich
zommfoind za „Oofm“, emso d' Wärschter „Wiese“ und „wissen“ za wiisn.

Im Tiaroier Unterlond (Kitzbichi, Kufstoa, St. Johann in Tiaroi und'm
Koasergebiarg) redt ma nid Sid- sundern (Sid)mittlboarisch („L“-Vokalisiarung,
„st“ im Wurtinnern... mid da Ausnom vo da tendenziejn Affriaktisiaring toaet s
oie Merkmoie mi'm Westmittlboarischn). In d' Orn vo „Auswärschtige“ klingts
wiara heaschtane Variantn vom Owerboarischn, mid dems osijst vällig
iweroastimmt. D' Infinitiave endn nouch n-, ng- und m- auf -a (singa, kemma)
sist auf -n.

Gmoasom mid da unter da Rubrik „Mittlboarisch“ vamerktn oipinen
Iwergongsdialektn toaets „Unterländische“ aa oanige lautliche Gmoasomkaitn wia
d' iweroi oztreffatn, moast dezentn Affikata. D' Mundortn vo d' Soizburga
Gebirgsgai sand oiesomt Bruckndialekte (Sidmittlboarisch). D' Pinzgauer Mundort
vooitt si waidgehascht wia de vom Tiaroier Unterlond, da Pongauer Dialekt zoagt
donauboarische und da Lungauer Dialekt Karntnarische Aifliss.



https://bar.wikipedia.org/wiki/Sidvietnam

Sidvietnam san a bo hisdorische Stootn gwen, de se 1954, nom franzesischn Fiasko
ba da Schlacht vo Dien Bien Phu im Indochinagriag, buid hom. De offiziäa Nam san
gwen, vo 1954 bis 1955 Stoot Vietnam (Quốc gia Việt Nam), dano bis 1975 Republik
Vietnam (Việt Nam Cộng Hòa). No da Kapidulazion am End voum Vietnamgriag, is`s
no de kommunisdische Republik Sidvietnam (Cộng Hòa Miền Nam Việt Nam) gwen und
ab Juli 1976 is mid Noadvietnam za Sozioistischn Republik Vietnam zamgschmissn
gwen.

D Haptstod vo Sidvietnam is Saigon gwen. De gwichdege antikomunisdische
Regiarung voum Ngo Dình Diem hod gsamtvietnamäsische Woin wia af da
Indochinakonfarenz 1954 ausgmochd, 1956 vahindad kobt.

Z Sidvietnam hod se no d Nationale Front für die Befreiung Sidvietnams (NLF)
grind, de se diaggad geng de diktadorisch gfiade Regiarung voum Diem grichd hod.
Des hod no 1964 zan Vietnamgriag gfiad, der se no haubdsechle, ogseng vo de
Bombmowiaf vo da US-Luftwaffn af noadvietnamäsische, kambodschanische und
laotische Zuie, z Siadvietnam ogschbuid hod und schware Vawiasdunga ogrichd hod.



https://bar.wikipedia.org/wiki/Servus-Woid-Programm

S' "Servus-Woid"-Programm is a Tradition in da Litaratur iaba
Programmiersprachn. Do hoasts in deitsche Biacha "Hallo-Welt-Programm" und in de
englischn "Hello-World-Program". S' is a oanfachs Programm, des den Text "Servus
Woid" aufn Buidschirm schreibt. Ma ko damit zoang, was ma auf jedn Foi in da
jeweilign Sproch bracht um iabahaupt a lauffähigs Programm zum schreim.
Normalaweis stehts in am jedn Lehrbuach iabas Programmiern glei ganz am Ofang.
S'werd a gern heagnumma um zum iabapriafn ob a Compiler oda Interpreter
iabahaupt richtig funktioniad. De Tradition gehd aufn Kernighan Brian zruck,
ders 1974 in am internen Handbuach iaba C bei Bell Laboratories gschribn hod. In
da Effntlichkeit is aba eascht bekannt worn, ois da Kernighan Brian zsamad mit'm
Ritchie Dennis as Buach The C Programming Language rausbracht hod. Do inna drin
wurd de Schreibweis „hello, world“ vawendt. S' Servus-Woid-Programm ghead eingle
a zum Liafaumfang vo a jedn Programmiersprach, do findt mas bei de
Beispui-Quelltext.



https://bar.wikipedia.org/wiki/Schweinfurt

Schweinfurt is a greisfreie Stod im bayerischn Regiarungsbeziak Untafrankn und
Vawoitungssitz vom gleichnamign Landgreis. Im Heilign Remischn Reich woar de
Stod a freie Reichsstod (bis 1802). Schweinfurt is seitm letztn Joarzehnt vom
19. Joarhundad Industriestod und bis heit des Zentrum vo da eiropäischn
Wejzlogaindustrie. Des Eihzugsgebiet vo da Stod is des estliche Untafrankn
(Region Main-Rhön). Se is noch Wiazburg und Aschaffenburg de drittgresste Stod
in Untafrankn und wirbt fia si midm Motto Industrie und Kunst.

Schweinfurt liegt in Untafrankn, an da Noadseitn vom Main in ebba 225 Metern
Häch. De Industrie- und Gwerbegebiete vo da Stod lieng im Westn und sidli vom
Main im Hofn/Maintal, de Wohngebiete im Noadwestn (Bergl), Noadn (Haard,
Hochfeld, Steinberg, Eselshöhe) und Noadostn (Deutschhof).

Urkundn vo de Klösta in Weißenburg im Elsass und Fulda, de in der Schweinfurta
Gengad Land besitzn , bedeitn de Begrindung vo da Gschicht vo Schweinfurt ums
Johr 790. Ums Johr 1000 ham de (Mark-)Grafn vo Schweinfurt, damois des
machtigste Adlsgschlecht im Raum vom heitign Noadbayern, eanane Haptbuag auf da
Peterstirn. Noch da Niedalage vom Grafn Heinrich vo Schweinfurt (Hezilo) duach
Kine Heinrich II. im Johr 1003 (Schweinfurter Fehde) valiad des Gschlecht sei
dominiernde Position. Sowoi Graf Heinrich († 1017) ois aa sei Muatta Eila (†
1015) findn im Bereich vom Burgklosta eanane letzte Ruhestätte. Des Erbe im Raum
Schweinfurt kimmt greßtenteis ans Bisdum Eichstätt. 1263/1265 geht des Klosta in
den Besitz vom Deitschen Orden üba. Im 12. Johrhundat war a Siedlungsvalagerung
vo da untahoib da Peterstirn glengna Oidn Stätte (Heit Oidstodstraß) noch Westn,
ummi zum Marienbach (heitige Innenstod). In dera Zeit vollziagt si de
Entwicklung zua Reichsstod. Koasa Friedrich II. und sei Bua Heinrich valeihn
Schweinfurt as Markt- und Münzrecht. Aus dera Zeit stamman de ejdestn Teile vo
da Stodpfarrkira St. Johannis. Im Kampf um de Vorherrschaft in Mainfrankn
zwischn de Henneberger und am Bischof vo Wiazburg is Schweinfurt zwischn 1240
und 1250 zaschtört worn (Erschts Stodverderm). Kine Rudolf vo Habsburg
(1273-1308) stejt donn de Rechte vom Reich wieda her. Seine Nochfoiga vapfändn
de Stod an de Henneberger und an Wiazburga Bischof, woduach de Reichsfreiheit
erneit in Gefahr grat. 1361/1385 kinnan si de Biaga duach erhebliche Opfa selba
aus dera Pfandschaft befrein und damit endguitig de Reichsfreiheit sichan.
1436/1437 kafft da Rod vo da Stod des benochboate Oberndorf und aa vom Deitschn
Orden de Buag auf da Peterstirn und no dazua de Dörfa Zell und Weipoltshausen.
Des kloane reichsstädtische Territorium werd 1620 no um Madenhausen ergänzt.
1554 is Schweinfurt im so ghoaßna Zweiten Markgrafenkriag erneit zaschtört worn
(Zwoats Stodverderm). Bis heit erhoitnes Zeignis fian Wiedaaufbau in dera Zeit
is des Renaissance-Rodhaus. De seit 1542 evangelische Reichsstod war vollständig
vom katholischn Hochstift Wiazburg umgem. Bis zum End vom Alten Reich war de
Politik vo da Stod vom Selbstbehauptungswuin gengüba dem übamachtign Nachbarn
bestimmt. Duach den Reichsdeputationshauptschluß werd de Stod 1802 easchtmois,
1814 erneit und ob iatz dann endguitig bayerisch. Dazwischn war vo 1810 bis 1814
de Zuaghörigkeit zum Groaßherzogdum Würzburg. Mit am Bau vo de Eisnbohlinien
noch Meiningen und Bad Kissingen im Johr 1854 is Schweinfurt a Eisnbohknotnpunkt
worn. Seit uma 1890 werd de Entwicklung vo da Stod maßgebli vo da
Metoi-Industrie bestimmt. Duach de Industrialisierung erlebt Schweinfurt zwischn
1840 (7700 EW) und 1939 (49.000 EW) prozentual (635%) noch Niamberg des greßte
Bevejkarungswachsdum vo olle Städt in Frangn. In de Johr 1943 bis 1945 fügn 15
greßare Fliagaoogriffe da Stod schwaare Schädn zua. Heftige Oogriffe erfoign am
17. August mit 376 Bomba und am 14. Oktoba 1943 mit 291 Bomba. Da greßte
AOogriff findt am 24. Feba 1944 im Rahmen vo da Big Week mit 1100 Bomba statt.
Dabei wern aa vei Dörfa im Umland fast ganz zaschtört. Insgsamt werfan de Fliaga
an dem Dog 3600 Sprengbombn und 32.500 Brand- und Phosphorbombn ob.

Seit 791 is da Nam Swinfurt bekannt. Da Nam änderte si vo Suinuurde üba
Suinfurte, Swinvordi, Sweinvort und Sweinfurt am End zu Schweinfurt. Aa da
lateinische Name Porcivadum entspricht dem Sinn a fia Säu gangbare Furt. A
Heimatdichter reimte foigende Interpretation:

Im 15. Johrhundat war da Adler auf'm Woppn vo da Stod suibafarben auf schwarzm
Hintagrund, im Johr 1608 wern de Farbn suiber auf violett erwähnt. Spada - zum
seng aa auf de Rathausfassadn - is' a schwarzer Adler auf goldenem Hintergrund.
Seit 1771 san de gengwärtigen Farbn suiber auf blau in Benutzung .

In da Arbatastod war de SPD vei Johrzehnte de stärkste politische Kraft auf
lokaler Ebene. Lange Zeit verfügt sie üba a absolute Mehrheit im Stodrat und
stellt vo 1920 bis 1933 und aa vo 1946 bis 1992 den Obabuargamoasta. Nach da
schwaren Wirtschaftskrise am Beginn da 1990er Johr und dem Amtsantritt da
Obabuargamoastarin Gudrun Grieser (CSU) im Johr 1992 verschiabt si des
Machtzentrum im Stodrod hi zua CSU. Seit 1990 ziang vermehrt Vatreter vo de
kleanan Parteien und Wählalistn in de Stodrod ei. De CSU is davo weniger
betroffen ois de SPD, de erhebliche Eihbuaßn hinnehma muass. De Zoi vo der im
Stodrod vatretna Gruppierungen steigt 2008 auf neine oo. Den Stodrod vo
Schweinfurt buidn 44 gwejde Vatreta (dazua kommt de/der hauptamtliche
Obabuargamoasta /in). De ghern foigende Parteien und Wählergmoaschaften oo (Zoi
da Sitz fia de Woiperiode 2008–2014):

De Arbatslosenquote in da Stod Schweinfurt sinkt in de letzten Johr vo fast 20 %
in de Krisenjahr 1993/94 auf unta 8 % (Friahjahr 2008). Menschn, de damois mit
Mitte 50 arbeitslos worn san, san heit Rentner. Inzwischn beklagt de Industrie
an Mangel an guat ausbildete Fachkräft. Bei alle Aussagen üba de soziale Lage
muaß berücksichtigt wern, daß de Familien vo jungen, besser verdienenden
Industriebeschäftigten ibawiegend in de unmittelbar angrenzenden Vororten (z. B.
Sennfeld, Gochsheim, Schwebheim, Bergrheinfeld, Niederwerrn, Dittelbrunn), de
bereits zum Landkreis gehören, lem, während in da Stod vor oim Ältere und
Geringverdiener wohnan. Des is da Hauptgrund, weshalb de Stod im Zukunftsatlas
2007 trotz aller wirtschaftlichen Dynamik im Bereich 'Soziales' deitschlandweit
nur auf an hinteren Platz kimmt und de hechste Seniorenquote vazeichnet. In de
1990er Johr konn de Eiwohnazahl nur duach staatlich glenktn, massiven Zuazug aus
Osteiropa annähernd stabil ghalten wern. Russlanddeitsche und ehemalige
Gastarbeiter, vor oim Türken, stelln heit a Viertel vo da Bevölkerung. Des
relativ niedrige Lohnniveau in da Arbatastod und de damit einhergehende geringe
Kaufkrauft bedingan vergleichsweis niedrige Lemshaltungskosten. Da is aa da
letzte groaße US-Standorte in Bayern. Insgesamt lem im Raum Schweinfurt, wenn
sie net gerad auf am Auslandsaufenthalt (Irak) san, mehr ois 11.000 US-Biarga.
De Stod Schweinfurt nimmt seit da Hartz-IV-Reform ois oana vo 69 zugelassene
Trägan am Optionsmodell teil. De Stodverwaltung is dabei seit 2005 fia de
Vamiddlung und Leistungsbewilligung fia Langzeitarbeitslose aus da Stod
zuaständig. Dazua is de Stabsstelle Beschäftigung und Grundsicherung gründet
worn.

De Stod Schweinfurt vergibt alloi Jahr den Friedrich-Rückert-Preis da Stod
Schweinfurt an herausragende Schriftsteller. In da seinerzeitigen Reichsstod
Schweinfurt is 1652 de Deitsche Akademie da Naturforscher Leopoldina vo vier
Ärzte gründet worn(benannt noch Kaiser Leopold I.), de heit den Sitz in Halle an
da Saale hot. Des Leopoldina Krangahaus erinnert heit no an de Gründung. De
Akademie verleiht de Carus-Medaille fia herausragende wissenschaftliche
Tätigkeiten. Seit 1961 verleiht de Stod Schweinfurt den Trägan da Carus-Medaille
den Carus-Preis.

Schweinfurt is des industrielle Zentrum Unterfrankens, vom üba uma 48.000
Arbatsplätze verfügt (2006), es is umgem vo a weitgehend landwirtschaftlich
geprägten Region. Hierher kemman täglich Pendler aus bis zu 40 km Entfernung.
Noch a schwaren Krise am Beginn da 1990er Johr mit dem Verlust vo mehr ois
10.000 Arbatsplätz erlebt de örtliche Industrie seit da Johrtausendwende an
neien Boom. Des Schweizer Forschungsinstitut Prognos setzt Schweinfurt im
Zukunftsatlas 2007 im Bereich Dynamik beim Vergleich vo 439 deitschn Städt und
Landkreisen auf Platz 1 (Zukunftsfähigkeit allgemein: Platz 19). Dank hoacha
Gwerbesteiaeinnahmen kinnan in de letzten Johr groaße Investitionen getätigt
wern (Konferenzzentrum, Kunsthalle, Oidstod-Sanierung, Silvana-Hallenbad,
Stodbiacharei im Ebracher Hof) und dennoch de Schulden mehr ois halbiad wern (50
Millionen Euro Ende 2007). Da Rücklagen fast in gleicher Höhe vorhanden sind,
war de Stod Ende 2007 praktisch schuldenfrei. In da easchtn Hälfte vom 19.
Johrhundert war Schweinfurt a Zentrum da deitschn Farbenindustrie. Wilhelm
Sattler exportiade des (hochgiftige) Schweinfurter Grün in olle Eadteile. Mit am
Aufkommen da Anilin-Farben (BASF, Hoechst AG) verliad es aba ob 1860 an
Bedeitung. A Farbenfabrik (Deifel) produziad bis heit in Schweinfurt. Geprägt
werd de Stod seit uma 1890 vo da metaoivaarbatenden Industrie. Greßte Arbatgeba
san da Automobilzualiefara ZF Sachs AG (ehemals Fichtel & Sachs), de zwoa
Wälzlagerhersteller Schaeffler KG (ehemals FAG Kugelfischer) und SKF (Svenska
Kullagerfabriken) (vormals Vereinigte Kugellagerfabriken AG (VKF), Fries &
Höpflinger) und aa de Bosch Rexroth Mechatronics GmbH (ehemals Deitsche Star)
und Fresenius Medical Care. Um 1970 erreicht de Schweinfurter Industrie mit üba
30.000 Beschäftigten bei insgesamt 56.000 Arbatsplätz de Höhepunkt. Noch am
Tiefststand im Johr 1997 mit nur no 17.000 Arbatnehmern warn Ende 2007 wieda üba
21.000 Leit in da Schweinfurter Industrie beschäftigt. Im Zweiten Wejdkriag is
de Stod aufgrund da Konzentration da kriagswichtigen Wälzlagerproduktion (Üba
60 % da Gesamtproduktion des Deitschen Reiches) wiedaholt des Ziel
amerikanischer Bomberangriffe, duach de de Produktion zeitweise lahmgelegt worn
is. Unta groaße Anstrengungen san de Fabriken repariad oda ersetzt und teilweis
bunkerartig geng Bomben geschützt. Es san aba aa groaße Teile da Produktion in
andere Standorte, u. a. Noch Eltmann, Ebern, Elfershausen und in de Baubetrieb
Neustod verlegt. Ende 1944 warn in de Schweinfurter Betrieben mehr ois 10.000
Zwangsarbeiter beschäftigt. De Belegschaftszahlen da drei Großbetriebe lassn
Entwicklung und Bedeutung da Schweinfurter Produktionsstätten fia de
Kriagswirtschaft, Rüstung und Motorisierung vor dem und im zwoaten Wejdkriag
erkennen:

Schweinfurt is mit am Binnenhofn am Main, drei Autobahnen (A 7, A 70 und ]]A
71]]) und drei Bahnhöfen (Schweinfurt Hauptbahnhof, Schweinfurt Mitte und
Schweinfurt Stod) da Deitschen Bahn AG ins Vakeasnetz eingebunden.

Schweinfurt hot an Hauptbahnhof und zwoa Haltepunkte (Schweinfurt Mitte und
Schweinfurt Stodbahnhof) und aa a Containerterminal.

Da innerstädtische Vakea werd duach 20 Omnibuslinien abgewickelt. Vo 1895 bis
1921 vakeat de Städtische Straßnbahn Schweinfurt. De Omnibusvakea Franken (OVF)
benutzt de Stod ois Knotenpunkt in eanam Regionalbusnetz.

In Schweinfurt untahoit da Bayerische Rundfunk (BR) a Korrespondentenbüro, sei
Leiter Norbert Steiche is, der de Planungsregion Main-Rhön mit regionalen
Informationen in da Sendung "Mitdogs in Mainfrankn (Monda bis Freida: 11:59 bis
12:57 Uhr) auf da UKW-Frequenz 98,3 MHz (Bayern 1) versorgt. Weitere Berichte
aus da Region wern noch Bedarf vo Schweinfurt bzw. dem Sender Kreuzberg üba des
Regionalstudio in Wiazburg, noch Minga zu den Studios vo Bayern 2 (93,1 MHz),
Bayern 3 (96,3 MHz), Bayern 4 Klassik (107,9 MHz) und B 5 aktuell (105,3 MHz)
geliefert. Weida besteht dort de private Schweinfurter Rundfunk GmbH & Co.
Studiobetriebs-KG, de seit 1991 des Hörfunkprogramm Radio Primaton (100,5 MHz)
und regionale Berichte fia de Region Main-Rhön sendet. Zwei regionale
Fernsehanbieter versorgen Schweinfurt und de Region Main-Rhön mit
Lokalfernsehen: TV Touring, da net nur im regionalen Kabelnetz, sondern aa üba
an digitalen Satellitentransponder (Franken SAT) auf ASTRA (19,2° Ost) zu
empfangen is, und TV1 Schweinfurt, da allawei pfinzdogs auf den Frequenzen vo TV
Touring Sei Programm ausstrahlt. Ois Rundfunksenda da amerikanischen
Streitkräfte sendet des American Forces Network (AFN) aus Wiazburg vo am kloana,
geng Erde isoliaden, obgespannten Stahlfachwerkmast auf dem Areal da
US-Streitkräfte (Senderstandort: 9° 58' 53" estliche Länge, 49° 47' 32"
neadliche Breite), Middlwellenfrequenz 1143 kHz und da UKW-Frequenz 104,9 MHz.
Ois Dogeszeitungen erscheinan des Schweinfurter Tagblatt und de kleanere
(katholische) Voikszeitung, oi zwoa vertriem duach de Main-Post-Verlagsgruppn
(gehört zua Verlagsgruppn Holtzbrinck) mit Sitz in Wiazburg-Heuchelhof. Am Migga
und Sunda erscheint des Anzeigenblattl 'Schweinfurter Anzoaga', am Pfinzda da
'Schweinfurter Markt' und am Sunda 'Main Sonntag'. Zweimal pro Johr (Mai und
Novemba) erscheint fia Studierende da Universität Wiazburg und da Fachhochschui
Wiazburg-Schweinfurt de hochschuieigene Zeitschrift BLICK, de vor oim üba Themen
aus da Forschung informiert. Bis Juli 2006 is de Hoschschuizeidung Julius
kostenlos verteilt, aba is des Projekt noch zwoa Johr, unta Protest vo de
Studierenden, aus finanziejn Gründen eigstejt worn. Weida gibts des
groschenheft, des mit a IVW-geprüften Auflage monatli erscheint. Fia den Leser
is' kostenlos und liegt an zahlreichen Auslagestejn in und um de Stod aus. Es is
Mitglied im Bewegungsmelderverbund. Es informiad üba sämtliche Veranstaltungen
aus de Bereichen Lifestyle, Kultur, Musik usw. fia de Stod und den Landkreis
Schweinfurt.



https://bar.wikipedia.org/wiki/Schariwari

A Schariwari (aa Charivari) is a Schmuckkettn, de uaspringli nua vo de
Mannsbuida zua Ledahosn trogn worn is. De Kettn is meist aus Suiba und dro henga
oft Minzn, Grandeln undsoweida. Inzwischn trogn a Deandl und Weibaleit a
Schwariwari zua Tracht. De Schmuckkettn is moast aus massivm Suiba oda sejtana
vasuibat und dro henga Berlockn (Edlstoana, Gejdstickln (Minzn, Medaillen),
Hornscheim (Grandeln), Kimmara (vakimmate Hirsch- oda Rehgweih), Viechpfotn,
Daxbort, Zehnd vo jogdborn Viechan undsoweida.

De Schariwaris san zua Zeit wieda in Mode kema und wead vo imma mea Trochtlan in
ganz Bayern und driwa ausse eigfiat und wiedabelebt.

Dees Wort is in napoleonischa Zeit in an boarischn Sprochraum kema. Es kimmt iwa
s provenzalisch-franzesische charivari ausm middllateinischen: caribaria =
Duacheinanda, vom griachisch karābaría = Kopfschmerz, Varucktheit, Kotznmusi. Im
Boarischn hods nem Schmuckkettn friara aa no Kotznmusi bedeidd.

Aus Kiachseeon bei Minga kimmt a Folkrockband de in Mundart singt und de se a
Schariwari nennt.



https://bar.wikipedia.org/wiki/Sauris

Sauris, deitsch: De Zahre is a Gmoa mit 416 Eïnwohna (2015) in da Provinz Udine
in de Karnischn Aïpn z'Owaitalien. As Gmoahaus is in da Fraktion Dörf/Unterzahre
(Sauris di Sotto). 'S is de heïchste Gmoa z'Friaul-Julisch Venetien und a
boarische Schprauchinsl.

Zahre bschdeïht aingtlich aus zwoa Deafa, nämlich Dörf (deitsch: Unterzahre,
ital.: Sauris di Sotto, af 1.212 m s.l.m) und Plotsn (deitsch: Oberzahre, ital.:
Sauris di Sopra, af 1.390 m s.l.m) und aus de Fraktiona Lateis, La Maina e Velt
(ital.: Field). De Deafa hom mitananda 416 Eïwohna (am 31. Dez. 2015). Oi zwoa
Oatsdoi vo dera Gmoa, wos die heichste im Friaul is, san sauwa pflegt und
revitalisiat.

Zahre is aa oane vu de boarischn Schprauchinsln im Noadostn vu Italien und ligt
af 1.200 bis 1.400 m im Noadwestn vu da Lumieischlucht (ital.: Torrente Lumiei)
bai Ampezzo, da Haaptzoufoat nauch Zahre. Vu Westn ausm Piavatoi/Cadore kummt ma
iwa d'„Sella Ciampigotto“ (1.797 m) nauch Zahre.

D'Nachbagmoana san; Ampezzo (dt.: Petsch), Forni di Sopra, Forni di Sotto,
Ovara, Prato Carnico und Vigo di Cadore (BL).

In da Zait vum Faschismus (1922 bis 1943) san deitsche Traditiona und aa de
deitsche Schprauch ned blauß in da Effntlichkait sundan aa im Privatn vabotn und
untadruckt woan. Da Mussolini und da italienische Nationalismus hom in de
deitschn Schprauchinsln, waï aa z'Sidtiroi, a rücksichtlose
Italianisiarungspolitik betriem.

Im Doaf hauds 1880 no 800 und 1980 no rund 500 Eïwohna gem und haind lem an de
600 Lait doatn. 1947 is da Schtausee vu Zahre baut und aso aa da Zougang nauch
Owazahre vaaifacht woan. Da Zougang vu Westn nach Zahre is aa haind no gschait
schwaa und im Winta iwa Monat ned möglich.



https://bar.wikipedia.org/wiki/Sappho

Sappho (boarische Aussproch: [ˈsapfoː]; attisches Griachisch Σαπφώ Sapphō,
Aussproch (klassisch) [sapʰːɔ́ː], aiolisches Griachisch Ψάπφω Psapphō, Aussproch
(klassisch) [psápʰːɔː]; * zwischn 630 v. Kr. und 612 v. Kr.; † um 570 v. Kr.)
wor a antike griachische Dichdarin. Se guit ois de bedeitandste Lyrikarin vom
klassischn Oitadum und gheat zum Kanon vo de nein Lyrika. Se hod z Mytilene auf
da Insl Lesbos glebt, am kuiturejn Zentrum vom 7. voachristlichn Joarhundat. In
ian Gedichtln spuit de erotische Liab a wichtige Roin. Noch heitiga Einschetzung
san nua rund 7 Prozent vo iam Gsamtweak dahoidn bliem.

Es wead weidas berichtet, dass mit am Kaufmo vaheirat wor und a Dochta ghobt
hod, wo Kleis ghoassn hod. Und iwa ian Dod is gsogt worn, dassa se wegn oana
unawidatn Liab vo am Fejsn gstiazd hom soi.

Δέδυκε μὲν ἀ σελάννα καὶ Πληίαδες· µέσαι δὲ νύκτες, πάρα δ᾿ ἔρχετ ὤρα· ἔγω δὲ
μόνα κατεύδω

Untaganga is zwor da Mond und de Pleiaden. Mittanocht scho und vorbei geht de
Stund glei. Owa i schlof hoid alloa.



https://bar.wikipedia.org/wiki/Sans

Wo ses'd Leid leistn kenna, wern heitzdog zum Mahn Maschina hergnumma. Nur fia
unzugänglichs Geländ wia steile Häng und enge Stelln werd do oiwa no a Sans
heagnumma. A'd Leid, de se um'd Strassn kiaman, hom adiam a Sans dabei, zum Mahn
vom Strassnrand. In ärmare Gengdn werd Sans aba weidahin in da Landwirtschaft
gnutzt.

Fia a Sans bracht ma a Sansbladl aus Metall und an Sansbaam mit zwoa Griff.
S'Bladl is krumm und laft spitz zua. De oa Kantn is gfoidn, des huift gegas
vabiang. Des Stückl nend ma an Rückn vom Sansbladl. De anda Seitn is d'Schneid.
Wei ma s'Blech in da Nah vo da Schneid denglt nend ma des an Dengl. Da Sansbaam
und de Griff keana aus Hoiz, aba a aus Metall sei. Da Sansbaam mit seine Griff
is so gformt, daß as Sansbladl in na schwungvolln Bewegung iaban Bodn gfiart
wern ko, ohne daß ma se bucka muaß. Wei'd Schneidkantn vo dem Bladl krumm is,
dagibt se a Schnittbewegung, bei der se de Halma eha entlang vo da Schneid
beweng, ois das de Schneid druckt. So schneids bessa. Wenn ma mit da Sans mehra
ziagt, wia das mas im Kreis bwegt, oda wenns stumpf is, druckt ma de Halma nua
um, schneids aba ned ob.

Damit d'Sans oiwai guad schneit, muaß mas recht oft wetzn, adiam gheards a
dengld. Drum hod a jeda, der mit a Sans arbat an Wetzstoa dabei. Am besdn in am
Kumpf mid an Wassa drinn.

In de Bauarnkriag im Mittloiter han Sansn a ois oafache Waffn eigsetzt worn.
Außadem is ois Symbol am Boandlkramma zuagoardnet, der mit ihr d' Menschn
erntet.



https://bar.wikipedia.org/wiki/Samnaun

Samnaun (romanisch: Samingnun) is a Gmoa im Kreis Ramosch, Bezirk Inn am Ostrand
vom Kanton Graubünden in da Schweiz an da Grenz zua Tiaroi. De Gmoa besteht aus
de finf Fraktiona Compatsch, Laret, Plan, Ravaisch und Samnaun. Samnaun is a
Zollausschlussgebiet.

Blasonierung: In Rot a duachgehads suibans (weiß) Kreiz, obn zamm mid zwoa
suibanan Muschln

De Muschln san die Symboi vom Heilign Jakobus dem Ejtan, dem Patron von da
Pfarrkurch vo Compatsch. Sie san vabundn mit am Kreiz ois Hinweis auf die
Grenzgmoa.

De oanzign Verbindunga zua Außnwejt worn die Päss zum Engadin und Paznaun sowia
ann Ochsnkarrnweg iba Spiss af Pfunds hii. Iba den Ochsnkarrnweg hods an regn
Handl mitm benochboartn Tiroul gem. Dea Handl hod si 1848 aufgheat, wei in dem
Joar a neis Zoiwesn in da Schweiz eigfiaht worn is. Des hod fia de Eihwohna
finanzielle Probleme brocht. Deshoib hod de Gmoa 1888 und 1892 an Odrog bei de
Bundesbeheadn eihgreicht, damit Samnaun ausm schweiza Zoigebiet ausgschlossn
wead. Da Bundesrot hd dem Antrag zuagstimmt, weis koa direkte Stroß ibs schweiza
Gebiet gem hod und daduach de Lemshoitungskostn im Doi gstiegn san.

Des hod owa nua solang goitn bis de Stroß 1912 baut worn is. Zoiologn gibts owa
trotzdem koane, de Obgom wean gschätzt und an de Eidgnessische Steiavawoitung af
Bern pauschal obgfiaht.

Samnaun ghert ois oanzige Gmoa in da Schweiz zum Boarischn Sprochraum. Bis ins
19. Joarhundert hom de Leit an rätoromanischn Dialekt (Vallader) gredd. De Gmoa
wor owa scho imma bessa an Tiaroi ogschlossn. Im Laufe dea Zeit hobn die Leit
den Obainntaler Dialekt ognomma.

Samnaun hod a iwan Berggrat und de Grenz zammgeschlossans Skigebiet mit da Gmoa
Ischgl im Bundesland Tiroi in Östareich. Es is oans vo de gresstn Skigebiet vo
de Ostoipn.



https://bar.wikipedia.org/wiki/Salzkammergut

S' Soizkaumaguad (dt.: Salzkammergut) is a Laundschoft in Östareich am Nordraund
vo de Alpn.

Deazeid is des Soizkaumaguad hauptsächlich a touristische Region mid 54 Gmoandn
und ziagt se vo da Stod Soizburg bis zum Almtal und an Grimming. Bekaunte Orte
vom Soizkaumaguad san bsundas Gmundn, Bad Ischl, St. Wolfgang, Emsee, Bad
Goisern und Hallstatt.

D' Laundschoft vom Soizkaumaguad ghead zu drei östarreichische Bundesländer. Da
greßte Teil (72 %) ghead zu Owaöstareich (Beziak Gmundn, Bezirk Vöcklabruck),
16 %, nämlich s' Ausseerland, ghead zua Steiamoak (Bezirk Liezen - Expositur
Aussee). Da kleanste Teil (12%) ghead zum Bundeslaund Soizbuag (Bezirk
Salzburg-Umgebung).

Da Naum Salzkammmergut leidt si vo de ausgeprägtn Soizvorkommen vo da Region ab.
Kammergut bezeichnet a Region, de a direkta Besitz vom Landsherrn wor, in dem
Foi de Habsburga.

Im Umfeld da Unesco-Erklärung is da Gutteil vom Soizkaumaguad (de Gmoandn Emsee,
Bad Ischl, Bad Goisern, Hallstatt, Obertraun, Gosau, St. Wolfgang, Strobl und
St. Gilgen) naumentlich unter Kulturerbe Salzkammergut als LEADER+-Region
organisiad.



https://bar.wikipedia.org/wiki/Regensburg

Rengschburg (hochdeitsch: Regensburg, oda wia ma aa song deaf: Rengschbuach) is
de Haptstod vo da Obapfoiz. In da Stod wohna heid 145.465 Leit (2015).
Rengschburg liegt am neadlichstn Punkt vo da Doana (hochdeitsch: Donau).

Rengschburg is no vo de [[Rom]Rema]] ois "Castra Regina" grindt worn. A oida
Grobstoa vo da Sarmanninna bsieglt aa, doss as Christntum scho ziemli friah in
Rengschburg do gwen is. Deszweng gibt's aa as Schottnklosta, vo durt aus is de
Christianisiarung vo Baiern ausgonga. Im Middloita woar Rengschburg a reiche
Reichsstod, bsondas da Soizhondl hod Rengschburg reich gmocht. Deszweng steht
newa da Stoanan Bruck da historische Soizstodl. Und danem is de woahscheinli
ejdaste Wirtschaft iwahapt, und zwoar de historische Wurschtkuche, do wern seit
a boar hundad Joar Wiascht vakafft.

Vo 1663 bis 1803 woar Rengschburg da Sitz vom immawearndn Reichsdog. Eascht 1810
is Rengschburg donn zu Baiern kemma. Im Zwoatn Wejdkriag is de Oidstod vo
Rengschburg so guat wia unzeaschteat bliem, so doss se se bis heit eahoitn hod.

Rechd indressand is owa aa, doss Stadtamhof eascht in de Zwanzger Joar (oiso
1924) dazua kemma is, bis dohi woan des fei zwoa separade Städt.

Scho vo weidn siecht ma an Dom, den's im dreizehntn Joarhundad (1260/1270) zum
Baua ogfonga hom. A vorleifigs End vo de Bauoabatn hod's im Joar 1520 gem. De
Kiach is eascht in da Zeid vom Kini Ludwig am Easchtn featig worn (1872), des
hoaßt, de gschbitzatn Tuamhaubn, de ausschaun wia a umdraade Eiswaffl mid am
Kreizerl obm draf, han eascht recht schbät naufbaut worn. Gweiht is a am
heilichn Beda und is mid 105 Meta rechd houch. Einibassn dan vui Leit, a wenn
zwegst de wengan Benk des mid'm Sitzn ned so oafach is. Olle Sunnda singa de
Domspotzn im Dom und san araso berihmt wia da Dom sejba.

De Stoanane Bruck is a weng ejda wia da Dom (1135-1146) und is de easchte
stoanane Bruck in gonz Noadeiropa. Drum hoaßt's aa oafoch neda "Stoanane Bruck"
wei's wias baud worn is, sunst niagnds a stoanane Bruck iwa de Doana gem hod.
Domid's bessa hoit, hod ma seinazeit an Hauffa oachane Baamstämm in'd Doana
neigrommt, und dodraf steht de Bruck. S' meisde Gejd zan Baun fia de Bruck hom
de Rengschbuaga Kaufleit gem, wei de aa an greßdn Nutzn vo da Bruck ghod hom.
Domois hom vui vom ochtn Wejdwunda g´redt. An gonzn Hauffa Sogn, Mährn und
Gschichtn rankn se um an Dom und de Stoanane Bruck.

Wos gonz Bsondas san a de sognenntn Gschlechtatiam, de se de reichn Kaufleit vo
da Stod fria baut hom, domid's eanan Reichtum noch außn zoang. Im Middloita
hod's vo dene Tiam no vui meahra gem. Heitz'dog gibt's nua meah sechs oda siem
dovo.

Natiali deaf ma a ned vagessn, doss da vorige Popst Benedikt af da Rengschburga
Uni untarichtt hod. Do sama scho schtoiz draf.

In Rengschburg gibt's a Uni, de 1962 baut worn is. Außa da Uni gibt's no a
Hochschui. 2005 hom's doat ogfonga, a neie Mensa und a Bibliothek zum Baun. Ois
zamgrechnt soi da Bau fost 30 Milliona Eiro kostn. D´Studentn wean imma mehra in
Rengschburg. 2006 woarn in da Uni 17.000 und in da Fochhochschui 6000 Studentn
drin ghockt. Oans wos ma in dem gonzn owa ned vagessn deaf, des san de
Rengschburga Domspotzn, de in gonz Eiropa iahre Aftritt hom mid iahre
Kiachamusi.

Rengschburg hod zwoa recht guade Spoatvaeine. Des woar im Fuaßboi da Jahn und a
Baseboimonnschoft hom's aa no, des san de Legionäre.

Da Jahn is da greßte Fuaßboivaein in da Stod und hod a longe Tradition, scho
1889 hom's den grindt. Da Jahn hod longe Zeit im Rengschburga Jahnstadion
gspuid, Im Joar 2015 hom's donn de Continentalarena eihgweiht. Mid dea san's
donn glei in de dritte Liga afgstieng.

De Legionäre spuin in da easchtn Bundesliga in da Gruppn Sid. De gibt's seit
1987 und spuin in oam vo de schenstn Baseboistadien in gonz Deitschland, da
Armin-Wolf-Arena. De Legionäre san Favorit um de deitsche Moastaschoft.



https://bar.wikipedia.org/wiki/Queen_(Band)

De Rockband Queen is 1970 in Großbritannien grind worn. Vo Ofang o dabei warn da
Freddie Mercury, da Brian May und da Roger Taylor. Kurz drauf is no da John
Deacon dazuakemma. Iaba zwanzg Johr, bis zum Dod vom Freddie Mercury hod se an
dera Bsetzung nix gändert. Vo 1974 weg warns durchgangig erfolgreich. Se hom
iaba 150 Milliona Tonträger vakaft und han so oane vo de erfolgreichstn Bands
iabahapt. A homs iaba 700 Auftritte ghobt.

Ois abzumseng war, dass da Freddie Mercury boid an AIDS sterm werd homs eana gor
koa Mia mehr gem Liadl fias naxte Album komplett fertig zum stejn. Se hom
stattdessn an Haffa neie Liadl komponiert fia de dann eascht amoi nur am Freddie
Mercury sei Stimm aufgnumma worn is. Eascht nach seim Doad ham de iabrign Drei
ernan Gsang und de Instrumente zua de Liadl aufgnumma und mit dem Zeig as Album
"Made in Heaven" rausbracht.

Seitm Dezember 2004 spuin da Brian May und da Roger Taylor zsammad mitm Paul
Rodgers ois Sänger auf Konzerte. Im September 2008 is dann a a Album vo dene
Drei aussekemma, des hoaßt The Cosmos Rocks. Da offizielle Band-Nama is zurzeit
Queen + Paul Rodgers. Des soi a a weng odeitn, dass da Paul Rodgers koa richtigs
Mitglied vo Queen ned is. Er hod do mehra den Status vo am Dauer-Gastmusiker. Er
sejm btont a imma wiada das a ned an Freddie Mercury ersetzn wui und ko. Oide
Liadl vo Queen singt a zwar a, gibt se aba go koa Mia sein Vorgänger zum
imitiern.



https://bar.wikipedia.org/wiki/Putin_Chuilo!

"Putin — Chuilo!", Schreibweis aa: "Putin - Huilo!" oda "Putin - Huylo!", engl.
"Putin — khuylo!" (ukrainisch: Путiн - хуйло, 'putin xuj'lo; russisch: Путин -
хуйло, 'putʲɪn xʊj'lo) is a russischa und ukrainischa Ausruaf bzw. Gsang, dea wo
si iwan russischn Presidentn Vladimir Putin (Spitznam: Bloodymir und obasta
Terrorrusse) lustig mocht. Auf Boarisch hoasst dea Spruch: "Da Putin is a
Zipfeklatscha!" bzw. "Da Putin is a Wixxa!" (dt. "Putin ist ein Volldepp!" oda
"Putin ist ein Schwachkopf!" oda "Putin ist eine Arschgeige!" oda "Putin ist ein
Wixer!", engl. "Putin is a dickwad!" oda "Putin is a dipshit!").

Dea Ausruaf is ausm Schlochtgsangl vo Fuassboifans vo FC Metalist Kharkiv im
Meaz 2014 entstandn, und is mitm russischn Iwafoi auf de Ukraine anno 2014
wejdweit populea worn.

Im Mai 2014 is huylo ins amerikanische Szeneweatabuach Urban Dictionary ois
Synonym fian Vladimir Putin aufgnumma worn.

Dea Ausdruck wead obkiazt ois: птн x̆ло (ptn kh̆lo). Dea Buachstob ' x̆ ' is a
Iwalogarung vo de kyrillischn Buachstom х, у, й, ois Running Gag "a neicha
russischa Buachstob".

Ois Antwoat auf de Annexion vo da Krim ham ukrainische Astronomen en Stean TYC
3541-945-1, Putin - Chuilo! ("Da Putin is a Wixxa") gnennt. De irische
Zeitschrift TheJournal.ie schreibt dazua, "On a clear night, you can see ‘Putin
Is A Dickhead’."



https://bar.wikipedia.org/wiki/Pozuzo

Pozuzo is da Naum vu am Beziak in da Region Pasco im zentaln Peru und da Naum
vum Hauptoat vu dem Beziak.

Da Naum „Pozuzo“ kimmd vu am Boch, dea aa so hoaßt, und is a Woat aus da Sproch
vu de Amuesha und bedeitt „Fluss mi'm soizing Wossa“.

D'Bevöikarung lebt greßtnteus vum Tourismus und vu da Laundwiatschoft (Gugaruz,
Südfrüchte, Kaffee, Tabak, Viehzucht und teuweis Koka-Ãnbau).

Pozuzo liegt in da Provinz Oxapampa im Department vo Pasco, im zentraln
Regnwoidgebiet (Selva Central) vo Peru. Da Oat liegt auf ana Hächn vu 750 Meta
am Huancabamba-Fluss und hod 1000 Einwohna. Pozuzo is 520 km vo da peruanischn
Haptstod Lima entfernt, 160 km vo da Stod La Merced und 78 km vo da
Provinzhaptstod Oaxpampa. De Temperaturn bewegn si um an Joareschnitt vo 24 °C.
Des Klima is hoass und regnarisch.

S'Toi vu Pozuzo woa, bevoa de Spania de Gengd kolonisiad hom, vu indigene Leid
bewohnt. 1859 is de „Kolonie Pozuzo“ vu Tirola , Rheinlända und a boa Bayern
gründt woan. Ãugwoam woan han de Auswaundara vum deitschn Foascha und
Wöidreisndn Damian Freiherr vu Schütz-Holzhausen. Da Leita vu dea Gruppm woa da
katholische Priesta Joseph Egg aus Tiroi. De Gruppm aus 180 Tirola und 120
Rheinlända und Bayern is 1857 vu Antwerpm weg mid am Frochtsegla Richtung Peru
(Huacho) losgsögit, es haums vu de owa netta 156 bis noch Pozuzo gschofft. A
zweite Wöin vu Einwaundara is 1868 kemma.

Laud am Schüdl am Oatsausgaung nennd si Pozuzo la única colonia Austro – Alemana
del mundo („d'anzige östareichisch-deitsche Kolonie vu da Wöid“).

Habicher, Bruno: Pozuzo. Schicksal, Hoffnung, Heimat. Briefe, Berichte,
Kommentare. Innsbruck:Berenkamp, 2001.



https://bar.wikipedia.org/wiki/Postleitzahl

De Postleitzoi (Abk. PLZ) is a Ziffan- oda Buchstabn-/Ziffankombination innahoib
vo Postadressn auf Briafn, Packln oda Packal, de an Zuastejort eingrenzn. Andare
geografische Schlissl san de Telefonvorwoi, as Kfz-Kennzeichn und da amtliche
Gmoaschlissl, de olle zua Identifikation vawendt wean.

Bis 2003 hom noch Ogabn vom Weltpostvarein 117 Stootn Postleitzoin eigfiaht
ghobt.

Postleitzoin san in Wiaklichkeit goa koane Zoin, wei mit dena ned grechnet wead,
sundan Zeichenkettn, wei si ned nua aus Ziffern bestengan kenna. Im
englischsprochign Ländan wern de Postleitzoin deshoib korrekta Code gnennt.

De Postleitzoi is, wia de ganze moderne Post z eascht in Deitschland, genaua
gsogt in Bayern eafundn woan. Ois da easchte dea so wos ähnlichs wia a
Postleitzoi heag'nomma hod, guit da Thurn und Taxis, 1853.

1941 is dann in Deitschland a zwoastelligs Postleitzoinsystem eigfiat worn. 1962
is nacha de viastejge Postleitzoi kemma. Do hom de grässtn Städt jeweils "ganze
Tausndanumman" ghobt, wia Minga 8000. Zu dene hod ma dann, um de oanzelna
Stodviadl ausnandahoitn z kenna no a zwoastellige Zoi hintro gschrim. Beispui:
as Mingara Moosach war 8000 Minga 50. De kloanan Ort hom des ned braucht, do hod
de viastejge greicht.



https://bar.wikipedia.org/wiki/Pongaurisch

Pongaurisch weascht da Dialekt gnonnt, den ma im Soizburga Lond (Östareich), im
Bezirk Seiger Hons (oder kurschz Pongau gnonnt) reedt. As Pongaurische is a
Iwagongsdialekt vam Middl- zan Siidboarischen und houd sowoi siidboarische ois
wia aa mittlboarische Elemente. Siidboarisch warad zan Beispij dia
Lautvaschiawing vo ck za ckch oder an storch betonten ch-Laut (wia an
Tiaroierrischen). Da Dialekt houd auffejige Nasoilaut, dia speziej a'da Gegand
vam Tiaroier Unterlond, Pinz- und Pongau virkemmand. Weiders foid aa dia
Vaniadlichungsform mid ai auf, wia z. Bsp.: Katzai, a bissei, a Schweindai, a
Nudai/Nidai usw.

Ma ko soung, dass da Dialekt im Begrijff is, se z'wondln, und durch'n storchn
Zuazug va Leit aus onnerne Regionan va Östareich oiwei a Poisei mer vam
Donauboarischen beeiflusst weascht, speziej aus da Stoud Soizburg. Am sterchsten
foid des an Eizugsgebit va dia zwee Kloasteed Seiger Hons und Behofen, sowia dia
zwee beriamten Kureaschter Hofgoschtoa und Goschtoa auf, wo d'Kinder scho decht
merklich onneascht reen, wia zan Beispij no dia ejderne Genarazion. Vo
Genarazion za Genarazion weascht da Dialekt oiwei iwaregionoier. Dia ejderne
Genarazion vawendt no Ausdryck, dia d' jyngerne zwour an Groossen und Gonzen
vasteet, zan Groosstoae ower neammer bnytzt. Weiders bemerkt ma aa dia deitliche
Oschweching vam ckch za ck oder efters amoi sogour scho gg, sowia'm chch za ch,
Wegfoi va diversen Nasoi-Diftongan und Nasoi-Lauten, sowia dia Vawending va da
Vaniadlichungsform mid erl anstoutt ai, wia z. Bsp.: Katzerl, a bisserl, a
Schweinderl, a Nuderl. A weideaschts Fenomeen is aa, das d'Leit, dia auf an
Bauernhof aufgwouxen sand, no deitlich mer Pongaurisch reend, wia d'Leit va zan
Bsp. ner Orweiterfamilie.

In d'kloanan Gmoaner is da Dialekt nouch wia vur guad dahoiden z. Bsp. Goidegg
oder Seiger Veit eemso wia ad Seitentoier wia zan Bsp. im Groossourltoi oder
Kloaourltoi. Seiger Honsner und Behofner homd midunter scho Schwirigkeiten, dia
Leit va d'Seitentoier zan vastee - wonn dia ouft amoi speziej pongaurische
Ausdryck vawenden.

Da urtymliche Dialekt kennt wias urtymliche Owerboarische koane Laut ü und ö;
zan Beispij is a houchdeitschs el im urtymlichen Dialekt nid a Ostmittlboarischs
öi, sundern wia z'Owerboarn a ej wia z. Bsp. in:

Dia hochdeitsche Endsijm -iel dascheint nid wia im Ostmittlboarischen ois üi,
sundern wia an benouchbarten Pinzgau sowiam Berchtsgouner Lond ois ij wia z.
Bsp.:

A Reedner va an onnern boarischen Dialekt ko nid ausmochen va wo da im pongauer
Dialekt reedeaschte her is. Leit de'n Dialekt bhearschnd, kennan genauerrer
unterschein, va wous fyram Orscht dia entsprecheaschte Person her is, weil se da
Dialekt bereits va Orscht za Orscht leicht unterscheidt. Zan Beispij a
Groossouler ko mid Sicherheit soung, ob eppan aus Seiger Hons kimmb oder nid.
Groossouler reends ck bzw. as ch seer hourscht aus. Naasoilautt wia zan Bsp.: an
Worscht Gmoa wernd nasalirschter ausgsprochen wia sejg in Seiger Hons oder
Behofen da Foi is (doudan dendirschts merer zan a hi). Schwourschzoch an Pongau
gheascht aa ehernter zan modaraaten Dialektgebit dazua, wernd ma netta zwoa km
weider, in Seinig Veit, bereits scho wiader an urtymlichern Dialekt reedt. In
dia Gmoaner Werfen und Pfourwerfen, dia boade an Soizachtoi lingand, za da Grenz
zan Tennengau hi, weascht ehernter urtymlicher greedt.

Weiders ko si da Dialekt in Seiger Hons bzw. Behofen sejm recht unterschein.
Leit ad Orschtstoae reen moastens no urtymlicher wia dia an Orscht sejm.



https://bar.wikipedia.org/wiki/Pergl

Die Pergl isch in die Sidtiroulr Weinpaugepiate a långs Grischt (Gerüst) aus
Hólz, dés als Stitz fir dr Weinréb nótwéndig isch, weil die Réb a Klettrpflånz
isch unt nét van alloan steahn kånn. Die Plattlen va dr Réb sein afn Dåch va dr
Pergl. Die Lafer (oanjaarige Zweig) wern afn Dråht féschtpuntn. Fir dr Pergl håt
man pis in dr zwoatn Hälfte van 20. Jåhrhundrt z. B. larchens unt késchpamens
Hólz (Edlkastanie) gnummen. Spétr håt man Sailn aus Petón góssn. Seit uma 1900
isch als Léngsvrpindung Eisndråht vrwéndet gwórtn, drvór sein’s Hólzlåttn
(Schtelain) gwésn. Die easchte unt léschte Sail va dr Pergl hoaßt Órtsail
(ålthoachtaitsch ort = „äußerstes Ende“). Sie isch dickr wia die oan, weil sie
mehr hébm muaß. Die Pergl kånn lei a påår Metr ódr aa ibr 200 Metr lång sein.

Nuie låntwirtschåftliche Methódn vrdréngen die tradizionelle Pergl seitn Énde
van 20. Jåhrhundrt. Rébm werdn iaz óft nåch franzésischn Vorpild in senkrechte
Spaliere zógn, dé ångéblich a péssre Peliachtung van Lab garantiĕrn. Aa die
maschinelle Peårbeitung geaht só schnellr. Fir dr Sórtn Vernátsch isch die Pergl
weitrhin a gúate Methóde. Dr Vórtoal va dr Pergl isch, dass die Páurslait pan
Årbetn in dr Summrhitz in Schåttn sein.

Pergl kimmp ausn italienischn ódr lateinischn pergola, dés aa in dr deitschn
Språch als Frémtwórt pekånnt isch.



https://bar.wikipedia.org/wiki/Paranoia

Paranoia (griachisch παράνοια paránoia, aus παρὰ parà „nemn“ und νοῦς noûs
„Vastaund“; weatlich oilso „neman Vastaund“, „varuckt“, „waunsinnig“) is im
engan Sinn de Bezeichnung fiar a psychische Stearung, de wos vo
Waunvuastöllungen dominiat wiad. Zum paranoidn Denkn gheat typischaweise da
oigegnweatige Glaum, dass ma vafoigt wiad. Historisch gseng woa des de
Bezeichung fia jede Fuam vo Waunsinn.

Da Max Wertheimer, da Begründa vo da Gstoittheorie, hod zauma mitn Psychiata
Heinrich Schulte a sozialpsychologisches Modö zum Vaständnis vo da Paranoia
vuagschlogn. Demnoch is de Paranoia a bsundare Fuam vo Beziahungswaunsinn. A
Mensch, dem wos ned gelingt vo ana Gruppm aungnumma z wean, schlogt zu dena
aundan a Oat Pontonbruggn, indem a si vafoigt füht. So entsteht fia eam de
zwaunghofte Vuastöllung vo ana Beziahung zwischn Vafoigan und Vafoigtn.

soggds i siach hinta mia so an droochn hea fliagn hod n roochn aufgrissn dea wü
mi kriagn und de schneidatn zent und da bestige gschdaunk wari nua scho hiin i
soggad:gottseidaunk



https://bar.wikipedia.org/wiki/Palatschinkn

Palatschinkn, aa Balatschinkn (die bessan Leit sogn Palatschinken) san a
Möhspeis aus da ungarischn Kuchl, de wos in Östareich recht beliabt is (wei
früha in da Monarchie Ungarn zu Östarreich gheat hod und olle in d' Hauptstod
noch Wean zogn san und duat des kocht haum, wos vo daham kennt haum und wos eana
gschmeckt hod). Ma redt ni vo ana „Palatschinke“ sondan imma vo „ana
Palatschinkn“ oder „an Palatschinkn“. Wamma Palatschinkn mocht, tuat mas
„mochn“, im Fett „bochn“ oda „aussebochn“, oba auf gor kaan Foi „brodn“.

Dazua mocht mar an Dag aus Müch, Eia und Möh mid a bissl an Soiz und an Zucka.
Da Dag soi so dick sei wiar a Obas (da Zucka losst die Palatschinkn schnölla
schee braun wean und sie schmeckan a net so fad). Den Dag losst ma guat a hoibe
Stund steh, befua man vaoawat. A Pfandl losst ma am Head haaß wean, zalosst a
wengl an Budan oda a Schmoiz drin und gibt mit an Schepfa a wengl Dag eini, jo
ned zfüü. Die Pfaun kippt mar aso, dass da Dag si im Pfandl vatäut und die
Palatschinkn sche dünn wiad (an da Dickn vo de Palatschinkn kennt ma, ob ana s
Palatschinkenmochn kau. Waunn da Dag z'dick is, vatäut a si ned gscheit im
Pfandl, waunna z'dinn is, wean die Palatschinkn luckate Zniachtln und zreissn
beim umdraan). Waun des gaunze vo da Hitzn fest wiad, muass des Gaunze mid ana
flochn Schaufal umdraht wern, ohne dass ma den Dag zreisst. Wau mas kau, kau mas
a so in die Heh schupfn, doss si die Palatschinken in da Luft umdraht und mit da
no wachn Seitn nach untn ins Pfandl zruckfoit. Eascht waunn beide Seitn fest san
und a braune Foab ham, losst ma die Palatschinkn auf an Tölla rutschn. Duat
streicht ma a Füü drauf (s.u.) und wicklts zu ana Roin oda ma schlogts zaum.
Daun kummt bei da siassn Palatschinkn no aa Staubzucka driwa.

Koide, in Straferl gschnittane Palatschinkn kaun ma in an Tölla Rindssuppm
einigem. In Österreich warad des daun a Frittatnsuppn, in Bayern nennt ma des
söbe Pfannakuachasuppn, im Nordostbairischen aa Pfanzlsuppm. Fia Frittatn wiad
da Dag oba natlialich ned zuckat.

Des Wuat Palatschinkn kummmt woascheinlich ausn Rumänischn „placinta“, wos wida
fum lateinischn „placenta“ fia Kuchn kummt. Iwa s ungarische „palacsinta“ is
dees Wuat daun ins bairische kumman.

Deitsch kumman de Palatschinken ois „Eierkuchen“, „Pfannkuchen“, „Omelette“ oda
„Crêpes“ dahea. Des Rezept kau do a teuweis a bissl aundas sei, des Prinzip is
des söwe. Es gibt aa no de Bliny, de aus da osteiropäischn Kuchl kumman und mid
an Geam­dag aus Heidnmöh (Heidenmöh, Möh aus Buachwaazn) und -griass gmocht
wern, und de American Pancakes, de oba klaana und dicka san ois wia de deitsche
Variantn.

In Bayern haaßn de Palatschinkn Pfannkuacha oda Pfannakuacha, es wiad daunn oba
meistns a bissl weniga Aufwand mit da Füllung und da Dekoration triebm. Ma
schmiat hoid a Mamalad drauf oda (neimodean) a Nutella, oda ma straat aafach
Staubzucka driwa und trepflt no an Lemoni­soft dazua. Nochhea roid ma s zaum.

De klassischn Palatschinkn in Österreich san mid Marmalad (aus Marühn), Powidl
oda Topfn. In Ungarn hods do scho friaha vü meah Oartn gebm.



https://bar.wikipedia.org/wiki/Otnbuag

Otnbuag (amtli: Ortenburg) is da drittgresste Moakt am niedaboarischn Landgreis
Bassa und stootle okennda Eaholungsort.

Otnbuag ligt am sognenndn Klousdawinke und am Hoizland sidle vo da Doana und
neadle vo da Rott am niadaboarischn Higeland. Da Groußtei vo da Gmoa ligt am
Woifadoi. Otnbuag sejba ligt diagad a da Woifa, de wo bei Veizhof a Doana mindt.
D Gmoa umfosst uma 60 km² und ligt aufarana Hähn vo 358 m.

A da Natt ligade Gmoana hand Hoaba, Beidlschbo, Veizhof, Fiaschtnzei und
Griasboch. A wengal weida weg hand Bocking und Bassa.

Afham · Au · Aunberg · Bärndobe · Baumgoatn · Berghof · Bindaring · Birka ·
Blosn · Blindham · Boschaling· Broadreit · Buach · Buachad · Butznberg ·
Demmlstodl · Dobl · Doafbo · Doi · Drittndoi · Elexenbo · Froschau · Golla ·
Gassnmo · Giaßhibe · Gebatsham · Greil · Hacklmei · Heimbaring · Hierling ·
Hifering · Hilking · Hinden · Hinterhoaberg · Hinterschloß · Hochhaus · Heck ·
Hefl · Hoizkiacha · Hibing · Irnged · Isarhofa · Joging · Kaiseroang · Koied ·
Koined · Kamm · Kluagsed · Knaling · Kollmann · Kinebo · Kroned · Kradoi· Kihige
· Leingoat · Lengfein · Lindn · Lohfeid · Luaghof · Luisendoi · Moahof ·
Moasberg · Moosham · Neihaus · Neistift · Nicklguad · Niedaham · Oastaham ·
Obahoatdobl · Oberiglbo · Obaed · Ockaschberg · Otnbuag · Ottned · Paulberg ·
Rameschbo · Rauschaed · Rehrn · Sammarei · Schoikham · Scheined · Schlott ·
Schmeized · Schefbo · Schweibe · Schwiewog · Seinau · Spiage · Stoabo ·
Stoanakiacha · Undahoatdobe · Underiglbo · Undaed · Undadonad · Ualmanning ·
Vordahoaberg · Voadaschloß · Wockasbeag · Wappmosbeag · Weghof · Weibeag · Weng
· Weweck · Wimbeag · Woifa · Wiading · Wurmaing · Zei

Da am Woifadoi liegade Moakt Otnbuag ka auf a 900-jaarige Gschicht zruckschau.
Umara 1120 lossand se de Grafen vo Otnbuag do niada. A da seim Zeid kemmand
d'Edelfreien vo Kamm, de wo am 13. Joahundat auf Bossa, Hois ziangand. De Grafn
vo Otnbuag, wo ausm Haus vo de Spanheimer stammand, baund dageng d'Stammbuag
iwam Ort, wo spada da Mittlpunkt vo da reichsunmittelboan Grafschaft Ortenburg
woan is.

De Grafn zeind seit do zu de ogsengsdn und mächtigstn Gschlechta vom Boarischn
Hochadl, so dass sa se a da Macht mid de Wittelsbecka wettgeifad ham. Eanane
gresstn Besitzausdehnungan homs am 12. und 13. Joahundat, wo se eanane
Bsitzungan vom Brixndoi bis a d'Obapfoiz ziangand.

Am 13. und 14. Joahundat kimmd d'Familie vo de Duschl aus Seinau. Se hand vo
Ministeralien vo de Grafen vo Hois und Otnbuag bis an Rang vo de Ritter
aufgsting. Am 14. Joahundat hams an niadaboarischn Raum mid am Bau vo ganz fui
Buang und mim Bau vo eanana Stammbuag Schloss Söldenau prägt. Oa Mitglied vo da
Famij, Heinrich Tuschl, hod ois oana vo de reichstn Edlmona vo seina Zeid geit.
Ea is a da berihmte Ritter Allein a da sog wo aus a so hoaßt. Mim Doud vo seim
Bua Schweikers III. wa eana Gschlecht goa.

Zeascht hod as Grafngschlecht und da Ort "Ortenberg" ghoaßn, bis 1531 da damois
regiande Reichsgraf, da Christoph, wega am Erbstreit sei Grafschaft und den Ort
in "Ortenburg" umgnennd hod. Mim ändan vom Nam woit d'gräfliche Familie eanane
Erbansprich auf Kärntner Grafschaft Ortenburg vadeitlichn. D'otnbuaga
Reichsgrafn ham den Streit oba ned gwunga weis koa Vawandschaft vo dem
ausgstoamna Adlsgschlecht gem hod. D'umbennenung vom Ort is oba bis heid ghoitn
woan.

1563 fiad da Graf Joachim, gstitzt aufn Augschbuaga Religionsfrien vo 1555, in
Otnbuag d'lutherische Lean ei. Otnbuag is duach des zuana Enklavn im katholischn
Umland woan. 1626, undam Dreißgjahring Kriag, hod se da Friedrich Casimir
Glaubensflüchtlinge aus Estarreich um Otnbuag ogsiedld, vo dene de Ortsteile
Voada- und Hintahainbeag kemman.

Duach d’Gräfin Amalia Regina is 1703 in Otnbuag d’oigmeine Schuipflicht eigfiad
woan - 99 Jea voa da Eifiarung in Bayern. 1805 hod da Graf Joseph Carl
d’Reichsgrafschaft Otnbuag gega as ehemolige Klousdaamt Tamboch dauschd und
Otnbuag is dann boarisch woan. D’Grafn wonand seit do in Tambach bei Coburg.

1892 is in Otnbuag d’katholische Kiacha vom Johann Baptist Schott im
neiromanischn Stil baud woan, 1899 is d’katholische Expositua z’Otnbuag zua ana
eingna Pfarrei eahom woan.

Duach d’Gmoagebietsrefoamen vo 1972 bis 1978 is Otnbuag, zam mid fünf andane
Gmoan zua flächanmaßi drittgreßtn Gmoa am Landgreis Bossa woan.

Otnbuag wa zeascht a evangelische Enklavn im katholischn Umland. Heid gibt’s
foingde Pfarrein am Gmoagebiet:

Blasoniarung: „Aufm roudn Grund a schraga suibana Wechslzinnboikn.“ As heidige
Woppn vo da Gmoa oriendiad se am Famijwappn vo de oidn Grafn z’Otnbuag. A voahea
heagnummas Woppn wos in da Mittn teild wa, im oban Teil a Wechslzinnboikn und in
da undan heiftn a Buag is heidzdog neama ibaliefat.

As Theater Maskara fiad d’oidn Tradition vo Commedia dell'Arte weida und fazeid
Märchen fia jung und oid.

Rapoto I., regierenda Graf vo uma 1120-1186, hod ums Jea 1120 d’Otnbuag bau
lossn, de wo oba im Jea 1192 vom Herzog Leopold vo Estarreich obrennd woan is.
Am Landshuada Erbfoigegriag wiad d'Otnbuag 1504 wieda zlegt. Is eascht wieda vo
1562 bis 1567 vom Graf Joachim aufbaud woan. Seit 1972 is as Otnbuaga Schloß in
Privatbsiz. As Schloß is zwischn 1972 bis 1991 restauriad woan und hod iazad a
Schlossmuseum mid prunkvoim Renaissance-Innenhof mid Arkadn, und da berühmten
Renaissance-Hoizkassettndeck in da Schloßkapein.

Es hod in Otnbuag amoi zwoa Buang gem. De zwe Buang ham de Oatsteile Hindaschloß
und Voadaschloß d’Nam gem. D’heidzdog zum bsichtigende Buag is as eidane vo de
zwe Schlessa und is damois Oid-Otnbuag gnennd woan. As Nei-Otnbuaga Schloß im
Oatsteil Hindaschloß is bei de Napoleonischn Griag vo de franzesischn Truppn
zamgschossn woan und d’Ruin Ende vom 19. Joahundat ganz odrong woan. Eahoitn
blim hand grod a unda de Grundmauan weid vazwoagts Tunnlsystem wos undam
sogenndn „Trompetagrom“ duachegehd und beide Buang midanand vabundn hod und no
bis a d’60a Jea vom 20. Joahundat ois Okiazung bzw. bei de Weidkriag ois Vasteck
und Fluchttunnl heagnumma woan is. In da Mittn vo de 70a Jea oba hand de
Haupteigänge vaschitt woan und danoch fia unbenutzboa eaklead woan.

D’evangelische Moaktkiach prägt vom Sin hea kemmad scho vo weim as Buidl vom
Ort. D’Kiacha ghead wega da mid da Reichsgrafschaft vabunda Gschicht zu de
Kuituahistorischn Gebäude vom Ort. Sie wara amoi a Woifoatskapein Zu unseren
Lieben Frauen vor dem Markt. Noch da Bstätigung vo da Reichsunmittlbarkeit vo da
Grafschaft im Joa 1573 hod de grouße Umgstoitung vo da Kiach ogfangd wos zua
evangelisch-lutharischn Pfarrkiach woan is. Zwischn 1703 und 1706 hods dann a ia
heidige Gstoid griagd. D’kiach is a fia eanane fuin prunkvoin Grabdenkmäler vo
de ehemalign Grafn bekannt.

D’evangelische Kiach St. Laurentius im Ortsteil Stoanakiacha zeid zu oane vo de
eidastn Kiacha vom Woifadoi. Duach iam Beinam Stoanakiacha hoaßt a da Ort a so.
Bis zua Reformation in Otnbuag was oane vo de greßtn katholischn Kiachan im
Bossaua Raum. Seit da Reformation wiads ois Friedhofskiacha heagnumma.

As Konfirmandn-Haus ghead zu de Wahrzeichn vo Otnbuag. Vo Sin aus kam a scho
schnei den imposantn roudn Zigebau ausm 19. Joahundat seng. Seit 1892 hand dot
evangelische Kinda aus da Diaspora vo Niedabayern und da Obapfoiz auf
d’Konfirmation voabreit woan.

Otnbuag hod ganz vui Meglichkeitn zum betreim vo Spoat, wia zum Beispui as
Freibod, mehrane Tennisbloz a Minigoifanlog in Undaigebo und mehrane
Fuaßboibloz. An Haufa Varein fia Eisstockschiaßn, und am Sportverein, mid de
Abteilungen Fuaßboi, Fechtn, Leichtathletik Turnen und Faustboi. Da Verein is
1893 ois Turnverein grind woan, hod iba d'Joa de andan Abteilungen und 1969, an
1931 grindn Fuaßboi Varein FC Ortenburg dazuagriagt und hoaßt seit do ASV
Ortenburg. Dazua gibt’s a no an Haufa Wander- und Fohrralweg de duachs ganze
Gmoagebiet gengand.

D’Otnbuaga SchlossKuitua is a Vaanstoidungsreih mid Angebote wia Konzerte,
Voaträge und Austeiungan. Zamgsteid wiad des ois vom Förderkreis Bereich Schloss
Ortenburg. De oanzlna Vaanstoidungan hand auf da Webseite des Vereins aufgfiad.

Seit a boa Jeazehnt hod Otnbuag Ausflugszui fia Touristn wia an Vogepark Ianged
und am Otnbuaga Wuidpark. Beide hans vom 1. Abrei bis 31. Oktober fia Bsuacha
off.

Da Moakt Otnbuag ligt 20 km westle vo Bassa, 10 km sidle vo Veizhof a da Doana,
12 km noadwestle vo Bod Griaschbo und 20 km neadle vo Pocking. Iba d’15 km
entfeande Anschlussstej an Passau-Mitte besteht a a Anschluss a d’A 3. D'B is
iba as 10 km entfernte Veizhof zum dareicha.

Es gibt effantliche Einrichtungen vo da Gmoa. D’vawoidung fia d’Biaga vo da Gmoa
is am ausglogadn Vawoidungsgebäude im Ortsteil Underiglbo zum finden. Am
historischn Rodhaus am Zentrum vom Moakt, wo a Touristninfoamation und a
Biacharei gibt. As Boarische Roude Greiz is mid ana Roudkreizbreitschoft, ana
Wossawacht-Ortsgruppn und ana Sozialstation vadren. In da Fiaschtnzeia Stroß
bfind se as 2005 nei baude Inge-Gabert-Haus, as neie Seniorenzentrum.

In Otnbuag findn oft Drahoabatn fia d'ZDF-Feansehserie Forsthaus Falkenau fia
den ausdenktn Ort Küblach stod.



https://bar.wikipedia.org/wiki/Oiching

Oiching (hochdeitsch: Olching) is a Stod im obaboarischen Landgreis
Fiarstnfoidbruck und is 20 Kilometa im Westn vo Minga. 1978 is Oiching mit
Esting und Geiselbullach zammaglegt woan. Oiching is am 19. Juni zua Stod erhobm
worn. Davor hot Oiching mit seine rund 25.000 Einwohna lang ois
bevoikarungsreichste Gmoa vo Bayern goitn, de weda Stod- no Marktrecht bsessn
hot.

Oiching, Esting und Graßlfing san oide bayuwairsche Deafa gwesn. 740 hot da
lezde Agilolfingerherzog Tassilo III Oiching dem Kloster Benediktbeuern gebn .
1258 hot da Herzog Ludwig der Strenge a Kloster baun miassn, wei er sei Fraa
Maria von Brabant umbracht ghabt hot . Zeascht war des Kloster in Aibling, seit
1262 wars in Oiching. De Zisterziensermönch hams aba net lang in Oiching
ausghoitn und san 1263 noch Füstenfeld ganga. Bis 1802 hat des Kloster
Fürstenfeld in Oiching vui Grundstück, Heisa und Höf ghabt.

Nach 1802/1803 ham 55 Bauan de Grundschtück vo da Gmoa Oiching kafft. Bis 1821
hot Oiching z Dachau gheat, danoch zum Rentamt Fürstenfeldbruck, und seid 1823
zum Landgericht Fürstenfeldbruck.

Da Pfarra vo Oiching is am Anfang in Emmering gwesn, für meah hots in Oiching
ned glangt. In Esting war a Benefiz, der aa bis 1834 da Lehra vo de Kinda vo
Esting und Oiching gwesn is . 1895 hot eam da Erzbischof gsogt, daß ea auf
Oiching ziang soi, wei do mehr Leid gwesen san. Des hot de Estinga gschdunga und
sie ham ihran Benefiz in'd Ampa schmeissn woin, bis nacha de Bolizei kumma is.

Oiching is in da Mittn zwischn Dachau und Bruck. In da Mittn vo Oiching is de
Amper. Oiching is uma 8775 Dowa groß. 5752 Dowa ghern de Bauan, auf 1889 Dowa
san Heisa, 657 Dowa san füa Stroßn un Weg do, 566 füa Woid, 302 Dowa san Wassa.
613 Dowa san füa andane Sacha. Wo früha de Hoizstoffabrik war, is jez
Schochtlhausn und danem da Goifglub.

Oiching is noh an da Autobahn zwischn Minga und Augschburg. Am oafachstn kummst
üba Graßlfing und Geiselbullach auffa. Oiching hot seid 1893 scho imma an
Bahnhof ghobt, mit da S-Bahn hat Esting a a Hoitestoin kriagt. 1965 is de
Eisnbahn auf da Streckn Oiching-Augschburg zum easchtn Moi 200 Kilometa schnoi
gfahrn.

Glei hinta Oiching, zwischn Esting und Maisach, is da Flugplatz
Fürstenfeldbruck. Des war friaha a großa NATO-Milidärflugplatz, davoa hot er de
Amerikana gheat, und davoa da Hitler Luftwaffe. Bekannt is a woan mit seim
"Kilometerbau" und ois traurige Endstation von da Geiselnahme von München. Des
Milidär is seit 1997 furt, seiddem woaß kaona mehr so recht wos damit macha
soin.

1810 warn Oiching, Esting und Geiselbullach genauso groß – oda kloa. 1810 ham in
Oiching 174 Leid gwohnt, in Esting 146 und in Geiselbullach 129.

1839 is Oiching aufgwacht. Zwischn Minga und Augschburg is a Eisnbahn vo de
München-Augsburger Eisenbahn-Gesellschaft baut worn, und Minga-Oiching war am
27. Oktoba 1839 fertig. Im nextn Joa is - zum Oktoberfest 1840 - da easchte
Dampfzuag von Minga üba Oiching auf Augschburg auffi gfahrn.

A grosse Hoizstoff-Fabrik (1881 vo da München-Dachaua Babierfabrik kafft, vorhea
Industriegesellschaft Geislingen) is auf da neadlichn Seitn vo da Bahn baut
woan. In Esting hams a Weah baut, damit de Fabrik üba den Ampa-Kanal (heit songs
Mühlbach dazua) a Wassa kriagt hot. Wo de Münchner Straß auf de Hauptstraß
kummt, hams a Elegdrizidädswerk hibaut. Des hot a Hauffa Arbeita braucht und
Oiching is gwaxn und gwaxn und gwaxn. (Am End vom zwoatn Woitkriag und danoch
san Oichinga mit de Schwartn vom Hoizstoffwerk mit Hoizvagasung Auto gfahrn. Wei
Koin gfoit ham, hamms de Schwartn - und an Torf vom Palsweiser Moos - in der
schlechtn Zeid dahoam innan Ofa gschom.)

1939 ham in Oiching scho 5431 Leid gwohnt, in Esting 904 und in Geiselbullach
1034. Nachm zwoatn Wejdkriag san üba 2000 Vatriebene nach Oiching kumma, und de
Gmoa hot nimma mea zum Wachsn aufghört.

Mea und mea sam mitm Auto, mit da Bahn (vo 1972 o mit da S-Bahn) noch Minga aufd
Awat gfahrn. 1972 hams de Hoizstoff-Fabrik zuagmacht. 1985 is do a grosse
Siedlung entstandn. 1998 is im Schwaigfeld am Oichinger See a ganz neia Ortsteil
entstandn in dem imma mea Leid wohna. Früha warn da bloß Wiesn und Acker. A
Straß im Schwaigfeld hat den Nama von Matthias Duschl, a berüamta Bürgamoasta vo
Oiching, der wo danoch Landrat vom Landkreis Feastenfeidbruck worn is. Davoa war
Ernst Raadts Landrat, der in Geiselbullach an großn Hof ghabt hot.

Ghoamnis vo Oiching: A grossa Teil vo Graßlfing is Königlich Bayrisch! Des Guat
Graßlfing gheat zum Wittelsbacher Ausgleichsfonds, dem aa des Schloß
Hohenschwangau, des Schloß Berchtesgaden und vui mea gheat.

Zwischn Oiching und Gremzoi san zwoa Seen. De Leid ham früha dazua "Großa
Baggerweia" und "Kloana Baggerweia" gsogt. Offizioi hoaßns Olchinger See (der
große) und Gröbenzeller See (der kloane). Den Kias vo de Baggerweiha hamms
braucht, damits de Bahnlinie ("Münchner Nordring") vo Oiching um Minga herum um
1940 baut ham. De Bahnlinie fangt zwischan de zwoa Weia o, und geht bis auf
Trudering.

Der Oichinga See und des Graßlfinger Moos stehan ois "Landscape Protection Area"
in da "World Database of Protected Areas" der Vereindn Nationen.

Wenn ma des Sattelidnbuidl - oda soiba von da Näh - genau oschaugt, nachad
siacht ma no de Bahnstreckn, de wo in Zwoatn Woitkriag de Streckn Minga-Lindau
vo Roggastoa aus, am Zitzstaudenhof vobei, glei hintam Gremzoia und Oichinga See
mit am Münchner Nordring vabundn hot. De Bahnstreckn is nacham Kriag abgrißn
woan, den Stahl hams ois Reparationszahlung nach Rußland gschickt.



https://bar.wikipedia.org/wiki/Oberbayern

Obabayern (amtli: Oberbayern) is im Freistaat Bayern sowoi a Bezirk wiara a
Regierungsbeziak.

Dea Regierungsbeziak liegd im Siidostn vo Bayern. Sidlich und estlich grenzda an
Estareich, im Nordostn an Niedabayern und Obapfoiz, im Nordwestn an Middlfrankn
und im Westn an Schwobm. Zum erschdn Moi erwähnt werd da Begriff 'Obabaiern'
1255. Domois hod aba da Cheamgau und de Gegnd vo Reichahoi no zu Niedabayern
ghead.

S'Kuituareferat vum Beziak feadert iwaregionale Kuitua-Vaanstoitungen in
Obabayern. Da Beziak Obabayern is aa da Träga vo de Freilichtmusäen af da
Glentleiten und in Amerang und vum Kuitua- & Buidungszentrum im ehemoilign
Klosta Seeon.

Da Beziaksdog wiad zu gleichn Zeit wie da Bayerische Landdog gwejd; da Woikroas
Obabayern setzt si aus 58 Abgeordnetn und 4 Iwahang- und 6 Ausgleichsmandatn
zsamm.

² 1954 und 1958 Gesamtdeutscher Block/Bund der Heimatvertriebenen und
Entrechteten|GB/BHE

Mit da easchtn bayrischn Landesteilung vo 1255 is untan Ludwig am Strengen a
sejbständigs Herzogtum Obabayern gschaffa woan. Des Herzogtum woa owa mitm
heitign Regiarungsbeziak ned deckungsgleich. Noch da voriwagähandn
Wiedavaeinigung vo 1340 is des Herzogtum Bayern 1392 dreiteit woan: In Obabayern
hods nach Bayern-Minga und Bayern-Inglstod gebm, in Niedabayern
Bayern-Landshuad. Danebm hos in Niedabayern ois viats Herzogtum scho seit 1349
Bayern-Straubing gebm. 1505 woan olle Teiherzogtüma wiedavaeint. Fia
Vawoitungszwecke is Bayern nacha in Rentämta afteit woan. Mit da Bayrischn
Vafossung vo 1808 is des domolige Kinireich Bayern in Kroas afteit woan; de hom
dena heitign Beziakn entsprocha, ned ebbas dena Landgreis.

1837 hod da Kini Ludwig I. as franzäsische Namasystem fia de bayrischn Kroas
noch Flussnama duach historisiarende Bezeichnunga easetzt, de wo de Gschicht vo
de bayrischn Landesteile widaspiegln soitn. Daduach is ausm Isarkroas da
Regiarungsbeziak Obabayern entstandn.

Obabayern hod ned grod wenig Industrie, vor oim in da Näh vu gressane Städd wia
Minga oda Inglstod, wo unta andam Autos (Audi) baut und Fuim draht wern. As gibt
oba afm Land nu an Haffa Bauan, vui Kia, Facken, Wiesn und Gmiasobau.



https://bar.wikipedia.org/wiki/Obelix

Da Obelix is a Phantasiegschtoit vom Albert Uderzo ausm Franzosnland. Da Obelix
lebt sei Lebm in ana Reih vo Buidabiachan de ma "Comics" nennt.

De Zeit wo des Comic spuit is de Zeit wo de oidn Rema des hoibade Eiropa besedzt
hom. Domois war des Fanzosnland no Teil vo Gallien und da Vercingetorix, da
Schef vo de (franzesischn) Gallier hodt se eigantlich de Rema und eanam Chef,
dem Gaius Julius Cäsar untawoafa. Nua oa oanzigs Doaf hodt se draudt und eahm
und seine Soidaten, de Legionäre, Widastand gleist.

Da Obelix is a kloans bissal langsam im denga, des gleicht a aba durch sei
Guatmiatigkeit und sei große Trei zu seim Doaf und im spezielln zu seim Spezl,
im Asterix aus. Wofia ma an Obelix olldiwei hom ko is a kräftig Raafarei mit de
Römer oda a Wuidsau. As Bia duatd eam nedta so guad, wei a ja sunst nua a
Goassnmilli dringgt, und an Zaubadrank deaf'a aa nimma, weisn sunst vastoanadt.
Eah duadt gean dabailde Hej'm sammen, dea de Rema vo de Ruam oweahudt und eah
hodt a bsondare Schwächn fia des Deandl Falbala.



https://bar.wikipedia.org/wiki/Obaatzda

A Obaatzda is a boarische Kaasspezialität. Gmacht werds aus Topfn, am reifn
Kamembert, fein ghackte Zwiefen, Soiz, Kimme, Pfeffa und am Baprika fia d
scheene Farb. Manche Leid nemman statt'm Topfn an andan weißn, neutraln
Frischkaas, oda an würzigan Kaas wia an Limburga stattm Kamembert. Je noch
Gschmack werd aa no a Butta, a Schuss Rahm oda Weißbia neigmischt.

Des Rezept is vamutlich scho so oid wia des Problem vom Kamembert, dass'a an
recht rassn und unangenehma Gschmack kriagt, wann man ned gscheid kühln koo. Um
den Kaas ned wegschmeißn zmiassn homs den mit a weng Butta und vui Gwürz,
hauptsächle Baprika und Kimme, oft a no Zwiefen, gmischt, dass'a wieda bessa
schmeckt. Do ma des Problem hauptsächle in da Summazeit ghabt hod und de
Kaassoatn wia Kamembert und Brie grod zu deras Zeid in Bayern eigführt und
beliabt worn san, wia aa de Biagärtn aufkemma san, war des Gricht a beliabts
Essn, weis a ned sovui kost hod.

Richte bekannt und aa ois Brotzeitgricht eigführt in d Biagartn und d
Wirtschaftn hods d Eisenreich Katharina, d ehemalige Wirtin vom Weihenstephaner
Braustiwal (zwischn 1920 und 1953). Da Obaatzde is seither oans vo de
traditionelln Biagartngricht und wead in da Sommazeit bevorzugt vazehrt.

Es gibt zwar an, ausschließle in Bayan, "industriell" heagschtejjtn Obaatzdn, de
meistn Wirtschaftn oda Leid machan den awa sejm. Des Macha vo dem Gricht is ja a
ganz oafach und koo von am jedn noch seim Gschmack obgwandlt wern. Dea Kamembert
wead mit de andan Zutatn oafach mid a Gowe solang zadruckt bis a Baatz entstandn
is, dea se schdreicha lasst. Je noch Gusto ko ma de Rindn vom Kaas in grässane
Schtickl lassn oda ganz kloa manschn. De Zuagab vom Topfn is in da heitign Zeit
recht beliabd, weil se daduach da Fett- und Kaloriengehoit, dea mit Butta oda
Rahm zu am Kaas vo da Voifettstufn scho recht hoch wead, a guats Schtickl sengga
lasst. Serviern duat ma an Obaatzdn gean mid frischm Schnittlauch und Brezn.



https://bar.wikipedia.org/wiki/Noriker_(Pferd)

Da Noriker soid auf uroide Stammformen zruckgeh. De Röma homd vor guade 2000
Joah eanane eigan Roß mid a de neiche Provinz Noricum mitgnumma und duatn mit de
kleanan Koitnpferdl kreitzt. De Röma hand gonga, de Roß hand blim. De Baun homd
de Zucht übanumma. vor 400 Joah hod donn as Erzbistum z'Salzburg de Reinzucht
augfongt. Es is domois vabotn wuan, daß ma aundane Hengst fiad Zucht hernimmt,
ois de, wos as Erzbistum erlaubt hod.

Es gibt nu a kloane Variantn vom Norikler, des is da Abtenauer. Der is des
kleanste Koitbluat im deitschn Sprochraum. Hauptsächlich hand des Rappn. Er is
so um de 1,50 groß, kimmt aus am Toi bei Soizburg und is recht soitn. De
Zuchtlinien, de wos heid nu gibt, gengan olle auf fünf Hengst aus zruck: Vulkan,
Nero, Diamant, Schaunitz und Elmar. Hauptzuchtgebiet is Österreich, und duatn
auf de Berg. In Bayern duat ma a guat züchtn, duatn hoaßt ma an Noriker oba
"Süddeutsches Kaltblut".

Da Noriker is zwischn 155 und 165 cm hoch, waun man bei da Schuita mißt. De
Foabn hand Fuchs, Brauner, Rapp, Tigerscheck, Kuahscheck (sehr sötn!) und
Mohrenkopf (blaugrau mit schwochze Haxn, schwochzn Kopf und schwochze longe
Hoar). Er hot hoate Huaf und an broatn Buckl. Weil a aus de Berg kimmt is a
recht sicha beim geh und hoit wos aus. De Hintahaxn hand a wengal x-beinig, wos
typisch is für Bergrassn. Eigsetzt wead a heid nu fiad Lond- und
Forstwirtschoft, fian Tourismus und ois Hobbyviech. Er is zuvalässig, hod gnua
Temparament, is oba trotzdem comod und braucht ned vui.



https://bar.wikipedia.org/wiki/Nordbairisch

Noadboarisch (dt.: Nordbairisch) is oane vo de drai Haptgruppm (Nordboarisch,
Mittlboarisch, Siidboarisch), in dej wou de boarische Sprouch
sprouchwissnschaftle atolt wird.

Nordboarisch wird haintzatoch gredt in grejsstn Tol vo da Owerpfålz (in Sidostn
wird Noadmiddlboarisch gredt), in sidestlinga Eck vo Middlfrånkn, in
middlestlinga Eck vo Owerfrånkn (Sechsämtaland), in Owerbayern neadli vo da
Doana und in Sidvogtlånd (Bundeslond Såchsn). Gschichtle gseang wor es
noadboarische Sprouchgebejt grejsser wej haintzatoch, ower iwer d Joarhundert is
es Frenkische (sprouchwissnschoftle gnauer: es Owerostfrenkische) nouch Sidn und
Westn gwondert und es Middlboarische nouch Noadn. Und aa in Echerlånd is frejers
Noadboarisch gredt worn.

Nu in Mittlålter wor Nirmberch a noadboarische (sprouchwissnschoftle gmoant)
Stod und hout an groussn Ainfluss af's Umlond ghott und es Noadboarische
gfesticht gecha Ainfliss as'n Ostfrenkischn und n Middldeitschn. In da Neizait
ower is Midddlfrankn mit Nirmberch sölwer a ostfrenkischs Sprouchgebejt worn und
es Noadboarische is durt vadrengt worn (asgnumma in sidestlinga Eck), es homse
owa etle nordboarische Aignhaitn in de frenkischn Dialekte in estlinga
Middlfrankn daholtn. Des daklert aa, warum dass Sprouchkartn (bsunders öltere)
des Gebejt nu ols boarischsprouchich oda frenkisch-boarisch gmischt dorstölln.

In middlan Bayern is es Noadboarische vo Middlboarischn asn neadlinga Obabayern,
asn neadlinga Niderbayern und as da sidlinga und sidestlinga Owerpfolz verdrengt
worn. Ower aa in deane Gechadn zoingse nu mejer oder wenger noadboarische
Ainfliss (noadmiddlboarische Mischdialekte). Rengschburch is zwor d Haptstod vo
da Owerpfolz, ower dej Stod is seit jeher a middlboarische Sprouchinsl. Dou gült
fia Sprouchkartn es glaiche wej grod gschrim, ner holt
mittlboarisch-nordboarisch gmischt.

De noadboarischn Dialekte unterschainse tolwais stork vonaranond, in westlinga
Eck vo da Owerpfolz baispülswais hout bol a jeder Ort sein ainga Dialekt, walse
durt nordboarische (Grundlouch), ostfrenkische (von Noadn und Westn her) und
middlboarische Merkmol (von Sidn her) zoing. Waiters han vül noadboarische
Dialekte vaglicha min modernern Middlboarischn in sidlinga Bayern (bsunders
Minga und Umgebung) urspringlicher und da Dialekt holtse nu (bsunders am Lond)
stirker, und da noadboarische Sprouchraum is aa haintzadoch nuniat su dicht
bsidlt - und wors frejers erscht recht niat. Dou genga nou aa wenger Unterschid
valorn.

A grejssers sprouchlichs Zentrum gits niat (wej Minga fias Westmiddlboarische
und Wean fias Ostmiddlboarische), wals koa oanziche Groußstod git, wou
noadboarisch gredt wird.

Baispül fia kloaregionole Variantn han Ruutschan und Ruutschagàl stot Hetschan
und Hetschagàl (= Kinderschaukel und Schaukelpferd) oder Schluuder/Schlooder
stot Dopfa/Dopfm/Dopfkàs (= Topfen/Quark) in da westlichstn Owerpfolz.

De noadboarische Grammatik waicht niat stork vo da boarischn o. Gnauers und
mejerer findts in Artikl iwer de Boarische Grammatik.



https://bar.wikipedia.org/wiki/Noadvietnam

De Demogratische Republik Vietnam (vietnamäsisch Việt Nam Dân Chủ Cộng Hòa;
okiazt DRV), ab 1954 hod ma Noadvietnam gsogt, isa Stoot z Sidostasien am
Sidkinäsischn Mea gwen. Am 1. Septemba 1945 hodn da Ho Chi Minh z Hanoi ois Tei
da Union Française ausgruafa kobt, nodäm d Vietminh iwaroi im Land ans Ruada
kuma san und da vietnamäsische Kaisa Bảo Đại odankt hod. Bis 1947 hod ganz
Vietnam zan Stoot kead, dano homd d Franzosn de Ho Chi Minh Regiarung z Hanoi
gschdiazd kobt.

Nodäm d Vietminh 1954 d Schlacht vo Điện Biên Phủ gengad Franzosn gwunna hom,
hod se a unohengiga Stoot, Noadvietnam, unta da Fiarung voum Ho Chi Minh und ois
Haptstod Hanoi buid kobt. No da Indochinakonfarenz 1954 is Vietnam ina Noadzona,
de Demogratische Republik Vietnam und easchd a formoi unohengige Sidzona, ab
1956 ois Stoot Sidvietnam, afteit gwen.

Easchd 1975, ois Noadvietnam im Vietnamgriag Sidvietnam aobat kobt hod, sans
wida zam kuma gwen. Am 2. Juli 1976 homsase za „Sozioiistischn Republik Vietnam“
widavoeinigt kobt.



https://bar.wikipedia.org/wiki/Niedabayern

Niadabayern oda Niedabayern (amtli: Niederbayern) is oana vo de siem
Regiarungsbeziak vo Bayern. De Haptstod vum Regiarungsbeziak Niedabayern is
Landsad (uma 69.000 Eihwohna - 2015).

Da Regierungsbeziak bschded aus de Landgreis Kelheim, Landsad, Straubing-Bogn,
Dinglfing-Landau, Routtoi-Inn, Reng, Degndorf, Freyung-Grafenau und Bossa (vo
West noch Ost) und außadem aus de greisfrein Städt Landsad, Bossa und Straubing.

Niedabayern liagd zwischn de Regiarungsbeziak Obapfoiz (Haptstod Rengschburg)
und Obabayern (Haptstod Minga) und grenzd an de Tschechei und Östareich.

Gebirg gibts in Niadabayern nur an Boarischn Woid, dea wo a durchschnidliche Heh
vo 1000 m hod. De bekanntesdn Berg im Bairischn Woid hand da Einödriegel
(1121 m), da Hirschnstoa (1095 m), da Pröller (1048 m), da Grouße Arba (1456 m),
da Rachel (1453 m), da Lusen (1373 m), da Dreisessl (1312 m), da Almberg
(1139 m) und da Brotjacklriegl (1016 m).

Desweng hand im Winda a vui Schifahra in de Landgreis Regen und
Freyung-Grafenau, und a Degndoaf, Bossa und Straubing-Bogn. De Orte beim Groußen
Arba (1456 m), am Rachel (1453 m), am Lusen (1373 m) und am Almberg (1139 m)
hand bekannd fiar eran Wintersport.

Nennasweat is a da Landesobschnid undahoi da Doana, uma vo Rengschburg bis
Vuidshofa, da so genannde Gaibon oda a Dungau. Wei da Bodn durd so fruchdba is,
wernd do haubdsächle Zuggaruam obaud. Z Blalleng is desweng a Zuggaruamfabrik,
zu dera olle Gaibonbauan erane Zuggaruam hifohrn miassn. Außadem werd sunsd a no
Woaz, Gerschn, Gmias, vor oim Erdapfe, und Obsd obaud.

Da Begriff „Niadabayern“ kimmt zum easchtn Moi im Jahr 1255 bei da boarischn
Landesteilung auf. Damois ghern aa da Cheamgau und de Gengad vo Bad Reichahoi no
dazua. In da Boarischn Vafossung vo 1808 homs Baiern in Kroas eideid. Da Kini
Ludwig I. hod nacha 1837 an "Unterdoanakroas" oafoch Niadabaiern gnennt.

Vor da Landgreisreform am 1. Juli 1972 hod Niadabayern via greisfreie Städd und
22 Landgreis ghobt. Da Landgreis Ketzting, und Grund vom Landgreiss Mallersdorf
kead etz zua Obapfoiz.

Omeakung: Bis 1954 han de Regiarungsbeziak Niadabayern und Obapfoiz gmoasam
vawoit worn. Tei davo sand bis heid imma no do und wern imma no zam in Landsad
vawoit.

¹ 1954 und 1958 Gesamtdeutscher Block/Bund vo de Hoamatvatrieban und Entrechtetn
(GB/BHE)

² Am 27. Feba 2006 hod de ÖDP ihan Beziakstogssitz duach oan Parteiaustritt
valorn. Dea Beziaksrot is zua CSU gwexlt.

Im iatzign Beziakstog (2003-2008) buidn Freie Wähler, Greane und ÖDP a
Ausschussgmoaschoft.

Beziakstogspresident seit Mai 2007 is da Olaf Heinrich (CSU). Sei Stejvatreta is
da Dr. Helmut Graf (CSU) seit Februar 2012.



https://bar.wikipedia.org/wiki/Meteoroid

Meteoroidn [meteoroˈiːt] (griach.: de Endung -oeides bedeidd „ehnlich“) san
kloane Objekte vom Sunsystem af oana Umlaffbahn um de Sun, vo dena a poa de
Eadboh kreizn. De Gress reicht vo Bruchtein vo am Millimeta (Mikrometeoroiden)
bis zu etlichn Metan, entsprechend oana Massn vo bis zu mearan Tonnen.

Meteoroiden san gressa ois da interplanetare Staub und kloana ois Asteroidn. Es
gibt owa koa eindeitige Obgrenzung, weda vo da Gress hea no vo da Zammasetzung.

Zamma mit dena Asteroidn und Kometn zejn Meteoroidn zu de Kloakeapa vom
Sunsystem.

Wann Meteoroidn in de Eadatmosphean eintauchn, etsteht duach de Ionisiarung und
Rekombination vo Luftteilchen (und ned duach Reibung) a Leichteascheinung, wo
Meteor gnennt wead. Duach de Luftkompression vuam Meteoroidn entsteht a ebmfois
ionisiate und hej leichtende Gaskugl aus erhitzta Luft und vadampfta Materie.
Kloane Meteore wean aa ois Steanschnuppn bezeichnet, grosse ois Feiaboin oda
Boliden. A Meteoroid, wo ned voistendig vagliaht, wead Meteorit gnennt.

De Meteoroidn kema in easchta Linie vom Asteroidngiatl, kenna owa aa vo jedn
andan Himmeskeapa kema. Se entstengan voa oim duach Zammastoss und Einschlog,
owa aa duach Einwiakung vom Sunwind auf Kometn.



https://bar.wikipedia.org/wiki/Matthias_Klostermayr

Da Matthias Klostermayr, vulgo da Boarische Hiasl (Bayerische Hiasl), laut
Taufregista: Mattheus Klostermair, (* 3. Septemba 1736 z Kissing, † 6. Septemba
1771 z Dillingen an da Donau) wor a Wuidara und a Raibahaptmo und scho zu
Lebzeidn a Legendn.

Fia de ormen Deifi wor a a Voiksheld, a Freischitz, a boarischa Robin Hood. Fia
de Obrigkeid wor a a Vabrecha. Anno 1771 is a z Dillingen af greisliche Oart,
duach Rädan und Viatein, higricht worn.

Zwoahundatfuchzg Joa is da Boarische Hiasl im Voik lebendi und es is koa End in
Sicht, wia de Hiasl-Erlebniswelt (2006, moderns Museum, vo da EU mitfinanziat) z
Kissing zoagt. Des muass an Grund hom. Manche Bayern megn hoid oan, dea aufmuggt
gegn de Großkopfadn, gegn de Obrigkeit, dea stoarrkepfig is, dea a Schneid hod
und - deas so richtig krocha losst.

Am 3. Septemba 1736 is da Matthäus Klostermayr, aa Brentanhiasl, z Kissing bei
Augschburg im Haisl zum Brentan zur Wejd kemma. Brentano woa a italienischa
Schnitza, der friacha in dem Haisl gwohnt hod. Da Hiasl wor s ejteste vo via
Kindern. Sein Vadda woa Gmoa-Hiat und Huifsorwata. Mitn Jaga Wörsching woa a
befreindet und is mid eam efta af de Jogd mitganga, er hod oba nia gwuidat. Da
Hiasl hod schon ois Kind de Jagagschichtn gean ghead. Scho mit 11 Johr (1747)
hod da Hiasl de Schui valossn miassn, oba des wor bei dena oarmen Leid domois
so. Ea hod am Vadda beim Hiatn ghoifn und af'm Gut Mergenthau bei dena Jesuiten.
Da Gutsjaga Wörsching hod den Buam oft zur Jogd mitgnumma. 1751 hod da Hiasl
sein erschtn Hiaschn gwuidert, hod oba seim Vadda vasprochn, des nimma z doa.
1752 is sei Muadda gschdorm. 1753 is ea im Gut Mergenthau ois Jagaghuif ongstejt
woan und hod do guads Gejd kriagt. Wegn seim freindlichn und aufgweggtn Wesn wor
ea bei dena Jesuiten sehr beliabt. 1756 is ea vo de Jesuiten entlossn worn. A
hormloser Foschingsscherz wor de Ursoch. Ea hod'n Pater Venantius ois
Kotznmeaada vaspodt, wei dea im blindn Eifa af da Jogd stott an Hosn a Kotz
daschossn ghobt od.

Nacha is da Hiasl beim Seheranserbauern Joseph Baumüller Obaknecht worn. Do hod
er guade Orbat gmocht, hod oba hoamlich gwuidert. Und wia er mit dea Zeit a no a
Liabschoft mit da Monika, da Tochta vom Bauern onfaungt hod, is dem Baumüller
zvui wuan und es is zum Streit kemma. 1761 hod da Hiasl den Hof valossn. Glei
drauf hom eahm de Weaber vo da boarischn Armee festgsetzt. Da Hiasl hod si
zeascht sehr kooparativ gem, is oba in da Nocht iaban Lech obghaut. Er hod si
dann der Wuidara-Bande vom Grätznbuam Franz Xaver Bobinger ongschlossn, is oba
glei wida weg, wei ea do zweng Anerkennung ghobt hod und hod sei eigene Bande
grindt.

1765 hod de Monika Baumüller vum Hiasl a Kind kriagt, Korbinian homs eam gnennt.
Glei drauf is da Klostermayr vo oan ehemoilign Kamerodn verrotn und zu 9 Monatn
Gfängnis vaurteit worn. Wieda in Freiheit, hod er si iatzt imma efta mid dea
Stootsmocht, mit Jagan und Soidotn onglegt. 1766 hod ea an Müller den Fonghung
obgnumma - Tyras, a sea großn Hund, dea zum Fiachtn gwen sei muass und dea sei
ständiga Begleita worn is. Vo Oidbaiern iba Augschburg bis ins boarische
Schwobnlaund hod sei Revier greicht. Um de Vafolgung zu erschwean, is des Revier
olle poa Wochn gwechslt worn, wos de Bekanntheit vom Hiasl proteschiert hod.

1767 hett da Hiasl no amoi a Gelegenheit ghobt, an rechtschoffanen Weg
einzschlogn. Sei Vetta, Dominikus Geyer, a kuafiasschtlicha Leiborzt, woit eam
an Postn ois Jaga vaschoffn. Da Hiasl woid si scho vo dea Bande vaobschiedn, is
oba vo seine Kamarodn umgestimmt woan - si hobn eam bei da Wuidera-Ehre pockt
und ea hod weidagmocht. Ois dann sei treia Spezl Andreas Mayr, da „Bua“, vo de
Jaga aus Türkheim festgnumma worn is, is da Hiasl imma rabiata aftretn und 1768
hod a Mensch deswegn steam miassn. Ois Reibahauptmann hod dea Hiasl zua bestn
Zeit 30 Berschn ghobt, de oba imma vo Region zu Region gwechslt hom, iatzt sans
imma wenga wuan. Am 14. Septemba 1769 hod de Hiasl-Bande den Korporal Denklinger
gfangen gnumma und togs drauf hod da Hiasl im Roggenburger Wirtshaus damit
droht, an Reichsprälaten zum daschiassn. Iatzt hod de Ständeversammlung in
Augsburg zum eascht moi reagiat und beschlossn, zsamman Front gegn de
Hiasl-Bande z'macha.

1771 is da Boarische Hiasl mit nua 35 Joa z Dillingen an da Donaubruckn auf
greisliche Oat duach Rädan und Viatein hngricht worn. „Als ihm alle Gebeine
gebrochen waren, ward der Cörper unter die Bühne gebracht, wo ihm der Kopf
abgehauen und der Rumpf in vier Stücke zertheilet wurde.“

De letztn Worte vom Hiasl (ruhig und lakonisch an de Zuaschaua vo da
Hirichtung): „In fuffz´g Jahr seids ees aa hi. Und da Kurfiascht aa!“

Im 18. Jahrhundert wor no de Zeit vum Absolutismus in da Politik. Des Elend dea
oanfochn Leit hod de Obaschicht ned interessiat. De Prochtentfoitung vom Adel
und vo da Kira woa riesngross, de Wuikia oft aa. In dera Zeit san oba aa neiche
Ideen entstandn, Ideen vo Demokratie und Freiheit. Da Boarische Hiasl hod de
Schneid ghobt, dena Exzessn vo da Obrigkeit Entgegnztretn. Es wor oba a de Zeit
vo de großn Klassika. Goethe, Schiller, Mozart und Beethoven worn Zeitgnossn vom
Boarischen Hiasl und hom sicha vo eam gheat ghobt. Da Schiller hod an Hiasl jo a
in de Räuber ois Karl Moor vaewigt.

Da Boarische Hiasl hod a freindlichs, aufgweggts Wesn ghobt. Er wor ba de moastn
Leidln sea beliabt, aa daduach, dass a freigebig wor und gean ollas teit hod. Er
is in ganz oame Vahejtnis aufgwoxn, streng eazogn worn und hod bei dena Jesuitn
a guade Ausbuidung ghobt. Deshoib wor sei Autreten weit bessa ois wia sei
Heakumft. Da Hiasl hod aa imma drauf gschaut, dass a imma guad onzogn woa. Mit a
wengal Glick warada a rechtschoffena, guada Jaga worn. Sei Storrkepfigkeit hod
des verhindad. Mit de Joar und duach de Umständ is da Hiasl aa imma heata und
brutala worn und deshoib hom si aa imma mea Leidl vo eam zruckzogn ghobt. Sei
Unbeigsamkeit - trotz Foiter - im Prozess und am Tog vo da Hinrichtung hod vuin
imponiad und zua Legendnbuidung beitrogn. Si hom eam oanfoch ned kloa kriagt,
des wo eigentli da Sinn vom Foitan gwen is.

2006 is auf Schloss Mergenthau bei Kissing des Museum Hiasl-Erlebniswelt
aufgmocht woan. A moderns Multimedia-Museum (vom Freistaat und vo da EU
finanzirt). 8 aufwendige Themeninseln erzejn de Gschichten vom Boarischen Hiasl.
Dioramen, Comix, Projektionen, Heaspui und Videos zoagn de Stationen vom Hiasl
Lebn.

Dea Boarische Hiasl woa des Voabuid fia den gerechtn Reibahauptmann Karl Moor in
Friedrich Schillers Räuber und fia vui Voiksstickln.

Zu Lebzeitn vom Hiasl is scho a Voiksliad entstandn (1763), des heit no gsungen
wiad. Späda san no mehr dazuakemma, oba des des Liad vom Boarisch Hiasl is des
bekannteste bliebn und des gibts in vuin Variantn von Polka bis Rock.

I bin da boarisch Hiasl koa Kugl geht mar ei drum fürcht i koan Jaga und sollts
da Teifi sei

Im Wald drauß is mei Hoamat Im Wald drauß is mei Lebn Da schiali i Reh und
Hirschal Und Wildschwein a daneben.

Was soll i mi a fürchtn mei Kugel trifft ja guat und wenn die Streifn kemma des
sagt ma z'erscht mei Gmüat

Und wenns mi a umringa de dumma Esiköpf sehgns mi, den boarisch Hiasl so lafas
glei, de Tropf.

Und tuan mi d'Feind vafoign und lassn mia koa Ruh knag l halt oan in d'Finga so
muaß ers büaßn gnua.

A himmilanga Jaga hat droht, er hängt mi auf üawei is umkehrt ganga wia ölt im
Lebnslauf.

Im Wald san mir zammenkemma des hat koa Mensch net denkt beim Schöpf hab i eahm
genomma und schnell am Baum naufghängt.

I bin der Fürst der Wälder und koana is mir gleich so weit der Himmi blau ist so
weit geht a mei Reich.

Das Wild auf weiter Erde is freies Eigentum, drum laß i mi net hindern, denn
wers net schiaßt, war dumm.

Es gibt koa schönres Lebn wia i führ auf da Welt da Bauern gebn ma z'essn wnd
wenn is brauch, a Geld.

Drum tua i d'Felder schützen mit meine tapfren Leut und wo i a nur hikimm o
Gott, da is a Freud!

Und kommt die letzte Stunde und schliaß i d'Augen zua Soldaten, Scheren und
Jaga, eascht dann habts ös a Ruah.

Da wird sich's Wild vermehren und springen kreuzwohlauf und d'Bauern, die wer'n
ruafn „Geh, Hiasl, steh doch auf!“



https://bar.wikipedia.org/wiki/Mac_OS

Des Mac OS is a Kompjuutabetriebssystem und is bis zum Joahr 2006 in spezielle
Kompjuuata installiert gwesen: de Apple-Macintosh-Kompjuuta. Dea Nam kimmt ois
Obkiazung füa Macintosh Operating System, wei des ned'amoi d'Entwickla sejwa
song hom woin. Des Mac OS guit ois des easchte Betriebssystem mit a'na grafischn
Obafläch' (des hoast, ma sicht auf'm Buidschiam net nua Buchstam und Zoihn,
sondan Buidln und so), de kommerziell vawert' worn is.

Des Mac OS hoasst no net oiwai a so und is a net ganz alloa vo da Firma Apple
entwicklt worn. De wos de z'earscht gmacht hom warn de vo da Firma Xerox im
Xerox PARC (Palo Alto Research Center), am Foaschungszentrum in de USA. De hom
doat soichane Sachan, wia mas heit v am Betriebssystem kennt, scho eafundn:
Buttons (Gnepf), Icons (kloane Buidln), Menüs (Listn zum Auswejhn), Scrollbars
(Boikn zum aufe- und oweschiam vo am Buidl, wenns zgroß is).

De Art vo Nutzaowafläch homs GUI (Graphical User Interface) gnennt, und de Leit
vo Apple, de hom scho olleweil an guatn Riacha g'habt, de hom des mitgriagt.
Angeblich homs eahna füas obschaung a Million Dollar in Aktien gem. Jednfois hom
de Leit vo Apple ganze Sachan gmacht und a ganz a neie Bedienung vo de Kompjuuta
mögle g'macht.

Des ollaeaschte homs nacha in Kompjuuta installiert, dens LISA gnennt hom, dea
war awa a soo deia, dass'n zweng Leit kaaft hom. Des zwoate System, des homs
praktesch parallel dazua entwicklt und in an Kompjuuta eibaut, dea Apple
Macintosh ghoassn hod.

Des war nacha quasi de Version 1.0 - oda wars gwen, wannsas so gnennt hen'. Bis
zua Version 7.6 (de Zejharei hintam Punkt bedeit, dass mehrare kloanane
Vaendarungen gem hot, de voam Punkt moanan grässare) homs des oafach System und
nacha 'd Zahl gnennt, oiso System 7.1.1. Ab'm 7.6 hods nacha Mac OS ghoassn.

Domois hom de vo Apple awa scho gmearkt, dass de andan Betriebssystementwickla a
net gschlaffa hom und dass eahna Mac OS a de oane oda andane Schwachstej hod.
Drum homs zum oan de Fiama NEXT kaaft, de da Steve Jobs gündt g'habt hod,
nochdems'n bei Apple nimma meng hom, zum andan o'gfangt, an am neia System zum
arwatn, des de Nachteile net hot.

Hom da Steve Jobs und da Steve Wozniak zeascht Kompjuuta baun woin, de billig
und mit Bauteile zum baun warn, des in jedm Elektroniklodn zum kaafa gibt, homs
eahna Betriebssystem scho boid a soo baut, dasss nua mit ganz beschtimmte
Prozessoren ganga san (und zwar zerscht nua de vo Motorola). A Teil vo dem
Betriebssystem war a soo an d'Hardware eibundn, dass mas net auf anam andan
Kompjuuta ois wiar auf am Apple (ausgnomma de "Klone", de awa den Teil vo da
Hardware vo Apple kriagt hom) installiern hot kenna.

De easchtn Versionen vo de Mac OS X hot ma optisch fast net untascheidn kenna,
es is au auf de Rechna no des klassische (Verson 9.2.2) mitgliefat worn, weils
no net sovui Programme dafüa gem hot. Da Untaschied is do aba im Innan vo dem
Betriebssystem zum findn. Des neie Mac OS is nämle auf dem linuxähnlichn
Free-BSD-Systemkern aufbaut und hot somit aa de Stärkn vo dem System vaeint mit
da supa Bedienfreindlichkeit vom Mac OS Classic und no a boar Entwicklungan aus
dem NeXTs vo de NEXT-Kompjuuta.



https://bar.wikipedia.org/wiki/Loki

Ea gheat za de Asngedda, obwoi ra da Suhn vo an Jötunn, an Riesn, is. Ois
Trickster is da Loki aa de schuiladste Figua vo oin Asn. Ea is oba aa da
Negativste. Ea huift dena Geddan zwor imma wieda, mocht oba aa an Haffa Bledsinn
und richdt an Schodn oo. Ea ko aa jedazeid sei Gstoit wandln und eascheint scho
amoi ois Fliagn oda ois Lax.

Da Loki is da Suhn vom hintalisting Riesn Fárbauti und vo da Laufey, aa Nal
gnennt. Seine Briada san da Byleist und da Helblindi. Sei Wei is de Sigyn, seine
Buam san da Narfi (aa Nari) und da Vali. Mid da Riesin Angrboda hod da Loki de
Doudngeddin Hel, en Fenriswoif und de Midgardschlang zeigt. In da Gstoit vo ana
Stuadn hod a en Hengst Svadilfari afd Wejd brocht und as ochhaxade Roos
Sleipnir, des wo ra en Wodan gschenkt hod.

Wia da Loki en Doud vom Balder, an Suhn vom Wodan, vauasocht ghobt hod, ham eam
de Gedda gjaukt. Af da Flucht hod a si in an Lax vawandlt und in an Wossafoi
vasteckt. De Asn ham eam oba mid an Netz in de Enge triebn und da Donar hod eam
gfangt.

Am Oofang vom Ragnarök hod si da Loki vo de Fessln befrein kina und hod mid de
Riesn gega de Gedda kempft. Im Zwoakampf mid Wochtagod Heimdall is a gfoin.

Ban Wagner im Ring der Nibelungen wead da Loki "Loge" gnennt. Des liegt do dro,
wei da Wagner en God Loki midn Riesn Logi, dea wo a Feind vom Loki wor, vawexld
hod.



https://bar.wikipedia.org/wiki/Listn_vo_boarische_Rednsoatn

De Boarische Spruchsammlung sammlt boarische Sprich, Phrasn, Sprichweata sowia
Redewendunga (owa koane Bauernregln, koane Gstanzln) de typisch boarisch san und
bschreibt kurz die Bedeitung.

Synonyme: boarische Sprüch, boarische Schbrich, bairische Sprüche, bayerische
Sprüche, Sprüch auf boarisch, bairische Redensarten, bairische Redewendungen,
bairische Sprichwörter, österreichische Sprüche, österreichische Sprichwörter,
österreichische Redewendungen

A Oachkatzl des mechat i ned sei, do missat i den ganzen Tag beim Loch aus und
ei

Bildu bizen, bear ist dar sun, de toghtar, luch 'en vatar un de mutar. (zimbr.
[Schm1855])

Bildu bizen, bear ist der vater un de mutar, gháin in sine haus, luch sine
dienster un sine boart. (zimbr. [Schm1855])

Bildu bizen, bear ist der oder der andar, luch me beme ear ghêt. (zimbr.
[Schm1855])

Da Hunga dreibd s' eini! (Variante: Da Hunga dreibds eih, da Anstand lossts
drunt!)

De Hoor grau, da Zipfe blau und 's langsame Soacha des hand drei grausame
Zoacha!

Du konnst da nix mitnehma oda Frog amoi an Teife, frog an liabn Gott, naa, du
konnst da nix mitnehma

Ea gangad gean af de Kampnwand, wann ea mid seina Wampn kannt (oda: Ea gang so
gean...)

I muas ned da reichsde Mo am Friedhof sei (und as ledzde Hemad hod koane
Doschna)

Mochts es guat - oba ned z'oft, und ned in da Nacht, wai sonst wean's Nega!
(Boarischa Abschiedsgruas - oft gricht an a (jungs) Pärchen)

Mia hod neamd nix gsogt (Bsondaheit im Boarischn: de doppete Voneinung wird ned
zum "Ja", sondan wiakt verstärknd)

Trinkst d'as Bia brav, blaibt da Bauch 'konkav', trinkst d'as auf Ex, wiad a
'konvex'.

Wannst moanst, iba di sogt neamd nix, muasst grad deine Ohrwaschln ins Land
schicka.

Wia an Neibauan sei Gansara, der hod se aa duckt wia ra duachs Dennador
durchganga is.

Za dera Zeit bist Du no mitn Budanbroud und en Fotznhowe da Blechmusi hint nach
glaffa

De Kinda wen bei dera aussn Loch aussakemman, na missans obacht gem, daß ned
glei an Bam aufiroasn

Wer allwei nach de Fedan schaut, braucht se ned wundan, wenn er aufamoi a dumme
Gans had

Jetzt schnupf ma a Pris, weils mit da Lis a nix mehr is nach ein par Minuten
gehts andersrum Jetzt schnupf ma wida a Pris, weils mit da Lis wida was is

Dia wia a as erstmoi gstanden is, host alle Fensta und Tirn aufgmacht, weilst
ned gwuast hast, wia groß das a da werd

Vier Mäster auf da Unität durchgsuffn, und Bierologie und Hektoliteratur
studiert

Soichane achte wia uns simme san, gibts unda uns sechse grad fünfe weil mia
viere zu dritt die zwoa oanzigen san

Ins Mei eini muaßt an Hendreck doa, heraus an Honig hischmiern, da Henadreck
schiabt, und Honig ziagt

Sepperl strigegal, schneid Henadreck o, schneid hinum, schneid herum, schneid no
a drum o

Den sei Oide is a so schiach, de wenns eam bei da Nacht stein, na bringans es am
Dog wida zruck

Wenns no grad ragn das da Dreck auf Heh sprang und da Baz auf Heh spraz Und da
Wind wu das da Teifi varack Alternativ statt den letzten zwei Zeilen und as
Schuihaus brunn das da Lehra varack

Wenns Rosenham koa Bleda ausn Fensta schaut, ausn nachstn schaun bestimmt zwoa
raus

Jetz schaugts aus, wira a tafte Maus sagt man wenn einer vom Stark-Regen
durchnäßt ist

Bayrischer Dreisatz: Zerscht derma amoi nix, na schaun ma amoi, na segn mas scho

Des is a zachs Gschäft! sagt man, wenn etwas nicht leicht in Schwung kommt oder
vorwärts geht

Wenz es durch Schlisselloch an de guade Stubn eini schauts, na blast enk as
Christkindl Augn aus

I gfrei mi das regnt, weil wenn i mi ärgert, na rengts deswegn a von Karl
Valentin

Unds Diandl hat se gfreit wiris ida hob keit, und wiris auflassn ho, hots an
Juchitza do

Des braune Bier macht a Schneid, doch beim Diandl im Bett, is Schneid glei wida
weg

Wenn oana länger ois wia 10 Jahre an Schui ganga is, na kunnst für a normale
Arbat nimma braucha, lauta Bledstudierte

A so a Koutdouscha ungeschickter Mensch bzw. Niederbayer, da hier die
Humusschicht viel dicker als Im Oberland ist

Na den geltsgott, verlanga werst da äh nix traun und wenns da ned schiach is na
kimmst Kirta aufa Bier Bayrische Danksagung

Bois richte schleint, muaßt da an dawei lassen, na dageits richte Wenn es
richtig pressiert, dann sollte man sich Zeit lassen, dann hat man besonders viel
davon!

Miche mache, brunst ans Kachä, Kachä rinnt, da Michä spinnt, da Michä laft davo
und sagt i habs ned do

Hans und Sepp so hoast a jeder Depp, aba Paul und Peter so hoast ned a jeder
Dieser Spruch stimmt heute leider nicht mehr, mia warn um jeden Hans und Sepp
froh!!!

Herr Merkwürden sagt ma zu einem Pfarrer der auch sonst nicht einfach im Umgang
mit Menchen ist

Der Apfel fällt nicht weit vom Pferd oder Der Apfel fällt nicht weit vom Birnbam
Analogie zu: Der Apfel fällt nicht weit vom Stamm

Was ma ned in de Händ had, kun ma ned haltn sagt man wenn oana an Schoaß lassen
had

Da wenn si grad a bissl was rührt, na hans scho da, a wenn grad Kuah mitn
Schwanz wackelt

Der hat da Kuah an Schwanz aufigheirat Sagt ma, wenn oana oane gheirat had, de
ned guat eigsammt is

De moani ham am Friedhof a Eigentumswohnung Sagt man zu Leuten de recht fad han
und keine Lustigkeit nicht aufkommt

Heit fahrn ma über March/Mark sagt ma, wenn ma üba Grenz fahrt z.B. ans Tirol
eini

An Schuch voll eigfasst sagt man wenn oana an Dreck oder an Batz eini gsting is,
a so das eam a Dreck ohm eini is

und Leit hats gfreit das bei uns soweit feit, aba Leit wissn an Dreck, bei uns
feits soweit ned

A so a Remzuzler / Brezler Wird ein langsam arbeitender oder fahrender Mitmensch
beschimpft

Und de irgste Sünd vor allem, die rücksichtslose Dummheit Aus der Brandner
Kaspar und das ewige Lem

De wenn Kinder kriagt, na miasn an Schnabi kriagn, damits Milli aussa begga
kinnan

Er / Sie hat a Gstell wia a Sack voll Hirschgweih' Er / Sie ist spindldürr man
sieht die Knochen

De miasn an Trake/Bulldog hintn auf Denabruck aufestelln, damit as Sachä ned
aufschnappt Gibt man zur Antwort, wenn die finanzelle Lage des Bauernhofes nicht
gut ist.

5 Hektar schlagbare Brennessel und wenn da Blemestog abefoid is da Acker umgram
gibt man spöttisch zur Antwort, wenn oana sagt er mechat zum Stallfensta zähln
kemma

Mia san mia, mia san stärker wia Stier, mia san stärker wia de Bam, weil ma
echte Bayern san

I leg mi nida, sagt da Wida I a, sgt de Ahr I nid, sagt des kloa Lampe Sinst
kimmt de Wolf und frißt mi mit mein Wampe. Geh halt de Goschn sagt de Boschn

Herz, Leber, Lung Arschloch Beutl Zung Haxn Darm und Kragn und Magn Kopf und
Schwanz Hama an Gigal ganz.



https://bar.wikipedia.org/wiki/Liachtmess

Liachtmess oda Lichtmess, aa Mariä Lichtmess (nei-liturgisch: "Darstellung des
Herrn"), is im Kristndum a Fest wo am 2. Feba, em 40. Dog noch Weihnocht gfeiat
wead. Da Nama kimmt vom Brauchtum vo da Keaznsegnung und Keaznprozession an dem
Dog. Woarscheinli hod dees mit remischn und kejtischn Brauchtum z doa.
Reinigungs- bzw Lichtafestln (Imbolc im Kejtntum und Spurcalia, Februa bzw.
Lupercalien ba de Rema) de wo s scho lang vor da Einfiarung vo Mariä Lichtmess
im Kristndum (im 5. Joahundat) gebm hod.

Am 2. Feba hom de Rema Facklumzig vaostoidd, um si vo Sindn z reinign. Da Nama
Feba geht afs lateinische Wort "februare" zruck, wo saiban und reinign hoaßt.

Noch da jidischn Vorstejung hod a Wei noch da Gebuat vo an Buam 40 Dog ois
unrein goitn. Am 40. Dog is de Frau mitm Easchgeboranan in en Tempe kema und
hods Kind in Eainnarung ans Pessach-Fest an en Heagod ibagebm. Duach Gejdopfa
oda Viechaopfa hod dees Kind wieda ausglest wean miassn. Mitn Jesuskindl hom de
Maria und da Josef dees aa aso gmocht. Dees wead an Mariä Lichtmess gfeiat.
Liachtmess is oisdann a Dog vo da Reinigung (vo da Maria, deswegn Mariää
Lichtmess) und vo da Presentation vom Jesuskindl.



https://bar.wikipedia.org/wiki/Leuenberger_Konkordie

De Konkordie reformatorischa Kiachn in Eiropa, kuaz Leuenberger Konkordie, is
dees Grindungsdokument vo da Gmoaschoft Evangelischa Kiachn in Eiropa, friaha
Leuenberger Kiachengmoaschoft. Dees Dokument is noch zwischnkiachlichn
Leagsprechn 1973 z Leuenberg (bei Basel) entstondn. De Konkordie hod de
Kiachnspoitung zwischn de reformiatn und lutherischn Kiachn varringad und hod de
Kiachngmoaschoft unta vuin evangelischn Kiachn z Eiropa wiedaheagstejt. De
Kiachngmoaschoft nochm Vastendnis vo da Leuenberger Konkordie is sowoi a Kanzl-
und a Obmdmoisgmoaschoft ois wia aa a Gmoaschoft in Zeignis und Deanst.

In da Leuenberger Konkordie ham de beteiligtn lutherischn, reformiatn, uniatn
und vorreformatorischn Kiachn za oana grundseztlich gmoasamen Affossung vo da
Tauf, vom Obmdmoi und Evangelium gfundn. De Vawerfungen vo da Reformation wean
so afghom. De methodistischn Kiachn vo Eiropa san 1997 af da Grundlog vo oana
"Gmoasamen Eaklearung zua Kiachngmoaschoft" beitretn. De Sejbststendige
Evangelisch-Lutherische Kiachn is da Konkordie vo de reformatorischn Kiachn in
Eiropa ned beitretn, wei in eanara Woarnehmung grod de lutherische Lea vom
Heilign Obmdmoi afgebm worn is. Kritik is aa vo lutherischen Theologn innahoib
vo de Landeskiachn kema, so vo de Dogmatika Ernst Sommerlath und Jörg Baur. Aa
de moastn evangelischn Freikiachn wia de Adventistn, Baptistn und de in da
Reformationszeit entstondanen Mennonitn, wo de Glaubmstauf praktizian, san ned
beteiligt. Zwischn 2002 und 2004 ham owa mearare offizieje Konsultationen
zwischn da Eiropejischn Baptistischn Feadarattion und da Gmoaschoft Evangelischa
Kiachn in Eiropa stottgfundn. Entsprechende Konsultationen mit Mennonitn oda
Adventistn ham ned stottgfundn.



https://bar.wikipedia.org/wiki/Leonhardi

Leonhardi is a Wallfahrt zu Ehren vom Heiligen Leonhard. In de meist'n Fälle
werd g'rittn oder auf Pferdl-Fuhrwerk g'fahrn. Des hod damit z'doa dass da
Leonhard als Schutzheiliga fia d' Viacha verehrt werd. Einglich fia alle
bäuerlich g'nutztn Viacha, aber fia'd Pferdl besonders. Nebnbei is a no da
Schutzpatron fia de Gfanganen. Desweng is zum Beispui de Leonhardikapelln z'Däiz
mit na Kettn verziert.

Ois Termin werd meist da Namenstag vom Leonhard g'nutzt, des is da 6.November.
In manch'n Ort'n find't Lenhardi a am nächstn oder vorign Wochenend statt, in
einigen Fäll'n a gans wann anders.

Leonhardi werd a Lehards oder Lenhardi g'nannt. Wega de damit verbundenen Festl,
de trotz des traditionellen Hintergrunds se bei de junga Leid großer Beliebtheit
dafrein werds a manchmoi LeonParty g'nannt.

Woi de gräste und bekannteste Lenhardi-Fahrt is de vo Däiz. S' findt imma am 6.
November statt, außer des is a Sonntag, dann werds auf'n Samstag vorvalegt. Nua
2011 is ausnahmsweis am Montag, oiso am 7. November.



https://bar.wikipedia.org/wiki/Langobardische_Sproch

Langobardisch is a ausgstorbane germanische Sproch, wo vo de Langobarden gred
worn und bis spodastns im 10. Joarhundat ausgstorbm is.

Gschichtli gseng is de Sproch vo de Langobarden eascht im 6. Joarhundat fossba,
wias eanan Wohnsitz z Pannonien aufgebm hom und af Norditalien eingwandat san.
Zua Schriftsproch hod se s Langobardische nia entwicklt, wei de Langobardn z
Italien schnej de romanische Mundort vo de Einheimischn ognumma hom und ois
Schriftsproch nacha s Lateinische gnutzt hom.

Es is nua a weng Originaltext iwaliefat. De ejdastn Iwaliefarunga san
Runenschriftn, dazua kema no Urkundn wia da Codex diplomaticus Langobardorum, da
Edictus Rothari und da Edictus Langobardorum sowia Gschichtswerke wia da
Historia Langobardorum vom Gschichtsschreiba Paulus Diaconus. Es san owa fost
oiwei nur Personanama, Ortsnama sowia Oanzlweata.

De Kurzvokale i und e bzw. u und o hom si vamischt, woi untam Einfluss von
Romanischn und aa von Gotischn.

Zamma mitm Boarischn und Alemannischn weads Langobardische za de obadeitschen
Sprochn grechnat. Fia de historische Sprochwissnschoft is des Langobardische voa
oim deshoib interessant, wei dees am End vom 6., Ofang vom 7. Joarhundat de
friahastn Belege fia de hochdeitsche Lautvaschiabung san.



https://bar.wikipedia.org/wiki/Kronstadt

Kronstadt (russ. Кронштадт) is a Festung in Russland auf da Ostseeinsel Kotlin
vua Sankt Petersburg und is duachn „Petersburger Damm“ mit da Stod vabundn.
Kronstadt is heit mit 43.005 Eihwohnan (Staund: 2010) a Stodbeziak vu Sankt
Petersburg. De historische Oidstod sowia de vün Forts, de wos de Hofnstod umgem,
san 1990 vu da UNESCO in de Listn vom UNESCO-Wödeabe (Eiropa) aufgnumma wuan.

Zar Peter I. hod de Stod 1703 ois Marinestützpunk an da Ostsee gründt. Kronstadt
hod in Zuagaung vun da domolign russischn Hauptstod St. Petersburg vu da Ostsee
hea vateidigt.

Bekaunt is de Stod duach de Matrosnaufständ vu 1905/1906 gegn de Zuaständ in da
zaristischn russischn Marine wuan. Des woa a basisdemokratische Bewegung, de wos
voribagehend zu ana weitastgehenden Autonomie vu Kronstod gfiaht hot.

In da Foigezeit hom de Kronstädta Matrosn, de wos zu de bestn russischn
Eliteeinheitn zöd hom, de Bolschewistn untastützt. Se hom an entscheidendn
Aunteu am Sieg vu da Rodn Armee gegn de Weiße Armee und damit wesentlich zum
Eafoig vo da Oktobarevolution beitrogn.

Wia de Kronstädta Matrosn späda realisiat hom, dass de Bolschewistn a Diktatua
eingfiaht hom, is 1921 zu ana Rebellion gegn de bolschewistische Herrschoft
kuma. Da Kronstädter Matrosenaufstand is vu da Rodn Armee niedagschlogn wuan.
Abatausende Matrosn san do ums Lebm kumma.



https://bar.wikipedia.org/wiki/Kro%C3%A0zien

Krowozien oda Republik Krowozien (amtli af krowodisch: Hrvatska oda Republika
Hrvatska, dt.: Kroatien oda Republik Kroatien), is a Stoot in Eiropa. Er hod a
Grenz mid Slowenien und Ungarn im Noadn, Serbien und Bosnien-Herzegowina im Ostn
sowia Montenegro im aißastn Sidn. Im Westn und Sidwestn buidt s Adriatische Meea
de natialiche Stootsgrenz.

Haptstod und Regiarungssitz is mid rund oana Million Eihwohna Agram (Zagreb),
des wos a bedeitenda Vakeasknotnpunkt, s wiatschofdlichs- sowia akademische
Zentrum vom Stoot is.

Krowozien is unta aundam Mitglied vo da Wöidhaundlsorganisazion (WTO) und vom
Zentraleiropäischn Freihaundlsobkommen (CEFTA). Da Stoot is 2009 da NATO und
Mitte 2013 da Eiropäischn Union beitretn.

Krowozien, a oids Kinireich, des wos in Personalunion mid Ungarn gwesn is, hod
nochm Easchtn Wödkriag zu Jugoslawien gheat und is im Juni 1991 untam Franjo
Tuđman vo Jugoslawien unobhängig worn.

Krowozien liegt aun da Ostkistn vo da Adria. Zua Laundflächn gehat a Tei vo de
Dinariden und vo da Pannonischn Diafebane.

S Laund liegt im geografischn Grenzraum zwischn Middl- und Siidosteiropa. Da
gresste Tei vo Krowozien (außa Slawonien und s Gebiet um Agram neadlich vo da
Save) wiad geografisch da Balkanhoibinsl und damit Siidosteiropa zuagrechnet. In
da Politik (u.a. EU) wiad Krowozien am Westbalkan zuagordnet. In kuidurölla
Hisicht hod si Krowozien imma an da Grenz zwischm westeiropäischn bzw.
orientalischn Eifluss befundn. De klanste Entfeanung zwischn Östareich und
Krowozien is nua 20 km (durch a klan Laundstrafn vo Slowenien trennt), während
de sidlichste kroatische Hoibinsl Prevlaka 69 km vo Albanien entfeant liegt.

S krowodische Stootsgebiet umfosst uma 87.700 km², vo de wos 56.592 km² auf
Laund- und 31.067 km² auf Seeterritorium entfoin. Aufgrund vo da territorialn
Loge von Bosnien und Herzegowina wiad Stootsgebiet vo Krowozien auf a
kontinentaln Nordtei und a laungan Küstnstrafn eingengt, de wos nua im Nordwestn
miteinaunda vabunden san. Da sidlichste Tei vom Küstengebiet (die Region um
Dubrovnik bis zua Grenz zu Montenegro) wiad auf ana Bradn vo etwoa 3 km duach de
Gmoa Neum, de wos zu Bosnien und Herzegowina ghead vom iwrign Krowozien
obtrennt.

De Gsaumtläng vo de Laundgrenzn vo Krowozien betrogt 2.197 km. Davo entfoin auf
de Grenze zu Slowenien 670 km, auf de Grenz zu Ungarn 329 km, auf de Grenz zu
Bosnien und Herzegowina 932 km, auf de Grenz zu Serbien 241 km und auf de Grenz
zu Montenegro 25 km. In da Nordadria berian si de kroatischn und italienischn
Hoheitsgwässa, des wos zua Foign hod, dass Slowenien nua an sea klan Zuagang zu
internationaln Gwässan hod. De Läng vo da adriatischn Küstenlinie betrogt
1.778 km (mit Insln 6.176 km).



https://bar.wikipedia.org/wiki/Konfuzius

Konfuzius – latinisiat aus 孔夫子, Kǒng Fūzǐ, W.-G. K'ung-fu-tzu „Moasta Kong“,
(kin. 孔子, Kǒng Zǐ, W.-G. K’ung-tzǔ „Moasta Kong“, aa ois Kung-tse oda Kong-tse
transkribiat) – wor a chinesischa Philosoph zur Zeit vo da Estlichn
Zhou-Dynastie. Er hod vamuatli vo 551 v. Kr. bis 479 v. Kr. glebt und is untam
Nama Kong Qiu ( 孔丘, W.-G. K’ung Ch’iu) in da Stod Qufu im chinesischn Staat Lu
(de heitige Provinz Shandong) geborn und is duatn aa gstorm.

As Haptthema vo seine Lehrn wor de menschliche Ordnung. Er hat gmoant, dass do
dafia de Ochtung vo andan Menschn und de Ahnenvaehrung entscheidend is. Sei
Ideal wor da „Edle“ (君子 junzi), a moralisch eiwandfreia Mensch. Edel wead da
Mensch dann, wann er in Harmonie mitm Wejdganzn lebt. Harmonie und Mittn,
Glossnheit und Ausgeglichnheit worn fia eam bsondas erstrebnswert. Da Weg dazua
wor fian Konfuzius de Buidung.

As eiflussreichste Werk vo da ostasiatischn Geistesgschicht is as Lunyu. Do drin
stengan aa de via Grundbegriffe vom Konfuzius:



https://bar.wikipedia.org/wiki/Keuschrift

De Keuschrift oda Keilschrift hod si iwa de Tokn und speda iwa de Tonbulln und
Zötafal zua Protokeuschrift entwiküd. Und de homs easchtmolig in Elam, (Peasien)
und Uruk (Sumer) uma 3200 v. Kr. bnuzt. Des woa scho a Strichschrift mid
Zökeabn. Und aus De und Logogramm (Woatzeichn) hod se de Keuschrift entwiklt. Ma
hods zeascht nua fia wiatschoftlige Afzeichnunga fawendn kina, oba se is oiwei
weidaentwükid woan, sodas ma a mid ia aa komplziate (abschtrakte) Text schreim
und lesen hod kena. Se woa de eschte voi entwükide Schrift und ma hod iwa 3000
Joa mid ia gschrim.

Uma 3200 v. Kr. woa de Zeit oafach reif fia aa Vabessarung vo de Zötafal. In
Uruk und in Elam hod ma de Zötafal mid de Strichal eaweitad. De Strichal woan
oba kane Logogramm mea, sundan scho Ideogramm. Des bdeit das aa jeds Ideogramm
fia aa gaunz bestimmde Soch goidn hod. Owa weidaentwückid is de Protokeuschrift
in Mesopotamien woan. Doat im Döta vum Euphrat und Tigris haum se in de Städt,
religiöse Middlpunkt ausbüd, mid Tempö ois Wohnsiz da Gödda. De Tempö haum se
mid da Zeit zua de grestn Grundbsiza entwükid. A jeda Biaga hod, je noch sein
Vamögn an den Tempö und anan Füascht Abgabn leistn missn.

De Keuschrift hod se aus de Token (Tonmarkn) und aus de gmoindn oda in Ton
griztn Piktogramm entwückit. Fia de gegnschtendlign Bgriff, wia fia Wossa,
Weiwal, Schof usw, hod fia de Afzeichnung a Piktogramm groacht. Um Zaumhengads
oda Sätz festzhoid oda afzschreim woas scho schwiriga. Do hom se de Sumera damid
bhoiffa, das zwoa oda Drei Piktogramm za oan Ideogramm zaumdau hom und so a aa
kompliziatas Wuat schreim hom kena. Zan Beischpü, des Zoachn fia a Sklavin. Do
vamuatli zwegn eanane Raubzig ins Gbiag, de meran Sklavinen ois Kriagsbeut vo
duat graubt wuan san, hod ma fias Wuat Sklavin, de Piktogramm fia Weiwal und
Beag zaumgschteckt und Olle haum so des Wuat (Ideogramm) Sklavin lesn kena. So
wia a de Piktogramm fia a Schärpn oda an Bund und des fia a Weiwal. Und jeda
Schreiwa hods ois Herrin oda höha gschtöde Frow glesn:

Se woa afänglinu a oafoche ideografische Schrift und se hod umma 1200 Ideogramm
(Bgriffszoachn) und Logogramm (Wuatzoachn) ghobd. Ma hods nu in Ton eha grizt
(Zoachnt) und nu ned eidruckt. Mid dera uatimlign Schrift hod ma nua Afzölungan
wiatschoftliga und vawoitungstechnischa Oat festkoitn. Se hod nu eha nua de
Funkzion vo heidige Lifaschein oda Logalistn ghobt. Laut dem Fuascha Falkenstein
woan es afängli nua Eainnarungszoachn fias Gdechtniss.

In da easchtn Zeit , vua umma 5000 Joa. hod ma de Pikto- und Logogramm nu
aufrecht gschrim. Des is nu gaunga weu de Auzoi vo de Schriftschtickl nu gring
woa und de Text draf a nu ned so umfaungreich. Draus hod se de Archaische- oda
Protokeuschrift umma 3200 v. Kr. entwückid. Des ödaste Schriftschtikl hod ma in
Uruk (Warka) in da Schichtfoig IV gfundn. Owa eignoatigawoas is des a
Schriftschickl auf an Schtoa.

be = 1, be-be = 2, pes = 3, pes-be = 4, pes -be-be = 5, pes-pes = 6, pes-pes-be
= 7, usw.

Es hod domois a vaschidane Menganzoisystem gem, z.B: fia Schof, Woazn, Geaschtn,
Kriagl, Eia..

Noch oaniga Zeit, ois in Uruk de Tömpöbirokrazi de Baufsichtigung und Vawoitung
iwa de Eazeigung iwanumma hod is ma midm Zöhsystem afs Sexagesimoisystem
iwagaunga.

Do ma via de Tempövawoitung mea zan Afschreim ghobt hed. Is ma mid da zoachntn
Schrift neamma auskema. Um schnölla schreim zkena hod ma de Figural um 90 Grad
noch Links draht, ma hods praktisch afn Ruckn glegt und se san a inan Ton
eidruckt wuan. Va do weg san de Zoachn oiweu abschtrakta wuan. Und im Lauf da
Zeit homs eanane Bziag za eanane uaschpringlign Ideogramm komplett valuan. Noch
oaniga Zeit hod ma de Wuat in Rasta gsezt und de Sätz vo Obn noch Untn
gschriebm. Wida a wengl spada is ma za woogrechtn Schreibweis iwagaunga. Do ma
de Zoachnauzoi varingan woit, hod a aa Zoachn fia mera Wuat gödn kena. Des
Zoachn Schtean hod a Hümmi oda Goddheid bdeitn kena. Oda Des fia de Sunn hod a
fian Tog oda de Foab Weiss gödn kena. Des hoaßt, das da Schreiwa den Sinn vom
Wuat eascht ausn Zaumhaung vom Text dalesn hod kena. Se hod se teuweis za oana
phonetischn Rebus-Schrift gwaundlt. Und draus is in Akkad (Semitische Schproch)
scho foßt a Sybnschrift (Wuat-Sybnsystem) entschtaundn. Dahea is ma do zan
Aufaung im zwoatn Joatausnd, bei da Keuschrift scho mid nua umma 150 Sybn- und
eppa 50 Wuatzoachn auskema. Obwois aus Tradizion nembei via de oidn lithuagischn
Text vo de Sumara nu mid a poa Hundat oide Schriftzoachn Text gschrim hom.

de Keuschrift uaspringli koa phonetische Schrift woa, hod mas a fia aundare
Schprochn nema kena. Genau so wia de heidign kinesischn Schriftzoachn. Des
sumerische Wuat fia Heascha oda Kini woa: Lugal. Und des Schriftzoachn hod ma af
Akkadisch: Šarru, bei de Huritter: Huri, bei de Hethita: Hašsu und bei de
Urartäa: Ereli glesn. Wei des recht praktisch woa is de Keuschrift a im Goidan
Hobmond unta de Vöka und Stootn schnö za da Vakeaschrift wuan. Sogoa de Egypta
hom mid de aundan Stootn in da Keuschrift, mid de aundan Fiaschtnhöf Nochrichtn
austauscht. Se is dahea a vo de Elamita, im 2. Joatausand a vo de Hurrita und
Hethita iwanumma wuan. De se an eanane Schprochn, phonetisch a wengl aupasst
hom.

Akkadisch woa nochn Sumerischn de Diplomatnschproch und Schrift. De is daun
spada vom Aramäischn oglest wuan. Ois de Peasa des Neibabylonische Reich umma
593 v. Kr. eaowat, haums a de Keuschrift (de reichsaramäische Oboat) iwanumma.
De homs daun owa an eana Schproch aupaßt und za oana Lautkeuschrift entwückid.
Dahea sans a mid nua 41 Zoachn auskema. Des woa scho foßt a Buachschtobnschrift
mid 36 Laut- 5 Wuat- und 1 Trennzoachn.

Den Behistuntext hod da Darius I. aubringa lossn. In dea is iwa seine
Kinivuagenga, de Achämenidn gschrim. Damid woit a se ois Famülinmiddglid
legitemian, da Ea jo woascheinli a Usurpatoa woa. Owa de dreischprochige
Inschrift woa za Entziffarung vo de Keuschriftn unhoamli Wichti. Ea wa praktisch
via de Keuschrift des, wos da Rosetta Schtoa via de egyptischn Hieroglyphn woa.

"I bins alloa, dea heascht ois Kini iwa de Gödda, dea Fett mocht Gödda und
Menschn. Dea sott mocht de Mengan da Eadn."

"Und schaug! Anat kempft in da Grodn, hod zwischn de zwoa Schtäd nidagschlogn.
Se hod des Voik am Meeruafah, hod vanicht de Leid im Aufgaung da Sunn.. .. Se
hod de Kepf fest an eanan Bugl festgmoch und eanane Hend an eanane Giatln
festbundn. Se daucht mid iare Knia ins Bluad da Schtoakn, mid iare Owaschenkl
ins Grinsl da Soidotn"

Ummas Joa 1700 v. Kr. hod da laungsaume Oschtig vo da Keuschrift agfaungt. Den
do hod ma im Sinai - Kanaan - Phönizien de Buachschtobmschrift, de Fuafuam vom
Alphabet, aus egyptische Hieroglyphn entwückid.

De oide Keuschrift is daun nuamea im Sidn vo Babylon (im frian Sumer) ois
lithuagische Schrift vawent wuan. Da am Schpodan gschrime Text schtaummt ausn
Joa 74 n.Chr. und enthoit astronomische Afzoachnungan. Da des Alphabeth
praktischa woa, hods de Keuschrift oiweu wmera vadrengt. Owa immahi, Se is ois
weidaentwückide Schrift iwa 3.000 Joa vawent wuan und Se woa de easchte voi
ausbüte Schrift.



https://bar.wikipedia.org/wiki/Kathi_Prechtl

De Kathi Prechtl , geboarane Katharina Mühsam, (* 1909 z Minga, † 2002) wor a
Mingna Voiksschauspuiarin, Sticklschreibarin und Alloauntahoitarin, de wo in da
Mittn vom Zwanzigstn Joarhundat und in de Joar vom Wirtschafdswunda iare greßtn
Eafoige ois Mundoart-Humoristin gfeiad hod. Se guit ois de wiadiage Nochfoigarin
vo de Ratschkathln Schumacher Ida, Aulinger Elise und da Karlstadt, Liesl.

Vo 1921 o hod de Kathl a Leah bei an Greissla gmocht. Nacha hods ois Kejnarin
gorbat, dabei hods bei ana Gebuatsdogsfeia ia Talent ois Voikssängarin entdeckt.
Oschliassend hod de Kathi Schauspuiuntaricht gnumma.

Duachn Schmid-Wildy Ludwig is de Kathi anno 1949 ans Mingna Platzl ghoit worn.
Se hod zeidweis bis 1984, ian offiziejn Obschied vo de Breddln, zua Platzl-Gmoa
ghead. Duach Auftritte in da Rundfunksendung Die weißblaue Drehorgel is se scho
recht bekonnt worn. In de 1960a Joar hod de Prechtl nacha an Vatrog mitn
Plottnlabel Tempo griagt. Se hod aa in da Feansähserie Isar 12 mitgspuid.

1988 hod de Kathi de Groußmuada in zwoa Theatastickln im Theatastadl vom Peter
Steiner gspuit. Oans vo de Stickln is aa im Fernsegn zoagt worn. In de bayrischn
Theata is fost imma ois „Ratschkathl“ okindigt worn.



https://bar.wikipedia.org/wiki/Internet

Des Internetz oda kuaz Netz, aa Internet, is a wejdweits Netzweak aus vui
vaschiedanan Rechnanetzweakn, iwa de wo Datn austauscht wean kena. S Internetz
eameglicht aa de Nutzung vo vaschiedanan Internetzdeanstn wia E-Post, Telnet,
Usenet, FTP-Dateiiwatrogung, WWW und in letzta Zeit vasteakt aa Telefonie, Radio
und Feanseng. Jeda Rechna mit Internetzoschluss is praktisch wejdweit mit jedn
ondan Rechna im Netz vabundn.

"Internet" kimmt ausm Englischn und is a Obkiazung vo interconnected network,
des wo weatli ebba "zwischnvabundans Netz" bedeitn duat. Des hod en Grund, dass
des Internetz a Zammaschluss vo an Haffa Teinetzweakn is.

Des Internetz is 1969 in da USA entstandn. Es wor uaspringle a Projekt vo da
Defense Advanced Research Project Agency (ARPA) vom US-amerikanischn
Vateidigungsministerium. Des dezentral strukturiate Netz Netz ois Ausgongsbasis
hod ARPANET ghoassn.

Dea Tei vom Internetz, wo "World Wide Web (www)" gnennt wead is im CERN in da
Schweiz 1989 vom Tim Berners-Lee entwicklt worn.



https://bar.wikipedia.org/wiki/Indogermanische_Sprochn

De Indogermanische Schprochfamüli, dt.: Indogermanische Sprachfamilie, is
wödweid de greßte Schprochfamüli. Mid umma 220 nu lebande Schprochn und iwa
3.000.000.000 Leid de oane davo ois Muaddaschproch redn. Indgermanische
Schprochn san a de am weidastn vabroate Zwoatschprochn. Ausgaunga sans vo ana
Protoindoeiropäischn Schproch de owan Kaukasus und 'schwoazn Mea gred wuan is.
Dene Leid hom se daun nochn Sidn, Ostn und Westn ausbroat. Weus vo da
Vuabvökarung Wuat iwanumma und se a reimli trennd hom, san zeascht de Dialekt
und im Laf da Zeit a de Schprochn und Untaschprochfamülin (Schprochgruppm)
endschtaundn.

De Schprochn entwückin se a nu Heid weida, wia des Pensylvania-Deitsch oda de
Burenschproch. Es san owa a Neiche endschtaundn, wia de Pidginschprochn oda des
Kreolische de za an großn Teu mid Indogermanischn Schprochn zamgsezt san.

Die Bezeichnung langues indo-germaniques is vom dänischn Geografn Conrad
Malte-Brun (1775-1826) eingfiaht woan und hod se im deitschn Sprochraum gegn dea
internazional gebraichliche indoeiropäisch durchgsetzt. Im Begriff
"indogermanisch" stecka de Sprochgrenzen, de wo domois durchs indische und
durchs germanische ognumma woan san (germanische Sprochn, wias isländische, im
Westn und indische Sprochn, wias Hindi, im Ostn).

Za da indogermanischn Schprochfamülie ghean ned nua de nu Heid Lebandn. Fria
gaunz wichtige Schprochn san scho laung ausgschtuam, wia de Anatolischn. De
Tocharischn oda de Thrakischn owa a Schprochn wia de moastn Italischn,
Köitischn, des Illyrische oda a des Phrygische.

Tocharisch is a eigana Zweig vo de indogermanischen Sprochn, der wos aus zwoa
iwerlifade Sprochn bsteht. Boade sand vur mehr ois tausend Joar im heindigen
Ostchina (Turkestan) gsprocha wurn.



https://bar.wikipedia.org/wiki/H._C._Artmann

Da H. C. Artmann (* 12. Juni 1921 in Wean-Bradnsee; † 4. Dezemba 2000 in Wean)
is a österreichischa Dichda, Schriftstöla und Iwasetza. Bekaunt woan is ea duach
an Gedichtbaund auf weanarisch "med ana schwoazzn dintn" (1958).

Da Hans Carl Artmann is 1921 in Wean-Bradnsee ois Bua fum Schuasda Johann
Artmann und seina Frau Marie, gebuarane Schneider, auf d Wöd kuma. Ea is in Wean
aufgwoxn, is do in Foik- und in d Hauptschui gaunga und hod schbäda drei Joa ois
Biaro-Praktikant goawat. 1940 is a zum Reichswehrdienst eizong woan und woa
daunn deitscha Soidot im Zwoatn Wödgriag, bis a 1941 fawunt woan is und bis zum
End fum Griag in am Schdrof-Batalion fu da Weamocht woa. Ois Griags-Gfaugana hod
a bei de Amearikana ois Iwaseza goawat und doat a zum schreim aungfaungt.

Ob 1947 hod da H. C. Artmann litararischde Text im Radio und in da Zeidschrift
„Neue Wege“ aussa brocht. Fu 1952 weg hod a mim Gerhard Rühm, mim Konrad Bayer,
mim Friedrich Achleitner und mim Oswald Wiener zaum in da „Weana Grupn“ goawat,
fu dear a si owa ob 1958 disdanziad hod. In des Joa foid a sei gresda
litararischa Eafoig, nemli da Gedichtbaund med ana schwoazzn dintn, dea auf oidn
Weana Dialekt gschrim is, so wiar a in da Jugend fum Artmann in seim Grezl gredt
woan is.

Seid 1954 woar a oft recht laug auf in gaunz Eiropa auf da Roas, 1961–1965 hod a
in Schwedn gwond, danoch woar a bis 1969 in Berlin und ob 1972 in Soizbuag. Ea
woa a President und Grindungsmitglid fu da Graza Autoanfasaumlung, fu dear a si
1978 faobschidet hod. Ea hod an Haufn Breis und Earungen griagt, unta audam in
Grosn Estareichischn Schdoodsbrais (1974), an Ean-Dokda fu da Uni Soizbuag
(1991) und in Georg-Büchner-Preis (1997).

De Schdod Wean hod sein litararischn Nochloss kauft und schdift seid 2004 in
Earinarung an eam in H. C. Artmann Preis.

Da Artmann woa a notorischa Querdenka, dea wos si in ka Schublodn eiordnen hod
lossn. Ea güt ois Mitbegründa vo da surrealistischen Literatua und vo da
avantgardistischen Weana Gruppn (Wiener Gruppe). In seine Orbatn mischt si
barock ausufanda Sprochwitz mit skurriln, schwoazn Hamua. Da Artmann spüt auf
phantasievolle Oat mit poetischn Büdan. Erotik und Idylle schlogn oft in
iwaroschendn Schrecknsvisionen um. Ea jongliat mit sämtlich Genres, de wos de
Literatua bietn duat. Trivialität und Voikstümlichkeit san eam genauso wichtig
wia Avantgard und Surrealismus und bewegt si imma an da Grenz zwischn Realität
und Irrealität.

Dea legendäre Bonvivant, Vawaundlungskinstla und poetische Avantgardist woa aa a
hearausrogenda Iwasetza. Besundas bekaunt is a owa duach seine anzigoatign
Dichtungen im weanarischn Dialekt woan, de heit ois Klassika vo da boarischn
Literatua göitn. Sei Asterix-Iwatrogung in Weanarische is iwa Wean ausse zum
Kuit wuan, genauso wia sei freie Iwatrogung vo de Gedichtln vom François Villons
ins Weanarische, de wos vom Helmut Qualtinger auf Schoiplottn aufgnumma woan is.

S Weanarisch vom Artmann is heit ois klassisch, sogoa de radikale Schreibweis
ohne Sondazeichen. Fia ans vo de neiastn wissnschoftlichn Weanarisch-Projekte, s
Weanarische fian Computa zum Adaptian, hom "die Forscher Hanno Pöschl ein paar
Wienerisch-Klassiker Literatua gegeben: unter anderem Med ana schwoazzn dintn
und eine Asterix-Ausgabe von H. C. Artmann".

hosd nix bemeagt? des messa do hod se alanech gaunz vo söwa griad... fon köla
bis zun doch ka mensch ka kozz ka maus en haus und des farfluachte messa hod se
gaunz fon söwa griad...

do stimmt wos ned! do is wos zwischn uns! do is wos unguaz zwischn dia r und
mia... ar messa kaun se do ned so alanech gaunz fon söwa rian!

mei gmiad is ma fadistad waun da mond zuanema duad i hoids daun nima r aus mi
glists fost noch an bluad do nim i mei giaskaunlkaunl und giass de bluman wia r
a reng.. und daun und daun daun nim i d sichl draun und hau r eana r ollan d
kepfaln oo!

an quadratmeta zeascht und zwaa quadratmetan und an gaunzn gatl ana glan wisn
ana grossn wisn und daun an gaunzn födfödföd ..

do ken e nix do giw e kan bardaun do kuman s olle olle draun! de gaunze nocht
hadsch i daun duach des bluad rind mia fon omd en d schuach i schneid schneid
schneid das des bluad nua so fon da sichl schreid bis in da frua!



https://bar.wikipedia.org/wiki/Gschicht_vo_de_Aztekn

De Aztekn oda Azteken (vo Nahuatl aztecatl, bairisch eppa „jemand, wo aus Aztlán
kimmt“) is a Sammebegriff fia mesoamerikanische Kuituan, de wo zwischn im 14.
und im fruan 16. Joarhundat existiad hom. De Aztekn aun sich hods nia gem, da
Begriff is vü spoda entstandn. Waun ma heid vo de Aztekn red, daun moand ma
eigentli in Dreibund vo de Acolhua, de Mexi`ca und de Tepanekn .

De Mexi`ca und a de Acolhua`cana owa a de Tepanekn san Olle relativ schpod ins
Toi vo Mexico eigwaundat. Se san, wia merare Aundare vua eana a, von Nuadn aus
da Steppn kema. de domolign Kuituavöka hom de Zuaziagla olle Chichimekn
(Hundsleid) ghoast. Ois owa scho machtig woan, homs anige Moi ena Gschicht vo
eanana Heakunft vabessad, damid ma vagist das jo zeascht nua ois kuitualose
Nockabatzal aufdaucht san.

De Acolhua hom se aufängli sogoa aus Otomi und Nahuatl redade Leid zaumgsezt.
Und de Mexica hom se oiwei, bis zua schpanischn Eaobarung nua Mexi`ca gnennd.
Bevua dea Stodstoot Tenochtitlan den danebnligandn Bruadaschtoodschtoot
Tlateloco eaowat hod, hom se Bade Mexi`ca gnennt. Owa das mas untascheidn hod
kena woad de Oan de Tenocha und de Aundan de Tlatelolca. De Zwoa und a de
Tepanekn hom Nahuatl (Nahua) , a Uto-Aztekische Schproch gred. Sogoa de
Heaschafamüli dea Mexi`ca hod se Colhua-Mexica , noch da gschichli agsegna Stod
Colhuacan gnennt.

Bis eini ins 18. Joahundat woan in Mexico scho de Mestizn de Meran im Voik. Se
san de Mischlingsnochkumman vo de Schpania und de Indianaweibal. Und de hom se
söwa Mexikana gnennt. Da Jesuit Francisco Javier Clavijero (1731-1787) woa a
intaressiada Mensch dea se um de Gschicht vo de Indiana kimmad hod. Und so hod a
aa merana Sagn und Mythn keat. Darunta, vamuatli a de, das de Mexica
uaschprüngli vo oan mythischn See und Oat Atzal ostauma soitn. Und do ea gmoand
hod das faninftiga warad waun ma de Mexica itzt Aztekn nena dadat, damid mas ned
oiwei mid de Mestizn fawextlt, de se jo Mexicanos gnennt hom.



https://bar.wikipedia.org/wiki/Fua%C3%9Fboi-Eiropamastaschoft_2012

Die Endrundn zua Fuaßboi-Eiropamastaschoft 2012 (offiziöö UEFA EURO 2012) is a
intanazionales Fuaßboitunia des vom 8. Juni bis 1. Juli in Poln und in da
Ukraine austrogn wiad. Des is des dritte Moi dass des Tunia in zwaa Lända
stottfindt. Bei dera 14. Auflog von da Eiropamastaschoft san zum letztn Moi 16
Mannschaftn dabei. 2016 wean dann 24 Lända qualifiziad sein. Des Finale is in
Kiev.

Daduach, dass di Austrogungslända Poln und Ukraine ois Vaonstoita fix
qualifiziad woan, hom si di restlichn 51 Vabende von da UEFA ausgspüd wea di
restlichn 14 Startplätz kriagt. Drum hot ma sex Sexagruppm drei Fümfagruppm
ausglost, wo jeda gegn jedn gspüd hot. Die erschtn aus jeda Gruppm und da beste
Gruppmzweite woan fix dabei, die restlichn ocht Gruppmzweitn hom genganaund a
Relegation gspüd. Zum erschtn moi bei ana Qualifikazion dabei woa Montenegro, di
haums oba net dapackt. Deitschland woa in ana Gruppm mid da Tiakei, Östareich,
Kasaxtan und Asabeidschan. Di Deitschn haum olle Spüle gwunnan, di Östareicha
san nua viate woan.



https://bar.wikipedia.org/wiki/Freising

Freising is a Stod an da Isar. Sie is Universitätsstod und Grouße Kreisstod im
gleichnamigen Landkreis 33 km neadlich vo Minga und is noch Minga, Inglstod und
Rousnam de viertgreßte Stod in Obabayern.

De Stod war im Middloita Herzogsitz (ab Anfang 8. Jahhundat) und Bischofsitz
(seid 739) und spada ois Fürstbistum vo groußa Bedeitung - ab'm 15. Joahundat is
sie aba imma mehra auf Minga ibaganga. Marktrecht fia d´Stod ab 996.

Um 860 Domschui und Dombibliodähk, aba aa earsta Dombau, dea aba 903 abbrennd
is. Dann zwoadda Dombau, am Poimsonndog 1159 wieda obbrennt, ab 1160 dridda
Dombau. Da romanische Dom is godisch verändat worn, um 1621 erstmois
barockkisierd, 1723/1724 durch die Gebrüda Asam nei barock gstoidt.

Otto von Freising war Bischof vo 1112-1158, Bischof Johann Franz Eckher von
Kapfing und Liechteneck vo 1696-1727.

1803 is des Fürstbistum säkularisiert worn und zu Bayern kemma, aus'm Bistum
Freising is des Erzbistum Minga und Freising mit Haptsitz in Minga worn. Im Joa
2005 is da vormalige Erzbischof von da Diözesn, da Ratzinger Joseph, in Rom von
de Herrn Kardinäle zum Papst gwejd worn.



https://bar.wikipedia.org/wiki/Franzl_Lang

Franzl Lang, biagalich: Franz Lang, (* 28. Dezember 1930 in Obersendling, Minga;
† 6. Dezember 2015 in Minga) woa a deitscha Sänga, Jodla, Klampfn- und
Quetschnspüla. Seit 1954 woara mit da Johanna vaheirot und hod mit ia aan Buam
und aa Madl ghobt.

Da Franz is in Minga aufgwoxn und und hod noch da Schui Weakzeigmocha gleant.
Scho mit 9 Joa hodar a Quetschn kriagt, de is daun späda aa sei Marknzeichn
wuan. Da Voiksschauspüla Ludwig Schmid-Wildy hod eam ins "Münchner Platzl"
ghoid, wora sei easchte Bühnaneafohrung gmocht hod. Daun hams mit eam
Probeaufnahman gmocht, und auf des hinauf is aa da easchte Plottnvatrog
daherkumman. Mid seina Aufnauhman vom Kuckucksjodler issa berihmt wuan. Daunn
houz a Massa Auftritt beim Radio und beim Feansehn gem, bei denen ea gsungan,
obara vur oim aa gjodlt hod. Ob 1956 hodar aa Füüm draaht.

1968 woa sei gressta Erfoig, des Kufstaaliadl. Meafoch preisgekrönt, is des an
absoluta Evergreen wuan, den inzwischen woi scho a jeda Sänga kavat hod, zum
Beispüü da Heino, de Maria und Margot Hellwig und Marianne und Michael.



https://bar.wikipedia.org/wiki/Franz%C3%B6sische_Sprache

De franzesische Sproch (frz.: (la) langue française [(la) lɑ̃g fʀɑ̃ˈsε:z], oda
(le) français [(lə) fʀɑ̃ˈsɛ]) gheat za de romanischn Gruppm vom italischn Zweig
vo de indogermanischn Sprochn. Sie wead vo meara wia 100 Milliona Leid in meara
wia 50 Lenda gschprocha und zejd za de Wejdsprochn.

Franzesisch is unta andam Omtssproch in Frankreich, Kanada, da Schweiz, Bejgien,
Haiti und an Haffa Lenda in West- und Zentralafrika, wearends im
arabischsprochign Nordafrika und in Indochina ois Nemsproch weit vabroadd is.
Aussadem is a oane vo de Omtssproch vo da EU, Omtssproch vo da Afrikanischen
Union und da Organisation vo de Amerikanischn Stootn und oane vo de sex
Omtssprochn und mit Englisch alloanige Orwatssproch vo da UNO.

De franzesische Sproch wead duach de Académie française reguliat, de sognennte
Loi Toubon (a Gsetz zan Schutz vo da franzesischn Sproch in Frankreich), dees
Office québécois de la langue française (a Beheadn z Québec), an Service de la
langue française (a bejgische Institution zua Pfleg vo da franzesischn Sproch)
und de Délégation générale à la langue française et aux langues de France.

[[Datei:Map Gallia Tribes Towns.png|thumb|Gallien zua Zeit vom Caesar (58 v.
Kr.)

In Gallien hods drei grosse Vejka mit oagnan Sprochn gem, de Kejtn, wo de Rema
gnennt ham, de Aquitania im Sidwestn und de Belga im Noadn. De Romanisiarung is
in zwoa Schrittn eafoigt. Dees Lateinische is 122 v. Kr. mit da Grindung vo
Aquae Sextiae (heit: Aix-en-Provence) und Narbonne in da Provinz vom remischn
Reich Gallia Narbonensis (heit: Provence) noch Sidfrankreich kema. Obm Joar 58
v. Kr. mit da Eaobarung vo Nordgallien duachn Julius Caesar is Lateinische aa
ins restliche Gallien kema.



https://bar.wikipedia.org/wiki/Frank_Zander

Da Zander Frank (geboan am 4. Feba 1942 in Berlin) is a deitscha Musika,
Feansehmodarator und Schauspiela, der wo durch die humorige Art vo seine Liada
und sei varrauchte Stimm bekannt gwoan is. Da Zander is vaheirod und lebbt heid
abwechsöind aff Ibiza und in Berlin drom.

In de Siebzga- und Achtzgajoa mit divease, deitschprachige Liada (oft vo recht
humorigm Charakta) bekannt gwoan, hod se da Zander Frank in dera Zeit unta ondam
a ois a Feansehmodarator und Schauspiela vasuacha deafa. Auch ois
Sinchron-Sprecha und Liada-Texta fir a boa Kinda- und Jugndfuime hod a
zeitweilig g'awoat, so ois wia zum Beispui fia de Teenage Mutant Ninja
Turtles-Serien, de TKKG-Vafilmung Drachenauge und den Zeichndrick-Klassika das
letzte Einhorn.

Ende da Neinzgajoar is dann oba meaglich ruhiga gwoan um eam, und so isa mit da
Zeit imma mea aus am Fokus vo da breitn Öffentlichkeit vaschwundn. Hekstens a
recht polarisiernda Weabeschpot mid eam, in dem wos a fir a Gebuatsdogs-CD, die
wos a mid am Song je nach Namenswunsch individuell bsunga hod, is a Ende vo de
Neinzga no amoi a weng bei da breitn Massn aufgfoin. A seine owei söitener
weadnden Feansehauftritte findn heid zmeist nua noch in soichane Sendungan
statt, de wo traditionell voawiegnd öitane Zuaschauer oschaung dean. So zum
Beispui hod a an ZDF-Fernsehgoatn modariat.



https://bar.wikipedia.org/wiki/Fouriertransformation

Bej da Fouriertransformation wexelt ma quasi an Darstellungsraum vo ana Funktion
und belossd den Informationsgehojd vo da urspringlichn Funktion bei.

Beispuisweis hod a Ziddasoatn wammas mit irgadebbas ozupft (Ziddaring, Finga,
Steggal, Geingboong ...) solangs "duad" a bestimmde (zeitobhengige) Form oda
Auslenkung. Dees kunnd ma si mid ana Houchgchwindigkeitskamara oschaung dann hod
ma a Darstellung vo da Schwingung vo dera Soatn im geomädrischn Raum. Wemma iadz
awa des Frequenzspektrum vo dem Toon dea wo do aussakimmt mit am Ozilloskop
oschaugd --- oda si oafach den Toon ohead dea wo aussakimmt, dann hod ma a
Darstellung vo da Schwingung im Frequenzraum und des is de Fouriadransformiade
vo da Bewegung wo de Soatn macht.

Bi f ∈ L 1 ( R n ) {\displaystyle f\in L^{1}(\mathbb {R} ^{n})} a Funkzion de wo
ma integrian ku, na hoassd ma F ( f ) {\displaystyle {\mathcal {F}}(f)} de
(kondinuialiche) Fouriadransformiade vo da Funkzion f {\displaystyle f} , wobei

do iis t ⋅ x {\displaystyle t\cdot x} as Standardskalarprodukt vo de Vektorn t
{\displaystyle t} und x {\displaystyle x} ; as i {\displaystyle \mathrm {i} } is
de imaginäre Einheit.



https://bar.wikipedia.org/wiki/Fosanegl

Da Fosanegl oda Fasenickl is a boarische Fosnochtsfigua. Ea drogt a ästhetische
Hoizmaskn und aufwendige, barocke Gwanda. Ea is a majestätische, prochtvolle
Gschtoit, de wo a weng an an venezianischn Karnevai erinnad.

"Nigl/Negl" (dt. Nickel) moant im Boarischn an Koboid (vgl. Bosnigl), "fosln"
(faseln) hoaßt unvaständle bzw. sinnlos dahearedn.

Auf da Maskn, om am Schädl, auf ana Haum huckt da "Schäbara". Des is a
kunstvolla Fedanbusch mid Schejnbaam und buntn Bandln. Auf da Maskn is a
Kopfduach festgmocht, des wia da Janka und de Hosn vaziat is.

Da Fasenickl zoagt aa a bsundas Vahoidn. Ea schnoizt mid da Goaßl, so dass man
scho vo weidn heat. De Gleckal auf sein Schädl laitn, wann a gäht. Ea fasld
hinta da Maskn mid vaschtejda Schtimm, wos ma nit vastäht. Des mocht a vua oim
bei scheenan Deandln. Ea vateit Brezn und Guadln. Dabei schreit a vo zeidweis
"Gösucht", wo neamd woaß, wos des hoaßt.

Dea Brauch losst se bis ins 18. Joarhundad zruggvafoign. De Wuazn genga
meglichaweis bis in heidnische Zeidn zrugg.

Da Fosanegl kimmt uaspringle woi aus Franggn. As Zentrum vom Brauchdum is heit
owa Kipfabeag in Obabayern. Do gibts sogoa a oagnas Fasenickl-Museum. Des is in
Kipfabeag im Toaweatahaisl untabrocht. Da Kean vo dem Haus schtammt ausn
Middloita (14. Joarhundad). Im Musäum wean vua oim historische Gwanda und Maskn
vo de Fasenickl ausgschtejt.



https://bar.wikipedia.org/wiki/Farchn

De Farchn (Pinus), Fohrn oder Fährabaam (dt.: Kiefern, Boarischdeitsch Föhre,
Farchen, Forchen; engl.: pine) buidn a Pflanzngattung vo Nodlhuizgwaxa
(Pinophyta) in da Familie vo de Farchngwax (Pinaceae). Den Wortstomm Farch gibts
in fast oin germanischn Sprochn, z.B. engl. fir. De Farchn san de oanzige
Gattung vo da Untafamilie Pinoideae.

De moastn Farchn-Arten waxn ois Baam, a boa a ois Busch. Farchn san immagreane
Liachtbaamoartn und riachn recht guad. Farchn wean bis iba 50 m hoach und kenna
a ebba 1000 Joar oid wean. A boa Artn, wia P. lambertiana wean meara ois 60 m
hoach und iba 700 Joar oid..

Iare Nodlbladl san im Verglei mit andan Nodlbaamgattunga bsonders lang. Es san a
oft zwoa Typn vo Nodlbladl am soim Baam do: de oan san wia a Spiroin an de Zwoag
o'gordnet de andern noch ira Art entweda zu zwoat, zu dritt oda a zu fünft
(soitena oanzln oda a zu sext) in Bindln an Kurztrieb stehad, währad sunst (bei
Feichtn, Tanna) de Nodln oanzln an de Zwoag waxn (schau aufs Buidl). De
Farchnnodln vo an Kuaztrieb wean vo a Schoad umschloßn.

De Farchn-Artn san meist'ns oahaisig trenntgschlachtig (monözisch); se hom eiso
Manda und Weiba ois Zapfn an oan Bam. A boa Artn san manchmoi zwoaheisig
trenngschlachtig. Farchn wean mit da Huif vom Wind bsteibt (Anemophilie). De
Zapf'n, de Manda san, san ziemli vui und stean olle auf an Haufn. Weiba gibts an
oan Bam ned so vui und de stehn a aloa rum, manchmoi aba a zu zwoat oda a zu
dritt. De Zapfn braucha oanahoib bis zwoa Johr bis se reif san, dann macha se
auf und lassn den Sama ausse. De Zapfn foin dann in Oam z'Boun. De Sama hom a
grings Gwicht, san g'fligalt und wean mitn Wind davo drong. A boa Artn hom
schwarare Sama, de wean mit de Viecha davo drong, de Sama hom dann koane Fligal,
oda zumindast so ziemli reduzierte.

De klassische Untateilung da Gattung in drei Untagattunga is weng
molekulargenetischa Studien auf zwoa Untagattunga reduziert worn. Noch Gernandt
et al. 2005 wern de 111 Artn wie foigt g'liedert:

Heanemma ko ma des Huiz ois Bau- und Möbehuiz, aba a ois Brennhuiz. Es is a
awichtigs Huiz um Spanplattn zu baun. Ois Bau- und Konstruktionshuiz wiad
Kiefahuiz fast iwaroi eigsetzt. Ma nimmts her fia Dochkonstruktiona,
Huizverkleidunga, Glander, Treppen, Fuaßbön, Fensta und Dian. Aba a fia
Fassadenverkleidung, Terrassendecking, Kindaspuisach, Zein und im Gartn und
Landschaftsbau. Dazua kemma no Sachn wia Mastn, Pfostn, Rammpfoi im Wassa-,
Hafn- und Bergbau und ois Schwoinhuiz beim Gleisbau.



https://bar.wikipedia.org/wiki/Engl_(Religi%C3%B3n)

As Wórt Engl kimp van griachischn angelos (Pót, hoachtaitsch Bote). Éngl tauchn
éftr in dr Pibl auf unt vrmittlen zwischnen Herrgótt unt die Lait.

In dr Genesis (Gen 16,7-12) erscheint an Éngl in dr Hagar, dr Diarn (Magd) van
Abraham, dé mitn Einvrsténtnis va seinr kindrlósn Frau a Kint va ihm kriagg; dr
Éngl sågg ihr, dass sie a Kint kriagn (Ismael) wert unt dass sie viel Nåchfåhrn
håm wert. Ibr 1500 Jåhr spétr isch dr Erzéngl Gabriel zu dr Jungfrau Maria
kémmen (Lk 1,31) unt håt ihr gsågg, dass sie Muatr wert. A zun Hl. Josef, ihrn
Månn isch an Éngl kémmen unt håt dés vórausgsågg (Mt 1,20-21). In alle dé Fälle
håt dr Éngl aa gsågg, wia as Kint hoaßn wert.

A Rólle spieln die Éngl aa pan Thomas von Aquin unt pa åndre Kirchnvatr. In dr
Orthodoxie gip’s zun Peischpiel an Ausspruch van Åp (Abt) Johannes Klimakos (6.
- 7. Jåhrhundrt): „As Liacht firn Klóschtrpruadr (Mönch) sein die Éngl, as
Liacht fir ålle Lait isch as Lébm van Klóschtrpruadr“ In der chrischtlichn
Religión wern die Éngl mit Fliegl dårgstéllt, als Erwåxne óder a als Kindrlen
(Puttn); aa in Islam stéllt man sie sich mit Fliegl vór (Koran 35,1).

Dr Patr Anselm Grün sigg as Wésen van an Éngl zem am péschtn definiĕrt, wénn a
Méntsch zu an åndrn sågg: „Du pisch an Éngl.“ A Sidtirólr Órdnsmånn schreip:
„Éngl sein nét lei ... in Himml, aa mittlt in Lébm. ... Wer tréschtet, hilft unt
fir a guatr Såch kémpft, isch an Éngl.“ (Ibrsétzt aus dr Hoachspråch)

In Islam isch dr Éngl Gabriel der wichtigschte unt der, wås in Profet Mohammed
in Koran óffnpårt. Pan Marsch af Mekka wert der Mohammed mit seine Lait va die
Éngl Gabriel, Michl, Israfil unt Azrail pegleitet. In Koran (35,1) steaht
gschriem, wiaviel Fliegl die Éngl håm.

A in dr Religión va die altn Griachn håt’s Pótschåftr zwischn die Géttr unt die
Lait gébm. Só oanr isch dr Hermes gwésn. Pa die åltn Germanen håbm die Walkürn
an éhnliche Rólle ghåp wia die Éngl. Religiónen außrhålb van jidisch -
chrischtlich - muslimischn Monotheismus låssn sich nét só óhne Weitrs mit
tradizionelle europäische Pegriffe pezeichnen. In dr mesopotamischn
Weltånschaung håt’s aa schón só épes gém wia Géttrpótn; Éngl spieln aa a
wichtige Róll in Parsismus der wóhl aa afn Judntum Einfluss ghåp håt. A Deva in
Hinduismus z. B. isch aa a Wésn, wås zwischn dr heachschtn Inschtanz (Gótt) unt
die Lait isch. Normalrweis wert’s åbr nét mit „Éngl“ ibrsétzt.

Spétigschtns seitn 9. Jh. wern in Chrischtntum Éngl vrehrt, dé in psundrer Weis
af an gwissn Ménsch aupassn, die persénlichn Schutzéngl. Engl fir oanzelne Lait
håt’s schón in Åltn Teschtamént gébm. Laut in Magazin Focus glabm viele Taitsche
an an Schutzéngl.

In dr christlichn, jidischn unt islamischn Tradizión gip’s Erzéngl. Erz kimp
ausn Griachischn „archon“ (dr Erschte, der wås herrscht)“. Sie håm sómit a
psundre Stéllung. Pa die Katholikn gip’s dreie: van Erzéngl Michl isch in nuidn
Teschtamént die Réd (Jud 1,9); dr Gabriel isch, wia schón weitr óbm peschriem,
vór dr Gepurt van Chrischtus in dr Maria erschienen, dr dritte isch dr Raphael,
der pa die Evangelischen nét als Erzengel gségn wert. In dr kathólischn Kirch
håt’s aa gelégntlich mehr as wia drei gébm, die Orthodóxn håm mindigschtns
sieme; zu die óbign kémmen nó Sealtiel, Jehudiel, Barachiel, Uriel, eventuell aa
dr Jeremiel. Pan genauern Hinschaugn fållt auf, dass ålle Namen mit -el
aufhearn. Dés -el håt in dr hebräischn Språch die Pedeitung „Herrgótt“; Michael
pedaitet z. B. „Wer isch wia dr Gótt?“ In dr Filosófie van Rudolf Steiner sein
die Erzéngl fir groaße Persónengruppm zuasténdig, die gwéhnlichen Éngl hingégn
fir oanzelne Lait. Fir die Adventischtn isch dr Erzéngl Michl mitn Chrischtus
idéntisch, éhnlich isch es aa pa die Zaign van Jehóva. Die amerikanische
Sealnfórschrin Doreen Virtue sågg, dass es fir die Krånkhetn va die Lait koan
péssrn Hoalr gip, as wia in Erzéngl Raphael; pa die Katholikn isch er dr Patrón
va die Krånkn. Dr hebräische Nåmen Raphael pedaitet „Gótt håt ghoalt“.



https://bar.wikipedia.org/wiki/Duttn

De Duttln oda Duttn (aa Duddn, Dutten; lat.: Mamma, Pl.: Mammae) zejn zu dena
sekundärn, weiblichn Geschlechtsmeakmoi. Duttn sogt ma aa bei Saigeviecha, ned
owa Duttln.

De biologische Funktion vo de Duttln is s Stuin vo Saiglinga mid Muaddamuich. De
Duttln san owa beim Menschn so affällig, dass aa a wesentlicha Tei vo da
weiblichn Oziahungskroft afn Mo ausmocha. Se san aa a wichtiga Bestandtei vo da
weiblichn Identität.

De Haptfunktion vo de Duttln is de Fuaddarung vo Saiglinga mid Muaddamuich. De
kugloatige Foam vo de Duttln kännt fia de Temparatuaregelung wichtig sei. De
Muichproduktion braucht relativ hohe Temparatuan und duach de Kuglfoam wiad da
Wärmevalust reduziat. A andare Theorie sogt, dass de Fom se entwicket hod, damit
de Zwuschgal ban Duttln ned dastickn. Wei Saiglinge an kloan Kiefa hom (ned so
heavoastähend wia ba andan Primatn), kännt de Nosn vo kloane Kinda blockiad
wean, wann de Muaddabrust z floch warad. Noch dea Theorie is im sejm Umfang wo
si da Kiefa zruckentwicket hod, de Brust grässa woan. De Duttln kena a fia
sexuelle Praktikn vawendt wean, beispuisweis bam tratitionellen Duttnfick.

Duttln spuin im menschlichn Sexualvahoidn a wichtig Roin; es san wichtige
sekundäre Geschlechtsmeakmoi. Im Vagleich zu andan Primatn san menschliche
Duttln vahejtnismäßi groß, so dass ognumma wead, dass de Duttln se ois a
visuelles Signal vo Fruchtboakeit entwicket hom. Ba da sexuelln Erregung wean de
Duttln grässa und de Zitzn häata. Duttln san sea empfindlich ba jeda Beriahrung,
weis vui Nervnendungen hom, deshoib weans ban Geschlechtsvakea oft gstreichlt. A
de orale Stimuliarung vo de Duttln und Zitzn is gebraichli. Manche Weiwa hom
sogoa de Fähigkeit zu am Duttnorgasmus. Im oidindischn Kama Sutra, weads makian
vo Duttln duach Beissn und Finganägl ois bsundas erotisch beschriem.



https://bar.wikipedia.org/wiki/Donau

De Doana, aa Donau is noch da Wolga da zwoatlängste Strom in Eiropa. Offiziej
fangts bei Donaueschingen in Bodn-Wiattmbeag o, wo's a gfosste Quejn gibt und de
Brigach und de Breg zammakema.

De Doana kimmt ba Uim af Bayern und hinta Bossa af Östareich. S naxte Land is de
Slowakei, danoch Ungarn, Krowozien und Serbien. In Rumänien is de Doana de Grenz
zu Buigarien, Moldawien und zua Ukraine, bevoas im rumänischn und ukrainischn
Doanadelta ins Schwoaze Mea mindt.

De Doana fliasst duach 6 Stootn, Deitschland, Östareich, de Slowakei, Ungarn,
Serbien und Rumänien. Fia weidane via Stootn, Krowozien, Buigarien, Moidowien
und Ukraine is s a Grenzfluss. Insgsamt san 1071 Kilometa oisdann 37 % vom
Valauf vo da Doana Stootsgrenzn.

S wead ognumma, dass da Nama Doana sein Uasprung in da kejtischn Sproch hod, de
wo amoi am Obalauf glebt ham. Belegt san dona-aw fia diafs Wossa und Do-avv fia
zwoa Wossa, wos si af de zwoa Quejfliss beziagn kennt. De konstuiate
indogermanische Wuazl hoasst *danu ‚Fluss‘ konstruiad.

Bis zan End vo da Antike hod de Doana zwoa Nama ghobt: Ister, lateinisch Hister,
griech. ῎Iστρος Istros wor de Bezeichnung fian Untalauf, Doana (Danuvius) hod da
Obalauf ghoassn. Domois wor da Zammahang iwahapts ned klor, weis koana exaktn
kartographischn Aufzeichnunga gem hod.

Da zwoatlengste Fluß vo Eiropa hod scho efta sei Flussbett gwexlt. Jo ned nua
des. Vua umma 20 Müllionan Joah is de Ur-Doana nu nochn Atlantik zua ogflossn.

Ois Afrika de Oipn und de heidign Middlgbiag oiweu hecha aughom hod und a da
Jura gwoxn is, woa da Doana da Weg in Westn hi vaschpiad und se hod in Ostn zua
ofliaßn miassn. De frian Donauquöfliss haum nu vü weida westli augfaungt ois
Heid.

Eascht ois se Middleiropa weida ghom hod und da eupäische Wuamfuatsotz weida unt
a mid Asien vaschmoizn is, is midm Doanantalauf weidagaunga, bis schpoda, hi zan
schwoazn Mea.

Da längste Nemfluss vo da Doana is de Theiß. Sechs weidane Nemfliss ham a Läng
vo mea wia 500 Kilometa: Pruth, Save, Drau, Olt, Sereth und Inn. Theiß, Save und
Drau mindn im sidlichn pannonischn Becken (Serbien und Krowozien), Pruth und
Sereth kurz vorm Doanadejta am Iwagang vo da Grossn Walachei za de moldawischn
Lända. Da Inn is da oanzige grosse Nemfluss neadle vo de Oipn.

Im Eizugsgebiet vo da Doana lieng sechs Millionenstädt: Wean, Budapest, Belgrad,
Minga, Sofia und Bukarest.

An de Doana grenzn de Gemarkunga vo zwejf Grossstädt: Uim, Inglstod,
Regnschburg, Linz, Wean, Pressburg, Budapest, Novi Sad, Belgrad, Russe, Brăila
und Galați. Za de wichtigstn Middlstäddn ghean: Bossa, Krems, Komárno, Mohács,
Drobeta Turnu Severin, Widin, Giurgiu, Silistra und Tulcea. Za de wichtigstn
Kloastädt zejn Sigmaringen, Nikopol und Sulina.

Am Laff vo da Doana liegn mearare Natuaschutzgebiet: Scho in Bodn-Wiattmbeag da
Naturpark Obere Doana, ba Bossa s Naturschutzgebiet Doanaleiten und in da Weana
Lobau da Nazionalpark Doana-Auen.

In Ungarn liegt da Nationalpark Doana-Eipel, do, wo de Drau in Krowozien zua
Doana kimmt, da Naturpark Kopački rit, in Serbien as Naturreservat Deliblatska
peščara und an da Grenz zwischn Serbien und Rumänien da Nazionalpark Đerdap.
Oanzigartig is as Biosphärenreservat Doanadejta.



https://bar.wikipedia.org/wiki/Don_Juan_de_Austria

Da Don Juan de Austria – Johann von Österreich, woa da aussaehelige Suhn vom
Kaisa Koal V. Ea woa des Eagebnis vo an Gschpusi des da scho ödare Kaisa mid oan
jingan regnschbuaga Deandl ghobt hod. Sei Votta hod dem Buam a guade Ausbüdung
zuakemma lossn und so is ea zan schpanischn Admireu afgschting.

Bei da Seeschlocht vo Lepanto woa ea da Owakomandant vo da Heilign Liga, de aun
dem Tog de tiakische Armada gschlogn hod. Weu ea zweng dem in Eiropa iwaroi
augseng woa, woit eam sei Hoibbruada da Kini Phillip II a wengl koitschtön und
hodn zan Schtotthoita vo de schpanischn Niedalaunde eanaunnt. Duat is ea a
vaschtuam, owa seine Boana san im Escorial beigsezt. Gbuan is a am 24. Febra
1547 und gstuam is a am 1.Oktowa 1578.

Vom Aprü 1546 bis in August eini woa da Kaisa Koal da fimfde af an Reichstog in
Regnschbuag. Ea woa domois 46 Joa oid und hod vamuatli a wengl a Zaschtreiung
gsuacht vo de schwan Regiarungsgschäft. Wia eam de Maid Barbara Blomberg afgfoin
is, des woas ma heid nimma. Megligawoas hods eam bei da Tofö aufgwoat (dt.: am
Tische bedient). Af jeden Foi hod se zwischn da 19jaarign Giatlastochta und im
Kaisa a oiseits bkaunnte Romanzn ogschpüd, mid de bekaunntn Foign. De Frucht vo
dea kuazn, owa gachn Liab woa a 1547 gbuans Bibal, des afn Naum Johann tauft
wuan is. Zufälligawoas is ea am sobn Tog af d´Wöd kema wia sei Votta da Kaisa, a
am 24 Februa, nua 47 Joa schpada.

Sei Votta da Kaisa hodn zwoa za seina Lebzeit ned offiziö ois sein Suhn
aunakaunt , owa ea hodn im oita vo drei Joa seina Mudda ognumma und des Biabal
noch Schpanien vabrocht. Duat is ea bis ins 6./7. Lebnsjoa vo oafochi Leid
afzogn wuan, vom Violinschpüla Fraunz Massy und sein Weiwal da Anna de Medina .
Mid an Oita vo umma 7 Joa, 1554 hodn a Vatrauta vom Kaisa , da Kaummahea Adrian
du Bois ois sein Suhn Gerónimo in sei Famüli ghoid. Ea und sei Gaddin de
Magdalena de Ulloa hom dem Biabal lesn und schreim gleand und ois sei ausgebna
Suhn hoda a schtaundesmassige Eaziahung griagt. Da Kaisa Koal hodn vamuatli
oanige Moi afgsuacht. Owa bis zan Tod vom Kaisa hod da Johann ned gwisst das dea
sei Votta woa.

Nu bevua da Kaisa Koarl 1558 vaschtuam is , hod ea in an Kodizill za sein
Testament bschtimmt, daß sie sei Suhn, da Kini Phillip II umman Johann, sein
Hoibbruada kimman und eam via an geistlign Bruaf ausbüdn soid. Dahea hod a den
11 jaarign Geronimo annan Hof ghoid. Do hod da Geronimo eascht eafoan das da
Kaisa Koarl sei Votta gwest wa und das ea richtigawoas Johann- Juan hoassad. Am
Madrida Hof is ea mid sein foßt gleichoitrign Neffn Don Carlos eazogn wuan, dea
da Bua vo sein Hoibbruada Phillipp woa.

Dass aus dem Buam nia und nimma a Geistliga und Kardinal wead, hod se glei
aussagschtöd. Ois 1565 de Tiakn Malta belogat hom, woit da 18 jaarige Don Juan
unbdingt midkempfn. Ea woit sogoa hoamli oposchn, owa sei Bruada hods eam vabotn
und wida zruck annan Hof ghoit.

Um sein Bruada zbscheftign hod eam da Kini oiweu wichtigare Aufgobm iwatrogn.
Mid 21 Joa (1568) hod eam sei Bruada zan Capitan general del mar mediterraneo y
adriatico eanaunt. Ois Aufpassa und Leahrmoasta hod a eam den eafoahna Militäa
Reques za Seitn gschtöd. Und mid dem is a im westlign Middlmeea mid a boa Schiff
af Korsarnjogd gaunga.

1569 und 1570 hod da Don Juan ois Kommandant de Afschtänd vo de Moriskn in
Alpujaras (Andalusien) nidagschlogn.

In Phillip sei Suhn, da Don Carlos hod se mid sein Votta ned vaschtaundn und
woitn osetzn lossn. Ea woit den Don Juan iwaredn das ea eam dabei intaschtitzn
soid. Da Don Juan is owa za sein Hoibbruada gschtaundn und hod eam vom Plan vo
seim Suhn vazöht.

De tiakische Flottn is oiwei schteaka wuan. Se hom des Estlige und vom westlign
Middlmeea den Sidn bheascht. Eanane Korsarn haum mid eanane schnön Galeern Jogd
af de kristlign Schiff gmocht. und vo de nuadafrikanischn Barbareskn-Schtootn
aus homs sogoa Städ und Kistnlaundschtrich in Italien und Sidfraunkreich
iwafoin. Do haums braundschozt und de Eiwohna vaschleppt und af de Sklavnmeakt
vakaft.

De Tiakn hom a grod de Insl Zypan eaobat und eana Kriagsflottn hod umma 5/6000
Schinackl umfosst. Dahea hom se 1571 Venedig, da Pobst und de Schpania za
Heilign Liga vabünd, um gmoasaum eana Oweahr bessa ozschtimma zkenna.

Afn Vuaschlog vom Pobst Pius V. hod ma en Don Juan de Austria zan
Genaralkommandant da Mear eanaunnt. Da Flottn haum Kriagsschiff vo Schpanien,
Savoyen, Genua, Malta (Johannita), Toskana, vom Pobst und vo Venedig aukeat. De
Venediga haum grod an neichn Schiffstip vom Schtopö glossn. De 6 Galeassn woan
daun a in da spadan Ausanaundasezung Schlochtentscheidand.

Bade Gegna haum de direkte Ausanaundsezung gsuacht. De tiakische Flottn, mit
umma 260 Schiff haum im Goif vo Patras gaunkad. Eana Admiral woa da Kaptan-i
Derya Ali Pascha af seim Admiralsschiff da Sultana.

De Schiff vo da heilign Liga haum vua da Insl Oxia gwoat. Da Admiral woa da Don
Juan af sein Schiff da La Real und sei Flottn hod aus 206 Galeern und de 6
Galeassn bschtaundn. Mid eppa 40.000 Seemauna und Ruadara. Sowia umma 18.000
Soidotn.

Fruah am Sundamoagn, dem 7.10.1571, haum se de Flottn za Schlocht afgschtöd.
Bade hom je drei Gschwada ois Schlochtuatnung gwöht, mid je oan Gschwada in
eanan Ruckn ois Reseav. De Schiffsreih da Tiakn woa eppa 1 km lenga, se hom jo a
mera Schiff ghobd.

Um Neini-dreißg is losgaunga und um Zehne-viazg san de easchtn Schiff
afanaundakrocht. De Kämpf san hin und heagaunga. Af bade Soatn is a Schiff nochn
Aundan zgrund gaunga. 5 Galeern hom zgleich des Admiralsschiff vom Don Juan
augriffa. Boid haum 30 Schiff um des Admiralschiff kempft. De Janitscharn san
mid da Leibgardn vom Don Juan zaumkrocht, wobei a da Don Juan am Fuaß valezt
wuan is. Soga de Ruadasklavn hod ma freilossn und eana de Freiheit vaschprochn,
wauns höffan de Tiakn ozwean. Afn sidlign Fligl hod da Uludsch Ali de Iwahaund
griagt. De Tiakn hom sogoa des maltesische Admiralsschiff gentad. Ois da Don
Juan frische Kräft za Hüf ummigschickt, hod da Uludsch Ali gneist das fia de
Tiakn de Seeschlocht valuan woa.

Ea hod mid seine Galeern an Ausbruch vasuacht und des is eam a mid eppa 30
Galeern glunga. So woa ea da Oanzige vo de tiakischn Bföhshowa dea entkema is.
Weu ea dem Suitan de maltesische Kommandoflaggn iwagem hod, is ea dafia mid an
Schweat (Kilic) auszoachnt wuan und hod seit dem Kilic Ali Pascha ghoassn.

De Tiakn hom umma 30.000 Mau valuan. Eanane todn Ruadasklavn san goa ned zöht
wuan. 150 Galeern san vo da Liga eaowat und 110 san nu vasenkt wuan. Augebli
davo umma 30 Schtuck soidn davo de Tiakn söwa vasenkt hom. De Heilige Liga hod
13 Galeern valuan und eppa 8.000 Mau. Vü Iwalebande woan schwaa valezt, so a da
Miguel de Cervantes Saavedra, dea a mitkempft und zwoa Schiß in de Brust und oan
in de Haund ogrigd hod. Spada hod a daun den Mau vo La Mancha, Don Quijote
gschrim.

"Indem mia Eich des Kinireich Zypan entrissn hom, hom ma Eich an Oam ausgrissn.
Indem Ia insare Flottn bsiagt hobd, hobds Ia uns nua in Boat rasiat. Eicha Oam
woxt nimma noch, owa insa Boat woxt iazt nua um so dichta"

Da Don Juan de Austria is nochand fian Sieg, vom Pobst midn Titl "Earetta vom
Obndlaund" geaht wuan. Sein Auteu vo da Siegabeute hod a de eignan Vawundatn
iwalossn. Noch da Seeschlocht vo Lepanto woit a weida gegn de Tiakn kempfn. Owa
do eam da Pobst Gregor XIII zan Daunk fia den Schlochtnsieg a Kinischtö
vaschoffa woit, is da Phillip II. a wengli mistrauisch wuan und hod in Don Juan
a wengl eibremst.

1573 hod da Don Juan mid ana Flottn gegn de Barbaresknschtootn kempfa deaffa. Se
haum Tunis eaowat. De Schtod is owa scho boid wida valuan gaunga ois da Uluj Ali
de Schtod mid ana großn tiakischn Flottn bfreit hod. 1575 is da Don Juan zan
Schtoothoata vo de schpanischn Bsitztima in Italien eanaunnt wuan.

De vom Pobst Gregor XIII vuagschlogane Ehe mid da schottischn Kenigin Maria
Stuart hod sei Bruada, da Kini Phillip II ned ealaubt. Schtod da Hoazad soit ea,
af Biddn vo sein Kinibruada, 1576 Schtotthoita (Genaral Gouvaneua) in de
Nidalaund wean. Do jo eigendli Schpanien praktisch Pleite woa, san de
schpanischn Soidotn im Nuadn schlecht zoit wuan. Obwoi da Don Juan schtreng
Katholisch woa, de Meran da nuadlign Nidalenda owa Calvinistn gwest san hod as
im Guadn vasuacht. Ea hod Friednsvahaundlungan und den Ewign Edikt dawiakt. Weu
da Phillip oiweu weniga Göd fia de Södna aus Schpanien gschickt hod, woa a
eivaschtaundn das se Oziagn soidn. Da ea de Maria Stuart nu oiweu ned ogschriem
hod, woit ea das de Soidotn de Nidalaund afn Seeweg valossn deaffan, weu do hed
as megligawoas fia a Invasion Englaunds braucha kena. De nuadligan Provinzn hom
owa draf bschtaundn das de Soidotn afn Laundweg hoamroasn.

Oiso hod a söwa, mid buagtn Göd a kloane Armee afgschtöd. Und ea is a daun vo de
Generalschtootn zan Gouvaneua gwöht wuan. De Provinzn Seelaund und Hollaund san
owa vo Fraunkreich intaschtizt wuan und homna spada oglehnt. Ea hod daun des
Kastell in Naumur eaowat. In Rijmenam owa a kloanare Schlocht valun. Daun owa
mera Schtäd eaowat. Sein Freind und Sekretea Juan de Escovedo hod a noch
Schpanien za sein kiniglichn Bruada um Hüf gschickt. Und duat hodn da kiniglige
Sekretea da Antonio Perez am 31. Meaz 1578 duach Hescha in Madrid umbringa
lossn. Da Don Juan hod do vamuatli scho des Vatraun vo sein Bruada valun ghobd,
dem ea woascheinli zu Populea wuan is.

Weu ea oiweu Gödproblem ghobt hod, is eam ois zlaungsaum gaunga. Nochn Moad vo
sein Sekretea woa a aa schtoak nidagschlogn. Des Regnwetta und da nosse Bodn hom
a Weidakempfn schwaa megli gmocht. In de Födloga hod zweng da maunglndn Hygiene
a de Pest (Cholera, Typhus?) grassiat. Und an De is ea vamuatli aa eakraunkt. Da
Ea scho lenga krenkli woa is da Vadocht afkema , daß ea vagift wuan warad. Af
Vaaunlossung vo da englischn Kinigin Elisabeth de oiweu nu gfiacht hod, das a do
nu de Maria Stuart heiratn kunnt.

Sei Armee hod fia eam a groß Begrebniss oghoitn. daun is a zschticklt wuan und
seine Köapateu san, in Akohoi eiglegt, duach des vafeindte Fraunkreich noch
Schpanien brocht wuan. Do hod ma daun seine Trimma wida zaumdau und spada im
Escorial, noh sein Vota in an Sarkophag beigsezt.

Da Kini Phillip II hod daun de Afzoachnungan vom Don Juan de Austria iwaprüfn
lossn und koan Beweis vo Untreu oda Untaschlogung gfundn. Drauf hi hod a sein
Sekretea Antonio Perez eischpian lossn. Den Dea woa vamuatli Schuid drau das a
zwischn de zwoa Briada an Unfried gschtift hod.

Aun da Heabeag zan goadanan Kreiz in Regschbuag is a Tafal zu Eainnarung aun
Eam. (Origineutext):

Ois ia Suhn noch Schpanien brocht wuan is, hod mas midn kaisalign Beaumtn
Hironymus Kegel vaheirat. Dazua homs 5000 Guidn Haozadguat griagt und daun 400
Tola jeds Joa. 1551 sans noch Brüssl iwasiedlt wo ia Mau fia de Ausristung vo da
Armee zuschtändi woa. Midanaund homs nu drei Kinda ghobt. Ois ia Mau 1569
gschtuam is hods midn Gejd ned guad ausgschaut. Do hod ia da schpanische Kini
Phillip da zwoate a guade Apanasch zuagschprochn. Ian Suhn Johann hods nua a
oanzigsmoi nu gseng. Des woa 1567 in de schpanischn Nidalaund. Nochm Tod vom
Johann is daun noch Schpanien zogn, wos an Hof mid Deanstbodn griagt hod. Af dem
is a am 18.12.1597. ois Madame Barbara de Blomberg vaschtuam. Ois ma ian Nochlos
guadnd hod is do a aa Woppnring vom Kaisa Koal V gfund wuan.



https://bar.wikipedia.org/wiki/Diandlgwand

A Diandlgwand, aa Diandl, is a Gwand, wo si vo da Art nach am traditionelln
Gwand vo am Diandl richt. Moast bstehts aus ana Diandl-Blusn, am Kloal und ana
Schirzn. Wia a originalgetreis Diandlgwand auszschaung hod is natirli a Frog vo
da Gegnd. Diandl san oba im Untaschied zua Tracht a Modephänomen und ändan si
dahea ständig.

Zwischn Diandlgwand und Tracht muass ma gnaugnumma auf jedn Foi untascheidn. De
Tracht vo am Diandl ( = ledige Frau) is zwar a a Diandlgwand, aba oans, des
recht strenge Regln untaliagt. Bei am oafachn Diandlgwand han de Spuiräum fia
Farbn, Stoffe und Formen vui gressa. A wos as Diandl sonst no dazua trogt an
Hiad und Schmuck is freia. No weida vo de historischn Wurzln wegga is de
Landhausmode.

S Diandl wor urspringle a Deanstbotntracht. Ummara 1870/80 is des Diandl oba boa
de städdischn Summafrischla ois Landkloadl populea worn. S Diandl hod an de
scheene Zeit am Land eainnat und hod obmdrei a gwisse aufroazende Ausstroiung.
Seitdem is as Diandl a Modephänomen worn.

S' Wiesn-Diandl(gwand) is meist recht kurz und hod an tiafn Ausschnitt. S' hod
se ois oagna Stui fia d' Wiesn z Minga entwicklt. S' zejt aba scho mehra zua
Landhausmode ois zua am normaln Diandlgwand. Hoamatbewusste Diandln trong a auf
da Wiesn und ähnlichn Festln eha a Tracht oda a langs Diandlgwand.



https://bar.wikipedia.org/wiki/Demel

Da Demel is woascheinlich de bekauntaste Weana Konditorei. Des Gschäft is aum
Koimoakt Numero 14 im 1. Weana Gemeindebeziak Innare Stod. Da Demel woa a k.u.k.
Hofzuckabäcka und fiat den Titl no imma.

Nem da Konditorei betreibt da Demel aar a Liefasörvis (Catering), so wia aa scho
zua Zeit vau da Monarchie. Da Liefasörvis is heit so wias Loga im 22. Weana
Gemeindebeziak (Donaustod) aungsiedlt. In Soizburg und in da Stod New York gibts
inzwischn aa Demel-Gschäftn (dafia san eigane Gsöschoftn gründt wuan).

Da Ludwig Dehne, a deitscha Zuckabäckagsö aus Wiattnbeag, is anno 1786 noch Wean
kumman und hod im 1. Beziak am Michaelaplotz a Konditorei aufgmocht. Do draus is
boid a „k.u.k. Hofzuckerbäckerei“ wuan. Da Louis, wia s eam ghaassn haum, is
1799 aun Schwindsucht gstuam. Sei Witwe und späda sei Sohn August Dehne haum de
Konditorei weida gfiat. Da Gustl hods domit zu an großn Reichtum brocht. Da
berihmtaste Gsö vaum August Dehne woa da Ferdinand Raimund. Ois Numero hod a im
oidn Burgtheata Spezialitätn vau da Zuckabäckarei vakauft und is so iwahaupt
eascht zum Theata kumman.

1974 hod da Udo Proksch de Zuckabäckarei Demel kauft. A Lemskünstla, dea wos
späda ois Meada und Betriaga zu lemslaungan Häfn vaurtäut wuan is. Da Proksch
hod im Demel in Club 45 grindt, an gaunz exklusivn Club mit einflussreicha
Prominenz aus Politik und Kunst. Da Proksch is 1989 vahoft wuan und des Gschäft
is an an Günter Wichmann gaungan. Da Proksch is iwrigns 2001 an de Foign vo ana
Operaziaun gstuam.

1994 is de Raiffeisen Bank Besitza vaum Demel wuan. Des Gebaide is daun 1,5 Joa
renoviat bzw. umgestoitet wuan. Dea Betrieb is trotzdem weidagrennt. Da barocke
Innenhof is mit ana Gloskonstrukziaun iwadocht und zu ana Oat Schanigoatn
ausbaut wuan. Jetzt wiad ned nua des Eadgschoß gnutzt, sundan aa da zweite
Stock, des wos de Wohnung vau da Demel-Famülie woa und aa da dritte Stock, do,
wo fria de Raimlichkeitn vaum Club 45 gwesn san. Beim Umbau vaum Köla hod ma
remische Mauan und a Zisterne gfundn.

De Sacherduatn is vaum Sacher Franz eafundn wuan. Da Bua vaum Franz, da Sacher
Eduard woa beim Demel bschäftigt und hod s Rezept an an Demel vakauft. De
Umständ san owa ned so genau bekaunt. Jednfois isses ob 1938 zu an joarelaungen
juristischn Streit um de Sachaduatn zwischn da Konditorei Demel und in Hotöö
Sacher kumman. Eascht 1963 is a außagrichtliche Einigung zstaund kumman. Da
Nauman „Original Sacher-Torte“ is in Hotel Sacher zuagstaundn wuan, des Demel
hod in Nauman „Eduard Sacher-Torte“ vawendn diafn. Heit haasd de Demel Duatn
„Demel's Sacherduatn“ und im Weana Voiksmund „Echte Sacherduatn“; im Demel is jo
aa zua Markn wuan. Dazua kummt, dass de Demel Duatn no in Haundorwat heagstööt
wiad.

De Demlarinnen trogn a schlichte schwoaz-weiße Trocht mit ana Schiazn. De
Tradiziaun is entstaundn, wäu de Obarinnen friara aus da Klostschui im 18. Hieb
(Wearing) kuman san. Beim Servian songs no imma des berihmte Gsatzl: "Haben
schon gewählt?", a uaoide Ausdrucksweis aus da Kaisazeit.

Da Demel is aa a klassischs Kafäähaus, wos de Weana Kafäähauskuitua pflegt. Do
kriagt ma ned nua an Espresso sundan aa an tradizionön Fütakafää, noch da Oat
vau da Karlsbada Kafääheaschtölung. Do gibts Kafää in da gaunzn Weana Vüfoit und
imma klassisch seaviat auf an süban Tablett mit an Wossaglasl. Des Kafäägschäft
rennt so guad, dass im Demel sogoa zwa Kafääkuchln gibt.

A außagwehnliche Schaufenstadekoraziaun hod beim Demel Tradiziaun. Es gibt an
ständign Wexl, dea wos si aun dem orientiat, wos aktuöö is: aun de Joareszeit,
an politische oda künstlarische Eaeignisse usw. De bsundare Tradiziaun vau da
Dekoraziaun hod da Kinstla und Diseina Baron Berzeviczy-Pallavicini begründet,
dea wos 1960 de Klara Demel gheirat hod. Im drittn Stock hod da Baron a Modöö
vau an Demel-Schaufensta in Originalgress aufgstöd. wor a de neichn Dekorationen
imma zeascht ausprobiat.

Im Innenhof woa fria de Bockstubm. Heit is da Innenhof iwadocht und damit zu an
Wintagoatn wuan. Do gibts oba heit no wos bsundas zum seng: A glosane
Schau-Bockstubm. Hinta ana Gloswaund kaun ma zuaschaun, wia Zuckabäcka de Duatn
vazian dan.



https://bar.wikipedia.org/wiki/D%C3%B6rlesberg

Dörlesberg is a Ortschoft obahoib vom Taubertoi und gheat zua Stod Wertheim.
Deazeid zäjt se uma 740 Eihwohna.

De Entstehung vo Dörlesberg geht bis in de Zeid vo de Kejtn zruck. Doch im Lauf
vo da Gschicht is da Noma vom Ort haifig geändat worn: Urkundli isa easchtmois
1151 ois Dorlispur eawähnt, späta ois Dorlich, Törlesberg, Torlichespur,
Dorlisbur, Turlichesbur und Torlinsburc.

Vo 1553 bis 1612 woar de Bevökarung voiständig zum protestantischn Glaumb
übatretn, bis 1674 jedoch vom nohn Kloster Bronnbach, bei dem des Patronatsrecht
üba Kirch und Pforrei Dörlesberg gleng is, rekatholisiat worn. Heit is se mid
78 % übawiegnd remisch-katholisch.

Währnd de Gmoa longe Zeid stoak auf de Landwiatschoft ausgricht woar, is aa sie
vo da Industrialisierung beeihflusst. Heit san de meistn Eihwohna vom Doaf in da
Industrie bschäftigt. Seit da Eihgliedarung in de Stod Wertheim 1972 san oanige
bautechnische und infrastruktureje Moßnohma troffn worn, wejche fias Doaf
zukunftsweisnd woarn. So san meahrare Neibaugebiet ausglegt und de
Ortsduachfoaht ausbaut worn.



https://bar.wikipedia.org/wiki/Cumbria

Cumbria is a Grofschoft im nordwestlichn England. Se grenzt an de Irische See im
Westn und an de Pennines im Ostn. De benochbortn Grofschoftn san Northumberland,
County Durham, North Yorkshire, Lancashire und de sog. Lieutenancy areas of
Scotland Dumfries und Roxburgh, Ettrick and Lauderdale in Schottland.

Cumbria is in sechs Distrikte untateit: Allerdale, Barrow-in-Furness, City of
Carlisle, Copeland, Eden und South Lakeland.

De Grafschaft Cumbria is eascht 1974 entstandn, wiar de traditionelln
Grofschafton Cumberland und Westmorland sowia Furness aus Lancashire
zammagschlossen woan san. De Bezeichnung "Cumbria" wead fia de Region schon seit
Joarhundatn gnutzt. De Gegend is friaha vo de Kejtn beherrscht woan, und da Nom
stammt von da Bezeichnung vo da Gegend in da Kumbrischn Sproch.

In Cumbria liegt da Lake District National Park, wo ois oana vo de scheenstn
Londschoftn vo Großbritannien guit.

Es besteht a Kroaspartnaschoft mitm Rheinisch-Bergischen Kroas in
Nordrhein-Westfalen.



https://bar.wikipedia.org/wiki/Christlich-Soziale_Union_in_Bayern

De Christlich-Soziale Union in Bayern e.V. (CSU) is a kristli-konservative
Partei in Bayern. Seit 1957 is do ununtabrocha an da Regiarung beteiligt.

Vo da Mitgliedazoi hea, is de CSU de drittgresste Partei in Deitschland. Af
Bundesebene hods im Deitschn Bundestag a Fraktionsgmoaschaft mit da
Schwestapartei, da CDU.

De CSU setzt in Bayern teilweis de Tradition vo da Bayerischen Volkspartei (BVP)
furt. Zwar hot si de 1918 aus Protest geng de zentralistische Reichsfinanzreform
vom Matthias Erzberger vom reichsweitn Zentrum abgspaltn und bayerische
Sonderinteressn betont. De rechtskonservativn und restaurativn Positionen vo da
BVP san in da CSU aber eha seltn. A zwoata wichtiga Untaschied is, dass si de
CSU vo Anfang o a ois Partei für de protestantischn Christn verstandn hot, de
BVP aba ausschliaßli a katholische Partei war.

Drei Grundwerte san oiwei in de Grundsatzprogramme zum findn: de konservative
Grundhaltung, de christlich Ausrichtung und de Betonung vom Föderalismus. In da
Innenpolitik setzt de CSU auf an starkn Staat, der Recht und Freiheit vo de
Bürger zum schützn hot. Gsellschaftliche Liberalisierungen wia da Reform vom
Staatsbürgerrecht steht de CSU grundsätzli skeptisch gengüba.

Des Grundsatzprogramm vo 1993, des wo „In Freiheit dem Gemeinwohl verpflichtet“
ghoaßn hot, is aufm Parteitog im Herbst 2007 durch a neies Grundsatzprogramm
„Chancen für alle! In Freiheit und Verantwortung gemeinsam Zukunft gestalten“
ersetzt worn. A 34köpfige Grundsatzkommission unterm Vorsitz vom Alois Glück hot
des Programm erarbat. Gesellschaftliches Leitbild darin ist die „solidarische
Leistungsgesellschaft“, ein Modell, das Eigenverantwortung der Bürger und
Solidarität der Gesellschaft miteinander verbinden will.

De CSU is nur im Freistaat Bayern organisiert und stellt si a nur da zur Wahl.
Auf Bundesebene hots im Deitschen Bundestag a Fraktionsgmoaschaft mit da
Schwestapartei, da CDU. Im Europaparlament is de CSU Mitglied vo da Fraktion vo
da Europäischen Volkspartei (EVP).

Oberstes Organ auf Landesebene is da Landesparteitag. Da Parteitag bsteht aus de
Delegierten vo de Bezirks- und Kreisverbände und trett mindestens oamoi im Joar
zamm. Sei Aufgab is de Beschlussfassung über de Grundlinien vo da Parteipolitik,
des Parteiprogramm und de Satzung und dazua a de Wahl und Kontrolle vo de
Funktionsträger auf Landesebene.

Dem 45köpfigen Vorstand unta da Leitung vom Vorsitzenden (im Moment da Horst
Seehofer) vertret de Partei noch außn und behandelt dringliche politische
Probleme und organisatorische Fragn. De vier Stellvertretendn Vorsitzendn san da
Ingo Friedrich, de Beate Merk, da Peter Ramsauer und de Barbara Stamm.
Schatzmeister san da Thomas Bauer und da Alexander Radwan, Schriftführer de
Ursula Männle und da Franz Meyer. Zusätzlich gibts 30 weitere gwählte Mitglieda
und siebn Mitglieda kraft Amtes im Parteivorstand.

Für laufende Geschäfte und Fragen wirtschaftlicher Betätigung vo da Partei gibts
des 21köpfige Präsidium vo da Partei. De parteiinterne Verwaltung und
Organisation is unta da Leitung vom Generalsekretär (im Moment Karl-Theodor zu
Guttenberg), de an Sitz im Franz-Josef-Strauß-Haus in Minga hot.

Es gibt acht Arbatsgmoaschaften, zehn Arbatskreis und sechs Kommissionen und
danebn a de Schüler Union (SU) ois Arbatsgmoaschaft vo da Jungen Union und vom
Ring Christlich-Demokratischer Studenten (RCDS).

Im Summa 1945 san auf kommunala Ebene easchte christlich-konservative
Gruppierungen entstandn, de a Gegngwicht zu da SPD und da KPD schaffa ham wolln.
Zentren vo dera Vereinigung vo regionale Parteien in a gesamtbayerische
Vereinigung warn de Mingara Gruppn um Karl Scharnagl, „Ochsnsepp“ Josef Müller
und Joseph Baumgartner und de Würzburga Gruppn mit'm Adam Stegerwald.

A Grindungsdatum zum nenna is schwierig. Am 12. September 1945 is in Minga de
Grindung einer „Bayerischen Christlich-Sozialen Union“ beschlossen worn, am 13.
Oktober 1945 is de CSU in Würzburg entstandn. De gesamtbayerische
Grindungsversammlung war am End am 8. Jenna 1946, am 14. und 15. Dezember 1946
war de zwoate Landesversammlung, de des easchte Grundsatzprogramm gschriem hot
und den provisorischn Parteivorsitzendn Josef Müller in seim Amt betstigt hot.
Bei da Wahl zur Verfassunggebenden Landesversammlung Bayerns, hot de CSU 58,3 %
kriagt. Anders ois de christlich-konservativen Partein in de andern
Bundesländer, de si 1950 zur CDU zusammenschlossn ham, is de CSU selbständig
bliem.

In de easchtn Joar hots öfters Streit um de programmatische Ausrichtung vo da
Partei gebn. A christlich-liberale Gruppn um Müller und Scharnagl hot si mit a
katholisch-konservativn Gruppn aus da ehemaligen BVP (Fritz Schäffer, Alois
Hundhammer) auseinandergsetzt. Dazua hot de Bayernpartei no mit da CSU
konkurriert, bis de CSU es mit da „Spielbankenaffäre“ gschafft hot, dass de
Bayernpartei massiv an Wählastimmen verlorn hot. 1966 is se dann endgültig ausm
Landtag rausgflogn.

Seit da easchtn Landtagswahl in Bayern 1946 hot de CSU bis auf de Regierungszeit
vom Wilhelm Hoegner (SPD, 1954–1957) an Ministerpresidenten gestellt und war mit
Ausnahm vo 1950 a oiwei de stärkste Kraft im Bayerischen Landtag.

1946 hot de CSU mit 52,3 % de absolute Mehrheit ghabt und in a Koalition mit SPD
und WAV regiert, Ministerpresident war da Hans Ehard. 1950 hot´s a empfindliche
Niederlage mit nur no 27,4 % gebn, Ministerpresident is allerdings da Hans Ehard
bliem, der a Koalition vo CSU, SPD und BHE zambrocht hot.

1954 hot dann de CSU s easchte und oanzige Moi in de Opposition müaßn. Obwoi si
mit 38 % deutlich stärker worn is, hot a Viererkoalition aus SPD, BP, BHE und
FDP Wilhelm Hoegner zum Ministerpresidenten gmacht. De Koalition is 1957
auseinandabrocha. Da CSU-Vorsitzende Hanns Seidel hot a Koalition aus CSU, BHE
und FDP zammbrocht, de in den Landtagswahlen 1958 bestätigt worn is.

Auf Bundesebene war da Franz Josef Strauß seit 1949 stellvertretender
Vorsitzender vo da Landesgruppe und ab 1953 in verschiedene Ministerämta
(Besondere Aufgaben, Atomfragen, Verteidigung).

1960 is da Hanns Seidl in Bayern zrucktretn, sei Nochfolga war kurz no amoi da
Hans Ehard gewählt, dann 1962 da Alfons Goppel. Seit 1962 hot de CSU ihr
absolute Mehrheit in Bayern nimma verlorn, trotzdem es a net wenig Affärn gem
hot wia z. B. de Spiegel-Affäre oda de Münchner CSU-Affäre. Auf Bundesebene is
da Strauß in da Groaßen Koalition unta Kurt Georg Kiesinger Finanzminister gwen.
Noch dem Regierungswechsel 1969 in Bonn si de CSU ois konservativa Flügel
innerhoib vo da Unionsfraktion profiliert .

1974 hot da Goppel in Bayern mit 62,1 % vo de Stimmen des bisher beste Ergebnis
vo da CSU bei Landtagswahlen erreicht. Da Trennungsbeschluss vo Wildbad Kreuth
am 19. November 1976 is legendär. De CSU hot übalegt, si bundesweit zum
organisiern und den rechten Rand vo de Wähla an si selba zum binden, während de
CDU de liberalere Mitte abdeckn hät solln hot de CSU am 12. Dezember den
Kreuther Beschluss zruckgnumma.

1978 is da Franz Josef Strauß ois Ministerpresident vo Bonn noch Minga kemma und
is des bis zu seim Tod 1988 bliem. Eam gfolgt is innerparteiliche Doppelspitze:
Max Streibl is Bayerischer Ministerpresident worn, Theo Waigel neia
Parteivorsitzender. 1993 hot da Streibl wegn da Amigo-Affäre zrücktretn miaßn.
Neia Ministerpresident is da Edmund Stoiber worn, der 1994 52,8 % vo de Stimmen
kriagt hot. In de 1990ern hot de CSU mit de Privatisierungserlöse de „Offensive
Zukunft Bayern“ und de „High-Tech-Offensive Bayern“ finanziert.

Bei de Landtagswahln 1994 und 1998 hot da Stoiber ois Spitzenkandidat vo da CSU
oiwei a absolute Mehrheit mit 52,8 % respektive 52,9 % und 60,7 % ghoit. Ois
Nochfolga vom Bundesfinanzminister Waigel Theodor is er am 16. Jenna 1999 aa zum
Landesvorsitzenden vo da CSU gwählt worn. 2002 is a sogar deitscha
Kanzlerkandidat gwen, hot aba ganz knapp gengan Schröder verlorn. Bei da
Landtagswahl 2003 hot de CSU ois bisher oanzige Partei in Deitschland mit 60,7 %
vo de Stimmen a Zwoa-Drittel-Mehrheit vo de Mandate zambrocht. A rigorose
Sparpolitik und de Einführung vom achtjährigen Gymnasium hot dann zu massive
Protesten in Bayern gführt.

2005 war de Red davo, dass Stoiber Wirtschaftsminister vo Deitschland im
Kabinett Merkel werd, er hot se dann aber liaba doch noch Bayern zruckzong. Des
hot seiner Beliebtheit in Bayern schwaar gschadt. Nochdems a no ghoaßn hot, dass
de Landrätin vo Fürth, de Pauli Gabriele, vo oam vo seine Mitarbeita bspitzelt
worn waar, is a oiwei mehra in d'Kritik kemma. Letzendlich is am Stoiber nix
anders übabliem, ois zum song, das er zum 30. September 2007 ois
Ministerpresident und a ois Vorsitzender vo da CSU net no amoi kandidiern werd.

Der Nochfolga vom Edmund Stoiber ois Parteivorsitzender is der boarische
Wirtschaftsminista Erwin Huber. Er ist gwoiht worn z' Minga am 29. September
2007.



https://bar.wikipedia.org/wiki/Christbaam

Da Kristbaam is a Symbol fia Weihnochtn, des aufputzt in da Wohnung aufgstejt
wead.

De easchtn Kristbaam san im 12. und 13. Joarhundat aufgstejt worn. Dea Brauch is
aba no vui ejta: scho de Haidn soin si Äst in´d Wohnung ghoit ham. Aba gwiss
woass mas net, ob dees mit an nachmalig'n Kristbaambrauch zammhengt

Friara hot ma meistns a Fichtn heagnumma, heit san de meahran Christbaam Tanna.
Manche nehma aba a Kiefan. Ham si de Leit friahra an Baam sejba ausm Woid
g´hoit, kimmta inzwischn meistens aus ana Plantaschn.

A bsundana Baam is da Berchtsgoana Baam. Vo jeher scho ham de Berchtesgadna in
da Winterszeid aus dem wos eahna vo da Hoizarbat üba blie'm is Hoizspuizeig,
Sterndl aus Hoizspandln und soicha Zeigl g'macht. Des war zu dera Zeid fast a
Industrie gwen, so weit is des Zeigl g'fiehrt wor'n. No, und da hams as hoit aa
auf'n Christbaam auffi, fir de Kinda.

Wia da Leopold Mozart, da Vatta vom Woiferl de Trompet'n und Pfeiferln und
Ratsch'n amoi gseng hot, is eahm die Idäh zu seiner "Kindersinfonie" kemma, a
lustigs Stück'l, in dem de Hoizinstrument'n (Trompet'n, Pfeiferln, Ratsch'n und
Trommen) oisamt vorkemmand.



https://bar.wikipedia.org/wiki/Bundesland_Tirol

S Bundeslond Tirol odr middlboarisch: Diaroi odr Tiroi (dt.: Bundesland Tirol)
ghert z' Eschtareich und bildt'n eschtareichischn Toal vun dr hischtorisch
gwoggsanen Region Tirol, di aus di Toale Nord-, Sid-, und Oschttiroul sowia
aus'm Trentino besteat. S grenzt on di Bundesländer Vorarlberg, Land Soizburg,
und Karntn sowia im Noadn on an deitschn Freistoot Bayern, im Sidweschtn on an
schweizarischn Kanton Graubündn und im Sidn on di italienische Provinz
Bozn-Sidtiroul und di Provinz Belluno.

Da heachschte Beag isch der Groaßglockner, dea zgleich der greaschte vun gonz
Eschtareich isch. Da heachschte vun Nordtirol war de Wüdspitz.

Noch n easchtn Wejdkriag homs mid'm Friednsvatrog vun St. Germain Nord- und
Oschttirol zu Öschtareich ton, und Sidtirol isch zu de Italiener kemmen. Eascht
wor man si nit sicher, ob man nit eingständig sein sollat, oder decht mid de
Deitschn zommgian sollt, ober es isch dann zu dechd Eschtareich kemmen.

So in di 20a Joar isch noa de Wirtschoft besser worn, weil se viel baut und fir
die Touristn ton hom. Nachand isch ober in die 30er Joar di Wirtschafd oigongen,
und dazua isch no die Tausndmarksperrn kemmen, wos viel Schodn ungrichtet hot.



https://bar.wikipedia.org/wiki/Bsundaheitn_im_boarischn_Vokabular

De boarische Sprouch hout se wej olle lewendinga Sprouchn iwa d Joarhundert
entwicklt und entwicklt se aa su waiter. Es git an girbtn Wortschoz, asserdean
wern wej in praktisch jeder Sprouch Werter as ondere Sprouchn (z.B. franzesisch,
jiddisch, tschechisch...) mit afgnumma und braucht, wej wenns ainge warn
(assimiliad). Gem touts asu aftolt Erbwerter, Lenwerter und Fremdwerter.

D Bsunderhait ba de Artikl han niat d Werter on sich, sundern das es Boarische
betonte und unbetonte Forma hout. Dou ejtz werns ner kurz dorgstöllt, mejerer
stejt af da Saitn zu da boarischn Grammatik.

Wia in andane Sprachn a gibts an haufn Vornama, de zwar woandas a heagnomma
wean, oba lokal a eigne Ausproch oda Kuazfoam hobn.

Im Boarischn wead eiganlte fast a jeda Nam vaküazt. Heifig gschicht des duachs
weglassn vo am Teil hint' oda voan und duachs ohenga vo da Vakloanarungfoam. Des
geht dann aso: Ludwig --> wig (des "Lud" wead wegglassn) und dann vakloanat mit
"-al" --> Wiggal. Beim Ludwig gibts a no a wengal schwera erkärbare Foam: Ludwig
--> Lug (des "dwi" lasst se scho sakrisch schwar ren mit 6 Hoiwe!) --> Luggi.

Bei da Deitschn Wikipedia steht beim Naz, daß wega da Vabreitung vo dem Nama
Ignaz im Böhmischn und in Estareich d' Leid aus Estareich und Böhmen friara
umgangssprachlich Nazi gnennt woan san.

Freili gibts im boarischn Sprachraum ned nur Vornama, sondan a Nachnama. Und das
ned so oafach is a no an Ruafnama und manchmoi a an Hausnama. Wenns'd oan
froagst wiara hoaßt, sogd a da wahrscheinli sein richtign Vornama, wiara im Pass
steht. Wenns'd wissn mogst, wia sei Nachnama laut, frogstn wia ra si schreibt,
wei der werd einglich nur zum Untaschreibn hergnomma. Ruafn duad ma d'Leid
entsprechend de oban Beispui. Aufm Land de Bauernhöf ham oft a no an Hausnama,
dann nennd ma d'Leid noch dem Hof, vo dems kemman. Kunnt oiso durchaus vorkomma,
das oana so seine Nama daklärt: "I bin da Bernwieser, schreib mi Huber, hoaß
Nikolaus und werd Niki gruafn"

Schou vor lengerer Zeit hom se an Haffa franzesische Asdrick ins Boarische
abirchert. Es houd ols vornem goltn, wem'ma dej hernumma hout, wal vor olln d
Aristokratn om Hof franzesisch gsprocha hom. Ner d Assprouch is a wengal opasst
worn.

Im Boarischn san Wöata aus andane Sprachn eigentlich fast imma a soo ausgsprocha
worn, wia mas schreibt. Oiso zum Beispui Klaud(e)-Lorrein-Strass statt frz.
Clood-Lorä'-Strass oda Emeil statt engl. Iimäejl. De ejtane Generation hoit an
dera Weis imma no fest. De jüngan Leid gengan dazua üba, de nei zuagroasstn
Wöata a soo auszprecha, wia sas im Fernsehn hern oda in da Schui lerna, oiso
meistns korrekt in da jeweilign Landessprach - mit aran kloana Schuss boarischa
Aussprach drin.



https://bar.wikipedia.org/wiki/Boarische_Grammatik

De Boarische Grammatik befosst si mid da Beschreibung vo da Boarischn Sproch. Se
diffariad in wichtign Punktn vo da standarddeitschn Grammatik. Im Boarischn
gibts aa blos oa Vagangaheid, in Perfekt. Erschte und dritte Vagangaheid san im
Boarischn ned vorhandn. De zwoate Zukunft gibts aa ned. Ebmfois a wichtiga
Untaschiad is da "boarische Genitiv", sowia de Buidung vo da Vakloanarung. Driba
aussi hom manche Weata a andas Gschlecht.

Weiders is zum beachtn, dass es bis auf einige strittige Ausnahma (mehra dazua
auf bschprecha) koan Genitiv gebt. Stodn Genitiv nimmt ma de Präposizion vo her
oda an Dativ zammat miam Possessivpronoma, wenn ma song wui, dass ebs am Menschn
khöat.

De drei(!) Fälle vom Boarischn san oiso Nominativ (da Bua), Dativ (im/am Buam)
und Akkusativ (in/an Bua). Boarische Weada muas ma oiso, weis koan Genitiv hamd,
aa a weng andas deklinian, und firn Genitiv nemmt ma stattdessn de
Umschreibunga. Emmfois han de Adiggl rechd undaschiedlich zum Deitschn.

De Vakloanarungsfoam im Boarischn is "l", "al" oda "ei" (NB: Oazoi: -l, -ăl;
Mehrzoi: -lă, -ălă). Des ersetzt des standarddeitsche "chen" oda "lein". Ebmfois
werd des bei Vakloanarunga entstehade "ä" ois hells "à", "äu" ois "ei" und "ü"
ois "i" ausgsprocha. Insgsamt ko ma song, dass im Boarischn de Vakloanarungsfoam
recht oft hergnumma werd, aa wann des Objekt im Hochdeitschn no ois "normalgroß"
geitn daad. Beispuisweis sogt ma zu ara normalgroßn Bierflaschn meistns "ă
Flàschl Bier".

Auffellig bei de Verbn is zeaschtamoi, dass es im Boarischn koa easchte
Vagangenheit gebt. Stattdessn werds meisdns mit da zwoatn umganga. Oanzige
Ausnahma sand de Verbn "sei" (hochdeitsch: 'sein) und "woin" (hochdeitsch:
wollen).

Beim Konjunktiv is de Form mit "doa" (hochdeitsch: tun) zum nenna. Ma kon
beispuisweis song "i daad song..." fia hochdeitsch "ich würde sagen". A weidana
Untaschiad zum Hochdeitsch is de Tatsach, dass da Konjunktiv deitlich vom
Präteritum zum unterscheidn is, indem a auf "ad" endet, oiso "i sogad", "i
mochad".

Präpositiona (vo lateinisch: praepositio, des hoisst es Vorostölln, es
Vorogstöllte) stölln a Vahöltnis zwischa Lait, Sochan oder Sochvoolt her, drum
hoissns in da deitschn Grammatik aa Vahöltniswerter. Präpositiona kinnase af an
Ort, a Zait, oder wos onders bezejng.

Konjunktiona (vo lateinisch: coniunctio, des hoisst Vabindung) vabindn
Sozsticker und Setz mitanond.



https://bar.wikipedia.org/wiki/Boarischa_Woid

Da Boarische Woid oda Bayerwoid (dt.: Bayerischer Wald oda Bayerwald) is a
Middlgebiag im Ostn vo Bayern, oiso in da Obapfoiz und Niedabayern, an da Grenz
zua Tschechei (Behmen).

Da Gebirgszug geht aa weida ins Behmische eine, do wiada nacha Behmischa Woid
gnennt. De sidestliche Foatsetzung noch Owaesterreich is da Sauwoid und s
Muivierdl, im Nordn grenzt a - nur duach de Cham-Furtha Senkn - an an Obapfoiza
Woid. De hechsten drei Berg vom Boarischn Woid sand da Grousse Arba (1456m), da
Grousse Rachl (1453m) und da Kloane Rachl (1399m).

Entwässat wead da Boarische Woid haptsächli vom Reng und vo da Uiz zua Donau hi.
A kloana Toal an da Grenz zu Tschechien wiad iba de Moldau zur Elbe entwässat.

Im estlichn Toal vo dem Gebirge is 1970 da easchte Nationalpark vo Deitschland
entstandn. 1997 is a erweitat woan und buid etz mitn Nationalpark Šumava oans vo
de grässtn Schutzgebiete vo Eiropa.

In ejtan Koatn umfosst da Boarische Woid nur de an iatzign Vordan Woid zwischn
Donau und Regen. Da Hintare Woid (zwischen Regen und da bähmischn Grenz) mit
dena Berg Arba, Rachl, Lusn etc. hod friaha zum Bähmawoid gheat. Duach de Zeit
vom Eisanan Vorhang is da Begriff Boarischa Woid bis zur Grenz ausdehnt woan. In
neiara Zeit wird de Region mitm Bähmawoid wieda ois geografische Einheit gseng.

Da Fremdnvakea hod im Boarischn Woid a grousse Bedeitung. Nem an Nationalpark
gibts aa mehrane Schigebiete und vui Wandawege. De Kunst vo da Glosblosarei hod
im Boarischn Woid um Zwiesl a lange Tradition. Und ba Kätzing gibts de
geowissenschoftliche Funtamentalstation Wettzell

Duach den ganzn Boarischn Woed und no waeda owe zoigd si a Quarzriegl: vo da
Owapfoez duachs Muiviatl bis auf Linz. Wenn ma s woaß, dann kann ma n aes
Beagformation dakenna; awa sichtboa is a, waeßli-wassrig schimmand, nuagrad da,
wo duach de Erosion des Gschdoands vo de umliagedn Beag abtragn wordn is. Des is
da Fae bae Regn - de Buag Weißnstoa steht auf am Quarzberg - und bae Viechta.
Dortn is da Quarzbuggl mit dreißg Metan am hechstn. Dea sichtbare Tae vo dem
Quarzriegl haßt Pfahl und stehd unta Natuaschutz.

Zwischn Lusn und Grossm Foiknstoa liegt da Nationalpark Boarischa Woid, da
easchte Nationalpark vo Deitschland. 1970 is a vom Freistoot Bayern mit eppa
130 km² grindd und 1997 af 240 km² eaweidat worn. Zan Park ghean Gebiete mit an
dichtn "Urwoid", kloane Seen und Regnmoor. Da Park geht af iwa 1450 m i. NN.
hoch.

Zamma mitn tschechischn Nationalpark Šumava buidd a s gresste zammahengande
Woidgebiet vo Middleiropa.

Dazua gibts aa no zwoa Naturpark. Zan Naturpark Boarischa Woid gheat s Gebiet
neadli vo da Donau bis zan Grenzkamm zua Tschechei. Da Park bsteht seit 1967 und
is da ejtaste Natuapark in Bayern. Im Nordwestn schliasst da Natuapark Obara
Boarischa Woid o.



https://bar.wikipedia.org/wiki/B%C3%BCchernachlese

De Büchernachlese is des frei zuagängliche Online-Rezensionen-Archiv vo dem
Schriftstella unn Autor Ulrich Karger, wo ma iaba 1.400 vo seine Rezensionan unn
Kuazhinweis zua Belletristik unn Sochbuach sowia ned zletzt zua Kinda- unn
Jungdliteratua obruafa ko.

Bgunna hot des 1999 mit Linklistn auf seina Homepage, de auf ondane
Web-Literatua-Poatale unn Online-Literatua-Redaktionan vawiesn homn, de wo seine
Rezensionan ins Netz einigsteijt homn. De Domain www.buechernachlese.de.vu hot
da Autor, dea a seiba Biacha schreibt, donn im Oktober 2000 eigricht (seit 2016:
www.buechernachlese.de), oba eascht seit 2001 hot ea donn aa olle seine
Buachbsprechunga in sei eigane Homepage eibaut. Nemn da Gsomtlistn san in da
Biachanochles hiazt a no vui Unta- unn Extralistn obzruafa, in dene zum Beispui
von eam meafoch bsprochane Autorn oda Bsprechunga zu Theman wia Kindabiacha zu
Weihnochtn zsammagfosst san.

Im Gengsotz zua de bei de Online-Redaktionan einigsteijten Rezensionan vo Ulrich
Karger san de in da Biachanochles ungkiazt unn unredigiat nochzlesn. De meistn
vo de Buachbsprechunga san zeascht in vaschiedane Zeidunga unn Stodmagazin
odruckt woan, fia de da Autor seit 1985 oijs Freia Mitoabeita schreibt
bziehungsweis gschriem hot, darunta aa fia de Süddeitsche, de Berliner Zeitung
unn fir an Berliner Tagesspiegel.

De Artikl seijm, de oijs Kuazhiweis blos a boa Zeijn oba sunst aa glei mehrane
Seitn umfossn kennan, san scho des Eftan in Obastufn- unn Studentn-Oabatn sowia
in wissenschoftliche Examensoabatn, u.a. in Dissertationa, Diplomoabatn, ois
Teil vo Lehrermaterialien unn aa fia ausländische Germanistikstudentn zitiat
bziehungsweis ogsprochn woan.



https://bar.wikipedia.org/wiki/Anderl_Kaplan

Da Anderl Kaplan (geborn ois Andreas Marcus Kaplan am 5. Oktoba 1977 in Minga)
is a Professoa fia Marketing und Kommunikation an da ESCP Europe
Wirtschafsschui.

Da Anderl Kaplan hod an Doktoagrad an da Universität zua Köln dalangt und an da
HEC School of Management in Paris. Bei da Ofertigung vo seina Dissertation hod a
an Foaschungsaufenthoit am INSEAD in Fontainebleau gmocht. Zuasätzli hod a oan
Masta of Public Administration (MPA) an da École Nationale d'Administration
(franzesische Houchschui fia Vawoitungswissnschoftn) in Strassburg gmocht, an
MSc an da ESCP Europe und an BSc an da Ludwig-Maximilians-Universität Minga. Da
Kaplan hod ois Professoa an da ESSEC Business School und am Institut d'études
politiques de Paris (IEP de Paris) ogfangt. Ea is im Marquis Who's Who in the
Woald glistet. Der Anderl Kaplan unterrichtet hauptsächli
Marketingkommunikation, Politikmarketing und Social Media.

Sei Foaschung is im Berei vo da Social Media ogesiedelt. Bsonders hervoazuhebn
is da Artikl “Users of the world, unite! The challenges and opportunities of
social media”, dea wo in da Zeitschrift Business Horizons aussakema is. Dea
Artikl definiad an Term Social Media und entwickelt a Klassifiziarung vo de
unterschiedlichn Artn. Anno 2011 is dea Artikl vo Science Direct zum Hottestn
Article vom Joar in da Kategoaie Business und Manogement auszoanet worn. Ebnfois
2011 hod a Platz 16 in da Listn vo de Top 25 Publikationa vo oin Kategorina
zamma belegt. Aa 2012 hod as afn easchtn Plotz vo de Science Direct “Top 25
Hottest Articles” in da Kategoaie Business und Management brocht und hod si afn
2. Plotz iba olle Kategorina wegg vabessad. 2013 hod da Professoa Kaplan vo de
jearlichn Business Horizons in Best Article Award griagt, untastitzt vo
Elsevier, fia sein Artikl “If you love something, let it go mobile: Mobile
marketing and mobile social media 4x4” ”. Nebn Social Media wia Twitter,
Facebook oda Second Life, hod da Kaplan aa in de Bereiche
Kundenbeziehungsmanagement, Mass Customization und Marketing in da effentlichn
Vawoitung gorbad. Da Kaplan Anderl hod sei Orbat in an Haufa nationaln und
internationaln wissenschoftlichn Zeitschriftn publiziad.



https://bar.wikipedia.org/wiki/Abraham_Lincoln

Da Abraham Lincoln (* 12. Feba 1809 bei Hodgenville, Hardin County (heute: LaRue
County), Kentucky; † 15. April 1865 in Washington, D.C.) is 1860 zum 16.
Presidentn vo de Vaeinigte Stootn vo Amerika gwählt und 1864 wiedagwählt worn.

Er war oana vo de bedeitsamsten Presidentn vo de USA und da easchte aus da
Republikanischn Partei. Nach da Sezession vo elf sklavenhaltnde Südstaatn hod er
d'Nordstaatn durchn Bürgerkrieg gfihrd, d'Wiedaheatellung vo da Union
durchgsetzt und d'Sklavenbefreiung bedriem. Unta seina Regierung hom d'USA an
Weg zu am zentral regiertn, modern Industriestoot eingschlong und so d'Basis für
ihrn Afstieg zur Weltmacht im 20. Jahrhundert glegt.

Da spätare President is in ana Blockhittn in da Näh vo dem Präriedorf
Hodgenville in Kentucky geborn worn. Seine Eltan han da Farma Thomas Lincoln und
dem sei Weib Nancy gwen, de olle zwoa aus Virginia stamma. Am Thomas Lincoln
seine Vorfahren han a bor Genarationen zvor aus Wales nach Amerika migriert. Zu
seina Familie hom na am Abe sei ältane Schwesta Sarah ghead sowie a jüngara
Bruda, Thomas jun., der aba scho kurz nach sana Geburt gstorm is.

Über sei Murta is a vawandt mitm Tom Hanks und da Camille Olivia Hanks Cosby, am
Weib vom Bill Cosby.



https://bar.wikipedia.org/wiki/%C3%89dith_Piaf

De Édith Piaf (amtli: Édith Giovanna Gassion; * 19. Dezemba 1915 z Paris; † 10.
Oktober 1963 z Plascassier, Frankreich) wor a franzesische Sängarin. Se hod voa
oim Chansons und Balladn gsunga. Ia bekanntastes Liad is Non, je ne regrette
rien (boarisch: "Naa, I berei gor nix"). Ia Gsangsstui wor so markant, dass man
neama vagisst, wen man nua amoi heat. Weis goa so kloa woa (1,47 m) hods in
Spitznom "Piaf" kriagt, wos sovui wia "Spotz" hoasst.

De Piaf hod koa scheene Kindheid ghobt. Scho kuaz noch iara Gebuat is vo iara
Muada valossn worn. De is a Kafäähaussängarin vo italienisch und berbarischa
Owstammung.. Se is zua iara Groussmuada (vo iara Muada) keman, wo s oba fost
vahungad waa. Ia Voda, a Akrobat in am Wandaziakus ("Schlangamensch"), hods mid
zwoa Joar zua seina Muada brocht, de wo in da Normandie a Bordej betriem ghobd
hod. Do is ia bessa ganga. Mid 4 Joar hod se ia Aunghoanhaut entzindet und se is
blind worn. Mid 6 Joar is noch ana Woifoart af Lisieux zua Heilign Therese wieda
gsund worn. De Piaf hod des af de Woifoart zuagschriem und hod de heilige
Therese ia Lem lang vaeaht. Mid 10 Joar hod se ian Voda af seine Tourneen
beleidt. Dea hod se ois Strossnsängarin ausbuidt. Ia Voda, a Oikoholka, hod se
oft vadroschn.

Mid 15 is vo iam Voda owghaud und is af Paris ganga. Do hods ois Strossnsängarin
ogfangt, is oba boid vo am Kabarettbsitza entdeckt worn, dea wo se in sei
Kabarett ghoid hod. Ea hod ia aa in Nama „la môme piaf“ gem, wos sovui wia
"Spotzndeandl" hoasst („môme“ hoasst "kloans, frechs Deandl" und „piaf“ hoasst
"Spotz").



https://bar.wikipedia.org/wiki/Zarathustra

Da Zarathustra af avestisch: Zaraθuštra, middlpearsisch: Zarduscht, persisch:
زردشت Zardošt oder aa زرتشت Zartošt, Paschtu: زردښت Zardaxt, Kurdisch: Zerdeşt,
Oidgriachisch: Ζωροάστηρ, Zōroastēr oder Zōroastrēs Ζωροάστρης, woa a
Religionsgrinda. Ea woa da Easchte dea da Moanigung woa das da God em Menschn
ois fanunftbegobts Wesn easchoffn hod. Und jeda Mensch söwa endscheidn muaß ob a
da guadn Seitn zua lebm wü, oda noch da Schlechtn noche. Vü
Religionswissnschofta vatretn de Moanigung das da oide Zoroastrismus de easchte
und ödaste monotheistische Religion gwest warad.

Iwa sei Gebuat und Jugand woas ma recht Weng. A iwa sei Hoamad kau ma nua
muatmaßn und zwischn de vaschiedanen Gebuatsjoah kloffn Joahundat (vaschiedanste
Deitungan, zwischm 1800 und 600 v. Kr.).

Ma hod des Biabal af den Naum Zarathustra tauft, peasisch Zartoscht,
oidgriechisch Zoroaster.

Mid seim Weiwal da Hvovi soid a laut de Legendn je drei Suhn und drei Techta
ghobt hobm.

Bei ana Vision hod a de Schepfungsgschicht gsegn und a midm Ahura Mazda em weisn
Herrn da Schepfung.

Em Zarathuatra hobm se de Gsetz vom Univeasum offnboat und a des Zaumowadn vom
Ahura Mazda, den Amesha Spentas und vo da Schöpfung.

Ea hod seine Iwazeigungan mid seine Gsäng, de Gathas untas Voik brocht.
Schtrophn 31/8:



https://bar.wikipedia.org/wiki/Wollga

Wollga aa Woillga und im jingan Dialekt aa Woiga (amtli: Wallgau) ischt a Gmoa
im obaboarischn Landgreis Garmasch-Partakurch. S gheart mit Garmasch-Partakurch,
Mittawolld und andre Gmoana gen Werdenfölsa Lond. Die deitsch-eschtrechische
Grenz valafft lei a poor km sidli.

Da weschtliche Toal von Ort Oubernoch gheart, mit de zwoa Gheft Öttl und Wuilf
ge Woillga zue. Dai lign sidle vo Oasiedl und unmittlbar an da eschtlichn Grenz
vom Landkreis Garmasch Patakurch. Von Poschtamp her gsaichn kheart s weschliche
Oubernoch mit de zwoa Gheft gen Ort Woillasea. s'Eschtliche Oubernoch gheart zu
da Jachna zuee.

Wollga isch as erschte Moill as Joor 763 ols wolhogoi in da Grindungsukrund vom
Kloaschta Scharnitz (scarantia) aufgschrim woarn. Da "Gau da Walchn" odar
"Walschn" hot de remischn Leit, olso de Siedla und Legionäre, nachm Zerfoll vo
da Provinz Raetia vor de Bajuwarn gschitzt. 10 Joor spaada isch as Kloaschta
wegn seina ungmiatlichn Log mim Kloaschta Schleadarf vareinigt worn.

Im Mittlolta hot a groaßa Toal vom Werdnfölsa Land an Grofn vo Eschla kheart,
dea wou z'oana vo de bedeitestn Adlsfamilien im Remischen Reich kheart hot. Sei
Adlsgschlecht hot a Vabindung gen Grofn vo Andegs ghot. Weil da Grof Berthold
III. vo Eschla koane Nachkommen ghot hot, hot a 1294 sein gonzn Bsitz ans
Hoachstift Freising vakafft. As Hoachstift Freising hot'n nuin Bsitz mit
Mittawoll(d), Garmasch un am Eibseagebiet zur „reichsunmittelbare,
fürstbischöfliche Freising’sche Grafschaft Werdenfels“ zammgschlossn wou de 1180
vom Herrzog von Wittlsbach baute Burg gen Vawoltungsmittlpunkt worn ischt.
Wollga isch domit da Freisinga Landesherrschaft untastandn. Gleichzeitig isch es
abar aa da Grundherrschaft von Kloaschta Benediktbeuern untastondn, wos an 13tn
Joorhundat sein Einflussbereich noch Sidn ausbaut hot und bon heitn Krie und
Wollga rodn und sidln hot lossn. As Joor 1294 isch da Ort ols walgaw mit zwoa
Schwaign (vaccariae) im Salbuach vom Kloaschta Benediktbeuern urkundli
aufgschribm worn. 1491 hot as Kloaschta vüll braucht weils as Joor davor im
Kloaschta brennt hot und hot dafir Wollga zamm mim Nachbarort Krie (geruen) ans
Hoachstift Freising vakafft. Domit isch a olts Streitobjekt zwischn da
Grofsschaft Werdnföls und am Kloaschta Benediktbeuern bereinigt worn.

De Kontrolle vo de Handlsstroßn nach Italien und da Abbau vo Sülba und andam Erz
hot an Groaßtoal vo Leit Wohlstand brocht. Deswegn isch de Grofschaft gen Nama
Goldnes Landl kemma. De olte Stroß "Via Regia ad Tyrolensis et Italos" isch aa
ols Pilgaweg gnutzt worn und hot auf Kochl und zua de domolign Vakearsodan
gfiahrt. Trotzdem hot dejs Wollga fascht koan wurtschaftlichn Aufschwung it
brocht. De Leit ham hart auf de kargn Ackar, in da Huilzvararbatung und seid'm
12tn Joorhundat in da Fleasarei auf da Isar gaarbat. Damols isch aa de Bedeitung
von de Wossastroßn ols Handlsvabindung gwogsn weil de Landweg ols unsichara
ogschaugt worn senn. De Fleas ham nebm Leit in da Gengd hergstöllte Sachan wia
Marmorstoar, Kreide, Huilzkohln und brenntn Kalchstoa flußobwarts brocht. An
15tn Joorhundat hot di Wossarott, a Vareinigung vo Fleasan, erschtmols Warn aus
Italien auf Minkhn un iba de Donau weida noch Eschtareich und Ungarn brocht.
1922 isch as letschte Floaß vo Woillga aus d'Isar obigforn bevor da Betrieb von
Walchnseakraftwerk an Wossastand z'stark gsenkt hot. Seit 1990 werd a Toal vom
Wossa as Flussbett zruckgloat.

Durch'n Spanischn und Eschtreichischn Erbfolgekriag am Onfang vom 18. Joorhundat
mit Ibafälle aus Truill und durch de Kriag vom Napoleon isch de Bevölkarung
vaarmt. Am 19. Auguscht 1802 hot's Kurboarische Militär Woillga besetzt. Wollga
isch am 25. Febrar 1803 durch de Säkularisation ans Kurfirschtntum Boarn
iwaganga. In de Joor 1808 bis 1818 ischt Woillga durch mehra Gemeindeedikte im
Kinigreich Bayern a politische Gmoa woarn. Da Tourismus hot am Oufang vom 20tn
Joorhundat ols Summafrische de erschtn Gäscht auf Wollga brocht.

De Bevölkarung z'Wollga isch seit da Mittn von 19. Joorhundat von knapp 300
Einwohna auf de fimfache Zool ogwogsn woubei da greaschte Zuwogs nachm Zwoatn
Wöltkriag kemma isch. Seit'm Joor 2000 hot se de Bevölkarungszol nimma stark
gändat.

Am End vo 2009 hots mehra männliche ols wia weibliche Einwohna gebm. 51,5 da
Einwohna senn männlich gwen. Außadem warn mehr wia de Hölftn da Einwohna iba
vierzk Joor ollt.

Da Gmoaroot hot zwölf Mitglieda, de fir a Omtszeit von 6 Joor gwöt wern. De
Wohlbeteiligung bei da letschtn Gmoarootswol am 16. März 2014 war 70,69 Prozent
und hot z'foilgenda Sitz im Rothaus gfiahrt:

Earschta Burgamoaschta isch da Hansjörg Zahler (CSU / Freie Unabhängige
Wählergemeinschaft). Er isch 2014 bei de Kommunalwoln in Bayern mit 73,94
Prozent da Stimmen wiedagwöhlt worn.

Da Bau vo da erschtn Kurch geat aufs Joor 1295 zruck. An da söllbn Stölln isch
an letschtn Viertl vom 15. Joorhundat a nuie Kurch im gotischn Baustil enstondn.
Se hot an Choranbau mit am Stoagwöllb. Da Chor mit'm Netzrippengewölbe isch zamm
mit de Stoamuschta im Chorscheitelfenschta und'm Heiligtum bis heint dahoiltn
und isch as ölteschte Bauwerk z'Wollga. Da barockhe erschte Kurchturm mit
Zwieblhaubm isch 1680 baut worn und in de folgenden Joor isch a Sakrischtei on
da Nordseitn, im Sidn a Toatnhaus und um 1683 a Hoachaltar dazua kemma. Wia
1723/1724 da Kurchturm anuirt worn isch hot ma aa ougfanga schrittweis de
spätgotischn Elemente von da Kurch in barocke umz'baun. Earscht nochdem da
damolige Pforra Proteschtschreibn on den Bischof gschickt hot, hot ma de
Umgstoltungen obschliaßn kinna. Lange Zeit isch da 1735 gmolte Krejzweg 's
letschte gwen wos nui dazuakemmen isch. Mit Benefizium wos am End vom 18.
Joorhundat gstift worn isch, isch de Kurch zur sölbständign Pforrei worn.
Vaschiedene Aus- und Umbautn senn im 19. und 20. Joorhundat dazuakemma. Wichtig
war aa de Erweitarung vom Langschiff mit am steiln Sattldooch und di
Vagreaßarung vom Pfarrsaal as Joor 1891. Weil de Konschtruktion von a
nuigotischn Emporen nach am Gutachtn aus Minkn it zur Kurch passt hot, isch dejs
wieda zruckbaut worn. De letschtn Reschtaurirungen mit Ernuiarung vo de
technischn Onlogn hom 1988 stattgfunna. An Mai 2007 isch di olte Argl aus de
50ger Joor von zwanzigschtn Joorhundat durch a nuie mit 14 Regischta ersetzt
worn.

Weil de Pfarrkurch am friaran Pilga- und Hondlsweg ligg hot mas am Schutzparton
Jakobus gweicht. Seit Juni 2010 gheart Woillga gen nuin Jakobsweg Isar – Loisach
– Leutascher Ache – Inn, der wou an Minkna, truilla und sidoschtbayrischen
Jakobsweg vabindt. De Kurch ligg in da Mittn vom Darf am Darfplotz. Neba
Gottesdienscht gibbs dortn aa Konzerte und Lesungen. Am Freithouf, der wos as
Gebeide zur Hölftn umschliaßt isch aa 1896 baute Lourdesgrottn unn a von
Veteranen- und Kriegerverein stifte Ehrnglockn.

Am End von neinzehntn Joorhundat senn im deitschn Sprochraum an fascht jedn Ort
vierzk Sätz obgfrogt worn de ma de Wenkersätz hoaßt. Aa z'Wollga senn de Sätz
aufgschribm worn. A nuie Version ausm Joor 2014 kon ma hier lejsn:

Zum Broud bei Satz 30: Heit sogg ma Broud. Ma kennt oba no's Wort Broathiata. Es
ko olsou guat sei dass friaras aa z'Wollga und Mittawolld Broat ghoaßn hot.



https://bar.wikipedia.org/wiki/Wittelsbacha

De Wittelsbacha han oans vo de ejdastn Herrschahaisa vo Eiropa. Se hom de Kine
vo Bayern, Schwedn, Dänemark und Norweng, wia aa vo Griachaland, Behmen und kurz
vo Ungarn gstejt. Se warn Herzeg vo Baiern, Jülich und Berg, im Rheinland und
Pfoizgrafen bei Rhein, mearane Wittlsbacha warn Erzbischef vo Köln und Soizburg.
No warns Herrscha vo Holland, Hennegau und Friesland, wia aa z Brandnburg und
Tirol. Aa han meara Wittelsbacha remisch-deitsche Kaisa gwen.

Am längstn homs in Baiern und in da Pfoiz regiart. In Baiern homs vo 1180 bis
1918 olle Herrscha gstejt, in da Pfoiz vo 1214 bis 1918.

De, wo de Leit am bessan kena, han: Da Kaisa Ludwig da Baier, da Kine Ludwig I.,
da Ludwig II. vo Bayern und d'Kaisarin Elisabeth „Sissi“ von Östareich und
Herzogin in Bayern.

Da iatzige Chef vom Haus Wittelsbach is da Herzog Franz von Bayern. Er is
genauso Chef vom schottisch-britischen Kinegschlecht vo de Stuart. War Bayern no
Kinireich, war da Herzog Franz heit Kini Franz I. vo Bayern.

As agrate Herkema vo de Wittlsbacha is ned ganz gwieß, aba ois sicha guit, dass
vo de Grafn vo Scheyern ostamman. De soin wiedarum vo dem boarischn
Herrschagschlecht vo de Luitpoldinger ostamma, was mid Luitpold I. († 907) scho
dasejm an gsamtboarischn Herrscha gstejt hod. Dem sei Bua Anulf (da Bäse) is
sogar no deitscha Kaisa gwen.

Vom Otto II. sein Dout weg, han na, ab 1255 de Hauffa Erbteilunga kema, ogfanga
mid seine Buam Heinrich und Ludwig und de Linien Oberbaiern-Pfoiz und
Niederbaiern. Aba olle Herrscha vo Ober- und Niederbaiern hom den Titl "Herzog
vo Baiern und Pfoizgraf bei Rhein" drong.



https://bar.wikipedia.org/wiki/Walkyrn

A Walkyr oda Walkürn (dt. Walküre), aa Schlocht- oda Schuidjungfa, is in da
nordischen Mythologie a weiblichs Geistwesen ausm Gfoige vom Wodan. Aufn
Schlochtfejd suachans Einherjer („ehrenvoi Gfollane“) aus und bringans nach
Walhall.

Im Grímnismál (Strophe 36) sans dreizehne, wo in Walhall Bier ausschenga: Hrist,
Mist, Skeggjöld, Skögull, Hildr, Þrúðr, Hlökk, Herfjötur, Göll, Geirölul
(Geirrömul, Geirahöd), Randgríðr, Radgríðr und Reginleifr. Das Darraðarljóð
nennt außerdem: Hjörþrimul, Sanngríðr, Svipull, Guðr und Göndull.

De Wikinger ham in de Polarlichta a Zeichn fir de Anwesenheit vo Walkyrn auf auf
da Eadn gseng. Se ham glabt, dass dann irgendwo af da Wejd a große Schlacht
gschlagn wordn warad. Wei, wenn de Fraun iba de Schlachtfejda reitn und de
Einherjer auswejn, spiegelt si as Licht vom Mond in eanan goidanen Rüstungen und
bringt so as „Nordlicht“ an an Himme.

Da Richard Wagner hod in seim viateiligen Zyklus Der Ring des Nibelungen am
Sagnstoff vaarbat. Bei Wagner san de Walkyrn nein Schwestan, ois Dechta vom
Wodan mit vaschiedanen Weiban. Nebm da Brunnhild, dem Kindl vom Wotan und vo da
Erda, tretn do acht weitare Walkyrn auf, wo da Wagner frei erfundn hod. Se
hoassn Waltraute, Ortlinde, Roßweiße, Schwertleite, Gerhilde, Siegrune,
Grimgerde und Helmwige.



https://bar.wikipedia.org/wiki/Wachau

De Wachau (Betonung auf da letztn Süm), a Laundschaft in Niederösterreich, is
des Toi vo da Donau zwischn Mök und Krems an da Donau und liegt rund 80 Kilometa
westlich vo da Bundeshauptstod Wean. Im Joa 2000 is de Kuitualaundschoft Wachau
(engl. Wachau Cultural Landscape) mit dena Stiftn Mök und Göttweig und da
Oidstod vo Krems in de Listn vom UNESCO-Wödkuitua- und -natuaeabe aufgenumma
wuan.

Da Nauman Wachau (Wachowa, Wachowa) is in da Mittn vom 12. Jh. aufkumma und
bezeichnets Donautoi vom Mießlingboch bis zum Watstaa obahoib vo Dianstaa. Noch
de urkundlichn Kwöön ged da Nauman auf de uagermanische Wurzl *wanh- „Krümmung“
zruk, an de es Grundwuat oidhochdeitsch ouwa „Au, feichte Wiesn“ aungfiagt wuan
is; des hod an Bezug zum gwundanen Lauf vo da Donau duatn und auf de damit
vabundanen Feichtgebiete.

De ötastn Fundstön in da Wachau liegn in Stratzing und Wündoaf. Dazua zön a de
Fundoate vo de zwaa ötastn - in Östareich gfundanen - Kunstweake: De die
figürlichn Fraundorstöllungen vo da sognanntn Venus vom Goignbeag und da Venus
vo Wündoaf. Beide Funde wean in Jungpaläolithikum zuagschriem.

Um 100 v. Kr. hom de Röma an da Donau de Siedlung Favianis aufbaut, aun da Stö
wo heit Mautern stähd. In an Römamuseum in da Stod is des umfossend dokumentiat.
De Röma hom a in Grundstaa zua berihmdn Weinbaukuitua vo da Wachau glegt.

Im Mittloita is de Wachau vom 11. bis ins 13. Jh. duach de Kuenringa beheascht
wuan, de wos in Aggstein (südlich vo da Donau) und in Dürnstaa (neadlich vo da
Donau) Buagn ghobt hom. De hom vo „Mautzoilunga“ vo da Schiffoat glebt und san
deshoib ois Raubritta aungsegn gwen. Unta de Kuenringa is owa aa a hoch
entwicklts Gmoawesn entstaundn. De Kuenringa san schliasslich militearisch
gschlogn und eanare Buagn zasteat wuan.

In da Zeit vo de Kuenringa is aa de Gfaunganaume vom englischn Kenig Richard
Löwenherz passiad. Richard Löwenherz is in an Wiatshaus in Erdberg ba Wean
eakaunt wuan, wiara vo an Kreizzug kumma is und noch Englaund haam hod wuin. Do
is a gfaungen gnumma und noch Dürnstaa iwastöd wuan.

Am End vom 19. Jh. is de Wachau duach Molaklassn vo Weana Kunstakademien ois
herausrogende Laundschoft entdeckt wuan. In da Foige is de Wachau zu an beliabtn
Ausflugszü vo de Weana wuan. Duach divease Fümprojekte is de Bekauntheit vo da
Wachau nochm Zweitn Wödkriag no amoi vastäakt wuan. Bsundas Der Hofrat Geiger
sowia de Neiinszeniarung davo Mariandl mit da Fuatsetzung Mariandls Heimkehr und
in populärn Schloga Mariandl („… aus dem Wachauer Landl, Landl“) noch da Melodie
vom Lang Hansi und in Text vom Kurt Nachmann hom de Gegnd bekaunt gmochd.



https://bar.wikipedia.org/wiki/Ulrich_Karger

Ulrich Karger (* 3. Feba 1957 in Berchtsgoan, Bayern) is Schriftstella unn
Religionslehra.

Ulrich Karger woa eascht Eazieja in Kinda- unn Jungdfreizeideihrichtunga, donn
hod ea se zuam Religionslehra weitabuidt unn untaricht seit 1984 on a
Sprochheilschui.

Seine Vaeffntlichunga richtn se on Kinda unn Eawochsene. Oans vo sei
eafoigreichstn Weake is de voistendige Nocheazejung vom Homer sei Odyssee ois
Jungdbuach, des im gsomtn deitschn Sprochraum aa vo da Kritik vui lobendn
Zuaspruch kriagt hod. Obwoi ea seit 1976 in Berlin lebt, schreibt ea aba aa no
monche Stickal af boarisch wia z. B. oan lengan Dialog in seina Noveijn
Kindskopf – Eine Heimsuchung oda glei a gonze Gemeinderotssitzung in seim
„Gedonknspui“ Herr Wolf kam nie nach Berchtesgaden.

Nem sei Buachvaeffentlichunga schreibt Ulrich Karger seit 1985 Rezensiona ois
Freia Mitoabeita fia vaschiedane Zeidunga (unta ondam fia de Berliner Zeitung
unn an Tagesspiegel) sowia Stodmagazin. 1999 hod ea de Biachanochles bzw. des
frei zuagängliche Online-Rezensiona-Archiv Büchernachlese eihgricht. Hiarunta
san iwa 1500 vo sei Buachbsprechunga unn Kuazhinweis zua Belletristik, Sochbuach
sowia Kinda- unn Jungdlitaradua obzruafa.

2010 hod ea de Edition Gegenwind begrindt, unta dea ea zsamma mid ondane
bekonnte Schriftstella wia Gabriele Beyerlein, Thomas Fuchs, Manfred Schlüter
und Christa Zeuch nem a boa Originoiausgom voa oim eanane „vagriffene“ Biacha
wiada nei aussabringt.

Ulrich Karger is Mitgliad im Vaband deitscha Schriftstella und
Schriftstellarinna.



https://bar.wikipedia.org/wiki/Timau

Tischlbong (italienisch: Timau, frulanisch: Tamau, hochdeitsch: Tischelwang) is
a Oatschoft im Noadn fum Friaul. Es ghead zu da Gmoa Paluzza in da Brovinz Udine
(tischlbongarisch: Beidn, boarisch: Weidn) dazua, ligt auf 830 m Hächn und es
wonan 521 Leit doat. De Oatschoft is gauns in da Nechn fu da estareichischn
Grenz, grod iwa de Karnischn Oipn driwa, auf da aundan Sait fum Blöknboss.
Tischlbong is a Schbrochinsl wo neman Italienischn und n'Furlanischn a nu a oida
boarischa Dialekt gret wiad, s'Tischlbongarisch.

Tischlbong bschded aus 5 Oatsdail, de Par Soga, Scholeit, Pauarn, Rana und
Braida hoassn. Es is owa koa aigane Gmoa sondan a Frakzion fu Paluzza, wos de
negsde gressane Oatschoft waida unt im Doi is und auf Furlanisch Paluce hoast.
Da Blöknboss, de auf italienisch "passo di Monte Croce Carnico" hoast, is neman
Kanaldoi de oanzige Schdrosnfabindung fum Friaul aus noch Estareich und woa
schau in da Römazeid a wichdige Fabindung fu Italien in'dn Noadn. De Via Iulia
Augusta is genau doat fu Aquileia kemad iwa de Karnischn Oipn driwa und daun
waida bis noch Soizbuag gaunga.

Nouch da Legendn is Tischlbong 1284 vu ana Gruppm vu Bergarweida, daj wou ausm
nahn Kerntn kumma san, gründt worn.

Im 20. Johrhundat han die Berg hinta da Siedlung zum Schaublodz vu de Schlachtn
vum easchtn Wöüdkrajg worn. Währnd de Gfecht hom an haffa Weiwa aus Tischlbong
an de Krajgsaktivitätn teilgnumma. Aus Tischlbing schdammd aa die „Karnische
Trägarin“ Maria Plozner-Mentil, daj wou 1916, wajs Nahrung und Munizion zu da
Linieninfanterie broucht houd, vu am österrichischn Hecknschützn tödlich troffa
worn is. Ihra is zur Erinnarung die Goidmedaille fir militärische Tapferkeit
verlieha worn. Nouch ihra is d'Kasern vu de italienisch Gebirgsjäga (Alpini) in
Paluzza benannt worn.

Z'Tischlbong werd a südboarischer Dialekt (Tischlbongarisch) gredt, der wou a
oide Mischform aus de Kernta und Osttirola Dialekt is. Mittlaweile hom blouß no
die oidn Leid und a beachtlicha Teil vu der Erwachsna a guade Kenntnis vum
Tischlbonger Dialekt. Bei de junga Leid gibts blouß wenig, wou in Dialekt
fließnd spreache kinna.

Van otobar a(u)f, is cleachta beitar, lottuns ckaan vriid unt da schana bearnt
olabaila greasar. In monti, sezzn novembar, hozz chreink in gonzn too unt
cnochz, uma holba neina, dar bint hott onckeip zan pfifl af ola da seitn asar.
Af Schunvelt, bosa aan anpflaisn apparaat honant as meist da chroft van bint,
honzuns zok as seina checkickait iis cheman af 120 km da schtunt. In seen too
cnochz, ocht oarbazlait as van Eztreich hintar sent cheman hont gamuast da
maschindar varlosn unt ausar gianan zavuas, dribar schtain afta pama, afta
schtana as avn gonzn beig sent gabeisn.

Von Oktober auf/ab, is(t) schlechte(s) Wetter, lä(ß)t uns kein(e) Fried(en) und
die Schäden werden alle Weile größer. (D)en Monta(g), se(ch)zehn(ten) November,
hat (e)s g(e)regn(e)t (d)en ganz(e)n Ta(g) und z(u) nachts, um(e) halb(e)
neun(e), der Wind hat ang(e)hob(en) zum Pfeife[l](n) auf alle die Seit(e)n
(her)aus[ser]. Auf Schönfeld, wo sie ein(en) Ables(e)n-Apparat ha(be)n[ant],
(w)as misst die Kraft von (dem) Wind, ha(be)n[t] s(ie) uns g(e)sag(t), (d)ass
seine Keckigkeit is(t) g(e)kommen auf 120 km die Stund(e). (D)en se(lb)en Ta(g)
z(u) nachts, acht Arbeitsleut(e), (w)as von Öst(er)reich hin(un)tar sind
g(e)kommen, ha(be)n[t] gemusst die Maschinen verlass(e)n und (her)aus[ser] gehen
zu Fuß, drüber steigen auf[ta] Bäume, auf[ta] Steine, (w)as auf (de)n ganz(e)n
Weg sind gewes(e)n.

Ab Oktober lässt uns das schlechte Wetter keinen Frieden und die Schäden werden
immer größer. Am Montag, dem 16. November hat es den ganzen Tag geregnet und um
halb neun hat der Wind von allen Seiten zu wehen begonnen. In
Schönfeld/Tolmezzo, wo sie eine Anlage zur Messung der Windstärke haben, haben
sie uns gesagt, dass seine Geschwindigkeit 120 km in der Stunde erreicht hat. Am
Abend des selben Tages mussten acht Arbeiter, die aus Österreich (herunter)
kamen, ihre Autos verlassen und zu Fuß weitergehen, über Bäume und Steine
steigen, die auf dem ganzen Weg waren.



https://bar.wikipedia.org/wiki/Thomas_Bernhard

Niclaas Thomas Bernhard (* 9. Feba 1931 in Heerlen, Hollaund; † 12. Feba 1989 in
Gmunden, Östareich) woa a esdareichischa Schriftstöla. Ea zöhd zu de bedeitnstn
deitschsprochign Autorn vo da zwaatn Höftn vom 20. Joahundat.

Thomas Bernhard is am 9. Feba 1931 in Heerlen (Hollaund) ois uneheligs Kind buan
wuan. Sei Muada woa de Herta Bernhard, de Tochta vom Schriftstölla Johannes
Freumbichler, sei Voda woa dea Tischla Alois Zuckerstätter. Ob 1932 hod da
Bernhard bei seine Weana Grossötan glebt. Ea hod späda gsogt, dass des de
schänste Zeit in seim Lebm woa. Sei Kindheit hoda in Seekirchen am Wallersee und
im obaboarischn Traunstoa vabrocht. Sein leiblichn Voda hoda nia kennagleant;
dea is 1940 an ana Gasvagiftung gstoam und ma nimmt aun, dass des a Freitod woa.

1941 is da Bernhard noch Streidarein mit seina domois wieda vaheiratetn Muada in
a nationalsozialistisches Erziehungsheim im thüringischn Saalfeld gschdeckt
woan, wo a traumatische Erfoarungen gmocht hod.

Da Berhard woa aa a gaunz grossa Provokateur. Vüle vau seine Auffiarungen san
vau Skandaln iwaschottet gwen, de wos si owa imma ois sea publikumswiaksaum
aussagstöd haum. In seinen literarischn Text hod a imma sei Obneigung gengiwa
Östareich zum Ausdruck brocht . Populistische Politika und Medien haum eam
deshoib ois Nestbeschmutza vaurteit und haum zum Teu sei Ausbiagarung valaungt.

Bei da Valeihung vaum Förderungspreis zum Staatspreis hod a 1968 in da
Dankesrede gsogt: De Östareicha waradn Geschöpfe der Agonie und: Der Staat ist
ein Gebilde, das fortwährend zum Scheitern, das Volk ein solches, das
ununterbrochen zur Infamie und zu Geistesschwäche verurteilt ist. und: Wir haben
nichts zu berichten, als dass wir erbärmlich sind.



https://bar.wikipedia.org/wiki/Texteditor

A Texteditor (lat. editor „Herausgeba“, „Eazeiga“) is a Rechnaprogramm zum
Beorwatn vo Textn.

De easchtn Texteditoren woan zeinorientiate Texteditorn bei
schreibmaschinenähnlichen Terminals, wo koane Doastellunga in Form vo Fenstan
oda Buidschirmen meglich woan. De Programma vo domois ealaum nua, dass onzalne
Zein vo da Textdatei vaändat wean. Trotzdem ghean zeinorientiate Editorn wia
edlin unta Windows oda ed unta Unix aa heit no zum Standardumfang, wei damit bei
da Installation oda bei am Systemabstuaz Konfigurationsdatein a dann beorbat
wean, wann koa komfortable grafische Umgebung vafigboa is.

Mitn Afkomma vo Computerterminals san de easchtn buidschiamorientiatn
Texteditorn entstandn. Zu de easchtn Programme vo dea Gruppn ghean da 1967
geschriebane O26-Editor af CDC 6000-Grossrechnan und da vi-Editor ausm Joar
1976. Da Vi-Editor is aa heit no da Standardtexteditor vo unixähnlichn
Betriebssystemen.

Im Gengsotz zu am Textvaorbatungssystem und z am Desktoppublishing-Programm
(DTP) hod a Texteditor in da Regl nua sea eingschränkte Layout- und
Formatiarungsfunktionen und speichat an Text ois reinen ASCII-Text (oda
UTF-8-Text) ohne Formatiarung bzw. am Textformat, des wo da Systemplottfoam
entspricht.

Da standardisiate UNIX-Texteditor ed is oana vo de ejtastn Editorn, wo no
vawendd wean. Dea orbat zeinorientiat und hod a leistungsfähige Editiasproch.
Trotzdem is des interaktive Beorbatn recht umständlich.

Jede Version vom Betriebssystem Microsoft Windows enthoid an oafochn Texteditor,
dea wo Notepad hoasst. So a Editor hod owa nua sea eingschränkte Meglichketn und
is dahea fia gressare Einsätz wenga geeignet. Längare Texte wean nua sea langsam
beorwat. Neiare Versionen kenna a Textdatein im Unicode-Format vaorwatn.



https://bar.wikipedia.org/wiki/Teotihuacan

Teotihuacan woa eppa 500 Joa de wichtigste Stod in Middlamerika, Mesoamerica.
Owa se woa a nu mea, Se woa de Haubtstod vo oana machtign Hegemoni, dea bis ins
Hochlaund vo Guatemala und ins Tiaflaund vo Yukatan bheascht hod. In grosse Städ
in da Maya-Klassik, wia in Tik`al und in Copan homs neiche Kini eigsezt. In dera
Stod hom vü Vöka in eanane oagnan Stodviatln gwohnt.in da easchtn Höftn vum 7.
Joahundat hom in ia uma 200 /300 Tausnd Leid glebt. Nochn Untagaung vo dea Stod
hom eanane Gödda und Vuaschtöllung vo da Religion iwa de Toltekn bis za de
Aztekn iwadauad.

Varmuatli hod de Stod, Oat des Rohr (Schüfoat) ghoassn. Wia bei de Toltekn -
Tollan. De Maya hom Teotihuacan, in eanana Hieroglyphnschrift, ois Rohrkoibn
abüdld und des wiad heid Puh oda Pu glesn. De heidign Nam hom eana de Aztekn in
eanana Nahuaschproch gem, wia de Strossn dea Todn, Mondpyramidn und
Sunnpyramidn. Dea Nam Teotihuacan bdeit dahea: Die Stod in dea de Menschn za
Gödda wean. De Log vo dea Stod woa a ginsti, de Gegand hod merare Quön und a
zwoa Bachl ghobt. In da Nachn woa a aa kloanane Obsidianfundstö, owa de eagibige
Fundstö vo Pachuca hod a za eanan Eiflussbroach ghead.

Wea de Stod gründ hod und wos dea Aloss zu ian Afschwung gwest is nu Heit oa
gross Retsl. Es gibd merare Hypothesn und Vamuatungen. Vuan plötzlichn Afschwung
woan im Stodgbiad nua a boa Weila. Unta da Sunnpyramidn hod ma a uaoide 150 m
launge Höhn gfundn. Es wa guat megli gwest, das um de Höhn scho oa kloana
Woifoatstreffpunkt woa. Daun is uma 100 n. Kr. da Vuikan Xitl und eppa Aundre a
nu ausbrochn. Dea hod de Städ Copilco und Cuicuilco ausglöscht. Mögli das in
dera Zeit a nu andare Städ vaschütt wuan san und a deran Leid a neichs Dahom
gsuacht hom und so sans noch Teotihuacan zogn.

Des hod owa vurausgsezt das scho vo Bginn au a Hiararchi bstaundn hod. Des kennt
owa a aa religiöse Pristaklass gwest sei. Fia Mesoamerica a gaunz unübli woa das
in de 500 Joa koane Büdln, Fries oda Stelen gfundn wuan san de oan Hescha zoagn.
Spada hom de owan Klassn uma dea Prozessionsschtrossn glebt. Owa es hod in dera
Stod nia a soa Gfö, zwischn Odl und Voik gem, wia in de aundan Kuituan. In
Tehotihuacan hod a des Voik in gmauade Haisa glebd. Und sogoa bei de woan
drinnan olle Wand vo de Kaumman mid Büdln bmoid.

De Schtodn woa a Woifoahtszü, a Großschtod, a Mochtzentrum vo da Goifküstn bis
zan Pazifik und bis owi za de Maya in Guatemala und in Südyukatan (Peten) eini.
De Schtod hod de nochfuigadn Vöka und Kuituan Mesoamericas genau so pregt, wia
de Schtod Rom den Middlmeearaum und Westeiropa.

De Maya hom de Stod Puh gnennd, owa weu olle Tempö, Pyramidn owa a de Haisa rod
bmoid woan hods meglgawoas a de rode Stod ghoassn. Easchte Bsidlungsschpuan hods
in dera Gegnd scho uma 1500 v. Kr. gebn. In da Cuanalan-Phasn, uma 550 bis 100
v. Kr. san scho oanige Döafi afn spadan Stodsgbiat gschtaundn. In da spadan Stod
hom merare Vöka in eanane Viatln glebd und hom eanane oagnan Afzeichnungssistem
vawent, des woas ma aus Fund. de Owaschicht woan owa vamutli Totonakn. Den midn
Haundl und spada ois eaowad wuan san, hom de Maya oanige Lehnwuat aus da
Totonaknschproch iwanumma.

Dea Bginn woa im leztn Joahundat vuam Joa 0. A Boa Fuscha moanan das do scho a
Stod mid eppa 20000 Leid af uma 6 km² glebd hädn. Da owa noch dera Periodn de
Stod gaunz neich aglegt und afbaut wuan is, gibts koane Mauarest sundan nua a
boa Tonscheam.

Uma 200 hod de Periodn agfangt. Jiazt homs de Strossn vo de Todn baut. Iwad
gaunze Stod vateud hod ma in de Haisa und af Plotz Bodnmakiarungan gfundn, de
wos ois Messpunkt gödn. Dahea wiad agnumma, dass de Stodplanung, scho von Afang
au astronomisch ausgricht hom. De Treppnsoatn vo da Sunnpyramidn is gnau aufn
Afgang dea Plejadn ausgricht.

Ob da Middn von 7 Joahundat muas wos passiat sei, de Stod hod an Eifluss valuan.
Eppa oa Viatl da Leid hod Stod valossn. De Stod hod koan Kriag valuan. Do hods
weit und broat koan Stootstod gem dea dazu imstaund gwen wa. Da Grund hod a oa
Weddavaschlechtarung gwen sei. A boa Jahrl weniga Regn und dahea Misseantn? Bei
Growungan san vo im 7 Joahundat vaschtubanen Jugandlichen eanane Skelett gfund
wuan de an schware Maungleakraunkungan gliddn hom. Se woan in eanana Lebnszeit
stoak untaeaneat. In dera Zeit san a andare Stotn wia Colula, Xochicalco und
Caxactla gressa wuan.

De Schtrossn glidat se in drei Obschnit. Am Fuass da Mondpyramidn is a grossa
Zeremonialplotz dea vo Plotfuaman umgem is, af denan Tempö stengan. Ausgehand vo
dem Plotz entlaung da Sunnpyramidn, bis af de Hächn vom San Juan Flissal hods a
Broatn vo 40 af 45 Meta. Obn San Juan wiads weida bis af oa Broadn vo 95 Meta.
In ira Glaunzzeit woa de Strossn in da Stod af ira gaunzn Läng boadseitig mid
Podestln grahmt, de obnaf mid Reihnhaisl bsezt woan. Des woan Wohnungan fia de
Bessan. Af den Podestln, vua de Reihnhaisal und af eanane Flochdachl hom
tausande Zuaschaua plotz ghobd. Za bstimmtn Feschtn san a religiöse Umzüg
vaaunschtoid wuan. Und za de san vo Weit und Fean Pügamassn kema. Za de
Kuithaundlungan, de am Plotz vua da Mondpyramidn okoid wuan san, hom nua de
hechstn geistlign und wödlichn Wüadnträga zuschaun kena. Af da Schtrossn bis zan
Fluss san de nidan Hiararchian und Fischtn dea untawuaffanan Städ gstaundn mid
eanane Famülin. Am brodan End vo da Schtrossn bis zan Gbiag hi is daun des Voik
und de Püga gschtaundn. Es muas a foabnprächtigs und oanbteibands Schpektakl
gwest sei. Hundadtausande af dea Schtrossn und af de Pyramidn und Podestl.
Vagleichboa nua mid da Prozessionsschtossn in Babylon oda den heitign
Feschtumzüg in Indien. Es woa a sunst a bunte Schtod. De Pyramidn, de Podestl
und a de Haisa woan vapuzt und rod augmoind.

De easchte kloane Mondpyramidn is uma 200/250 n. Kr. earicht wuan. Se is 7 moi
iwabaut wuan. De Viate und de Sexte hom ia Grundflechn um a Füfochs vagressad.
Unta da Pyramidn san bei merare Iwabaungan Skelett vo Menschnopfa gfund wuan. Se
hod jezt a Hächn vo 43 m und is obn ogflocht. Obs obn oan Tömpe oda a Goddafigua
trogn hod is ned qwis. Aun an ian Tempöfuass is da grosse Zeremonialplotz, dea
vo Podest mid merare Tömpö draf umrahmd is. Und in oan davo san Freskn vo da
Schpinnengöddin gwen. Bei de Pyramidneaweitarung san Menschn, sowia gfiachte
Vicha (Puma, Jagua, Schlaung und Odla, gopfad und eigmauat wuan. Bei DNS
Untasuachungan an de Skelett in da Mondpyramidn, hod se aussagschtöd daß de iwa
50 Opfa aus de Mayaländ oda aus da Goifkistn agschtaumd hom. Se woan vamutli
Kriagsgfaungane.

Se woa noch dea in Cholula de Greste in Amerika und wödweid de Drittgreste.
Uaspringli hods a Seitnläng vo umma 215 Meta ghobd. Midm easchtn Bau homs umma
100 n. Kr. agfaungd. Se is mindestns zwoa moi vagressat und vabroat wuan. Jezt
hods a Basisbroatn vo 225 m und oa Hächn vo 63 m. Obn is mid an Plateau
ogflocht. Vamuatli is obn a Tempö gschtaundn, mid dem soids a Gsaummthechn vo 84
Meta ghobt hom. Ia Kean bschtehd aus Basalt und Loamziagl. De Massn stimman
eppa. Owa fria hods a wengl aundas ausgschaud. 1906 hod se da Hobbyfuascha
Leopoldo Batres freiglegd. Daun hod as rekonstruiad und neich afbaut. Heid hod
de Pyramidn finf Aufbautn, obwoi ma Heid woass daß fria nua viare ghobd hod.
Aussn woas mid Stuck vaziat und bunt (Rot?) bmoid.

Se wiad dem Weddagod Tlaloc oda da grossn Geddin zugrechnt. Bade woan
Fruchtboakeitsgedda und aa zuastendig fia de Unwedda, Eadbebn und de Vuikan.
Unta da Pyramidn is a launge Höln de am End za via Kleebladdlehnlige Kaumman
eaweitad wuan is. Do drin hod ma Opfagobn gfundn, sogoa nu Ane aus da vü spadan
Zeit dea Aztekn. Megli das de Höln des Zü da frian Pügafoatn woa. Daun wa Se aa
da Grund das de Stod genau do earicht wuan is.

Dea Komplex woa bwohnt. Vamuatli nua vo da engan Famüli vom Priastaheascha und
vo seine Vawaundtn. Aun und in da Pyramidn san Skelett vo Gopfade gfundn wuan.
De woan vamuatli Weihgschenk an den God Quetzalcoatl. De Pyramidnschtuafn hod ma
im Talud-Tableroschtü earicht. De Bautechnik hod se daun bis Guatemala owi
vabroat.

Aun de Pyramidnfrontn hom uaschpringli 260 Köpf fiagschaut. Owexlnd da
Quetzalcoatl und a Reptükopf (eventuö a Schlaungkopf?). De zoi 260 deit afn
Woahsogkalenda hi. Und zoagt a wos da Tempö fia Bdeitung fia de Leid im
Ritualjoa ghobd hod.

Vamuatli woa de große Geddin (Schpinnangeddin) de Schutzgeddin vo da Schtod. Den
des scheene Frescobüdl vo ia is aus da Mondpyramidn. Se is a meamois in de
Haisal obüdld. Nem an Tlaloc is se a Vegetazionsgeddin und a fia de Schtiam, dem
Eadbebn und de Vuikan zustendi. Aus iare Hend tropft des Lebmschpendande Wossa.
Iwa ian Kopf tummin se Schpinnan und oanige Quetzalvegl fliagn duach d`Luft. De
san des Sinnbüd vom Quetzalcoatl.

Se wiad owa a ois Vuagengarin da schpadan Geddinan, Cihuacoatl (Nahua-Weiblige
Schlaung) gseng, de a Ead- und Muaddageddin woa. Owa a da aztekischn Geddin
Xochiquetzal (Bleamalfeda). De woa des Gschpusi vom Tlaloc und de
Zwüllingsschwesta vom Xochipilli, dea da God vo da Liab und vom Gugaruz woa. De
woa owa a fia de Liab, de Tanz, de Eadn und den Mond zuaschtendi.

Scho de Olmekn haum de gfedatn Schlaungan vaeaht. Und so wiad da Kuit a noch
Teotihuacan kema sei. Ea is vo olle Nochfuagavöka ois wichtiga God vaeaht wuan.
Vamuatli homs eam an eignan Nam gem. De spodan Toltekn hom vamuatli sein Kuit
bis za de Maya brocht. Bei de Itzá im Nuadyucatan hod a Kukulkan ghoassn. Und de
K'iche' (Quiché) hom na Q'uq'umatz gnennd.

Da Tlaloc woa a Regngod. Dea Nam is ins vo de Aztekn iwakema. Wia a in
Teotihuacan ghoaßn hod und fia wöche Sochan ea ois God zuaschtendi woa is ned
gnau bkaunt. Owa das a aa Regngod woa und fia den Ockabau zuaschtendi gwest is,
kau ma aunema. Wichti fia de Leid domois muaß a scho gwest sei, den sunst war a
ned so oft obüdld wuan.

Wos hod de Stod Teotihuacan autribn, das im Hochlaund vo Guatemala de Stod
Kaminaljuyu eowat hom und zua oan mülitarischn Aussnposchtn gmocht hom? Oda uma
370, im untan Yukatan, in da Maya-Klassik de Städ El Peru, Tik`al und Uaxcatun
eaobat und aa neiche Kini eigsetzt hom? Wos woa fia se do so intaressant.
Laundwiatschoftlige Eazeigniss woans gwis a ned, de waradn zweid zan trogn, iwa
1000 Km. Oiso wos homs do im Sidn so bsundas ghobd? Es woa da Kopal
(Weihrauch-Copalli), de schean Voglfedan und de Kaukaubohn und a Schmukstoana (
Jadeit, Serpentin, Chrysopas und Diopsid). Owa gaunz bsundas aglokt hom de
Obsidianabbaustön. Ned das es im Nuadn koa gem hed, de Beste is jo noh bei da
Stod gleng und zan weid Transpoatin woan de Obsidianrohling jo a ned grod
gschikt. Des Voik hod se sowiso mid Silexweakzeig und Woffn bgniagn miassn
(Feiastoa). Owa de Odlign hom den Obsidian zwenga de Schtatussimboi unbdingd
woin. Und weu 3 eagibige Abaustön im Hochlaund gleng san, hod de Kontroi iwa De,
a Mocht bdeit. El Chayal, de Eagibigste is bei da Stod Kaminaljuyu gleng und de
Ixtepeque Abaustö woa a ned weid weg. Ois Kamilnajuyu ausbaud hom, hod af oamoi
de dridde Mine San Martin Jilotepeque agfongd a in andare Gegandn zlifan. Do hom
de Teotihuacana a de Gegand eaowad und hom glei den Obbau eigstöd.

Wos fia a Schproch de Bwohna grd hom is ned sicha. Owa da De Mayaschtod Ti`kal
und nu Aundare vo Teotihuacan eaowat wuan san und aus dera Zeit totonakische
Lehnwuata in de Col-Mayaschprochn eigaunga san, nimmd ma heid au das de Meran da
Bwohna vo Teotihuacan Totonakn woan.

Gspassig is owa a, das ma nua wegn eanane Eaobarungan de zwoa oanzign Naman vo
wichtige Leid aus Teotihuacan heid no kend. De Maya hom eanane Nam af Steln
vaewigd. Es woan des da Födhea und Regent in Tik`al, Siyaj K`ak` und da domolige
Priasta-Fischt vo Teotihuacan Schpeaschleidra Eule (Atlatl Ul).

Wos woa so bwundansweat an Teotihuacan fia de MayaKini. Das se no 785 af da
Stele 3 in Bonampak da Firscht Yajaw Chan Muwaanin in Eanan Prunkqwandl obbüdln
hod lossn, obwois do de machtige Stod nimma gem hod. Woa des Eanane mülitärische
Mocht und Kriagfiarung, den Atlatl hom de Maya sofuat iwanumma. Owa de
Teotihuacana Armee hod kaum nua aus eigene Soidotn bstaundn. Es hom bei Denan
sicha a Leid aus untawuafane oda tribuatpfliachtige Vöka midkämpft. Es woan a
Mayaodlige in Teotihuacan ois Geisln oda Flichtling in da Metropoi noch inteane
Kämpf in eanana Hoamad. One Dene wa de Iwanaum vo de Mayastäd ned so gach megli
gwest. Es woa ned nua de Fuacht vo eanana mülitarischn Schlogkroft, sundan a de
Bwundarung, de sogoa weid entfeante Heascha vaaulosst hod den Stü Teotihuacans
nochzauma und se mid fremde Fedan zschmickn. Oiso, wos hom de Teotihuacana ghobd
das ma eana so nochgeifat hod. Megli das des eanane funkzionirade obsolute
Theokrazi woa, des unwidaschprochne Godkinidum, des fia de Fischtn so
nochamansweat woa. Des olle Breich vom Lebn umfosst hod und dem se Olle
untazuadna hom miassn.

De Legend vo dea Eabaung da Stod Teotihuacans. Eazöd vo oan Aztekn, afgschrim
von Fra Bernhardino de Sahagun:

"Und vo duat in Tamaoanchan, vo wo se afbrochn san, homs an oan Oat gopfad und
dea woa Tehotihuacan. Und se hom do Pyramidn afbaut fia de Sunn und in Mond. Se
hom a kloanare Pyramidn baut und hom af de gopfad, zweng dem is da Oat
Teotichuan gnennt wuan. Duat hom se eanane Grossn nidaglossn. Und waun eanane
Heascha gschtuam san, homs ses duat bgrom und iwa eana a Pyramidn baut. De
Pyramidn stengan heid no da, wia kloane Beag, de owa vo eana baut wuan san. Höhn
san heit no da wos de Schtoana brocha haum um de Pyramidn damid afzbaun. Und se
hom a de Pyramidn vo da Sunn und vom Mond afbaut, so gross wia de Beag. Und es
is owa unglaubwüadi waun ma sogt, das de zwoa Grossn vo Menschhänd eabaut wuan
san, den domois haum nu de Riesn glebd."



https://bar.wikipedia.org/wiki/Taylorpolynom

Taylorpolynome han ganz wichtiche Hülfsmittl in da Analysis, am Teilgebiet vo da
Mathematik, waal ma damid a Funktion um an Punkt rundum näherungsweis ausrechnen
kann. Se wean voa allen Dingen in de Natuawissnschaftn hergnumma. Eng damid
vowandt han Taylorreihen.

Wemma a Funktion f : J → R {\displaystyle f\colon J\to \mathbb {R} } hod, de wej
( n + 1 ) {\displaystyle (n+1)} -mol stetig differenzierbar is, wobei J ⊂ R
{\displaystyle J\subset \mathbb {R} } a Intervall is, nachernd gült fia alle x ,
a ∈ J {\displaystyle x,a\in J} :

Do dabaa is da easde Summand as "Taylorpolynom vom Grad n um an
Entwicklungspunkt a". Ma kann do dafia aa schreim:

R n ( x ) {\displaystyle R_{n}(x)} is as Restglied, des wej ma ausrechnan kann
als:

Waal eam des Restglied owa oft ned indressiert, z. B. wemma ind da Physik a
komplizierte Formel nähern mog, schreibt ma stattdessen einfach mid Hülfe vo de
Landau-Symbole:

Ma beweist den Satz vo Taylor mid vollständiger Induktion iwa n. Da
Induktionsofang ( n = 0 {\displaystyle n=0} ) is einfach sched da Hauptsatz vo
da Differential- und Integralrechnung:

Im Induktionsschritt ( n → n + 1 {\displaystyle n\to n+1} ) integriert ma
partiell über R n + 1 ( x ) {\displaystyle R_{n+1}(x)} und stüllt fest, dass
dann des Integral wos überbleibt genau as n-te Restglied is und dass se alles
Andane zum Taylorpolynom vom Grad n zammaddiert.

Ma ko des Restglied R n ( x ) {\displaystyle R_{n}(x)} aa no anderster ogem, wej
im Satz vo Taylor beschriem, z. B. in da Form vom Lagrange, de wej ohne Integral
auskimmt:

Do dabaa is ξ {\displaystyle \xi } a bestimmter Wert zwischn a und x. Ma kanns
aa in da Cauchyschn Form ogem:

Wemma a Funktion f : M → R {\displaystyle f\colon M\to \mathbb {R} } hod, de wej
n-mal stetig differenzierbar is, wobei ejtz M ⊂ R n {\displaystyle M\subset
\mathbb {R} ^{n}} offa und konvex is, nachernd kamma mid hülfe von da
Multiindexschriebweise as Taylorpolynom vom Grad n um an Entwicklungspunkt a
ogem als:

wobei Df d'Jakobimatrix vo f, H f {\displaystyle H_{f}} d'Hessematrix vo f und ⟨
⋅ , ⋅ ⟩ {\displaystyle \langle \cdot ,\cdot \rangle } as Standardskalarprodukt
han.

Songma, f : R → R , x ↦ e sin ⁡ x {\displaystyle f\colon \mathbb {R} \to \mathbb
{R} ,x\mapsto \mathrm {e} ^{\sin x}} , wüllma um an Punkt a = π {\displaystyle
a=\pi } bis in de 2. Ordnung entwickln. Do dazou mouma ejtz alle Ableitungan bis
zu da 2. ausrechnen.

Nacha setztma für x an Entwicklungspunkt π {\displaystyle \pi } ei und kann
damid as Taylorpolynom afstülln.

Ejtz songma ma wüll g : R 2 → R , ( x , y ) ↦ sin ⁡ ( x ) y 2 {\displaystyle
g\colon \mathbb {R} ^{2}\to \mathbb {R} ,(x,y)\mapsto \sin(x)y^{2}} um an Punkt
a = ( π 2 , 1 ) {\displaystyle a=\left({\frac {\pi }{2}},1\right)} bis zur 2.
Ordnung entwickln. Do mouma ejtz aa wieda de ensprecehndn Ableitungan
ausrechnen:



https://bar.wikipedia.org/wiki/Stonehenge

Stonehenge is a Bauweak, wos in da Jungsteinzeit aufgstööt wua is und des wos
wenigstns bis in de Bronzezeit gnutzt wuan is. Es steht in da Näh von Amesbury
in Wiltshire, England, vielleicht 13 Kilometa neadlich vo Salisbury. Besteh tuaz
aus aana Gromaunlog, um de umadum stengan mehrare Megalithstruktuan in
konzentrische Kraas. Am meistn foin da äußare Kraas auf, dea besteht aus
Pfäulastaana, de mid Deckstaaba iwabrickt san und de innare Struktua, des is
wiara Hufeisn aus fimpf Trilithen (je zwaa Trogstaana, iwabrickt mid aan
Deckstaa). Dazwischen stengan no mea Struktuan aus klaanare Staana und Lecha in
da Ead. In da Nächn san no meah Megalithe und aa no zwaa Higlgräba.

Noch neichare Foaschungan is des Gaunze owa woahscheinlich deitlich ööta.
Demnoch steht de Megalithstruktur scho seit 3000 v. Kr. De neichaste Möödung is,
dos de gaunze Gschicht wenigstns 11000 Joah steht.

1986 hod de UNESCO Stonehenge, Avebury and Associated Sites, wo Stonehenge
dazuagheat, zum Wöödkultuaeabe eakleat.



https://bar.wikipedia.org/wiki/Staat

Mid Stoot (dt.: Staat, engl.: state) moant ma seid da eiropäischn Neizeid jede
bolitische Oadnung, de wo a gmoasoms ois Stootsgebiad ogrenzts Territorium, a
dazuaghearigs Stootsvoik und a Mochtausibung iwa des umfosst (vgl.
Drei-Elemente-Lehr). A oigmoaguidige Definition vo soiche Oadnunga gibds ned. Da
Stoot wead oft aa ois Gengiwa za Gsejschoft bschriem.

As boarische Woat "Stoot" kimmt vom lateinischn: status („Stand, Zuastand,
Stejung“). As italienische lo stato is in da Renaissance afkemma und hod do
Vafossungsfoam vo ana Monarchie oda Republik gmoand. Da status regalis hod d
Stejung, d Mocht und da Eihfluss vom Kini oda Fiaschtn gmoant, spada aa vo seim
Ohong, am Hofstoot. De franzesische Iwasetzung état hod nacha aa afn ekonomischn
Haushoit vo da Zentroimocht, spada aa af d rechtliche und politische Oaheit vo
olle Stootsbiaga vo oam Stootsgebiet bezong wern kena.

Mid da Woatgschicht is da historische Wondl vo de politischn Gebietskeapaschoftn
midglaffa, so doss se da neizeidliche Stootsbegriff nua bedingt af ejtane
Herrschoftsfoama owendn losst. Ejtare griachische und lateinische Begriffe wia
polis (Stodstoot), civitas („Biagaschoft“), res publica („effentliche
Oglegnheit“), regimen („Kenigsherrschoft“), regnum („Kenigreich“) oda imperium
(„eaobats oaheitli regiats Herrschoftsgebiet“) bezeichna oanzlne Foama.

Fian Niccolò Machiavelli (1469–1527) woan olle menschlichn Gwoitn, de wo Mocht
iwa Menschn hom, „Stoot“. Fia'n Jakob Burckhardt (1818-1897) is da Stoot domid
ana vo de wesntlichn Faktorn, nem Religion und Kuitua, de wo menschliche
Gschicht bstimma.

Entscheidnde Bstondtei vo da Begriffsbedeitung san in jedm Foi aa politische
Vaeinigung vo ana gräßan Menschngruppm, de wo in am meah oda wenga gschlossnen
Gebiet unta ana meah oda wenga oaheidlichn Foam vo da - etabliatn, duachgsetztn
oda bschlossna - Mochtausibung lem. De drei Haptkriterien hom se im modeana
Vejkarecht seitn Georg Jellinek (1851-1911) aussakristajisiat. Zum Stoot im
heiting Sinn gheat a politische Instanz, de wo zua Schoffung und Woahrung vo
Recht und effntlicha Ordnung in da Gsejschoft zuaständig is und de wo mid ana
Vawoitung, am Stootsapparat, aa duachsetzn ko.

Iwa de Entstehung vo gräßan politischn Gmoawesn gibts historisch recht vaschidne
Theorien, de wo oft mid da Legitimation vo ana aktuejn Stooatsform vabundn san.
Scho da Aristoteles hod de Polis af a urspringliche Vaologung vom Menschn ois
zoon politicon zu am goadnetn Midanandalem zruckgfiahd.

Neie Stootn kena heit voa oim af drei Oartn entsteh. So ko aus am Stoot A duach
Sezession vo am Tei von eam a neia Stoot B entsteh, oda es entstenga duach
Dismembration vo am Stoot A zwoa neie Stootn X und Y. Umkeaht ko a Stoot B in am
bstehndn Stoot A inkorporiat wern oda duach Fusion vo zwoa Stootn X und Y a neia
Stoot A entsteh.

Da Aristoteles hod de Herrschoftsforma im Oschluss on Platon und Herodot noch
segs Grundtypn goadnet. Drei positive Typn hod a drei negativn gengiwastejt:

Da Cicero hod nua de drei positivn Typn ois res publica gejtn lossn. Heitige
Stootsforma nehma moast an Begriff Demokratie fia si in Ospruch, aa do, wo de
politische Partizipation vo da Bevejkarung faktisch stork eihgschränkt is. Dea
in Eiropa und de USA voaherrschnde Stootstyp is duach Parlamentarismus und
Repräsentative Demokratie prägt.



https://bar.wikipedia.org/wiki/St._P%C3%B6tn

St. Pödn?/i (amtlich: St. Pölten?/i) is de Hauptstod vo Niadaestareich und hot
53.445 Eihwohna (2016). Damit is dees a de gresste Stod in Niadaestareich. St.
Pödn is Statutarstod und somit sowoi Gmoa ois a Beziak.

Da Naum geht aufn Hl. Hippolyt zruck, noch dem s easchte Klosta gnennt wuan is:
St. Hippolyt – St. Polyt – St. Pölten

De Stod liegt an da Traisen im neadlichen Oipnvualaund, sidlich vo da Wachau.
Damit gheats zan Mostviadl.

Weu St. Pödn im östareichischn Kernland Niadaestareich liegt, hod da Ort de söwe
wechslvolle Gschicht wia Estareich.

De Oidstod liegt duatn, wo vom easchtn bis zan viatn Joahundat de Remastod
Aelium Cetium glegn woa. Untan Kaisa Hadrian hod Cetium dees Stodrecht dahoidn
und hod nem Carnuntum und Ovilava (Wels) zu de wichtigstn Zentren vo da remischn
Provinz Noricum gheat. In da Spädantikn hod Cetium zugunstn vo Favianis
(Mautern) aun Bedeitung valuan und is in da Foige aa nimma gnennt wuan.

Scho seit 771 gibts a Benediktinerklosta am Ort, des wos in Hl. Hippolyt gwidmet
is und vom Klosta Tegernsee aus grindd wuan is. Gstiftet hods da boarische Graf
Ottocher, dea wod de Awarn aufm Ybbsföd besiegt ghobt hod.

Des Moaktrecht hod St. Pödn ummara 1050 kriagt. Zua Stod erhom is da Ort 1159
duachn Bischof Konrad vo Passau wuan. Weu St. Pödn im östareichischn Kernland
Niadaestareich liegt, hod da Ort de söwe wechslvolle Gschicht wia Estareich.

1338 hod de Stod vom Bischof Albrecht II. vo Passau a neies Stodrecht dahoidn.
Bis zan End vom Mittloida is St. Pötn passauisch bliem.

Zua Landeshauptstod vo Niadaestareich is St. Pödn mit Landtagsbeschluss vom 10.
Juli 1986 wuan. Seit 1997 is St. Pödn nochm Auszug vo de Landesbeheadn aus Wean
und in Bau vom Landhausviadl aa Sitz vo da niadaestareichischen Landesregiarung.

Da Gmeinderot hod 42 Mitglieda und setzt si seit da Gmeinderotswoi 2016 aus
Mandaten vo de foigendn Parteien zaumm:

Da aktuölle Buagamasta is seit 2004 da Mathias Stadler, vua eam woars fia
neinzehn Joa da Willi Gruber. In Summe hot de Stod seit 1785 onadreisg
Buagamasta ghobt.



https://bar.wikipedia.org/wiki/South_Park

Da South Park is a amerikanische Animationssendung vo Trey Parker und Matt
Stone.

De Hauptfiguan san via Buam: Stanley „Stan“ Marsh, Kyle Broflovski, Eric
Theodore Cartman und da Kenneth „Kenny“ McCormick. Da Kyle is a Jud und wiad oft
vom Cartman driedzd. Wöcha wiedarum wegn seina Bladheit sekkiert wiad. Da
Cartman is oiwei unguat und a Nazi, owa trotzdem mengdn fü Zuaschauer. Kenny
stiarbt zu beginn da Serie in fast ajeda Foingn (bis zua finft Stoffl), oba lebt
dann in da nächstn wieda. Er hot an roten Parka on und oiwei a Kapuzen auf
(drunter hot er blonde Hoar) aus der nur de Augn aussaschaun, drum versteht da
Zuaschaua ned, was er redt, owa de ondan Fümcharaktere vastehndn. In jeda Foing
erlemd de hoid hirte Abenteuer. De Serie is fia Olle ab 16 Johr geeignet.

Di Entstehungsgschichtn beginnt 1992, ois zwoa Studenten da University of
Colorado (Trey Parker und Matt Stone) a Weihnachtskuazfüm gmocht homn: Jesus vs.
Frosty. Nachdem Brian Graden vo FOX de Kuazfuim gsengan hot, hot ea de beidn
beauftragt, a zwoatn soichn Kuazfuim z mochn, um se seinen Freindn ois
Weihnochtskoatn z sendn. Im zwoatn Weihnochtskuazfuim Jesus vs. Santa homn di
Charaktere scho vui mehr wie di Charaktere in South Park ausgschaut. Di
Charaktere homn ausgschaut und gsprochn wie in da easchtn South Park Foign. Da
Weihnochtskuazfuim wurde aa in d South Park Foign ... und keiner lacht am
Weihnachtsabend vawendet. Diesa Kuazfuim hot si sehr schnöö durchs Intanet
vabreitet. Da Senda Comedy Central hot si fia de Weihnochtskuazfuim interessiert
und woite, dass di beidn so a Serie fia ihren Senda mochn: South Park. Am 13.
August 1997 wuade di easchte Foign vo South Park dann zum easchn Moi
ausgstrahlt.

Di Anfangsmusi is vo Primus gschriam woan. Stone und Parker san große Fans vo
Primus und homn Les Claypool a Brief gschriam, in dea si ihn gebeten homn, di
Anfangsmusi z schreiwn.

Da Kinofuim vo South Park South Park: Größer, Länger und Ungeschnitten (engl.:
South Park: Bigger, Longer and Uncut) kam im Joar 1999 ausse. Es hot an Joar
gedauert, den Fuim zu produziean. Zeascht woitn di Mocha vo South Park den Fuim
"All Hell Breaks Loose" aba die American Movie Association hot es Wegen de Wuat
"hell" ned zuaglossn. Darauf homn di Mocha de Titl "Bigger, Longer and Uncut"
vuagschlogn, wos eigtl. a Anspielung fia a Penis woa ("größer, länger und
unbeschnitten"), wos die American Movie Association ned gmerkt hot. Ois es ihnen
aufgfoin is, woa es scho zu spät de Titl zu ändan.

2002 hot da Fuim a Guinness Buch da Rekorde Eintrog fia de Fuim mit de meistn
Schimpfweatan gkriagt. Des Wuat "fuck" is 146 und "shit" 79 moi vawendet wurn.



https://bar.wikipedia.org/wiki/Semmeknedl

Fia Semmeknedl wean oidbachane Semmen in Scheim gschnittn, in Muich eigwoakt und
zam mit am Oa, Zwiefe und Bädasui zu am Doag vararbat. Do draus wean na ungfea
handgrouße Knedl draaht, de in hoassm owa ned kochadm Soizwossa gsiadd wean.

Semmeknedl san a typische Beilog in da boarischn Kuchl, beispuisweis zuaram
Schweinsbronn, zuaram Gulasch oda mid Schwammal in Rahmsoß. Fia gressde Knedl
wean iwabliemne, koide Semmeknedl in Scheimm gschnittn und mid Oa in da Pfann
obrodn. Essigknedl macht ma aa aus koide, in Scheim gschnittne Semmeknedl, do
weans mid Essig, Ej, Soiz, Pfeffa und Zwiefe wiara Salod oogmacht.

Wann in an Knedldoag an no duachwoxana Speck dazuakimmt, nacha redd ma vo
Speckknedl oda aa Tirola Knedl. Speckknedl kemman in de Suppm oda wean ois
Haptmoizeit mit Salod oda Sauakraut serviat. Wann stod Speck Grammen
(ausglossana Speck), dann sogtma Grammeknedl dazua.

Da behmische Bruada vo de Semmeknedl is da Serviettnknedl. Da Untaschiad is
haptsechle, dass de Serviettnknedl inara Serviettn odaram Gschiatiache kocht
wern, und dass a guada Tei Mehj im Knedldoag drinad sei ko. A bsundere Art san
nocha die Brezgnknedl, de wean wiad Semmeknedl gmacht, oba hoit mit oidbachane
Brezn.

So hoasst a berihmte Kabarettnumma vom Karl Valentin, wora da Liesl Karlstadt
eakleat, warums Semmelnknödeln und ned Semmelknödel hoasst.



https://bar.wikipedia.org/wiki/Seew%C3%BCnki

Da Seewünki (ungarisch: Tószög) is des Eck fum Buagnlaund, des östlich fum
Neisiedla See ligt. De Gegend ghead geologisch schau zu da Pannonischn Tiafebene
und untaschait si desweng komplett fu da Laundschoft im Rest fu Estareich. Es is
a gauns floche Steppenlaundschoft und schau meara mid kontinentaln Klima, wos an
Haufn Pflaunzn und Ficha gibt de sunst in Estareich ned zan findn san. Desweng
is a Tei fum Seewünki a zum Nazionalpark daklead woan und ghead zum
UNESCO-Welterbe Kulturlandschaft Fertő/Neusiedler See.

Fria im ostmitlboarischn Dialekt fu de Leit doatn, hod blos de Gegend um de
Oatschoftn Podersdorf, Apetlon und Illmitz Seewünki ghoassn. Domois hod da
Neisiedla See nu a aundane Foam ghobt wia heit. Duachn hechan Wossaschdaund wia
heit, hod da See meara de Form fu am L ghobt und de drai Deafa woan desweng in
so am Wünki drin, wos auf zwoa Seitn fu Wossa umgem woan. Eascht duachn Bau fum
Oansa-Kanal im Joa 1895, duach den da See an künstlichn Obfluss zu da Donau
kriagt hod, hod ma des jealiche Hochwossa regulian kina. Aso hod si a de Foam
fum See, dea jo gauns seicht is, schdoak faendat. De Gegend noadöstlich fum
hisdorischn Seewünki hod fria Haidboden ghoassn und de Gegend sidöstlich Waasen,
oda auf ungarisch Hanság.

Nochn Zwoatn Wödkriag is owa des Eck fum Buagnlaund wida geographisch aigschbead
gwen, wai de Grenz zu Ungarn auf amoi duachn Aisan Foahaung ogrügit woa. Im
Wesdn woa da See und im Sidn und Osdn de unpassiaboare Grenz. Aso hod si de
Bedeitung fu dem Woat Seewünki faendat und ma nennt seid dem des gaunze Schdikl
fum Buagnlaund, des zwischn an östlichn Ufa fum See und da ungarischn Grenz is,
Seewünki.



https://bar.wikipedia.org/wiki/Schwabach

Schwabach is de kloanste greisfreie Stod vo Bayern. Sie liegt im
Regierungsbezirk Middlfrankn im Städtviaeck Niamberg-Fürth-Erlangen-Schwabach
und ghert zua Metropoiregion Niamberg

De Stod Schwabach liegt im Mittelfränkischen Becken. De Landschaft werd im Sidn,
Westn und Noadn geprägt vo den Wäldern, de zum groaßn Teil ois Bannwejda
ausgwiesen san. Noch Ostn bestimmt de Talaue vo da Rednitz de Landschaft. Des
Rednitztal is in seiner Bedeutung bsunders gewiadigt: Es is seit 2004
Eiropäisches Natura 2000-FFH-Schutzgebiet. De Stod selba liegt zu zwoa Seitn vo
da Schwabach, de da in de Rednitz mündet. Des Stodzentrum liegt in am Kessel,
umgem vo de andern Ortsteile. Im Nordn is de Stod mit a bbar sidliche Vororte vo
Niamberg zsammagewachsen. Im Westn, Sidn und Ostn grenzt Schwabach an den
Landgreis Roth. Bis 1972 war Schwabach Sitz vom gleichnamigen Landgreis
Schwabach, vo dem de kreisfreie Stod komplett umgem gwen is. De Oidstod gliadat
si klar duach de teilweis no vorhandene ehemalige Stodmauer.

Spätestens in da Hallstattzeit (750–500 v. Kr.) ham im Schwabacher Stodgebiet
Leit glebt – des beweist da Fund vo a Urne mit de Überreste von a
Brandbestattung. Da heitige Nam vo da Stod leitet si vo dem gleichnamigen
Bacherl her, des de Stod duachfließt – Suapaha, des heißt Schwaben-Bach. So
nannten de Franken rund tausend Johr noch da Hallstattzeit des Flüsschen, weil
sie an sein Ufern allem Anschein noch schwäbische Siedler vorfanden.

De Franken, de im 8. Johrhundert im Zug da fränkischen Landnahme vo Westn her
noch Franken kemman, errichtn überall auf eanam Weg ins unbekannte Gebiet
Etappenorte, de da Verpflegung und Beherbergung vo Mensch und Tier, v. a. aba aa
des duachziehenden Militärs, dienten: de sogenannten Kenigshöfe. Urzellen des
heitign Schwabach warn somit im friahen Mittloita da erwähnte Kenigshof und aa
nochweislich drei sogenannte Urhöfe – da Strangshof, da Kappenzipfelhof und da
Widemhof.

Aus den oom erwähnten vier Kristallisationspunkten wachst zerscht a Siedlung mit
Dorfcharakter. De is im Johr 1117 easchtmois ois 'suabach urkundlich erwähnt
worn. Ab 1166 ghert des Dorf Schwabach zu de Besitzungen vom
Zisterzienserkloasta Ebrach im Steigerwoid. Ma darf si de damalige Siedlung no
recht kloa vorstelln: Sie umfasst vermutlich net mehr ois zehn Bauernhöf. Im
Johr 1299 kriagt Schwabach an neien Herrn, den Grafn Emicho vo Nassau. Deshalb
is des Woppn vom spadan niederländischen Kenigshaus Nassau-Oranien, a goidner
Löwe im blauen Schuid, a Teil vom heitign Schwabacher Stodwappn. Unta
nassauischer Herrschaft und Förderung erlebt da Ort an erschtn wirtschaftlichen
Aufschwung; 1303 verleiht da Nassauer dem Dorf des Marktrecht. Da Ort, nunmehr
umgem vo a rudimentären Befestigung aus Wall, Graben und Palisaden, hot iatz des
Recht, Märkte abzuhalten – a wichtige Vorbedingung fia des Aufblühen vo
Handwerk, Handel und Gewerbe. Im Johr 1364 is Schwabach an de Burggrafn vo
Nürnberg und späteren Markgrafn vo Brandenburg-Ansbach aus dem Haus Hohenzollern
verkafft worn. De zollerischen Herrn fördern eanane Neuerwerbung kräftig. In a
Urkunde aus dem Johr 1371 is Schwabach zum erschtn Moi ois Stod bezeichnet worn.
Des easchte Stodwappn zoagt nem de schwarz-weißen Hohenzollernquadrate zwoa
kreizte Bierschöpfen – a Hinweis auf des wichtigste Gwerbe da frischbachan Stod.

Mit am gachn Aufstieg da Hohenzollern gewinnt aa de Stod Schwabach an Bedeitung
und is Sitz vo am markgräflichen Amtmo. Da wachsende Wohlstand spiaglt si in
reger Bautätigkeit wieda. Ab 1375 is des Spital mit seiner Kira errichtet, spada
dort aa a zwoate Bruck üba de Schwabach baut worn. As Lateinschui is entstandn.
Seit uma 1434 (bis 1795) warn in Schwabach aa a herrschaftliche Münze. 1469 is
mit dem Bau vo a neien gotischen Stodkira oogfanga worn, de 1495 fertiggstellt
war und wia de Vorgängerin de zwoa Heilign Johannes und Martin gweiht worn is.
Da 71 Meter hoache Stodkirchturm guit heit no ois Wahrzeichen vo Schwabach. De
Blattgoldauflagen im Inneren da Kira beweisen, daß damois scho des Handwerk da
Goldschlägerei in da Stod ausgeübt worn is, fia des Schwabach no heit berühmt
is. 1528 is des neie Rathaus vor da Stodkirche fertiggstellt, des heit emfois
Wahrzeichen da Stod is, a Johr spada des Amtmannshaus schräg gengüber. Um de
Zeit hot Schwabach an de 1500 Eiwohna üba 15 Johr und war a blühende,
wohlhabende Kloastod mit am selbstbewußtn und aufstrebenden Biargatum. Im 16.
Johrhundert verhelft de Reformation dem kloana Schwabach zu ungeahnter
Wichtigkeit. 1528 is da noch Beratungen, an denen Osiander teilnimmt, de
Brandenburgisch-Nürnbergische Kirchenordnung fixiert worn. Nur a Johr spada
treffan si im heit no bestehenden Wirtshaus Zum Goldenen Stern am Marktplatz de
führenden Theologen da protestantischen Fiarstnopposition und formuliern de
Schwabacher Artikel, oane der Grundlagen da Augschburger Konfession und damit
der gesamten evangelischen Glaamslehre.

An jähen Einschnitt in de wirtschaftliche Entwicklung vo Schwabach und seine
Biarga stelln de blutigen Ereignisse vom Dreißigjährigen Kriages dar. Schwabach
is duach de Truppen Wallenstein belagert und am 1. Juli 1632 eingenommen worn.
Während da fünftägigen Plünderung zeaschtört de Soldateska an Großteil da Stod.
Später, so erzejn de Chroniken, is Schwabach so zeaschtört und menschenverlassen
gwesen, daß auf den Straßn des Gras gwachsn is. Nach'm Kriag findn zerscht
östareichische und oberpfälzische Glaamsflüchtlinge, dann ab 1686 Hugenotten aus
Frankreich Aufnahme in da Stod. Letztere derfan si in da Boxlohe a eigenes
Kircherl, de Franzosenkirch, baun. A wichtiges Handwerk, des in spadara Zeit no
greßte Bedeutung erlangen soi, kimmt 1633 in de Stod: de Nadlerei. No heit hot
Schwabach ois Nodlastod an weltweiten Ruf. Aa de easchte Fabrik fia Gold- und
Silberdrahtzug siedelte si an – de Grundlagen fia de spätere Metoistod Schwabach
warn spätestens damois gelegt. Des 18. Johrhundert siegt Schwabach ois
aufstrebende Industrie- und Gewerbestod. Ois scheensts Schmuckstück vom
Marktplatz laßt da Landesherr Wilhelm Friedrich den Scheena Brunnen errichten,
der 1717 eigweiht worn is. Aber des Johrhundert war gleichzeitig aa a Zeit da
Naturkatastrophen, Hungersnöt und Krankheiten: 1732 zeaschtört a schreckliche
Überschwemmung vei Häuser in da Innenstod und bringt veieit an Doad. Mehrere
Hochwasser und zwoa schlimme Krankheits- und Seuchenjahr folgn, de die
Stodbevölkerung um a Viertel auf 5500 Eiwohna reduziern. Nachdem Karl Alexander,
da letzte Markgraf vo Brandenburg-Ansbach und Brandenburg-Bayreuth, im Johr 1791
sei Fiarstntümer an des Kinereich Preißn, de preißische Line da Hohenzollern,
verkafft hat, kimmt aa Schwabach unta deren Verwaltung.

Doch de preißische Ära bliem is a Intermezzo – im Zug vo da Neuordnung vo Europa
duach Napoleon gengan de fränkischen Provinzen vo Preißn im Johr 1806 an des
neie Kinereich Bayern. De neie Regierung verleiht da Stod im Johr 1818 de
Kreisfreiheit, de mit a Unterbrechung bis heit beibehalten wern kinna hot. Mitte
vom 19. Johrhundert ziagt endguitig de Moderne in da Stod ei. 1849 is da Bahnhof
baut und Schwabach hot damit Anschluss an des Eisenbahnnetz. 1864 san des
Gaswerk errichtet und de öffentliche Straßnbeleuchtung vo Öl auf Gas umgstellt
worn. Mit da Versorgung da Bevölkerung duach Leitungswasser is 1869 oogfanga
worn. Des Maschinenzeitalter fangt oo: 1870 arbat de easchte Nadelfabrik mit a
Dampfmaschine. De Nadlerei und mit ihr de gesamte Metallindustrie nahmen vo da
an an gachn Aufschwung. Schwabach werd zua Stod da hundert Schlote.

Anfang vom 20. Johrhundert is Schwabach zu a Industriestod erschtn Ranges worn.
Üba 120 Goldschlägereien festign den Ruf da Stod ois internationales Zentrum da
Blattgoldverarbeitung. Schwabacher Grammophonnadeln warn in aller Welt auf den
Plattentellern zum findn , und sogar in China wascht ma si mit de in Schwabach
hergstellten exklusiven Seifen vo da ansässigen Hofseifenfabrik Ribot. Doch da
Easchte Wejdkriag und de Weltwirtschaftskrise bringan de wirtschaftliche Blüte
da Stod zum Erliegn. Den zwoaten Wejdkriag übersteht Schwabach so guat wia
unzeaschtört, wenn aa de NS-Zeit, wia überall, eanane Wunden hinterlassn hot. Vo
ermittelte 96 in Schwabach geborene bzw. da ansässige Judn san mindestens 47 im
Holocaust ermordet worn. Nur oana kehrt noch dem Kriag in sei Heimatstod zruck.
Nach 1945 trang nem de einheimischen Schwabacher Tausende vo Flüchtling zum
wirtschaftlichen Wiederaufbau bei. Noch'm End vom sogenannten Wirtschaftswunder
war de einheimische Industrie wieda so guat entwickelt, daß da Übergang zu
innovativen Techniken bewältigt wern kinna hot. 1953 is a neies Stodwappn
eigführt worn. Heit is Schwabach stolz auf a gelungene Oidstodsanierung, de im
Johr 1979 mit der Verleihung da Europa-Nostra-Medaille gwiadigt worn is. A
umsichtige Kommunalpolitik hot dazua geführt, daß Traditionspflege und
zukunftsorientiertes Handeln in da Stod Hand in Hand gehen. So bleibt de
Gschichte in Schwabach anschaulich und lebendig, ohne daß de Stod eanane
wirtschaftliche Stellung in da Städteachse Nürnberg-Fürth-Erlangen-Schwabach
eingebüßt hätte. De Städtepartnerschaftn mit dem französischen Kurort Les Sables
d'Olonne an da Atlantikküste, dem türkischen Touristenzentrum Kemer am
Mittelmeer und aa da griechischen Stod Kalambaka lassn de Schwabacher aa den
Gedanken an a eiropäisches Miteinander net aus de Augen verlieren.

Schwabach war bis zum Johr 2008 – mit Ausnahme da Zeit vom Dritten Reich – in da
Hand vo de Sozialdemokraten (SPD), de vo 1945 bis 2008 den Obabuargamoasta und
aa bis 2002 de greßte Stodratsfraktion stelln. Seit de Kommunalwoin 2008 stellen
de CSU 17 Stodratsmitgliada und de SPD 13. Bündnis 90/De Greana ham 6, Freie
Wähler/Neutraler Block 3 und de FDP an Sitz.

Schwabachs easchts Woppn zoagt im gspoitnen Schuid zwoa kreizte goidne
Bierschöpfen auf roadm Grund vor dem hohenzollerischen Schwarz-Weiß. Es
versinnbildlicht de Wichtigkeit vo da Bierbrauerei in da Stod und aa de
Stodherren, de hohenzollerischen Burggrafn vo Nürnberg. Es is da Stod vom
Nürnberger Burggrafn Friedrich V. verliehn worn und erscheint easchtmois auf dem
Siegel vo a Urkundn vom 9. August 1371.

Des zwoate Woppn, was auf vier Feldern den Burggrafenlöwen, de hohenzollerischen
Farben und de Bierschöpfen zoagt, is 1480 vo Albrecht Achilles, Kurfiarst vo
Brandenburg, valiehn worn. Ois Schwabach 1808 bairisch worn is, is des Woppn nur
a wengerl verändert worn. Es zoagt statt da hohenzollerischen Farben schwarz und
weiß iatz de bairischen weiß-blauen Rauten sowia, statt am Burggrafenlöwen, den
Pfälzer Löwen.

1953 is des aktuelle Woppn eigführt worn. Ma beschliaßt, de Elemente vom
marktgemeindlichen Siegel vo 1329 aufzunehma. So zoagt des rote Schuid an
zinnengekrönten Turm auf am Rundbogen, begleitet vo zwoa Schuidern mit am
Reichsadler und de Nassauer Löwen.

Berühmt is Schwabach fia sei Goldschläger und des vo eana produzierte und
weltweit exportierte Blattgold. Da Buckingham Palace in London, Türme vo
orthodoxen Kirchen in da Ukraine, Palastkuppeln in de Emiraten und vei andere
sehenswerte Gebäude in aller Welt san mit Schwabacher Blattgold versehen. Da mit
14.000 Blatt Schwabacher Blattgold verzierte Goldene Saal im Rathaus is vo Kurt
Severin und Max Friese gestaltet worn. Im Johr 2004 feiert Schwabach des
Jubiläum 500 Johr Blattgold in Schwabach. Blattgold is no heit Bestandteil des
dem Danziger Goldwasser nochempfundenen Schwabacher Goldwasser, des a
Gewürzlikör mit feinsten Blattgoldstückchen is. In friaran Johrhunderten
bestimman vor oim Handwerker, Wia in ebba Bierbrauer und Goldschläger, und aa
easchte Industriebetriebe im Bereich Nodlproduktion und Drahtzieherei des
wirtschaftliche Geschehen. Heit is fia de Stod a breites, vor oim im Mittelstand
oogsiedltes Spektrum an Produktions-, Handwerks- und Dienstleistungsbetriem
charakteristisch. Viele dera hochflexiblen Betriebe arbeiten in Marktnischen, in
denen sie zum Teil bundesweit Marktführerschaft errungen ham. Schwabach hot a
gesunde Wirtschaftsstruktur und sichere Arbatsplätze. Ah riessen Dominanz gäbs
heid ah im Bäcker oder [Friseurhandwerk][1]. Is a loden lahr, kommt ana von
denan zwoa nei. Des hat deshalb da saubre Dichte. Was früher wo a Goldschläger
und Gastwirtschaft Stadt is jetzt im neua Zeitalter a Bäcker und Friseur Stod.

Auf dem 1717 eingweihten Brunnen am Marktplatz san de Portraits da
markgräflichen Familie zum seng.

Des in da ehemaligen Kaserne unterbrachte Museum besitzt a Sammlung üba des
hoamische Handwerk, Zunft und Gewerbe. A eigene Abteilung buidt des vo Carl
Wenglein, dem Gründer des Weltbundes fia Natur- und Vogelschutz, zsammagetragene
Eiermuseum (mit seltenem Faberge-Ei). A Spezialsammlung umfasst völkerkundliche
Antiquitäten aus da ehemaligen deitschn Kolonie Ostafrika (Waffen, Schmuck,
Textilien und afrikanische Gebrauchsgengstände). Seit 20. November 2005
präsentiert des Stodmuseum de weltweit greßte Spezialsammlung vo Spielwarn da
Firma Fleischmann auf 800 m². A weitere Sektion befasst si mit der Gschichte da
US Army in da Stod vo 1945 bis 1992.

In Schwabach san bis 2006 de Lokalnachrichten gedruckt worn, de drauf in
Nürnberg mit de restlichen Teilen da Nürnberger Nochrichten (NN) vervollständigt
und ois Schwabacher Tagblatt (ST) angeboten worn san. Seit dem Doad vom Verleger
und dem drauf folgenden Aufkauf des ST duach de NN werd de gesamte Zeitung in
Nürnberg gedruckt; de Redaktion is weiterhin in Schwabach. Nem dem Schwabacher
Tagblattl gibts mehra kommerzielle Informations- und Anzeigenblätter.

Da spätgotische Buidhaua Adam Kraft is am 21. Jenna 1509 in Schwabach beigesetzt
worn. 1797 übanacht Johann Wolfgang vo Goethe im Gasthof „Zum weißen Lamm“.
Unweit im Gasthaus Goldener Stern san de Schwabacher Artikel verfasst worn. Um
des Johr 1470 is de Schriftart „Schwabacher“, a Variante da gebrochenen
Schriften entstandn.



https://bar.wikipedia.org/wiki/Schwaakroft

De Schwaakroft oda Gravitation (vo lateinisch : gravitas fia „Schwaa“) is a
Natuakroft de wo bewiakt, dass oiss wos a Massn hod, si gegnseiti oziagt.

In da klassischn Physik wead de Schwaakroft midn Gravitationsgsez vom Newton
bschriebn, d. h. ois a Oart Feanwiakkroft de wo duachn laan Raum wiakt. Ganz
andas und am genauastn vo oin Theorien wead de Gravitation vo da oigmoanan
Relativitetstheorie dakleat (Albert Einstein in 1915). Se bschreibt de
Gravitation neama ois Kroft sundan ois Konsequenz vo da Vabiagung vo da
viademensionain Raumzeid. De Vabiagung entsteht wiedarum duach de ungleiche
Vateilung vo Massn bzw. Energie im Universum und se bewiakt sogor a Vaendarung
vo da Zeid. Wann de Gravitation stoark is, nacha vageht de Zeit langsama.

Auf der Eadn bewiakt de Schwaakroft, dass olle Keapa obefoin, wanns ned vo ana
andan Kroft ghindad wean. Im Sunnasystem bstimmt de Gravitation de Bohna vo de
Planetn, Mondn, Satellitn und Kometn. Driba ausse oba aa vo Stean, vo schwoarzn
Lechan, vo Galaxien, Galaxienhaufa und so weida.



https://bar.wikipedia.org/wiki/Schrift

Neba da weida untn bschriebnen Bedeitung vo dem Wort Schrift werd im boarischn
mit nach da Schrift ren a Sproch bzeichnet, nämli as Hochdeitsche. Des weidan
is'd Schrift a aktuells Problem vo da boarischn Wikipedia, wia a sunst vo olle,
de vasuchan, boarische Texte aufzumschreim. Weis doch sehr untaschiedliche Osetz
gibt, bstimmte boarische Laute in de "normale" Schrift zum umsetzen, oda mit
zusätzliche Sondazeichn wiadazumgem.

1 + 2 = 3 vasteht a jeda fast iabaroi auf da Wejd, aba wenn unsaoans des liest,
sogd a "Oans und zwoa dazua gibt drei". Oana, dea Hochdeitsch ko, werd des grod
no fia si in "Eins plus zwei ist drei" umsetzn kenna. A Englända werd aba blos
des Original mit de Ziffern vasteh.

So gseng is a symbolische Schrift wias Chinesische a pfundige Sach. Do ko
iabaroi a jeda an Text lesn, a wenn a gor ned de gleiche Sprach oda den Dialekt
vasteht, den da Schreiba spricht. S'werd a vamuat, dass de chinesischn Zeichn a
grod desweng entstandn san. Andas wars ned meglich, so a groß Reich zum vawoidn,
wo so vui Välka mit untaschiedliche Sprochn lem. Da Nachteil is, doss ma dafia
so vui Zeichn brachd, wias Bedeitunga gibt.



https://bar.wikipedia.org/wiki/SP%C3%96

De SPÖ (Sozjoidemokrotische Partei vo Östareich) is mid 205.224 Mitglieda (2014)
oane vo de zwoa groaßn Patein vo Östareich.

No am easchtn Parteitog 1874 vo da Sozialistischn Partei is si schnell in
gmäßigte und radikale Teile zafoin. De heitige SPÖ is am 31. Dezember 1888 vom
Victor Adler ois Sozialdemokratische Arbeiterpartei Österreichs (SDAPÖ) wieda
vaeinigt worn. Seit 1911 woa de SDAPÖ de stärkste politische Kroft in Östareich.
Beim Ausbruch vom 1. Wejdkriag hots zeascht de stootliche Position gstützt, im
letztn Kriagsjoa hots don aba de Auflösung vo da Monarchie gfordert.

In da nei gwöhdn Nationalversammlung 1918/1919 woa de SDAPÖ de stärkste Fraktion
und bis 1920 mid an da Regierung. 1924 is da paramilitärische Republikanische
Schutzbund gründt worn, 1926 ham si im Linza Programm de radikalan Kräfte
duachgsetzt. 1933 hot da Engelbert Dollfuß as Parlament ausgschoidn, 1934 is
nach schware Kämpfe zwischn Schutzbund und Heimwehr de Sozialdemokratie vabotn
worn.

1945 is de Partei ois Sozialistische Partei Österreichs (SPÖ) nei gründt worn
und da Karl Renner zum Presidenten gwählt worn. De SPÖ war eher
gmäßigt-pragmatisch orientiad und woa in da Konzentrationsregierung und in mehra
Koalitiona mid da ÖVP dabei. 1966 bis 1970 woa de SPÖ in da Opposition. 1970
hots mid'm neia Parteivorsitzenden Bruno Kreisky ois Minderheitsregierung
regiad. Vo 1971 bis 1983 hots don mid absoluter Mehrheit, spada in a Koalition
mit da FPÖ regiad. De Koalition is 1986 aufgelöst worn und de SPÖ war bis 1999
in ana Koalition mit da ÖVP. 1991 hot si de Partei in Sozialdemokratische Partei
Österreichs (SPÖ) umgnennt. Im Jahr 2000 is de SPÖ in d'Opposition ganga. Noch
de Nationalratswahln im Jahr 2006 hot sie mid'm Alfred Gusenbauer de Groaße
Koalition mid da ÖVP gführt, noch da Neiwaoi 2008 is de Koalition mid da ÖVP
mid'm Werner Faymann ois neichn Kanzla foatgsetzt woan. Seit 2016 is da
Christian Kern, a ehemoliga Funktionär bei da ÖBB, estarreichischa
Bundeskaunzla.



https://bar.wikipedia.org/wiki/S%C3%BCdossetien

Südossetien is a seit em Kaukasus-Konflikt zwischn Russland und Georgien 2008 vu
bishea Russland, Nicaragua,Venezuela und Nauru onakonnte Republik.

Politisch offiziell existent is de heitige Republik eascht seit dem 20. April
1922, weil an dem Tog hot die Region an administrativen Status vo da Sowjetunion
aholtn. Bis dohin wor Südossetien Tei vo da Demokratischn Republik Georgien.
Scho zu dea Zeit hobn die Osseten vasuacht, ia Unobhängigkeit z' alongen. Oamol
voa 2008 hot Ossetien scho sei Unobhängigkeit akläat. Des is am 10. Novemba 1989
passiat, is oba vo das Sowjetunion fia nichtig akläat woan und damit woa Kriag.
Da Konflikt hot sich fortgsetzt bis 1992, ois UNO-Druppn in da Region stationiat
woan san. In weitara Folge hot sich Südossetien Georgien angschlossn, während
Nordossetien bei Russland bliebn is. Faktisch olladings is Südossetien
unobhängig bliebn; a Zuastond den Saakaschwili in am 3-Stufen-Plan beenden woit.
2006 hots a Referendum iwa die Unobhängigkeit vo Ossetien gebn, bei dem si 99%
da Bevölkarung fia die Unobhängigkeit ausgsprochn hobn, wobei die Georgier, de
in Südossetien lebn net mitstimmn hobn derfen. 2008 is die ogesponnte Lage
zwischn Russn, Ossetn und Georgier donn in am Kriag eskaliert. Nochdem is oba
bold a Waffenstillstond vaeinboat woan und zgleich hot da russische President
Medwedew Südossetien und Abchasien als unobhängige Stootn onakonnt. Spata is dea
Stoot donn a vo Nicaragua onakonnt woan.

Die ethnische Zuagherigkeit spuit in da Südossetien-Frog a wichtge Rolln. Voam
Südossetien-Konflikt 1989 woan zwoa Drittl da Bevölkarung ethnische Osseten,
ungefeah 25-30% woan Georgier. Des is noch da letztn Voikszählung 1989, de no in
da Sowjetunion durchgfiat woan is. De zwoa Omtssprochn im Stoot san Russisch und
Ossetisch. 95% da Osseten bsitzn a russische Stootsbürgaschoft, womit de aa
Rechte eigroamt san, de Georgier net hobn.

Die Republik Südossetien hot a eigene Vafossung (siehe ossetische Vafossung).
Die Politik weat vo da kommunistischen Partei dominiat, dabei woa da Stootschef
da Ludwig Tschibirow von 1993 bis 2001 und seitdem isses da Eduard Kokoity.
Ondare Partein san Vaterland- und Volkspartei. Am 31. Mai 2009 findn die nechstn
Wohln stott.

Die Wirtschafd vo Südossetien basiat auf da Landwirtschafd, aufm Onbau vo Droad,
Wein und Obst oba aa aufm Gütatransport in die Russische Föderation. Förderungen
hot Südossetien zwischen 1998 und 2008 vu da Eiropäische Union dahoitn.

Kurz voa da Wohl hot Kokoity angkündigt, dass ma 11,5 Milliardn Rubel Hilfe vo
Russland ahoidn weat. Dabei san easchtmols noch'm Kriag 1 Milliardn fia private
Hilfn eiplant. Außadem plant Russland Straßn, Gasleitunga und an Flughofn fia
Südossetien z' baun, de olladings bis auf Weiters in Hond vo am russischn
Stootsuntanehmen bleibn solln. Zudem hot die Inflation, Zeugnberichte noch,
massiv zuagnomma.



https://bar.wikipedia.org/wiki/S%C3%BCdbairisch

Siidboarisch nennt ma de Dialekte, wo im Sidn vom boarischn Sprochraum, vor oim
in Tirol und Karnten gredd wern. De Dialekte hom durch eana Obgschiednheit no
zohlreiche Merkmole vom Urboarischn bewohrt. Siidboarisch weascht aa in Toaen vo
da Staiermork (vuroim in da Weststaiermork) und in de boarischn Sprouchinsln in
Obaitalien und in Slowenien (Krain und da Unterstaiermork; heint nua no
vaoanzlt) gredd. Fost d' gonz Staiermork, d' Soizburga Oipmgai unds Tiaroier
Unterlond ghern zan Iwergongsgebiat zwischn Mittl- und Siidboarisch. Aa s
Zarzarische, s Göttscheabarische (Gottscheearisch) und s Zimbrische seind
siidboarische Dialekte. In Bayern werds nur no in Garmasch-Partakurch G'sprocha.

Dees k entstondna Affrikat kχ (Zwoatn Lautvaschiawung) is sekundär aufs Gebiat
vom westlichn Siidboarischn und vom Hoch- und Hächstalemannischn zruckegonga. Im
Alemannischn is in da waidern Foing s olautnde k gschwundn, sodass d' Affrikat'
im Olaut a typischs Kennzoachn vuroim im Tiaroiarischn woun sand.

As Siidboarische is a recht a inhomogene Sprouchlondschoft, a Obgrenzung is
dezweng nit oafoch. Scho aloa de Klanguntaschiede (Lautung) zwischn
karntnarischn und tirolarischen Dialektn is affolland. Nua de konservativn
Bstandtei vo de Dialekt und de Zuaghearigkeit vo de Lautsystem rechtfeatigt de
Zammfossung ois siidboarische Dialektgruppm..

Afm siidboarischn Gebiet existian aa bedeitande Mindaheitnsprochn. In Kartn is s
Slowenische, in Sidtirol s Ladinische und s Italienische. Da Kontakt vom
Siidboarischn mitm Slowenischn und Romanischn hod auf de Dialekte an meakborn
Einfluss ghobt.

S Tirolarische zoagt a stoarke Ost-West Gliedarung. Vur oim de Linie Innschbruck
- Bozen is a markante Meakmolsgrenz. Nem da storkn Affrikatisiaring is as
hervurstechandste Merkmoi d' Aussprouch vo 'st im Wortinnern ois 'scht
(„Bi'sch[t] nu bai Tro'scht“). Seig is a oitertymlichs Merkmoi und nid durch d'
zwoate Lautvaschiawing entstondn sundern aus oidhochdeitscher Zeid iwerblim.
Seig beziangd deitsche Lenwärter in westslawische Sprouchn (z. Bsp. poinisch
żołd [Sold]). Bis heit hod si seig baim 'st im Wortinnern no im Pfäizischn,
Alemannischn und Tiaroiarischn dahoidn. s 'sp weascht aa im Mittlboarischn im
Wortinnern ois 'schp gredt (z. Bsp. Ka'schpal, da er'schte, da Dur'scht), wai rs
im Inlaut ois rsch in schiager oie boarischn Mundortn ausgsprochn weascht.

Verbm endn im Infinitiav und im Plural wia im Schriftdeitschn grundsätzlih auf
n. s ei daschaint ois oa (hoa'ss ischs). s Tiaroiarische weascht in Nordtiaroi
(im sognonntn Tiaroier Mittl- und Owerlond), in gonz Sidtiaroi und in ner
Iwergongsvariantn in Osttiaroi gredt. D' Osttiaroier Mundort get nämlich
oimälich ins Karntnarische iwer. Da Werdnfejser Dialekt rundum
Garmisch-Partnkirchn und Mittnwoid gheascht emfois zan Tiaroiarischn.

Im Tiaroier Owerlond rundum Londeck, im Arlberggebiat und de dahinter liagatn
Seitntoier is da alemannische Aischlog nid zan iwerhärn. Oie Infinitiave und
Plurale endn auf a (valiara, stossa usw.). Da Grosstoae vom Ausserfern mid da
Bezirkshauptsoud Raitte redt beraits an alemannischn Dialekt, der wos zan
Schwobischn zan zejn is („Tiaroier Schwobisch“ entspricht an Ostollgaia
Dialekt).

De ondane grosse siidboarische Kernmundort is as Karntnarische. Wias
Ostmittlboarische vafijgts iwer a kompakts slawischs Substrat. Karntn is im
friaran Mittloiter und driwer ausse vo slawische Stämm bewont woun; nouch da
boarischn Londnoum sand d' Slawn (d' Windischn) oimälich assimiliart woun, si
homd ower Spurn in da boarischn Mundort vo Karntn hinterloussn. D' woache
Sprouchmelodi vom Kärntnarischn darinnascht heit no ans Sidslawische, vij
Aingnom endn auf -ig (slow. -ik) und aa oanige Mundortwärter koarespondiarn mi'm
Slawischn. Typische Merkmoie vom Karntarischn sand d' ondane Vatoalung vo da
Vokalquantität und sonftane Affrikatisiaring (wia stimmhofts „gg“)

Aussadem kennzoachnt as Karntnarische a storche Lautvadunkling (s hochdeitsche
„a“ weascht oft za „ò“ stott za „å“) und im Sidn d' Monoftongiaring vo mhd. „ei“
za „à“ (z. Bsp.: Dòs wàss i nit).

As uaspringliche Siidboarische kennt koa r-Vokalisiarung, si is ower decht ind
Stoudtmundortn am Vurdringa. Noch Vokaln weascht l do nid vokalisiascht, ois
Vurstufm ower e und i vur l grundescht (z. Bsp. Mülch). In d' Städ is d'
l-Vokalisiaring im Vurruckn (sogor bai d' Aingnom' wia z. Bsp. Höga fir
Hochdeitsch: Helga). Waideaschts unterschain oanige siidboarische Mundortn
Storche- und Schwochlaute, wia in Doch neem Tog, s oide k is in Karntn und in
Toaen vo Tiaroi und 'm Lond Soizburg lautvaschom zua kʰ (Affrikatum), wia z.
Bsp. in Kʰlea (fir Hochdeitsch: Klee). De Affrikatt steind a Fonem dor (vaglaich
s Minimalpoar rukn/rukʰn)

A Karaktaristikum vom Karntnarischn is d' sognonnte Karntner Dehnung: aufgrund
vo da Interferenz mim Slowenischn wernd vij Sejbstlautt entgeng da hochdeitschn
Norm long ausgsprochn, z. Bsp.: „låås lei lààfm“. De Dascheinig houd za da
Foing, dass z. Bsp. d' Wärschter (in Deitsch) „Ofen“ und „offen“ lautlich
zommfoind za „Oofm“, emso d' Wärschter „Wiese“ und „wissen“ za wiisn.

Im Tiaroier Unterlond (Kitzbichi, Kufstoa, St. Johann in Tiaroi und'm
Koasergebiarg) redt ma nid Sid- sundern (Sid)mittlboarisch („L“-Vokalisiarung,
„st“ im Wurtinnern... mid da Ausnom vo da tendenziejn Affriaktisiaring toaet s
oie Merkmoie mi'm Westmittlboarischn). In d' Orn vo „Auswärschtige“ klingts
wiara heaschtane Variantn vom Owerboarischn, mid dems osijst vällig
iweroastimmt. D' Infinitiave endn nouch n-, ng- und m- auf -a (singa, kemma)
sist auf -n.

Gmoasom mid da unter da Rubrik „Mittlboarisch“ vamerktn oipinen
Iwergongsdialektn toaets „Unterländische“ aa oanige lautliche Gmoasomkaitn wia
d' iweroi oztreffatn, moast dezentn Affikata. D' Mundortn vo d' Soizburga
Gebirgsgai sand oiesomt Bruckndialekte (Sidmittlboarisch). D' Pinzgauer Mundort
vooitt si waidgehascht wia de vom Tiaroier Unterlond, da Pongauer Dialekt zoagt
donauboarische und da Lungauer Dialekt Karntnarische Aifliss.



https://bar.wikipedia.org/wiki/Russische_Sprache

De russische Sproch (friacha aa: Grossrussisch; im Russischn: русский язык) is
de slawische Sproch mit dena meisten Sprechan und güt ois Wödsproch. Sie büdt
zaumen mitn Ukrainischn (friacha aa Klaarussisch), in Weißrussischn und dem
Russischn de Gruppn vo de ostslawischn Sprochn und wiad mitn kyrillischn
Alphabet gschriem, mit bestimmtn russischn Bsundaheitn. De russische
Standardsproch basiat auf dena mittlrussischn Mundoatn vo da Gegend um Moskau.

Russisch wird haid vo zirka 240 bis 280 Milliona Menschn gsprochen. Es is in da
gonzen ehemalign Sowjetunion weitverbreitet, auch in Osteuropa kenna viele Leit
russisch sprechn.

Noad-estlich vo ana Linie vom Ladogasee üba Nowgorod und Jaroslawl bis
Joschkar-Ola. De Mundoat is duach a kloa ausgsprochans unbetontes „o“ (оканье –
Okanje), a gutturals „g“ und a hoats „t“ charakterisiat.

De Neadliche Grene valauft vo Sankt-Petersburg üba Nowgorod und Iwanowo bis
Nischni Nowgorod und Tscheboksary, de südliche vo Welikije Luki üba Moskau bis
Pensa. In dem Gebiet neadliche ois wiara südliche Sprocheignoatn. Im Westn is
des unbetonte „o“ a „o“, im Ostn a „a“ (аканье – Akanje).

Im Bereich südlich von Welikije Luki üba Rjasan bis Tambow. Do spricht ma s
unbetonte „o“ ois „a“, a frikativs „g“ und a waaces „t“.



https://bar.wikipedia.org/wiki/Rote_Armee

De Rote Orwata- und Bauanarmee (russ. Рабоче-крестьянская Красная Армия/
Rabotsche-krestjanskaja Krasnaja Armija (PKKA oder RKKA), kuaz Красная Армия:
Rote Armee) woa de Bezeichnung fias Heer und de Luftwoffm vo Sowjetrussland bzw.
ab 1922 vo da Sowjetunion. Sie staumt aus da unmittlboan Zeit noch da
Oktoberrevolution. De Bolschewistn domois a Armee aufbaut, de wos im russischn
Biagakriag da Weißn Armee (Owabegriff fia olle gegnarischn Streitkräfte)
gegniwagstaundn is. Seit 1946 hod de Rote Armee offiziö Sowjetarmee
(russ. Советская Армия (СА)/Sowjetskaja Armija) ghaßn.

Obwoi de Rote Armee, bzw. ab 1946 de Sowjetarmee, nua de Landstreitkräfte,
Luftstreitkräfte, Luftverteidigung (ab 1948) und de Strategische Raketentruppn
(ab 1960) owa ned de Marine, umfosst hot, is da Begriff oft aa ois Synonym fia
de 'sowjetischen Streitkräfte vawendt wuan.

De Rote Armee is duach an Beschluss vom Rot vo de Voikskommissare am
15. Jennajul./ 28. Jenna 1918greg. auf da Grundlog vo da Rotn Garde gründt wuan.
De Umsetzung vo dem Beschluss is vua oim vom Leo Trotzki,Voikskommissar fias
Militärwesen, organisiat wuan. Ea hot dabei aa auf de Hüf vo Militärspezialistn
aus da ehemolign zaristischn Armee zruckgriffn.

Bei iara Grindung woa de Rote Armee a Freiwüllignarmee ohne Dienstgrad und ohne
Raungobzeichn oda sunstige Heavuahebung vo aanzlnan Funktionsträgan. Damit soits
Ideal vo da Gleichheit vo oin Menschen betont wean. Kommandiarende san
demokratisch gwöht wuan und a Beföh vo an Offizia hod duach Untagebene diskutiat
und obglehnt wean kenna. Da Grund dafia woa easchtns de Organisation vo da
Vualaifaorganisation de Rotn Garden und zwatns de bolschewistische
Friednspropaganda vua da Oktoberrevolution, de wos de Soidotn vo da Zarenarmee
zum Widerstaund geng iare Offiziare aufgruafn hot. Zua Steigarung vo da
militärischn Effizienz, is des System owa kuaz noch da Grindung vo da Rotn Armee
vom Kriagskommissar Trotzki aufghom wuan. Mit Untastützung vom Lenin hot da
Trotzki a Offiziashierarchie eigfiat.

De easchte Hierarchie wos eigfiaht wuan is, woan Dienststön. Aus dena san späda
de Dienstgrad entstaundn. Vü vo de easchntn Offiziere san aus da zaristischn
Armee bzw. Weißen Armee kumma, de Besetzung vom easchtn Generalstab fost
ausschließlich. Jedn Vabaund vo da Rotn Armee bis zua Bataillonsebene is a
Politkommisar (Politruk, политический руководитель) zuteit wuan. Da Politruk hod
Befehle, de gegn de Prinzipien vo da KPdSU vastessn hom, außa Kroft setzn kena.
Des woa zwoar fia de militärische Effizienz ned imma optimal, owa hod de
politische Loyalität vo da Armee zua Partei sichagstöd.

De Friednsstärkn vo de sowjetischen Streitkräfte is am End vo de 1920ar-Joa ba
insgsamt rund 700.000 Maun glegn und bis 1933 auf mehr ois a Million aungwochsn.



https://bar.wikipedia.org/wiki/Rosenheim

D' Stod Rousnam oda aa Rousnham, Rosnheim bzw. Roasnham (Hochdeitsch: Rosenheim)
is a greisfreie Stod und z'gleich Greisstod vom Landgreis Rousnam (Obabayern).
Ois oans vo 23 boarische Obazentren werd Rousnam ois wiatschoftlicha und
kuituareja Mittlpunkt vom sidostboarischn Raum oogseng. Rousnam hot zirka 62.000
Eihwohna (2015) und is noch Minga und Inglstod de drittgreste Stod in Obabayern.
Rousnam, d.h. da Bereich um des heitige Langapfunzn und Leonhardspfunzn, war
scho in da Remazeit da wichtigste Innübergang zwischn de remischn Provinzn
Noricum und Rätien und war zwischn Aying (Isinisca) und Seebruck (Bedaium) an da
remischn Militärstraß Via Julia vo Augschburg noch Soizburg gleng, wia de
remische Straßenkartn Tabula Peutingeriana ausm 4. Jahrhundat zoagt. Da
lateinische Nam war Pons Aeni, des hoaßt nix andas wia "Innbruckn".

De Stod is a wichtiga Vakeasknotenpunkt zwischn Minga (uma 60 km nordwestli),
Soizburg (uma 80 km östli) und Innsbruck (uma 110 km sidwestli) und aa am
Brennerpass noch Italien (uma 130 km). Duach Rousnam führn de Eisnbohstreckn
Minga–Soizburg und Minga–Verona/Italien und aa de östareichische
Eisnboh-Transitstreck Soizburg–Innsbruck. In da Nachan vo da Stod liegt as
Autobohdreieck Inntal, wo d Inntal-Autoboh vo da Autoboh Minga–Soizburg abzweigt
(schaug aa Vakeah). Rousnam hot wenga seina Lage an houchn Freizeitwert; in da
Umgebung vo ebba 25 km gibts an Keamsää, an Simsää und a bor weitere Badesäan
und aa de Beag vom neadlichn Oipnrond Wendlstoa, Houchries und Kampenwand, de
zum Schifahren, Wandern, Mountainbiken und Gleitschirm-/Drachafliang eiladn.

De Landschaft unmittelbar um Rousnam is in ihrer iatzigen Form in da letztn
Eiszeit duach des Vorrucka vom Inntoigletscha und spada duach den Rosnheimer See
prägt worn. Da See hot se no vor etwa 10.000 Joa iwa s gounze Inntoi bis in de
Gengad vo Wassaburg, guat 25 km neadli vo Rousnam, dastreckt. No heit is an vui
Stejn rings um de Joa zu erkennen, wia da friarane flache Säägrund auf oan
Schlog in de relativ gache Uferbeschung iwagäht.

De Stod is in da gemäßigtn Klimazone. De duachschnittliche Joaestemparatur in
Rousnam is 8,3 °C. De ollerwärman Monat san da Juli und da August mit
duachschnittli 17,9 beziehungsweise 17,1 °C und de kejdestn da Dezemba und da
Jenna mit -0,5 beziehungsweise -1,4 °C im Mittel. Da Joaresniedaschlog liegt mit
1091,2 mm deutlich iwam gsamtdeitschn Duachschnitt vo 700 mm.

De Entwicklung war schon oiwai bestimmt vo da ginstign Lage an de wichtigen
Vakeasachsen in Nord-Sid-Richtung (zwischn Passau/Rengschburg und am
Brenner/Norditalien) bzw. Ost-West-Richtung (zwischn Augschburg/Minga und
Soizburg).

Scho in da Remazeit war Pons Aeni (lat. fia „Bruckn iwan Inn“, a
Siedlungsbereich um as heitige Langapfunzn und Leonhardspfunzn neadli vo
Rousnam, Flusskilometa 180,8) da wichtigste Innübergang zwischn de remischen
Provinzn Noricum und Rätien. Pons Aeni war zwischn Aying (Isinisca) und Seebruck
(Bedaium) an da remischen Militärstrass Via Julia vo Augschburg noch Soizburg,
wia de remische Strassnkarte Tabula Peutingeriana ausm 4. Joahundert zoagt.

Da Ursprung vom Stodnama is net eindeitig gsichat. Im Joa 1234 werd easchtmois
de Burg Roosnheim am östlichen Innufa erwähnt, afm heitign Schlossberg, obahalb
vo da neia Innbruck. Möglicherweise geht da Nam Rosnheim auf des Rosenwappn vo
de Wassaburger Hallgrafen, de Erbauer vo da Burg, zruck. A andre Theorie sagt,
dass da Nam ursprünglich Rossenheim gwen is, abgleitet vo de Rooß, de im
Mittloita dazua hergnuma worn san, dass ma Transportschiff flussaufwärts zong
hod, und fia des in Rosnheim grousse Stallungen gem hot. No heit vawendte
Straßnnama wia Am Esbaum (da Baum, an dem de Rooß äsn) oda Am Roßacka san a
möglicher Hinweis drauf. A andane Theorie sagt, daß aar a Wortvarwandtschaft
bestenga kunnt zu Roas, Roze oda Ried, was friara Sumpf- und Torfgebiet
bezeichnet hot, de um Rosnheim herum heit no oozumtreffa san – klar ersichtlich
aa duach den Nama vo da Rosnheimer Nochbarstod Kolbermoor. A Beispui fia oane vo
de oidn Bezeichnunga is Riadering in da Nachan vo da Stod. Möglicherweis is da
Name Rosnheim abar aa vom Leitnam Roso/Hrodo abgleitet. De wortwörtlich
scheenste Theorie is, dass ma friaras zu schene Deandln a 'Roasn' gsogd hot.
Schon de Innschiffer soin gwisst ham, dass s in dera Stod bsunders vui
Schönheitn zum Bewundern gabat. De vo de Schiffer gern oogsteierte Stod kriagat
so de Bezeichnung „Hoamat vo de Roasn“ - oiso Roasnheim. Weniger gern werd de
Theorie anerkannt, dass Roasn evtl. aa bezahlbare Schönheitn gwen sei kunntn.

In ebba zua Zeit vo da Easchtawähnung vo da Buag im Joa 1234 is Rousnam im 13.
Joahundat am westlichn Ufer ois Ansiedlung vo Schifffsleid entstandn. Wei des
Gelände an da Innbruckn iwa lange Zeit wengam sumpfign Boon bei da
Mangfallmindung net bebaut wern hat kinna, is de Siedlung a baar hundat Meta
davo entfernt; drum is as Stodzentrum vo Rousnam net wia woandas direkt am
Wossa.

Da Ort hot schnej an Bedeitung gwuna ois Umschlagplatz fia olle Oatn vo Giata,
de auf dem Inn transportiert worn san (Viecha, Troad, Seide, Waffn, Soiz) und
hot 1328 as Marktrecht griagt. De Rousnhama Schifffsmoasta sand in dera Epochn
duach den regen Warentransport, der si zwischn Hall in Tirol an Inn und d Donau
owe bis noch Wean und Budapest dastreckt, zimle reich worn. Bis in etwa 1600 hot
si de Siedlung zu oam vo de gresstn und bedeitendstn Märkte vo Bayern
entwickelt, aa wenn Rousnam as Stodrecht eascht 1864 vom boarischn Kine Ludwig
II. griagd hot. Da wiatschoftliche Niedergang kimmt im Lauf vom 17. Joahundat im
Zug vom Ruckgang vo da Innschifffahrt und de Folgn vom Dreißgjaarign Kriag.
Dazua kemman a Pestepidemie (1634) und a Marktbrand (1641).

Im 19. Joahundat konn se Rousnam zu aram wirtschafdlichn Zentrum im
sidostboarischn Raum entwickeln: 1810 werd da Ort noch Reichahoi und Traunstoa
zum Standort vo da drittn boarischn Saline. A friare Art vo da Pipeline aus Hoiz
bringt Sole vo de Soizbergwerk im Raum Reichahoi bis zua Rousnama Saline. Duach
des Sieden vom Soiz werd de Innstod zu aram Zentrum vo da boarischn
Soizproduktion, bis de Saline 1958 gschlossn werd. An weitern Aufschwung bringt
da friare Anschluss an d Eisnboh. 1858 werd da Rousnama Bohhof eigweiht, der si
aba boid ois z kloa und fia de weitere Stodentwicklung hinderlich erweisn soi;
scho 1876 ziagt er an sein iatzigen Platz um. De oide Bohlinie is zua
schnurgeraden Duachgangsstrass (heit Rathaus- und Prinzregentenstrass,
wichtigste Rousnama Vakeahsachsn, vom Nordwestn zum Sidostn vo da Stod) worn, da
Lokschuppen vom easchtn Bohhof dient heit ois Ausstejungszentrum, da oide Bohhof
direkt visavi is seit 1878 as Rathaus - und dient in da ZDF-Vorabendserie „De
Rosnheim-Cops“ ois Kulisse vom Polizeipräsidium. De wiatschoftliche Blüte vom
Schluss vom 19. und am Afang vom 20. Joahundat macht an Grinderzeit- und
Jugendstil (und sei regionale Ausprägung, an Heimatstil) zum wichtigsten
Baustil, der heit no as Stodbuidl bestimmt. So is im Behördenviertel um as
heitige Rathaus aa de evangelische Erlöserkirch im neogotischn Klinkerstui fia d
Evangelisch-lutherische Pfarrei baut worn, und dea Stui is in Rousnam sejddn.
Zum Anfang vom 20. Joahundat warn in Rousnam no nein Brauareien, de heit im Nama
vo Gaststätten dahoitn san (Duschl-, Hof-, Mail-, Pernloher-, Stern-, Weißbräu).
Bis heit überlebt ham nur da AuerBräu und da Flötzinger Bräu, de u. a. as
Märzenbier fias Rosnheimer Herbstfest liefern, und aar as Bierbichler-Weißbräu.

Im Joa 1978 is des Stodgebiet im Zug vo de Gmoareform um wesentliche Teile vo da
Gmoan Aising, Pang und Westerndorf St. Peter erweitert worn. Habbing ghead scho
seit 1967 zua Stod.

45.592 Biarga warn wahlberechtigt und de Woibeteiligung war bei 40,81 %. S gab
80 Stimmbezirke. Stand: 2. April 2014, 08:58:03 Uhr.

Des Woppn vo da Stod Rosnheim zoagt a weiße Rosn auf rotem Untergrund. Des ko
auf des ehemalige Woppn vo Wassaburg am Inn zruckgeführt wern, wei Wassaburg
Rosnheim bis 1247 regiert hod. Des ejdeste bekannte Siegel vo da Stod Rosnheim
stammt ausm Joa 1374 und zoagt bereits de Rosn, de bis heit net verändert worn
is. Oanzige Ausnahm is a Bild vom Apian, was um as Joa 1568 entstandn is und a
Bordüre um de Rosn zoagt. Zudem gibts jetz scho länga a Logo vo da Stod
Rosnheim. Darauf is wiedarum de Rosn, de aa aufm Woppn is, zum findn.

De Stod Rosnheim is Ausrichter vo da Landesgartenschau 2010. In Vorbereitung vo
dera Veranstaltung wern groaße Umbaumaßnahmen in Innenstod und an Mangfall und
Inn as Stodbuidl nei prägn und auf d Landesgartenschau 2010 ausrichten. So werd
da Bahnhof seit Mai 2008 aufwendig barrierefrei umbaut.

Rosnheim hot a lange Eishockeytradition. De Anfänge vom Eishockey-Sport reichn
zruck bis ins Joa 1928. Somit ghert Rosnheim zsamma mit Füssen,
Garmisch-Partnkira und Bad Dejz zu de ejdestn Eishockey-Standort in Bayern. Da
Sportbund DJK Rosnheim (SBR) is 1982, 1985 und 1989 deitscha Moasta worn und
erreicht 1988, 1990 und 1992 des Finale um de deitsche Moastaschaft. 1993 foigt
da freiwillige Abstieg in de zwoate Bundesliga. Mit a aus dem eigna nochwuchs
buidten Mannschaft glingt da sofortige Wiederaufstieg in de easchte Bundesliga.
1994 is de easchte Bundesliga in de DEL umgewandelt worn, zu de
Grindungsmitgliedan zejt da SBR. De Eishockeyabteilung is vom Stammverein
Sportbund DJK Rosnheim abgespaltn und in de Starbulls Rosnheim GmbH umgwandelt
worn. Noch mehra Joar in da DEL is de Lizenz noch Iserlohn verkafft worn. Da
Verein muaß ois Starbulls Rosnheim e. V. in da untastn bayerischen Liga wieda vo
vorn oofanga, schafft aba in da Saison 2003/2004 den Aufstieg in de Oberliga
(dritthechste Liga). Groaßa Wert werd bei den Starbulls Rosnheim auf de
Eishockey-Nachwuchsarbeit gelegt. Aushängeschuidl is dabei de DNL-Mannschaft, de
in da Saison 2005/2006 de Deitsche Vizemoastachaft erringt. Da greßte vo
insgesamt acht Fuaßboivaeine is da TSV 1860 Rosnheim. De easchte Mannschaft hot
scho mehrmois in da Bayernliga gspuit und ghert momentan (2007) da Landesliga
Süd oo. Mit insgesamt 11 Mannschaftn werd beim TSV 1860 Rosnheim a sehr
intensive Jugendarbeit betrieben. In da Saison 2006/2007 schafft aa da Sportbund
Rosnheim den Aufstieg in de Landesliga Süd. De Mitglieda vom Kajak-Klub Rosnheim
(KKR) erzieln internationale Erfolge. Sogar Welt- und Europamoasta (zum Beispui
Claudia Brokof) gengan aus den Reihn vom Vaein hervor und aa aktuell ghern
Athleten vom KKR zua internationaln Spitze. Da deitschn und teilweis
internationalen Spitze ghern aa Sportlerinnen und Sportler in de Disziplinen
Badminton (PTSV Rosnheim), Boxen (ASV Happing), Leichtathletik (TSV 1860
Rosnheim), Faustball (MTV Rosnheim), Rock'n'-Roll-Tanzsport (Rock'n'-Roll-Club
Rosnheim) und aa Schi-/Snowboardfohrer und Kampfsportler mehrar Vaeine oo. De
vier mitgliedstärksten Breitensportvereine vo Rosnheim san de Sektion Rosnheim
vom Deitschen Alpenverein, SB/DJK Rosnheim, da Schiclub Aising-Pang und aa da
TSV 1860 Rosnheim. De greßten Sportstätten vo Rosnheim san des städtische
Eisstadion (Kathrein-Stadion), des fia 6300 Zuaschauer Platz bietet, de
Gabor-Halle (1200 Plätze) und no des Jahnstadion vom TSV 1860 Rosnheim und da
Campus des SB/DJK Rosnheim.

Rosnheim is ois Zentrum vo am Ballungsraum vo in ebba 150.000 Eihwohna de
wichtigste Einkaufsstod im gesamten südostoberbayerischen Raum. Sie bietet a
umfassendes Angebot in de Bereichn Bekleidung, Einrichtung (drei groouße
Möbelhäuser), Unterhoitungselektronik, Schmuck, Dienstleistungen und
Gastronomie. Da überwiegend vo mittelständischer Wirtschafd geprägten Stod is'
glunga, vor oim im traditionelln Rosnheimer Bereich Hoiz a eigenes Profil zu
entwickeln. Rosnheim is da Sitz vo mehra, teilweis international agierende
hoizverarbeitenda Unternehma. De Bandbreite reicht vo da Herstellung vo
Parkettbödn bis zua Fenstertechnik. Den Betrieben da Hoizbranche steht dabei des
Wissen mehrar Ausbildungsstätten vor Ort zua Verfügung ('schaug unta „Schui und
Buidung“). De Stod Rosnheim fördert de Hoiztechnik duach den Ausbau vom Holz-,
Informations- und Technologiezentrums (HIT). No a wirtschaftlicher Schwerpunkt
liegt in da Informations- und Kommunikationstechnik. Rosnheimer Unternehma san
aa international vor oim in de Bereichn Antennen-, Funk- und
Telekommunikationstechnik, Softwareentwicklung, IT-Dienstleistungen und
Consulting tätig. Weltweit bekannte Unternehmen aus Rosnheim san Gabor shoes, de
Hamberger Industriewerke GmbH (Parkettmarke HARO), Kathrein (Antennen,
Elektronik), Schattdecor (Dekordruck) oda Klepper (Faltboote).

Zum 30.6.2005 hot de Stod Rosnheim 27.600 sozialvasicherungspflichtige
Beschäftigte.

Ans überregionale Strassnnetz is Rosnheim iwa de Autobahnan A8 Minga–Soizburg
und A93 Rosnheim–Kufstein und aa d B 15 oobundn. De B 15 is im Summa 2005
zwischn da Autobahn und da „Panorama-Greizung“ auf vier Spuren ausbaut worn.
Langfristig is a autobahnähnlicher Neibau vo da B 15, de B 15neu, zwischn
Rengschburg, Landshut und Rosnheim plant. Seit etla Joar werd aa üba a Reihe vo
Umgehungsstrassn nochdacht, damid d Innenstod vom Vakea entlast werd. Noch
langer Planung is 2005 mitn Bau vo da südlichen Umgehung Panorama-Schwoag
oogfanga worn. Des Vorhabn war umstrittn, wei de Straß de Koitnauen, a
Landschaftsschutzgebiet, duachquert. A Voiksentscheid im Joa 2003 is aba
zugunstn vo da Strass ausganga. Sie is im Mai 2007 fertiggstellt worn. Weitere
Projekte san d Westtangente Rosnheim, fia de 2006 da Planfeststellungsbeschluss
erfoigt is, und de dritte Innbruck, de an Inn beim Ortsteil Langapfunzn
überquern soll.

Mit am Volumen vo täglich rund 20.000 Fahrgäst is da Bahnhof Rosnheim da
siebtgreßte Bahnhof in Bayern. Rosnheim is a Eisenbahnknotenpunkt und werd vo
den Bahnstreckn Minga–Kufstoa (Kursbuachstreck 950), Minga–Soizburg
(Kursbuachstreck 951), Rosnheim–Muidorf (Kursbuachstreck 944) und
Rosnheim–Hoizkircha (Mangfotoibahn, Kursbuachstreck 958) berührt. De
Östareichischen Bundesbahna fahrn auf da Verbindung Soizburg–Landl/Rosnheim (–
Kufstoa) im Zweistundntakt ohne Halt mit Fernzig vo Wean und Soizburg noch
Innschbruck und Vorarlberg iwa de Rosnheimer Kurvn. In Vorbereitung auf de
Landesgartenschau 2010 werd seit Mai 2008 da Bahnhof aufwendig barrierefrei
ausbaut und mit aram Tunell a elegante Verbindung zwischn am Stodzentrum und den
südlichen Stodgebiet hergstellt. Dabei werd de ganz Zeit allierter Luftaufnahmn
ausgwert und Munitionsreste gsuacht, damit des Tunell zwischn am Hammerboch (der
wo unterm Bahnhof durchfliasst) und am Empfangsgebäude baut wern ko. Des ziagt
aa Veränderungn vo da Oberleitungsgeometrie noch se.

Da Regionalverkehr Oberbayern biett Anbindunga vo de Gmoandn vom Landgreis mit
der Stod Rousnham und den benachbarten Landkreise. Da Stodbusvakea werd vo aram
privaten Busunternehma eigenwirtschaftlich, d.h. ohne kommunale Beteiligung und
fost ganz ohne Zuaschüss vo da öffentlichn Hand, bedrim. Des Unternehma betreibt
12 Stodbuslinien und aa 4 Nochtvakeaslinien, de montags und dienstags vo fimfe
in da fria bis neine aufd nocht vakean, mittwochs und donnasdogss vo 5e in da
fria bis 11e aufd nocht, freitags vo 5 bis 2 Uhr und samstags vo 8 bis 2 Uhr. De
kleanan Stodteile am Stodrand (Westerndorf am Wasen, Unterfürstätt, Langapfunzn,
Happing, Kastenau) san im Stundntakt oobundn, de Haupt-Wohngebiet und
-eirichtunga (Pang, Oasing, Oasingerwies, Aicherpark, Fachhochschui, Traberhof)
im 15-Minutn-Takt. De Linien 8 und 9 bindn de Nochbarstod Kolbermoor im
30-Minutn-Takt oo. Da Nochtvakea fahrt in vier Ringlinien fast alle Stodteile
oo, ausgenommen Egarten, Unterfürstätt und Oberwöhr. De zentrale Bushaltestelle
Stodmitte dient ois Vaknüpfungspunkt mit Info-Center im Ticketzentrum. Üba
4 Mio. Fahrgäste nutzen an Rosnheimer Stodbusvakea im Joa 2006. An Sunn- und
Feiertag findt koa Stodbusvakea statt, im Gengsatz zu ähnlich grouße Städt wia
beispuisweis Landshuad.

Seit 1989 gibts in Rosnheim des Lokalradio Charivari und seit 2001 den
Jugendsender Radio Galaxy. De Sendefrequenzen san 92,3 MHz und 96,7 MHz fia
Radio Charivari, 106,6 MHz fia Radio Galaxy. Bereits 1987 geht des
Regionalfernsehen Rosenheim (RFR) im Kabelnetz an den Start. Anfang 2004 is des
Sendegebiet um de Landgreis Mühldorf, Oidäding, Traunstein und Berchtesgadener
Land erweitert und des RFR in RFO (Regionalfernsehen Oberbayern) umbenannt; es
erreicht inzwischn in etwa a halbe Million potenzieller Zuaschaua. De
Verbreitung erfoigt iwa diverse Kabelnetze in Sidostbayern, iwa DVB-T, iwa
Antenne und aa digital iwa Satellit (DVB-S) auf Astra 19,2° Ost. Des
Oberbayerische Voiksblatt (OVB) is de Regionalzeidung in Stod und Landgreis
Rosnheim und im Landgreis Mühldorf und aa im westlichn Teil vom Landgreis
Traunstein. Sie erreicht mit de Regionalausgabn a Druckauflage vo knapp 80.000
Exemplarn und rund 220.000 Leser in da Region. Seit Beginn 2007 erscheint de
pressewoche nei auf dem Rosnheimer Zeidungsmarkt. Des kostenpflichtige
Wochenblattl werd in Rosnheim verlegt. Außadem deckn den Landgreis Rosnheim
foigende Anzeigenblätter ob: Des kostnlose Anzeignblattl Rosnheimer Nochrichten
werd herausgem vo da INNdependent Media GmbH, a Tochter da östareichischn
Verlagsgruppe Soizburga Nochrichtn. Des Blatt erreicht in etwa 175.000 Haushalte
in de Landgreis Rosnheim, Traunstein und Berchtsgoan und is somit de
auflagnstärkste Wochnzeidung zwischn Minga und Soizburg. De Rosnheimer
Nochrichtn erscheinan seit dem 9.8.2007 im kompakten Halbberliner Format. Seit
1986 erscheint in Rosnheim, Cheamgau, Mangfalltal und aa Wassaburg de
Wochenzeitung blick, und werd vo da Blickpunkt Verlags-GmbH & Co. KG herausgem.
Des kostnlose Anzeignblattl erscheint im halbrheinischen Format und berichtet
iwa lokale Veranstaltungen und Nochrichtn. De Auflage belafft si derzeit auf in
etwa 82.000 Exemplare. Des echo erscheint ebenso oi Woch und werd vo da Pons
Aeni Verlag GmbH in Rosnheim herausgem. Des kostnlose Anzeignblattl erreicht im
Landgreis Rosnheim in etwa 78.000 Haushalt. . blick und echo san Mitglied in da
Anzeignblattgruppn Sidbayern.

In Rosnheim bestengan 15 Schuin mit 8500 Schuikinda unta da Trägaschaft da Stod
Rosnheim. Darunter san zehn Grund- und Hauptschuin, a Sonderpädagogisches
Förderzentrum, zwoa Realschuin und drei Gymnasien. Zudem gibts a private
Wirtschafdsschui, a Fachoberschui und aa a damit vabundne Berufsoberschui, zwoa
Berufsschuin, fimf Berufsfachschuin fia vaschiedne Ausbuidungsberufe und de
Hoachschui Rosnheim. Duach den Fachbereich Hoiztechnik da Fachhochschui mit seim
Lehrinstitut da Hoizwirtschaft und Kunststofftechnik und aa de Staatliche
Fachschui fia Hoiztechnik, de in Rosnheim Hoizingenieure, -wirte und -techniker
ausbildn, knüpft Rosnheim an sei joahundertelange Tradition ois Zentrum vom
obaboarischn Hoizhandl, da Hoizgewinnung und -bearbeitung oo.



https://bar.wikipedia.org/wiki/Robert_Mugabe

Da Robert Gabriel Mugabe (*21. Feba 1924) is seit 1980 s'Stootsobahaupt und
seitm 87a-Joa Stootspresident vu Simbabwe, am Laund im südlichn Afrika. Außadem
is ea da Aunführa vu da Partei ZANU-PF. Am Aufaung hod ma in eam nu an guadn
Führa und an Hoffnungsträga vum schworzafrikanischn Raum gseng, dea si fia
d'Vasöhung vu de schwoazn und weißn Leid in Simbabwe eisetzt; heid steht ea oba
in da Kritik, weil sei Führungsstil is imma diktatorischa woan und voa oim seit
da Joahtausndwendn nimmt as mit de Menschnrechte aa nimma gaunz so genau. Sei
Laund is desweng in da Zwischnzeit ausm Commonwealth ausgschlossn woan und ea
söiwa deaf außa zu UNO-Vaaunstoitungen nimma ind Eiropäische Union eireisn.

Da Mugabe is da Region Fort-Victoria (heit: Masvingo) ois Sohn vu am Tischla afd
Wöd kemma und im heidign Zvimba-Distrikt afgwoxn. Ea hod zwoa ödare Briada
ghobt, de beide boid gstoam san, und an jingan. Sei Vota hod eam 1934 aa nu
valossn miassn, damit a wo a Oawad findt.

Eazong woan is a streng katholisch und es is bei de Jesuitn und Maristn in d
Schui gaunga. Mit 17 Joa hod a in Südafrika an da Fort-Hare-Uni zum Studian
augfaunga und hod daun weidagmocht an Unis in Driefontein, Salisbury, Gwelo,
Tansania und Accra, wo ea af sei spädare Frau, d'Sally Hayfron, gstoßn is, de a
1961 in Salisbury gheirat hod und de eam an Buam geboan hod, nämli im 63a-Joa in
Nhamodzenyika.

1984 hod a in Ehrndokta vu da Uni in Edinburgh kriagt, dea eam 2007 weng seina
Politik wieda gnumma woan is. Des woa s'easchte Moi übahaupt, dass a britische
Uni an Ehrendoktortitl zruckzong hod. Außadem is a seit 1994 a Knight Commander
vum Order of the British Empire. Aa bei dem Titl is schau probiat woan, dass ma
eam an wieda wegnimmt, wos oba ned highaut hod.

Nochm Studium in Accra is a noch Südrhodesien, des woa s'domolige Simbabwe,
zruckgaunga und is ois bekennenda Marxist da "Nazjonaldemokratischn Partei" NDP
beitredn, de wos si späda in ZAPU umbnamslt hod. 1963 hod a de Partei valossn
damit a mit aundare de ZANU-Partei gründn hot kina. Mit am vu de aundan
Grindungsmitglieda hod a si oba boid zstrittn und seit dem Moment is a da
Aunführa vum militantn Flügi vu da ZANU.

1964 hod ma eam und aundare Revoluzjonäre vahoft und 10 Joa laung eigsperrt. In
deara Zeit hod a a Feanstudium gmocht und damit via zuasätzliche akademische
Titln eawoam. Wia 1966 sei Bua an Malaria gstoam is, hod a ned zum Begräbnis
deafn, oba im Joa drauf, 1967, is sei Frau, d'Sally Mugabe, ins Exil noch London
gaunga, vu wos um d'Freilossung vu eam und seine Spezln gkämpft hod. Nochdems 'n
wieda freilossn hom, hod a wieda in militantn Teil vu da ZANU üwanumma und is
1974 noch Mosambik ins Asyl gaunga vu wo aus in Guerrillakriag geng'd weiße
Mindaheitsregierung vum Ian Smith in Simbabwe wieda gstartet hod. 1976 hom se de
zwoa Partein, s'ZANU und s'ZAPU (d'friahan Nazjonaldemokratn), zua Patriotischn
Front (PF) wiedavareint.

1979 hom de Britn s'rhodesische Reschiim duach a Koalizjonsregiarung easetzt und
a Joa späda hods de easchtn Parlamentswoina gem, bei denen im Mugabe sei ZANU
übaroschndaweis gwunga hod und ea hod damit Premjehminista wern kina. Seine
easchtn Vasprechn noch da Woi woan, dass a in Konflikt zwischn de schwoazn und
weißn Leid aufhean lossn wü und dass ma stottdem midanaunda ind Zukunft schaun
soi. Und ea hod wiakli gschaut dass a de Lemsvahötnisse vu de Schwoazn vabessat
und s'Buidungssystem vu Simbabwe is unta seina Führung s'beste vum sidlichn
Afrika woan. Drum hod sogoa da Jimmy Carter gsogt, dass de Woi vum Mugabe a
guade Entscheidung woa; de weißn Siedla hom olladings massnweis Simbabwe
valossn. Seine politischn Gegna hod a owa dozumois aa schau oft brutal
niadadruckt.

In dera Zeit hod a nu mit da ZAPU koaliat. 1982 is de Zusaummenoabeit afglöst
woan und da ZAPU-Chef Joshua Nkomo hod d'Regiaung valossn miassn, weu Woffnloga
gfundn woan san, worauf de ZAPU-Leid voagwoafn woan is, se hättn an Umstuaz im
Sinn. Draufhi hod da Mugabe de Ndebele, a Voiksgruppm de wos mim Nkomo
sympatisiat hot, vu seina berüchtigtn viatn Brigade vafoing lossn wobei um de
zwanzgtausnd vu denen ums Lem kemma san. Da Mugabe hod de klane Krise ausgnutzt
um sei Mocht zum festing. 1985 hom se si wieda vatrong und da Nkomo is wieda sei
Vize woan. 1987 hod ma s'Aumt vum Premjehminista obgschofft und da Mugabe is
stottdessn Stootspresident woan. 1990 hods a Obstimmung gem, ob a
Einparteiensystem eigfüat wern soit, wos aa zugunstn vum Mugabe ausgaunga is;
des Eagebnis umzusetzn hod a si daun aus Aungst voa Kapitalflucht oba doch net
traut. 1990 und 96 is ea bei de Woin bstätigt woan.

1991 hod a augfaunga, in simbabwischn Moakt z'refoamian. Außadem hod a mit da
Schwulnhetz augfaunga, wei des "unafrikanisch" sei soid. Af amoi hod ma ois
Schwula zehn Joa ins Gfängnis kemma kina. Da Mugabe woit damit AIDS bekämpfn,
hod daduach oba enorm an Aunsehn valoan. Draufhi hod da Mugabe an Kriag gengan
Kongo augfaunga, wos de Stootsausgobn ind Heh schiaßn lossn hod.

Parallel dazua hod a im Joa 2000 damid augfaunga, dass de weißn Farma enteignet
wean, und is im seim Stil oigemein imma autoritära woan. De Valetzungen vu de
Menschnrechte san danoo aa imma mea woan, wos Simbabwe endgüitig in'd
intanazionale Isoliarung trim hod. 2003 zum Beispui is sei Laund aus'm britischn
Commonwealth ausgschlossn woan, in da EU is da Mugabe schau länga nimma
eawünscht.

Im Lauf vu seina Herrschoft is außadem a ziemli absuada Peasonenkult um an
Mugabe entstaudn: Sein Stammbaum füat ma zu de Kini vum oidn Simbabwe-Kinigreich
zruck. Propagangdaplakate san so aufbaut, wia waun ea a Gottkini warat, dea wos
fia d'Fruchtboakeit vu seim Voik zuaständig is. Lobhymnen, de wos de Schüla
lerna miassn, preisn seine "Leistungen". In Gedichtln wird sei iwarognde
Intelligenz gfeiat. Da Mugabe vagleicht si oba net netta mit de oidn Kini sundan
aa mim Adolf Hitler, dem sein berühmtn Boat ea aa schau ghobt hod.

Wia obn schau steht, hod ea d'Homosexualität "unafrikanisch" empfundn und
deshoib unta Strof gstööt. Ea hod se docht, dass d'Homosexualität ausm Westn
impoatiat woan is und fiad Aids-Pandemie vaauntwoatli is. Homosexuelle Leid san
fia eam "mindaweatiga wia Schweindln" und drum kaunst in Simbabwe seither 10 Joa
im Gfängnis laundn netta weist schwul bist.

So gaunz nembei hod ea an politischn Rivaln, sein Aumtsvoagänga, in Canaan
Banana, weng Schwulheit voa Gricht gstööt, worauf dea noch Südafrika gflicht is
weil dea um sei Lem gfiacht hod.

Wia da Mugabe Premjeh woan is, hom 4000 weiße Bauan 70% vu da Flächn vu Simbabwe
bwiatschoftet. Da Mugabe hod denen am Aufaung vasprochn, dass a eana nix afoch
so wegnemma wiad sondan dass des schrittweis, gmiatlich, freiwillig und mit
augmessenen Entschädigungen gändat wern soite.

Uasprüngli hom de weißn Farma in de Schwoazn s'Laund gwoitsaum weggagnumma, und
daun s'rhodesische Apartheidreschiim untam Ian Smith untastützt. Wia daun da
Mugabe and Mocht kemma is, hod ea gsogt ea kümmat si drum, hod oba voaeast amoi
bis 1990 goa nix dau.

Wia daun vum Mugabe aufghetzte Veteranen augfaunga hom, dasss weiße Farma
umbringan, isses westliche Regiarungen zvü woan und se hom eam d'Einreise ind EU
vabotn. Sogoa schwoaze Kritika hom dozumois bstätigt, dass da Mugabe s'weiße
Reschiim net afoch beseitigt hod sondan duach a neichs easetzn lossn hod.

Ois Konsequenz is d'laundwiatschoftliche Produktivität vu Simbabwe kumplett
zsaummbrocha. De neichn Farma hom si nämli mit da Laundwiatschoft oft ned
auskennt und duach Misswiatschoft, Zastörung vu Fööda und de Sperrungen vu Kontn
im Auslaund iss beagob gaunga. Zum Beispü is d'Tabakprodukuzjon, d'friahare
Haupteinnauhmequön vu Simbabwe, um 75% zruckgaunga; d'Maisprodukzjon deckt netta
nu a Drittl vum Eignbedoaf. Weil ausländische Medien in Simbabwe oba net
zuaglossn san, wissn ma goa net, wia oag dasss wiakli woa. In da Foige san in da
friahan Koankaumma vum südlichn Afrika Hungasnöte ausbrocha und s'Droad muaß
tonnenweis impoatiat wean, weil nu dazua a Dürreperiode eigsetzt hod. Seit a poa
Joa gibts weng dea Politik außadem a iasinnige Inflation.

Vü vo de Leid de wos weng dem Gaunzn s'Laund valossn hom, san ois eafoarene
Laundoabeita in Sambia und Südafrika wieda aufgnumma woan.

2002 hod da Mugabe wieda amoi a Woi gwunga und zwoa gengan Morgan Tsvangirai vu
da Bewegung fia an demokratischn Waundl mit 55% vu de Stimmen. Da Mugabe soit
dabei oba gezielt Leid vu da WOi feanghoitn hom, de woascheinli geng eam gstimmt
hättn. In Sieg hod da Mugabe nämli ausschliaßli im Eagebnis vum Mashonalaund zum
vadaunga, wos de absolute Mugabe-Hochbuag is.

2005 hod sei ZANU d'Parlamentswoin gwunga und dabei 78 vu 120 wööboare Sitze und
de 30 diarekt vum Mugabe vagebenen Mandate kriagt. Daduach hod da Mugabe im
Moment a gmiatliche Zwadrittlmeaheit. D'USA und d'EU hom wieda gschrian, dass
des a Woibetrug woa. Es soi nämli massive Drohungen de Wähla gengüba gem hom und
außadem Eagebnisfööschung. Ausländische Beobachta hom oba net zuaschau deafn.

Laut BBC soi da Mugabe 2001 "Jugendbüüdungsstättn" afgmocht hom, de in
Wiaklichkeit Foitaloga san. D'Jugendlichn wean duat umeazong damits späda geng
im Mugabe seine Gegna voagengan. Duat wiad eana laut BBC beibrocht wia s'Foitan
am bestn geht und wia ma Leid umbringa kau. A poa vu de Insaßn wean sogoa ois
Vasuachskarnickl heagnumma und daun ois psychisch komplett gschädigte wieda
freiglossn. Da Mugabe wü damit woascheinli d'Jugend psychisch hinigmochn und
gfügig mochn.

D'Operazjon Murambatsvina ("Müllentsorgung") is 2005 a Programm gwen, mit dem da
Mugabe d'Slums und illegale Hüttn und Häusa vu Harare und aundare greßare Städt
niadagwoizt und vabrennt hod. In de niadagwoiztn Stodteile lem übawiegnd
Opposizjonsaunhänga, de af de Oat und Weisn nu stäaka gspian soitn, wea do am
Ruada sitzt. Vu dera Operazjon san mearare Miljonen Leid betroffn gwesn.



https://bar.wikipedia.org/wiki/Rianbuach

Rianbuach oda aa Riadnburg (amtli: Riedenburg) is a Stod mit 5813 Eihwohna
(Stond: 31. Dezemba 2015) im Landgreis Kelheim, Beziak Niedabayern, (Bayern)

Es existian de Gemarkunga Oidmuimünsta, Baiersdorf, Buch, Deising, Dieterzhofen,
Echendorf, Eggersberg, Hattenhausen, Jachenhausn, Keilsdorf, Meihern,
Otterzhofn, Perletzhofn, Prunn, Rianbuach, Schaitdorf, Thann und Paintner Forst.

Ois Markt is da Ort easchtmois noch 1231 und ois Stod easchtmois 1329 gnennt
worn. Rianbuach im heitign Beziak Niedabayern war vor 1800 Pflegamt und hot zum
Rentamt Straubing vom Kurfiarstntum Bayern ghert. Riadnburg hot a Marktgricht
mit magistratische Eigenrechte ghabt. Im Zug vo de Vawoitungsreformen im
Kinireich Bayern is mit am Gmoa-Edikt vo 1818 de heitige politische Gmoa
entstandn.

Es liegt an da Oidmui und hot überhaupts a landschaftli intaressante Lag. Darum
kumman vuile Touristen in Töi und schaung se aa de Rosenburg, de wos obahalb auf
am Hügl liegt, mit ihre Raubvögel an.

Bekannt is aussadem des Riedenburger Weizen, a griabigs obergäriges Weißbier und
as Kristallmuseum mit seiner Fasslwirtschaft.



https://bar.wikipedia.org/wiki/Reinheitsgebod

As boarische Reinheitsgebot hod da boarische Herzog Wilhelm IV. am 23. Aprui
1516 in Inglstod ealossn. Drin werd festglegt, dass zum Bierbraun bloß Geaschtn,
Hopfa und Wossa gnumma wern derf. Heitzdog san oba aa andere Zuataten dalaubt,
zum Beispui Stabilisatorn, de ned amoi afm Etikettl drafsteh miassn, weis ned
drin bleim.

Wir verordnen, setzten und wollen mit dem Rat unserer Landschaft, dass forthin
im Fürstentum Bayern sowohl auf dem Lande, wie auch in den Städten und Märkten,
von Michaeli bis Georgi eine Maß (bayrische = 1,069 Liter) oder ein Kopf
(halbkugelförmiges Geschirr für Flüssigkeiten = nicht ganz ein Maß) Bier für
nicht mehr als einen Pfennig Münchener Währung und von Georgi bis Michaeli die
Maß für nicht mehr als 2 Pfennig derselben Währung, der Kopf für nicht mehr als
3 Heller (Heller = gewöhnlich ein halber Pfennig) bei Androhung unten
angeführter Strafe gegeben und ausgeschenkt werden soll. Wo aber einer nicht
Märzen-, sondern anderes Bier brauen oder sonstwie haben würde, soll er es
keineswegs höher als um einen Pfennig die Maß ausschenken und verkaufen. Ganz
besonders wollen wir, dass forthin allenthalben in unseren Städten, Märkten und
auf dem Lande zu keinem Bier mehr Stücke als allein Geaschtn, Hopfen und Wasser
verwendet und gebraucht werden soll. Wer diese Anordnung wissentlich übertritt
und nicht einhält, dem soll von seiner Gerichtsobrigkeit zur Strafe dieses Fass
Bier, so oft es vorkommt, unnachsichtig weggenommen werden. Wo jedoch ein Wirt
von einem Bierbräu in unseren Städten, Märkten oder auf dem Lande einen, zwei
oder drei Eimer (=60 Mass) Bier kauft und wieder ausschenkt an das gemeine
Bauernvolk, soll ihm allein und sonst niemanden erlaubt und unverboten sein, die
Mass oder den Kopf Bier um einen Heller teurer als oben vorgeschrieben ist, zu
geben und auszuschenken.

As Reinheidsgebod guit oft ois as "am längstn gejtnde Lebmsmiddlgsetz vo da
ganzn Wejd". Richtig is, das oans vo de ejtastn bekanntn Lebmsmiddlvaoadnunga in
Eiropa is und joarhundatelang goitn hod. Richtig is owa aa, dass heit neama
gejtn duad. Anno 1993 mitm vorlaffign Biergsetz, hods offiziej sei ganze Wirkung
und Guitigkeit valorn und is nua no a ideella Ospruch.



https://bar.wikipedia.org/wiki/Rainer_Werner_Fassbinder

Rainer Werner Fassbinder (* 31. Mai 1945 z Bad Wörishofen, Bayern; † 10. Juni
1982 z Minga) wor a boarischa Regisseur, Fuimproduzent, Schauspuia und Autor. Er
guit nem dena Regisseurn wia Volker Schlöndorff, Wim Wenders, Alexander Kluge,
und Werner Herzog ois ana vo de wichtigstn Vatreta vom Neien Deitschen Fuim.

Da Fassbinder is da Sohn vom Oarzt Dr. Helmuth Fassbinder und vo da Iwasetzerin
Liselotte Eder-Fassbinder. Noch da Scheidung vo seine Ejtan is a ois Oanzlkind
ba seina Muadda aufgwoxn. Mit 16 Joa hodas Gymnasium obbrocha und is za seim
Voda af Köln zogn. In dera Zeit hod er scho Stickln, Gedichtln und Kuazgschichtn
gschriem. Er hod a sea vui philosophische, gsejschaftskritische und
psychoanalytische Literatua glesn und hod vo dena Sochn vui vastandn.

Schon friah hod a si aa fias Fuimmocha interessiat. Nach ana zwoajaarign privatn
Schauspuiausbuidung is z Minga an da stootlichn Schauspuipriafung gscheitat. Aa
de Aufnohmpriafung an da Deutsche Film- und Fernsehakademie Berlin hod a ned
bstandn.



https://bar.wikipedia.org/wiki/Piratenpartei_Deitschland

De Piratenpartei Deutschland (PIRATEN) is a deitsche Kloapartei. Se is im
Septemba 2006 grindd worn.

D'Piratenpartei vasteht si in Olehnung an d'Schwedische Piratenpartei ois Partei
vo da Informationsgsoischaft. De Zui san: De Feadarung vo freim Wissn und freia
Kuitua, Schutz vorm Ibawachungsstoot und da Gläsane Staat stott da Gläsane
Biaga.

D'Piratenpartei ordnet si ned im Politischen Spektrum(links/rechts) ei, weil de
Forderunga fia olle Leid "ausm gsamtn politischn Spektrum unterstitznswert" is
und a Positioniarung in dem Spektrum grod schodn dad beim "gemeinsama Streben
noch Wahrung der Privatsphäre und Freiheit für Wissn und Kultur".

Noch de easchtn Erfoige vo da schwedischen Piratenpartei und da Grindung in
Östareich ham si im Internetz a boar Intressiade zamagfundn und a Satzung und a
Parteiprogramm ausgarbat. D'offizielle Grindunsversammlung hod am 10. September
2006 mit 53 Teinehma in da Berlina c-base stottgfundn. Am 18. Aprui 2009 hod si
d'Jugendorganisation vo da deitschn Piratenpartei, de Jungen Piraten(JuPis), in
Wiesbaden grindd. Seitm 28. Juni 2009 hod d'Partei in olle 16 Bundeslända
Landesverbände.

Am 27. Jenna 2008 is d'deitsche Piratenpartei bei da Landdogswoi in Hessen
o'tretn und war so de zwoate Piratenpartei auf da Woid, de bei ana Woi otretn
is. Sie hod 6.962 (0,3 %) vo de gültigen Stimmen erreicht.

Da Hamburger Landesverband is zua Biagaschoftswoi 2008 zuaglossn worn und hod
0,2 % vo de Stimmen dareicht. In Niedersachsen und Bayern hods zweng
Untastitzauntaschriften gem.

Ba da Landdogswoi in Saxn 2009 hod de Partei 1,9 % vo de Stimma dareicht. Ba da
Kommunalwoi in Nordrhein-Westfalen 2009 hods jeweis an Sitz im Stodrod vo Aachen
und Münster dareicht.

Am 20. Juli 2009 is da Abgeordnete Jörg Tauss vo da SPD in d'Piratenpartei
übagetretn. Er is bis zur Bundesdogswoi 2009 ois fraktionsloser Abgordneta im
Bundesdog gsessn.

Seit Juni 2009 hod d'Piratenpartei – a bedingt durch de gressane Bekanntheit
noch da Eiropawoi und ois Foige vo da Debattn um d'Zugangserschwaarung zu
Netzseitn mit kinderpornographischm Inhoit – an starken Mitgliederzuawox.
Daduach hod de Partei noch oagna Ogobm im August 2009 iwa 7000 Mitglieda ghobt
und is damit noch de Greana de siembtgresste Partei in Deitschland.



https://bar.wikipedia.org/wiki/Pers%C3%B6nlichkeitsst%C3%B6rung

Ois Persönlichkeitsstearunga bezeichnet ma in da Psîchiatrie und in da Klinischn
Psîchologie vaschiedene üwadauande Dalembs- und Vahoitnsmusta mid 'm Beginn in
da Kindheit und Jungd, de vo am flexibln, situazionsaugmessnen („normaln“)
Dalebm und Vahoitn in jeweils karaktaristischa Weis obweichn. Se san durch
relativ starre mentale Reakzionen und Vahoitnsformen kennzeichnet, vuroim in
Situazionen, de fir d' jeweiling Personen konflikthoft san. De persönliche und
soziale Funkzions- und Leistungsfähigkeit is meistns beeiträchtigt.

Persönlichkeitsstearunga wern noch karaktaristischn Merkmoin untateilt, wobei
haifig jedoch Üwaschneidungen vurkemman. In da Psîchiatrie und Klinischn
Psîchologie san vaschiedene Tipologien bzw. Klassifikazionssisteme, wia 'm
ICD-10 oda DSM-IV, gschoffm worn in denen d' Persönlichkeitsstearunga
klassifiziart wern.

D' Paranoide Persönlichkeitsstearung (ICD-10: F60.0) ist gekennzeichnet durch
Misstrauen (bis hîn zur häufigen Annahme von Verschwörungen, um Ereigniss zu'
klären) Streitsucht, andauernder Groll und eine storke Selbstbezongheit.
Haundlungen bzw. ÄUßarungen von anderen Leuten werden häufig als feindlich
missdeutet.

Im ICD-10 wird d' Schizoide Persönlichkeitsstearung (ICD-10: F60.1) - ned z'
vaweggsln mid da Schîzotîpischn Persönlichkeitsstearung - so beschriem: „A
Persönlichkeitsstearung, de druch an Rüggzug vo affektivn, sozialn und aundan
Kontaktn mid üwamäßiga Vurliab fir d' Fantasie, an anzlgängarischn Vahoitn und
in-se-kherta Zrugghoitung kennzeichnet is. Es besteht nur a begrenzts Vamöng,
Gfühle auszdruggn und Fraid z' dalebm.“

In da wissnschoftlichn Diskussion wird a da Begriff vo da „Secret Schizoid“ (da
heimliche Schizoide) behaundlt. „Es gibt vüi fundamental schizoide Laid, de noch
außn hî an vabindlichn Lebmsstil zang. De Pazientn ghern zur Kategorie, de i ois
'heimlich schizoid' bezeichnet“, schreibt da Ralph Klein in „Disorders of the
self“.

Tipisch fir d' dissoziale Persönlichkeitsstearung (ICD-10: F60.2) san d'
Vaauntwortungslosigkeit und s Missochtn vo soziale Normen, Regln und
Vapflichtungen, a fehlends Söibstbewusstsein sowia a grings Eifühlungsvamöng in
aundare Laid. Oft besteht a niadrige Schwöin fir aggressivs bzw. gewoittätigs
Vahoitn, a gringe Frustrazionstolaranz sowia a maunglnde Lernfähigkeit aufgrund
vo da Erfohrung. Beziehungen zu aundare Laid wern eigaunga, san owa ned stabil.

Laid mid ana dissozialn Persönlichkeitsstearung kemman haifig mid 'm Gsetz in
Konflikt. Da öidane Begriff Psîchopathie fir d' Störung wird in da aktuelln
deitschn Litaratur nimma vawendt.

D' wesntlichn Merkmole vo da emozional instabiln Persönlichkeitsstearung
(ICD-10: F60.3) san impulsivs Haundln ohne a Rüggsicht auf d' Konsequenzn,
ständig weggslnde, oft unvurhersehbore und launenhofte Stimmungslong, d'
Unfähigkeit zur Vurausplanung, heftige Wuatausbrüch mid an teilweis gwoittäting
Vahoitn und a maunglnde Impuiskontrolln wos a üwadauands Erlebms- und
Vahoitnsmusta dorstöit. Weitas besteht a Tendenz zu am streitsüchting Vahoitn
und Konflikte mid aundare Laid, grod daunn waunn impulsive Haundlungen vo
aundare durchkraizt oda behindat wern. Zwa Erscheinungsformen kennan untaschiedn
wern:

D' Borderline-Persönlichkeitsstearung (F60.31) is a schware
Persönlichkeitsstearung, de se durch sehr weggslhofte Stimmungslong, gstörte
zwischnmenschliche Beziehungen, maungldns Söibstvatraun und söibstvaletznds
Vahoitn aißat. Söichane Laid monglts aun da Fähigkeit se söiwa „wohrznemma“ bzw.
söibstbezong z' fühln.

Borderline-Persönlichkeitn neing drüwa ausse zum Substanzmissbrauch und zur
Promiskuität. Aißare Auzeichn san haifig Schnitt- und Braundwundn an d'
Extremitätn, de vo d' autoaggressivm Vahoitnsweisn kemman. D' Störung wird
haifiga bei Fraun diagnostiziart. De Instabilitätn ziang oft s persönliche
Umföid in Midleidnschoft und beeiträchting desweng in Oitog, d' laungfristige
Lebmsplanung und s Söibstbüid.

Währnd da Merkmoiskatalog vo da American Psychiatric Association (DSM-IV) vo ana
Borderline-Persönlichkeitsstearung (Diagnosn-Nr. 301.83) redt, benennt da
Katalog vo da WHO (ICD-10) de „emozional instabile Persönlichkeitsstearung“
(F60.3), vo dera da Borderline-Tipus (F60.31) a Untaform dorstöit.

Kennzeichnend fir d' histrionische Persönlichkeitsstearung (ICD-10: F60.4),
frihra a ois hîsterische Persönlichkeitsstearung bezeichnet gwesn, san:

D' anankastische (zwaunghofte) Persönlichkeitsstearung (ICD-10: F60.5), is
kennzeichnet durch Gfüihle vo Zweife, Perfekzionismus, üwatriemne
Gwissnhoftigkeit, ständige Kontroin, oigemein große Vursicht und Starrheit im
Denkn und Haundln, de se ois Unflexibilität und Pedantarie und Steifheit zagt.

D' Fähigkeit zum Ausdrugg vo Gfüihle is oftmois vamindat. In zwischnmenschliche
Beziehungen wirkn d' Betroffnen dementsprechnd kühl und razional. D'
Auffossungsfähigkeit aun d' Gwohnheitn und Eingheitn vo d' Midmenschn is
eigschrenkt. Vüihmehr wird d' eingne Prinzipien- und Normtraie a vo d' aundan
dawortt.

Menschn mid ana zwaunghoftn Persönlichkeitsstearung san meistns üwamäßig
leistungsorientiart und perfekzionistisch. Desweng sans im Orweitslebm durch
Fleiß, üwamäßiga Gwissnhoftigkeit und Üwagenauigkeit kennzeichnet, wobei da
üwastrenge Perfekzionismus d' Aufgobmerfüllung midunta vahindat. Eana Aungst vur
Fehla bhindat d' Entscheidungsfähigkeit vo d' Betroffnen. Etwoa 1 Prozent vo da
Gsaumtbevökarung san vo dera Persönlichkeitsstearung betroffm.

D' Ängstliche Persönlichkeitsstearung oda a: ängstlich-vameidnde
Persönlichkeitsstearung, (ICD-10: F60.6) is kennzeichnet durch üwamäßige Sorng
bis hi zur Üwazaigung, obglehnt z' werdn, unattraktiv oda mindawertig z' sei. D'
Foing san aundauande Augspaunheit und Bsorgtsei, da Lebmstil is wengan storkn
Bedürfnis noch Sichaheit ständing Eischränkungen untaworfm. Teilweis san d'
Betroffnen üwaempfindlich gengüwa Oblehnung oda Kritik.

D' Obhängige Persönlichkeitsstearung (ICD-10: F60.7) is prägt durch a maunglnde
Fähigkeit zu eigne Entscheidungen, a ständigs appeliarn aun d' Hüif vo aundare
Laid, Obhängigkeit vo und unvoöitnismäßige Nochgiebigkeit gengüwa aundare Laid,
Aungst ned fir se söibst sorng z' kenna und da Aungst vo ana nohestehadn Person
valossn z' wern und hüiflos z' sei.

D' Schizotîpische Persönlichkeitsstearung oda a schizotipische Störung (ned z'
vaweggsln mid da schizoidn Persönlichkeitsstearung) zeichnet se aus durch a
tiafgreiffmds Vahoitnsdefizit im zwischnmenschlichn bzw. psichosozialn Bereich.
Des aißat se in Vahoitnseingtümlichkeitn, monglnda Fähigkeit z' enge persönliche
Beziehungen und Vazearung in Denkn und Wohrnehmung. s Auftretn is oft schrullig
und exzentrisch. Im ICD-10 wird d' Störung d' „schizofrenen und wauhnhoftn
Sterungen“ (F2X) zuagordnet, im DSM-IV d' Persönlichkeitsstearunga, wo s' zsaumm
mid d' schizoidn und da paranoidn Persönlichkeitsstearung 'm „schizofrenen
Spektrum“ zuagordnet wird.

D' narzistische Persönlichkeitsstearung zeichnet se aus durch a maunglnds
Söibstbewusstsei und da Oblehnung vo da eignen Person noch innen, weggsld mid
üwatriebmnen und sehr ausprägtm Söibstbewusstsei noch außn hi. Dessweng san de
Laid imma auf da Suach noch Bewundarung und Aunerkennung, wobei se aundare
Menschn wenig echte Aufmerksaumkeit schenkn. Se hobm a üwatriemnes Gfüih vo
Wichtigkeit, hoffm a Sondastellung eiznehma und a z' vadeana. Se zang a
ausbaitnds Vahoitn und an Maungl an Emphathie. Es kennan wauhnhofte Störungen
mid Gressnideen auftretn. Zuadem zang Betroffne a auffällige Empfindlichkeit
gengüwa Kritik, de se ned söitn global vastengan, wos in eana Gfüihle vo Wut,
Schaum oda Demütigung hervorruaft.

Einige Tiafmpsicholong manan, dass bei d' Betroffnen de ideale Vurstellung vo se
söibst mid 'm realn Söibst in gwissa Weis vaschmoizn is. Weida is s Söibst
gspoitn in Ideal-Söibst und entwertnds-Söibst. De Söibstrepresentanzn wern daunn
auf aißare Objekte projiziart.

D' narzistische Persönlichkeitsstearung wird im ICD 10 nur unta da Rubrik
„Ãndare spezifische Persönlichkeitsstearunga (F 60.8)“ aufgfiahrt, jedoch nur im
Aunhaung I vo da Ausgob „Forschungskriterien“ weida karaktarisiart, obwoih se
ois Persönlichkeitsdiagnosn haifig braucht wird.

Im aundan großn, muliaxialn Klassifikazionssistem, 'm DSM-IV wird d'
narzistische Persönlichkeitsstearung auf da Axn-II augfihrt (so wia d'
Borderline-Störung).

D' passiv-aggressive Persönlichkeitsstearung is kennzeichnet durch a
tiafgreifnds Musta negatiwistischa Eistellungen und passivn Widastaund gengüwa
Auregung und Leistungsaufordarungen, de vo aundare Laid kemman. Sie foit
insbsundare durch passive Widaständ gengüwa Aufordarungen im sozialn und
beruflichm Bereich auf und durch d' haifig ungerechtfertigte Aunauhm,
missvastaundn, ungerecht bhaundlt oda üwamäßig in d' Pflicht gnumma z' wern. A
eingna DSM-Code existiart ned und im ICD-10 und seine Vurlaifa wird s nur in
F60.8 aufgfihrt, owa nur in da Ausgob „Forschungskriterien“ im Auhaung I durch
Kriterien genaua beschriem.

Bei Kinda und Jungdliche findn se in söitene Fälle Vurformen oda
Risikokonstellazionen vo Persönlichkeitsstearunga. D' Entwigglung vo da
Persönlichkeit is no ned obgschlossn, desweng redt ma do eha vo oana
Persönlichkeitsentwigglungstearung.



https://bar.wikipedia.org/wiki/Pamarantschn

Pamarantschn oda Pomarantschn (lodainisch: Citrus sinensis) hand oarausche
Fricht de im tropischn und subtropischn Klima auf glaichnamige Bam wogsn. De
Frucht is oagentli in da Natua ned fiakema, sondan eascht duach a Kraizung fu
Mandarinen (Citrus reticulata) und Pampelmusn (Citrus maxima) fum Mensch
gschoffa woan. Uaschbringli keman de Pamarantschn aus Kina und san iwa Indien,
Persien und de arabischn Lenda noch Airopa kema.

De Bittapamarantschn (Citrus × aurantium) is aus da Kraizung fu de zwoa glaichn
Ötanbflaunzn entschdaundn, owa in a aundane Richdung zicht woan. Wia da Naum
schau sogt, han de Bittapamarantschn bitta, san meara göb und schaun faschrumpit
aus, dawai de noamaln Pamarantschn oarausch san und fü siaßa schmekan. De
Bittapamarantschn han schau im 11. Joahundat noch Airopa kema und in Italien
aubaud woan. De siaßn Pamarantschn han eascht im 15. Joahundat in Airopa aubaud
woan und do foa oim in Portugal. Fu doat aus hans daunn im Rest fu Airopa
bekaunnt woan. Bsondas in da Barockzeid hod ma fasuacht de Pamarantschn a bai
uns zum kultivian, wos owa nua in ghoazte Gloshaisa funkzioniad hod, de ma
„Orangerien“ gnend hod. Des woa owa recht aufwendi und desweng wean de
Pamarantschn, des heit bai ins zan kaufn gibt, oiwai nu aus sidlichare Lenda
impoatiad.

Pamarantschn haum im Gegnsoz zu Limauni und aundane Zitrusfricht a siaß
Fruchtflaisch und an siaßn Soft. Ma kaunns oisa raife essn wias san, oda in Soft
ausbressn und dringa.

As Woat „Pamarantschn“ hod a launge Gschicht hinta seina. Es hod sein Uaschbrung
in Indien, wo de Fricht auf Sanskrit nāranga hoassn, wos söwa wida auf a
dravidisches Wort zruk ged (faglaich Tamil nāram). Fu de Inda haum daunn de
Persa in Naum iwanuma, wo de Fricht „nārendsch“ hoassn (Persisch: نارنج
nārendsch, nāranğ, und نارنگ nāreng – weatl. »fu Elefauntn befoazugt«). De Persa
wida haum in Naum an de Araba waida gem (Arabisch: نارنج nārandsch) und fu de
arabischn Mauren is des Woat auf de iberische Hoibinsl kema. Auf Schbanisch
hoassn de Fricht „naranja“ (ausgschbrocha: Narancha) und auf Portugisisch hoassn
„laranja“ (ausgschbrocha: Laraunscha).

Fu Portugal und Schbanien han de Pamarantschn daunn a noch Italien kema, wo ma
den Naum lautmolarisch iwanuma hod und „arancia“ dazua gsogt hod, oda „pom
arancia“ (weatl. Orangen-Opfi). De Leit in Bayern und Östarreich haum de Frucht
fu de Italiena zan easchdn Moi kena gleand und a den domolign italienischn Naum
iwanuma. So is „Pomarantschn“ oda „Pamarantschn“ draus woan.

As hochdeitsche Woat „Orange“ kimd hingeng aus'n Franzesischn, ged owa a auf de
söwe portugiesisch/spanische und somit arabische Wuazl zruck.

In da Barockzeid woa a nu de Bezeichnung Opfi aus Kina übli. De Hollenda haum
draus „Appelsien“ oda „Sinaasappel“ gmocht. De Bezaichnung is a im Niadadeitschn
fawent woan und desweng sogt ma in de noaddeitschn Dialekt oiwai nu „Apfelsine“,
wos fu noaddeitsche Leit a im Hochdeitschn maunchmoi fawent wiad.

Auf de söbe Iwalegung ged a de wissnschoftliche lodainische Bezaichnung Citrus
sinensis zruk (weatl. kinesischa Zitrus). Said dem ma owa woas, das de Bflaunzn
oagentli a Hybrid-Kraizung aus Mandarinen und Pampelmusn is, wiad in da Botanik
a da Naum „Citrus × aurantium L.“ fawent. "x" schded dabai fia Hybrid und as L.
kimd fum Carl von Linne, dea de Bflaunzn aso klassifiziad hod.

Intressant is, das de Araba söwa in oidn Naum neama fawendn. Im modeanen
Arabisch hoassn de Pamarantschn „burtuqāl“ (arab.: برتقال) wos fum Woat
„Portugal“ kimd. In söbn Uaschbrung hod da Naum fia de Fricht a im Grichischn,
wos Portokalia (gr.: Πορτοκαλιά) hoassn. Fum Grichischn haum a de Rumänen an
Naum iwanuma (rum.: Portocal), dawai de Ungarn, Serbn und Kroatn de italienische
Foam haum und „Narantscha“ dazua sogn (ung.: Narancs, serb.: Наранџа, kroat.:
Naranča). De Slowenen, de Slowaken, de Tschechn und de Boin sog genau so wia mia
auf Boarisch Pomarantsch dazua (slowenisch: Pomaranča, slowakisch: Pomaranč,
tschech.: Pomeranč, boin.: Pomarańcza).



https://bar.wikipedia.org/wiki/Org

Da Org oda aa: Norg, Nörglein, Lork, Lorko und Orco is a wuide und manchmoi bäse
Gschdojd aus Legendn oda Sogn, wo im ganzn boarischn Aipnraum fiakimmt, dordd is
awa haaptsechle z Sid- und z Wejschdiroij (do bej de Zimban) bekannt. Ea ku
risngrous oda zwergalklõa sej und lebt auf Berggipfen, Oima oda Leecha in de
Fejsn, allõas oda nõ mid andane zam. Und ea is jä nochdem a Menschnfressa,
Kindaschregg, dämonischa Vich-hiart oda a gloans Bergmandl.

Nooch n Grimm, Jacob kimmts Wort vom oidremischen Gott vo da Undawejd, an orcus,
vo dò iss dann in de romanischn Song kemma wo s an Woidgeist-artign Dämon
vakeabat. An Idalenischn is des da orco, (l' orco) worn und im franzäsischn lt.
Schmeller is Wordd ogre draus worn.

Im Zimbrischn, des wo mittn im romanischn Kuituaraum ligt kimt da Org ois dar
Orko fia. Da Orko is do a bäs Gspenst (oda a Geist) und a Kindaschregg: "'sbaig,
brume ich rüfe 'm orken, 'ad ar dich prenghe hin (zu Kindern)" (schweig,
weil[=sonst] i ruaf an Orgg, das ea di bringe [von] hin[en]).

Z Meran hoassd mia de Bergmandl Norken oda Nörkelen im Ultental Lorken und im
Passeiertal und Sterzing Norkel [dər norgkl]. Noochn "Wörterbuch der Tiroler
Mundarten" is fia Kiens da lorgge ois groussa Mõ und an Vinschgau da lorgg ois
Klaubauf oda Wauwau belegd.

S Wordd ouggad is im Rosenheimer Raum bekannt und hoassd do sofej ois wia
"gschbassig" oda "luschdi". Und an nidaboarischn bei Laffa is as Wiaword nougad
nochgwisn.

Urspringlich war da orcus da Got vo da Unddawejd bei de Rema, oiso as Pendant
von Hades oder Pluton vo de Griachn. Spaada is a dann zu an Woid-, Berg- oda
Natuageist bekannt ois orco (ital.) oda ogre (franz.) in da romanischn Mitologi
worn. De naxde Stufen war dann de Sagen oda Märchengschdoidd ois Kindaschregg
und Menschnfressa. Mid da Zeid ham si dann de Bedeiddunga vo da Märchengschdoid
in a Spassfigua oda mit spassiga Konnotation durchgsetzt. De Entwigglung secht
ma sowoi räumlich, oiso vo Sidn noch Nordn ois aa zeidlich vo friaras bis heid.

In da fandasdischn Lidaradua von Englenda Tolkien, John R. R. kemman aa orcs
(engl.) fia. Da Tolkien hod rudimentäre Kunstsprochan eafunddn wo eng mid da
"Mitologi" vo da Wejd in dem si de Gschichtn obspuin zammhengan. In oa vo dene
Kunstsprochan gibts Werda fia Unholde aus dera Wejd wo klanglich sea endlich
hand zun Wordd "Org". Da Tolkien sejm hod dazua gsogd ea hods Wordd orc ausn
Oid-Englischn fia seine englischn Romane heagnumma weis sa si so ähndlich oohead
wie de Weata aus sejne Kunstsprochen fia de Monsda. Dabei hengan aba de
Tolkienschn Kunstsprochan gor ned zamm min Oid-Englischn sejm. S Wordd orc ausn
Oid-Englischn kimmt awa wida ausn lat. orcus. Es hengd oiso vodagrindi des Wort
"Ork" wies da Tolkien heakimmt grod loose zamm mit da Songggschdojdd awa
hintergindi wem-ma s Tolkiensche Werk intabrediat ligts auf da Hand, dass doch
recht eng zammhengd.



https://bar.wikipedia.org/wiki/Open_Street_Map

Open Street Map, frei üwasetzd: Offane Straßnkartn, is a freie Landkartn vo da
ganzn Wejjd. A jeda koo, ganz ähnle wia in da Wikipedia, dro midarwadn, und zua
Vabesarung beidrong.

Des Open Street Map Kartn- und Datnmaterial is unta d Lizenz Open Database,
gstejjd und de Software dazua unta GNU GPL. Des hoaßt grob gsogt, dass mas frei
a fia Druckweak und ois andane vawendn koo, ma muass nua in jem Foi des Projekt
ois Quejjn oogem.

De Datnbank befindt se deazeid no im Aufbau, is awa voa oim bei spezielle Kartn
oda in Uniweasidätsstädt, oftmois ausfüahlicha ois wia kommerzielle Obieta oda
Online-Angebot. Dageng is auf Land no ned gor so gnau.

De Open Street Map hod in am Pilotprojekt Luftbuidl vo Bayern zum eastejn vo
digitalm Kartnmaterial vom boarischn Vamessungsamt vo da Owapfoiz zua Vafügung
gstejjd griagt. Zui war, so deatailiade Kartn wia megle vo dem Gebied zum
eastejjn und bei Eafoig, des Projekt mid Luftbuidl vo ganz Deitschland zum
untastützn. Des Projekt is seid Mäaz 2009 obgschloßn, es laafan awa weidahi
Vabessarungen drüwa, an dene se grod oatsansässige beteilign kenna oda soitn.

In Openstreetmap kena a boarische Nama vo Oartn und Ländern gspeichat wern. Für
des gibts den Schliessl name::bar . Blos a Katn die wo die boarischn Nama a
ozeigt gibts no koane.

Im Aprui 2007 hod d'Automotive Navigation Data (AND) da OpenStreetMap an
komplettn Datnsatz vo eanana holländischn Straßnkartn und de Kartn vo
Hauptstraßn vo China und Indien, gspendt.



https://bar.wikipedia.org/wiki/Oortsche_Woikn

De Oortsche Woikn is a vamutete sphearische Woikn vo Kometn und kloan
Himmeskeapan, wos Sunsystem in am Obstond vo rund oam Lichtjoar vo da Sun
umgibt. De Woikn is damit rund a Viatl vom Obstand vo Proxima Centauri, am nextn
Stean, vo da Sun entfeant. Da Kuipergiatl beispuisweis hod wenga ois oa
Tausendstl vom Obstond vo da Oortschn Woikn zua Sun. Se is woarscheinlich de
aissaste Grenz vom Sunsystem, wo duach de Gravitation definiat is.

Es wead vamutet, dass de Oortsche Woikn aus zwoa Regiona besteht: a sphearische
aissare Region und a scheibmfeamige innare Region. De Objekte in da Woikn
bestengan vor oim aus Stoana, Staub und Eis (Wossa, Ammoniak-, Methan-Eis). Es
wead ognumma, dass de Objekte vo da Oortschn Woikn friaha vui näha ba da Sun
woan, owa in da Ofongszeit vom Sunsystem duach de Gasplanetn weit ausse
gschleidat woan san.

De Entdecka vom wei aussn umlaffandn Zweagplanetn Sedna – mit am Aphel ba
ungefea 926 AE – hom vorgschlogn an Himmeskeapa zua Oortschn Woin zan zejn, wos
owa bis etz ned oigmoa akzeptiat wead.

Duach an Einfluss vo de Gravitationsfejda vo de benochbortn Steane sowia vo de
galaktischn Gezeitn wean de Umlaffbohna vo de Keapa vo da Oortschn Woikn gsteat
und oaniga vo dena wean is innara vom Sunsystem katapultiat. Do weans nacha ois
longperiodische Kometn, mit oana Periodn vo mearan tausend Joarn woargnumma.
Kuazperiodische Kometn kema dagegn ausm Kuipergiatl.



https://bar.wikipedia.org/wiki/Omschberg

Omschberg oda Omsberg, amtli: Abensberg is a Stod mit 13.540 Einwohna (2015) im
Beziak Niedabayern (Bayern) im Landgreis Kelheim.

Es existiern de Gemarkunga Omsberg, Arnhofa, Holzharlanden, Herlbach,
Offenstetten, Pullach und Sandharlanden.

Es historische Omschberg fongt mitm Bau vo da Burg Omschberg im 12. Jh. o. Aus
dea Zeid stammt aa de easchte schriftliche Nennung untam Nama Habensperch. 1256
wead es castrum Abensperch zum easchtn Moi eawähnt. 1348 is es Stodrecht vo
Omschberg schriftle bstetigt worn. De Burg z Omschberg is im Dreissgjaarign
Kriag zasteat worn, obwoi de Omschberga beim schwedischn General Wrangel an
Schutzbriaf dafia kafft ghobt hom.

Da bekanntasde Ombsberga is da Aventinus (1477–1534). Ea guit ois Begrinda vo da
wissnschoftlichn boarischn Gschichtsschreibung. Da Aventinus, amtle Johann oda
Johannes Turmair, hods easchte boarische voikstimliche Gschichtsbuach gschoffa.
Dafia is a aa in de Ruhmeshoin z Minga und in de Walhalla bei Regnschburg
afgnumma worn.

Voa 1800 wor Omschberg Pflegamt und hod zum Rentamt Straubing im Kurfiaschtndum
Bayern gheat. Z Omschberg wor a Stodgricht mit magistratischn Oagnrecht.

In da Schlocht vo Omschberg anno 1809 hod da Napoleon, zamma mit de Bayern, de
Estreicha gschlogn.



https://bar.wikipedia.org/wiki/Ollaheilignomd

Da Ollaheilignomd oda Halloween (aa Hallowe’en), is a Fest in da Nocht vua
Ollaheilign, vom 31. Oktoba zum 1. Novemba. Halloween hoasst aa nix andas wia
„Ollaheilignomd“. De heidnische Grundidee is, dass de Geista vo de doudn Ahnln
in dera Zeit Kontakt mid de Nochfoarn afnehma.

Halloween is a Mischung aus Heabst- und Heischbrauchdum, aus Maskian unde Geista
vatreim. Es is a Unruahnocht so wia de Walpurgisnocht und de Rauhnächt (bsundas
Silvester).

Zum Brauchtum ghean Masknumziag, Kiabis- und Ruamkepf ois auschniddane Frotzn
(ois Latern mid oana Keazn drin) und Heischgäng fia Noscharein („trick or
treat“). Trick or Treat hoasst weatle iwasetzt „Stroach oda Guadl!“ Und des
bedeidt sovui wia: „Gib us wos Siass oda mia gem da Sauas!“ ('... spuin da an
Stroach'). Beliabte Maskn-Gwanda san Fledamais, Vampir, Geista, Hexn, Skelett
und so weida. De typischn Foarbm san schwoarz (Hexnfoarb), orange (von da
Kiabisfoarb) und weiß (Geistafoarb).

Es Wort Halloween (ejdare Schreibweis Hallowe’en) is zan easchtn Moi im 16.
Joarhundat aftredn. Es is a schottische Variantn vom englischn All Hallows' Even
('evening'), wo de Nochd vua Ollaheilign (All Hallows' Day) moant. De Phrasn All
Hallows' gibts zwor scho im Oid-Englischn (ealra hālgena mæssedæg, mass-day of
all saints), All Hallows' Even sejm is oba eascht anno 1556 aftauchd. Wia ban
Heiligomd is da Vuaomd vum Festdog gmoant. Es is a oide eiropäische und jidische
Tradition, dass a Fest scho am Vuaomd onfongt.

Obwoi da Nama vom Kristndum heakimmt, wead oigmoa ognumma, dass Halloween
heidnische Wuazln hod.

Halloween is vo irischn und schottischn Immigrantn in de Vaeinigtn Staatn brocht
und durtn zum kommerzialisiatn Voiksfest worn. De weit vabroadte Moanung, dass
Halloween vum kejtischn Fest Samhain obgloadt is, wead vo de Voikskundla vo da
Uni Minga ois Legendn eingstuaft. De Wissnschoftla Helge Gerndt und Klaus Roth
san da Onsicht, dass Halloween nix andasta is ois de oidn eiropejischn
Traditiona vo Ollaheilign und Ollasejn.

Halloween ois amerikanischa Kommerzimport wead in Bayern seit Ofong vo de 90a
Joar gfeiad. De zgrundeliegendn Braich hods in Bayern owa scho friacha gem: As
Spuin vo Stroach, as aushejn vo Ruam und Kiabis, de Wiedakumft vo de Doudn, usw.
Des bstätigt de Vamuatung, dass de Wuazln vo Halloween aus Eiropa kemma, do owa
a wengal vagessn worn san.



https://bar.wikipedia.org/wiki/Oberpfalz

D Obapfoiz oda Owerpfolz (amtli: Oberpfalz) is oaner vo de sim Regierungsbeziak
vo Bayern. D Haptstod vo da Owerpfolz is Rengschburch.

D Owerpfolz ligt im Ostn vo Bayern und grenzt on Tschechien und on d
Regierungsbezirke Owabayern, Nidabayern, Mittlfronkn und Owafronkn.

Da Regierungsbezirk Owerpfolz umfosst de drai kroasfraia Stedt Omberch,
Rengschburch, d Wain und de sim Londkrois Omberch-Sulzboch, Chom, Neimakk,
Neistadl, Rengschburch, Schwondorf und Tirschnraat.

In grejsstn Tol vo da Owerpfolz wird nordboarisch gredt, in Sidn und Siidostn
nordmittlboarisch, ner in da Stod Rengschburch westmittlboarisch. Nordboarisch
wird aa in Echerlond, in mittlestlinga Eck vo Owerfronkn, in sidestlinga Eck vo
Mittlfronkn, in Owerbayern nerdlich vo da Doana, und in sidlinga Owern Vogtlond
gredt, Nordmittlboarisch aa in nerdlinga Niderbayern.

Voras ligt da Nordgau, der hout schou in 7. Joarhundert nouch Christus zon
Herzogtum Bayern ghejert. Da Nordgau wor ower grejsser wej de haintiche
Owerpfolz, da Westn von Nordgau ghejert haint zo Mittlfronkn, da Nordn zo
Owerfronkn, da Nordostn (es Echerlond) zo Tschechien.

1329 is da grejsste, nerdliche Tol vo da Owern Pfolz, wejs durtmols ghoissn worn
is, min Hausvatroch vo Pavia vo Bayern glejst und da Rhainpfolz zousprocha worn.

1628 is de Owere Pfolz offiziöll wider Bayern avalaibt worn, nouchdean daßs 1621
mit Gwolt daowert worn is.

Es Gebejt nerdle vo da Doana wor nu in easchtn Joartausad kam bsidlt, des wor a
unwegsoms, woldreichs Lond. Ner a por boarische Sidlunga und in Ostn slawische
Sidlunga houts durtmols gem. Eascht von 11. Joarhundert o han an Haffa boarische
Sidler inn Nordgau zung. Dej hom se mit de Slawen, dej wou schou durtn worn,
gmischt. Spejter han von Westn her nu frenkische Sidler dazoukumma. Dej olle hom
is Lond graitt, des hoisst es Hulz ghaut und es Lond urbor gmocht. De vüln
Ortsnoma mit -richt, -ried, -reuth (a Rait is a graitter Ploz) beleng des.



https://bar.wikipedia.org/wiki/Oaphasnwechslstrom

Ois Oaphasnwechslstrom werd unter anderm des bzeichnet, wos normalerweis dahoam
aus da Steckdosn kimmt. Es handelt si um an Wechselstrom der iaba zwoa Leiter
iabatrong werd. Do se bei am Wechselstrom de Polung ständig umdraht spuids koa
Roin, wia rum ma de zwoa Leiter vo na Stromqejn mit Oaphasnwechselstrom
oschliaßt.

S' bekannteste Beispui fia an Oaphasnwechslstrom is de Stromversorgung im
Haushoid. Do hod da Oaphasnwechslstrom in Eiropa a Effektiv-Spannung vo 230V bei
na Frequenz vo 50 Hertz. De Schwingung vo da Spannung is sinusförmig. Oane vo de
beidn Leitunga werd im Haushoid geerdet, des nend ma den an Nui-Leiter, wei der
gegeniba am Bezugspotential vo da Erdn a Spannung vo Null Void hod. De anda
Leitung is dann da Außnleiter. Ois dritte Leitung gibts dann aus
Sicherheitsgründ an sognannten Schutzleiter, der genauso wia da Null-Leiter
geerdet is. Wei oane vo de easchtn Owendunga vum elektrischn Strom as
elektrische Liacht war hoasd da Haushoidstrom heid no in da Umgangssprach
Liachtstrom. Des derf aba ned mit da physikalischen-optischn Größ Liachtstrom
vawechselt werdn. Recht boid han aba olle meglichn andan Owendunga dazuakemma.
Fia gewerbliche Zwecke werd da Oaphasnwechslstrom hauptsächlich fia Beleichtung,
Büroeinrichtung und kloane Maschina heagnumma. Fia greaßane Maschina bracht ma
an Dreiphasnwechslstrom, dea deszweng umgangsprachlich a Kraftstrom gnennt werd.
Oanzlne Leitunga vo am Oaphasnwechslstrom-Netz han iablichaweis nua bis zua 16
Ampere obgsichert. Daduach ergibt se je nach Phasnvaschiabung vom Vabraucher a
maximale Leistung vo 3680 Watt de zua Vafügung steht. Deszweng is im Haushoid
normalerweis da elektrische Herd in da Kuchl as oanzige Grät, des mit
Dreiphasnwechslstrom lafft.



https://bar.wikipedia.org/wiki/Oachekaas

Oachekaas oda aa Zipfekaas (Hochdeutsch Eichelkäse, medizinisch Smegma gr.
σμήγμα smégma „Seife“) is a weißer bis heigeiber Schlotz.

Des Smegma praeputii vo am Mo, auf preißisch a Vorhauttalg gnannt, is a Gmisch
vo dem Talg vo da Vorhautdrisn und dem Zelldetritus vo da Eichelepithel und
Bakterien. Außadem kennan Urin- und Spermarest a da drinna sei. Oachekaas buid
si beim Mo zwischen da Vorhaut und da Oache vom Zipfe.

Des Smegma clitoridis vo am Weib is aus dem Schlotz vo de kloana Schamlippen,
dem Zelldetritus vo dem Epithels und Bakterien. Des buid si in dene Hautfoiten
vo da Fud.

Wenn ma an Oachekaas scho seng ko, dann wascht ma si ned gscheid. Vo de
Bakterien ko des Zeig a gscheid stinga. Wenn a Mo a zu enge Vorhaut hot, dann
foit des Waschen schwara. So kenna de Bakterien an Oachekaas zersetzen und des
zu Entzündungen kemma und gfahrlich wern. Manche Doktoren sogn sogar, dass a
Beschneidung besser is bei sowas, aba viele meinen a ned. Wenn ma si de Vorhaut
wegschneidn lässt, muss ma si imma no waschn.



https://bar.wikipedia.org/wiki/Norn

Norn is an ausgstuawane nordgermanische Sproch, de wos auf de schottischn
Inslgruppn Orkney und Shetland und in Caithness im närdlichsten Teu vom
schottischn Festlaund gredt wuan is. Nochdem 1468/69 de Inslgruppm Orkney und
Shetland vo Norwegn aun Schottlaund vapfändet wuan san, is de Sproch laungsaum
vom Scots vadrängt wuan. Restln vo dera Sproch san no im Wuatschotz vom
Närdlichn Insel-Scots vuahaundn.

De oidnordische Besiedlung vo de Insln hod mäglichaweis scho im fruahn 9. Jhd.
augfaungt. Es is woahscheinli, dass scho mit da easchtn Immigrationswöön so vü
Leid kumma san, dass se de Sproch duat festsetzn hod kenna. So wiar im Foi vo da
Auswaundarung noch Islaund und de Färöer san de Siedla vo da norwegischn
Westkistn gwest. Vo wo gaunz genau, is net oiweu klor: de Uatsbezeichnungan vo
Shetland erinnan aun s nordwestliche Norwegn, wohingegn des Vokabular vom Norn
eha in Richtung sidliches Norwegn deit. Orkney und Shetland san in de Joah 1568
und 1569 aun an James III vapfändet und eahm schlußendlich zuagschlogn wuan. De
Gschicht wiad zmeist ois da ausschloggewande Punkt fia de Vadrängung vom Norn
duach s Scots heagnumma. Olladings hot da Niadagaung vo dera Sproch auf Orkney
scho friahra augfaungt, und zwoa im Joah 1379, wo de Grofschoft in schottischn
Clan Sinclair zuagschlogn wuan is. Auf des hinauf is des Scots scho im fruahn 15
Jhd. de oigemeine Sproch auf dera Insl wuan. In Shetland hod de Vadrängun eascht
spoda augfaungt. Trotzdem woan aum End vom 15. Jhdt de närdlichn Insln vo
Schottlaund zwaasprochig.. Olladings woa da Vadrängungsprozess vom Norn a
laungsauma und de meistn Eingeburanan vo Orkney und Shetland haum woascheinli
bis ins spode 16. Odar bis aum Aunfaung bzw. de Mittn vom 17. Jhdt Norn ois
easchte Sproch gredt.

Es is net genau bekaunnt, waun s Norn entgütig ausgstuam is. De Quön ausm 17.
Und 18 Jhdt. erwähnan dass da Gebrauch vom Norn (foiweis „Norse“, „Norwegisch“
oda „Dänisch“ gnennt) zruckgeht und dass se de Sproch auf Shetland bessa ois
wiar auf Orkney dahoidt. An aundare Quön vo 1670 sogt aus, dass grod amoi de
Leid vo drei oda vier Gmoana in Orkney a Oart „Nordisch oda growes Dänisch“ redn
und dass hauptsächlich daham a so redn. An aundara Hiweis aus 1701 zaagt owar
aa, dass um de Zeid no oiweu a haundvoi Leid gebm hod, de wos aasprochig woan
und nix aundast wia Norn redn kenna haum. Im Joah 1703 hots ghassn, das d Leit
auf Shetland genaröö English redn, owa „vüle vo eahna se no de oide Dänische
Sproch dahoidn haum”. .

Da letzte definitive bekaunnte Muadasprochla woa da Walter Sutherland aus Skaw
vo da Insl Unst, dea wos 1850 gstuabm is. Olladings haum Teule vom Wuatschotz is
Aussteam vo da eigantlichn Sproch bis heid iwalebt, und zwor in lokale
Uatsnauman und im Dialekt vo de Shetland Insln und vo Orkney. De Dialektwärta
san hauptsächlich speziölle Ausdrick fia Pflaunzn, Viecha, de Fischarei und fia
Gmiatszuaständ. Norn is urspringli aar in Caithness gredt, owa scho im 15. Jhdt
vom Scots vadrängt wuan und ausgstuam.

Norn is a Indogermanische Sproch aus da Nordgermanischn Gruppm vo de germanischn
Sprochn. Noch da klassischn Aunsicht gheat Norn zsaumman midn Isländischn,
Färingischn undn Norwegischn zua Westskandinavischn Gruppm, wöchane si vo da
Ostskandinavischn Gruppm (Schwedisch, Dänisch und Guntnisch) untascheidt.

Is Votaunsa in vaschiedane Variationan vom Norn und vo aundare norgermanische
Sprochn:



https://bar.wikipedia.org/wiki/Nordboarisch

Noadboarisch (dt.: Nordbairisch) is oane vo de drai Haptgruppm (Nordboarisch,
Mittlboarisch, Siidboarisch), in dej wou de boarische Sprouch
sprouchwissnschaftle atolt wird.

Nordboarisch wird haintzatoch gredt in grejsstn Tol vo da Owerpfålz (in Sidostn
wird Noadmiddlboarisch gredt), in sidestlinga Eck vo Middlfrånkn, in
middlestlinga Eck vo Owerfrånkn (Sechsämtaland), in Owerbayern neadli vo da
Doana und in Sidvogtlånd (Bundeslond Såchsn). Gschichtle gseang wor es
noadboarische Sprouchgebejt grejsser wej haintzatoch, ower iwer d Joarhundert is
es Frenkische (sprouchwissnschoftle gnauer: es Owerostfrenkische) nouch Sidn und
Westn gwondert und es Middlboarische nouch Noadn. Und aa in Echerlånd is frejers
Noadboarisch gredt worn.

Nu in Mittlålter wor Nirmberch a noadboarische (sprouchwissnschoftle gmoant)
Stod und hout an groussn Ainfluss af's Umlond ghott und es Noadboarische
gfesticht gecha Ainfliss as'n Ostfrenkischn und n Middldeitschn. In da Neizait
ower is Midddlfrankn mit Nirmberch sölwer a ostfrenkischs Sprouchgebejt worn und
es Noadboarische is durt vadrengt worn (asgnumma in sidestlinga Eck), es homse
owa etle nordboarische Aignhaitn in de frenkischn Dialekte in estlinga
Middlfrankn daholtn. Des daklert aa, warum dass Sprouchkartn (bsunders öltere)
des Gebejt nu ols boarischsprouchich oda frenkisch-boarisch gmischt dorstölln.

In middlan Bayern is es Noadboarische vo Middlboarischn asn neadlinga Obabayern,
asn neadlinga Niderbayern und as da sidlinga und sidestlinga Owerpfolz verdrengt
worn. Ower aa in deane Gechadn zoingse nu mejer oder wenger noadboarische
Ainfliss (noadmiddlboarische Mischdialekte). Rengschburch is zwor d Haptstod vo
da Owerpfolz, ower dej Stod is seit jeher a middlboarische Sprouchinsl. Dou gült
fia Sprouchkartn es glaiche wej grod gschrim, ner holt
mittlboarisch-nordboarisch gmischt.

De noadboarischn Dialekte unterschainse tolwais stork vonaranond, in westlinga
Eck vo da Owerpfolz baispülswais hout bol a jeder Ort sein ainga Dialekt, walse
durt nordboarische (Grundlouch), ostfrenkische (von Noadn und Westn her) und
middlboarische Merkmol (von Sidn her) zoing. Waiters han vül noadboarische
Dialekte vaglicha min modernern Middlboarischn in sidlinga Bayern (bsunders
Minga und Umgebung) urspringlicher und da Dialekt holtse nu (bsunders am Lond)
stirker, und da noadboarische Sprouchraum is aa haintzadoch nuniat su dicht
bsidlt - und wors frejers erscht recht niat. Dou genga nou aa wenger Unterschid
valorn.

A grejssers sprouchlichs Zentrum gits niat (wej Minga fias Westmiddlboarische
und Wean fias Ostmiddlboarische), wals koa oanziche Groußstod git, wou
noadboarisch gredt wird.

Baispül fia kloaregionole Variantn han Ruutschan und Ruutschagàl stot Hetschan
und Hetschagàl (= Kinderschaukel und Schaukelpferd) oder Schluuder/Schlooder
stot Dopfa/Dopfm/Dopfkàs (= Topfen/Quark) in da westlichstn Owerpfolz.

De noadboarische Grammatik waicht niat stork vo da boarischn o. Gnauers und
mejerer findts in Artikl iwer de Boarische Grammatik.



https://bar.wikipedia.org/wiki/Mozart_Wolfgang_Amadeus

Da Mozart Johannes Chrysostomus Wolfgang Theophilus, ma kennd eam bessa ois
Mozart Wolfgang Amade, is ana vo de wichtigstn Komponistn vo da klassischn Musik
in Eiropa. Af d'Wööd kumman is ar am 27. Jenna 1756 in da Stod Soizburg im
Soizburga Fiaschterzbisdum, gstuam is ar am 5. Dezemba 1791 in da östareichischn
Hauptstod Wean. Er is zwoa scho mid 35 Joar gstuam, owa er hod a Werk
zruckglossn, wos olle wichting Oartn vo Musi zu seina Zeid umfosst hod. Außadem
wor a, womma seinan Zeidgenossn glaum deaf, aara Virtuos am Klavia und af da
Geing.

Er hod de Musikgattung Konzert zu ihra Hochbliah brocht, genauso wiar aa de
Sinfonie und de Sonatn, und de drei san dann noch eam aa de wichtigstn Fuaman vo
da klassischn Orchestamusi woan und bliem. Aussadem is ar a Maasta vo da Oper
gwesn, und seine Stickln ghern bis heid zu de beliabtestn vo da Musikgschicht.

Wolfgang is am 27. Jenna 1756 um ochte aufd Nocht in Soizburg, in da
Getreidegossn 9 in ana Dreizimmawohnung vo an Mehrfamülienhaus (Hagenauer Haus)
aufd Wööd kumman. Ea woa des simte Kind vo seina Famülie, owa eascht des zweite,
wos iwalebt hod.

Sei Voda, da Mozart Leopold, woa aus Augschburg und is aus beruflichn Grindn ins
kiachliche Fiaschtndum Soizburg zogn. Er is dort bischöflicha Kammermusikus
gwesn (ab 1757 woara Hofkomponist und ab 1763 Vizekapöömasta). Sei Muadda woa de
Anna Maria Pertl aus Sankt Gilgen. Scho an Tog noch seina Gebuat is a im Dom vo
Soizburg aufn Nauman Joannes Chrysostomus Wolfgangus Theophilus tauft wuan.
Gruafn homs eahm owa Wolfgang bzw. Wolfal oda aa Woferl.

Scho im Oita vo via Joa hod ea und sei um finf Joa ötare Schwesta Maria Anna
Mozart, zu dea wos Nannerl gsogt haum, vom Vodan Musikuntarricht (Klavia, Geign,
Kompositiaun) griagt. 1761 hod da Voda Mozart de easchtn Kompositiaunen vom
Wolferl ois „Wolfgangerl Compositiones“ aufzeichnet. Es hod si dabei um a
Andante und a Allegro ghaundlt, auf de no im söm Joa a Allegro und a Menuetto
gfoigt san. A de Begobung im Klavia- und Geignspü hom si schnöö zagt. 1762 - im
Oita vo 6 Joa - hod a de easchtn Auftritt ghobt.

De easchte Konzertreisn vom Wolfgang und vo seine Schwesta Nannerl mit de Ötan
hom Aufaung 1762 noch Minga gfiat und im Heabst vom söm Joa noch Wean, um in
Oodl de Wunderkinda zum präsentian. Noch de großn Erfoig in Minga und Wean hod
de Famülie am 9. Juni 1763 a extensive Tournee duach deitsche Lända und duach
Westeiropa gmocht, de bis zum 29. Novemba 1766, äussa dreiahoib Joa, dauat hod.
De Statiaunen woan, in chronologischa Reihnfoige: Minga, Augschburg,
Ludwigsburg, Schwetzingen, Heidelberg, Mainz, Frankfurt am Main, Koblenz, Köln,
Aachen, Brüssel, Paris, Verseilles, London, Dover, Belgien, Den Haag, Amsterdam,
Utrecht, Mecheln, noamoi Paris, Dijon, Lyon, Genf, Lausanne, Bern, Zürich,
Donaueschingen, Ulm und Minga. Auf dena Reisn san de easchtn Sonatn fia Klavia
und Geign entstaundn (de via Sonaten fia Klavia und Geign Köchelvazeichnis (KV)
6 bis 9 san 1764 de easchtn drucktn Kompositiaunen vom Mozart) sowiar aa de
easchte Sinfonie Es-Dur (KV 16).

A wichtigs Eagebnis vo dera Raas woa, doss da Mozart in London mit da
italienischn Sinfonie und Oper vertraut gmocht wuan is. Durt hod ar aa an Johann
Christian Bach kennan gleant, dea fia eahm a wichtigs Vuabüüd woa.

1772 is da Hieronymus Franz Josef von Colloredo zum Fiaschterzbischof vo
Soizburg gwööd wuan. Ea woa da Nochfoiga vom vasturbanen Sigismund Christoph
Graf von Schrattnbach. Vom neichn Fiaschtn is da Mozart im August zum besoidetn
Konzeatmaasta vo da Soizburga Hofkapöön ernaunt wuan. Trotzdem hod a min vüün
Umanaundreisn mid sein Vodan ned aufgheat. Des woa da Vasuach, dem stoarrn
Reglemau vom Soizburga Dienst ausz'kumman: vom 24. Oktoba 1772 bis zum 13. März
1773 is de dritte Italienreise gfoigt, zua Urauffiarung vo Lucio Silla. Während
dea Raas is aa des Exultate, jubilate entstaundn. Vo Mitte Juli bis Ende
Septemba 1773 hods daun de dritte Raas noch Wean gem. Im sööm Joa is es easchte
Klaviakonzeat entstaundn. Vom Oktoba 1773 aun hod de Mozartfamülie im easchtn
Stock vom Taunzmaastahaus gwohnt.

Noch ana längaran Pause is am 6. Dezember 1774 a Raas noch Minga zua
Urauffiarung vo da Opera buffa La finta giardiniera (KV 196) gmocht wuan. Am 13.
Jenna 1775 und noch da Rückkea am 7. März hod da Mozart erneit vasuacht, si aa
in Soizburg ois Künstla zum etablian. Er hod zum Beispü des Dramma per musica Il
rè pastore am 23. Aprü 1775 in Soizburg urauffian lossn, wos oba beim Publikum
ned guad aukumman is. Noch meafochn eafoiglosn Bittn um Urlaub hod a 1777 sei
Abschiedsgsuach beim Fiaschterzbischof eigreicht und hod um Entlossung vo da
Soizburga Hofkapöön bitt.

De Weake vom Mozart wean meistns noch da Sortiarung im Köchelvazeichnis (KV)
zöid, de aa a Oat chronologische Reihenfoige einzhoidn vasuacht. Gmocht hod des
Vazeichnis da Ludwig Köchel (1800-1877), und wegn eam haaßts aara so.



https://bar.wikipedia.org/wiki/Moldawien

Moidowien oda Moldawien, rum.: Moldova is a Binnenstoot in Osteiropa bzw.
Siidosteiropa. Er grenzt im Westn aun Rumänien. Im Noadn, Ostn und Sidn wiad
Moldawien vo da Ukraine umschlossn.

Moldawien dastreggt se in Noad-Sid-Richtung iwa 350 km und West-Ost-Richtung iwa
150 km. Es Laund is mid seina Gsaumtflächn vo 33.843 km² eha klaa und liegt im
Vagleich im hintan Drittl. Es Kerngebiet liegt greestnteus zwischn de zwa
grässtn Fliss Dnister (rum.: Nistru) und Pruth (rum.: Prut) und so in da
historischn Laundschoft Bessarabien. Im Noadn grenzts aund Podolische Plottn vo
da Westukraine.

A klaanara Teil vom Laund (etwoa 17% vo da Bevökarung auf 12% vo da Flächn)
liegt estli vom Dnister und hod se 1992 im Zug vom Transnistrien-Konflikt ois
Transnistrien vo Moidowien obgspoidn.

Da Prut mündt in da Näh vo da Sidgrenz vo Moidowien ind Donau. De gressan
Neemfliss (Bic, Reut, Botna) valaufm gresstnteuls parallel und entwässan zum
Nistru hi.

De Laundschoft is flochwölling (30 bis 429 m ü. NN) und zu 80% Kuitualaund, wos
da fruchtboan Schwoazeadn in da Stebbm im Sidn z vadaunkn is. Im Noadn ziang se
hügelige Ebenen mid lichtn Oachnwöidan und Baamstebbm hi. De hächste Erhewung vo
Moldawien is da Dealul Bălăneşti. Es woame, droggane Klima mocht Wein- und
Obstbau im groosn Moosstob melglich. Da zentrale Teu vo Moldawien is iwawiangd
mid Oachn- und Buachnwöidan bedeggt.



https://bar.wikipedia.org/wiki/Mohammad_Ali_Paschah

Da Muhammad Ali Pascha arabisch ‏محمد علي باشا ‎, albanisch Mehmet Ali Pasha
oder tiakisch Mehmet Ali Paşa, woa a albanischschtemmiga osmanischa Offizia,
geboan am 4 Mäaz 1768 und gschtoam is a am 2 August 1849. Eah hod des
Mochtvakuum in Egyptn gnuzt und hod se zan Wali afgschwunga. Ea hod Egyptn
modeanisieat und hod se zan Vizekini eaklead. Vom osmanischn Suitan hod a se de
Zuaschtimmung gebn lossn, das a sein Titl und de Heaschoft iwa Egyptn in seina
Famülie weidavaeabn kau und so hod sei Dynastie in Egyptn bis 1953 regiat.

Gebuan is da Muhammad Ali in Kavla woan. Des woa a Schtod im Rumelia Eyalet
(Osmanischs Reich), im heidign griechischn Makedonien. Seine Ötan woan de Muadda
Zainab und sei Vota da Ibrahim Pascha, a Tobakvaschleißa und Haundla. Bade woan
albanischa Heakunft und hobm da Owaschicht aukhead. Wia sei Vota vaschtuam is,
hod de Kinda eahna Onkö, da Hussein Aga, da Bruada vo seina Muadda, in sei
Famülie afgnumma. Da Muhammed Ali woa a gschickts und wissbegiarigs Biaschal und
des ia seim Onkö afgfoin. Und weu a da Ayan vo Kavla woa, hod an scho boid ois
Schteiaeitreiwa eigsezt. Dabei hod a se a den Beaumtnraung vo an Boulukbashi
vadeand.

Ea is daun a za Kavala Miliz gaunga und unta seim Cousö Sarechesme Halil Agha
zan Schtövatreta afgschtiegn. In Egyptn hod da Napoleon mid seim
Expedizionskorps de Mamelukn und a osmanische Eiheitn gschlogn. A de Osmanen
hobm valuan, owa bei de Kämpf 1799 hod se da Leitnaund Muhammed Ali auszoachhnt.
Ois Belohnung fia sein Eisotz is a zan Kommandeua vom gfichtn albanischn Korps
vo da Hohn Pfortn eanaunnt wuan.

Em Muhammed Ali sei Basl, de Emine Nosratli is a reiche Witdibin gwest und de
hod den Mamluknfiara Ali Bey gheirat. Den ois de Osmanen 1812 a Armee iwa Syrien
noch Owaegyptn gschickt hobm, hod da Muhammed Ali scho mid de eiheimischn Fiara
und mid da Hüf vo seim Basl a mid de Mamelukn vahaundlt. Dahea hod a se mid de
Mamlukn vabündt und gmoasaum hobms 1807 de Britn aus Egyptn vatriebm, de ois
Siega iwa de Franzosn im Laund blibm san.

Scho 1807 hobm eiflußreiche Egypta vo da Hohn Pfortn valaungt, das em Wali
(Gouvaneua) Ahmed Pascha Khurshid osetzn. noch an Zwischnschpü hods de Hohe
Pfortn untam Suitan Selim III neamma vahindan kena das 1809 da Muhammed Ali da
Wali vo Egyptn wead.

Da Muhammads Ali is zwoa vom Osmanischn Suitan ois Wali (Gouvaneua) in Egyptn
bschtetigt wuan, owa de Mameluken woan nu oiweu a wichtiga Mochtfaktoa in Kairo.

Seine albanischn Soidotn woan owa ned zfried und woitn eahm sogoa umbringa. Do
hod a de restlign Mamelukn und schpoda a seine albanischn Truppn noch Arabien
gschickt um de Saudis (Wahabiten) nidazweafa. Dabei hod a gean in Kauf gnumma
das af de Födzig a de Mera vo seine unzfriednan Albana umkemman. 1812 und 1813
hobm de Egypta (Osmanen) de heilign Schtäd Mecka und Medina zruckeaowat.

Des egyptische Mülitäa is gaunz noch westeiropäischm Fiabüd neich afgschtöd
woan. Und ois de Griechn wieda amoi an Afschtaund gmocht hobm und dabei em
osmanischn Suitan Mahmud II. sei Armee gschlogn hobm, hod Dea em Muhammad Ali za
Hüf gruaffa (Griechischa Unobhengigkeitskriag). Mid seina modeana Armee hod a
1826 de Griechn bei Missolunghi gschlogn und dafia is da Muhammad Ali a zan
Schtodhoita af da Insl Morea eanaunnt woan.

Mid seina eignan modeana Flottn hod a en Aftrog kriagt a wida de griechischn
Insln za Eaowan. Weu se do owa de eiropäischn Mächt eigmischt hobm, hed a gean
zruckzogn und hod em Suitan de Log eaklean woin. De osmanischen Kriagsschiff
woan toteu vaoatad und seine Neichn nu zweng Schtuck und a vo da Bewoffnung de
Westlign nu untalegn. Da Suitan hod eahm owa fia sei maritime Intaschtitzung
Syrien vaschprocha.

De Englenda, Franzosn und de Rußn woan af da Seitn vo de Griechn und hobm
Kriagsschiff ins estlige Middlmeea gschickt. De schiffmaßi untalegna Tiakn hobm
in da Bucht vo Navarino gaunkad und se homs se a aa Wengl bled augschtöd. De
Tiakn hobm de Gegna in zwoa Linien middn inta eahnane Schiff ungschteat aunkan
lossn? Am End vom Tog san vo de tiakischn und egyptischn Schiff iwa drei Viatl
in da Bucht zaschteat wuan, vo de 11 Linienschiff und 9 Fregattn da Eiropea.

Am Festlaund hod da Muhammad Ali Pascha de Kämpf gwunna, owa am Wossa hobm se
seine neichn teian Schiff, untan Kommando vo an osmanischn Admireu, in Trimma
afglest.

Egyptn is gaunz owigwiadschoft gwest. De Schteiaeitreiwa hobm se des Bauanlaund
untan Nogl grissn und san de greßtn Großgrundbesitza woan. Do hods da Muammad
Ali mid so hoche Schteian belegd, das es neamma zoihn hobm kena. Ea hods
praktisch zan Gunstn vom Schtoot enteignt. De Lendareian san daun af de
Laundoawada afteud wuan. Owa olle Eanteeaträg haum em Schtoot ogliefat wean
miaßn. Dea hod ses Haundlsmonopoi bhoitn. Weus praktisch koa Industrie gebn hod,
san vo eahm Webareian baud woan. In Alexandrien hod a aa Weaft eirichtn lossn.
De eigne modeane Woffneazeigung hod a augschtessn. Des Egyptn hod a in 10
Provinzn eiteud und a via de Vawoitung a eigane Birokrazie afbaud. Weu a des
Laund und as Mülitäa eiropäisian woit, hod a Schuin eigricht in de ma a
franzesische Text glesn hod.

1835 hod a de easchte arabische Zeidung gründt, de Bulaq Presse. Mid dea hod a
aa seine Gsetz und Viaschtöllungan vabroat.

Um en Haundl in Sidn owi, owa haubdsechli um neiche Soidotn zan Rekrutian hod da
Muhammad Ali sein Suhn Ismael Kamil Pascha mid 5000 Soidotn in Sudan owigschickt
(1820-1823). Se hobm em Nil owi des Laund eaowat. Mid eahnane neichn Feiawoffn
woans de Sudanesn weid iwalegn. So hobms Schtitzpunkt auglegt und so a de Schtod
Karthum grindt.

Weu eahm da Osmanische Suitan Syrien vaweigat hod, is a 1831 mid seine Armee in
Palestina und Syrien eigfoin. Se Armee unta seim Suhn Ibrahim Pascha hod se
sogoa scho gricht, in Sidanatolien eizfoin.

Vom Muhammed Ali Pascha seine via Suhn, is da Ismail Pascha scho 1822 vaschtuam.
Drum hod a 1848 seim Suhn Ali Pascha, de Regiarung iwagebm. Weu a Dea nu im söwn
Joah gschtuam is, hod da Muhammed Ali nuamoi de Herrschoft iwanumma. Am 2.
August 1849 is a daun vaschtuam und in da vo Eahm gründn Muhammad-Ali-Moschee
beigsezt woan. Sei Enkal da Abbas I. is eahm ois Wali nochgfoigt. Ois dea 1854 a
vaschtuam is, is eahm in da Trohnfoig em Muhammad Ali Paschas lezta Suhn, da
Muhammad Said nochgfoigt.



https://bar.wikipedia.org/wiki/Maibaam

A Maibaam is a gschmickta Baam bzw. Stamm, wo im Fruahjoar, um an easchtn Mai,
am Doaf-, Moarkt- oda Stodplotz afgstejt wead. De Tradition is voa oim in
Estreich und Bayern zfindn.

Da Maibaam wead fast iwaroi am erschtn Mai aufgstejd, manchmoi aa scho am End
vom Aprui. Zum Afstejn gheat a Blosmusi, Bia und Wiaschtl. Nacha gibts an
Maidanz. A recht wichtige Sach bei dem Brauch is das olle zsammhejfn. Ma bracht
an Haffa Leid, das ma so an Baam afschdejd, und nua wenn de olle richtig
zsammarbadn, ko des wos wern. A recht ehrnvolle und wichtige Afgob hod dea, dea
wo ogibt, wos wea zum doa hod. Der bracht an Haffa Erfohrung, de andan nua an
Haffa Kraft. Oft is a scho as Zuwäbringa vo dem Baam zua seim Plotz a Ereignis.

Lokal gebts zuasetzlich den oan oda andan Brauch ums Maibaamaufstejn.
Beispuisweis kons Wettbewerbe gem, in dene de Burschn probiern, so weid wia
meglich den Stamm auffi z kraxln und dodabei oane vo de Brezn z dawischn, de omm
drohengan. Um des schwaara z macha, schmiert ma in gschejdn Stamm manchmoi aa no
mit Soaff ei.

Im Buagnlaund untn is so, dass ned nua oan Maibaam in da Uatschoft gibt, sondan
jeds Madl kriagt vo ihrm Hawara oda Vaehra an eiganan im Goatn aufgstööt.

Iba de Heakumfd vom Maibaam gibds no koane vabindlichn Eakenntniss. Des kannt
domid zammhenga, dass es Kristndum imma wieda vasuachd hod, germanische
Traditiona z untadruckn. Fest stehd, dass ba de Germanen und Kejtn a Vaearung vo
Woidgodheidn und Baam gebm hod. Es ganze germanische Universum is duach an
Wejndbaam, Yggdrasil gnennd, zammghoidn worn. De Vaearung vo heilign Baam und
Pfoin hods ibaroi im germanischn Eiropa gebm. De Donaroach and de Irminsul san
bekannte Belege dafia und a dafia wias Krisdndum domid umganga is.

In Östareich is da Maibaam anno 1466 zan easchdn Moi belegt. Im 17. Jh. is a
vabodn worn. Im 19. Jh. hod da Maibaam in Östareich in Duachbruch gschoffd.

Friaa san Maibaam traditionej in da Walburgisnochd gschlogn worn. De Baamspitzn
hod koan Schodn griagn deafa. Af Rossfuaweakn (Viaspanna) is a ins Doaf zogn
worn.

In vui Ortschaftn is desweng aso, dass in dera Nochd a Wach aufgstejt werd. Voa
oim de junga Leid aus de Nachbarderfa san draf aus, in Maibaam z stejn. Wann a
nachad do gstoin werd, is des natiarle a rechte Schand. In dem Foi gebts dann a
Vahandlung, wo a Preis fias Zruckgem a Bezohlung in Naturalien (Brodzeid und
Bia) ausghandlt werd. Da Maibaam deaf traditionej nua vo Leidln gstoin wean, de
wo sejm an Baam afgstehjd hom. Aa wens afn easchdn Blick wia a Bledsinn
ausschaugt, hod aa s Maibaamstejn a sinnvolle, gmoaschoftliche Funktion. De
Buaschn miassn si zamma ausdenga, wias in Maibaam stejn kina, de andan wias eam
am bestn bewocha. Und am Schluss wead da Vahandlungspreis, moasd a Fassl Bia, vo
de Kontrahentn zamma gsoffa.

Beim Afstejn und hintahea wean vo de Zuaschaua oft Fruajoarsliada gsunga
(Maibaamsinga), de Blosmusi spuit und nacha wead danzd (Maidanz).



https://bar.wikipedia.org/wiki/Mahayana

Mahayana (Sanskrit: महायान, mahāyāna, „mahā“ hoasst „gross“ „yāna“ hoasst „Wogn“
oda „Weg“, oisdann Grossa Wogn bzw. Grossa Weg) is de Bezeichung fia oane vo de
drei Haptrichtunga vom Buddhismus. S Mahayana untateit in Buddhismus in Hinayana
und Mahayana. Da Vajrayana zejd zan Mahayana.

Da Mahayana Buddhismus hod se vo Indien aus vabroadd, zeascht amoi af China,
Japan, Vietnam, Korea, Singapore, Taiwan, Nepal, Tibet, Bhutan, and Mongolei.
Zan Mahayana Buddhismus heidingdogs zejn da Zen, da Amitabha-Buddhismus
(Bhuddhismus vom Reinen Land), da Tiantai, da Nichiren und aa de esoterischn
bddhistischn Iwaliafarunga vo Shingon, da Tendai-shū und da Tibetischa
Buddhismus.

D Mahayana Tradition is de gresste vo de zwoa wichtigstn Haptrichunga vom
Buddhismus, wos heidingdogs no gibt. De anda is d Iwaliafarung vo da
Theravada-Schui. Im Mahayana gehts aa um de Suach noch Ealeichtung (Nirvana) zum
Woi vo oin empfindsaman Wesn. Deshoib nennt ma s Mahayana aa "Bodhisattvayana",
oda in Bodhisattva-Wogn.

Da Jan Nattier moand daas Mahayana ("Grossa Wogn") a ehrnvoie Bezeichung fia
("Bodhisattva-Wogn") gwen warad; oisdann da Wogn vo an Bodhisattva, wo de
Buddaschoft dalanga wui zan Woi vo oin Wesn. Dees hoasst, dass Mahayana ois
Bezeichung fian Weg und fia de Learn vom Bodhisattva entstandn is. Wei s oafoch
a Ehrntitl fian Bodhisattvayāna woa, hod de Bezeichnung Mahayana koa
signifikante Bedeitung fia de Entwicklung vo da Mahayana-Tradition.

In de friarasdn afgschriema Mahayana-Traditiona kimmt s Wordd Mahāyāna ofd ois a
Synonym fia Bodhisattvayana fia. Wos awa auf da andan Seitn recht rar is, is as
Wordd Hīnayāna in de frian Texte. Vo dem hea deaf ma ned mõanã dass s Wortpaarl
Mahayana und Hinayana seit jehea midanand wos z doan ghabt ham, weis nemle ned i
da sejbn Zeid aufkemma san

Oans vo de ollaeaschdn Iwaliafarunga wo s Wort Mahayana iwahapts fiakimmd is as
Lotus Sutra (Skt. Saddharma Puṇḍarīka Sūtra) wo ebban zwischn 100 vor- und 100
noch Kristi Geburt aufkema is. Nochn Seishi Karashima is dees sej Wort ojs
easchdds im Gandhari oisa de Version in da Prakrit (oidindische Vakeassproch)
vom Lotus Sutra aufkema, und zwoar ned ojs mahayana sundan im Verkeassprochnwort
mahajana wos sofej ois wia grouss Wissn hoassd. Schbaada is gee ind Kunstsprooch
(Sanskrit) einezwengd worn in deara wo s náxste lauddliche Ekwivalendd
vomahājāna s Wordd mahāyāna gween iis wos naddiale a ganz an andane Beideiddung
ghood hood. Heakemma kus a a sej vo da Dubbedejdigkeit in da beriamddn Parabé
von "brennadn Haus" wos um drei Waang (Skt: yāna) geet.

Wo da Mahayana heakemma is, woas ma ojwei no ned ganz genau. De friarasdn
Osichtn im Omdland hand ojwei davõ ausganga, daas zwo Schuina gem hod, de wo
gengaranand oogagna hand: in "Mahāyāna Buddhismus" und in "Hīnayāna Buddhismus".
Zwengs da Vaehrung vo Buddhas und Bodhisatvas is im Mahāyāna Buddhismus efdas a
gressana Hingob und Untawiafigkeit nochegsogd worn und ma hod a ognumma, dass a
vo da Stūpa-Vaehrung heakimmd andane hamm aa Vogleiche zu de eirobbejschn
Luddarana zong. Seechane Ansichtn glaabt hejdingdoogs neambt mea ned zledzd
desszweng wej fui oida Texzs hijd guad vafiagbor hand wo mia oisse gnau
noochleesn ku. De ganz ojdn Schrifdn berichtn vo ana schdreeng askäddischn
Leemsweijs in da Wuidniss wo sich noch m mönchischen Bodisattvaweg hoidd wias
zon Baischbui im Rhinoceros Sūtra hoassd. Ojde Oosichdn iwan Mahāyāna ojs de
alloanige gsetz-grichte hingewungsfoje Sektn wean heidzudoogns ojs stark
fehgloadd und komplett fojsch oogseng.

De friarastn Schriftn vo s "Mahayana" fiakimmt hand de Sutras von Oofang vo da
gmoasa. Am Jan Nattier is aufgfoin, daas in in oa vo de ollafriaran Mahayana
Schriftn (zB. wia s Ugraparipṛccha Sūtra s Wort "Mahayana" heagnomma wead obwojs
durt no koane ojgmoana Leermeingungsuntaschiede zwischn Mahāyāna und dem
"Mahayana" wo si auf de rigorose Nachfojge vo n Gautama Buddha auf sejm
Bodisattva-Weeg zu n komplett ealeichttn Buda gem hod.

Mahāyāna hod woorscheinds nia a bsundane buddhistische Sektn oda
Iwaliafarungsschui bezoachnet sundan des Wordd iis vui mera ois Sammebezeichnung
und spaada fiara Doktrinsammlung fia Bodhisattvas heagnumma worn.. Da Williams
Paul hod aa bemeaggt, dass nia a exdrige Mahāyāna Ordnsrägl gem hod wias zun
Beispui im Vinaya aufgschriim iis und aa koa exdrige Ordiantionslinie hoods nia
gem. Schweestan (Bädlschweesta) und Baata (Bädlbaata) dia wo se zun Mahāyāna
zuagheerig fuin, hand von dem hea grod dia, dia wo zu de ganz oidn
Iwaliafarungsschuin ghean. Heidingdoogs iis dees de oosdaasische
Dharmaguptaka-Ordinationslinie und de tiweddische
Mūlasarvāstivāda-Ordinationslinie. Da Mahayana-Buddhismus kon aiso ned ois oane
vo de frian Iwaliafarungsschuin von Budismus zejd wean, sondan grod ois
bestimmts Wäsnsmerkmoi vo gwisse Schuin ogseng wean.

A kinäsischa Pata, den wo s Yijing ghoassn ham, hod amoi umma 6-700 a.d. Indien
bsuachd und hod zan Undaschiad vo Mahayana und Hinayana gschriem:

De moastn vo de ganz oidn Schriftn iban Ursprung vom Mahayana, wo no dahoidn
san, san friare Kinäsische Iwaseedzunga. De Mahayana-Leahn san durchn
kinäsischen Iwasetza Lokaṣema auf Kina eine kema. Dea hod im zwoadn Joarhundat
de Mahayana Sutren ins Kinäsische iwasedzd.

A boar Gleate zejn de ollaeaschdn Fossunga vo da Prajnaparamita-Sutren, zamma
mit Textln iwan Akṣobhya Buddha, wo worscheinli im 1. Jhdt. v. Kr. in Sidindien
vafassd worn san, zu de frian Mahāyāna-Sūtren.

Monche vo de frian Mahāyāna-Sutren san vom Kuṣāṇa-Mench Lokakṣema iwasezd worn.
Da Lokakṣema is vo China auf Indien ans Kinireich Gandhāra kema. De easchdn
Iwasedzunga vo eam hand a da kinäsischen Haptstod Luoyang zwischn 178 and 189
anno domine gmochd worn. Zu de Mahāyāna-Sūtren de wo am 2. Jhdt. iwasedzd worn
hand ghean a de:

Davõ hand oanige worscheinle im 1. Jhdt. in Nordindien zammandgschdejd worn.
Drodzem gengan de Geleadn normal davõ aus, das de frirasdn Mahāyāna Sūtren
haabsechle in Sidindian und de spaadan Sūtren und zuasedzlichen Schriftn im
Nordn vo Indien vofassd worn hand. Drod allen ko ma ned oafach von historischn
Zuawachs vo Schriftn wo zu n Mahayana zeind, auf a zeitgenessische religiöse
"Mahāyāna-Bewegung" schliassn.

De oja äjdda Mahayana-massige Stoagravur, wo aa da Buddha Amitabha fiakimmt hod
ma in Indian z Mathura gfundn, si is ummara 180 A.D. ogfertigt worn. Af
Iwableibsl von ana Buddha-Statue is in da Brahmi gschriem: "Anno 28 undam Kini
Huvishka, ... firn Buddha Amitabha gmocht" (Mathura Museum). Dees wor awa drotz
ojm grod a oanzjne Randerscheinung im indischn Budismus zu dera Zeid.

Vorm 5. Jhdt. kimmts Wort "Mahayana" in indische Inschriftn nädda Sejdn fia
wemmas mid den Hauffa vo Mahayana-Schrifdn vogleicht wo domjos vo Zentralasien
auf Kinä kemma hand. De Õsicht, das sojchane Iwasedzunga und de Inschriftn
unddaschiadliche auf andane Grundlagen aufbaun setz awa schõ vorraus das a
Mahāyāna gibts wo si vo am "Hīnayāna" unddascheidt. Grod a sojchane Õsichd is a
awa zu an groussn Doal noch neichara Learmeinung widerlegd. Heid guid, das da
Mahāyāna-Budismus a oide Iwaliafarungstradition innahoib vom ganz frian Budismus
gween iis.

De Madhyamaka (da mittlare Weg, de Leah vo da Laarheit), de Vijnanavada (aa
Yogacara bzw. Yogapraxis); 'ois is substanzlos, ois is Geist'), de Buddha Natua
(aa Tathāgatagarbha; 'ois wos lebt, ko Buddha wean') und de Buddhistische Logik
(Logik vabundn mit buddhistischa Kenntnistheorie) ois lezde un neiane. In Indien
worn de zwoa philosphischn Haptrichtunga vom Mahāyāna de Madhyamaka und spoda de
Yogapraxis (Yogacara).

S Prajnaparamita, d Yogacara, s Buddha-Wesen, und da Amitabha-Buddhismus sand
friare Vorstufn vo Mahayana, de wo aa hejtzdogs in Ostasien no ogseng sand. Oa
ham zu neiche Bewegunga gfiad und andane wean eha traditionej-synkretisch
ghandhobt. Da Williams Paul sogd, dass im fernen Ostn awa ojwei as
Sutren-Studium an Vorzug ghod hod.

In Indien find ma in Mahayana-Buddhismus in spodane Zeiz vor oim im Esoterischn
Buddhismus. Und dea is oft in Indian und Sid-Ostasien durchn
Theravāda-Buddhismus aus Sri Lanka und oft durchn Islam dasetzt worn, de widerum
hand weiders in Indien und Zentralasien im frian Joartauset durchn Islam (Sufism
usw.) und im Hinduismus easedzd worn und in Sid-Ostasien durchn Islam. In gwisse
Regiona vom Himalaya lebd da Theravada-Budismus weida. Im tibetischen Buddhismus
und andane Tradiona im Himalaya wean de Sutren wenn iwahabds, ned wia in
Ostasien direggd, sondan meischdns iwa exegetische Abhandlunga studiat.

Gwiss ku mia ned vui song zan Mahayana-Buddhismus, gwiss ned zu da ganz frian
indischn Form im Unddaschiad zan Buddhismus wiara in China, Vietnam, Korea,
Tibet, and Japan praktiziad wead dea aa wo ois Mahayana-Buddhismus gejt.
Mahāyāna can be described as a loosely bound collection of many teachings with
large and expansive doctrines that are able to coexist simultaneously.

S Mahayana hod a Tradition nochunznoche Mideĩschliassn und Obassn vo neiche
Sutren begrindt, de wo zu de frian Āgama-Texte middazuagnummo worn hand.Innahoib
von Mahāyāna is d Meinung vabroadd, dass dei einga Leern diaffa in Buda sejn
Dharma eĩdringan. De Mahāyāna-Sūtren lossns adiam so durchscheina dass a
Ausrichtung auf eã võdeanstfoia iis ois wia s Ohenga an ned-Mahāyāna-maassigs
Dharma (= Leere). So wead im Śrīmālādevī Sūtra behaapt, das a Õhengaschaft ans
Mahāyāna võhausaus tugenhafta iis ois wia a Õhengaschaft vom Sravaka oda am
Pratyekabuddha-Weg.

De Grundloog võ de Mahāyāna-Leern iis de ojumfassade Befreiung vom Leid võ oim
Lewenddigm wo a Gfui hood (desszweng "da grouss Wogn") und de Existenz vo
Buddhas und Bodhisattvas in dene wo se de Buddha-Natur manifesdiad. A boar
Mahayana-Schuina vadreddn aa de Osicht, das mia de Befreiund a schõ alloã durch
de Gnad von Buddha Amitābha dalanga ku indem das mia sie vadraunsfoj da
Achtsamkeit vom Buddha hingibt.

Da "Amitabha-Budismus" vadrett am sterkstn an seechan Leemswandl voja
"Hingäbung", de Laar-Richtung hod aa fej zum Eafojg vom Mahāyāna in Oosdasien
beidroong. Wichtige Glaubnelemende davõ hand de "Achtsamkeit vom Buda", Mantra
und dhāraṇīs aussadem as Leesn võ de Mahāyāna-Sutren. Kinäsisch-budistische
Baada, Schweestan und Lain praktizian an Amitābha-Budismus zammand mit n Zen.

In de mäjschdn Mahāyāna-Schuina wead aa an iwanadialiche Boddhisattvas glaabt wo
si de Verfojkommnunga (Skt. pāramitā), da Ojwissnheid (Skt. 'sarvajñāna), und da
Befreiung vo ojm lewenddign wo Gfui hod hĩgem. Da Buda wead am Mahāyāna ojs
ultimativs, heechsts, zu olle Zeidn in olle Wäsn gegnweaddigs Wäsn ogseng. De
Boddhisattvas vakerban the universelle Idää vo da aufopfarungsfoin
Sejbstlosigkeit zum Woi vo andane (Altruismus).

In da Mahayana Tradition hoassds, dass de Stufn vom Arhat (Heiliga wo s Nirvana
dalangt hod) no ned de Endstufn is. De Arhatschaft is a Voikommenheitsstuafn und
de frian Buddhismus-Schuin wia z.B. de Mahasanghika-Schui mochan feine
Unddascheidunga zwischen Nirvana (Ealschung]] und Parinirvana (vojstendige
Ealeschung).

Noch de vaschiadna Buddhismus-Learmoanunga miassn de Arhats undaschiadlich
eigorndet wean. Manche ojdn Schuin song, dass auf s Eareicha vom dauahaftn
Nirvana zu Leebzeitn (bej dene hoassd dees dann Arhatschaft) zwangsweis as
Parinirvana foigt, zB. wenn da Arhat stirbt. De Mahāyāna Schuina seeng des
noamal ned aso. De soong, das a vojsténdig ealeichdda Buddha (wo a Nirvana
erreicht hod; do wead in den Kontext na vo an 'samyaksaṃbuddha gredt), nochdem
das a gschdorm is ned direkt ins Nirvana finddn ku (wos dan gleichbeideiddnd min
Parinirvana dej daad). Manche Mahayana-Schuin hoidn do dageng, das wenn awa amoi
a 'samyaksaṃbuddha auftreddn is, das dea solang an Weg ins Nirvana aufzoagd
solang bis olle lèwendign Weesn wo aa leem meng ins Nirvana eigeengan bis koas
mea iwrig iis (ojso ea seijm aa ned). Do red ma na võ am bodhisattva, dea wo
freiwillig ned ins Nirvana eigeet solang bis olla andan erleesd hand.

Noch de oidn Schuina wead a Maitraya da naxde Buddha wean und ea wead den Weg
zun Nirwana, den wo da Gautama Siddharta gfundn hod nochdem das dea wida vagessn
sej wead vo-neichm entdecka. Andane Mahayana-Schuina, behauptn zuasetzle no,
dass da Maitreya, wen a aft noch sejm Doud ins Mahāparinirvāṇa (as grousse
Parinirvana) eĩganga sej wead a bis in olle Zeit weida s Dharma vokinddn.
Weiters gibts aa no Mahāyāna-Schuina wo song, das da Maitreya in insam
Wejddnsystem da naxde Buda sej wead wo si manifesdiad, dass awa sunst nõ an
endlousn Hauffa võ andane Wejdsystema gibt wo fej nedda an Buddha oda
Boddhisattvas ham wo manifesdiad hand.

Wei in da Mahayana-Tradition davo ausganga wead, dasa a jeda Nirwana
(Ealeichung) dalanga ko, weads Mahayana a ois "universalistisch" bezeichnet. Im
Gegnsotz dazua sogn de oidn Schriftn, dass s Nirvana von da jeweilign,
individuejn Ostrengung obhengt.

Wos a Bodhisattva bezweckn wui, is as Bodhicitta, dees hoassd es Eawachn vom
Geist in da Buddhaschoft zum Woi vo oin andan Wesn vo aa lebm meng. Da Ananda
Coomaraswamy schreibt dazua:"The most essential part of the Mahayana is its
emphasis on the Bodhisattva ideal, which replaces that of the arhat, or ranks
before it." Nooch de Mahayana-Learn, bedeidd a houchrangiga Bodhisattva zan sei,
dass ma voia Dabarmung fia olle andan is und dass ma aa a Prajna (Skt. prajñā),
oiso a "transzendentale Weisheit" hod, so dass ma da Laarheit vo oi Phänomene
und as obhengige Ensteh vo oim duachschaugt. Im Mahayana hoassds, dass dea dea
wo si afm Weg ibt am End de Buddhaschoft dalanga wead.

Seks Voikommenheitn Paramita (Skt. pāramitā) hand traditionejaweis noudwendi fia
an gscheidn Bodhisattva:

Upaya findd ma im Lotus Sutra, oam vo de friahastn Mahayana Sutren. Drunta
vasteht ma Middl und Methodn, wia ma de Ealeichtung dalanga ko.

Im hingebungsvoin Mahāyāna gibts an Hauffa voschiadne Buddhas und Bodhisattvas,
de wo in paradisische Himmeswejdn lebm. As Konzept vo de drei Kerpa (trikāya)
stääd a hindda dem, das da Buddha sejm ois a tranzendendale Wesenheit oogseng
wead. Da Guang Xing sogd z.B. dass da Buddha im Mahayana a "ojmachdige Godheid"
is "

Vo de voschiadna Bedingunga kinnan de Reiche iwa de wo da Buda heaschd vo sein
Jinga erreichd wean wenns widageborn wean. Domid kinnas undda idela Bedingunga
de Budaschaft sejm ostrebn. Obhengig vu da Glaamsrichdung ku mia in a sejchas
"Paradias" kemma wemma hihgäbungsvoi is oda a duach de Vorstejungskraft aloas
und sogar ebban grod duach oruaffa vom Nam von Buddha sejm. Auf dera Vorstejung
baud gee da hingewungsvoie und da Amitabha-Buddhismus auf.

Zwengs ana sejchan fuifejdige Vurschdejungswejd ku aa da Mahayana-Buddhismus a
rechta Glaabms-Mischmasch sei, wo aa de Integrazion vo andane Godheitn und
Glaamsoschaunga megli macht. Fia des wo de heidinga Forma vom
Mahayana-Buddhismus heakemman wean an Hauffa voschiadne Hapteifussrichdunga
dischgriad, wia zon Beispui da Hinduvoiksglaam (wo se aa bhakti hoassd), de
Peasische Kuitua und aa de romano-griachischna Religiona de wo oisamd afn
Mahayana-Buddhismus vo Nordwestn hea an Eiflus gnumma hom.

De Learn vo da Buddha-Natua baund woscheinds aufn Ealeichtungs-Konzept vo de
Āgamas auf. De Grundidää so wias aa in de Sutren zua Buddha-Natua gsogd is, is
dass koa Wäsn gibd, des wo ned a vosteggde innige Vobundnheid zum Eawochn vo
bodhi hod und dass genau de Vobundnheid a ewiga Bstandtei (dhātu) vo jedn Wesn
is, dea wo de unsteabliche, diamantane "Essenz vom Sejm" ausmachd . Im
Mahaparinirvana Sutra steht: "As Wesn vom Sejbst (ātman) is a de subtile
Buddha-Natua ...". Oba im jingan Lankāvatāra Sūtra hoassts, dass d Buddha-Natua
ois as "Sejm" (atman) ogschaugd wean ku, wos owa ned is. In de
"Buddha-Natua"-Sutren wead as Wordd "Sejm" (ātman) in ana ganz spezjen un
bsundan Art und Weis heagnumma, de wo fia de Sutras charaktaristisch is (schaug
Atman.)

Noch oanige Learmoanunga, is d Buddha-Natua (tathāgatagarbha) koa "Sejm", wo
irgand a Substanz hood, sundan se iis fui meara a konsdruktive Beschreibung vo
da Laarn ('shunyata) de wo de Meglichket vo den das ma d Buddhaschaft miid
buddhisdische Iwunga griang ko aufzoagd . Si is as ächde "Sejm" wo an angeborna
Aspekt von Idividuum meglich machd.

Om mani padme hum (Sanskrit), in tibetischa Aussproch Om Mani Peme Hung, is s
Mantra vom Bodhisattva Avalokiteshvara und wead eam scho seitm 5. Joarhundat
zuagordnet. De Iwaliefarung im Vajrayana-Buddhismus sogt, dass dees Mantra de
Kroft hod, s Leid vom Samsara afzhebm und a oiumfrossends Mitgfui und Liab za
oin Wesn z entfoitn.

Noch da iwaliefatn Bedeitung wor Manipadma a Nama („Kloaod-Lotus“) vom
Bodhisattva. De Iwasetzung „Juwe in da Lotusbliah“, wo ma oft heat, is ned
korrekt.



https://bar.wikipedia.org/wiki/Lyrik

Oijs Lyrik (griachisch: λυρική, (ποίησις) – de zum Spuij vo da Lyra gherande
Dichtung) bzeichnet ma de dritte poetische Gottung nemn da Epik unn da Dramatik.
Lyrische Weak nennt ma aa Gdicht.

De Trias Lyrik – Epik – Dramatik hot scho da Aristoteles in seina „Poetik“
untaschien, olladings wead da Oadnungsbgriff ‚Lyrik‘ eascht seit am 18.
Joahundat oijs Gottungsbzeichnung vawendt. Da Bgriff is heit – ondas oijs in da
antikn Literatua – relativ unbstimmt unn wead seit am 19. Joahundat (fejjschli)
oft synonym mit am Woat ‚Poesie‘ (Dichtung) vawendt.

Mid Gdicht is uaspringli oijs schriftlich Obgfosste bzeichnet woan. Aa dodobei
hot im 18. Joahundat a Bgriffsfestigung stottgfundn: seitdem wead da Bgriff nua
no fir an poetischn Breich vawendt. As Woat „Dichtung“ hot oba im
voijkstimlichan Gebrauch no epps vo seina uaspringlichan Bdeitung dahoijtn.

A umfongreichs, oft meadeiligs oda oijs Zyklus oglegts dichtarischs Weak mit
lyrischan unn epischn Elementn ohne vabindlich metrische Struktua wead oijs Poem
bzeichnet.



https://bar.wikipedia.org/wiki/Lungau

Da politische Bezirk Tamsweg (Standarddeitsch: Bezirk Tamsweg/Lungau) is
deckungsglaich mi'm Lungau, oan vo d' fümbf Gai vom Soizburga Lond und grenzt im
Westn an an Pongau, im Ostn an d' Staiermork und im Siidn an Kärntn. Da Lungau
is a tausnd Quadratkilometer groassas Hochplatoo im Siidostn vom Bundeslond
Soizburg, des ringsumadum vo hoache Gebirgszüg begrenzt wercht.

Vo Soizburg her is da Lungau iwan Rodstäder Tauernposs oder durch 'n
Tauerntunnöi (A 10 - Tauernautoboo) oder mid an kloan Umweg iwa de Staiermork,
im Summer iwan Söikposs und gonzjarig iwan Triamner Tauern, daraichbor. Vo
Kärntn her is da Bezirk iwan Katschberg, an Katschbergtunnöi oder des
Bundschuachtoi zan daraichn. Vo da Staiamork aus is da Lungau iwa de
Murtoibundesstrossn, de Krakauewane oder mid da Murtoiboo zan daglonga.

Seid 'm 2. Joahrhundat v. Kr. zöihd da Lungau za Norikum, am köitischn
Kinegreich. 15 v. Kr. is da Lungau vo d' Rema bsetzt wong. 50 n. Kr. is a za na
remischn Prowinz wong. Vom 8. bis zan friahran 14. Joahrhundat is da Lungau unta
boarischa Herrschoft gstondn. Vo 1328 bis zan Joahr 1803 hod donn d' Herrschoft
vo d' Soizburga Fürsterzbischef dauat. Nochdem des Gebiet kurchze Zeid wieda
unta boarischa Vawoitung gstondn is, is a 1816 midsomt Soizburg za Owaestareich
kemma. Mid da Entstehung vo am oagna Kronlond Soizburg 1848, is d' Aussagob va
na Londesvafossung, de aa d' Neireglung vo da Londesvawoitung und d' Eifiahrung
vo da Gmoavaordung mid sich brocht hod, kemma. 1880 is da Lungau ois „ärmste“
Region vom Lond Soizburg bezeichnet wong. Grund dafir is sei Obgschlossnheit
gween. Erscht durch 'n Bau vo da Tauanautoboh (1974 - 1976) hod si de Wirschoft
vom Lungau wieda entwickit.

Da Lungau is bekonnt fir seine Samsonumzüg. As eascht Moi noch da
Fronleichnomsprozession und danoch no an etla Moi bis zan Septemba eine, wercht
in zean Erchta vom Lungau und in zwoa Erchta va da ogrenzadn Staiamork, de seggs
Meta hoache Samsonfigur, in da Höiftn va de Erchta begleitt vo zwoa Zwergla,
durch 'n Orcht trong. Da Hoachpunkt va de Samsonumzüg san de vo am Samsonwoiza
begleitetn Eahrntänz.



https://bar.wikipedia.org/wiki/Listn_vo_de_Kfz-Nationalit%C3%A4tszeichn

Listn vo de internationaln Nationalitätszeichen für Kraftfahrzeuge und eanane
Anhänga

Nationalitätszeichn sand intantionale Staatskennzeichn (Kurzform) und miassn bei
ana Fahrt ins Ausland vo Eireisende am Fahrzeugheck links obracht sei. Es gilt
as Wiener Übereinkommen über den Straßenverkehr vom 8. November 1968 (Artikel 37
und Anhang 3); Bezeichnung: „Zwischenstaatliche Unterscheidungszeichen“.

In Deitschland gilt zudem § 2 Abs. 2 vo da Verordnung über internationalen
Kraftfahrzeugverkehr (IntVO): „Ausländische Kraftfahrzeuge und
Kraftfahrzeuganhänger müssen [...] ein Nationalitätszeichen führen, das Artikel
5 und Anlage C des Internationalen Abkommens über Kraftfahrzeugverkehr vom 24.
April 1926 (RGBl 1930 II S 1234) oda Artikel 37 und Anhang 3 des Übereinkommens
über den Straßenverkehr vom 8. November 1968 (BGBl 1977 II S 809) entsprechen
muss“.

Erläuterungn zur Listn: *   ned-offizielle Abkürzung ** Verwechslung mim
internationalen Kennzeichen für das Diplomatische Korps (CD = corps
diplomatique) mögli



https://bar.wikipedia.org/wiki/Liechtenstein

As Firschtntum Liachtnstoa (dt.: Fürstentum Liechtenstein) is a suvaräner Stoot
im mittleiropäischn Oipnraum. S Lond ligt zwischn Östareich und da Schweiz am
Ostuafer vom Rhein. s Firschtntum gijt haid ois konstituzioneje Erbmonarchie auf
demokratisch-parlamentarischer Grundloug. De Suvaränität lig sowoi baim Voik ois
wia aa baim Firscht. Liachtnstoa gliadeascht se in ejf Gmoana. Hauptort und
Firschtsitz is Vaduz. Liachtnstoa houds hächste BIP pro Kopf wejdwaid - s lig
bai 80.800 Airo (2005).

Liachtnstoa is umgem vo d' Schwaizer Kantone St. Gallen und'm Kanton Graubünden
im Westn sowia'm esterraichischm Bundeslond Vorarlberg im Ostn. Zomm mid
Usbekistan iss oaner vo de zwee Binnenstoutn vo da Wejd, de sejm nur vo
Binnenstoutn umgem sand. De gsomte westliche Stoutsgrenz za da Schwaiz
entspricht 'm Rhein-Valaaf. D' ästliche Stoutsgrenz is prägt vom
Oipm-Hochgebirg, 'm Rätikon. s Lond grenzt auf 41,1 km an d' Schwaiz. 27,1 km vo
da Grenzläng entfoin auf'm Kanton St. Gallen und 14,0 km auf'm Kanton
Graubünden. D' Grenzläng mid da Republik Esterraich betroug 34,9 km und entfoit
vejig aufs Bundeslond Vorarlberg. Da hächste Bunkt vo Liachtnstoa is da
Grauspitz mid ner Hächn vo 2599 m. Da tiafste Bunkt is as Ruggeller Riet mit ner
Hächn vo 430 m. s Lond misst an seiner längstn Stej 24,56 km und an seiner
broadastn 12,36 km.

As Klima vom Lond ko trotz da Gebirgsloug ois relatiav mijd bezaichnascht wern.
Es weascht storch durch d' Aiwirkung vom Fähn (worma, trockaner Foiwind) prägt,
wodurch d' Vegetazionszaid im Lassing und im Herest valängascht weascht. D'
Messungan vo d' joulichn Niaderschlougsmengan dagem im Schnitt guade 900 bis
1.200 Millimeter auf oan Quadratmeta. Im direktn Oipmgebit dageng lingan de
Niaderschläg oft bai bis za 1.900 Millimeter. Im Winta sinkts Thermometer sejtn
unter minus 15 Grod, wärnd im Summer de mittlern Temperraturn zwischen 20 und 28
Grod schwonknd.

Etwoa zwoa Drittl vo d' Eihwohna sand gebirtige Liachtnstoaner (65,8%); de
ausländische Wonbeväkarung kimmb dageng za etwoa oan Fimbftl (20,1%)
hauptsächlich aus'm iwring deitschn Sprouchraum (doudavo 10,8% aus da Schwaiz,
5,9% aus Esterraich und 3,4% aus da Bundesrepublik Deitschland, gfoigt vo je
3,3% aus Italien und Laid vom friaran Jugoslawien, 2,6% sand Tirkn und 4,8%
kemman aus onnerne Stoutn).



https://bar.wikipedia.org/wiki/Ledger_Heath

Da Ledger Heathcliff „Heath“ Andrew (* 4. April 1979 in Perth, Western
Australia; † 22. Jenna 2008 in New York) is a australischa Fuimschauspuia g'wen.
Zweggs seina Doastejung vom Joker in The Dark Knight hoda 2009 postum an Oscar
fian Bestn Nemdoasteja gwunna.

Da Ledger is ois zwoats Kind vo da Ledger Bell Sally (auf d'Wejd kemma ois
Ramshaw) und vom Ledger Kim im Subiaco Hospital in Perth af d'Wejd kemma. Sei
Muada, a Franzäsischleararin, kimmd eigendle aus Schottland, sei Vodda, der wo
Bergbauingenieur und Rennfoahra is, aus a ogsenga Familie vo da
Eisengussindustrie in Perth. Da Heath und sei ejdane Schwesda d'Katherine Kate
hand noch de zwoa Hauptcharaktean aus'm Roman Sturmhöhe vo da britischn
Schriftstejarin Emily Brontë ghoaßn woan. Da Ledger is z'erscht af d'Marys Mount
Primary School in Gooseberry Hill ganga und späda af d'Guildford Grammar School,
do wo a zum Drama Club dazua ganga is. Im Jo 1989, wia da Heath zea Joa oid woa,
hammd se seine Ejtan schein lossn. Sei Muada hod an Roger Bell und sei Vodda
d'Emma Brown gheirat. In de Joa 1989 und 1997 hand seine Hoibschwesdan
d'Ashleigh Bell und d'Olivia Ledger af d'Wejd kemma.

Mied 17 Joa is a vo da Schui ganga und noch Sydney zong, wei a gmoand hod, doss
a do ois Schauspeja bessane Chancen hod. Sein erschtn Aufdried hod da Heath 1992
in da Australischn Fernsähserie Der Traum vom Clown (Clowning Around) ghobd.
Weidas hod a aa in de Fernsähserian Leinen los! (Ship to Shore) im Joa 1993 und
Sweat – Der Weg zum Sieg (1996) miedgspejd und is späda noch Hollywood umzong.
Noch weidane Roin, do drunda aa in Der Patriot neem am Mel Gibson, is da Ledger
2001 mied da Hauptroin in Ritter aus Leidenschaft da Duachbruuch glunga.

Noch erschdn Fernsähroina hod se da Ledger abm Endt vo de 1990a Joa ois
Hollywood-Schauspeja etabliert. Erfoig beim Publikum und Kritik hod a mied Der
Patriot, Monster's Ball, Billy Bob Thornton, Halle und ois homosexuella Cowboy
im Drama Brokeback Mountain gfeijad, fia dem sei Doastejung a 2006 ois Besta
Schauspeja fia an Oscar nominiad woan is.

Duach Fuim wia 10 Dinge, die ich an Dir hasse is da Ledger êha am Teeniefuim
zuagordnead woan. Kommerziej schlecht glauffa is Sin Eater – Die Seele des Bösen
mied Fürmann Benno. Weidane Abote im Genre Teeniefuim hod da Ledger do drafhi
obgleant. Bei Monster's Ball und da Neivafuimung vo Die vier Federn hod ma scho
kennd, doss a an Roinwechsl duachfiad. Spädastns seit 2005 woa da Ledger Heath
mied seim Erscheina in Brothers Grimm und Brokeback Mountain im ernstn Roinfach
etabliert.

A nächsts Projekt is d'Bob-Dylan-Biografie I’m Not There woan. Do spejd da
Ledger oane vo de sechs Roina, de wo an Rockmusika vakeapan. In da
Batman-Vafuimung The Dark Knight stejd da Ledger an Joker doa.

Da Ledger Heath woa vo 2002 bies 2004 mied da Watts Naomi liiert. Vo 2005 bies
August 2007 hod a mied da Schauspejarin Williams Michelle, de wo a 2004 bei de
Drehoabatn fia Brokeback Mountain kennagleand hod, zammad glebt. De zwoa hamm
zammad a Diandl, d'Matilda Rose (* 28. Oktoba 2005), dera ihr Got is da Jake
Gyllenhaal.

Am 22. Jenna 2008 is da Ledger doud in seim New Yorka Appartement afgfundn woan.
D'Bolizei hod a Fremdverschuidung ausgschlossn und hod d'Meglekeit vo am Doud
durch a Iabadosis vo vaschreibungspflichtign Tableddn briafd, de wo nem seim
Bett gfundn woan hand. A am drauffoigadn Dog durchgfiade Autopsie hod znächst
amoi koane schlissign Hinweis gliafad. As späda vaeffentlichde Ergebnis vo da
toxikologischn Laboruntasuachung hod ergem, doss da Schauspuia an da vastärkadn
Wechsewirkung durch d'missbräuchliche Einnahm vo mehrane Schmerz- und
Beruhigungsmittln gstoam is (zua de sechs Medikamentn, de wo im Kärpa vom
Schauspuia nochgewiesn woan hand, zejn stoake Schmerzmittl, Schloftableddn sowia
Medikament geng Angstattackn). D'Bolizei gehd vo am Unfoi aus. D'Beisetzung vom
Ledger hod am 9. Feba 2008 in Perth im engstn Groas vo seina Familie stott
gfundn. D'Schauspejarin Cate Blanchett hod d'Ren bei da Drauafeija ghoitn.

Vor seim Doud is da Ledger mied Drehoabatn vom Fuim The Imaginarium of Doctor
Parnassus vom Terry Gilliam bschäftigt gwen; sei letzta Oabatsdog vor am
Kurzurlaub in New York is da 19. Jenna 2008 g'wen. Gilliam hod d'Produktion vom
Fuim unmittelboa noch'm Doud vom Ledger untabrocha und hod d'Drehoabatn im März
2008 wiada fortgsetzt. Am Ledger sei Roin wird in de nu feijadn Szena vo drei
andane Schauspeja (Jude Law, Colin Farrell und Johnny Depp) iabanumma. Da
Gstoitnwandel vo da Hauptfigur soi in d'Gschicht eibaud wean.

Noch da Vaeffntlichung vom Fuim The Dark Knight im Somma 2008 hod da Ledger fia
sei Doastejung vom Joker postum zoireiche Preise, do davo an Golden Globe Award
und an britischen BAFTA Award jeweis ois Bester Nebendarsteller gwunna. Am 22.
Jenna 2009, a Joa noch seim Doud, is d'Nominierung fia'n Oscar ois besta
Nemdoasteja in da Roin vom Joker bekannt gem woan, den wo da Heath Ledger in The
Dark Knight gspejd hod. Bei da 81. Oscarvaleihung am 22. Feba 2009 is da Preis
vo seina Familie entgegngnumma woan. Da Heath Ledger is somied da zwoate
Schauspeja noch'm Peter Finch, der an Oscar postum griagt hod und da erschte,
der an entsprechadn Fuim ned moi seng hod kinna (Da Peter Finch is knapp zwoa
Monat noch da Premiere gstoam, da Heath Ledger fast a hoibs Joa vor da
Premiere).



https://bar.wikipedia.org/wiki/Led_Zeppelin

Led Zeppelin (ˌlɛdˈzɛplɪn) is a englische Rockband vo de 1960er und 1970er Joa.
Se guitn ois Pioniere vom Hard Rock und Heavy Metal. De spuin aba a no a weng
Blues und Folkrock.

De Band hot vo 1968 bis zua Aflösung 1980 immer mit de gleichn Leid gspüd. Da
Robert Plant (Gsang), Jimmy Page (Gitarr, Mandolina), John Paul Jones (Bass,
Keyboard, Orgel, Mellotron) und 'm Schlogzeiger und Percussionspieler John
Bonham. Letztara is im Septemba 1980 verstorbn. Am 10. Dezemba 2007 woa a
Re-Union Konzert unta ehrnam oidn Nama 'Led Zeppelin', am Schlogzeig war am John
Bonham sei Bua, da Jason g'hockt.

Oiso de Ofäng kenna af de britische Rockband The Yardbirds bezong werdn. Da
Jimmy Page hat do ab '66 Bass und späda E-Gitarr gspuid. Nachdem da Jeff Beck
und späda a da Keith Relf und da Jim McCarty wegganga san, hot da Jimmy Page und
da übrige Bassist Chris Dreja de Band umbaud.

Z'eascht woit da Jimmy Page den Schlogzeiga B.J. Wilson und an Terry Reid, beide
vo Procol Harums, die woitn oba net. Da Terry Reid hat dann an Robert Plant
vorgschlong, der z'eascht bei Hobbstweedle gsunga hat. Der hat dann gmoant dass
den Schlogzeiga John Bonham afnehma soitatn, wei da Robert den vo na uroidn Band
Band of Joy kennt hot. Ois dann da Dreja a ganga is homs an John Paul Jones
ghoit, der scho moi mit denne gspuit hot.

Obwoi da Jimmy Page no da letze "Yardbird" war, hom se se 1968 The New Yardbirds
gnennt, wei do no Yardbird-Verträg vorhanden warn.

Schuid am Namma is woi da The Who-Schlogzeiga Keith Moon dea gsagt hat, dass a
Band mitn Jimmy Page wia a bleierns Luftschiff obstürzn dad („The Band will go
over like a lead zeppelin“). Des hot ja im Englischn zwoa Bedeitunga – easchtns:
Verb - to lead [liːd] („führn“) und zwoatns: Adjektiv - lead [led] („bleiern“).
Zur Entwirrung homs as a wegglassn.

Zu dera Zeit hot Led Zeppelin mit Atlantic Records an Vatrog g'macht und glei
eana Debütoibum (in ebba 30 Stund) afgnumma. Am 12. Jenna 1969 is des Oibum
dannad endlich rauskumma. Die hom glei im easchtn Oibum a boa Genres mitnanda
verzwerlt. In Good Times Bad Times und Communication Breakdown is a deitlich
härtara Sound zum hearn wia bei de Liadl Black Mountain Side und Babe I'm Gonna
Leave You, do san Elemente vum Folk unvakennboa. De Afnahmekostn warn mit 1.800
Pfund (2.356 €) ziemlich billig, dafia hots 3,5 Mio Pfund (4,58 Mio €) eigspuid.

Noch a boa verbatzte Aftritt im Fernseh, v.a. in Dänemark und in Deitschland,
hot si de Band und da Manager Peter Grant - dea fia den Erfoig vo Led Zeppelin
stäht - dafüa entschiedn, sich vo Fernsehaufnahmen weg z'beweng und mehra auf
Oibums und Liveaftritte zum setzn. Nachdem aba 1970 dann Whole lotta love in
Deitschland bekannt gwordn is, hot Radio Bremen de 1969er Afnahmen ausm "Beat
Club" doch a boa moi im Fernseh abgspuit.

Des zwoate Oibum 'Led Zeppelin II', war vom musikalischn hea genauaso wias
Easchte. Es beinhoidet Heartbraker und Whole lotta love, mit Gitarrnriffs de ma
se leicht merka ko. As Cover war a Gruppnbüddle mitm 'Roudn Baron'. In de USA
woa des Oibum Platz oans, und hot somit 'Abbey Road' von de Beatles vadrengt. De
Zeidung 'Rolling Stone' hot an Jimmy Page wega seina musikalischn Qualität zum
„absolute number-one heaviest white blues guitarist“ gmacht.

As easchte Liadl vo 'Led Zeppelin III' is da legendäre 'Immigrant Song', Robert
Plant is auf da Island-Tour im Somma '70 af Island inspiriert wordn. Nachm
Aufenthoitsort san a Liadl betitelt wordn: Bron-Yr-Aur (Physical Graffiti) und
Bron-Yr-Aur Stomp (afm Cover foisch als Bron-Y-Aur Stomp bezeichnet). Led
Zeppelin III schliaßt mit Hats Off to (Roy) Harper, a Hommage füan britischn
Singer-Songwriter "Roy Harper".

Nach erfoigreichn Tourneen duach Nordamerika und Japan im Somma 1971 is im
Novemba des mit nua vier kryptischn Symbolen () betitelte vierte Oibum da Band
rauskumma.

Kenna duad ma den Tonträga unta de Bezeichnunga Led Zeppelin IV oda 'Four
Symbols'. Mitm easchtn Stickl 'Black Dog' hot de Band an Hardrocksound gschoffn,
weicha sowoi Plants Gsang, ois a de musikalischn Fähigkeitn vo Page und vom
Schlogzeiga Bonham hervoahebt. 'Rock and Roll' spiaglt de stilistischn Urspring
vom Hard Rock im Rock'n'Roll vo de 50er und 60er Joah wieda. As Paradestickl vo
dera Plattn is ohne Zweifl de Rockballade 'Stairway to Heaven', weichas woi as
bekannteste Liadl vo Led Zeppelin is. Manchmoi werd Stairway to Heaven ois besta
und einflussreichsta Rocksong alla Zeitn ghandelt. Weidare bekonnte Stickl san
da Folkrocksong 'Going to California' und de Ballad 'When the Levee breaks'. De
Plattn is übawiegend im 'Headley Grange', am abegelegen Landhaus in Hampshire
afgnumma wordn.

hot net nua guade Kritikn gerntet, sondern hot se a aiserst guad verkafft. Aloi
in de USA san bis heid 23 Mio Exemplare verkafft wordn. Damit is duad oins dea
vier am meist verkafftn Oiben ibahaupt.

Ofang 1975 hot ma zeascht a weidare US-Tournee untanumma. Noch zwoa Joar
Bühnaabstinenz in Großbritannien hot de Band außadem finf Konzerte voa insgsamt
85.000 Zuschauern im Londoner Earls Court Exhibition Centre gebn, vo dem
Mitschnitt späda af a DVD veröffentlicht wordn san.

Im Auguscht '75, kurz voarm Beginn vo a geplantn Stadiontournee durch de USA,
san da Robert Plant und sei Frau in an Autounfall af Rhodos in Griechnland
verwickelt wordn, bei dem da Plant se sein Knechl brocha hot. Daduach woas
unmöglich de Tour oztreten, darafhi hot de Band bschlossn, mit da Oarbeit an am
neia Oibum ozfanga. Bei de Aufnahma zu ehrnam sechsten Studiooibum Presence in
de Mingana Musicland Studios is da Robert Plant notdrunga im Rollstui bzw. in am
Sessel rumghockt.

Im Spädherbst 1976 san schliaßli da Konzertfilm The Song remains the Same und da
begleitende Soundtrack veröffentlicht wordn. Obwoi de Konzertaufnahma von 1973
warn, is dea Füm fia mehr ois 20 Joah as oinzige Dokument vo de Liveauftritte
von Led Zeppelin bliebn. De Livemitschnitte san duachsetzt von psychedelischen
Spuifuimsequenzn und Szena ausm Backstagebereich.

Nach dem Voafoi im Summa 1977 is de Band eascht im Mai 1978 wieda zu
Probeaufnahma in Wales zamma kumma, wo mit da Oabeit am neia Oibum ogfanga wordn
is. Afgnumma is In Through the Out Door wordn, des achte Werk vo Led Zeppelin im
Novemba in de Stockhoima Polar Studios. Rauskumma is im August 1979, nach zwoa
Aftritte voa jeweis iba 100.000 Zuschauern beim Knebworth-Festival in Stevenage.

Afgrund vo vatrogliche Verpflichtunga gegniba Atlantic Records hot des bandeigne
Label Swan Song Records no oi Studioibum voalegn miasn. Da Jimmy Page hot
darafhi as bishea ned vaeffentlichtn Live- und Studio-Aufnahma vo 1969 bis 1978
as letzte Led-Zeppelin-Album Coda zamma gsteit. Es is im Novemba 1982 erschiena.

1981 hot se a kuazfristige Zsammenoabat vom Page und Plant mitm Chris Squire un
Alan White von Yes unterm Nama XYZ (Ex Yes Zeppelin) ergebn, as dea se oba koi
"greana Zweig" entwickelt hod. Einige vo de Songideen san späda ois Bootleg und
af Oiben von The Firm und Yes erschiena.

1985 san de ibrigbliebana Led-Zeppelin-Bandmitglieda mitm Phil Collins am
Schlogzeig beim Live Aid aftretn. Alladings woan da Page, Plant und Jones mit da
Qualität vo eahrnam Aftritt ibahapt ned zfriedn, und hom verweigert, dass as
entsprechende Fuimmaterial zum Bestandteil vom 2004 erschienana, offiziein
4-DVD-Set Live Aid freigebn wead. Stattdessn hot ma as eigena Taschn fia de
Sudan-Huif gspendet. Im Mai 1988 sans dannad mitm John Bonham seim Sohn, am
Jason Bonham, beim 40-jahring Jubiläum vo eahrnana vormalign Plattenfirma
Atlantic Records aftretn.



https://bar.wikipedia.org/wiki/Lauf_an_da_Pegnitz

Lauf an da Pegnitz (amtli: Lauf a.d.Pegnitz), fränk.: „Laff“) is de Greisstod
vom middlfränkischn Landgreis Niamberga Land. De Stod hot a Schloss aus'm 15.
Johrhundert, a oids Spitoi, oide Kiachn, drei Bohhöf und ehemalige Kunstmühlen
(Mühlenviertel).

Nachbargmoandn san (im Noadn oogfanga im Uahzoagasinn): Eckental, Schnaittach,
Neunkirchen am Sand, Ottensoos, Leinburg, Röthenbach an da Pegnitz, des
gmoafreie Gebiet Schönberg, nomois Röthenbach, Rückersdorf, de gmoafrein Gebiete
Rückersdorfer Forst, Günthersbühler Forst und Geschaidt und aa Heroldsberg.

Bereits vor da Stodgrindung san an der mit stärkam Gfälle fliaßenden Pegnitz
Muihn errichtet worn. De im 11. Johrhundat entstandne Siedlung is unta Koasa
Karl IV. ois Tei vo sei neibehmischem Territorium im Johr 1355 zua Stod erhoom
worn. Er laßt aa, wahrscheinlich auf staufische Fundamente, auf a vorgelagerten
Pegnitzinsel des Wenzelschloss mit seim oanzigartigem Woppnsaal erbaun. Noch'm
Zsammabruch da neibehmischen Herrschaft kimmt Lauf ois bayerisches Amt unta de
Herrschaft vo da Landshuter Linie vom Haus Wittelbach. Im Landshuter
Erbfolgekriag konn si de Reichsstod Niamberg 1504 ois Verbündeter da Münchner
Linie da Wittelsbacher de Herrschaft üba Lauf sichern. Im Zwoaten
Markgrafenkriag 1553 is Lauf duach Truppen vom Markgrafn vo Brandenburg-Kulmbach
Albrecht Alcibiades stark zeaschtört worn. De Stod war bereits in
vorindustrieller Zeit wirtschaftlich bedeitend: an da Pegnitz warn nem Muihn aa
Hammerweake. Heit erinnert dro des Industriemuseum, des si in ehemaligen
Industriegebaide in Flußnähe befindt. Im Johr 1806 kimmt Lauf an Bayern. Im
Rahmen da Gebietsreform vergrößert si de Stod duach Eihgmeindungen. Lauf is
greßte Gmoa und Kreissitz vom 1972 entstandnen stark vergreßerten Landgreis
Niamberga Land. Zuvor war Lauf Kreissitz vom eigna Landgreis Lauf an da Pegnitz.
Kurz noch da Gebietsreform hoaßt da Landgreis no Lauf an da Pegnitz, wesweng des
Kennzeichen fia des Niamberga Land no heit LAU is.

(Stand: Kommunalwoin vom Meaz 2014) Erschta Buagamoasta is duach de Stichwahl am
16. März 2008 Benedikt Bisping (Bündnis 90/De Greana). Er hot sei Amt am 1. Mai
2008 ootretn. Zwoata Buagamoasta is Manfred Scheld (Freie Wähler) und Dritter
Buagamoasta is Georg Schweikert (SPD). Aa wenn es formell koane Regierung und
Opposition auf kommunaler Ebene gibt, so gibts in Lauf dennoch a sog.
"Gestaltungsmehrheit" aus SPD, Greanen, Freien Wählern und dem Vertreter da FDP.
Einzige "Oppositionspartei" is de CSU.

Des ejdeste Siegel da Stod Lauf an da Pegnitz stammt aus da Mittn vom 14.
Johrhundert. Es zoagt zwoa Türme und de Stodmauer und dazwischn des kloane Woppn
da Kenige vo Böhmen, denen de Stod zu dera Zeit ghert hot. Seitdem bliem is de
Zsammastellung de gleiche, nur des kloane Woppn is duach de Woppn da neien
Herrscher ersetzt. Ois im Johr 1473 de Herzög vo Bayern de Stod erwarben, is da
böhmische Löwe duach de Rauten da Familie Wittelsbach ersetzt. 1505 is Lauf
Eigentum da Stod Nürnberg. Seitdem enthalt des kloane Woppn des Woppn vo
Nürnberg.

Im Ort Dehnberg, des zua Stod Lauf gehört, is in am oidn Hopfenbauerngehöft des
Dehnberger Hoftheater. In dem mustergültig hergrichtn Anwesen wern
Eigenproduktionen, aba aa Gastspui nationaler Bühnengrößen aufgführt. Ebenso
findn dort Konzerte aus Klassik, Jazz und andern Sparten statt.

Im Bereich vom historischen Marktplatz san oi zwoa Stodore recht guat erhoitn,
wia aa a baar schee renovierte Fachwerkhäusa. Bemerkenswert san oanzelne
Seitngassn mit Fachwerkensembles, Mühlen, Judenturm und Reste vo da ehemaligen
Stodmauer, und aa Teile vom ehemaligen Spital mit Kirchenruine aus'm 14.
Johrhundert, iatz Altenheim. Unta de meisten Anwesen vom Marktplatz san zuadem
Felsenkeller ooglegt. De gengan bis auf des 15. Johrhundert zruck und san ois
Lager- und Bierkeller gnutzt worn. Noch'm zwoaten Wejdkriag sans vergessn worn,
bis sie geng End vom 20. Johrhundert duach engagierte Besitzer in Zsammaarbeit
mit der Stod und dem Verein "Oidstodfreind Lauf" hergrichtet worn san. Da Verein
vaanstalt' auf Anfrage Führungen duach de Keller. Sehenswert is des untahoib da
Oidstod direkt an da Pegnitz liegende Industriemuseum. Des Wenzelschloss, de auf
a Insel im Fluß glenge Wassaburg, erricht Karl IV. vo 1356 bis 1360 ois
Zwischenstation da Hauptreiseroute zwischn Nürnberg und Prag. De Anlage erhebt
si üba am leicht verzogenen Dreiecksgrundriss.

Am letzten Juniwochenende findt rund um den Moaktplotz des Laufer Oidstodfest
mit am umfangreichen musikalischen und kulinarischen Angebot statt, a Woche
spada folgt mit dem Kunigundenfest a fia de Region bsundare Kirchweih.
Höhepunkte des Kunigundenfest san da Festumzug und a Aufführung vo Schuikinwei
da Laufer Schuin auf dem Kunigundenberg am Sonntag und Montag, und aa des
Feuerwerk zum Abschluss da Kirchweih am Dienstag.

De Stod Lauf hot direkten Anschluss an de A 9. Außerdem is sie mit der S-Bahn
Nürnberg und ihren Haltepunkten Lauf (links Pegnitz) und Lauf-West, und aa da
Regionalbahn mit zwoa Bahnhöfen Lauf (rechts und links Pegnitz) samt den
Stodbuslinien guat mit Nürnberg und dem Umland vabundn.



https://bar.wikipedia.org/wiki/Larch

Die Larch (Larix decidua) isch der oanzige spontane Nådlpaam in Európa, der vórn
Winter die Aagn (Nådlen) verliart. Er wert pis iber 35 Meter hoach unt håt af
die Éscht långe héngete Trieb; drauf sein Warzn mit an Nådlpischl. Af jedn
Pischl sein pis zu 40 hellgreane, zårte, pis zu 3 Zéntimeter långe Nådlen. In
Langes (Fruahjåhr) sigg man af die Trieb aa die kugeletn, geln ménnlichn
Pliatnstént (hégschtns 1 cm in Durchmésser), die weiblichn sein meahr as wia
tópplt só lång unt rósaroat; die sem entwicklen sich zu die uma 3 cm lången
Tschurtschn. Die Tschurtschn fålln nét leicht å, óft ersch gemeinsåm mit die
durrn Trieb. Die Aagn kriagn in Hérpscht a scheane Gelbférbung. Die Rintn isch
roatpraun unt dick. Der Paam kånn a Stuck iber 500 Jåhr ålt wern.us
(Biologie)|Habitus]] der Europäischen Lärch

Die Larch isch in die Gepirgswalder va die Ålpm unt Umgébung, in die weschtlichn
Karpatn, in die Sudetn va Natur aus derhoam. Weil sie a guats Hólz liefert, wert
sie weit driberaus fórschtlich gnutzt, aa als Ziarpaam gsétzt. Sie isch óft in
Gséllschåft va åndre Nådlpaam, óftråmål aa alloan. Reine Larchnwalder sein
liacht. In Európa wert aa die Japanische Larch kultiviĕrt; mit der sell kånn man
sie verwéxlen. Aa die Kraizung va dé zwoa Årtn wert in der Fórschtwirtschåft
gnutzt.

As Hólz isch reatlich unt als Pauhólz gfrågg; in Frein isches pschténdig. Es
wert aa als Prénnhólz gnutzt. As Péch kånn ébmfålls gnutzt wern (vgl. Lerget),
in der Vólksmedizin, pa der Fårbmherstéllung.

In der ladinischn Sågnwelt isch die Larch a Paam, dén die Zwerg aus verschiedne
Ploamenårtn unt Zweig zsåmmgmischt håm. Passiért isch dés pa der Hoazet
(Hochzeit) va der Merisana, der Kinigin va die Wåssergeischter mitn Kinig va die
Stråhln, in der Gégnt glei sidweschtlich va Cortina d’Ampezzo. Damit der Kinig
sie heiratet, håt sie ihm die Pedingung gstéllt, dass er ålle Lébewésn fir ålm
glicklich måchn muaß. Sel isch er nét in Stånt gwésn. Draufhin isch sie mit
ihrer Fórdrung pescheidner gwurtn, unt håt verlångg, dass lei af Mittåg pa der
Hoazet ålle Lébewésn glicklich sein. Damit der Paam Lébmskråft kriagg, håt die
Merisana ihrn Prautschleier dribergwórfn; déswégn håm hait die Larchn só zårte
Zweig unt Aagn (Nadeln). Dé Gschicht wert derzéhlt van Karl Felix Wolff.

In Tiról (unt aa außerhålb) gip’s verschiedne Schreibnamen dé va dén Paam
herkémmen (kénnen): Larch, Larcher, Lercher, Lerchner, Lerchegger, vielleicht aa
Larger als italianisiĕrte Fórm. Ausn Ladinischn kimp der Nåmen Lardschneider
(håt nix mit Schneider zu tean); in dén Wórt stéckt ladinisch „laresch“ (Larch)
plus die Éndung -etu als Kollektivpildung.



https://bar.wikipedia.org/wiki/Landgreis_Uffenheim

Da Landgreis Uffenheim (amtli: Landkreis Uffenheim) hod zum bayerischn
Middlfrankn gheat.

Da Landgreis hod 1972 (im Uahzoagasinn im Nordwestn ogfonga) an de Landgreis
Ochsenfurt, Kitzingen, Scheinfeld, Neustadt an der Aisch, Ansbach und Rothenburg
ob der Tauber (olle in Bayern) sowia on an Landgreis Mergentheim (in
Bodn-Wiattmbeag) grenzt.

Am 1. Juli 1971 is da Landgreis Neustadt an der Aisch um de Gmoa Buch vom
Landgreis Uffenheim vagreßat worn. Buch is in de Gmoa Trautskirchen eihgliedat
worn.

Am 1. Juli 1972 is da Landgreis Uffenheim im Zug vo da Gebietsreform in Bayern
zamm midm domolign Landgreis Scheinfeld am Landgreis Neustadt an der Aisch
zuagschlong worn. De Gmoana Unterickelsheim und Gnötzheim san Martinsheim im
Landgreis Kitzingen zuagschlong worn und san damit noch Untafrankn kumma. Da
bisherige Noma is znächst beibehoitn worn. Am 1. Mai 1973 hod da Landgreis donn
de heit guitige Bezeichnung Landgreis Neistodt an da Aisch-Bad Windsheim
eahoitn.

Kursiv gsetzte Orte san no heit sejbstständige Gmoana. Bei de Orte, de heit
nimma sejbstständig san, is vameakt, zua wejcha Gmoa da Ort heit gheat.

Am 1. Juli 1956 ism Landgreis bei da Eihfiahrung vo de bis heit guitign
Kfz-Kennzeichn des Untascheidungszeichn UFF zuagwiesn. Es is bis zum 3. August
1974 ausgem worn. Seitm 10. Juli 2013 is 's im Landgreis Neistodt an da
Aisch-Bad Windsheim erhäjtli.



https://bar.wikipedia.org/wiki/Landgreis_Berchtsgoana_Land

"Wem da liabe God liabt, den schickt er in des Land" so da Ludwig Ganghofer, da
boarische Voiksdichter.

As Berchtsgoana Land (amtli: Landkreis Berchtesgadener Land), aa bekannt ois "As
kloane deitsche Eck", auf da Landkoartn siagt mas ois kloanan Zipfe gonz im
Siidostn vo Deitschland, is a Landkreis in Obabayern. Des Landl is, aba, auf da
andan Seitn, aa in da Mittn vom boarischn Sprochraum. As is im Nordn und Westn
begrenzt vom Landkreis Traunstoa und im Ostn, Sidn und Siidostn vom Bundesland
Soizburg umschlossn. Des Biitdl mid St. Bartholomä, an Kenigssää und an Watzmo,
kent ma fast auf da ganzn Wejd. Aber, net nur landschaftli, hods a sonst vii zum
Bieten. Aa wann as Berchtsgoana Land wirtschaftlich vorbuidlich dosteht (bei
d'Arwartslosn homs grod drei Prozent) und se von da Struktur recht modern zoagt,
han de mehran Hiesign, no recht bodnständig und da Tradition verpflichdt und
stengan zur Hoamat und Sproch (Boarisch).

Des Landl is gschichtlich aa recht intressant zum Seng: Zum Beispui hom vor 4000
Joar de Illyrer in Reichahoi scho Soiz obbaut, wia spada aa, de Kejtn (aa
Vorfahrn von de Schottn, Iren, Waliser und Bretonen) und de Rema und no spada aa
de Bajuwaren (Baiern). Des Soiz war für des ganze Gai oiwei wichtig und werd bis
heit obbaut. Die Gegnd is bis heit dodafia bekannt.

Spada war dann des heitige Berchtsgoana Land in wesentliche drei Territorien
aufgliedert, de wo warn:

Seit 1816 is zwar ois midanand vom heitigen Landkreis boarisch, aber eascht seit
1973 gibt´s oan Landkreis.

Leit wos fast ibaroi kena, aus da Gegnd, han unta andan da Hackl Schorsch und
d´Niedernhuber Barbara, beide vo Berchtsgoan, de Häusl Regina aus Schneizlreith,
da Ringsgwandl aus da Staffabruck und da Söllner Hanse aus Marzoi.

As Berchtsgoana Land is mit dem zwoathechstn Bergmassiv vo Deitschland
ausgschtatt, dem sognhaftn Wotzmoo mit seina Oidn und seine siebm Kinda.
Ansonstn gibts aa no recht vui anderne Bearg, wia an Staffa, d'Reitaoim oda an
Predigtstui, aa a Stickl vom Unntasberg liagt im Berchtsgoana Land. Im Nordn
hods mera Hügl und flachs Land, weis ja grod am Alpenrand liagt.

Aa a bor recht scheene saubere und guat frische Seen hods, zum Beispui an
Thumsää, an Abtsdorfa Sää, an Heglwertta Sää und 'n Keenigssää.

Durch an Bergrutsch vor 4000 Joar is da Zaubawoid am Uafa vom Hintasää dastandn.



https://bar.wikipedia.org/wiki/Kroatien

Krowozien oda Republik Krowozien (amtli af krowodisch: Hrvatska oda Republika
Hrvatska, dt.: Kroatien oda Republik Kroatien), is a Stoot in Eiropa. Er hod a
Grenz mid Slowenien und Ungarn im Noadn, Serbien und Bosnien-Herzegowina im Ostn
sowia Montenegro im aißastn Sidn. Im Westn und Sidwestn buidt s Adriatische Meea
de natialiche Stootsgrenz.

Haptstod und Regiarungssitz is mid rund oana Million Eihwohna Agram (Zagreb),
des wos a bedeitenda Vakeasknotnpunkt, s wiatschofdlichs- sowia akademische
Zentrum vom Stoot is.

Krowozien is unta aundam Mitglied vo da Wöidhaundlsorganisazion (WTO) und vom
Zentraleiropäischn Freihaundlsobkommen (CEFTA). Da Stoot is 2009 da NATO und
Mitte 2013 da Eiropäischn Union beitretn.

Krowozien, a oids Kinireich, des wos in Personalunion mid Ungarn gwesn is, hod
nochm Easchtn Wödkriag zu Jugoslawien gheat und is im Juni 1991 untam Franjo
Tuđman vo Jugoslawien unobhängig worn.

Krowozien liegt aun da Ostkistn vo da Adria. Zua Laundflächn gehat a Tei vo de
Dinariden und vo da Pannonischn Diafebane.

S Laund liegt im geografischn Grenzraum zwischn Middl- und Siidosteiropa. Da
gresste Tei vo Krowozien (außa Slawonien und s Gebiet um Agram neadlich vo da
Save) wiad geografisch da Balkanhoibinsl und damit Siidosteiropa zuagrechnet. In
da Politik (u.a. EU) wiad Krowozien am Westbalkan zuagordnet. In kuidurölla
Hisicht hod si Krowozien imma an da Grenz zwischm westeiropäischn bzw.
orientalischn Eifluss befundn. De klanste Entfeanung zwischn Östareich und
Krowozien is nua 20 km (durch a klan Laundstrafn vo Slowenien trennt), während
de sidlichste kroatische Hoibinsl Prevlaka 69 km vo Albanien entfeant liegt.

S krowodische Stootsgebiet umfosst uma 87.700 km², vo de wos 56.592 km² auf
Laund- und 31.067 km² auf Seeterritorium entfoin. Aufgrund vo da territorialn
Loge von Bosnien und Herzegowina wiad Stootsgebiet vo Krowozien auf a
kontinentaln Nordtei und a laungan Küstnstrafn eingengt, de wos nua im Nordwestn
miteinaunda vabunden san. Da sidlichste Tei vom Küstengebiet (die Region um
Dubrovnik bis zua Grenz zu Montenegro) wiad auf ana Bradn vo etwoa 3 km duach de
Gmoa Neum, de wos zu Bosnien und Herzegowina ghead vom iwrign Krowozien
obtrennt.

De Gsaumtläng vo de Laundgrenzn vo Krowozien betrogt 2.197 km. Davo entfoin auf
de Grenze zu Slowenien 670 km, auf de Grenz zu Ungarn 329 km, auf de Grenz zu
Bosnien und Herzegowina 932 km, auf de Grenz zu Serbien 241 km und auf de Grenz
zu Montenegro 25 km. In da Nordadria berian si de kroatischn und italienischn
Hoheitsgwässa, des wos zua Foign hod, dass Slowenien nua an sea klan Zuagang zu
internationaln Gwässan hod. De Läng vo da adriatischn Küstenlinie betrogt
1.778 km (mit Insln 6.176 km).



https://bar.wikipedia.org/wiki/Kristbaam

Da Kristbaam is a Symbol fia Weihnochtn, des aufputzt in da Wohnung aufgstejt
wead.

De easchtn Kristbaam san im 12. und 13. Joarhundat aufgstejt worn. Dea Brauch is
aba no vui ejta: scho de Haidn soin si Äst in´d Wohnung ghoit ham. Aba gwiss
woass mas net, ob dees mit an nachmalig'n Kristbaambrauch zammhengt

Friara hot ma meistns a Fichtn heagnumma, heit san de meahran Christbaam Tanna.
Manche nehma aba a Kiefan. Ham si de Leit friahra an Baam sejba ausm Woid
g´hoit, kimmta inzwischn meistens aus ana Plantaschn.

A bsundana Baam is da Berchtsgoana Baam. Vo jeher scho ham de Berchtesgadna in
da Winterszeid aus dem wos eahna vo da Hoizarbat üba blie'm is Hoizspuizeig,
Sterndl aus Hoizspandln und soicha Zeigl g'macht. Des war zu dera Zeid fast a
Industrie gwen, so weit is des Zeigl g'fiehrt wor'n. No, und da hams as hoit aa
auf'n Christbaam auffi, fir de Kinda.

Wia da Leopold Mozart, da Vatta vom Woiferl de Trompet'n und Pfeiferln und
Ratsch'n amoi gseng hot, is eahm die Idäh zu seiner "Kindersinfonie" kemma, a
lustigs Stück'l, in dem de Hoizinstrument'n (Trompet'n, Pfeiferln, Ratsch'n und
Trommen) oisamt vorkemmand.



https://bar.wikipedia.org/wiki/Kempten_(Allg%C3%A4u)

Kempten (Allgai) (amtli: Kempten (Allgäu)) is a greisfreie Stod im bayrischen
Regierungsbeziak Schwobm. De Hochschuistod zejt zu den ejdastn Städt vo
Deitschland. S is a zentrei glengs Obazentrum vo da umliegenden Ferienregion
Allgai ois Schui-, Verwaltungs- und Handelszentrum. Kempten is noch Augschburg
de zwoatgreßte Stod vo Bayerisch-Schwom.

Kempten liegt uma 646 m bis 920 m iba NN am Alpennordrand am Ufa da Iller, in
ebba 30 km sidlich vo Memmingen und 30 km nördlich vo Oberstdorf entfernt. Vo
alle Städt vo Deitschland mit mehr ois 50.000 Eihwohna is Kempten mit uma 674
Metern in da Oidstod de am hechstn glenge.

Des Stodgebiet besteht aus de Gemarkunga Kempten (Allgai), Sankt Lorenz und
Sankt Mang.

Zur Stod Kempten (Allgai) ghern de Orte Kempten (Allgai), Adelharz, Breiten,
Dreifaltigkeit, Eggen, Eich, Ellharten, Härtnagel, Halden, Haslach, Haubensteig,
Heiligkreuz (mit dem ehem. Kloasta Heilig Kreuz Kempten), Hinterbach,
Hirschdorf, Hub, Lenzfried, Leubas, Leupolz, Lotterberg, Mariaberg, Neuhausen,
Oberwang, Reichelsberg, Rößlings, Rothkreuz, Rottach, Sankt Mang, Seeangers,
Steig, Steufzgen, Stiftallmey, Thingers, Ursulasried, Wettmannsberg und Zollhaus
und aa weitere, kleanere Orte (Weiler und Oaödn). Insgsamt gibts 155 Gmoateile.
De meisten san baulich mit Kempten zsammagwachsen.

Kempten liegt bei den Werte vo Johresduachschnittstemperatur und
Niederschlagsmenge im deitschn Duachschnitt, aba de Niederschlagsmenge is im
oberen Bereich da deitschn Duachschnittsmenge. Mit 1.272 Millimeter (mm)
Niederschlagsduachschnitt und a Duachschnittstemperatur vo 6,9 Grad Celsius (°C)
im Johr (von 1961 bis 1990) foit de Stod net aus dem Rahmen da gemäßigten
Klimazone. Besondere Wetterlagen: Wia im gesamten Voralpenland tritt aa da
öfters im Johr Föhn, oda aa ergiebige Niederschläge ois Regen oda Schnee duach
den auftretenden Wolkenstau vor den Alpen, auf. Aufgrund vo Ibaschwemmunga, de
vo da Iller verursacht wern, is in Kempten de Hochwasserschutzmauer noch'm
Pfingsthochwasser 1999 auf'm linken Illerufer verlängert worn. De easchte
Bewährungsprobe beim Alpenhochwasser 2005 war erfolgreich.

Kempten zejt mit Worms, Trier und Augschburg zu den ejdestn Städt vo
Deitschland. De Gschichte Kemptens reicht zruck bis weit in de Zeit vor da
römischen Eroberung vom Alpenvorland (um 15 v. Kr.). Allerdings fein bislang
sichere archäologische Zeignisse iba a greßere Siedlung bereits in vorrömischer
Zeit. Ois gesichert guit dageng de Existenz da römischen Stod Cambodunum in ebba
ab da Zeit da Eroberung da Gengad duach de Truppen vom Drusus und Tiberius, oiso
ab in ebba 15 v. Kr. In dem 18 n. Kr. erschienenen 4. Buach des GeoGrafn Strabon
werd de bestehende keltische Polis Kambodounon easchtmois schriftlich bezeugt.
Üba a Furt duach de unberechenbare Iller auf dem rechten Hochufer gleng,
entwickelt si daraus de römische Stod Cambodunum. meglicherweise fungiad
Cambodunum im erschtn Johrhundert aa ois Hauptstod da Provinz Rätien, bevor des
nei gründtAugschburg de Funktion ibanomma hod. Noch da Blütezeit im 2.
Johrhundert n. Kr. war de Entwicklung da Stod allmählich rückläufig.

Sie werd 774 vo Karl dem Groaßn ois eigenständige Abtei bestätigt (gemäß
klösterlichen Fälschungen aus dem friahen 12. Johrhundert auf Drängen seiner
Gemahlin, Hildegard). Im Lauf vo de Johrhunderte kriagt de Abtei de Herrschaft
iba beträchtliche Teile vom Umland und werd Kern vo am si zu a eigna Siedlung
entwickelnden Wirtschaftswesens. Kine Friedrich II. belehnt 1213 den Abt vom
Stift mit der Grafschaft Kempten. De Oidstod Kempten werd 1289 duach a Privileg
Kine Rudolfs vo Habsburg aus dem Hoheitsbereich des Abtes gelöst und ois Freie
Reichsstod am Kine unmiddlbor unterstejt. Damit wern dem Stift Ibagriffe auf
Eigendum und Rechtsstand da Reichsstod und ihrer Eiwohna verbiatn. Des geschah
unmiddlbor noch Beendigung vom Interregnum, a Zeit also, in da de Macht des
Kenigs gengiba Fiarstn und Geistlichkeit verstärkt zum Ausdruck gebracht worn
is. Sicher warn de zusätzliche Einnahmen aus de Steuern und de
Truppenkontingente da Kemptener guade Gründe fia den Schritt. De wirtschaftliche
Grundlage vo Kempten zu dera Zeit da vom Reich geschützte Fernhandel mit Soiz
und aa da Handel mit lokal gefertigten Leinenstoffen und Schmiedeerzeugnissen.
De Teilung vo Kempten in a dem Reich direkt unterstellte Siedlung und a
unmiddlbor dro angrenzends selbstständiges Stiftskloster fiahrt zu ständige
Auseinandersetzungen zwischn de Reichsbiarga und dem Fiaschtabt vom
Fiaschtstifts Kempten. So stürman und zeaschtörn beispuisweise 1363 Kempter
Biarga de dem Fiaschtabt gehörende Burghalde. De Abgrenzung zum Kloasta werd
1358 aa duach de Errichtung a eigna Schui und 1437 duach de Stiftung vo a
Kirchenbibliothek fia de Stodprediger deitlich. An da Iller entsteht 1477 mit de
erschtn zwoa Papiermühlen a neier Erwerbszweig. Duach Kaiser Friedrich III.
erhoit 1488 de Reichsstod Kempten des Recht den Reichsadler mit der Kaiserkrone
in eanam Stodwappn zu führn. A Kempter Truppenkontingent hot si bei da Befreiung
vom in Brügge gfangan junga Kine Maximilian bsunders auszeichnet. Da Reichsadler
ziad heit no de rechte Hälfte vom Stodwappn. De vollständige Unabhängigkeit vom
katholischen Kloasta erwirbt de Reichsstod eascht 1525 mit dem „groaßen Kauf“.
Im Bauankria] kommt's zua Plünderung vom Kloasta duach stiftskemptische Bauern.
Daraufhin veräußert der auf Bargeld oogwiesne Abt geng 32.000 Gulden alle
vabliema herrschaftlichen Rechte in da Stod an de Biarga. Damit is zuagleich da
Weg frei fia den Wechsel vo da Reichsstod zua Reformation, während de middlawei
stoark oogwachsene Stiftssiedlung naturgemäß katholisch bliem is. De Stod ghert
1529 zu de Vertretern da protestantischen Minderheit (Protestatio]) am Reichsdog
zu Speyer. Ihre Biagaschaft fordert de ungehinderte Ausbreitung vom
evangelischen Glaam.

Im Dreißigjährigen Kriag helfa de zwoa Hälften da Doppelstod dann aa mehrfach
den oiwei aufgezogenen Streitkräften, de andersgläubige Hälfte zu verheeren.
Zudem schlägt in dera Zeit de Pest zwoa Moi fiachterlich zua. Im Johr 1635 is de
Stod vo vormals in ebba 6000 auf a Bevölkerung vo gerade no 900 dezimiad. Im
Weiteren behinderte de Rivalität zwischn de zwoa Stodteilen und allawei wieda
kehrende Kriage mit entsprechenden Schäden a nochhoitige Erholung da Doppelstod.
Im Johr 1775 is Kempten Schauplatz vom letztn Hexenprozess auf deitschem Boden.
Maria Anna Schwegelin werd ois Hexe zum Tode duach Verbrennen verurteilt. Noch
neiere Forschungen is sie aba net hingrichtet worn, sondern begnadigt und stirbt
1781 im stiftkemptischen Stockhaus. Duach den Zuschlag da Stod und vom Stift zum
Staatsgebiet vo Bayern 1802 duach Napoleon werd Kempten zua a einheitlichen Stod
- de nötigen Verwaltungsakte dafia brauchan nur wenige Johr, de kulturellen und
gesellschaftlichen Prozesse da Vereinigung brauchan dageng vei Johrzehnte.

Da wirtschaftliche Aufschwung und de Urbanisierung duach de industrielle
Revolution werd in Kempten bremst duach den Niedergang da ansässigen
Leinenmanufakturwirtschaft infolge da starken Konkurrenz im Weltmarkt.

Im Allgai wechselt da Anbau vo Flachs allmählich zua heit bekannten
Greanlandwirtschaft und damit zua industriellen Kaasproduktion. De Weberei
verändert si unta Nutzung vom vorhandna Know-How und da Wassakraft da Iller vom
Verlags- und Manufakturwesen hin zua industriellen Baumwollverarbeitung. De
benötigte Technik führt zua Entwicklung vo feinmechanische Maschinenbaufabriken.
Da Hoizreichdum laßt verschiedene Produktionen zu den bereits bestehenden
Papiermuihn entstehen. Im Johr 1898 lafft da easchte gewerblich gnutzte
Dieselmotor da Welt in da Zündholzfabrik Kempten. Relativ friah entwickelt si im
Allgai dazua da Tourismus ois weiters Wirtschaftsstandbein. Zwischen 1943 und
1945 is im naheglengen Weidach a Außenlager vom Konzentrationslagers Dachau
errichtet (Siehe: Außenlager Weidach), nochdem KZ-Häftlinge unta andam in da
sonst fia Viehhandel gnutzten „Allgaihalle“ untabracht warn. De Randlage in
Bayern und de vergleichsweise groaße Vielfalt in da Wirtschaft sorgen seitdem
fia a allmähliches, aba stetes Wochsdum und fia modarate Auswirkunga vo Kriagen
und Krisen bis heit. Im Joar 1977 is de Errichtung da Fachhochschui Kempten
beschlossen worn.

Kempten erhebt seit dem 01. Jenna 2006 a Zweitwohnsitzsteuer, de 10 % da
Johreskaltmiete entspricht. Ziel da Stod is' hierbei, nem da finanziellen
Beteiligung an da städtische Infrastruktur aa an Anreiz zu schaffen, den
Nebenwohnsitz in an Hauptwohnsitz umzuwandeln. De Kampagne Lem statt Schweben is
vom Jugendhilfeausschuss da Stod angeregt, nochdem kommunale Fachkräfte aus de
Bereichen Schui, Jugendarbeit, Suchtberatung, Jugendhilfe und Polizei im
Stodgebiet zunehmad kinder- und jugendtippische Erscheinungen und Gefahren im
Umgang und im Konsum vo Alkohol erkannt ham. De Kampagne is im Johr 2004
gestartet, und lafft seitdem. Mit umfangreichen praktischen, präventiven und
duach vei Fachkräfte begleitet Aktivitäten werd versuacht, net nur des Thema
Sucht und Alkohol sondern middlawei aa de Themen Bewegung, Gesundheit,
Sexualität und Partnerschaft und aa Medienkonsum fia Kinder und Jugendliche
aufzugreifen und zu erläutern. Zu den Zielgruppen ghern aa Eltern und aa
Multiplikatoren.

Kempten liegt an da A 7 (Flensburg - Hamburg - Kassel - Würzburg - Ulm -
Memmingen - Füssen) und aa an da kurzen A 980 (AD Allgai – Waltenhofen − B ).
Duach des Stodgebiet führen weiterhin de Bundesstraßn B (Lindau - Minga - Passau
- Philippsreut) und B (Eisenach - Mellrichstod - Würzburg - Ulm - Oberstdorf).

Kempten liegt an da Allgaibahn (KBS 970), de vo Minga noch Lindau führt. De
Streckn is ab Geltendorf net elektrifiziad. Ois Ersatz fia den gestrichenen
InterRegio da DB hoit iatz da Arriva-Länderbahn-Express (kurz „alex“) in
Kempten. In Nord-Süd Richtung liegt Kempten an da Streckn vo Ulm noch Oberstdorf
(Illertalbahn). Außerdem zweigt da de Außerfernbahn iba Pfronten noch Reutte in
Tirol ab. Kempten kriagt 1852 an Bahnanschluss mit dem Bau vo da
Ludwig-Süd-Nord-Bahn. Da einstige Kopfbahnhof nahe da Oidstod is im Johr 1969
duach an neien Hauptbahnhof im Südn da Stod ersetzt. Im Stodgebiet vo Kempten
lieng nem dem Bahnhof Kempten Hauptbahnhof de Bahnhöfe Kempten Ost (Ostbahnhof)
und da Bahnhof St. Mang. 2006 feiad de Stod und de DB des 100-jährige Jubiläum
da weltweit greßten Eisenbahn-Stampfbetonbrücke „Obere Illerbrücke“. Üba de
Bruck lafft da gesamte Zugvakea des Hauptbahnhofes.

In kreisfreien Stod Kempten is im Septemba 2007 mit 5,2% oane vo de hägstn
Arbatslosenquotn vo Schwobm vazeichnet.

Nem da Hochschui Kempten bietet Kempten drei Gymnasien (Allgai-Gymnasium,
Hildegardis-Gymnasium, Carl-von-Linde-Gymnasium) mit
naturwissenschaftlich-technologischen, sprachlichen und humanistischen Zweigen,
drei Realschuin, mehra Grund- und Hauptschuin und a Woidorfschui. Dem Klinikum
Kempten-Oberallgäu is a Berufsfachschui fia Technische Assistenten in da Medizin
angegliadat. Da kinnan de Berufe medizinisch-technischer Laboratoriumsassistent
und medizinisch-technischer Radiologieassistent erlernt wern. A umfangreiches
Buidungsangebot mit rund 1.000 Veranstaltungen je Semester bietet de
Voikshochschui Kempten. Oberhalb Kemptens is de Voikssternwarte Kempten auf am
Höhenrücken.

Auf Initiative vo Dr. Georg Voikhart und Albert Wehr is de Allgaier Festwoche
1949 ins Lem gruafn worn. Inzwischn zejt de oi Jahr im August stattfindende
Regionalmesse mit Kultur- und Sporthöhepunkten und uma 60 000 Bsuach'rn zu den
Highlights da Veranstaltungen vum Allgai.

De Weinstod Bad Dürkheim is seit 1951 de longjaarigste Potnschoft da Stod. Seit
1971 bsteht a freindschoftliche Beziehung mitm Fischerdorf Quiberon an da
Atlantikküstn. Grindt is de Partnerschoft vo da friaran Gmoa St. Mang und noch
da Eingliadaung vo da Stod Kempten weidergfiaht wurn. Im Johr 1987 sant zwoa
Partnerschoften entstaunda. Oane mit der norditalienischen Stod Trient und de
ondane mit der ungarischen Grenzstod Ödenburg. Kempten hot mit der
Städtepartnerschaft zu Ednbuag in de Zeiten vom koidn Kriag a Vorreiterposition
in Deitschland bwiesen. 1990 is de vo Kempten entfernteste Partnerschoft mit der
irischen Stod Sligo oogfanga worn. Vorreiter wor a Jugendaustausch zwischn da
Fachhochschui und am College in Sligo.



https://bar.wikipedia.org/wiki/Kelten

De Köitn oda Kejtn (deitsch: Kelten) woan a Voik in Eiropa. Gwohnt haums vo
Irland bis ind Tiakei eine. Den Nom haums vo de Griachn griagt (griach. keltoi
oda monchmoi a galatai. Bei de Rema haums celtae oda galli ghoaßn). Ollesomt
haums Köitisch gredd.

Wos genau herkema sand, woaß ma ned. De is oba a ned so wichtig, wei so a Kuitua
entwicklt se oafoch. Des ko a passian, ohne daß do jiatz extra wer umadumdroasn
muaß.

Ogfongt hods mit de Köitn in Ostfrankreich, in da Schweiz, in
Siidwestdeitschland und im heitign Östarreich. Des woa so uma 1200 v. Kr. Des
woa de Hallstadtzeit. De hod dauad bis uma 470 v. Kr.. Gnennt hod ma de Zeit
noch da Stod Hallstadt im Soizkaumaguad. Wei duadn hod ma recht vui Sochan vo de
Köitn ausgrom. In dera Zeitsponn ham de Leid as Eisn kennagleant. Davoa haums
mit Bronze goabat.

Domois woan de Leid, de ma scho ois Köitn bezeichnen ko, recht reich, weis a so
vui Soiz ghobt haumd. Des haums aus de Berg ausaghoid und donn vakafft. So haums
a recht a guads Handlsnetz aufbaun kina, wos iwa ganz Eiropa gonga is. Und weis
a so reich woan, homs a scho gressane Siedlungen baun kinna. Do hod ma a scho a
poa gfundn. Voaoim de großn Grobstäddn. Do haum si donn a scho sognennde
Häuptlingschaften buid. Da Odl is oiso gwogsn. A recht bekonnte Festung is de
Heuneburg in Bodn-Wiaddnberg.

Spada donn sand de Köitn mit de Griachn und mid de Etruska zaumkemma. Des woa a
recht a fruchtboare Beziahung, und de La-Tène-Zeit hod ogfongt. De hoaßt noch am
See in da Schweiz, wo ma an gaunzn Hafa zeigs aus dera Zeit gfundn hod. In dera
Zeit haum de Köitn am Rhein an neichn Kunststüü entwiköd, der vo de Griachn und
Estruka beeinflußt woa. De Hallstadtzeit hod donn recht boid aufghead. Des woa,
wei pletzlich gaunz vui Leid zum wondan augfongt haumd.

Warums olle auf oamoi losmaschiad san, komma ned genau sogn, oba woascheinlich
sans oafoch zvui Leid wuan. Aufm Weg hom sa se donn mit olle meglichn Leid
gmischt. Jeda der midwoit hod a middeafn. Des woa domis ned so dragisch.
Deszwegn ko ma in dera Zeit a ned wiakli vo am Köitischn Voik redn. Des wird
eigadlich nur iwad Sproch definiad. Won domois oana vo de Illyrer gmoant hod, ea
frogt amoi bei de Köitn, ob a middoa deaf, donn hod a des gmocht. Und wonn de
Köitn jo gsogt hom, woara a oana.

Zeascht sand de Köitn auf Italien gfoan und hom se in da Poebene augsiedld. Des
woa kuaz noch 400 v. Kr.. De Röma hom des Gebiet donn "Gallia cisalpina" gnennt.
Aus eanara Sicht hoaßt des "Gallein, wos hibei vo de Oipn is". Wei se de Köitn
duat oba recht aufgfiad homd, hom de Röma (de do grod amoi de Stod Rom ghobt
homd) gmoad, se miaßn wos untanehma. Des woa oba a Fehla, wei de Köitn homd donn
oafoch Rom iwafoin und de Röma homd se freikaufn miaßn. Des hom de Röma nia
richtig vadaut. Späda donn homs zruckghaud und fost olle untawoafn.

A innahoi eanam Siedlungsgebiet woan de Köitn untawegs. Vom Rhein sands richtung
Donau gonga und vo duatn donn oafoch am Wossa obe. In Bähmen homs Station
gmocht. Des woa da Stomm vo de Boier, und vo dem kimmt a da Nom vo dera Gegnd.
De Boier sand iwahaupsts vui umanond kema. A groußa Teil vo de aundan is oba
weida noch Süd-Ostn gonga.

De Köitn, de im heitign Bayern gwohnt hom, hom se Vindeliker gnennt, und as Lond
söba Vindelizien. In Östarreich hom de Noriker augschofft. Duat woa a des letzte
unobhängige köitische Kinigreich aufm Festlond. De homd nämigs nia mid de Röma
gstriddn. In da Schweiz woan de Helveter. Vo de is oba ned vui übrig blim, wei
da Cäsa hods ois Vuawond ausgnutz fia sein Gallischn Kriag und fost olle
daschlogn.

Am Balkan sands donn auf de Griachn gstossn. Zeascht woa des ned so dragisch,
oba wia sa se donn a bissl sichara gfuid hom, haums Griachaland ogriffn. Des woa
279 v. Kr.. Bis obe noch Delphi sands kema. Duat haumsa se donn oba zastriddn,
und a Tei is ind Tiakei ume. Duatn hom sa se middn in Anatolien einigsetzt und a
Kinigreich grindt. De, de wos in Griachaland blim sand, sand an Infektiona
gstoam, weis mit da Hygiene am Schlochtföd nu ned so weit her woa.

Duatn sands nia so offensiv eigwondat wia iwaroids ondas. Des woa so uma im 5.
Jhd. v. Kr. Duat haums aa de La-Tènekuitur ned ghobt, sondan wos eignas, wos oba
a schee woa. Mid de Einheimischn Iberier haum sa se schee vamischt und haum donn
Kejtiberia ghoassn. De Rema haum hoid so gsogt. De Rema haum obm 2. Jhd. v. Kr.
de spanischn Gstodn eignumma und sand oiwei weida londeiweats zogn. Do sands
natiale wieda zomgrocht. Hod de Kejtiberia oba nix ghoifn, se haumd gegn de Rema
valuan.

Do sands aa gwesn (im heiting Frankreich), oba des woaß ma eh. Im 2. Jhd. v. Kr.
homd de Rema probiat, daß an Fuaß in de Tia vo Gallien kriagn. Haums aa
higriagt. Am Aufong hods a weng ebbs dauad. Oba se haumds so uma 120 v. Kr.
gschofft, daß eana de gonze Middlmeergstodn vo Frankreich ghead hot. Jiatz haums
aa an Londweg noch Spanien ghobt. Des hod donn "Gallia transalpina" ghoaßn. Des
hoaßt "Gallien, wos hinta de Oipn is". De Köitn hod des ned taugt und homd imma
wieda probiat, dass as los wean. Se homs oba boid aufgebn und wieda an Hondl
aufgmocht, weis Göd jo a wichtig is.

Uma 50 v. Kr. hod donn da Julius Cäsar an Gallischn Kriag ogfongt. Fian Cäsar
woa des goa ned so schwa, wei de Gallier untaranaunda oiwei scho oft gstriddn
hom, und des hoda ausgnutzt. Des hoda gmocht, wei a a Göd braucht hod. Und
Gallien woa jo so reich. Des woa eam oba ned gnua. Bis auffi noch Bejgien is a
gfoan und donn a nu noch England ume. Wiara damit fertig woa, hod ois zu Rom
ghead.

Duadn sand de Köitn a higfoan und homd se higsetzt. Wias no koa Eisn gem hod,
homs duadn recht guad vom Kupfa- und Zinnhondl lebn kinna. Des is domois vo
England noch gonz Europa vokaft wuan. Späda homs oiwei an Kontakt mit de Gallier
in Fonkreich ghoidn. De Römer hom zu de Köitn in England nia Gallier gsogt,
sondan homs Brtiannier gnennt. Mit de Röma sands duatn eascht recht spat
zuamkema. Woa oba so wia bei de Gallier. Se hom se ned long hoid kinna. Oba es
hod imma wieda an Aufstond gebm. Deswegn homd de Römer Britannien ned gern
ghobt. Duatn homs oiwei rauffa miaßn, bis zum Schluß wias gonga sand.

Schottland und Irland hom de Rema in Ruah lossen. Duat hom se de Köitn a a bißl
ondas entwicklt ois wia am Festlond. Zum Beispü de Heisln vo eana woan rund, ned
eckig. Duatn hod se des Keltische long ghoidn. Bis ins Middloita ein. De schen
Biachen, des duatn in de Klesta gmocht homd sand so berühmt, weis des köitische
Muster ois Vaziarung homd. Aus Irland und Schottland sand heit a de gaunzn Sogn
und Gschichtln de ma vo de Köitn nu kennt, weis duat donn spada ois aufgschriebn
hom. Aus dera Gegnd gibts a recht guade Aufzeichnungen vo köitische Rechtstext
und ibas gsöschoftliche Lebn. Vo de Festlondköitn gibts sowos kaum.

De Köitn woan hirarchisch in Kast oaganisiad. des woa so ähnli wia bei de
Brahmanen in Indien (mid de homd de Koitn iwahaupts recht vui gemeinsom). Do
hods zeaschd amoi an Kini oda an Haiptling gebn. Donn woan donn nu de Kriager
und da Odl, nochand de Hondwerka und am Schluß de Baun. Natiali hods a Sklavn
gem. Des woan meistns Kriagsgfonganae oda Schuidna. De woan oba ned wiakli in da
Gsöschoft dabi. De Druidn woan wos eigans. Da Kini is gwoid wuan. Des woaß ma
vom Cäsa. Des woa fost so wia heid mid de Politika. Nua, domois hod dea gwunga,
dea vuahea (ned nocha) de mehran Leid wos zum Essn und zan Sauffn gehm hod.
Wonns gleich vui Leid ghobt hom, hods a Stichwoi gem.

Eigadlich woan de Köitn Baun. Des homs a recht guad kinna. Ressa haums ghobd und
Rindviecha, Schweindl, Schafei und Goaßn aa. Und Hena natiale a. Außdem homs
Hund zogn. Ned nua zum spuin und fiad Oabat, sondan a zum eßn. Trunga homs a Oat
Bier. An Wei homs eascht späda kenna gleant

Droad homs a kennt. Da Woaz und de Geaschtn woan bekonnt, und de Hirse a. Erbsn
und Bohnen woan a dabei. Obst is eh iwroids gwogsn und a de Schwammal.

Gwohnt homs in große Heisa. Des hom entweda so oanzlne Höfe sei kinna, oda
richtig grouße Siedlungen. De Heisa woan aus Hoiz baut, desswegn komma heid nua
mehr rodn wias wiakle ausgschaugd hom. Oba de Archäologie hod do scho vui
entdeckt.

Aughobt homd de Monna a longs Pfoad und a Hosn. A da Mittn homs an Giatl ghobt.
Im Winta woa woascheinli so a Oat Lodnkotzn ois Wedaschutz recht praktisch. So a
Köitnfrau hod longe Gwanda oghobt, des obn bei de Schuitan mit je oana Fibl (des
is a Sichaheitsnodl) zomghoidn hod, damids as ned valoisd. De Rema hom
aufgschriebn, daß des Gwand recht bunt kariad woa. Vielleicht woas a so wia heid
as Schottnmusta. Auf Schmuck sands a recht gstondn. De Köitn homd a supa mid
Metoi umgehkina. In jem Museum find ma so a Zeigs. Berühmt sand de Hoisroafn. De
nennt ma Torques. De woan bsundas sche.

Beim Kämpfn hom sa se drauf valoßn, daß a so schiach dau hom und so wuid woan.
Des hod am Aufong a oiwei zogn. Wia donn de Rema oba draufkemma sand, daß do goa
koa Disziplin dahinta woa, homs as schnö beim Kravattl ghobt.

Ois Woffn hom de Köitn an Speer ghobt und a Schwert. Damids an Schutz homd nu an
Hoim, a Schüd aus Hoiz und dicke Ledawestn. De gaunz Gstopfdn hom se a a
Kettnhemd leistn kinna. Des hom de Köitn nämigs afundn. Die Röma hom des donn
späda zur Grundausristung im eiganen Barras gmocht. A poa homd a Pferdl ghobt.
Und gonz friara sans nu auf Streitwogn daherkema.

Do muaß ma se recht aufd Archäologie valoßn, und auf des wos eanane Nochban
aufgschriebm hom. Wei söba homs do recht a Geheimnis draus gmocht. De Druidn hom
nämigs nix aufschreim woin üba eana Religion, damit neamd midmocha ko, der ned
soid. Schreibm homs oba scho kinna. Do homs donn as Griechische gnumma. Späda
donn as Ladein.

A vo da Mithologie woaß ma ned so vui. Jednfois ned vo de Festlondköitn. Des wos
ma do so kennt is ois aus Irland, Schottlond und Wales. Duadn sand jo de Köitn
zum Tei bis heid nu, und do homs donn noch da Christianisierung recht vui
notiat. Obs in Gallien genauso denkt hom, komma ned sogn.

De Priesta vo de Köitn woan de Druidn. De homd ois mit da Religion erledigt, oba
a de Gestz gmocht und vo da Wissnschoft a Auhnug ghobt. De woan recht hou
gstöid, weis a so gscheid woan, und homd bei de Vasommlungen nu voam Kini redn
deafn. Ma deaf sie des mid de Druidn oba ned so vuastoin wia heid mid de
Pfoarra. A Druide hod genauaso bei seine Leid aufm Hof gwohnt und hod a
gleichzeitig Kini sei kina.

De Köitn homd an Vuigodglaabn ghobt. Und mid vui moan i a vui. De koma goa ned
olle zöhn de Getta und Gettinnen. De Religion woa recht eng mit da Natua
vobundn. D'Mess woa onscheinden im Woid. De Wiedagebuat und de Seelnwondarung
woa gonz ebbs wichtigs. Do koma Paralön ziagn zu de indischn Religionen. Des
sand jo a zum Tei Indogermanen.

Obwois nix aufgschriebn ham, komma trotzdem sogn, daß de Köitn a Hochkuitua
ghobt ham. Do woa a Gsetzgebung do, a strukturiade Londwirtschoft, Kunst und
Kunsthondwerk, scheene Musi und a guade Technik.

Grod a da Medoivaoabatung woans guad. As norische Eisn hams haufnweis noch Rom
gliefad. Aussadem hams as Wognradl, so wias heid nu is wommas aus Hoiz mocht,
vabessad, se haumd gwisst, wia ma an Bodn mid Megl düngt, vo da Viachzucht homs
a a Auhnung ghobt und vo da Minzpregung aa. Es is a megli, dass goa scho a
Mahmaschin gobt ham, wei do gibts a Reliefbuidl, auf dem ma so a Maschin segt.

Se haumd a recht scheene Stoffe gwebt. Aus dem hams donn eana Gwand gmocht. In
Rom hams de Mäntl aus Gallien gonz schoaf gfundn. Spoda ham de Rema nacha aa de
Hosn ibanumma.

Zeascht amoi untascheidt ma ziwschn Festlondköitisch und Inslköitisch. Des
easchte homs in Gallien und im Rest vo Eiropa in voschiedene Dialekt gredt. Des
is oba scho long ausgstorim. Ma untascheidt de Sprochn in zwoa Untagruppn, de se
ned midanaund vostengan. De teid ma noch zwoa Buchstobm ei. Und zwoa nochm p
undm q. Des hoaßt, ausm vorköitischn kw is entweda a k und as q wuan, oda ebn a
p. In Spanien hams as q ghobt, in Gallien großteis as p.

Des Inslköitische gibts heid nu und wead in Irland, Schottland, Wales und a da
Bretagne gredt. Des Irische, des Schottisch-Gälische und as ausgstabane Manx ham
de k-Seitn (gschrim ois c) ghobt. De Walisa und de Bretonen de p-Seitn. Des
kennt ma bsondas guad am Wuat "Suhn".



https://bar.wikipedia.org/wiki/Kaspar_Hauser

Kaspar Hauser, aa Hausa Koschba, (* vamuatle 30. Aprui 1812, † 17. Dezemba 1833
in Ansbach) wor a Findlkind vo dem ma ned woass, wos heakemma is.

Da Hauser is am 1828 ois 16-Jaariga in Niamberg auftaucht. Er hod wenig gredt
und wor oscheinend a weng geistig zruckbliem. Spada hod a behapdt, dass a sei
ganzes Lebn lang bei Wossa und Brod in an dunglan Zimma gfanga gwen waa. So hod
dea Foi a groß', wejdweits Afsehn dalangt. Aus heitiga medizinischa Sicht is des
„buachstobli vastandn“ so owa ned voastejbor.

Spada is de Vaschwearungstheorie afkemma, dass da Hauser da Erbprinz vo Baden
waa, den wo ma gegn an sterbadn Saigling vatauscht häd, um ana Nebnlinie vo dera
badischn Fiaschtnsippschoft de Thronfoige za dameglichn. Bishea is des owa ned
bewiesn. Bekannt is owa, dass da Hauser oiwei bloß boarisch gredt hod, obwoi a
de letzten finf Joar in seim Lebn in Frankn war und davor angeblich ganz aloa in
an dunkln Zimma.

1974 hod da Werner Herzog an Fuim ibas Lebn vom Kaspar Hauser draht ("Jeder für
sich und Gott gegen alle").



https://bar.wikipedia.org/wiki/Karakalpakische_Sproch

D'karakalpakische Sproch (Eignbezeichnung: Qaraqalpaq tili, Қарақалпақ тили;
kurz: Qaraqalpaqsha, Қарақалпақша) wiad zu de Tuaksprochn grechnt, genaua gsogt
zu de kiptschakischn (nordwesttuakischen) Sprochn. Altanativbezeichnungen fias
Karakalpakische san aa Karaklobuk, Çorny und Klobouki und aus da tüakischn
Tuakologie Qaraqalpaq Türkçesi bzw. Karakalpak Türkçesi (Karakalpako-Tüakisch).
De ISO-639-2-Sprochkennung ist KAA, an 639-1a-Code gibts ned.

Hauptsächli wiads Karakalpakische in da Autonomn Republik Karakalpakistan in
Westusbekistan gredt und stöinweis im Rest vum Laund. Bei da Voikszählung im
1989a-Joa haum si 398.573 Karakalpakn ois Muatasprochla deklarian lossn und
1.314 haums ois Zweitsprache augem. Außadem lem um de 2.000 Sprecha im Noadn vu
Afganistan, kleanare Gemeindn mid Karakalpakisch-Redade findt ma aa in da
Tiakei, in Kasachstan, Kiagisien, Tuakmenistan und in Russlaund.

Wia aa s'Kasachische, s'Tatarische Sprache und mearare aundane Sprochn ghead
s'Karakalpakische zu de Kiptschakischn Sprochn]], ana Untagruppm vu de
Tuaksprochn, de wieda vu maunche Linguistn zu de Altaischn Sprochn zöhd wean.
Sprochwissnschoftla untaschein zwa bis drei vaschiedene Dialekte vum
Karakalpakischn: an noadöstlichn und an südöstlichn und maunche moanan, es gibt
an eignständign Dialekt im Feaganatoi. De im Karakalpakischn ähnlichstn Sprochn
han s'Kasachische im engan Sinn und s'Nogaische in am weidan Sinn. Duach de
geografische Nähe zum Usbekischn gibts im Karakalpakischn owa vüi
grammatikalische und woatschotzmäßige Einflüsse vu duat.

Karaktaristika vum Karakalpakischn san d'Vokalharmonie, da agglutinierade
Sprochbau und dasss ka grammatikalischs Geschlecht gibt. D'Sotzstellung is in da
Rögi Subjekt-Objekt-Veab, betont wiad meistns de letzte Süm vu am Woat.

S'Karakalpakische hod anazwanzg „einheimische“ konsonantische Phoneme und via,
de duach Lehnwöata eigroast san. Söistlaute kennt ma beim Karakalpakischn nei.

Bis ins 15. Joahundat hom de Karakalpakn, wia aa de aundan Tuakvöika in
Russlaund, Zentralasien und Sibiarien s'Kiptschak-Tatarische ois Schriftsproch
gnumma, nochhea s'Tschagataische.

A eignständige Schriftsproch is s'Karakalpakische eascht im 1924a-Joa woan –
dozumois is a modifiziads arabischs Alphabet eigfüahd woan. Schau drei Joa späda
is des duach a tüakisches Lateinalphabet easetzd woan und 1940 daun duach a
aupassts kürillischs Alphabet.

1997 hod ma augfaunga, wia voahea schau de Tuakmenen und de Usbekn, dass ma sei
Sproch nimma kürillisch schreibt, sondan wieda in am lateinischn Alphabet. Des
nennans „neichs tüakisches Alphabet“, obwoihs auf tippisch tüakische
diakritische Zeichn wia a ö oda ç oda ğ vazichtn tuad. Vüi mea Ähnlichkeitn hods
mi'm usbekischn Lateinalphabet, des aa auf „Hakal und Ösn“ vazichtn tuad, dafia
owa mid apostrophoatige Zeichn hantiad.



https://bar.wikipedia.org/wiki/K3b

K3b is a Brennprogramm füa olle Systeme, de wo vo KDE untasützt wean. Da Nam is
de Kuazschreibweis füa KBBB (3b) wos a Abküazung vo „KDE Burn Baby, Burn!“ is.
As Programm wead seit 1999 entwicked, und im März 2007 is Version 1.0 erschiena.

K3b is eigentlich nua a grafische Obaflächn füa a vuizoi vo Brennprogramm. S'
Programm dient ois Frontend und vaoafachds Brenna rechd vui, do da Nutza ned de
gonzn Befej und dern Parameda zum Brenna kenna muas. Des ko ois übad Grafik und
d' Maus gmachd wean.

S' Dateien auswejn ged oafach mid Drag and Drop innahoib vom Programm, und a mid
andane Programm, wie zum Beispui an Dolphin (KDE). Andane Programm kinnandn ois
Dienstprogramm nutzn, wei des duach de Vawendung vom D-Bus ois Kommunikation
zwischen de Programm meglich is.

Wejche Audi-Formate dassa brenna ko, hängt emfois vo da installierten Software
ob. Auf am komplett frein System umfassns Ogg Vorbis, FLAC und RIFF WAVE-PCM
(.wav). Zuasätzlich kinnan a MP3, Musepack und Monkeys Audio untastützt wean.



https://bar.wikipedia.org/wiki/Innare_Mongolei

Innare Mongolei is de Bezeichnung vu am autonomen Gebiet im Noadn vu da
Voiksrepublik China. Auf Chinesisch hoaßt d'Innare Mongolei Nèi Měnggǔ (內蒙古),
auf Mongolisch Öbür mongɣul (). Da ISO 3166-2-Code vu da Innan Mongolei is
CN-15.

Aa waun da Begriff Aißare Mongolei heid vaoitat is, is bei da Innan Mongolei da
sinozentrische Naum nu da offizielle. Da greßte Teu vu da Aißan Mongolei is heid
da unobhängige Stood Mongolei; de Mongoin nennen de Regionen Aißare und Innare
Mongolei liawa d'Hintare und d'Voadare Mongolei. De Mongoin mochn heid owa netta
nu an Bruchteu vu da Bevöikarung aus: Fost 80% vu de duat lebadn Leid han
Han-Chinesn.

Dass ma heid vu ana Innan und ana Aißan Mongolei redt, hod historische Gründe:
Zu de Zeidn vu da chinesischn Qing-Dynastie is de Innare Mongolei in gwähnliche
chinesische Provinzn eiteud woan, d'Aißare Mongolei is owa im Großn und Gaunzn
so glossn woan, wias voahea aa schau gwesn is.

Launge Zeid is de Kontrolle üwa des Gebiet, des ma heid Innare Mongolei nennt,
zwischn de baialichn Chinesn im Südn und de nomadischn lebadn aundan Vöika wia
zum Beispüi de Mongoin im Noadn hin und hea gwexlt. Im Ostn, im mandschurischn
Gebiet, hom eha aundare Vöika d'friahe Gschicht gprägt wia de Chinesn und de
Nomadn aus'm Noadn. Es findn si zwoa mearare Paralleln in da Gschicht vu de
vaschiednan Regionen, de heid zu da Innan Mongolei zsaummgfosst han, s'Gebiet is
owa groß und deshoib muaß ma aa betonen, dass duat zwoa nomadische Vöika glebt
hom, owa em ned ans üwaroi sondan vaschiedene in vaschiedene Teile vu dem
Gebiet.

Direkte Einflüsse vu de chinesischn Dynastien auf de Gengd hods schau voam
Christus seina Zeid gem. Noch'm Dschingis Khan, am Mongoin, dea olle mongolischn
Vöikagruppm vaeint hod und aa China eignumma hod, und dem seina Yuan-Dynastie im
13. und 14. Joahundat hod de Ming-Dynastie vaaunlosst, dass ma ungefäa duat, wo
heid de Südgrenz vu da Innan Mongolei is, de Große Maua neich aulegt. Unta da
mandschuarischn Qing-Dynastie (17. Joahundat bis 1912) is d'Innare Mongolei in
mearare Vawoitungseinheitn aufteud woan. In dera Zeid haum de Mongoin ned vu
oana vu de neich gschoffenen Untaregionen in a aundare reisn deafn. In da
Qing-Zeid hod außadem d'gezüite Ausiedlung vu Han-Chinesn in da Innan Mongolei
und in da Mandschurei iahn Aufaung ghobt, wos mid ana Bedrohung vu de Russn
zsaummhängt. S'Laund hom si de neichn Siedla entweda afoch vu de Nomadn gnumma
oda se haums pochd oda de mongolischn Adlign okauft.

In da Zeid vu da Republik China hod d'Aißare Mongolei iah Unonhängigkeid wieda
zruckkriagt, d'Innare is im Gengsotz zu da Aißan komplett vu de Laundkoatn
vaschwundn, weus nämli in neiche Provinzn eiteud woan is. 1931 haum se de Japana
d'Mandschurei gschnappd und duat in Stood Mandschuko eigricht, in dem aa Teile
vu da heiding östlichn Innan Mongolei gwesn han.

1937 hod da Mongolnprinz Demchugdongrub (auf chinesisch De Wang gnennd) d'Restln
vu da Innan Mongolei fia unobhängig eakläad und den Stood Mengkiang gnennd. Des
is wia Madschuko a japanische Marionettn gwesn. 1945 is dea Stood vu sowjetische
und aißa-mongolische Truppm wieda earowat woan und wieda auns chinesische
Stootsgebiet augschlossn woan.

Nu bevoa China 1947 a Voiksrepublik woan is, is de Innare Mongolei noch'm
sowjetischn Modöi vu ana Mindaheitnpolitik zu ana Autonomen Region gmocht woan,
wia mas in China außadem mid Xinjiang, Ningxia, Tibet und Guangxi gmocht hod.
D'Inna-Mongolische Voikspartei, de öida is wia d'chinesische, is mid dea
vaschmoizn woan. Bis zum 49a-Joa is s'Gebiet vu da heiding Innan Mongolei in de
Provinzn Rehe und Suiyuan untateud gwesn; danoo is aa nu da Westn vu da
Mandschurei (Teile vu de Provinzn Heilongjiang und Fengtian) zu ia dazuakemma.
So is aus am kleanan Gebiet, des netta d'Hulunbuir-Gengd umfosst hod, innahoib
vu oam Joazehnt d'Innare Mongolei wia mas heid kennt entstaundn, weu vüi Lign,
Baunna und Regionen augschlossn woan san, weu duat aa mearare Mongoin daham
gwesn han. Desweng hod d'Innare Mongolei aa de längliche Foam kriagt. In da
Kuituarevoluzion 1969 san große Teile vu da Innan Mongolei auf de
Nochboaprovinzn aufteud woan, des is owa im 79a-Joa wieda rückgängig gmocht
woan.

Es gibt wia aa in Sinkiang und Tibet Gruppm, de fia'd Unobhängigkeit vu da Innan
Mongolei vu China und geng an, wia de des moanan, chinesischn Imperialismus
kämpfm. De Gruppm haum owa im Gengsotz zu de uigurischn und tibetischn ned so
vüi Einfluss und Untastützung weda in da Innan Mongolei nu außahoib. In de
80a-Joa haum a poa Studentn in Apparat vu da Inna-Mongolischn Voikspartei in
Frog gstöid und oana, dea Hada hoaßt, hod 1992 d'Südmongolische Demokratische
Allianz gründt. Da Hada is iatst ois politischa Gfaungena eigspead; da Xi
Haiming, a aundara vu de Studentn, is ins Exüi gaunga und hod 1997 in New York a
neiche inna-mongolische Partei auf'd Fiaß gstöid.

D'Autonome Gebiet vu da Innan Mongolei grenzt im Noadn aun Russlaund und an'd
Mongolei; im Südn grenzts - vu Westn noch Ostn - an Gansu, Ningxia, Shaanxi,
Shanxi, Hebei, Liaoning, Jilin und Heilongjiang. D'Innare Mongolei is bis
2400 km laung owa stöinweis netta 200 km broad.

S'Klima in da Innan Mongolei is a kontinental-gmäßigts mid am laungen koidn
Winta und am kuazn woamen Summa. So liegt de duachschnittliche Temparatua im
Jenna bei 23 Grad minus im Noadostn und bei zehn Minusgrad im Südn; im Juli iss
duachschnittli 17 bis 23 Grad woam. Vum Südosten zum Noadwesten hi nimmt de
Niadaschlogsmeng imma mea ob. Im Noadn sans stöinweis netta 50 mm Niadaschlog im
Joa, in de hechan Gengdn im Noadostn owa bis zu 450 mm.

Da Großteu vu da Innan Mongolei is vu Hochebenen und Gebiagskettn dominiad. Vum
Ostn hea eahem si de Ebenen vu da Mandschurei in a Gebiage, im Zentrum vu da
Region san de Beag Yinshan und Langshan. Aun da Grenz zua Region Ningxia liegt
mim Helan da hechste Beag vu da Innan Monglei, dea wos 3.556 Meta hoch is.
D'Grenz zua unobhänging Mongolei büidet greßtnteus d'Gobi-Wüstn. Aundare greßane
Wüstn han d'Mu Us und d'Hobq-Wüstn. Im Südn mocht da Göiwe Fluss (aa ois Huanghe
bekaunnt) d'Grenz zum Rest vu China. De zwoa aundan wichting Flüss in da Region
han da Amur im aißastn Ostn und da Liao.

D'chinesische Vafossung garantiad in de Artikl 112 bis 122, dass de autonomen
Regionen gwisse Söibstbestimmungsrechte haum, wos d'Politik und Wiatschoft
betrifft. In da Theorie schaut des so aus, dass a autonome Region, wias de
Innare Mongolei jo is, eha an Eamessnsspüiraum haum, wauns drum gehd, de
nazionaln Richtlinien bei ökonomische Frong umzsetzn. In da Praxis passt da
Sekretäa vum Regionalkommitee vu da Partei (d'kommunistische, de jo de oanzige
is, des gibt) owa gaunz genau auf, ob da Voasitznde vu da Autonomen Region eh
brav is. Währnd da Voasitznde in da Rögi a ethnischa Mongoi is, is da
Parteisekretäa gwähnli a zuagroasta Han-Chines aus am gaunz an aundan Teu vum
Laund. Da jetzige Parteisekretäa zum Beispüi kimmt aus Anhui und hoaßt Chu Bo,
da neiche Voasitznde (seid Aprüi 2008) hoaßt Bagatur und is a ethnischa Mongoi,
wia aa sei Voagänga, da Yang Jing aus da Stod Ordos, dea iatst da Voasitznde vu
da stootlichn Kommission fia ethnische Aunglegnheitn is. D'Regionalregiarung hod
im Großn und Gaunzn dsöiwe Struktua wias aa d'Regiarung vu ana ned-autonomen
Provinz vu China hod.

D'Politik in da Innan Mongolei is eha auf Voazeigeprojekte hi ausgricht, so wia
Stroßn vabreadan und riesngroße Haisa baun, ois auf des, wos da Großteu vu de
Leid eigntli brauchat. Da owaflächliche Foatschritt wiad heagnumma, damids da
Zentralregiarung in Peking zoang kinan, dass si wos tuad in da Innan Mongolei.
Fia'd 60-Joa-Feia vu da Gründung vu da autonomen Region is in am Voaoat vu
Hohhot a Stadion fia sechzgtausnd Leid baut woan, wos an Haufn Göid kost hod,
owa kaum nu amoi voi sei wiad. De Manie vu da Regiarung, dasss
Bruttoinlaundsprodukt steing muaß, füahd dazua, dasss Woxtum relativ
unausgeglichn is. Dazua kimmt nu, dass da Parteisekretäa und aundare
Regionalpolitika oft amoi korrupt haundln und si in dem Foi sogoa traun, geng'd
Zentralregiarung z'agian.

D'Hauptstod vum Autonomn Gebiet Innare Mongolei is Hohhot, d'greßte Stod owa
Baotou (ungefäah 1,3 Milljonen Einwohna).

Auf da Ebene vu de Beziake is de Innare Mongolei in nei beziaksfreie Städt und
drei Bünde (Aimags) teud:

Bei da Voikszählung vum Joa 2000 han 23.323.347 Einwohner in da Innan Mongolei
zöhd woan. D'naumensgebade Voiksgruppm, de Mongoin, san schau längst netta nu a
Mindaheid in eanam eignen Autonomen Gebiet. Fost 80% vu de Einwohna han
Han-Chinesn, um de 17% Mongoin, guade 2% Mandschu und da Rest teud si auf an
Haufn kleanare Gruppm auf.

De 17%, de wos de Mongoin heid nu ausmochan, san zsaummgsetzt aus vaschiedene
mongolischsprochige Bevöikarungsgruppm, zu de vum offizielln China aa de Burjatn
und Oiratn zöhd wean. Vü vu de tradizionöi nomadisch lebadn Mongoin san zua
Sesshoftigkeit üwagaunga, nochdem eanare Sochn in de 1950a- und -60a-Joa vum
maoistischn Reschiim vastootlicht woan han.

De Han-Chinesn vawendn je noch Region vaschiedene Dialekte, so findt ma im Ostn
vu da Innan Mongolei Nordost-Mandarin-Dialekte, in de zentralan Teule dominian
eha de Jin-Dialekte, de mid'm Dialekt aus Shanxi eng vawaundt han. De greßan
Städt (Hohhot und Baotou) haum jeweus eanan eingnen Dialekt entwückit. De
Mongoin haum genau aso eana Dialektvüifoit. Dstandardmäßige Aussproch vum
Mongolischn in China orientiad si am Chahar-Dialekt vum Blaun Baunna in da
zentraln Innan Mongolei, währnd ma si in da unobhänging Mongolei am
Chalcha-Dialekt orientiad. De aundan ethnischn Gruppm wia de Daur, Ewenkn und
Oroqen haum eanare eingnen Sprochn.

In da Innan Mongolei miaßn olle Stroßnschüidln, Vakaufsständ und Dokumente vu da
Regiarung zwoasprochig sei mid'm klassischn Mongolisch und im Chinesischn. Es
gibt drei mongolische Feansehsenda, in da letztn Zeid hod si si außadem
duachgsetzt, dass de Duachsong in de effntlichn Vakeahsmittln zwoasprochig
gmocht wean. In de städtischn Zonen kau ma owa feststöin, dass s'Mongolische
imma mea vum Chinesischn zruckdrängd wiad, weu vu de jingan Leid imma mea
fließnd Chinesisch redn kinan. Am Laund owa haum si de mongolischn Tradizionen
nu dahoidn kina; es wiad sogoa nu im oidn (klassisch-mongolischn) Alphabet
gschrim, währnd ma in da Aißan Mongolei a kirillischs Alphabet eigfüaht hod. Im
kirillischn Mongolisch schreibat si da offizielle Naum vu da Region Өвөр
Монголын Өөртөө Засах Орон (Övör Mongolyn Öörtöö Zasach Oron).

De scheinboa endlose grosige Laundschoft is schau imma a Kennzeichn gwesn vu da
Innan Mongolei und aa fia d'Innare Mongolei. In da mongolischn Kunst hod de
Doastöllung vum Groslaund und vu de mongolischn Tradizionen an hochn Stöllnweat.
De Mongoin vu da Innan Mongolei übn zoihreiche tradizionölle Kunstfoamen aus;
eana Küch is greßtnteus vu da tradizionöi mongolischn oogleitet und basiad auf
Müich und Lammpifleisch. Voa oim da Feiatopf hod si vu da Innan Mongolei aus
weidavabreitn kina; Lebmsmittlmarkn aus da Innan Mongolei vamoaktn meißtns
Müichprodukte und Eis zum Schlecka.

Bei de Han-Chinesn is de Shanxi-Opa a recht beliebte tradizionelle Kunstfoam, aa
d'ostasiatische Zirkuskunst hod in da Innan Mongolei an hochn Stöllnweat.

Aunbauflächn fian Woaz findn si voa oim bei de Flusstäla; wos trickana is, wiads
Laund vü mea fia Headnviecha wia Geaß und Lammpin heagnumma, wos in da Rögi mid
da tradizionöin, nomadischn Lemsweis vabundn is. 1991 hods in da Innan Mongolei
204.000 Kamöi, 3,7 Milljonen Kiah, anahoib Milljonen Ressa und fost 30 Milljonen
Kloawiedakaia gem.

In de berging Gengdn im Ostn haum aa d'Foastwiatschoft und s'Jagan an hechan
Stöinweat – Rentiaheadn hoidn si voa oim de Ewenkn in eanam autonomen Baunna. Aa
Kaschmiawoin wiad in da Innan Mongolei aa produziad. Neichane Faktoan, de im
Wuhai-Gebiet aufkemman, san Weitraum und d'Weiprodukzion; wichtig woan is da
Aunbau vu Föidfricht eascht mid de chinesischn Siedla.

Haufatsweis findt ma in da Innan Mongolei Bodnschätz wia Koihn, Eadgas und bei a
poa söitene Stoffe wia Niob, Zirkonium und Beryllium hod de Innare Mongolei mea
Ressuasn wia de aundan Provinzn vu China. Da Obbau und d'Vaweatung vu de Stoffe
woan in da Vagaungenheid owa ziemli ineffizient, woduach ma im End aus vüi weng
Nutzn ziang hod kina, in da Luft weid z'vü Schodstoffe han und voa oim in Hohhot
aus grauslicha Smog si entwückin hod kina. De wichtigan Industriezweige
beschäfting si mid da Koihn, da Eazeigung vu Enagie und mim Hoiz. In da Zukunft
mecht d'Innare Mongolei aa bei da chemischn Industrie, in da Metalluagie und aa
im High-Tech-Bereich a greßane Roin spüin.

S'Bruttoinlaundsprodukt vu da Innan Mongolei hod im Joa 2006 479 Milliardn Yuan,
oiso guad 60 Millionen US-Dolla ausgmocht, wos a Steigarung um 18 % im Vagleich
zum Joa davoa bedeitt hod; s'duachschnittliche Wochstum pro Joa liegt bei
16,6 %. In da Stod hod s'vafügboare Einkommen 10.358 Yuan, am Laund 3.342 Yuan
ausgmocht; beide Aungom beziang si auf 2006 und haum an Aunstieg um jeweus
ungefäa 12 % bedeitt. Des Wiatschoftswochstum hod wia in eigntli gaunz China aa
in da Innan Mongolei dafia gsoagt, dass üwaroi neiche Heisa baud wean; im
Vagleich zu Peking oda Schanghai is s'BIP vu da Innan Mongolei owa um üwa
d'Höifde niadriga.

Oane vu de chinesischn Aunlong fia eana Wöidraumprogramm, s'Jiuquan Satellite
Launch Center (JSLC), liegt im aißastn Westn vu da Innan Mongolei, im
Ejin-Baunna. Benaunnt iss noch da nächstglengnen greßan Stod (Jiuquan), de schau
in da Nochboaprovinz Gansu liegt. Gründt woan is des Wöidraumzentrum 1958, wos
haaßt, dass des des öideste vum Laund is, außadem san in kana aundan chinesischn
Aunlog so vü Raketn in'd Luft gschossn woan. Wia de aundan soichn Aunlong aa is
aa s'JSLC fia'd effntlichkeit ned zuagängli.

Owa aa im Rest vu da Innan Mongolei san Sochn zum findn, de ma si ois
Ummanaundaroasada auschau soit. A guads Beispüi dafia is im Dschingis Khan sei
Mausoleum bzw. Scheingrob in da Stod Ordos.

Fia de Freind vu da Natua, des liawa ned so sandig haum, wias in da Wüstn waa,
empföihn si de Graslända vu Bashang bei da Grenz zu Peking. Im UNESCO-Park
Arshihaty Stone Forest kau ma prochtvolle, natiali entstaundene
Granit-Foamazionen bewundan.



https://bar.wikipedia.org/wiki/Houkin%C3%A4sisch

As Houkinäsische (aa Mandarin) is d'Amtsproch vo da Voiksrebublik Kina, da
Rebublik Kina und Singapur und wead vo mehra wia 880 Million Muadasprochla aufm
Kinäsischn Festland und Taiwan gsprpcja. Damied iss wejdweid de Muadasproch, wo
am mehran gredt wead. Des hängt voa oim mied de groußn Astrengunga vo da
Regiarung afm Festland sowiar aa vo da Regiarung vo Taiwan zammad, as
Houkinäsische ois Standardsproch vom Kinäsischn zum duachsetztn.

Nebam Houkinäsischn gibts nu an Hauffa andane kinäsische Sprochn, de oba eha
kinäsische Dialekt gnennt wean. Des zoagt, dosss in da Gsejschaft an relativ
niadrign Stejngrod hamm sowia, dosss (bis aufs Kantonesische) olle koa einge
Schriftsproch hamm. Linguistisch gseng kamma mindestns sechs Sprochn oda
Dialektgruppm Untaschein, de sejba wieda olle iawahaupts ned oaheitle han.
Spädastns seit da Grindung vo da Voiksrebublik Kina wead as lerna vom
Houkinäsischn ois Zwoatsproch propagiert und in Schuin untarricht

D'Kinäsische Schrift is weitgehad normiert. Se nennd se sejba báihuàwén 白话文/白話文
(hoaßt sowos wia Oidogssproch) und basiert, andas wiad glassische Schriftsproch
wényánwén 文言文 (sowos wia Literaturschrift)af da moderna Umgangsproch. Friaha
hamm Text in dera klassischen Schriftsproch, de wo se komplett vo da gsprochan
Sproch enfernt hod, as hächste Prestige in da Gsejschaft ghobt. D'Bseitigung vo
dera Diglossie-Situation in da kinäsischn Gsejschaft, oiso d'Duachsetzung vo da
báihuàwén ois primäre Schriftsproch is erscht nochm Sturz vo da Quing-Dynastie
am Anfang vom 20. Joahundat wega gsejschafftlicha Umwejzunga in da Bewegung vom
viertn Mai kemma.

Af Kinäsisch gibts an Hauffa untaschiadlicha Weata fia de Sproch sejba. In da
Voiksrebublik hoaßt ma d'Housproch, wias in de Schuian glehrt wead und in
offizejn Textn heagnumma wead, normaijaweis Pǔtōnghuà (普通话 bzw. 普通話; weatle.
„normale Sproch/Dialekt“). Taiwanesn song eha Guóyǔ (国语 bzw. 國語;
„Nationalsproch“). Unta de Iabasääkinäsn, bsundas in Siadostasien, kennd ma
s'Houkinäsisch ois huáyǔ (华语 bzw. 華語 „kinäsische Sproch“).

Běifānghuà anhören?/i (Pinyin; 北方话 bzw 北方話, weatle 'Dialekt vom Nordn') dageng
is da Sammebegriff fia d'Dialekt vom Nordn, af dene wo d'Standardsproch basiert.
Oazejne Dialekt vo da Nordregion zoang regionaje Untaschiad zur Standardsproch
af, de wo oba wenga hand ois bei de siadlen Dialekt.

De in da kinäsischn Umgangssproch heifig heagnummane Bezeichnung Hànyǔ (汉语 bzw.
漢語; weatle „Sproch vo de Hàn“) wead oft mied „Kinäsisch“ bzw. „Houkinäsisch“
synonym vawendt. Oijadings ren ned olle Han-Kinäsn an Standard-Dialekt ois
Muadasproch. Stott dem moand Hànyǔ olle han-kinäsischn Dialekt. So betonand
Hakka-Sprecha, doss eana Dialekt emfois ois Hànyǔ ghoaßn wean soit, wei
d'Grammatik vo da Hakka-Sproch de glassischn kinäsischn Text am nähan stehd.

D'Bezeichnunga Peking-Dialekt (北京话 bzw. 北京話 Běijīng huà oda 北京方言 Běijīng
fāngyán) oda aa Peking-Kinäsisch hand emfois ungnau. De wean unta andam in
Taiwan ois obweatads Woat vo dene vawendt, de wo d'Unabhängigkeit vo Taiwan woin
und da Meinung hand, doss d'taiwan(es)ische Sproch d'nationaje Sproch vo Taiwan
sei soiad.

Da Nam Mandarin fia d'kinäsische Sproch is in ejdane deitschsprochign
Publikationa breichle und wead untam Eifluss vom Englischn aa heidzdogs wiada
mehra heagnumma. Des Woat is obgleit vom portugiesischn Woat mandarim (ausm
Malaiischn menteri und am Sanskrit-Woat mantrin-), des wo 'Ratgeba, Minister'
hoaßt. Des is d'Iabasetzung vom kinäsischn Woat Guānhuà (官话 bzw. 官話), des wo
wärtle ois 'Sproch vo de Mandarins' (de kaisalichn Beamtn) zum iabasetzn is.
Guānhuà wead vo de Kinäsn heidzdogs ois archaisch empfundn, oba es wead vo
Sprochwissnschaftlan iawaramoi ois Terminus heagnumma, der wo olle Dialekt und
Variationa vom Nordkinäsischn (oiso ned grod as Pǔtōnghuà und as Guóyǔ)
eischliaßt.



https://bar.wikipedia.org/wiki/Hokusai

Katsushika Hokusai (jap. 葛飾 北斎, Katsushika Hokusai; * woarscheinl. am 31. Oktoba
1760 z Warigesui, Honjo, Edo (heit: Tokio); † 10. Mai 1849 z Henjōin,
Shōten-chō, Asakusa), bekannt ois Hokusai (北斎), wor a japanischa Mola und
Grafika. Ea wor oana vo de berihmtasdn Vatreta von da sognenndn Ukiyo-e
Stuirichtung (prägd vom neien Biagadum in da Koasazeid; Motto "Leb Hiazd"). Ob
1800 hod a seine Weake ois Gakyōjin, « Narrischa Grafika », signiad.

Nochm Doud vo seim Moasta Shunshō, anno 1793, is a af Wandaschoft ganga. Ea is
90 moi umzong, hod 30 moi sein Nama gendad und hod aa dauand seine Leara und
Schuin gwexld. So hod a laffend dazuagleant und si perfektioniad. Nembei hod a
aa no Romane gschriem und sejm illustriad. Aa wiar a duach sei Kunst reich worn
is, hod a in groussa Oafochheid und Bscheidnheid glebt. An seim Doudnbett soi ea
gsogt hom:

Da Hokusai wead aa ois Urvoda vom Manga ogsegn. De Hokusai Manga san Skizzn, wo
in 15 Bändn easchiena san und wo Momentafnahma ausm Oidogslem vo seina Zeid
wiedagem. Ea woa aa a Moasta vo da erotischn Kunst. De moastn Shunga, so wean
sejchane Molarein in Japan gnennd, vom Hokusai san Hoizschnitt. Ned nua Mona a
Weiwaleid hom a de Shunga eana Freid ghobd.

Des berimtasde Weak vom Hokusai is de Serie „36 Osichtn vom Beag Fuji“. A Buidl
aus dera Serie, De grousse Wejn voa Kanagawa, deafad des wejdweit bekanntaste
japanische Kunstweak sei. Da Mathematika Benoît Mandelbrot hod zoagt, dass da
Hokusai aa scho midm fraktaln Aspekt vo da Natua gspuid hod (vgl. as Kraisln vo
da groussn Wejn).

Sei Weak hod aa an groussn Einfluss af an Haffa europäische Mola ghobt, wia
beispuisweis af van Gogh, de Impressionistn, Egon Schiele und Gustav Klimt. Aa
da Jugendstui, bsondas des Jugenstuigrafik, is davo stoark beeinflussd worn.
Weake, de wo vo japanischa Kunst inspirad san, nennd ma aa Japonismus.



https://bar.wikipedia.org/wiki/Hitler

Da Adolf Hitler (* 20. Aprü 1889 in Braunau am Inn, Östarreich; † 30. Aprü 1945
in Berlin durch Suizid) wor vo 1933 bis 1945 Diktator vom Deitschn Reich.

Ea is ab 1921 Parteichef vo da NSDAP, ab 1933 Reichskanzler und ab 1934 (nachm
Doud vom Reichspresidenten Paul von Hindenburg) „Fiara und Reichskanzla“ (dt.:
Führer und Reichskanzler) gwen.

Da Hitler is 1913 aus seim Hoamatland Östarreich vua da Eiberuaffung ins K&K
Heer af Minga ausgwaundat. A Joar spada hod da Erschte Wejdkriag ogfangt und er
hod si glei am Ofang freiwillig ois Soidot fia Deitschland gmejdt. Nochm Kriag
hod a in da NSDAP Karriere gmocht. Am 8. Novemba 1923 hod a vasuacht, in Bayern
z putschen. Da Hitler-Putsch is oba vo da boarischen Polizei niedagschlogn worn.
Da Richter Georg Neithardt wor nacha recht muid bei da Vahandlung gegan Hitler
und seine Leit. Da Hitler hod bloß de Mindesstrof fiar an Houchvarot (fimf Joar)
kriagt und am End ned amoi a ganzs Joar obgsessn. In da Hoft z Landsberg am Lech
hod a nacha "Mein Kampf" gschriem. Ab 1929/1930 hod de NSDAP imma mehra
Wählastimma in Deitschland kriagt und 1933 is a nacha Reichskanzla worn. Untam
Hitler ham de Nationalsozialisten im Deitschen Reich a Diktatur afbaut. Se ham
de Oppositionsparteien vabotn und politische Gegna und Minderheitn wia de Judn
vafoigt und umbrocht. Nacha homs in Zwoatn Wejdkriag ozettelt. Desweng san in
Eiropa schätzungsweis 30–35 Milliona Leit ums Lem kema, do drunta alloa sechs
Milliona Judn. Deitschland und Eiropa worn in weitn Tein zasteat.

Da Hitler hod si mit seiner Oidn, da Eva Hitler, geb. Braun, am 30. Aprui 1945
in seim Bunka in Berlin sejba hoamdraad.



https://bar.wikipedia.org/wiki/Herbert_Achternbusch

Herbert Achternbusch (* 23. Novemba 1938 z Minga; eigentli: Herbert Schild) is a
deitscha Schriftstella, Regisseur unn Mola unn lebt z Minga. Ea is bsundas fia
seine avantgardistischn Fuim bekonnt.

Aufgwochsn is a bei seina Groußmuatta im Boarischn Woid. Nochm Abitua hoda z
Niamberg unn Minga a Kunschtstudium absolviat. 1970 san easchte
Schmoifuimexperiment gfoigt, mitm Kinodebüt 1974 mit "Das Andechser Gefühl".
1977 hoda am Petrarca-Preis obglehnt. 1982 hom Blasphemie-Voawiaf gegan sein
Fuim "Das Gespenst" an Skandal ausglest. 1989 hoda an Tukan-Preis vo da Stod
Minga eahoitn.

Herbert Achternbusch guijt oijs a Vatreta von am deitschn Autorenfuijm in de
1970a Joar. Bei fost olle seine Fuijm is ea Autor unn Regisseur zglei (a Ausnohm
zum Beispuij is Herz aus Glas, Regie Werner Herzog). As fuijmische Weak stommt
hauptsächli aus de 1970a unn frian 1980a Joar. Maakont san bei eam da Eisotz vo
Laiendoastella neban professionelle Schauspuila, dazua des oanaseits oft
improvasiate (zum Beispuij in Bierkampf) ondanaseits oft aa
bühnenhoft-rezitierande Spuij sowia de wiedakearandn Themn wia da boarische
Katholizismus, des Gfongansei in da boarischn Kloanbiagalichkeit - des oijs auf
da Grundlog von am genereijn Pessimismus. De Kameraoabeit is bei eam meist
statisch, fost ausschließli in da Totaln unn Hoijbtotaln ghoijtn.

Nebman Herbert Achternbusch sejm dretn oijwei wieda Annamirl Bierbichler, Josef
Bierbichler, Alois Hitzenbichler unn Margarethe von Trotta in seine Fuijm auf.
In Nemnroijn san aa Ruth Drexel unn Hans Brenner aufdretn.

Da Achternbusch hod scho iwa 30 Fuim realisiat „ein kontinuierlich entwickeltes
Werk, in dem Komik und Verzweiflung näher zusammenliegen als bei irgendeinem
anderen deutschen Filmemacher.“



https://bar.wikipedia.org/wiki/Helmut_Kohl

Da Helmut Josef Michael Kohl (* 3. April 1930 in Ludwigshafen am Rhein, damois
Bayern ) is a CDU-Politika aus Deitschland. 1969-1976 is a Ministerpresident vom
Bundesland Rheinland-Pfoiz gwesn. 1982 bis 1998 war er 16 Johr deitscha
Bundeskanzla. Aa noch seim Rücktritt is er no politisch aktiv bliem.

Da Helmut Kohl is ois dritts Kind vo oam aus Greussenheim kemadn bayrischen
Finanzbeamtn, Hans Kohl, und seina Frau Cäcilie in 1930 Ludwigshafen auf d´Wejd
kemma. Sei oidara Bruada is im zwoatn Wejdkriag gfoin un er is am End vom Kriag
no ois Flakhejfer eizong woan. Vo da Famij is a katholisch prägt und biagalich
konservativ eazong woan.

Er hod dann 1950 s Abitur gmacht und hod dann in Mainz ogfanga
Rechtswissenschaftn zum studian. Oba er is 1951 noch Heidelberg gwechselt um
Gschicht und Rechtswissenschaft zu studieren. 1958 hod a dann promoviert als Dr.
phil.

Sei Freindin, de Hannelore Renner, hod a dann 1960 gheirat und mit dera hod a
dann zwoa Buam griagt. Noch dem Doad vo seina Frau, 2001, lebt a iatzad in
Berlin oda in seim Haus in Oggersheim.

Scho 1946 is a in de CDU eidren und hod 1947 de Oatsgruppn da Jungen Union in
Ludwigshafen mitgründ. Vo 1953 bis 1966 hod a fui klanare Ämta in da JU und da
CDU übernomma bis a dann Landesvorsitzenda vo Rheinland-Pfalz woan is wos a bis
1974 na woa. 1974 is a nahad Vorsitzenda da CDU woan, noch dem a des scho 1971
vasuacht hod zum wean. Des Amt hod a dann bis 1998 bhoitn.

1969 hod a Peter Altmeier ois Ministapresident vo Rheinland-Pfalz abglöst, nach
dem dea nu gwunna ghobt hod. In dera Zeit, bis 1976 hod a a Gebietsrefoam
duachgesetzt und de Universität in Trier gründt.

1976 hod Kohl ois Kanzlakandidat fasuacht Kanzla vo Deitschland zum wean. Obwoi
es mit 48,6 % des bis da zwoatbeste Agebnis füa d´CDU eigfoan hod, is an Helmut
Schmidt vo da SPD gscheitat, der die sozial-liberale Koalition foatgfüat hod.
Trotzdem is a ned Ministapresident bliem, sondan ois Fraktionsvorsitzenda vo da
CDU/CSU Fraktion im Bundesdog eizong und hod doat den Oppositionsfiara gmocht.
Sei Nachfoiga is da Vogel Bernhard woan.

In de Zeit foit de Gschicht mit der CSU und de Kreuther Beschlüsse 1976, wo de
CSU nimma mit da CDU hod woin a Fraktion buidn. Ea hod se oba gegan Strauss
duachsetzn kenna. Bei da Woi vo 1980 woit a Spitznkandidat wean, oba Strauss hod
se duachgesetz. Da Strauss hod´s dann ned gschafft ghabt (44,5%), is oba in
Bayern bliem, und da Helmut Kohl woa imma no Fraktionsvorsitzenda.

Im Septemba 1982 hod de FDP de sozial-liberale Koalition mit da SPD aufghom und
hod Helmut Kohl am 1. Oktoba 1982 duach des konstrutive Misstraunswotum zum
Kanzla gweit. De so gnannte geistig-moralische Wende hod de FDP diaf gspoitn. Da
Bundespresident Carstensen hod dann füa 1983 Neiwoin gnehmigt, obwoi des in da
Vafassung ned voagseng woa. De Woi, da Gegenkandidat fo da SPD woa da
Hans-Joachim Vogel, hod de CDU/CSU mit 48,8 % gwunna (des woa des drittbeste
Eagebniss da CDU/CSU seit am Bestehen vo da Bundesrepublik ) und Helmut Kohl
gestärkt aus dera Wahl herfoa ganga. Bei da näxtn Woi, 1987, hod er sei
Kanzlaschaft gengan Johannes Rau (SPD) vateidigt, obwohl er nua no 44,3 % da
Stimman griagt hod. In de Zeit foid des Zamkracha fom Ostblock und da Foi vo da
Mauer am 9. Novemba 1989 mim End da DDR und da Widavaeinigung vo de zwoa
deitschn Stoon 1990. Bei da angsetznd Bundesdogswoi 1990 hod er se gengan Oskar
Lafontaine duachgsetzt. Obwoi a 1994 d´Woi nua ganz knapp (41,5%) gega Scharping
hod gwinna kenna, woit a 1998 s´nomoi brobian. De Woi hod a dann gengan Schröder
Gerhard deitlich valuan (35,1%).

Helmut Kohls bolidische Eafoige woan meist außnbolidisch. So hod a mim
franzäsischen Presidentn François Mitterrand 1984 in Verdun long Handal ghoitn,
um de Aussöhnung zwischen Deitschland un Frankreich voaro zum bringa oda se mim
Presidenten vo de USA 1985 Ronald Reagan se aufm Soidotnfriedhof vo Bitburg
droffa.



https://bar.wikipedia.org/wiki/Hans_Magnus_Enzensberger

Hans Magnus Enzensberger (* 11. Novemba 1929 z Kaufbeiren) is a bayerischa
Dichda, Schriftsteja, Herausgeba, Ibasetza und Redakteur. Ea hod oanzlne Biacha
unta de Pseudonyme Andreas Thalmayr, Linda Quilt, Elisabeth Ambras und Serenus
M. Brezengang publiziat. Enzensberger lebt in Minga-Schwabing.

Im Meaz 2009 hods Deutsche Literaturarchiv z Marbach a Symposium iban
Enzensberger oghoidn: „Hans Magnus Enzensberger und die Ideengeschichte der
Bundesrepublik“. Noch da Dogung hods deitsche Feuilleton de haifign
Positionswexl vom Enzensberger eha woiwollend und vastendnisvoi beurteit. S
„habituelle Hokenschlogn“ (FAZ) oda sein „Zickzackkurs“ (FR) waradn ois Ironie,
friahe Postmoderne und prinzipieje Zuastimmungsvaweigarung z deitn.

Da Hans Magnus Enzensberger is z Niamberg afgwoxn. Sei Voda wor Obapostdirektor
und da easchte Radiosprecha vo Bayern, sei Muada wor Eaziaharin. Da Hans hod
drei Briada ghobt. Oana davo, da Ulrich Enzensberger wor Grindungsmitglied vo da
legendean Kommune I z Berlin.

Nochm Kriag hod a s Abitur gmocht und sei Famij ois Schwoarzhendla, Dolmetscha
und Bar-Mo ba da Royal Air Force iba Wossa ghoidn. Spoda hod a
Literatuawissnschoft und Philosophie z Erlanga, Freiburg, Hamburg und Paris
(Sorbonne) studiat. 1955 hod a mit ana Orbat iba de Poetik vom Clemens Brentano
promoviat.

Bis 1957 hod da Enzensberger fian Alfred Andersch ois Heafunkredakteur z
Stuttgart gorbat. Und aa in de foigendn Joar san an Haffa „Radio-Essays“
entstandn, beispuisweis Die Sprache des "Spiegel"). A Sammlung davo is 1962
untam Titl Einzelheiten I und II aussakema.



https://bar.wikipedia.org/wiki/Hallein

Hallein is a Stod an Bundeslaund Soizburg in Östareich. Sie is de zwoatgreessde
Stod an Soizburga Laund und aso eppan zen Kilomeeter an Sidn vo da
Laundeshaptstod. Sie is aa d' Bezirkshaptstod vam Hallein (Tennengau).

Da Naum "Hallein" kimmb vam oidhoudeitschen * hal(a)- und da Vakleanerrungsform
„-lin“ (Neichoudeitsch „-lein“). Launge Zeid is ma vohra kejtischen Wurzel *hal-
‚Salz‘ asgaunger. Nochdems netta an Inselkejitischen a Umwaundlung vo s' auf 'h'
gem hod, is ma heidzdog wiader vo derer Theorie mim kejtischen Ursprung okemmer.
Weiders deitt de Betonung vo da easchten Sijm aa dodrauf hih, daas da Naum aus'm
Germanischen herkimmb.

A' da Stod is aa schoh za da Zeid vo d' Kejten Soiz oobaud worn. As derer Zeid
hod maraa vie oide Socher gfunden. Zweng dem gibs sogor a oagens Kejtenmuseum z'
Hallein. Aa noh seer bekaunnt is de Brauerei an Stodtei Koidenhausen. Ausserdem
hod z' Hallein laung da Gruawer Fraunz Xaaver gwont, des is da Komponist vam
Weihnichtsliadel "Stije Nocht, Heilige Nocht", der glei neewer da Kirch a' da
Oidstod begroom is.

An Joar 1891 hod Hallein schoh 12.783 Leit ghob, an Joar 2001 bei da Voikszejung
sands daunn schoh 18.399 gwen. Hallein woxt oiso schnejer wias restliche
Bundeslaund. Bsundeascht ad 1970er Joar sand an Haffer Leit voh da Tyrkei und
vam ehemoling Jugoslawien in d' Stod kemmer, weis z' Hallein an Haffer Industrie
gibb und dozmois Orweiter a' derer gfejd haum. Da Ausländerauhtei a' da Stod
betrogg dessweng heidzdog aso eppa 20 Prozent.



https://bar.wikipedia.org/wiki/Gschicht_vo_Bayern

De Geschicht vo Bayern, aa Baiern oda Boarn, losst si zmindast bis ins Joar 555
n. Kr. zruckvafoign, bis zu de Uaspring vum Stammesherzogtum vo de Agilofinger
mit Sitz z Freising. De Gschicht vum Boarischn Voik gäht no vui weida zruck.

De Schreibweis mid „y“ hod da boarische Kini Ludwig I. am 20. Oktoba 1825
eingfiat. Damid is de oide Schreibweis „Baiern“ oglest worn.

Im Joar 1918 is dann des Kinireich Bayern durch a Revolution gstiazt worn und da
Kini Ludwig III. hod des Land volassn, hod oba zeitlems de Abdankung voweigat.
Er hod lediglich in da Anifer Erklärung de Beamtn vom Treieid af sei Person
entbundn.

In da Zeit vom remischn Koasa Augustus is Oidbayern, sidle vo da Doana, wo
domois keltisch gwen is, a Tei vo da Provinz Raetia vom Remischn Reich worn.

Nochm Untagang vom remischn Reich hom vom Nordn her eingwandate Germanen zamma
mit de romanisiatn Kelten Boier in Stamm vo de Baiern ('schaug Bajuwaren) buidt
und de walsche Bevejkarung is langsam assimiliat worn.

Seit anno 555 is de Existenz vo am boarischn Stammesherzogtum belegt, des wo
unta de Merowinga a Tei vom Franknreich worn is. Da Sieg vom Karl im Grossn iban
Bayernherzog Tassilo III. anno 788 hod s End vom „ejtan Stammesherzogtum“
brocht.

Streidarein mit de Ottonen hom oba wieda zu oana Obhängigkeit vom deitschn Kini
gfiat. Anno 976 is da Herzog Heinrich "da Zänka" vo seim Vetta im
remisch-deitschn Kini und Koasa Otto II., noch am Aufstand ogsetzt worn. Bayern
hod so fost de Hejftn vo seim Territorium valorn; vor oim Karntn und de
italienischn Markn.

Ob 1070 is unte dena Welfen zu ana kurzzeitign Mochtvastärkung vo de boarischn
Herzeg kema. Dann is oba zum Streit zwischn im Welfen-Herzog Heinrich im Lewen
und im deitschn Kini Friedrich Barbarossa kema, des wo 1180 zum Sturz vo de
Welfen gfihrt hod. Weite Tei vo Ostarrichi, im heitign Östareich, san vo Bayern
obtrennt worn. In Rest vo Bayern hod da Otto I. vo de Wittelsbacher kriagt. So
wor aa des "jingare Stammesherzogtum" Gschicht. De Wittelsbacher hom nacha bis
1918 in Bayern gherrscht.

In da Foigezeit is zu an Hauffa Toalunga vo Bayern in Oanzlherzogdima keman.
Erscht mitm Primogeniturgsetz vo 1506 hod des aufghert.

In da Gegnreformation hod Bayern a fihrende Stejung ein und is ausm
Dreissgjaarign Kriag mit Gebietsgewinn aussakuma. Anno 1623 is Bayern
Kurfirschtndum worn.

In da Zeit vom Napoleon is Bayern am Ofang auf da Seitn vo Frankreich gstandn
und hos so grosse Gebietsgewinne gmocht. Anno 1806 is Bayern Kinireich worn.
Durchn Frontwexl auf de Seitn vo de Gegna vom Napoleon hod Bayern aufm Weana
Kongress 1814, an grossn Tei vo de Gwinne bhoidn kina.

Da Kini Ludwig I. hod Minga zua Kunst- und Universitätsstod ausbaut. Im Valauff
vo da Märzrevolution hod a 1848 zweng ana Affär mit da Tänzarin Lola Montez
odankn miassn. Da Ludwig II. zweng seine Prochtbautn, wia z.B. Neischwanstoa,
ois Märchnkini in de Gschicht einganga.

Im Preissisch-Deitschn Kriag hods fir Bayern anno 1866 auf da Seitn vom Deitschn
Bund (= de esterreichische Seitn) a Niadalog gegn Preissn gebm.

1871 is Bayern Tei vom nei grindtn Deitschn Koasareich worn, hod oba Sondarechte
griagt, so gnennte Reservatrechte (ognas Post-, Eisnboh- und Heareswesn).

Anno 1918 is de Wittelsbacha Monarchie zammbrocha (Novemberrevolution). Am 9.
Novemba 1918 is nacha da Freistoot Bayern ausgruafa worn. Revolutionäre,
sozialistische Gruppm hom an Einfluss gwunna und hom in Voiksstoot Bayern und
späda de Münchna Räterepublik ausgruafa. Anno 1923 hods in Minga in Hitlerputsch
gebm, wo da Hitla scho an de Mocht keman hod woin.

Im Zwoatn Wejdkriag san boarische Städd wia Wiazburg, Minga oda Niamberg schwaa
zasteat worn. Nochm Kriag wor Bayern vo de Amis bsetzt.

Anno 1949 is Bayern nacha a Bundesland vo da neigrindtn Bundesrepublik
Deitschland worn.



https://bar.wikipedia.org/wiki/Grunge

Unta Grunge (ausgsprocha: Gransch) fasteht ma a Oat vo Rockmusi, de wo zwischn
de spaatn ochtzga Joa und de friaran neinzga Joa af da Woit populär gwen is.

Enstonna is da Grunge in de friaran ochtzga Joa in und um de noadamerikanische
Stod Seattle. Seattle woa in de siebzga Joa a Oabadastod und de junga Leid hom
do scho imma recht fui Hardrock gheat (zum Beispui san doat de Scorpions des
easchte Moi in de USA übahaupt auftren). Duach Fiama wia Boing und Microsoft san
nahat fui geidige Leit noch Seattle zong und dera Kinna san auf Privatschuin
gschickt woan. In dene Schuin ham se fui da spaadaren Musika zamkemma.

Den gresstn Einfluss hod auf de Musi mittn da Ochtzga de Drong Extacy gem. Duach
deran Einfluss is dea schneie Mischmasch aus Punk und Heavy Metal langsamer
woan. De easn Kappejn, de wos scho Musi aufgnumma hom, woan U-Men, Green River,
Soundgarden und Melvins.

Soundgarden und Green River woan de easchtn, de eigne Pladdn aufgnumma hom.
Duach den Schritt san de amerikansichen Alternativsenda auf die verschiedenen
Gruppn aufmerksam woan. In Seattle hod se dann mit dea Pladdnfiama SubPop a
eigns Label gründ, die se auf diese Musiker spezialisiert hod. Green River hom
se am 31. Oktoba 1987 aufglöst und aus dene san dann Mudhoney und Mother Love
Bone entstandn. In de Zeid foid a die Grindung vo Nirvana und Alice in Chains.

1991 hod Nirvana de zwoate Pladdn Nevermind aufgnumma und de oba bei Geffen
vaäffntlicht. De easchte Single Smells like Teen Spirit is glei in de Top 10
gsprunga. Auf oamoi woa a jede Gruppn in Seattle hofiat vo de groussn
Pladdnlabels. Und so is ned nua dea Stil da Musi auf da ganzn Woid kopiad woan,
sondan a des, wos de Leit ois Gwand drang hom (Hoizfaiahemad, kapudde Jeans, Doc
Martens Schua) vo Designa ois neie Mode fakaaft woan.

Duach den Ausfakauf ogeekelt hom se de meistn Kapejn zruckzong und obsichtlich
schlechta gspuit (wos oba olle gfoin hod). Ois se dann 1994 da Leadsänger und
Gittarist vo Nirvana, Kurt Kobain umbrocht hod, is de Zeid des Grunge voabei
gwen.

Grunge hod eigentlich nia an gonz seperatn Stil ghobt, sondan eha a Oad, Musik
zum mocha. Gleich is, das fui mit fazeattn Gittarrn gepuit woan is und es glei
losganga is. Weand Soundgarden no diaf im Hardrock da Siebzga wuazlt, Nirvana
eher mehr Punk gmocht hod is Pearl Jam (de nachfoiga vo Mother Love Bone) eher
normaler Rock.



https://bar.wikipedia.org/wiki/Grischer

Måncherórts in Sidtiról versteaht man drunter an Ésl. Grischer sein friaher als
Trågtiere nitzlich gwésn; in Sideuropa, Afrika unt Asien spieln sie hait nó a
groaße Rólle. In Italien håt die Zåhl va dé Viecher zwischn 2004 unt 2009 um 30%
zuagnummen. In Európa gip’s mehrere Éslrassn, a påår sein aa schón ausgstórm.
Weitere Rassn unt Årtn gip`s außerhålb va Európa, außerdém gip’s aa verwilderte
Rassn z.B. in Australien.

Ésl ghearn, gleich wia die Résser, zu der Gåttung Equus, sein déswégn aa mit die
sem kreizpår (Muli). Aa mitn Zebra sein Kraizungen gelungen. Der Ésl håt léngre
Oahrn as wia as Róss, unt isch kleaner (uma 1,4 m Schulterheachn), håt a kurze
Méhne. Es gip åber aa Rassn, dé gréßer sein as wia a Róss, z.B. der Poitou-Ésl
in Frånkreich. Viel Rassn håm an graun Ruggn, unt an weißn Pauch, es gip åber aa
praune unt dunklgraue Rassn. Gégniber die Résser håm sie in Vórtoal, dass sie
weaniger kóstn unt mehr Strapazn vertrågn. Die Rédewéndung „stur wia an Ésl“ håt
a gwisse Perechtigung; die Grischer måchn nét gern sel, wås ihmenen gégnen
Strich geaht.

Unwillkirlich denkt man an an språchlichn Zusåmmenhång mit Grischn (Kleie), der
als Viechfuetter verwéndet gwórtn isch. Der Ursprung kånnt åber eander (eher)
ålthoachtaitsch „gris“ (grau) sein, wenn man bedénkt, dass man zun Ésl toalweis
aa Grautier sågg, unt weiters, dass aa åndre Viecher nåch ihrer Fårb benånnt
sein (z. B. Hase - ahd. hasan = grau, Smaragdeidechse, Bläuling, ...).



https://bar.wikipedia.org/wiki/Grattla

Grattla (m.) oda Grattlare (f.) - ma schraibt aa Krattla/Krattlare oda
Kratla/Kratlare oda Grattla/Grattlarin - sogt ma zuaran oda iwaran Menschn, vo
den wo ma moant oda woas, dara nix daugt.

Im Mingara Raum sogt ma Grattla hauptsächle zu am Menschn dea geizig is oda a
recht a Dipfalscheißa wanns drum gäht wea wos zoihn muaß, oda zu oam, dea a
recht valottats Ejßas hot. Im erschtn Foi vahoit'a se' grattlig oda is grattlig
und im zwoatn 'schaugt'a grattlig aus.

Des Wort kummt am ehastn vo "Grattn" oda "der Kratten" (noch Schmeller). Krattn
hoasd ma des Waagal vo de Krattenziaga. Mit Krattn san Tyrola Tandla zum
vadantln auf Obabayern zong. Ghandlt homs mit Obst, ana Kraidn, und aufm Rückweg
homs fia dahoam a Hofnagschirr zum vadantln mitgnomma. In ana andana Bedeitung
hoaßt ma a Köabe zum trong a Kratten. Grattla san oiso von Urschprung her Lait,
de wo in da Wejddgschicht umanadaziang und in ana Grattn hausn oda oane an Bugl
drong, do wos an Zaigl drinhom, den wos vakaffan - und oft no eahna ganze
Familie und an Hausstand. Friara woa oiso "Grattla" ned umbedingt a Belaidigung,
sondan hoid a Nama fia Tandla, de wo umanandziang.

An andane Daklärung is da Urschprung ausn Franzesischn (wia so vui boarische
Begriff), wo "gratter qc" se (oda ebbs) "kratzn" hoasst. Lait, de wo ma Grattla
ghoassn hot, hom in armliche Vahejtnisse und ned olleweil am sauwastn glebt, oda
ebba woa z gaizig warn, se zun waschn. De hom oft unta da Krätzn glittn, ana
Krankat, de wo vo Milbn ausgläst wead, de wo se unta da Haudt entlang fressn,
wos fuachtbar jucka duat. Need schee.



https://bar.wikipedia.org/wiki/Gleichseitades_Dreieck

A gleichseitades Dreieck (dt.gleichseitiges Dreieck) is a Dreieck, bei dem olle
drei Seiten gleich laung san. Damit san aa olle drei Wingln gleich und haum
jewäus 60°, wäu jo de Winglsumme vo an jedn Dreieck imma hoaschoaf 180° is. Mit
aan Wuat, Gleichseitade Dreiecke san aa immma gleichwinklade odaraa reguläre
Dreieck, ma kauns aa regelmäßige Dreieck haaßn. Olle gleichseitadn Dreiecke san,
und des is logisch, einaunda „ähnlich“. Außadem sans aa no
„rotaziaunssymmetrisch“ (waunns das uman Middlpunkt um 120° draahst),
„spiaglsymmetrisch“ (um de Middlsenkrechtn) und „spitzwinklat“.

Waunst aa Seitnläng waaßt, waaßt vo dem Dreieck ois (tscheck des beim
Kongruenzsatz).

Nochn Euklid is aa gleichschenklates Dreieck daduach definiat, dass genau zwaa
gleich launge Seitn hod, heit sogt ma, doss mindestens zwaa gleich launge Seitn
hod. Des is wegn dem, doss damit aa des gleichseitade Dreieck (mit drei gleich
launge Seitn) mit definiat is, zwoa äus Speziäufoi, oba immahin. Beim Euklid
woas em no ned aso.



https://bar.wikipedia.org/wiki/Gerhard_Bronner

Gerhard Bronner (* 23. Oktoba 1922 in Wean; † 19. Jenna 2007 in Wean) war ein
esterreichischa Komponist, Autor, Musika und Kabarettist. Mit Liadan wia "Der
g'schupfte Ferdl", "Der Halbwilde" und "Der Bundesbahnblues" und mit de
kabarettistischn "Travnicek-Dialoge" mitn Qualtinger is a unsteablich wuan. Vü
vau seine Liada und Kabarettnumman san auf Weanarisch gschriem. Söwa hod a si
liawa ois Musika gseng ois wia ois Kabarettist.

Da Bronner is in Favoritn ois Sohn vom jidischn Ehepoa Jakob und Rosa Bronner in
bescheidenstn Vahötnissn aufgwoxn. Sei Voda woa a Tapeziara, sei Muada a
Näharin. Sei Muadasproch woa Weanarisch. Wiara söwa gsogt hod, hoda eascht in da
Mittlschui hochdeitsch redn gleant. 1938 haum de Nazis sein Voda und sein Bruada
im KZ Dachau eigspeat. Ea hod desweng aa no sei Leastö valuan und is mit nua 15
Joa gaunz alaa iwa de greana Grenz in de Tschechoslowakei gflicht. Vau Brünn is
a daun auf obenteialichn Wegn noch Palestina gaunga, ea hod u.a. ba Konstanza
(Rumänien) de Donau duachschwumma. De Eaeignisse haum eam sei Lem laung prägt
und ea hod gsogt, dass „Hamatlosigkeit und Chuzpe“ vau do aun, fia eam zwa
wichtige Begriffe wuan san.

In Palästina hod a ois Musikant sei Göd vadient und hod sogoa zum Leita vaum
Musiprogramm vau da BBC Palästina brocht. Wia de Britn 1948 aus Palästina obzong
san, haums eam an Job bei da BBC in London aunbotn. Aufn Weg noch London hoda
auf Wunsch vo seina domolign Frau Wean bsuacht. Ea woit mit dera Stod nix mea
zduan haum. Es san eam owa sofuat interessante Aufgom aunbotn wuan und so hod a
sei Weidareise imma wieda vaschom, bis a zum Schluss si wieda in Wean dauahoft
niedaglossn hod. Ea hod späda sogoa in Hans Weigel, mit dem a zauman im Senda
"Rot-Weiß-Rot" augfaungt ghobt hod, iwaredt aa in Wean z bleim. Seitdem sans de
bestn Hawara gwen.

1950 is a zua Gruppm "Reigen 51", mitn Michael Kehlmann, Carl Merz und Helmut
Qualtinger, ois Komponist, Pianist und Conférencier kuma. 1952 hod de Gruppm ia
easchtes Kaparett-Programm "Brettl vor'm Kopf" aussabrocht. 1953 is da Bronner
noch Hamburg gaunga, weu eam des interessiat hod, im easchtn deitsproching
Feansehstudio mitzwiakn. Ea hods bis zan musikalischn Untahoitungsleita vaum NDR
brocht und hod do aa de hochdeitsche Fossung vaum "Gschupften Ferdl"
aussabrocht: „Der blasse Gustav“ (davo gibts a etliche Coverversionen).

1955 is a daun wieda zruck noch Wean und hod do de "Marietta-Bar" pocht. Ois
Attraktion u.a. in Peter Wehle und in Georg Kreisler engagiat und aus dera Bar
an beliabtn Künstlatreff gmocht. Zauman mitn Kreisler hod a 1965 s Intime
Theater pocht und hod do des Kabarettprogramm „Blattl vor'm Mund“ aussabrocht.
Mit dabei woan u.a da Qualtinger, da Merz, da Kreisler und da Wehle. 1958 is de
Gruppn mitn Kabarett-Programm „Spiegel vor'm Gsicht“ ins Fernsehn (ORF) kumma.
Iwatrong is vua oim ausn Ronacher wuan. 1959 hod des Programm „Dachl überm Kopf“
Premiere ghobt. Gspüd wuan is im Neichn Theata am Kärntnatoa. 1961 hod si de
Gruppn duachn Weggaung vaum Qualtinger aufglest. Da Bronner hod owa no bis 1966
alaa weida gmocht bzw. hod vua oim junge Nochwuxtalente engagiat. So san ba eam
Leidln wia Herwig Seeböck, Peter Lodynski, Peter Orthofer, Dolores Schmidinger,
Marianne Mendt und Lore Krainer bekaunt wuan.

Ob 1973 is a reglmäßig mit da Elfriede Ott in Chansonprogrammen auftretn, owa aa
imma wieda Solo. Danem hod a aa wieda Kabarettprogramme mitn Peter Wehle
aussabrocht. Dazua hod a aa no Satiren vaum Kishon iwasetzt und a Weana Fossung
vau "My fair Lady" aussabrocht.

Vo 1979 bis 1988 hod da Bronner des Kabarett Fledermaus gleidt und zwoa im
Theata im Zentrum, des wos de friachare Marietta-Bar gwen is. Do hoda aa vü mitn
Wehle gspüd. In dera Zeit hoda Radiosendungen wia "Schlager für
Fortgeschrittene" oda in "Guglhupf" gmochd und Fernsehsendungen wia "Zeitventil"
oda "Die große Glocke".

1988 is da Bronner in de USA ausgwaundat, noch Florida. Des hod aungeblich zwaa
Gründe ghobt. Easchtns des politische Klima in da Bundespresidentn-Ära vaum Kurt
Waldheim, wos za an vasteaktn Antisemitismus in Östareich gfiat hod und zwatns
Steiaschuidn. Noch eigana Aussog warad aa bei ana Rückkea noch Wean in in Hefn
kumma..

Duach a Spendnaktion, de wos sei Freind Robert Jungbluth initiiat hod, is de
Gödstrof ban Finanzaumt beglichn wuan. De Steiaschuidn woan duach
Honorarpfändungen eh scho tügt. Deshoib is da Bronner 1993 wieda noch Wean zruck
kumma und hod si im 2. Hieb, in da Leopoidstod, niedaglossn. Des is dea Beziak,
wo vua da Vatreibung vau 1938 des Zentrum vaum jidischn Lem in Wean gwen is,
rund de Höftn vau da Beziaksbevökarung woa dozumois jidisch. Ea is aa wieda
auftretn und hod imma wieda seine Kabarettklassika gspuit. Dazua hod a aa no a
neies Programm aussabrocht "Tränen gelacht", Reflexionen iwan jidischn Hamua.



https://bar.wikipedia.org/wiki/Furth

Furth is a Gmoa im niedaboarischn Landkreis Landshuad und hod 3.491 Einwohna
(2014).

D'Gmoa Fuarth hod a vorchristliche Vagangahaid: Bei de Bauarbeitn zum neia
Friadhof san 1984 ainwandfrei Reste vo oina bandkeramischn Seidlung aus da Zait
4500 voa Kristus und da Möchshofa Kultua um 3000 voa Kristus festgsteit worn.
Sein Nama vadankt da Ord woi oam oidn Straßnzuag, der hia des broade Tal
ibaquerd hod und zu dea Zait oglegt worn sei kennt, ois de Grafn vo Ebersberg
zwischan ihre baidn Herrschaftsbereicha Tondorf und Pfeffahausa (hochdeutsch:
Pfeffenhausen) a Vakeasvabindung schaffa woiltn. Mid "Marktwart de Furte", dea
um 1030 de Schenkung vo am Hof on des Klosta Ebersberg bezaigt, is as easchte
Moi urkundlich erwähnd worn.

Im Joahr 1972 gliedat sich Gmeinde Schatzhofa (hochdeutsch: Schatzhofen) nach
Fuarth ainee, und seitdem findt si im Gmeindesiegel a des Schwerd vom
Kirchnpatron St. Michael. Ois oine vo de ältesten Pfarrein vom Landkreis' geht
sie zruck bis mindestens ins 8. Joahrhundat.

1978 is im Zug vo da Gebietsrefoarm aa Arth nach Fuarth eigmeindet worn. Da Ort
Arth ko aa auf aa lange Gschicht zruckblicka. Schenkungsurkundn aus den Joahrn
814 und 822 weisn auf oine Grundherrschafd in dem Gebiet hie.



https://bar.wikipedia.org/wiki/Freilassing

Freilassing is a Stod im Regierungsbezirk Oberbayern und gheat zum boarischn
Sprachraum. Sie is Teil vom Landkreis Berchtsgoana Land. Sie is da Grenzort zu
Soizburg und aa Sitz vo da Euregio Soizburg – Berchtsgoana Land – Traunstein.

De Gmoa hot vo Haus aus zerscht den Nama vom iatzigen Ortstei Soizburghofen
trang. Sie ghert im friahen Mittloita zum Land Soizburg, des samt dem
Soizburggau und den Gebirgsgauen seinerseits zum Herzogtum Bayern ghert hot.
Duach den Aufstieg vo Soizburg zum eingständigen Fürsterzbistum Soizburg (1328)
löst si aa Freilassing vom oanstign Muattaland Bayern. 1810 kimmt Freilassing
zsamma mit Soizburg zu Bayern und is, wia da übrige Rupertiwinkel, aa 1816
bayerisch bliem, ois des übrige Land Soizburg zu Östareich keema is. Easchtn
Aufschwung erlebt de Gmoa duach den Bau vo da Eisenbahn undde Lage ois Grenz-
und spada aa Knotenbahnhof. Daduach kriagt da Ortsteil Freilassing allawei
greßere Bedeitung, was si in zwoa Namensänderungen ausdrückt: aus Soizburghofen
is so zerscht Freilassing-Soizburghofen und zletzt Freilassing worn. Den zwoaten
bedeitenden Zuawachs verzeichnet Freilassing noch dem zwoaten Wejdkriag duach
Vertrieme und Flüchtling. 1954 war de Erhebung zua Stod.

In da Woppnbeschreibung hoaßts: In Roat auf greana Boon a golden bewehrtes
suibanes Rooß mit goidna Mähne und goldenem Schwoaf, was üba a goidens Soizfassl
springt.

De Stod präsentiert si heit aufgrund da unmittelbaren Nähe zua Stod Soizburg und
da Natur vom Berchtsgoaner Land ois attraktiver Wohn- und Wirtschaftsstandort.
Teilweis is de Nähe zu da Stod Soizburg aba aa problematisch bzw. nochteilig fia
Freilassing. Noch da Eröffnung vo mehra groaße Eikaffszentren kemman weit
weniger Leit, de eikaffa woin, aus Soizburg ins "billige" Freilassing. Da
sogenannte "Tanktourismus" veranlasst vei Bayern noch Östareich zum Tankn zu
fahrn. Duach de Eröffnung vo am Markt am Stodrand im November 2006 und aa duach
mehra Aktionen in da Innenstod (z.B. Vakaffsoffener Sunnta, Autoshow) werd aba
versuacht, da dagengzumsteian. Freilassing is aa Sitz vo Schnitzer Motorsport.

Da traditionelle Ruf vo Freilassing ois Eisenbahner- und Grenzstod is im Wandel.
De Deitsche Bahn hot im Zug vo Rationalisierunga den Standort vakloanert (z.B.
Schliaßung vom Bahnbetriebswerk) und seit'm Beitritt vo Östareich zua
Eiropäischn Union kriagt Freilassing a neie Lage.

Derzeit is zwischn Soizburg und Freilassing oans vo de greßten Nahvakeasprojekte
vo Östareich im Entstenga. De Bahnstreckn zwischn de zwoa Städt werd dreigleisig
ausbaut und a baar neie Stationen auf Soizburga Stodgebiet wern eigricht. Ab
Dezember 2009 soi de S-Bahn Soizburg mit zwoa S-Bahnlinien im 15 Minutntakt
Freilassing no besser und schnella an Soizburg oobindn. Ois easchta Schritt is
am 17. Juni 2006 de oi Stund vakeaende Linie S3 vo Schwarzach St. Veit üba
Soizburg Hauptbahnhof und Freilassing noch Berchtsgoan bei am groaßn
Bahnhofsfest mit Zugdaff vo am Talent-Zug feierlich eröffnet worn. Nem am
örtlichen Nahvakea is Freilassing aa glei ans öffentliche Busnetz vo da Stod
Soizburg oogschloßn (Soizburga Verkehrsverbund).

De Stod Freilassing liegt in da Haupteinflugschneisn vom Flughafens Soizburg und
is daher in besonderem Maße vom Lärm vo de Fliaga betroffen, sie profitiert aba
aa vo da Nähe zum Flughafen.

Dicht am Ort vorbei führn de Bundesstraßn B 20 und B 304. In ebba in 10 Kilometa
Entfernung liegt de Ooschlußstej Bad Reichahoi zua Bundesautobahn A 8, de
Westautobahn A1 in Östareich ( gebührnpflichtig ) is uma 5 Kilometa entfernt.

Am 2. September 2006 eröffnet des Eisenbahnmuseum „Lokwelt Freilassing“ ois
Außenstelle vom Deitschen Museum im ehemaligem Rundlokschuppn, der da dafia
renoviert worn is.



https://bar.wikipedia.org/wiki/Fredl_Fesl

Fredl Fesl (* 7. Juli 1947 z'Grafenau ois Alfred Fesl) is a niadaboarischa
Musika und Sänga und nennt se sejm an „bayerischn humoristischn Liadermacha“.

Da Fesl is bis zum neintn Lebensjohr in seina Geburtsstod Grafenau aufgwochsn,
is nacha nach Greding zogn und spada nach Minga. Seine easchtn Erfoige hod a ned
in da Musi ghobt sondan im Gewichthebm, do is a zwoamoi obaboarischa
Juniornmoasta woan. Da Fesl hod unta andam Kunstschmied glernt und hot scho
ogfangt a eigene Werkstatt aufzbaun, bevor sei Karriere ois humoristischa
Liadamocha eam a neie Existenz vaschafft hot.

Zu de Marknzeichn vom Fredl ghean de weitschweifign Osogn, sei virtuoses
Gitarrnspui und da Königsjodler - sei bekanntestes Stickl.

Da Fesl hot seit 1997 de Parkinson-Krankheit und hot deshoib seine
Obschiedstourneen Ende 2006 abbrecha miassn. Er lebt mit seiner zwoatn Frau
Monika auf am alloastehenden Bauernhof im obabayrischen Pleiskirchen.

Da Fredl bezeichnet seine Werke ois „bayrische und melankomische Lieder“, des
wos a aa fia sei viats Album ois Untatitl gwejd hod. Seine Liadln san in
boarischa Sproch ghoidn und hom eanare Wurzln in da Voiksmusi. Seine Texte san
humorvoi und hintasinnig, oft vawendt a Wortspui. Willy Astor baut auf da
Tradition vom Fesl auf. Da Fredl spuit Gitarrn, Tuba, Trompetn und Klavier.



https://bar.wikipedia.org/wiki/Flachgau

Da Flochgau is da neadlichste vo de fünf Gai in de wos as Soizburga Land
tradizionell eideud is. Er bstehd aus'n Bezirk Soizburg-Umgewung und da Stod
Soizburg söim und is damid mid Ostaund da Gau mid de moastn Leid, de wos dort
wohnan.

In Flochgau kau ma in vier Londschoftn eideun: des Soizburga Beckn (oiso des
Gebied, wo d'Soizach aus de Oipm außarinnd) rund um d'Londeshauptstod (ob da
Mindung vo da Königsseeachn), in Untalauf vo da Soizach rund um Owandorf (bis
noch Sonkt Georng owe), des Soizburga Seenlond rund um Seekircha (mid Wollasee,
Owadruma See, Mattsee) und des Soizburga Soizkaumaguad rund um Sonkt Güing (mid
Woifgongsee, Fuschlsee, Hintasee).

Londschoftli prägt wird da Flochgau vor oim im Soizburga Beckn durch'n Untasberg
südlich vo da Londeshauptstod, der wos mid an vo seine Güpfün (im Soizburga
Hochthron) d'Grenz zu Owabayern büidt. S'Soizburga Soizkaumaguad is recht
bergig, und dortn san de westlichn Auslaifa vo de Soizkaumaguad-Berng, vom
Gaisberg bis zan Zwöifahorn. Da neadliche Deu vom Flochgau ghead zan Oipmvorlond
und is floch-wellig, zwa gressane Erhewungen san da Haunsberg und da
Kolomaunsberg. Entlaung vo da Soizach san nu Auwoidgebiet.

Seid'n 6. Joarhundat hod da Flochgau Soizburggau ghaßn und wor, so wia a da Rest
vom Soizburga Land, beim Herzogdum Bayern. Soizburg hod si daun vo Bayern
oglest, nochdem da Herzog im Joar 1275 de Grenzn vo Soizburg onerkonnt hod und
da Soizburga Erzbischof, da Friedrich III. vo Leibnitz, im Joar 1328 a oagene
Londesordnung erlossn hod. Soizburg wor donn bis zan Joar 1803 hibsch a
unobhängiga Stoot im Heuling Remischn Reich. Donn iss nämli in de Napoleonischn
Griag vom Kinireich Bayern bsetzt worn (Bayern wor mi'n Napoleon vabündt).

Da Soizburggau wor ana vo de vier Gaue, in de wos as Erzbistum eideud wor (de
ondan worn da Pinzgau, da Pongau und da Lungau) und hod olle Gebiete neadli vom
Poss Lueg umfosst; ob 1805 is do a nu s'Lammatoi dazuakumma, wos vorher bei'n
Pongau gwen is. Zan Soizburggau hom ursprüngli Gebiete af olle zwa Seitn vo da
Soizach ghead, owa wia Soizburg im Joar 1816 noch'n Weana Kongress zu Östareich
kumma is, is da Deu westlich vo da Soizach, da Rupertiwinkü rund um Laufm, bei
Bayern bliem.

Des Soizburga Land wor in Östareich zeascht a Deu vo Östareich owa da Enns (da
Soizachgreis), eascht 1850 iss donn a eings Kronlond worn. 1896 is in Hallein a
eigane Bezirkshauptmaunschoft eigricht worn, wei da Soizburggau z'groß wor, und
so is da Siidn, ob da Mindung vo da Königsseeachn in d'Soizach, zan Dennengau
worn. Firs restliche Gebied vom ehemoling Soizburggau nimmd ma seiddem in Nom
Flochgau her, weis da flochane Deu vom Soizburga Lond is.



https://bar.wikipedia.org/wiki/Eskimo

Eskimos san a Gruppm vo indigenen Vejkan ausm neadlichn Polargebiet. Eana
traditionejs Siedlungsgebiet reicht vo Noadostsibirien iba Alaska und Kanada bis
auf Grönland.

Eskimo woa uaspringlich a reine Fremdbezeichnung, de wo oft ois obweatend ealebt
woan is, weil friaras vamuat woan is, dass Rouhfleischessa bedeit. Bsondas de vo
Inuit grindte Oaganisation Inuit Circumpolar Council hod vasuacht "Inuit" ois
Gsomtbezeichnung duachzsetztn. Des wead oba ned vo oin Eskimos akzeptiat. De
Bezeichnung Inuit wead vo de Voiksgruppm obglehnt, bei dena as Woat "Inuit" in
da Sproch ned voakimmt. Es gibt aa Vejka, wia de Inupiat, de wo groussn Weat
drauf leng, zum "groussn Voik vo de Eskimos" z ghean.

De Bezeichnung "Eskimo" kimmt vo de Kri- und Algonkin-Indiana, de wo olle Vejka
im Polargebiet, de wo ned mit eana vawondt woan, so gnennt hom. De uaspringliche
Vamutung, dass des "Rouhfleischessa" bedeitn dadat, guid heid ois wiedalegt.
Heit wead ognumma, dass Eskimo ausm Kri-Wort „aayaskimeew“ = „Schneeschuahmocha“
(englisch: „Snowshoe netters“) heagleit is..



https://bar.wikipedia.org/wiki/Energie

Energie oda Enagie (oidgriachisch: energon = innas Wiakn) is a physikalische
Gress. Energie brauchts ba jeda Vaendarung. Ba da Umwandlung vo Energie entsteht
Leistung. Energie is demnoch gspeichade Vaendarung.

A wichtigs Grundprizip vo de Natuawissnschoftn is da Energiedahoidungssotz. Es
sogt: Energie ko weda gschoffa no zasteat wean. Energie ko nua umgwandlt,
transportiad und gspeichad wean. Beispuisweis ko Wind (kinetische Energie) duach
a Windradl in elektrischn Strom umgwandld wean und dea wieda in Hitz
(WeameEnergie) ban Kocha usw. Zweng dem Energiesotz und zweng da Reibung is a
Perpetuum Mobile, a Maschiin de wo ewig ohne laffade Enagiezuafuah rennt, ned
megli.

Weame is a Energiefoam. Thermische Energie is de Energie, de wo in da ungoadnetn
Bewegung vo de Elementaraitzal (Atom, Molekui) gspeichad is.

Olle Energiefoama kinan in Weameenergie umgwandld wean (easchda Haptsotz vo da
Thermodynamik).

Weameenagie ko oba nua zan Tei in andare Energiefoama ibagfiaht wean (zwoata
Haptsotz vo da Thermodynamik), in Obhengigkeit vo Umgebungsfaktorn.



https://bar.wikipedia.org/wiki/Edipuskomplex

Da Edipuskomplex oda Edipuskonflikt is a Theorie vo da Psychoanalyse vom Sigmund
Freud. De Theorie besogt, dass jeda Bua im Lauf vo seina Entwicklung a edipale
Phasn duachmocht, wora sei eigane Muada sexuell begeat und mit seim Voda
rivalisiat. Da Edipuskonflikt ghead zua natialichn Entwicklung, zum
Edipuskomplex wiad a daun, waun da kindliche Konflikt ned befriedigend bewötigt
wiad und da männlich Eawochsane drunta leidet. Edipuskomplex und Edipuskonflikt
wean owa oft synonym vawendt.

Da Begriff „Edipuskomplex“ nimmt Bezug auf de mythische Figua vom Edipus aus da
griechischn Mythologie. Da Inhoid vo dem Mythos is voa oim durch de Tragedie vom
Sophokles iwaliefat (Kini Edipus). Ohne es z wissn bringt da Edipus sein Vodan
Laios in ana Raffarei um. Weura späda des Rätsl vo da Sphnix lest und so Theben
vo ana Plog befreit, kriagt a de Kenigswitwe Iokaste zua Ehefrau. Beide wissn
nix vo iara Bluadvawaundschoft. Joare späda wiad de Schaund owa aufdeckt. De
Iokaste dahängt si und da Edipus sticht si mit ian Schmuck de Augn aus. Ois
Blinda gähd a in de Vabannung.



https://bar.wikipedia.org/wiki/Dogeszeidung

A Dogesszeidung (dt.: Tageszeitung) is a meamojs wechantli, heit zmoast tägli vo
Mondog bis Somsdog, eascheinands Medium, des a umfossende Brichteastattung biat
unn si on a oijgmoans Publikum richt. S'existian woij mea oijs 100 vaschiadne
Definitiona fian Begriff Dogeszeidung.

Dogeszeidunga wean noch eana Vabroadungsgebiat oijs Regionaizeidunga unn
Iwaregionaizeidunga untaschien. A Sundaform vo da Dogeszeidung is de
Boulevardzeidung. Fost olle Dogeszeidunga in Deitschland eascheinan mittlaweij
aa ois Online-Ausgob, wo meamois am Dog aktualisiad wean.

Voalaifa vo da Dogeszeidung woan de im oidn Rom tägli eascheinandn
Nochrichtnbulletins, de Acta diurna.

De easchte Dogeszeidung vo da Neizeid is am 1. Juli 1650 in Leipzig easchienan.
Zwoa Joar nochm End vom Dreißgjaarign Kriag hod da Leipziga Drucka unn
Buachhändla Timotheus Ritzsch sei breits seit 1643 via Moij in da Woch
eascheinande „Wöchentliche Zeitung“ in a Dogeszeidung umgwondlt. De neie
„Einkommende Zeitungen“ is ob 1650 sechs Moij in da Woch easchienan. A jede
Ausgomh hot aus via Seitn im Format vo eppan 13,5 moij 17 Zantimeta bstondn. De
Aflog hod eppan 200 Exemplaa umfosst. Gsetzt woan san de „Einkommenden
Zeitungen“ in Metoij-Lettan, druckt woan sans af a hejjzanan Druckapress vo da
Hond.



https://bar.wikipedia.org/wiki/Des_valiabte_Biachl

Des valiabte Biachl dt. Das verliebte Büchl is 1940 afglegt wuan. Es is a
schmois Biachl mid de Maß vo 11,5 Broadn x 9 Hächn und Dick is nua 1,5
Zantimeta. Da Zoachna woa da Mingna Paul Neu. Zaumgsaummid hod de Text da Walter
Schmidkunz. Valegt is des Biachal 1940 beim Valog Richters in Erfurt. Des woa nu
im großdeitschn Reich. Valegt hod mas domois im Nuadn und obwoi de Liadal,
Gschichtal und Gschtanzal ausn 15/16/oda 18 Joahundat gwest san, san de
Dialekttext a wengli za Großdeitsch druckt und aussabrocht wuan. Da des jo
wundabore oide Schpruch, Gschanzln und Liadal gwest san und des tausndjaarige
Reich 1940 domois (Dialektmassi) ins Bairisch a wengl dreipfuscha woit, san de
Schpruch und ois Aundare a wengl auns Nuaddeitsche gschrim und aupaßt wuan.

(De Buaggräfla-Gitschn san de Madln ausn Merana Buaggrofnaumt. Mantua = a
Auschpülung af oan Mau. St. Dilli afn Joch = Hlg. Ottilia deran Kapön af an
Hiegl Tschengls schteht. Soch (Zoch) = Maunsbüd, Kearl.)

(Vo an Deandl de woas wos wü. Vom Allgeua Beowochta in Kemptn auns Liacht
brocht.)

Iazt wissts ia vo mia Olles. Megligawoas wü ana vo Eich bei mia Baua wean. Dea
soi ma daun a schreim ob Eich da Zopf gschmeckt hod. Daun schick i des nexte Moi
Ofnnudln und an Zwetschkndatschi. Ea deaf ma owa ned hoamschreim, weu ma mi
sunst schimpft. I kim owa oft noch Tiakheim und Wörrishofn. Ea soi ma noch
Tiakheim schreim; K.M.Tiakheim, postlogand. A glei waun mia inns treffa kenan.

Walter Schmidkunz, Das verliebte Büchl. Erfurt : Richters, 1940. Neuauflage:
Rosenheim : Rosenheimer Verlagshaus. Illustration: Paul Neu)



https://bar.wikipedia.org/wiki/De_Entstehung_vo_da_Schrift

De Entstehung vo da Schrift (dt. die Entstehung der Schriften) bschreibt de
Vualaifa vo de heitign Schriftn. De Schriftn san jo ned vom Hümmi gfoin und woan
afamoi dogwesn. Es hod jo zwengan Midteilungsbdüafniss Ois kloa angfangt. Scho
de Hölnmolareian woan ja aa scho Eainnerungshüfn. Und des is üwa de logogramm
und Tonmarkn weidagaunga .Unta Tonmarkn und Tokn (vo engl. token) vastähd ma
easchde Afzeichnungsmethodn fian Handl. Ois de Leid sesshaft wuan san, homs fia
de Vicha und fian Haundl Afzeichnungan brauchd. So a Oat wia de heitigen
Lifaschein. De homs da Woa mitgem und da Empfänga hod kontrolian kena wosa do
griagt hod.

So ähnli hods aa de Professorin und Achäologin, Denise Schmandt-Besserat
gschrim:

Seid de Menschn midanaunda gred hom, woas vuabei mid da kuitualosn Nocht. Se hom
se sicha af d`Nocht an de Feiastön de Jogdeafoig vom Tog dazöt und aa üwa de
Hödntotn vo eanare Ahln gred. Zan leichtan zmeaka vo de Gschichtln hom ses
vamuatli in Veasfuam gsezt und de mid rhytmischa oda inschtrumentala Begleitung
eigleand. Den des hod de Mnemnotechnik (is aa Eainnarungsuntaschtizung) stoak
vabessad. De Spädan, Bekauntastn san de vom Homer, de Ilias und de Odyssee.

Da kinesische Glehrte Tai T`ung hod sowos ois; Büdhoft doagstöde Sproch,
bzeichnad. Aus dera oafochn Fuam hom se olle logographischn und ideographischn
Schriftn entwückid. Wia z.B.: de Kinesische-, Japanische- und aa de Mayaschrift.

Unta Tonmarkn und Tokn (vo engl. token) vastähd ma easchde Afzeichnungsmethodn
fian Handl. Ois de Leid sesshaft wuan san, homs fia de Vicha und fian Haundl
Afzeichnungan brauchd. So a Oat wia de heitigen Lifaschein. De homs da Woa
mitgem und da Empfänga hod kontrolian kena wosa do griagt hod.

De Kuitua hod unta merare Naum a Vabreitung ghobd, vo Rumänien, Buigarien,
donauafweats bis Seabien. Se woa a Kuitua vo de Oideiropea so uma 5300 bis uma
3200 und eanane Zeichn wean vo aa boar Fuascha scho ois Logogramm augseng. Waun
des stimmad, daun wa de Schrift uma guat 1000 Joa öida ois de Keuschrift vo de
Sumerer in Mesopotamien.

Des System woa oba leicht vaendaboa, oiso ned föschungssicha und ma hods dahea
vabessan woin. De Token, jezt ohne Luggal, san daun in oana Tonhüln eigschlossn
woan (Tonbulln). Und so is praktisch da easchte Briaf eafundn woan. Zua da
Kontroi , vo da Woa , hod da Empfenga de Tonbuln zbrecha miassn. Bled woas fia
eam, waun ea nua a Zwischnhaundla woa. Oiso hod ma wia fria de Tonblattl
bschrift, die Tonbulln driwagebn, und das dö da Zwischhaundla wegn da Kontroi,
nimma zbresln hod miassn, hod ma ois wos af de Blattln gsaund is aa draussn af
de Tonbulln afigschribn.

Es is oiso ois zwoamoi bschribn wuan. Nocha a mera Joa is des an wiffn Kopf
augaunga, doppide Oawad des muas jo ned sei. Oiso hod Iaganwea den Loampozn
floch drukt und hod olle zwoa Seitn bschribn. Und so san de Zoitafal endstaundn.
Obwoi olle zwoa System uma 100 Joa nemanaund vawend wuan san, hod se do des
oafochare Zoitafal duachgsezt.



https://bar.wikipedia.org/wiki/Dahoam_is_Dahoam

In de oanzelnan Foig'n gehds um Gschicht'n aus an kloana erfundnan Dorf
(Lansing) in Bayern (manche sogn "Soafnoper" dazua).

Ois draht se um de Eiwohna vum fiktivn, obabayerischn Dorf "Lansing", um de
Ängste, Sorgn, Freidn und natirlich de zwischmenschlichn Beziahunga des durtn
gibt.

De Roin vo de Personen san so gschriebn, dass de meistn oan von de Dialekte
sprecha, de im Freistaat Bayern vorkumma - aa oa Franke is dabei. Olladings redn
de Leit manchmoi aar a so, wia koa normala Dialektsprecha redn daad; so benutzn
a boa Sprecha zum Beispui manchmoi as Präteritum, wos im Boarischn iwahaupts ned
gibt. Dös is wahrscheinli mit Obsicht a so gmocht woan, doss des aa Leit
vastengan, de wo ned ausm boarischn Sprochraum kemman.

Lansing is a eafundns Dorf, des wo iagndwo in Obabayern im Oipnvorland lieng
soi. Draad wead olladings auf am oidn Fobrigareal in Dochau, des wo extra zum
Fuimdoaf umbaud woan is. De Außnaufnomma, oiso aa de Buidl vo de Berg, kemman vo
da Gegnd um Waging am See.



https://bar.wikipedia.org/wiki/Coburg

Coburg is a greisfreie Stod im bayrischn Regiarungsbeziak Obafrankn und is
gleichzeitig Sitz vom Landgreis Coburg. De Hochschui- und Eiropastod im Noadn vo
Bayern is a Obazentrum.

Bis 1918 woar de Stod ois Residenzstod vo de Herzeg vo Sachsen-Coburg bekonnt,
heit is es duach de osässige Vasicherungsgruppn HUK-Coburg. Direkt iwa Coburg
liegt de zwoatgreßte dahoidne Buag in Deitschland, de Veste Coburg, de aa ois
„Fränkische Krone“ bezeichnet werd.

Gemäß am Präsidialerlass vo da Regiarung vo Obafrankn vom 30. Oktoba 1920 is de
richtige Schreibweis vom Noma vo da Stod mit Coburg (und net Koburg) festglegt
worn.

De Stod liegt zwischn am sidlichn Voaland vom Thüringer Woid, de Langa Berg, und
dem Maindoi und werd vo da Itz duachflossn, in de innahoib vom Stodgebiet bei da
Heiligkreuzkira da Lauterbach mindt. Der, in da Mehrheit aa nua ois Lauter
bezeichnt, hot si im Stodtei Neuses mit'm Sulzbach vaeinigt und werd in Coburg
no vom Rottenbach gspeist. Zuasätzli mindt in de Itz am Rand vo da Innenstod bei
da Judnbruck der vo Cortendorf kemmade Hahnfluss, der 1967 verrohrt worn is. Bei
am Einzugsgebiet da Itz obahoib vo Coburg vo ungfehr 346 km² is bis zua
Errichtung vom Houchwossarickhaltebeckn Froschgrundsee im Joa 1986 eftas zu
greßane Iwaschwemmunga in da Stod kemma, bsundas im diafa glenga Bohhofsviatl,
ehemois a Iwaschwemmungsgebiet vo da Itz. Besserne Sicherheit geng Hochwossa –
2003 is letztmois de Itz in Coburg iwa de Ufa tretn – werd owa eascht des
Houchwossarickhaltebeckn Goldbergsee fia den Sulzbach und de Lauter bringa, des
bis 2009 fertiggstejt sei soi. De nachstn Groußstädt san Erfurt, in ebba 80 km
Luftlinie neadli, Wiazburg, in ebba 90 km sidwestli und Niamberg, in ebba 90 km
sidli. De Hächnlog vom Moaktplotz is 296 m iwa NN, de vo da Veste 451 m iwa NN.

Foignde Gmoana vom Landgreis Coburg grenzn an de Stod Coburg, sie wern im
Uahzoagasinn, ogfanga im Noadn, gnennt. Des san Lautertal, Dörfles-Esbach,
Rödental, Ebersdorf bei Coburg, Grub am Forst, Niederfüllbach, Untersiemau,
Ahorn, Weitramsdorf und Meta.

Des Klima vo Coburg is duach de Mittellog zwischn dem obern Maindoi im Sidn und
dem Thüringer Woid im Noadn kennzeichnet. Zusätzli werds duach a Toilog
beeinflusst. Währends im Summa ois vahoitnismäßig warm bezeichnet wern konn,
guit des fia de Winta aufgrund da Nachan zum Thüringer Woid weniga. De
Joaresmiddltemparatua liegt bei in ebba 8 °C, wobei de middlare Temparatua im
Jenna −1,4 °C und im Juli 17,2 °C betrogt. Dabei gibts im Middl pro Joa fimf
hoaße Dog, 36 Summadoge und 28 Eistoge. Es foin im Joa, relativ gleichmäßig iwa
de Monate verteilt, duachschnittli in ebba 747 mm Niedaschlog. Maximal gibts im
Juni mit 82 mm und im Dezemba mit 73 mm. Niedaschlog iwa 1,0 mm findt im Schnitt
olle drei Dog stott, wobei ois maximala Niedaschlog 57,6 mm innahoib vo 24
Stundn gmessn worn is.

Easchtmois urkundli eawähnt worn is Coburg 1056 in a Schenkungsurkundn vom Land
um Coburg vo da Poinkenigin Richeza an den Erzbischof Anno vo Köln. 1331 kriagt
Coburg des Stodrecht und des Recht da eigna Grichtsboakeit vo Kaiser Ludwig dem
Bayern valiehn. 22 Joa spada, im Joa 1353, erbt Markgraf Friedrich III. vo
Meißen und somit des Haus Wettin vo dem Henneberga Grafn Heinrich de Herrschaft
Coburg (Pflege Coburg). Im Stodwoppn is 1430 da Heilige Mauritius. 1485 gheat
Coburg nouch da Leipziger Teilung zum Land vo de Ernestiner. Wei de sächsischn
Kurfiarstn de Reformation untastitzn, werd de sejbige scho 1524 in Coburg
eigfiaht. Im Joa 1530 vaweijt Martin Luther a hoibs Joa auf da Vestn Coburg,
weil er am Reichstag zu Augschburg weng der geng eam vahängtn Acht net teilnehma
kinna hot.

Zwischn 1586 und 1633 woar Coburg easchtmois Residenz und Haptstod vom
sejbstständign, eignstootlichn Herzogtum Sachsen-Coburg. In dera Phase
entstengan in Coburg unta Herzog Johann Casimir a baar Renaissancebautn, de heit
no des Stodbuidl präng. Noch a Periode vo 1680 bis 1699 unta Herzog Albrecht is
Coburg 1735 wieda Residenzstod, desmoi da Herzög vo Sachsen-Coburg-Saalfeld und
ob 1826 vo Sachsen-Coburg und Gotha. Ofong vom 19. Joahundat is unta Herzog
Ernst I. des Residenzschloss Ehrenburg nei gstoit worn. Da Schloßplotz kriagt
mitm neien Hoftheata, de Arkaden und dem erweitatn Hofgortn sei heitigs Ausseng.
Wichtig fia de Stodentwicklung woar des Joa 1858 mitm easchtn Eisnbohonschluss
mid da Werrabahn. De Eisnbohvabindung fiaht unta andam dazua, doss in de foigndn
60 Joa Kaiser, Zaren, Kinen und Fiarschtn oft zum Bsuach vo eanana Vawandtschaft
noch Coburg kemma san. Unta da Regentschoft undm Patronat vom liberaln Herzog
Ernst II. is de Stod um 1860 Zentrum vo da in Vaeine organisiatn deitschn
Nationalbewegung worn. Am 14. Novemba 1918 endt mitm Ricktritt vo Herzog Carl
Eduard de Monarchie. In da easchtn freien Voiksabstimmung in Deitschland votian
1919 iwa 88 Prozent vo de Wähla geng den Zsammaschluss vom Freistaat Coburg mitm
Land Thüringen. Somit kimmt Coburg im foigndn Joa zum Freistaat Bayern. Ob 1922
entwicklt si Coburg zu a Houchbuag vom Nationalsozialismus. Scho 1929 kriagt de
NSDAP zum easchtn Moi in a deitschn Stod bei de Stodroudswoin de absolute
Mehrheit. Coburg valeiht 1932 ois easchte deitsche Stod Adolf Hitler de
Ehrnbiargawürde.

De Stod hotn Zwoatn Wejtkriag relativ unzeaschtat iwastondn und is am 11. Aprü
1945 vo da 11. US-Panzadivision bsetzt worn. De Voiksobstimmung vo 1919 mitm
Onschluss an Bayern zoagt iatz unerwoartete Foign. Coburg is Tei vo da
Amerikanischn Besatzungszone, währnd des thüringische Hintaland zua Sowjetischn
Besatzungszone ghert und bis 1989 duach de Zonengrenz bzw. ob 1949 innadeitsche
Grenz vo Coburg obgschnittn bliem is. Coburg woar somit im Zonenrandgebiet. Im
Joa 1950 valegt de Haftpflicht-Unterstützungs-Kasse kraftfahrender Beamter vo
Deitschland a. G., Erfurt, de heitige Vasicharungsgruppn HUK-Coburg, ihrn Sitz
noch Coburg. Se is mit iwa 4100 Mitarbata greßta Arbatgeba und Gwerbesteiazohla
vo Coburg, wos de hechstn gmoalichn Steuereinnahmen bezong auf de Eihwohnazoi in
Deitschland zua Foige hott. Obwoi koa Residenzstod mehr, hot de Bedeitung vo
Coburg fia de Region, insbsondere duach de Vaeinigung mit Bayern und duach de
Wiedervereinigung vo Deitschland, wieda zuagnumma. De Stod is Obazentrum mit
wichtiga Infrastruktua wia Landestheater, Landesbibliothek, Klinikum und vei
vaschiednortige Schuin, drunta via Gymnasien. Seit 30. Mai 2005 fiaht Coburg den
Beinama Eiropastod. Da Titl, der vom Eiroparat valiehn worn is, bezeichnt Städt,
de si dem Gedankn da eiropäischn Vaständigung bsundas vaschriem ham.

Da Coburger Raum ghert seit da Christianisierung vo Frankn und Thüringen, woi
easchtmois um 768, bis zua Eifiharung vo da Reformation 1524 zum Bistum
Würzburg. Danoch woar de Stod iwa via Joahundate a fost ohne Ausnahm
protestantische Stod. Voaherrschnd woar des lutherische Bekenntnis. 1910 woarn
iwa 96 Prozent vo da Bevejkarung Mitglied vo da evangelischn Landeskirch.
Obahapt vo da Landeskirch woar da jeweilige Herzog vo Sachsen-Coburg ois „summus
episcopus“. Der hot unta andam de Kirchnregierunga eanennt. De geistliche
Leitung ham de Superintendentn mit Sitz in Coburg ghabt. Noch da Vaeinigung vo
Coburg mit Bayern schliaßt si 1921 de Evangelische Landeskirche Coburg da
Evangelischen-Lutherischen Landeskirch vo Bayern oo. Innahoib dera Landeskirch
is Coburg Sitz vom mit iwa 82.000 Mitglieda greßtn Dekanat in Bayern.

Römisch-katholische Gmoagliada ziang eascht im 18. Joahundat wieda in de Stod.
Eana is' ob 1802 dalabt, Gottesdienste obzumhaltn, zeascht in am Zimma in da
Ketschengasse 1, ob 1806 in da Nikolaus-Kapej. 1860 kriang de in ebba 600
Katholikn unta da Protektion vo Prinz August vo Sachsen-Coburg-Koháry den
Kirchnneibau St. Augustin ois eigne Kira. Ob 1826 is de Kirchngmoa da Erzdiözese
Bamberg zuateilt worn, 1920 donn endguitig. Nem den zwoa groußn Kiran gibts heit
aa Gmoa, de zu de Freikirchen ghern, drunta de Evangelisch-Freikirchliche Gmoa
(Baptisten), de Adventgemeinde (Siebenten-Tags-Adventisten) und de
Christengmoaschoft. Weida san a Neuapostolische Gmoa, a Altkatholische
Kirchengemeinde, de Kira Jesu Christi da Heilign da letzten Tage und de Zeign
Jehovas in Coburg vatretn. Scho 1321 is de villa Judaeorum (jüdische Vorstod)
easchtmois vameakt. A jidische Gmoa mit Synagoge gibts seit da Deportation 1941
nimma. Im Joa 2006 bestengan drei Gebetshaisa muslimischa Gmoa in Coburg.

1934 san Ketschendorf, Wüstenahorn, Cortendorf und Neuses eihgmoan worn, woduach
Coburg wieda Garnisonsstandort worn is (dafia woar a Eihwohnazoi vo 30.000
noatwendig). De siebziga Joa woarn duach a greßare Zoi vo Eihgmoanunga
kennzeichnt. 1972 woarn des am Joaresonfong Lützelbuch, Löbelstein, Rögen und
Seidmannsdorf und aa in Joaresmitte no Beiersdorf (bekonnt fia des Schloß
Callenberg), Creidlitz und Scheuerfeld. Obgrundt san de Eihgmoanunga 1976 mit
Neu- und Neershof, Neudörfles und 1977 mit Bertelsdorf und Glend worn. De Fläch
vo da Stod hot si domit seit 1900 vo 11,4 auf iwa 48 Quadratkilometa mehr ois
vaviafocht.

Im Joa 1480 ham in da Stod 2000 Eihwohna glebt. Eascht im Lauf vom 19. Joahundat
nimmt de Eíhwohnazoi stärker zua und erreicht 1843 10.000. Vo 1864 bis 1875 woxt
de Stod um fost 4000 Eihwohna auf 14.570, wos am Woxtum vo 37 Prozent
entspricht. Onfong 1900 betrogt de Anzoi vo de Biarga 20.460. Trotz am Rickgong
vo da Eihwohnazoi um in ebba 10 Prozent nochm Easchtn Wejtkriag ham 1927 iwa
25.000 Leid in da Stod glebt. Duach de easchtn Eihgmoanunga 1934 eagibt si a
Sprung um uma 10 Prozent auf 29.000 Eihwohna; da Hechststond woar am End 1946
mit 50.000 Eihwohna eareicht, davo uma 15.000 Flichtling. Seitm End vom 20.
Joahundat (42.800) hot si de Eihwohnazoi net vei vaändat und betrogt, olladings
mit leicht foinda Tendenz, ummara 42.000.

Seit 1430 is auf dem Coburga Stodwoppn – in Goid a noch rechts gwendets
Mohrenhapt mit roade Lippn und am goidnen Ohrring – da Heilige Mauritius
obbuidt. Mauritius werd in da Ikonographie ois „Mauretanier“, oiso ois Mohr mit
dunkla Hautfarb dargstejt. Er is da Schutzpatron vo da Stod. In da Zeit vom
Nationalsozialismus is ob 1934 in dem Woppn da Mohr geng a Schwert mit
Hakenkreuz im Knauf austauscht worn.

Da Stodroud vo Coburg bsteht aus'm Obabuagamoasta und da vo da Gmoaordnung
gsetzli voagschriemen Onzoi vo 40 Stodroudsmitgliada. Da Obabuagamoasta werd
direkt gwejd und wia da Stodroud auf de Daua vo sechs Joa bruafa. Seit da
Kommunalwoi vom 2. Meaz 2008 stejt de SPD 16 Stodrät und de CSU is mit 10
Stodrät vatretn. Am 13. Aprü 2007 gem siem Stodrät da CSU-Fraktion bekonnt, sie
aufgrund uniwawindboara, innafraktioneja Differenzn zum Valossn und a eigne
Fraktion zum Grindn. De neie Wählavaeiningung Christlich-Soziale Biarga stejt
noch da letztn Woi via Stodrät. Danem san no sechs kloanare Gruppierunga
vatretn. Des san mit drei Stodrät Bündnis 90/De Greana und mit je zwoa Mandate
de Freie Wählergmoaschaft Coburg und aa de FDP. Oan Stodroud stejun de ÖDP und
aa de neien Gruppierunga „JUnge COburger“ und „Biarga beweng Coburg“.

Coburg hot sechs Partnaschoftn mit Ortschoftn in Westeiropa und Nordamerika.
Scho im Joa 1951 is Garden City im Bundesstaat New York de easchte Partnastod,
nochdem de dazua de Initiative zwengs da Vejkavaständigung eagriffn ghobt hom.
Bis zua zwoatn Partnaschoft dauats dann iwa 20 Joa. Sie is 1972 im Rohma vo da
Aussöhnung da Vejka mit Oudenaarde in Bejgien. Easchte Partnaschoftsbestrebunga
mit da Stod Niort in Frankreich woarn im Joa 1971 vagems, am End oba drei Joa
spada eafoigreich. 1977 is Gais in Sidtiroul, wos seit 1972 a Patnschoft mitm
spadan Ortstei Lützelbuch ghobt hot, Partnastod und de Isle of Wight (Vereinigts
Kenigreich) foigt 1983. De jingste Partnaschoft is 1997 mitm kanadischn
Namensvetta Cobourg (Ontario) eigonga worn, nochdem Coburg scho 1972 de easchtn
Voaschläg dazua gmocht ghobt hot.

Des Gebaide vom Landestheater Coburg is in de 1840a vo Herzog Ernst II. ois
Hoaftheater eabaut worn. A nohezua identisch' Theater is zeidgleich in Gotha
earicht worn, werd olladings im Zwoatn Wejtkriag zasteat. Heit zejt des
Landestheater zu de scheenstn Bautn in Coburg und passt si ins Gsomtensemble vom
Schloßplatz ei. Des mehrteilige klassizistische Bauwerk hot u. a. an Spiaglsoi
und an scheena Zuaschauaraum. Aufgrund vo da Mitfinanziarung (40 %) duachn
Freistaat Bayern ko es aa ois dritts bayerischs Staatstheater bezeichnt wern. Es
is a kloans Drei-Sparten-Theater (Oper/Operette, Schauspui, Ballett) und hot im
Groußn Haus 550 Plätz und in da Reithalle 99 Sitzplätz.

De Stod hot zwischn 1920 und 1975 bis zu sechs Lichtspuihaisa (Kali, Central,
Passage, Union-Theater, Burgtheater, Casino). Heit gibts nua no des Kino
Utopolis, des mit nein Säle oans voi de modeanstn in da Region is und mit a Bar,
am Restaurant und am Musik-Club bliabt Treffpunkt in da Stod is. Es is 2001 an
Stej vom oidn Union-Theater vo 1919 eaöffnet worn am Jugendstilkino mit ehemois
600 Sitzplätz. Oane vo de Auflong fian Neibau vom Kinocenter woar de
Beibehoitung vo da groußzigign Freitreppnanlage.

Coburg hot, obwoi es net recht grouß is, zwoa Dogeszeidunga. Des san des 1886
grindte Coburger Tageblatt, wos seit 2003 ois Regionoiausgob vo da Zeidung
„Fränkischer Tag“ aus Bamberg eascheint, und de 1946 grindte Neie Presse, de
seit 1986 mehrheitli zua Mediengruppn Süddeitscha Verlag ghert. De zwoa lokoin
Radiosenda hoaßn Radio 1 und Radio Galaxy Coburg, wobei letztara a Oblega vom
jugndorientiatn Radio Galaxy Bayern is. TV-Oberfranken mit Sitz in Hof is ois
lokoia Fernsehsenda voahondn. Ois lokoia Internet-TV-Senda agiat ITV-Coburg, der
nohezu olle Dog Beiträg ins Netz stejt. Des weitan gibts no diverse
Internetmagazine und Weblogs.

Coburg hot a sehr guat erhoitne Oidstod, de duach de teiweis eahoitne Stodmaua
mit Judn-, Ketschn- und Spitaltor begrenzt is. De Stod is reich an sengsweatn
Bauweakn, Brunna, Gedächtnisstättn und historische Ensembles.

An easchta Stej is de Veste Coburg zu nenna, de 170 Meta iwa da Stod liegt und
zu de greßtn und am bestn eahoitnen Burganlagen vo Deitschland ghert. Sie is
1225 easchtmolig urkundli eawähnt, im 17. Joahundat mit am dreifochn Mauaring
zua Landesfestung ausbaut und beheabeagt heit de ehemolign herzoglichn
Kunstsammlunga.

Am Fuaß vom Festungsbeag liegt da Schlossplotz, in dem seina Mittn a Denkmoi vo
Herzog Ernst I. steht. Da Plotz is 1830 bis 1837 gstoitt worn. Er werd umfosst
vom Schloß Ehrenburg (am ehemolign Residenzschloß), de Arkaden mit Hofgortn und
aa am Palais Edinburgh und am Landestheater. Den Grundstoa fia Schloss Ehrenburg
legt 1543 Herzog Johann Ernst vo Sachsen. Vo 1623–1627 eaweitat Herzog Johann
Casimir sei Residenz zu am Renaissanceschloss. Im Westfligl is de 1701
featiggstejte barocke Schlosskira integriat. Im 19. Joahundat valeiht Herzog
Ernst I. dem Schloss mit a Fassade im Stil vo da englischn Neigotik sei heitigs
Ausseng. De Ehrenburg beheabeagt de Landesbibliothek Coburg und is ois Museum
ausbaut worn.

Benochboat zum Schlossplotz liegt da Moaktplotz, eigrohmt vo Rodhaus und
Stodhaus. In seina Mittn steht des Prinz-Albert-Denkmoi, a Gschenk vo da Königin
Victoria an de Hoamatstod vo ihrm vastormna Mo. Da feialichn Enthüllung vom
Denkmoi wohnt de Queen am 26. August 1865 währnd ihrm fimftn Bsuach in Coburg
bei. Zwischn 2004 und 2005 woar a Neigstoitung vom Plotz mit Grean, neia
Beleichtung und Wossafontänen rund ums Prinz-Albert-Denkmoi. Des Rodhaus mitm
zwoagschossign Coburger Erker und am 27 m longa und aa 13 Meta broatn grouße
Ratssoi earicht ob 1577 da Baumoasta Hans Schlachter, 1750 und 1903 san greßare
Umbautn duachgfiaht worn. Des gengiwa glengne Stodhaus losst Herzog Johann
Casimir 1601 earichtn. De ehemolige herzogliche Cantzley is a Gebaide vo da
Spätrenaissance mit a reichvaziatn Fassade und vuifoabige Wondmolarein.
Nennensweat is aa de Hofapothekn aus'm Joa 1543, a spadgotischa Stoabau mit am
kloana Chor und a Madonna mit Kind an a Fassadeneckn.

De Morizkira in da Coburga Innenstod is de ejdeste Kira vo Coburg. Sie is vo
1320 bis 1586 earicht worn und is heit de Haptkira vo da evangelischn Stodgmoa.
Da ejdeste Tei vo da Kira, da Ostchor, stommt aus'm Joa 1330. Des Westportoi mit
de zwoa ungleichen Türm is um 1420 baut worn. Wiedarum in ebba hundat Joar spada
woar de Aufrichtung vom eigntlichn Kirchngebaide, am Kirchnschiff. In da
Ostawoche 1530 predigt Martin Luther in da Kira. De katholische Stodpforrkira
St. Augustin steht hintam Landestheata. Es is a neigotischs Gotteshaus mit a
Fiarstngruft, wos noch Entwirfn vo Vincenz Fischer-Birnbaum zwischn 1855 und
1860 earicht worn is. De Salvatorkirch liegt unweit vo da Morizkira a bissal
vasteckt an da Unan Onlog. Es is a evangelisch-lutherische Friedhofskira vom
1494 onglegtn Salvatorfriedhof. De Kira, a Soibau mit dreiseitig gschlossenem
Chor, is vo 1660 bis 1662 baut worn.

Außadem is de am sidlichn Oidstodrond glengne St.-Nikolauskapej eawähnensweat.
Sie is 1473 ois Siechenkapej fia Leprakronke eabaut und is im Bsitz vo da Stod.
Sie woar ob 1529 Kapej vo da evangelischn, ab 1806 da katholischn Gmoa und vo
1873 bis 1932 jidische Synagoge. Es woar vamutli de oanzige christliche Kira vo
Deitschland, de in a Synagoge umgwondlt worn is. Des Nutzungsrecht is da
jidischn Gmoa duachn Eigntima, de Stod, mit End vom Joa 1932 kindigt worn. Ob
1946 woar sie de Kapej vo da freikirchlichn Gmoa und is seit 1962 Kapej vo da
altkatholischn Gmoa. Neadli voa de ehemolign Stodtore is an da Itz gleng de
Heiligkreizkira. Da Chor vo da evangelisch-lutherischn Pfarrkira is im gotischn
Stil in de Joa 1401 bis 1407 eabaut worn, des Longhaus ob 1413. In de Joa 1735
bis 1739 is de Kira zu a Soikira mit am barockn Innaraum umgstoit worn. Aus dera
Zeit stamman aa de Stuckdeckn und da Orgelprospekt.

Nem da Morizkira steht des Gymnasium Casimirianum; des Renaissance-Gebaide is
1605 eigweicht worn. Aa des Zeughaus in da Herrngasse zwischn Schlossplotz und
Moaktplotz stommt aus dera Zeit; es is 1621 ois Woffnloga earicht worn. Spada
is' im Stil vo da Spätrenaissance eaweitat worn und hot wexlnde Aufgom eafuit.
Heit dients ois Staatsarchiv. Denkmoigschitzte Fochweakgebaide san de Hahnmui vo
1317 und aa des Münzmoastahaus. Letztigs woar a ehemoliga Hof vom Gschlecht da
Münzmoasta, ghoaßn vo Rosenau, de 1288 urkundli eawähnt worn san. Des Haus
bsteht seit 1333 und is oans vo de ejdastn Fochweakheisa vo Deitschland.

Aufgrund vo seina longa Gschicht ois Residenzstod san in Coburg nem dem Schloss
Ehrenburg no a Vuizoi vo kloana Schlössa. In da Nochboaschoft zum Landestheater
liegt des Bürglaß-Schlößerl. Des hot friaha Friedrich Josias vo
Sachsen-Coburg-Saalfeld gheat; heit is do drin s Coburga Standesamt. Noadestli
davo steht am Rittersteich des Rosenauschlößerl, a Fochweakgebaide mit Teile
aus'm Joa 1435. Auf da Ernsthöhe obahoib vo da Callenberger Straße eahebt se
seit 1840 Schloß Hohenfels. Es is zeit- und stilgleich mitm Landestheata vo seim
Baumoasta earicht worn. In de eigmoantn Voaorte san weitare Schlössa gleng:

Im Stodtei Ketschendorf steht inmittn vo am ausgedehntn Park des neigotische
Schloß Ketschendorf vo da Baronin vo Stolzenau ausm Onfong vom 20. Joarhundat.
Des Schloss zejt zu de voikommna Bautn vom neigotischn Girtl vo Coburg. Es is
seit 1956 de Coburga Jugendherberge. Schloß Falkenegg, obahoib vom Coburga
Stodtei Neuses gleng, gheat zu de romantischn Bautn vom Historizismus im
oogfongna 19. Joahundat. Falkenegg umfosst aa an kloana, vawunschna Beagpark mit
am Obeliskn zum Ondenkn an Moritz August vo Thümmel. Schloß Callenberg im
Stodtei Beiersdorf is 1122 easchtmois urkundli eawähnt worn und woar ob 1825
Summaresidenz vo de Coburga Herzög. De dreifliglige Schlossonlog is a bedeitends
Beispui fia de Neigotik in Bayern. Seit 1998 beheabeagt des Schloss de private
Sommlung Herzoglicha Kunstbesitz, ob 2004 werd des Deitsche Schützenmuseum
aufbaut. Schloß Neuhof aus'm 14. Joahundat steht in Neu- und Neershof, dem
estlichstn Coburga Stodtei. Generoifejdmarschall Graf Albrecht vo Roon woar 1873
bis 1879 prominenta Eigntima vo dem vo am englischn Landschaftspark umgemna
Schloss. Schloß Eichhof steht, urkundli easchtmois 1440 eawähnt, im Coburga
Stodtei Scheuerfeld und seim Ortstei Dörfles. Es gheat bis 1979 dem Haus Coburg
und werd heit no ois Hofguat bewirtschoft. Neudörfles in da Neustoder Stroß
stommt in seine Urspring emfois aus'm 15. Johundat und stejt heit a
denkmoigschützits Ensemble mit Herrnhaus undm zwoatgreßtn Privatpark in Coburg
dar.

Werd unta da Regentschoft vo Herzog Johann Casimir mit seim „Hausarchitektn“
Peter Sengelaub des Coburga Stodbuidl duach Renaissance-Baudenkmäla entscheidnd
prägt, wia zum Beispui duach des ehemolige Regiarungsgebaide, heit Stodhaus, des
Zeughaus und des Gymnasium Casimirianum, so greifn in da easchtn wesentlichn
Neibau-Epoche vom 19. Joahundat Baumoasta wia Julius Martinet ois Hommage an des
englische Kenigshaus, des domois no „Saxe-Coburg and Gotha“ ghoaßn hot, oan fia
domolige Vahejtnisse „revolutionärn“, am grindazeitlichn Historismus
zuazumrechnandn Baustil auf, nämli de Neogotik. Des griachische Affix „neo“
weist drauf hi, doss's se dabei – im Zug vom im 18. Joahundat vo England kemmadn
„Gothic Revival“- um de „Neiauflog“ vo oana de Gotik nochahmendn Stilrichtung
(Meakmole unta ondam de Spitzboong, Fialen) hondlt. In sejtna städtebaulicha
Qualität wendt ma in Coburg den Baustil oo. De Ehrenburg varot noch ihra
neigotischn Fassadngstoitung duach Karl Friedrich Schinkel de „architektonische
Vawondtschoft“ mitm wejtweit bekonntestn neigotischn Baudenkmoi, dem Palace of
Westminster in London. Da in Coburg entstondne neigotische Bebaungsring guit ois
a städtebaulichs Juwel, des ois a Coburga Sondaentwicklung in de Baugschicht
eihgonga is und in Architekturkreisn ois „oanzigoatig auf'm eiropäischn
Kontinent“ apostrophiat werd. In Coburg zeichnt a nohezu gschlossns Ensemble vo
neigotischn Bauweak zum groußn Tei den Valauf vo da oanstign ringfeamign
Stodmaua noch. Doss de oidn Stodmauareste a baar neigotische Biargahaisa spada
ois Fundament dienan, stejt a weitare Bsundaheit dar. Da spezieje Reiz vo da
Coburga Neigotik bsteht oba do drin, doss si des Coburga Ensemble net wia in
ondan Städtn nua auf a baare Oanzldenkmäla oda a kloans Stodareal bschränkt;
vuimeah umschliaßn de neigotischn Stroßnzige glei am Girtl (vom Ernstplatz üba
Albertsplatz, Ausleifa im Bereich Ketschentor, Untere/Obere Anlage,
Schlossplatz, Schwarze Allee bis zua Rosenauer Stroß mit Ausläufa in de
Bohhofstroß) iwa insgsomt fost zwoa Kilometa den greßtn Tei vo da Oidstod. Dabei
gweaht da neigotische Promenadnring ohne Ausnohm an Blick auf parallej valaffade
Greaonlong (an Stej vom friahan Stodgroom) oda auf baambstondne Plätz
(Albertsplatz, Ernstplatz, Schloßplatz und Rittersteich). Dem sunst eha
kloagliedrign Coburga Oidstodbuidl werd duach des „übadimensioniate“ vejig
intakte, oanzigoatige Neigotik-Ensemble a städtebauli unvawexllboara groußzigiga
Charakta valiehn. So is da neigotische Bebauungsring in Coburg fia intanationoie
Fochkreis a mustaguitigs Ooschauungsobjekt worn, wei si vagleichboare
neigotische Ensembles in a soichan Gschlossnheit aa im Ursprungsland
Groußbritannien kaam findn lossn.

Coburg gheat zu de Orte vo Deitschland mit am bedeitsoman Bestond an
Jugendstilbautn. Dazua zejn insbsondare des Sunnahaus vo Otto Leheis aus'm Joar
1902, de Heilig-Kreiz-Schui am Schleifanger und des Ernst-Alexandrinen-Voiksbod
vo Max Böhme ausm Joa 1906, des Eichmüller’sche Haus in da Judngossn vo Paul
Schaarschmidt aus dem Joa 1903 und aa des Wohn- und Gschäftshaus in da
Bohhofsstroß 10/12 vo August Berger ausm Joa [[1910}}.

Da Hoafgartn, der zwischn Schlossplotz und Festungsbeag liegt, is 1680 duach
Herzog Albrecht ois groußa Herrngortn im niedaländischn Stil ooglegt worn. Sei
heitige Gstoit ois englischa Landschaftspark, mit a Vuizoi hoamischa wia aa
sejtna Baamoartn, kriagt er mit da Eaweitarung bis zua Veste 1857 unta Herzog
Ernst II.. Heit hot da Park aufgrund seina zentroin Log a wichtige
Eaholungsfunktion fia de Bevejkarung und is gleichzeitig de Frischluftschneisn
vo da Stod. Im Stil vo am Landschaftsgortn is aa da Friedhof am Glockenberg
gstoit worn. De Untane Onlog, a Greaonlog mitm aufglossna Salvatorfriedhof, de
bei da Einebnung vo de estlichn Woigräbn Onfong vom 18. Joahundat entstondn is,
vabindtn Hoafgortn mitm Roasngortn am Kongresshaus. Da Rosengortn woar oamoi de
außahoib vo da Stod liengde Zollbauanwiesn. Aufm Glände is 1929 de Deitsche
Roasnschau mit fost 200.000 Bsuachan vaonstoit worn. Da am End da ochtziga Joa
umgstoite Gortn hot unta ondam um 70 vaschiedene Sortn vo Roasn und Volieren fia
exotische Vegl. Außadem is im Roasngortn da Sinflutbrunn vom Coburga Kinstla
Ferdinand Lepcke aufgstejt. Weitare kloane Onlogn san de Josiasonlog am
Bürglaßschlößerl und aa a Weg entlong vo da Itz. In de aißan Stodtei san
insbsondare da Rückert-Park im Stodtei Neuses und aa da Schlosspark vom
Ketschendorfer Schloß und de Hans-Blümlein-OnlOg im Lehengrabn (Ortstei
Creidlitz) eawähnansweat.

Bedeitendsts Museum vo Coburg san de Kunstsommlunga vo da Veste Coburg,
heavoagonga aus de Sommlunga vo de Coburga Herzög. Kunst und Kunsthondweak aus
nein Joahundate kinnan duat bsichtigt wern. Es san unta ondam 26 Gmäjde vo Lucas
Cranach dem Älteren, a grouße Sommlung vo Ristunga, Kriagswoffn und Jogdwoffn
und aa a außagwöhnliche Glossommlung ausgstejt.

Des Natuakundemuseum geht aufs 1844 grindte „Herzogliche Kunst- und
Naturaliencabinet“ zruck und kriagt 1914 im Hoafgortn sei heitigs Domizil. Unta
ondam san auf 4800 m² Fläch Exponate zu de Themen Mineralogie, Geologie,
Paläontologie, Archäologie, Völkerkunde und Evolution ausgstejt.

No zum nenna san des Puppn-Museum nem da Ehrenburg mit a groußn Onzoi vo
Kinstlapuppn, des Friedrich-Rückert-Museum im Stodtei Neuses und aa des
Grabungsmuseum Kirchhof, was nem St. Moriz untam Ämtergebaide liegt und de
Ausgrobunga vo a ehemolign Benediktiner-Propstei mit Keramikgengständ zoagt. Im
Pavillon vom Kunstvaein Coburg am Hoafgortn findn seit 1986 Wexlausstellunga mit
Kunst aus da Gengwart stott. Da Kunstvaein is oana vo de ejdestn in Deitschland
und mit iwa 1300 Mitglieda da greßte in Bayern. Im Schloß Callenberg im Stodtei
Beiersdorf wern aa seit 1998 duach de „Sammlung Herzoglicher Kunstbesitz“
Mobiliar, Gemäjde, Porzellan und kunstgweabliche Gengständ aus via Joahundatn
zoagt. A außagwöhnlichs Uahnkabinett ko bsichtigt wern. Ab 2004 is da des
Deitsche Schützenmuseum beheimatet.

Nem Fuaßboi, was in 16 Vaeine onbotn werd, und mitm DVV Coburg seit 2007 wieda
in da Landesliga vatretn is, hot traditionej da Schiaßsport a bsundare Bedeitung
in Coburg. Do gibts via Vaeine. De Schützngsejschoft Coburg 1354 is mit a
Luftgwehrmonnschaft in da 1. Bundesliga vatretn und hot 2008 de deitsche
Moastaschaft gwunna. Zu de a bissal ungwöhnlichan Spoatoartn gheat da Gardetanz,
den de Tonzsportgarde Coburger Mohr e. V. seit vui Joa erfoigreich in gonz
Deitschland vatritt. Noch via Deitschn Moastatitln und via Obafränkischn-,
Fränkischn- und Siddeitschn Moastatitln vaonstoit de Tonzspoatgarde im Joa 2006
de Siddeitschn Moastaschoftn, olladings net in Coburg, sondan aufgrund vo da zu
kloana Angerspoathoi in Bayreuth. Vui Onhänga hot aa da HSC 2000 Coburg, dem sei
1. Herrnmonnschoft ab 2007 in da 2. Handball-Bundesliga spuit und bei seine
Hoamspui bei a maximaln Kapazität vo 1200 in da Angersporthoi praktisch allawei
ausvakafft is. Aa Orientierungslauf gwinnt in Coburg allawei mehr an Bedeitung,
so is 2005 easchtmois in Coburg a Deitsche Monnschoftsmoastaschoft und a
Bundesranglistnlauf ausgricht worn.

In Coburg findt oi Joa des greßte Samba-Festival außahoib vo Brasilien stott,
des seit 1992 alle Joa im Juli an drei Dog scho rund 200.000 Bsuacha ooziagt.
Iwa 80 Sambagruppn mit mehra ois 2200 Sambistas aus ocht Nationa sorng
beispuisweis vom 7. bis zum 9. Juli 2006 auf nein Bühnen in da Innastod fia
Stimmung. Im August findt aa aufm Schlossplotz oi Joa vo da HUK-COBURG gsponsate
„Open-Air-Sommer“ mit mehra Konzerte vo verschiedne Musikrichtunga, Gruppn und
Solistn stott. So tretn 2007 unta andam de Pop-Rock-Sängarin Pink und de
Reggae/Dancehall/Hip-Hop-Gruppe Seeed auf. Oba aa de Oper „De Zauberflöte“ werd
aufgfiaht. Danem is Coburg da Togungsort vom Coburger Convent (CC), vo am Vaband
vo Studentenverbindunga, de oi Joa zu Pfingstn eanan Kongress mit Togunga,
Festkommers, Facklzug und Spoatvaonstoitunga ausrichtn.

Mehrmois oi Joa wern klassische Konzerte in da St.-Moriz-Kira duachn Coburger
Bachchor vaonstoit. Außadem werd Ende Juli des Schloßplatzfest, des si ois
„Greßte Party in Nordbayern“ bezeichnt, zwischn Ehrenburg und Landestheater
gfeiat. Auf da Freifläch Anger findn im Friahjoa des Friahlingsfest und aa
Onfong August des Voglschiaßn (Schütznfest) stott. Des werd duach de
Schützngesejschoft Coburg 1354 e. V. vaonstoit und hot an houchn Bsuachagrad.
Nem dem Weihnachtsmoakt im Dezemba findn no weitare traditioneje Märkt stott. Da
Coburga Flohmoakt, der si zwoamoi im Joa iwas gsomte Innastodgebiet dastreckt,
dauat vom Somstogomd bis Sunnda. Easchtmois is im Joa 2006 da Coburga Kloßmoakt
vaaostoit. Außadem findn olle zwoa bis drei Joa de Johann-Strauß-Musiktage und
da Internationoie Gsangswettbewerb Alexander Girardi in Coburg stott. Domit
mecht de Stod an den Walzakenig eainnan, der 1887 Coburga Biarga worn is. De
letztn Musikdog san vom 19. Juni bis 2. Juli 2006 vaonstoit. Seit 2002 findt im
Juli auf da Veste aa de „Zeitreise“, oane da greßten deitschn „Living
History“-Vaonstoitunga, in Zammoabat mit de Kunstsommlunga stott. Mehr ois 100
Darsteja zoang thematisch Ausschnitte ausm Lem vagongna Zeitn mit historischa
Genauigkeit und eagänzn so des „Ausstellungstück“ Veste und de Exponate vo de
Kunstsammlunga und fuijn se mit Lem.

Coburg woar in da Vagongaheit robust gengiwa wirtschafdliche Schwankunga vom
Umlond. Obwoi de Stod joazehntelong duach de Zonenrandlog währnd da deitschn
Teilung benochteiligt gwen is, is sie heit oans vo de wirtschafdlichn Obazentren
in Nordbayern. Des hot de Stod vor oim ihra reichn Mischung vaschiedna
Betriebsgreßn aus untaschiedlichstn Branchen zum Vadonkn. Coburg is – vor oim
aufgrund da hoochn Gwerbesteiazohlunga vo da Vasicherungsgruppn HUK-Coburg –
gmessn an de Einnohma aus Gewerbe-, Grund- und Einkommenssteia pro Eihwohna oane
vo de drei reichstn Kommunen vo ganz Deitschland.

De foigndn Datn stomma aus de Industriekennzoin vom Kammerbeziak da IHK zu
Coburg und dem Bayerischen Landesamt fia Statistik mit am Stond 31. Dezemba 2002
beziehungsweis 30. Juni 2003:

Bekonntestes Untanehma und greßta Arbatgeba in Coburg is de Vasicherungsgruppn
HUK-Coburg. De uma 4600 vor Ort bschäftigtn Oogstejtn der seit 1950 in da Stod
onsässign Vasicharung san auf an Vawoitungskomplex in da Innenstod am Bohhof und
an zwoatn greßan auf da Bertelsdorfa Höhe an da Onschlussstej Coburg vo da A 73
vateit. Danem is des produziande Gweabe mit de im foigndn gnenntn greßtn
Untanehma s wichtigste Standbein vo da Wirtschafd in Coburg. Des Famijnuntanehma
Brose produziat seit 1919 in da Stod. Es is a bedeitenda Zualiefara fia de
Automobuilindustrie und hot vor Ort zirka 2500 Mitarbata, de in zwoa Werke
arbatn, de im Sidn vo da Stod lieng. De KAESER Kompressoren GmbH, 1919 vo Carl
Kaeser in Coburg grindt, ghert zu de fiahrndn Onbieta vo Kompressorn und
Produkte vo da Drucklufttechnik. Vo de insgsomt 3000 Bschäftigtn arbatn uma 1600
im Stodtei Neus. Stoak vatretn is in Coburg da Werkzeigmaschinenbau mit de
Firmen Waldrich Coburg, Kapp und Lasco. Im Groußwerkzeigmaschinabau is Woidrich
Coburg Hersteja vo Präzisionsbeoabeitungszentren und -maschina, hot iwa 620
Mitarbata und is 1920 vo Adolf Woidrich grindt worn. Dem sei Schwiagasohn
Bernhard Kapp legt 1953 den Grundstoa fia sei eigne Firma, de heit in Coburg mit
uma 500 Beschäftigte Schleifmaschina zua Woach- und Hoatfeinbearbatung vo
Vazahnunga und Profiln produziat. Lasco is scho 1863 ois Eisngiaßarei und
Maschinafabrik Langenstein & Schemann, Ernsthütte Coburg grindt worn und fertigt
mit 300 Mitarbata Fertigungsonlogn fia Umformaufgom. No a Schweapunkt is mit de
Firmen Gaudlitz, Hermann Koch und Ros de kunststoffvaarbatnde Industrie.
Gaudlitz is 1937 grindt worn und produziat heit mit zirka 400 Bschäftigtn
hoachpräzise Formteile aus duro- und thermoplastische Rohstoffe. Des Unternehma
Hermann Koch gibts seit 1914 in Coburg. Mit 280 Mitarbata wern
Kunststoffvapockunga entwicklt und heagstejt. De Firma Ros, 1926 grindt, is heit
mit rund 150 Bschäftigtn in Coburg im Formenbau und Spritzguss tätig und hot si
auf komplexe Bauteile fia de Automobui- und Elektroindustrie spezialisiat. Aa
des sejtne Handweak vo de Gebildsticker is in Coburg seit iwa 150 Joa vatretn.
De Firma Fahnen Koch GmbH Coburg, de 1857 vo Christian Heinrich Arnold grindt
worn is, zejt zu de ejdastn Fahnafabrikn in Eiropa. Des Famijnuntanehma featigt
heit no „hondgestickte“ Vaeinsfohna in Coburg. Des Unternehma umsponnt mit seine
zirka 30 Mitarbata den gsomtn Bereich vo da Textilveredlung in gstickta oda
druckta Form.

Joarelonge Auseinondasetzunga, Diskussiona und aa zwoa Biargaentscheide bringt a
im Noadn vo da Stod an da A 73 glengns, 17 Hektar groußes und easchlossnes
Gewerbegebiet, dem sei Fläch teis aus Lautertal eihgmoant worn is. De Stod plant
duat End vo de 1990a Joa a 48.000 m² groußes Einkaufs- und Freizeitzentrum mit
Vaonstoitungsarena fia iwa 5000 Leid, woduach vui Gschäftsleid vo da Innenstod a
Obwondarung vo de Kaifa an an Stodrond befiachtn. Deshoib kimmts im Joa 2000 zum
Biargaentscheid, bei dem mit a knoppn Meahrheit vo 27 Stimma Diffarenz geng den
Bebaungsplan entschiedn worn is. In de foigndn Joa werd de Bebauung vom Glände
nei plant, unta ondam mit a neien Multifunktionshoi. Bis Heabst 2006 san zeascht
a Filiale a Schnejimbisskettn, a Tankstej und a Autohaus realisiat. Weitare
Foch- und Einkaufsmärkte san im Novemba 2007 eaöffnet worn. Obwoi des
Gsomtprojekt – momentan san nua Einkaufs- und Fochmärkte ohne innenstodrelevants
Sortiment mit 14.000 m² Vakaufsfläch gnehmigt – net dem friahan vo 1999
entspricht, zeichnt si de Entwicklung weitgehnd nochm friahan Konzept ob, so a
baar Kritika. Sie seng do drin a dem Biargaentscheid entgenggsetzte Politik.

Im Heabst 2006 präsentiat da Untanehma Michael Stoschek mit ondane Coburga
Gschäftsleit des sejba entwicklte Neie Innenstodkonzept (NIK). Es siegt im
Wesntlichn vor, Coburg ois Kongressort attraktiva zu mocha. Dazua soin de plante
Multifunktionshoi stott auf da Lauterer Höhe aufm innenstodnohen Schützenanger
baut und a Dogungshotel earicht und aa des bstehnde Kongresshaus Rosengortn
ausbaut wern. Da Anger werd bishea ois Park- und Festplotz gnutzt und is mit a
Dreifoch-Turnhoi und aa Spoatonlogn bebaut. De Spoatstättn soin laut NIK in an
Noadn vo da Stod valegt wern. Kritika vom Konzept fiahtn unta ondam a hechhare
Lärmbelästigung, mehr Vakeah, a net ins historische Stodbuidl passnde Arena und
de weite Entfeanung vo da neien Spoatstättn zu de Schuin ois Haptargumente oo.
Im Dezemba 2006 woit da Stodrot zua Umsetzung vom NIK mit am Ratsbegehrn de
Biarga üba den Multifunktionshoin-Standort entscheidn lossn. Zeitgleich hom de
NIK-Initiatoan a Biargabegehrn mit gleichm Inhoit gstartet, worauf des
Ratsbegehrn zruckzong worn is. A baar Wochn vorm Biargaentscheid im Aprü 2007
stejn da Obabuagamoasta Norbert Kastner und de Coburga SPD eigne Planunga nomans
AHA-Konzept (AHA = Arena + Halle am Anger) voa. In dem Konzept woar plant, de
Multifunktionshoi auf de Lauterer Höhe zu baun, gleichzeitig oba a neie
Dreifochturnhoi mit kloanam Kuitua- und Kongresssoi und Hotel aufm Schützenanger
zum Earichtn. Da greßte Tei vo de Spoatstättn woar aufm Anger vabliem. Mit rund
52 Prozent vo de Stimma votian de Biarga beim Biargaentscheid fian Schützenanger
ois Stondort vo da Multifunktionshoi. Währnd de NIK-Initiatoan gmoant ham, doss
de Biarga mit eanam „Ja“ aa ihrn Wijn zua Umsetzung vo de restlichn NIK-Planunga
ausdrückn, muass iatz da Stodrot entscheidn, ob de Maßnohma ausgfiaht wern. Da
easchte Schritt woar im Oktoba 2007 de Ausschreibung vo am städtebaulichn
Wettbewerb „Coburgs neier Sidn“, dem sei Eagebnis Ende Aprü 2008 voagstejt worn
is. Im nächstn Schritt foigt a Realisarungswettbewerb.

Da öffntliche Leitnahvakeeh werd in Coburg duach de Vakeahsgmoaschoft Coburg
(VGC), an Zsammaschluss vo da SÜC Bus und Aquaria GmbH (SÜC) und vom
Omnibusverkehr Franken GmbH (OVF), betriemb. Im Stodgebiet gibts zehn
Stodbuslinien mit zsamma in ebba 100 Kilometan Strecknläng, de dogsÜba im
Hoibstundn-Takt betriem wern. Des Umlond werd mit ejf Linien bedient, de im
Reglfoi den Coburga Bohhof oolaffa. Zuasätzli existiat de Bahnstreckn Coburg–Bad
Rodach, a vo da Deitschen Bahn AG betriemne Nemboh, de olle zwoa Stundn vakeaht
(Kursbuchstrecke 831).

Zentroia Umsteigeplotz (ZUP) is seit Dezemba 2007 da Theataplotz. De
Rendezvouzhoitestej, de aa a Dynamisches Fahrgastinformationssystem erhoitn soi,
is fia ejf Busse ausglegt und werd nur vo Linien da SÜC oogfohrn. Im Heabst 2007
woar am Bohhof Baubeginn vom Zentraln Omnibusbohhof (ZOB) mit zwejf Hoiteplätz
und aa drei Woarteplätz. De Fertigstejung is fia Ende 2008 vorgseng. Dd wern vor
oim de Busse vom Omnibusverkehr Franken GmbH hoitn.

In da Vagongaheit hot da Schienenvakeah a greßare Bedeitung ghobt. So existiat
vo 1858 bis 1945 mit da Werrabahn vo Coburg üba Meiningen noch Eisenach a
duachgehnde Ost-West-Vabindung üba de thüringische Landesgrenz ummi mit 15
Zugvabindunga am Dog im Joar 1939. Zuasätzli woarns vo 1900 bis 1984 mit da
Itzgrundbahn a Nemboh noch Rossach und aa vo 1901 bis 1945 de duachgehnde
Steinachtalbahn üba Ebersdorf–Sonnefeld–Fürth am Berg (bis 1975) noch Neustod
bei Coburg. Seit 1945 werd da öffentliche Personafernvakeah nur no üba de
Eisnbohstreckn noch Lichtenfels obgwicklt. Aufm Streckntei vo da Werraboh und da
Fortsetzung, da Bahnstreckn Coburg–Sonneberg, vakeahn obwexlnd olle zwoa Stundn
Regionoibohna und Regionoiexpresszüg vo da Deitschen Bahn AG (Kursbuchstrecke
820). De foahrn in da Regl üba Bamberg noch Niamberg, ondanfois muass ma in
Lichtenfels in RB-und RE-Vabindunga noch Bayreith, Hof, Saalfeld bzw. Wiazburg
oda in de Züg vo da ICE-Linie noch Minga bzw. Berlin umsteing. Es is olladings
im Joar 2008 unkloar, in wejchm Umfong da Bohhof – insbsondare duachn Onschluss
an de Neibaustreckn – neie Zugvabindunga eahoitn werd. Im Joar 2006 woarn noch
Auskunft vo da Bundesregierung nein ICE-Zugpaare pro Dog mit Hoit in Coburg
vorgseng. Des Vakeahsministerium hot im Meaz 2008 den Haptgschäftsfiahran vo da
IHK zu Coburg und da IHK Sidthüringen in am Schreibn mitteit, doss de
Inbetriebnohme vo da Neibaustreckn Ende 2017 vorgseng woar.

Des Stodzentrum is zum groußn Tei a Fuaßgängazone. Fia den innastädtischn
Stroßnvakeah gibts zentrumsnoh de Parkhaisa Mauer, Post und Zinkenwehr und aa
zum kostnlosn Parkn, sofern koane Vaonstoitunga drauf stottfindn, den
Grooßparkplotz Anger und a baar kleanare Parkplätz. Rodwege san in Coburg kaum
vorhondn. Da Fernstroßnvakeah werd prägt duach de B , de ois Noad-Sid-Achse den
Nürnberga Raum mit Thüringen und de Bundesstroß B , de ois West-Ost-Achse
Schweinfurt mit Tschechien vabindt. Währnd easchtare de Stod parallej
duachqueat, tangiat de B 303 nur den Stodkern. Aufgrund vo da Grenzlog wiar dies
bis 1990 ausreiched, do kaum Duachgongsvakeah zu bewejtign gwen is. Seitdem ham
de Vakeahsströme duach Coburg stoak zuagnumma, wesweng im Rohma vom
Verkehrsprojekt Deitsche Einheit de Valängarung vo da A 73 Niamberg-Lichtenfels
iwa Coburg noch Suhl bschlossn worn is. Da Obschnitt zwischn Ebersdorf-Rödental
iwa Coburg noch Eisfeld is scho in Betrieb, de duachgehnde Befoahrboakeit soi
obm 5. Septemba 2008 megli sei.

Da Verkehrslandeplatz Coburg-Brandensteinsebene (ICAO-Code: EDQC) is ois
Flugstitzpunkt Coburg im Joar 1913 eaefnnet worn. Er is im Eigntum vo da Stod.
Betreibaschoft und Hoitaschoft lieng seit 2001 beim Aero Club Coburg e. V. Des
Weitan existiat im Sidn vo Coburg da Sondalondeplotz Coburg-Steinrücken
(ICAO-Code: EDQY). Er hot a Gras-Londepiste mit a Läng vo 700 m und a
Trogfähigkeit vo bis zu zwoa Tonnen. Bsitza und Betreiba vom Flugplotz aufm
Steinrücken is de Flugtechnische Arbatsgmoaschoft Coburg e. V. Wei ma in Zukunft
vo eiropäischn Sichaheitsvoaschriftn zum Startn und Landn vo Flugzeig mit am
maximaln Gewicht vo 5,7 Tonnen ausgeht, unta dena de Brandensteinsebene nimma
betriem wern kinnad, werd a Aus- oda Neibau vo am Vakeahslondeplotz ongstrebt.
Im Feba 2007 is deshoib a Raumordnungsverfahren eigleit worn. De nächstgreßan
intanationoin Flughäfn san in Niamberg im Sidn und Erfurt im Noadn, oi zwoa uma
90 km vo Coburg entfeant.

De Landesbibliothek Coburg is 1919 in da Nochfoige vo da seit 1547 bstehndn Hof-
und Stootsbibliothek vom Herzogtum Sachsen-Coburg grindt und in Schloß Ehrenburg
untabrocht worn. Es is a wissnschoftliche Regionoibibliothek mit üba 400.000
Bände, wovo uma 85.000 Bände zum Oidbestond vom 17. bis 19. Joarhundat ghern.
Danem gibts in da Herrngasse de Stodbiacharei, hervorganga aus da
Voiksbibliothek vom Coburga Kunst- und Gewerbevaein vo 1874. Im Stootsarchiv,
wos im Zeughaus sein Sitz hot , san üba 300.000 Archivalieneinheitn üba Coburg
und den Landgreis und aa den Freistoot und des Herzogtum Sachsen-Coburg und sei
Vorlaifa glogat. Zuasätzli san im Stodarchiv in da Steingasse 18.000
Aktneinheitn bis ins 13. Joarhundat reichnd, vorhndn.

De Hochschui Coburg is in ihra heitign Form 1971 entstondn. Sie fiaht de
Tradition auf de Hondweakaschui zruck, de 1812 duach den herzoglich-sächsischn
Architektn Friedrich Streib in Coburg grindt worn is. Ende vo de 1950a is de
domolige Ingenieurschui fia Hoch- und Tiefbau duach de zwoa neien Abteilunga
Maschinenbau und Elektrotechnik zum Polytechnikum erweitat worn. Des heitige
Fächaangebot is sehr vuiseitig und umfosst de via Bereiche Technik,
Bauen/Gestalten/Design, Wirtschoft und Sozialwesn. 2006 woarn uma 3000 Studentn
an da Fachhochschui eihgschriem. Da Campus liegt üba da Stod auf am Beag gengüba
vo da Veste Coburg. 1894 is mitm Technischn Vaein, der si spada in
„Landsmannschaft Franco-Borussia zu Coburg“ umgmemmt hot, de easchte Coburga
Studentenverbindung grindt worn. Ihr foing de Technische Vaeinigung Coburgia, de
Oide Brünner Burschenschaft Suevia, de Katholische Studentnvabindung Thuringia
und de Ingenieur-Vabindung Hildburgia. De Fachhochschui Schloß Hohenfels, a
stootli onerkonnte private Hochschui fia Fachtherapien im Gsundheitswesn, is
2004 vom Klinikum Coburg und da Medau-Schui, untastitzt vo da FH Coburg, grindt
worn. An da Hochschui kinnan seit 2005 de Bachelorstudiengänge Physiotherapie
und Logopädie studiat wern.

Aufgrund seina Funktion ois Oberzentrum gibts in Coburg fia uma 11.000
Schuikinda 25 öffntliche und 16 private Schuin. De Stod bezeichnt si sejba aa
ois Schuistod. So san fia de Stod und des Umlond via Gymnasien vorhondn. Des san
in da Innenstod des Albertinum, a musischs und sprochlichs Gymnasium, und mit
400-jähriga Tradition des Casimirianum, a humanistischs, neisprochlichs und
eiropäischs Gymnasium. Am Glockenberg lieng de zwoa ondan Schuin, des
Alexandrinum, a natuawissnschoftli-technologischs, sprochlichs und aa
wirtschofts- und sozialwissnschoftlichs Gymnasium und vom Ernestinum (gegr.
1848), a mathematisch-natuawissnschoftlichs, wirtschoftswissnschoftlichs und
eiropäischs Gymnasium. Nem da Regiomontanus-Schui, a Stootlichn Fachobaschui und
Berufsobaschui, san in da Stod aa zwoa Berufsschuin, dreizehn Berufsfachschuin
(fia Wirtschoft, Hauswirtschaft, Kindapflege, Krankn- und Kindakranknpflege), a
Landwirtschoftsschui und a Wirtschoftsschui oogsiedlt. Zwoa Realschuin und aa
zwejf Grund- und Hauptschuin rundn des Ongebot stootlicha Schuin ob. Schuin mit
privata Trägaschoft san de Medau-Schui, a Fachschui fia Gymnastik,
Physiotherapie und Logopädie, de Rudolf-Steiner-Schui, a Waldorfschui, und aa de
ASCO Sprochnschui Coburg (stootli onerkonnte Berufsfachschui fia
Fremdsprochnberufe) und de Musischui. Außadem untahoitn de Stod und da Landgreis
a Voikshochschui. De „Sing- und Musischui im Landgreis Coburg“ is aufgrund
unzureichenda finanzieja Mittl obgschofft worn.

Zu de Persönlichkeitn, de mit Coburg in Vabindung brocht wern, zejt Martin
Luther, der im Joar 1530 a halbats Joar auf da Vestn vaweijt is, weil a am
Reichsdog in Augschburg weng da üba eam vahängtn Acht net teilnehma kinna hot.
Weitahin is insbsondare da Dichta, Übasetza und Orientalist Friedrich Rückert
erwähnanswert, der vo 1848 bis zu seim Doad im Joar 1866 im Coburga Stodtei
Neuses glebt und dort sei Grob gfundn hot. Aa da Kapellmoasta und Komponist
Johann Strauß (Sohn), der 1887 Biarga vo Coburg worn is, is mitm Nama vo da Stod
eng vabundn.

Coburg is aa da Nam vo vui Orte in da „Neien Welt“, de in da Mehrheit vo
Auswondara aus da Region gromdt worn san (schaug aa: Coburg (Begriffsklearung)).

De Coburg-Insel liegt in da Baffin Bay im Territorium Nunavut im neadlichn
Kanada; sie is nochm deitschn Prinz Leopold vo Sachsen-Coburg benennt, der mit
Prinzessin Charlotte, da Tochta vom Kini Georg IV. vo England vaheirat gwen is.

Unta dem Nama „Coburg“ fahrn vaschiedne Schiff. Es woarn unta ondam a Postdompfa
vom Norddeitschn Lloyd, der 1910 sei Jungfernreise ghabt hot und 1917 vo da
brasilianischn Regierung beschlagnohmt worn is. Ob 1938 hoaßn a Motorschiff vom
Norddeitschn Lloyd und a Fischtrawler aus Geestemünde „Coburg“. Im Zwoatn
Wejikriag is da Trawler zua Wettabeobochtung eihgsetzt worn und geht 1944 im
Packeis valorn. Des Motorschiff vasenkt si sejba 1941 im Indischen Ozean. Ob
1953 trogt a Motorschiff (ex MS „Hamburg“) da Hapag, da easchte
Nochkriagsneibau, den Nama vo da Stod. Untam Nama „Coburg“ foaht drüba hinaus vo
1968 bis 1991 bei da Bundesmarine a Versorgungsschiff (A1412) da
Lüneburg-Klasse, aa Trossschiff ghoaßn.

1968 und 1981 is Coburg Patnstod vo a Boeing 737 vo da Lufthansa. Seit 1994
fliagt bei da Lufthansa unta da Registriernumma D-AIRD a Airbus A321-131, der
aufn Nama „Coburg“ dafft worn is.

A Triebzug da Baureihe 411 (1115) vo da Deitschen Bahn trogt seit 2003 den Nama
vo da Stod.

Da Komponist Johann Michael Haydn widmet dem Prinzn Friedrich Josias vo
Sachsen-Coburg-Saalfeld an Präsentiermarsch, da heit unta dem Nama
Coburger-Marsch bekonnt is.

Bis zirka 1990 woar in da Nechn vo Coburg aufm zua Gmoa Lautertal ghearign
Lauterberg a Sender fia des DECCA-Funknavigationssystem. Aufm Stodgebiet is da
Sender Coburg-Eckardtsberg vom Bayerischen Rundfunk.



https://bar.wikipedia.org/wiki/Cherokee_(Sproch)

Cherokee (ᏣᎳᎩ "Tsalagi"), aa tscherokesisch, is de Sproch vom Cherokee-Voik und
wead no vo bis zu 22.000 Menschn gredd. Cherokee gheat zua irokesischen
Sprochfamilie und bleibt de oanzige Sproch vo da südirokesischen Gruppm, wo no
gredd wead. De uaspringliche Oagnbezeichnung vo dera Sproch wor Aniyunwiya, da
heitige Nama Tsalagi is vom englischen Begriff Cherokee obgleitet worn.

S Cherokee hod an oanzign Labialn Konsonantn, s "m", wo relativ nei in da Sproch
is, es sei denn ma zejt s Cherokee "w" aa zu de labialn anstott zu de velaren
Konsonanten. De Sproch hod aa koa "p" und "b". Im Foi vo "p", wead des oft duach
"qu" easetzt, wia zum Beispü im Nama vo da Cherokee-Wikipedia, wo
"Wi-gi-que-di-ya" hoasst.

Es gibt sechs kuaze Vokale und sechs lange Vokale im Cherokee. Wia in oin
Irokesn-Sprochn schliasst des oan nasalen Vokal ein. Im Cherokee is da nasale
Vokal a Schwa-Laut. Moastns weada ois v gschriem und ois [ɜ] ausgsprochn. Des
kling ähnlich wea s franzesische un. Vokale kenna kuaz oda lang sein.

Cherokee is wia vui indianische Sprochn polysynthetisch aufbaut, des hoasst dass
vui Morpheme zammabaut wean kenna, um a oanzlnas Wort z buidn, des nacha sea
lang sein ko. Cherokee Verben, de wichtigste Wortgruppm in dera Sproch, miassn
im Minimum a Prefix (Pronomen), a Verb-Wuazl und an Aspekt-Suffix und an
Modus-Suffix hom. Beispuisweis, hod de Verbform ge:ga, "I geh" jeds vo dena
Element:

Des Foigende is a Konjagation vom Verb "gehn". Es wead dabei ned zwischn Dual
und Plural ind da drittn Person untaschiedn.

De Iwasetzung vawendd de Verbvalafsform ("etz duata geh"). Im Cherokee is de
Valafsform ("I dua geh", engl. "I am going") no haifiga wiar im Boarischn oda
Englischn.

De Ausdrick gegoi, hegoi, egoi bedeitn jeweis "I geh oft", "du gehst oft", und
"er geht oft".

Cherokee is noch da Sprochtypologie a SVO-Sproch (Subjekt-Verb-Objekt); des
hoasst Subjekt, Verb und Objekt stengan im Normeifoi in dera Reihnfoig.
Negationa ham a vaschiedane Ordnung. Adjektive kema voa Substantive, wia im
Boarischn. Demonstrativpronomen, so wia nasgi ("des") oda hia ("des"), kema am
Ofang vo Nominalphrasn. A Relativsotz foigt af a Nominalphrasn. Adverbien kema
voa de Verben, wo se modifizian. Zum Beispui, "Se redd laut" ist asdaya gawoniha
(weatlich, "laut se redd").

Cherokee hod drei Haptdialekte. Da "Untare Dialekt" (Lower Dialect) is um 1900
ausglescht worn. Da "Middlare oda Kituhwa-Dialekt" wead vo de estlichn Bande
gredd und in da Qualla Region. Da "Westliche oda Otali-Dialekt" (Overhill
Dialekt) wead z Oklahoma gredd. Da westliche Dialekt hod gschetzte 9000 Sprecha.
Da untare Dialekt, wo vo de Bewohna on da Grenz vo South Carolina und Georgia
gredd wead, hod s r ois Liquidn im Bestand, wehrend da zeitgenessische Kituhwa-
oda Ani-Kituwah-Dialekt, wo in North Carolina gredd wead und da westliche
Dialekt s l ois Liquidn hom. Deshoib wead do s Wort "Cherokee" zu Tsalagi
(Cha-la-gee oda Cha-la-g ausgsprochn).

Cherokee wead in ana oagnen Suibmschrift gschriem, wo vo am Indiana Sequoyah
(alias Guest oda George Gist) entwicklt worn is. A poar Buachstobm san ähnlich
wia lateinische Buachstobm oda arabische Ziffan, de Bedeitungen san owa
unabhängig davo.

Eascht neiadings, seits de Cherokee-Schriftzeichn aa in Unicode gibt, ealebt de
Cherokee-Sproch im Internet a Renaissance. Zum Beispui is des ganze Neie
Testament in da Cherokee-Schrift im Netz und es gibt aa a Cherokee-Wikipedia.

Joseph L. Erb und Roy Boney, Jr. vo da Cherokee Nation ham a iPhone-Applikation
fia de Cherokee-Sproch programmiat und san dabei a soziales Netzweak und
Video-Spui fia de Cherokee-Sproch z entwickln.



https://bar.wikipedia.org/wiki/Carlos_Santana

Da Carlos Santana, dea wos 1947 im mexikanischn Jalisco afd Wöd kemma is, is a
Musika und Gitarrist, da Wegbereita vum Latin Rock und ana vo de bekaunntestn
und einflussreichstn Rockmusika iwahaupt, dea wos mittlaweile guade 85 Miljonen
CDs unta de Leid brocht hod.

Scho mit via Joa hot eam sei Vota s'Geingspüün gleant. Da Carlos Santana hot si
oba ois Ochtjaarigha, wia da Rock'n'Roi aufkemma is, entschieden, mitm
Gitarrnlerna zum ofaunga. Daun is de Familie noch Tijuana zong, wo a in Klubs vü
dazualerna hot kina.

A poa Joa späda san seine Leid weidazong noch San Francisco und ea is daun aa
nochikemma. 1966 hod a mit Gleichgsinnte de Santana Blues Band ins Lem gruafa,
wos de Gebuatsstunda vum Latin Rock woa. De Klaungmischung vu Blues, Rock'n'Roi
und lateinamerikanischn Rhütmen is bis heit anzigoatig. 1969 nemman de Leid de
LP Santana auf, de wos duachs Woodstock-Festival wödweit bekaunnt woan is. Des
Album woa zwoa zwa Joa in de Top-Fümf vu da amerikanischn Vakaufslistn,
Spitznreita woas oba trotzdem nia. Genauso net gaunz auffe kemma san de easchtn
Singls Jingo und Evil Ways.

Mittlaweile is de Gruppm, de am Aufaung fümf Leid ghobt hot, af sechsi augwochsn
gwen. Zu siebt woans daun schau beim zweitn Album, Abraxas, im 70a-Joa. Des
Album is Numma ans woan, de drei Singls Samba pa' Ti, Oye Como Va und Black
Magic Woman oba net, obwoi olle unta de easchtn Zehn kemma san. Noch da Tuanee
zu Santana III ,im drittn Album, hom si de Leid 1971 gtrennt. Da Carlos Santana
hod se de Rechte afn Bandnaumen ghoidn und in de Foigejoare mit vü aundare Leid
und aa allanig einige Plottn eigspüüt. Außadem hod ea aa bei aundare Bands
mitghoifn.

1999 daun is des große Comeback vu da Band gwesn. S'Album Supernatural is
wödweid a Erfoig gwesn und hot mit nei Grämmys in am Joa an neichn Rekoad
aufgstööd. A Riesnhaufn vu aundare bekaunnte Musika hom si de Ehre gem und haum
auf dem Album mitgspüüd wia zum Beispü da Eric Cläptn, Maná, Wyclef Jean und da
Rob Thomas. Mit letzarem hod ea mit da Single Smooth dreißg Joa noch seina
easchtn Single s'easchte Moi an Numma-Ans-Hit in de USA ghobt, wos aa a Rekoad
is. Beim 2002ra-Album Shaman und 2005a-Album All That I Am haum wieda vü
berühmte Leid mitgsunga wia Dido und Seal beziahungsweise da Steven Tyler, Kirk
Hammett und de Märy J. Blidge.

Sei Bua, da Salvador Santana is aa a Musika, dea in Stil vu seim Votan im Hiphop
und a im Dschäss aunnähat.

Da Carlos Santana is a Produkt vu seina Zeit. In de 70a-Joa woan vü junge Leid
auf spiritualla Suach noch se sööba. So hod si aa da Santana ob und zua am
indischn Guru augschlossn. Auf da Suach nochse sööba hot ea sei Lebmsmotto
gfundn des wos haaßt: Mia hant olle ans. Aufaung vu de 90a-Joa is ea bei ana
kristlichn Gmeinde aktiv woan.

Schau joazehntelaung is ea aa sozial aktiv und hot in de 90a d'Milagro
Faundäischn ggründet, de wos se fia Bildung aa fia sozial benochteiligte Leid
stoak mocht. Des Angaschmau is mit vü Ehrungen aunerkaunnt woan und seit 1987 is
de 6. Juni in San Francisco da Santana-Tog.



https://bar.wikipedia.org/wiki/Calakmul

Calakmul, aa Kalakmul woa da greßte Schtodschtoot in da Maya-Klassik. Dea
Schtodschtoot hod se foßt 200 Joa an Zwoakaumpf, vo umma 546 bis 736, mid da
zwoatn Groußmocht, da Stod Tik`al im Mayatiaflaund glifat. Aufengli woa Tik`al
zentreumexicanisch ausgricht. Und Calakmul , des nuadliga gleng is, hod se in da
Tradizion vo da ödan Miradoa-Kuitua gfüd. Und de Gegnsätz haum se afs gaunze
Peten ausgwiakt und olle Schtäd haum drunta glittn. Noch 736 is de Mocht vo
Calakmul gschwundn und so noch und noch hom se ned nua de Vabündetn, sondan a de
untagemna Schtäd söbstschtendi gmocht. Calakmul is za an Schtodschoot gschrumpft
und 899 oda 909 woas a do mid da Schtod vuabei. De Gegand is zwoa nu weida
bsiedlt gwest, owa des woan nua mea Weila mid an Bruchteu vo de frian Leid.

De Dynastie da Heascha vo Calakmul is aus da umma 130 km nuadöstli ligandn Stod
Dzibanche in da Rio Bec-Region heakema. De woa a nu weid schpoda im
Calakmulimperium a wichtis Zentrum. Se haum se de Kaan (Schlaungkopf) Dynastie
ghoassn.

Calakmul bedeit, de Schtod mid de zwoa gegniwaligandn Pyramidn. Söwa haums owa
eana Zentrum Ox Te `Tuun (Da Oat mid de drei Schtona) gnennd. Und De Stod söwa
liegd af oan 35 m hochn Koikschtoaplato und ned weid weg vo an großn Sumpfgbiat.
Des woa im Karstgbiat a grossa Vuateu fia de Wossavasuagung. De Stod in ira
Bliahzeit hod af eppa 70 km² Ausbroatung, iwa 70.000 Eiwohna? ghobt. Und se wiad
mid ire eignan eppa 20 Schtäd (Nachtun, Uxul...), ohn de tributpflichtign oda
vabündtn Städt eppa 1.750.000 Eiwohna ghobd hom.

Dea is gach gaunga. Vamuatli woa de Metropoi Tik`al scho gschwecht und hod ned
vü dagegn mocha kena. Da Haundl mid Zentreumexico hod nohlossn und de
Untaschtitzung vo Teotihuacan is ausblim.

546 woans scho so Machti, das da Kini vo Calacmul Tuun K`ab Hix, den Kini Aj
Wosal vo Naranjo eigsezt hod. Des woa a Nochboastod vo Caracol und de is domos
nu untam Eifluss vo Tikal gschtaundn.

In Naranjo, im Siidostn is da Kini Aj Wosal vaschtuam. Da neiche Heascha woit se
aus da Umoamung vo Calakmul lösn.

Anige Joah wos daun in Naranjo finsta. Owa 680 hod Naranjo se aun Caracol
grecht. Se hom eanan Heascha vatriebm. Weu des owa in Calakmul afzoacht woan is,
kau des fia de vo Naranjo ned guad ausgaunga sei. Den za söwn Zeit hod de
Bauarei in Naranjo gaunz afghead.

Zweng da Eaowarung oda Beschtrofung vo Städt, hod ma scho nu Kriag gfiad. Owa
nochn Sieg gegn Tik`al 562 hod fia de Moastn scho des Audrohn vo an Kriagszug
gnügd um unta de Owaheaschoft vo Calakmul zschlipfm.

Eignoatigaweis hod ma Tikal 662 bsiegt und an vo Calakmul eigseztn Heascha
(Viechaschedl?) eigsezt. Owa iagandwie hod se de Stod sei Unobhengigkeit dahoidn
kena. De Owaschicht in dera Stod woa gschpoitn. Mera Famülin hom se mid de
neichn Herrn ogfundn. De Meran hom owa da oidn Dynastie de Treu ghoidn. 684 hom
se de Leid, de fia Calakmul woan, in Dos Pilas nidaglossn. Obs vatriem wuan san
und fliehn hom miassn, woas ma heid neamma. De Auswaundara hom de söwe
Naumansglyphn vawendt und a mid da Hüf vo Calakmul, Tikal za eaowan vasuacht.



https://bar.wikipedia.org/wiki/Buffalo

Buffalo (Spitznam: Queen City of the Lakes) is mit uma 261.000 Eihwohna (2010)
de zwoatgresste Stod vum Bundesstoot New York in de Vaoanigtn Stootn. De
Metropoinregion Buffalo-Niagara hod a Gsamtbevejkarung vo 1,1 Millionen. Buffalo
liegt im Erie County an da Nordostspitzn vum Eriesee, ned weit vo de Niagarafoi
weg, und is heit a moderne Industrie- und Hafnstod.

Buffalo is um 1789 ois kloana Handlsplotz am Buffalo Creek (da untare Tei hoasst
Buffalo River) grindt worn. Nach da Eaeffnung vum Erie Kanal 1825 is Buffalo
schnej gwochsn und a wichtige Eisnbahnstation worn. Um 1900 wor Buffalo de
achtgresste Stod vo de Vaeinigtn Staatn und da wichtigste Stoihindustriestandort
vo da ganzn Wejd. Heit is nua no af'n 46. Platz und hod weniga Einwohna wia
domois. De Ändarung vo de Vakeahsweg af de Groussn See, zum Beispui durch de
Eaeffnung vum Sankt-Lorenz-Seeweg (englisch: Saint Lawrence Seaway), und de
Abwandarung vo da Stoihindustrie worn de wichtigstn Faktorn fir den Niedagang.

Im boarischn Sprochram is Buffalo woascheinli vuin duach des Gedicht John
Maynard vom Theodor Fontane bekannt. De Gedichtzein „…und no (x) Minutn bis
Buffalo…“ is zum gfliagltn Woat worn. 1997 is in Buffalo a Bronzetofe afgstejd
worn, de wo an dees Gedicht eainnat.

Buffalo liegt am estlichn End vum Eriesee, gegniba vo da kanadischn Stod Fort
Erie, Ontario, am Ofang vum Niagara River, vo dem da See entwassad wead und dea
wo af Noran zum Ontariosee fliasst.

Noch de Ogobm vom United States Census Bureau hod de Stod a Flächn vo 136,0 km²,
davo entfoin 105,2 km² af Land und 30,8 km² (= 22,66 %) af Gwassa.

In da Region heascht a feichts Kontinentalklima, wos oba duach de Groussn Seen a
Seeklima-Komponentn hod. De Ibagangszeidn zwischn Summa und Winta san in Buffalo
so ziemli kuaz.

Noch da American Planning Association is da Stodtei Elmwood Village in Buffalo
ois drittbesta Stodtei vo de Vaoanigtn Stootn eingstuaft.

Seitn Ofang vom 21. Joarhundat hod si Buffalo imma meah zua an Bioinformatik-
und Genforschungszentrum entwicklt. De Foaschung wead mit Huif vo da University
at Buffalo und am Roswell Park Cancer Institute betriem.



https://bar.wikipedia.org/wiki/Boud_Gaschtein

Boud Gaschtein oda Boud (amtli: Bad Gastein) is a Gmoa im Pongau in Soizburga
Laund. Sie liegt im Gaschteina Toi, in da sognenntn Gaschtein, am Fuass vom
Graukoge, umgem vom Nazioneipark Houche Tauan.

De Gmoa lig im Siidn vo da Gaschtein, im Pongau, im Soizburga Laund. Da Ort lig
auf da Seehächn vo 840 bis 1200 m. i. A.

A Bsunderhait is d' Loug vom Zentrum, des an d' Stailhäng umern Wossafoi
entstondn is und se durch ser staile und enge Gossn kennzoachnt. An d' Klippm
sand blotzsporat Hochhaiser darichtt woun, de an Haiser in ner Stoud darinnand.
Da Hächnunterschiad vom Ort betroug im Mittl za. 80 m. Desweng iss mäglich, im
Ortskern in da Parkgarage, 11 Stockwerk mi'm Lift auffezforn, um donn waidgehat
aufstiagsfrai zan Bohhofsglände z'kemma. Aufgrund vom Daschainungsbijdl weascht
Gaschtein efteramoi aa ois „Monaco vo d' Oipm“ bezaichnd.

Scho im Middloita houd se d' Kund vo da Hailkrouft vo de Gaschteina Thermen
vabraitt. Trotz da domoiing primitivm Boudmäglichkaitn und Unterkinft homd
Firschtn und hächerne Herrn vo gaistlichm Stond waide und beschwerliche Roasn
zua d' Thermalquejn auf si gnumman. s Thermalwosser is in offane Hoizrinna vo d'
Quejn zua d' Gosthaiser gloatt woun, spader in hoizane Brunnenrärdln. Ins
benochborte Hofgoschdei iss Hailwosser mittls Fassen und Pferdlgsponna broucht
woun, bevur 1830 a Thermalwosserloatung baut woun is.

1865 is d' Gaschteina Konvenzion zwischn Breissn und Estaraich gschlossn woun,
de d' Vawoitung vo Schleswig-Hoistoa regln hätt soin.

Im Ortstoae Beck'stoa ling d' Zentren vom Goidbergbau in d' Houchn Tauern.
Wichtigster Goidlifarant is z'oie Zaidn da Roudhausberg gwen. Im Jou 1557 is aus
Gaschtein und Rauris 830 kg Goid und s droifouche an Sijwer in soizburgarischn
Sijwerhondl (Okaffsmonopol vom Londesherrn) aiglifeascht woun. Da Bergbau auf
Edlmetoi is 1616 vastoutlicht woun. De ob donn ois „ärarisch“ bezoachnate
Betriabsperiodn houd bis 1865/1868 odaueascht.

Nouch da Stijlegung durch'n Stout homd Privatinvestorn an Bergbau iwanumma und
homd d' „Erscht Gwerkschoft Roudhausberg“ grindt. Si houd bis 1904/1905
daueascht. Donn houd se da Tunnejbauer Ing. Dr. Karl Imhof firn Bergbau
intressirt und houd im schwaizer Tabakproduzentn Mayer Fritz an Finanzirer
gfundn ghob und houd d' Zwoate Gsejschoft Roudhausberg ins Lem gruaffm. D'
wirtschouftlichn Erfoige sand gring gwen. Vo 1926 bis in Herest 1937 aichi houd
da Produkzionsbetriab gruat. Nouch am kurschzn Angagement vom englischn Edron
Trust, houd d' deitsche Bergbaufirma Preußag an Bergbau waidergirt, houd ower
koane Erfoige dazijt, des houd ower zur Entstehung vomheitingHailstoin gfirt.
Haid darinnaschts Beck'stoaner Montanmuseum und da Varai „Via aurea“ an d'
Vagonganhait.

Nouch'm End vom Zwoatn Wejdkriag 1945 is in Gaschtein aus requirirte Hotejs a
DP-Loger fir jidische und sognonnte „Displaced Persons“ aigrichtt woun, vo dem
d' moastn aus'm DP-Loger Emsee nouch Goschdei valeg woun sand. As Loger, in dem
zaidwais bis za 1.300 Laid gleb homd, is im Märschz 1946 aufgläst woun.

Da Ort houd in d' letztn Jouhundeascht Wijdboud, Wildboud bzw. Wijdboud
Gaschtein ghoassn. Bai da Aifirung vo da politischn Gmoa in da Mittn vom 19.
Jouhundeascht is d' Bezaichnung Wijdboud-Beck'stoa offiziell gwen.



https://bar.wikipedia.org/wiki/Boischp%C3%BC_in_Mesoamerica

Untam Boischpü in Mesoamerica oda Ballspiele in Mesoamerica vastähd ma Boispü in
präkolumbischa Zeid in Mesoamerica, des wos sowoi a Spü wia aa a Ritual gwest
woa.

Agfaungt hods mid de Boischpü bei de Olmekn. De woan de Easchtn bei de ma
Gummiboi gfundn hod. Boigschpü hods vom Nuadn Mexikos bis owi noch San Salvador
gebn. Es hod owa ned oa oanzige Boischpüoat gem, mid ana gütign Regl. De
Plotzgräss und Schpüfödbroadn und Läng hom beispüswoas variiat. Af Büdln siagt
ma, daß a vaschiedane Spüoatn gem hod. Ma hod bei aundane Variantn in Boi aq mid
Schläga oda Stecka gschpüd. Ma wiads za Untahoitung, iwa schpoatlige Wettbweab
bis zu de rituön Boischpü gschpüt hom. De Rituön san stoak mid eanana Religion
vabundn gwest. Se hom a Gschicht vo eanane Gedda nochgschpüd und moast an
tedligs End gnumma .

De Easchtn Boin san vamuatli eppa vua 3400 Joa vo de Olmekn augfeatigt wuan. De
Boin san aus grunnanan Latexsoft fodnfuamig zu ana Kugl gwicklt wuan. De Boi
hods in mearan Greßn gem. Gfundn hod mas vom Umfaung vo ona Haundspaun bis za da
Größ wia heidige Medizinboan mit Gwichta bis eppa 8 Kilo. Weu ma ned aunimmt das
de Kloanan zan Übn woan, muass alloani zwegn de untaschiadlige Boigressn a
vaschiadene Schpüoatn gem hom. Und vo Mayalegendn woaß ma, daß de bessan Schpüla
olle an eignan Boi ghobd hom.

Da Jugo, weu ea an Joch ehnli schaugd. Mid de hom se de Schpüla eanane Hüftn
gschizt. De woan vamuatli aus an Leda. De san owa Olle varott und dahea hod ma
nua mea de schtoanan Modö auf de des Jugoleda aufzogn und in de Fuam brocht wuan
is. Mid de Palmas homs eanane Schinboana und a in Rist gschizt. Af de Knia und
Untaoam woans a gschizt. Da hods owa vaschidane Modö gem, kennt sei das des
Bandln woan in Dene Gummiwiascht eigowad woan. Owa a des Popschal (Gsäß) hod
gschizt sei kena.

Es hom owa a Weiwaleid gschpüt, in Yaxchillan san obüdlde Schpülarinnan zoagt,
vamuatli ned rituö, eha spuatli. In Teotihuacan hod ma Waundbüda gfundn wo die
Schpüla mid an viaeckign netzbspauntn Schläga gschpüd hom, wia heid beim Tennis
oda Fedaboi.

Auf Büdln in Kodizes san a Schpüla mid Schlogstöck obüdld, fosst wia beim
Baseboi. Bei de Schpü san vamuatli Schlogstöck aus Hoiz vawend wuan. Bei
Grobungan hod ma soichane Hoiza gfundn, de Griff schee faziat mit Büdln aus da
Mythologie . Oda es hod Schpüfuaman mid Schläga gem.

De Auzoi da Schpüla hod variian kena. In da Maya-Klassik homs a Oana gegn Oan
gschpüt. Es woan owa a Maunschoftn mit 2/3/4/oda meara Schpülan.

Heidige medizinische Untasuchungan hom eagebn, das eanane Schpüwoas enoam
kräftrauband woa. Es warad mid an heidign Rugbyschpü vagleichboa. Drum losst da
stilisiate Spüla af da untan Mayaglyphn, vua lauta Miadn es Köpfal a so henga.
Des Boischpü hod bei de Maya Pitz ghoassn. Da Boischpüla, aj Pitz. Den Naum hom
a merare Heascha ois Ehrntitl trogn. Auf Stelen is oft a Kini abüdld dea
boischpüd.

Auf ona Inschrift in Yaxchilan (Hieroglyphntreppn 2) is a Begebnheid aus da
graun Vuazeid aufzeichnt. Drei Gedda soin se auf an Boischpüplotz söbm umbrocht
haum (ch`ak baah). Se hoaum se oiso söwa gopfad. Und Jeda vo de drei Söbstopfa
is ois Ahal-Sieg gfeiat wuan. Dahea hom de Boiplatz a den Naum Ox ahal Eab
(Stiagn da drei Siege) ghoaßn. De drei Gedda haum den junga Gugaruzgod, de
Widagbuat und a des Wochsn vom Gugaruz bedeit. Ia Tod hed eascht den ewign
Lebnszyklus megli gmocht.

Noch eanan Tod san de Drei direkt vom Boischpüplotz in de Untawöd (ooch bih)
eigfoan. Dea Oat midn Boischpüplotz hod a des schwoaze Loch ghoassn, wos wida
bedeit das dea Plotza de mythische Funktion von Zuagaung zua Untawöd ghobd hod.

Bei den aufzeichntn Boischpüszenan auf Vasn, Stelen, Tiastüaz und Fries usw,
wiad efta de Gschicht vom Boischpü vo de geddlign Zwülling Junajpu und Xb`alanke
zoagt. In Maunchan is im Boi a Kanikl oda da Kopf von Junajpu oda dea vo sein
Votta Jun Junajpus eizeichnt, oda a dea vo an augsegna Gfaunganan, dea wos zu
ana Kugl vaschniat woa. Odlige oda fiaschtlichn Kriagsgfaungane san, noch gnua
Demiatigungan und Marterungan, za Kugln vaschniat, duach Owistessn iwa de Stufn,
oda de Böschung, eppa a vom Podestl afn Plotz, umbrochd wuan. Da Kini hod se
daduach voa olle seine Adlign und seim Voik ois unerbiddliga Siega und geddliga
Kini doaschtön kena. A Kini hod owa a ois Boischpüla zoagn kena, wia ea in de
Untawöd owisteigd. Wia seine Vuabüda, vo de geddlichn Zwülling, und Ea a fia sei
Voik de Gedda da Untawöd bsiagt.

Da ödaste Boischpüploz im Mayalaund, is am Grijalva-Fluss in Chiapas gfundn
wuan. Es schtaumt ausm 5 Joahundat v. Kr. Iwa Joahundat is de Bauoat zimli
gleichblibm. De Schpüfödläng hod zwischn 20 und 30 Meta gschwaunkt. De Schpüföda
woan boadsoatig, iwa de gaunze Läng, vo schrägn Böschungan begrenzt. Va obn
augschaugt hod des Schpüföd wia a lateinischa Oansa I ausgschaugt. Des Schpüföd
woa Links und Rechts mid runde Schtoaplottn markiad, de a wichtigs Eaeignis
obüdld hom. Auf mera Platz woan soachane Schpüfödmakirungsschtoana a aun de via
Schpüfödendn in den Bodn eiglossn. De Schpüfödschtoana san bis zua Untaseitn
vajingd und san wia Pfropfn im Bodn gschteckt. In da Mayaklassik hods a koane
Toa gem (Ring), duach de da Boi gschleidat wen häd miassn. De Boischpüplatz san
a fia aundare Schpuatoatn gnuzt wuan. Es gibt a Abüdungan mid Ringa. Da de Plotz
an zentreun Stön glegn san und Tribühnan ghobt hom, san de Platz a fia
Feschtumzüg gnuzt wuan. Stod dea Schpüfodmakirungan san am Plotz vo Copan sex
Köpf am owan Raund da Böschung aubrocht gwest.

Midn End vo da Puuc-Kuitua san ned nua de Städ gstuam, sundan a des klassische
Boischpü is vaschwundn. Im Mayalaund is nuamea an de Küstn Yukatans und im Nuadn
gschpüd wuan. Wia a im Hochlaund, des vo K`iche schprochige Vöka dominiad woa.
De Odlign vo de K`iche und vo mearare Stootn in Nuadyukatan hom se af a
Abstaumung vo de Toltekn bruafa. Wos se a beim Boischpü zoagt hod. De Schpüplatz
san gressa, broada und länga wuan. De Böschungan san gaunz vaschwundn oda woan
nuamea audeit. Iwa de hod koa gegnarischa Gfaungana mea ztod gschtiazt wean
kena. A Neiarung woan a de hochn grodn Seitnmauan. Und de Toaring, Links und
Rechts in da Middn. Des woa a gaunz aundas Boischpü, des af Schpüoatn
Zentreumexicos zruckgeht. De Oat is vo El Tajin, Veracruz- und dea Toltekn -
Kuitua ausgaunga, wo scho lenga de Fuam vo de Boischpüplatz gebreichli woan. Und
de san mid de religiösn Vuaschtöllungan und Opfaritn an de Rända des fuamolign
Mayalaunds kema. Des greste Schpüföd homs in Chichen Itza, Nuadyukatan auglegd.
Mid ana Läng vo 168 m und Broadn vo 36 m. Da Toaring is in da Hächn vo 7,25 m.
De Schpüregln san uns ned bekaunnt. Owa woascheinli hom do nua gressare
Maunschoftn schpün kena. Und bei dea Toahechn und dem kloan Lochduachmessa vo
umma 50 cm wean a de Boi kloana gwest sei. Auf de Büdln hom de Schpüla a nua an
Schuatz auglegd und schpün Biossfuassi. Auf oanign Obbüdungan schpüns a mid de
Fiaß.



https://bar.wikipedia.org/wiki/Boda

A Boda (oda: Friser; a da Schweiz und a da Deutschschweiz Coiffeur, Coiffeuse)
is a Fachmo fia d Pflege vo de Hoa am Kopf und fia as Gstoitn vo da Frisua. Da
Beruf hod se in Deitschland ausm middloidalichn Beruf vom Barbier entwickld. Es
gibt oba an undaschied zwischn dem modeana Boda und dem oidn Bodahandwerk.

In Deitschland is d offizielle Bezeichnung vo dem Beruf Friseur und kimmd ausm
Franzesischn wos oba seiba nimma heagnumma wiad. In Bayern sogt ma a obara Boda.
A weibliche Foam vo dera Berufsbezeichnung gibts wia bei de mehran Berufe fias
boarische ned wiagle, ma sogt eimfach Friser oda Boda zu ana Friseurin.

Da Mondog ist traditionej da Ruhedog vo de Boda und oiwei nu recht vabreid. A
Haufa Boda hamd am Samsda offad und wengam Mondog wo zua is dann zwoa zamhängade
freide Dog. Heidzdog gibts oba a oi Boda de oi sechs Weakdog offad hamd, obara
oi de wos ganz andane Öffnungszeitn hamd.

D Schutzpatronin vo de Boda is d Heilige und Jüngerin vom Jesus, d Maria
Magdalena. Andane Schutzpatrona hand obara d Heilign Cosmas und Damian, wega
eanam Arztberuf und da historischn Vabundnheit davo zum Bodahandwerk.

Jeds Jea am Meaz findn d Top Hair International Trend & Fashion Days (Messe
Düsseldorf - grod fia Fachbsuacha) statt und geidn ois europäische Leitmess fia
de Braschn.



https://bar.wikipedia.org/wiki/Bezirk

Da Begriff Beziak (kimmt vom Middlhochdeitschn: zirc und aus'm Lateinischn:
circulus) bezeichnat a obgrenzts Gebiet, an Londstrich, a Region.

In Städt san Beziake Vawoitungseihheitn untahoib vo da Regiarung vo da
Gsomtstod, de örtliche Onglengheitn regln, de Stodbeziake, z. B. de Berlina,
Hamburga, Weana, Parisa oda Londona Beziake. Soiche Stodbeziake hom a direkts
gwejhts Parlament und an eigna "Buagamoasta" (de Bezeichnunga und Kompetenzn san
vo Stod zu Stod untaschiedli).

De so gnenntn Stodbeziake kenna jedoch aa kloaräumige statistische Gebiete
innahoib vo Städt sei, de nix mid da voagnenntn Sejbstvawoitungseihheit
Stodbeziak z'toa hom, a Beispui dofia san de Stodbeziake vo Frankfurt am Main.
De innastädtischn Untateilunga mid (seah bscheidna) Sejbstvawoitung hoaßn duat
stott dessn Ortsbeziake.

In da Schweiz is a Beziak a Gebietskeapaschoft ois Untagliedarung vo de Kantone,
aa Amtsbeziak oda Distrikt gnennt, schau aa: Beziake vo da Schweiz.

In Deitschland wead dea Begriff fia (in ihra räumlichn Ausdehnung jedoch
vagleichboare) regionoie Vawoitungsebena vawendt.

In Östareich sand de (politischn) Beziake Vawoitungseihheitn mid da jeweijign
Beziakshaptstod zwischn Bundeslond und Gmoa, ähnli de deitschn Landgreise, schau
aa: Beziake vo Östareich. In Östareich gibt's aa no Gerichtsbeziake, de wos an
Bereich fias Beziaksgericht gem.



https://bar.wikipedia.org/wiki/Bayreith

Bayreith (amtli: Bayreuth) is a greisfreie Stod im bayerischn Regiarungsbeziak
Obafrankn. De Stod is Sitz vo da Regiarung vo Obafrankn, vom Beziak Obafrankn
und vom Landratsamt Bayreith. Wejdberihmt is Bayreith duach de Bayreitha
Festspui, de wo olle Joa im Bayreitha Festspuihaus afm Greanan Higl stottfindn .

Bayreith liegt am Rodn Main, am sidlichn vo de zwoa Quejfliss vom Main, zwischn
am Fichtelgebiag und da Frenkischn Schweiz.

Bayreith is 1194 ois Baierrute in a Urkundn vom Bischof Otto II. vo Bamberg
easchtmois eawähnt worn. De Silbe -rute is vamutli ois Rodung zu deitn, weahnd
Baier- af Zuawondara ausm bairischn Siedlungsraum vaweist. Bereits friaha
urkundli eawehnt san de eihgmoantn Ortschoftn Seulbitz (1035 ois salisches
Kenigsgut Silewize in a Urkundn vo Koasa Konrad II.) und St. Johannis (1149 ois
Altentrebgast). Weahnd Bayreith voahea (1199) ois villa (Doaf) bezeichnt worn
is, eascheint im Joar 1231 in a Urkundn zum easchtn Moi da Begriff civitas
(Stod). Ma ko oiso onehma, doss Bayreith in de Joar zwischn 1200 und 1230 des
Stodrecht valiehn kriagt hod. Stodherrn woarn bis 1248 de Grafn vo
Andechs-Meranien. Noch dene eanam Aussterm ibanehman 1260 de Burggrafn vo
Niamberg ausm Gschlecht vo de Hohenzollern des Erbe. Znachst wor aba de
Plassenburg in Kulmbach Residenz und Zentrum vom Land. De Stod entwicklt si
dahea nua longsom und woar allawei wieda vo Katastrophn betroffn. Owa bereits
1361 eateit Koasa Karl IV. am Buaggrafn Friedrich V. fia de Städt Bayreith und
Kulmbach des Münzrecht. 1421 eascheint Bayreith easchtmois af ana Londkoatn. Im
Feba 1430 vawiastn de Hussiten Bayreith, des Rodhaus und de Kiachn brenna nieda.
Matthäus Merian bschreibt s Gschehn im Joar 1642 foigndamoßn: „Umbs Jahr 1430
ham de Hussiten aus Boheimb / Culmbach und Barreut angesteckt / und grosse
Grausambkeit / Wia de wilden Tda / an dem gemeinen Pöbel / und an vornehma Leit
vaübt. / De Geistlichen / Mönche und Nonen leng sie entweder auf des Feia / oda
führeten sie auff des gestandene Eyß da Wassa und Flüsse / (in Francken und
Bayren) begossen sie mit kaltem Wassa / und bringan sie solcher Gestalt
erbärmlich umb / Wia Boreck in da Böhmischen Chronic pag. 450 berichtet.“
(Quelle: Frühwald (Hg.): Fränkische Städte und Burgen um 1650 noch Texten und
Stichen vo Merian, Sennfeld 1991.)

Scho 1528 (oiso weniga wia zehn Joar noch'm Ofang vo da Reformation) schliaßn si
de Landesherrn vo de fränkischn markgräflichn Gebiete am lutherischn Glaam oo.
Im Joar 1605 vanichdd a groußa Stodbrond 137 vo 251 Haisa. 1620 is de Pest do,
1621 foigt a weidana groußa Stodbrand. Aa im Dreißgjaarign Kriag hod de Stod
schwaa z leidn ghobt.

A Wendepunkt in da Stodhistorie wor de Valegung vo da Residenz vo da Plassenburg
obahoib vo Kulmbach noch Bayreith im Joar 1603 duach Markgraf Christian, am Bua
vom Kurfiaschtn Johann Georg vo Brandenburg. Des 1440–1457 unta'm Markgrafn
Johann da Alchemist baute easchte Hohenzollernschloss, da Voalaifa vom heitign
Oidn Schloss is vuifoch aus- und umbaut worn. Nochm Dod vom Christian is eam
1655 sei Enke Christian Ernst nochgfoigt. Dea hods Gymnasium
Christian-Ernestinum stifdd und is 1683 an da Befreiung vo Wean vo da
Tiaknbelogarung beteiligt gwen. Zua Eainnarung an an Tiaknsieg hoda si an
Markgrafnbrunna baun lossn. In dea Zeid is da aissare Ring vo da Stodmaua und de
Schlosskiach baut worn.

Sei Nochfoiga, da Erbprinz und spadare Markgraf Georg Wilhelm beginnt 1701 mid'n
Bau vo da domois sejbstständign Stod St. Georgen am See (heitiga Stodtei St.
Georgen) mid'n sognenntn Ordensschloss, am Rodhaus, am Gfängnis und a kloana
Kasern. 1705 stiftt ea'n Ordn vo da Africhtigkeit (ordre de la sincérité), dea
1734 in Roada-Adler-Orden umbenennt worn is und losst de Ordnskiach eabaun, de
1711 voiendt worn is. 1716 is in St. Georgen a fiaschtliche Fayencemanufaktua
eihgricht worn. Aa des easchte Schloss im Park vo da Eremitage is in dera Zeid
vo Markgraf Georg Wilhelm (1715–1719) earicht worn. Ois Easotz fia des 1440 in
da Middn vom Moaktplotz eabaute und bei oam vo de Stodbrände zeaschteate Rodhaus
kafft da Stodrod 1721 des Palais vo da Baronin Sponheim (des heitige Oide
Rodhaus). Im Joar 1735 is duach a private Stiftung a Oitnheim, des so ghoaßne
Gravenreutha Stift in St. Georgen grindt worn. De Kostn fia des Gebaide
ibaschreitn zwoar de Middl vo da Stiftung, aba dafia springt da Markgraf
Friedrich eih. An Hähpunkt vo da Stodgschicht ealebt Bayreith in da
Regiarungszeid (1735–1763) vom Markgrafenpoor Friedrich und Wilhelmine vo
Bayreith, da Liablingsschwesta vo Friedrich am Groußn. In dera Zeid entstengan
unta da Leitung vo de Hofarchitektn Joseph Saint-Pierre und Carl vo Gontard vui
repräsentative Bautn und Onlogn: des Markgräfliche Opernhaus ois reich
ausgstottets Barocktheata (1744–1748), de Umgstoitung und Eaweitarung vo da
Eremitage midm Bau vom Neien Eremitage-Schloss mid Sunnatempe (1749–1753), da
Bau vom Neien (Stod)-Schloss mid Hofgoatn (1754 ff.), nochdem des Oide Schloss
duach Unochtsomkeit vom Markgrafn ausbrennt gwen is, und aa de prächtige
Stoderweiterung in da heitign Friedrichstraß. De oidn finsteren Torhäuser san
niedagerissen worn, wei sie vateidigungstechnisch vaoitet und de Mauan fia de
weitane Stodentwicklung hindali woarn. 1742 kimts zua Grindung vo da
Friedrichs-Akademie, de 1743 zua Universität eahoom worn is, owa weng da
oblehnenda Hoitung vo da Bevejkarung noch schwaare Ausschreitunga no im gleichn
Joar af Erlanga valegt worn is. Do bsteht se ois Universitet bis heit. Vo 1756
bis 1763 bsteht aa a Akademie vo de frein Kinste und Wissnschoftn. De Markgräfin
Wilhelmine stirbt 1758. Markgraf Friedrich heirat zwoar no oamoi, de Ehe woar
owa nua kuaz und ohne Nochkumma. Noch'm Doad vom Markgrafn Friedrich im Johr
1763 wondan vui Kinstla und Kunsthondweaka noch Berlin bzw. Potsdam ob, um fia
Kini Friedrich den Groußn zum Oabatn, wei da Nochfoiga Markgraf Friedrichs,
Markgraf Friedrich Christian hod weda Gejd no Sinn fia de Kunst.

Noch'm Vazicht vom letztn Markgrafn Alexander auf de Fiaschtntima Ansbach und
Bayreith am 2. Dezemba 1791 wern sei Gebiete zua preißischn Provinz. Da
preißische Minista Karl August Freiherr vo Hardenberg ibanimmt ob Ofong 1792 de
Vawoitung. De Herrschoft vo de Hohenzollern iwa des Fiaschtndum
Kulmbach-Bayreith endt im Johr 1806 noch da Niedalog vo Preißn geng des
napoleonische Frankreich. Weahnd da franzesischn Bsetzung vo 1806 bis 1810 guit
Bayreith ois Provinz vom franzesischn Koasareich, muass houche
Kriagskontributiona zoin und woar unta da Vawoitung vom Comte Camille de
Tournon, dea a ausfiahliche Bstondsafnohme vom domoijign Fiaschtndum Bayreith
vafosst. Am 30. Juni 1810 iwagibt de franzesische Armee des ehemolige
Fiaschtndum on's Kinereich Bayern, des's fia 15 Milliona Francs vo Napoleon
kafft ghod hod. Bayreith is iatz Greishaptstod vom bayerischn Maingreis. Bei da
Easchliaßung vo Bayern duach de Eisnboh is de Haptlinie vo Niamberg noch Hof on
Bayreith voabei glegt worn, se fiaht iwa Lichtenfels, Kulmbach und
Neuenmarkt-Wirsberg noch Hof. Onschluss on's Schienanetz findt Bayreith eascht
1853, ois de auf Kosten da Stod Bayreuth errichte Bahnlinie
Bayreuth–Neuenmarkt-Wirsberg eihgweiht worn is. Iah foing 1863 de Bohlinie noch
Weiden, 1877 de nach Schnabelwaid, 1896 de Lokalbahn af Warmensteinach, 1904 de
Lokoiboh noch Hollfeld und 1909 de Lokoiboh iwa Thurnau af Kulmbach, ghoaßn
„Thurnaua Bockela“. Am 17. Aprü 1870 bsuacht Richard Wagner Bayreith, wei a vom
Markgräflichn Opernhaus glesn ghod hod, sei grouße Bühne eam fia sei Weake
passnd woar. Olladings ko da Orchestagrom de grouße Onzoi vo de Musika
beispuisweis beim Ring des Nibelungen ned fossn und aa des Ambiente vom
Zuaschauaraum eascheint fia des vo eam propagiade Kunstweak vo da Zukunft
unpassnd. Deshoib drogt'a se mid'm Gedonkn, in Bayreith a eigns Festspuihaus zum
Earichtn. De Stod untastitzt eam in seim Voahom und stejt eam a Grundstick zua
Vafigung, a unbebaute Fläch außahoib vo da Stod zwischn Bohhof und Hoher Warte,
den Greana Higl. Gleichzeidig kafft Wagner a Grundstick am Hofgoatn zum Bau vo
seim Wohnhaus, Haus Wahnfried. Am 22. Mai 1872 is da Grundstoa fia des
Festspuihaus glegt, des am 13. August 1876 feiali eaeffnt worn is. Planung und
Bauleitung lieng dobei in de Händ vom Leipziga Architekt Otto Brückwald, dea se
scho beim Bau vo Theata in Leipzig und Altenburg an Noma gmocht ghod hod.

Nochm Kriagsend 1918 ham z Bayreith kuaz de Orbata- und Soidotnräte de Mocht
iwanumma. Es kimmt zum sognenntn Speckputsch, insgsomt a kuaz Intermezzo in da
sunst recht biedan Stod. Im Johr 1932 san de Regiarungsbeziake Oba- und
Middlfrankn zsammaglegt und ois Sitz vo da Regiarung Ansbach festglegt worn.
Bayreith kriagt ois kloana Ausgleich de fusioniadn Landesvasicharungsaostoitn
Oba- und Middlfrankn. Im Gengsotz zua da Zammlegung vo da Regiarung is de Fusion
nia rickgängig gmocht. 1933 is Bayreith Gauhaptstod vom NS-Gau Bayerische
Ostmark (ob 1943 Gau Bayreith) und soi dementsprechnd zu am Gauforum ausbaut
wern; easchta Gauleita woar da Hans Schemm, zgleich aa Reichswoita vom
NS-Lehrabund (NSLB), dea in Bayreith sein Sitz ghod hod. 1937 woar da Onschluss
on de neie Reichsautoboh. Weahnd am Zwoatn Wejdkriag woar in da Stod a Außnstej
vom Konzentrationsloga Flossenbürg, in dem Häftlinge on physikalischn
Experimentn fia de V2 Teinehma miassn hom. Da Enkl vom Komponistn Richard
Wagner, Wieland Wagner, woar da vo Septemba 1944 bis Aprü 1945 stejvatretnda
zivila Leita. Am 5., 8. und 11. Aprü 1945 san bei schwaare Luftongriffe vui
effntliche Gebaide und Industrieonlogn und aa 4500 Wohnunga zaschteat worn, 741
Leit findn an Doad. Am 14. Aprü bsetzt de US-Army de Stod. Noch'm End vom Zwoatn
Wejdkriag gheat Bayreith zua Amerikanischn Besotzungszone. De amerikanische
Militeavawoitung richt a DP-Lager zua Untabringung vo Displaced Person (DP) eih.
De meistn vo dene woarn aus da Ukraine. Des Loga is vo da UNRRA betreit worn.
1949 is Bayreith wieda Sitz vo da Regiarung vo Obafrankn. 1951 findn de easchtn
Richard-Wagner-Festspui nochm Kriag unta Leitung vo Wieland und Wolfgang Wagner
stott. In da Nochkriagszeid kimts voa oim untam Obabuagamoasta Hans-Walter Wild
duach unbegrenztn Fortschrittsglaubn zua Vanichtung groußa Tei vo da historischn
Bausubstanz. 1971 beschliaßt da Bayerische Landtag de Earichtung vo da
Universitet Bayreith, de am 3. Novemba 1975 iahn Voalesungs- und
Forschungsbetrieb afnimmt. Middlawei studian 10.000 Studentn in da Stod. Im Mai
1972 eaeignt se af'm Voiksfest vo da Stod des bishea foignschwaarste Unglick mid
a Ochtaboh seit End vom Zwoatn Wejdkriag. A iwabsetzta Wong vo da Ochtaboh
entgleist, meahra Leit san rausgschleidat worn. Insgsomt sterm via Leit, fimf
san zum Tei schwaar valetzt worn.

2006 is zum easchtn Moi midm Rechtsonwoit Dr. Michael Hohl a CSU-Mitglied
Obabuagamoasta . 2007 is zum easchtn Moi a Jugndparlament mid 12 Jugndlichn
zwischn 14 und 17 Joar gwejd worn. Ende Oktoba is da long plante Busbohhof und
des domid vabundne Funktionsgebaide am Hohenzollernplotz eihgweiht und in
Betrieb gnumma worn.

Bayreith hod im Middloita und in da friahn Neizeid nua a poor Tausnd Eihwohna.
De Bevejkarung woxt nua longsom und geht duach de zoireichn Kriag, Seichn und
Hungasnöt ollaawei wieda zruck. So hom 1430 de Hussitn de Stod zasteat und 1602
san beim Ausbruch vo da Pest rund 1000 Bewohna umkema. Aa weahnd am
Dreißgjährign Kriag (1618–1648) muass de Stod Eihwohnavaluste hinehma. Eascht
midm Beginn vo da Industrialisiarung im 19. Joarhundad hod se des
Bevejkarungswochsdum beschleinigt. Hom 1818 10.000 Leit in da Stod glebt, woarns
1900 scho rund 30.000. Bis 1939 steigt de Bevejkarungszoi – aa afgrund da
Eigmoanung meahrana Ortschoftn am 1. Aprü 1939 – af 45.000. Kuaz nochm Zwoatn
Wejdkriag bringan de vuin Flichtling und Vatriemne aus de deitschn Ostgebiete an
weitan Zuawoxs uma 11.000 Leit af 56.000 Eihwohna bis Oktoba 1946. Aa donoch
steigt de Bevejkarungszoi weita, ob de 1970a-Joar ned zletzt afgrund vo da
neigrindtn Universitet. Am 30. Juni 2005 betrogt de Eihwohnazoi fia Bayreith
noch Foatschreibung vom Bayerischn Landesamt fia Statistik und Datnvaorbatung
74.137 (nua Haptwohnsitz und noch Obgleich mid de ondan Landesämta). Davo woarn
63,7 Prozent evangelisch und 28,8 Prozent katholisch.

De foignde Ibasicht zoagt de Eihwohnazoin nochm jeweilign Gebietsgstond. Bis
1818 hondlt's se in da Meahheit um Schätzunga, donoch um Voikszejungseagebnis
(¹) oda amtliche Foatschreibunga vom Statistischn Landesamt. De Ongobn beziang
se ob 1871 af de ortsonwesnde Bevejkarung, ob 1925 af de Wohnbevejkarung und
seit 1987 af de Bevejkarung om Ort vo da Haptwohnung. Voa 1871 is de Eihwohnazoi
noch uneihheitlichn Eahebungsvafoahn eamiddlt worn.

De Stod Bayreith untahoit drei Städtpartnaschoftn mid Rudolstadt in Thüringen,
Deitschland Deitschland, Annecy in Frankreich Frankreich und La Spezia in
Italien Italien. Weidas bsteht a Kuituapartnaschoft midm Burgnland, Östareich.

1955 werd de Patnschoft fia de vatriemna Sudetndeitschn aus da Stod Franzensbad
im Kroas Eger iwanumma.

Da Markgraf Albrecht Achilles, gleichzeidig da Kuafiascht vo Brandenburg, hod da
Stod Bayreith im Dezemba 1457 des Stodwoppm valiehn. Zwoa Fejda zoang des
schwoarz-weiße Hohenzollernwoppm. Da schwoarze Lew af Goid mid roudweißa
Umrondung woa's Amtswoppm vo de Burggrafn vo Niamberg. Längs vo de zwoa
Diagonoin san zwoa Reutn, des san kloane dreieckige Schaufen mid leicht krimmtn
Stui. Se deitn af de Endung -reith im Ortsnoma.

Offiziej werd's Stodwoppm so bschriem: „Des Stodwoppm bsteht aus zwoa iwa Eck
gstejtn Fejda in Goid mid je oam schwoarzn Lewn und zwoa emfois iwa Eck gstejtn,
quadriat schwoarz-weißn Fejdan. De zwoa Fejda in Goid san duach an in roud-weiße
Fejda afteitn Rohma eihgfosst. Iwa de zwoa Lewnfejda geht a weißa, iwa de zwoa
schwoarz-weißn Fejda a schwoarza Reothokn. Iwa'n Woppm is a Hejm mid zwoa
kreiztn Heandln in weißa und rouda Foab, dozwischn a schwoarza Lew mid goidna
Krone, af am Hutstuip stengand. De Hejmdeck is roud-weiß im Wexl.“

Iwa 60 Vaeine bietn de Meglichkeit, se in uma 100 Spoatoatn zu betätign.
Eafoigreichsta Vaein vo da Stod is des Streethockey-Team Hurricans Bayreith, wos
dreimoi Deitscha Vize-Moasta (1998/2004/2006) is und fimfmoi Deitscha Moasta
(1996/1997/2001/2005/2007). Easchtklassig is aa de Basketboi-Monnschoft BBC
Bayreith, de seit da Saison 2010/11 wieda in da Basketboi-Bundesliga spuit. In
da easchtn Bundesliga is aa de LSG Bayreith (Seglfliang) vatretn. De Volleyboia
vom BSV Bayreith und's Eishockeyteam vom EHC Bayreith is in da Bayernliga
vatretn.

Sei Glonzzeidn hod da Spoat in Bayreith in de spadn 80a- und friahn 90a-Johr
ghod. De Basketboia vo Steiner Bayreith san zwoamojiga Deitscha Pokoisiega
(1987/1988 und 1988/1989), in da Saison 1988/1989 hod ma zudem de Deitsche
Moastaschaft in de Wagnerstod ghoit, des Eishockeyteam vom Schwimmvaein Bayreith
(SVB) is zwoamoi Moasta vo da Bundesliga Sid worn und hod oa Johr in da
Eishockey-Bundesliga gspuit. Weitahi woar zu dera Zeid de Tischtennis-Monnschaft
vo Steiner Bayreith easchtklassig (seit 1983 2.Bundesliga, 1984/85, 1986/87 und
1987/88 1.Bundesliga , 1988 Ruckzug) und de Spuivaeinigung gspuit hot vui Johr
in da zwoatn Fuaßboi-Bundesliga. Aa de Tischtennisspuia vom 1. FC Bayreith woarn
vo 1994 bis 1997 in da 1. Bundesliga vatretn.

Vom Hauptbohhof Bayreith aus fian Bohstreckn Richtung Nordn noch
Neuenmarkt-Wirsberg und vo dort weida af Bamberg bzw. iba de Schiafe Ebne af
Hof; estli de Streckn af Weidenberg, sidestli de Streckn af Weiden und sidli de
Streckn af Schnabelwaid mit Oschluss af Niamberg iba de Pegnitztalboh. De
Streckn rund um Bayreith san olle oagleisig und net elektrifiziat.

Schwaapunkt vo da 1975 grinddn Universitet san de Rechts- und
Wartschoftswissnschoftn, Afrikanistik, Materialwissnschoften, Biowissenschoften,
Bio- und Umweltingenieurwesen. Dabei duad si de Universitet vor oim duach
interdisziplinäre Studiengeng und aa duach innovative Zuusotzausbuidunga
auszeichna. Beispui dafia san de wiatschoftswissenschoftliche Zuasatzausbuidung
fia Juristn und aa eafoigreiche Studiengeng wia Gesundheitsökonomie,
Sportökonomie und aa da Bachelor-Studiengang Philosophy & Economics.

In Rankings belegt de Universitet in de Bereiche Jura und BWL, oba aa in da
Physik vordare bis Spitzenpletz. Beim Elitenetzweak Bayern is sie mit de
Studiengeng Advanced Materials and Processes und Macromolecular Science
beteiligt, und aa mit de Doktorandnkollegs Structure, Reactivity and Properties
of Oxide Materials, Leitstrukturen da Zellfunktion und Global Change Ecology.

A Besonderheit da Universität Bayreith stellt da rund 16 ha grosse
Ökologisch-Botanische Garten (ÖBG) dor. Ea is seit 1978 a Zentrale Einrichtung
vo da Universitet. Forschung, Leare und Effentlichkeitsorbat buidn de Leitmotive
vom ÖBG.

Bayreith (genaua da Stodtei Wolfsbach, dea wo da sidlichste vo da Stod is und in
dem in eppa 500 Eiwohna lebm) is Sitz vom Kompetenzzentrum fia Neie Materialien.
De Neue Materialien Bayreuth GmbH (NMB) is a Dienstleistungsunternehmen, des wo
an Innovationen interessiatn Firmen Beratung und Untastitzung in Werkstofffrogn
offeriat. Mit da Iwareichung vom Zuwendungsbescheid (ZWB) am 2. Meaz 2006 in da
Industrie- und Handelskammer (IHK) fia Obafranken, is da Startschuss fia de
Fraunhofer-Projektgruppn Prozessinnovation für Unternehmer vom ostbayerischen
Raume (PRINZ) gfoin. De steht unta da Leitung vo Professor Rolf Steinhilper. De
Bayerische Akademie da Wissenschaften, Kommission fia Mundartforschung betreibt
ois aktuelles Projekt des Ostfränkisches Weatabiachl z Bayreith.



https://bar.wikipedia.org/wiki/Baldr

Baldr (aa Balder, Baldur: „Herr“) is in da nordischn Mithologie da God vom
Liacht, Glick, vo da Liab und Schee. Baldr is da Suhn vom Wodan und vo da Frigg,
dahea da Bruada vo Hödur und Hermodr. Sei Wei is de Nanna, eana Suhn is da
Forseti.

Pflanzna de wo eam gwidmet san, hoaßn auf isländisch baldrsbrá („De Wimpern vom
Baldr“); dazua ghean de Gänsebleamal und de Margaritn.

Baldr lebt z Breidablik in Asgard. Amoi hot a an Draam vo seim Tod. Drauf geht
sei Muada Frigg zu jedn Viech und jede Pflanzn und valangt vo dena an Eid, dass
an Baldr nix doa. Olle legn an Eid ob, nur de Mistln frogt de Frigg ned, wei ia
de z unwichtig vorkeman.

Bei am Kampfspui vo de Asen, wo da unvawundbare Baldr mitmochd, schiassns af eam
mit Spean, Stoana und so weida, ohne dass an Baldr wos ausmochd. Da Loki nutzt
des owa aus und gibt am blindn Bruada vom Baldr, im Hödur, an Mistlzweig zum
Schiassn. Da Baldr wead damit droffa und stiabt.

Da Leichnam werd af am Schiff afbewohrt und dann samt Schiff vabrennnt. Da Donar
segnd an Leichenbrand mit seim Hamma Mjölnir. Sei Vadda Wodan gibt eam an Ring
Draupnir mit auf de letzte Fohrt nach Hel. Des Wei vom Baldr, Nanna, stiabt bei
da Leichnfeia an brochan Heazn und werd zamma mitn Baldr vabrennt.

Neiare Forschungsergebniss lossn an Schluss zua, dass in ana ejtan Version da
Wodan sein Liablingssohn umbrocht hot. Des Spui vo de Asen, afn Baldr z
schiassn, deit af an oidn Opfaritus hi, ums Woxn vo oim Lebendign z sichan.

Mit da Lichtgstoit Baldr vaschwindn Glick und Scheenheit aus da Wejd und
Ragnarök (Gettadämmerung) ruckt näha. Ois Personifiziarung vo da Sunna, steht
sei Tod mit da Sunnwend in Vabindung. So wia de Sun mit da Summasunwend schwächa
werd und mit da Wintasunwend wieda stärka, so stiabt da Baldr und werd
wiedageborn.



https://bar.wikipedia.org/wiki/Bajuwaren

Bajuwarn oda Baiuwarn (Leid aus Behmen, da urspringle Nam vo de Baiern) san a
germanischer Stamm, der wo im heitign Bayern (in Oidbayern), Estareich und
Sidtiroi siedlt. Ma vamuadt, dass si de Bajuwarn uma Ende vom 5. und Ofang vom
6. Joahundat aus de Markomannen entwicklt ham, de wo ausm heitign Bähmen noch
Estareich und Bayern ausgwandat san und sie zum Toal mit da kelto-romanischn
Restbevejkarung vamischt hom. Im Middloida worn de Bajuwarn dann oana vo de vier
Groaßstämm im Heilign Remischn Reich und worn bis 1156 undan Herzogdum Baiern
goant. 1156 is dann untam Friedrich I. Barbarossa Osterrichi vo Baiern trennt
woan und zum Herzogdum eahom woan, wos de Geburtsstund vo Estareich wor.

Der Nam vo de Bajuwaren (Latein: Baioarii oda Bavarii) setzt sie aus zwoa Weata
zam, nämle aus Baio und war wos iwasetzt Leit aus Bähmen hoasst. As easchtgliad
Baio geht af den kejtischn Stamm Boier zrug, wejche im heitigen Bähmen gsiedlt
ham, woher a der Nam fia Bähmen stammt. Des Zwoatgliad war/wer is des
germanische und oiddeitsche Wort fia Mann, wos ma heitzedog in de Weata Werwoif
und Wergejd no findn duad.

Boarisch gheat zam mitm Alemannischn und am Ostfränkischen zum Obadeitschn. Des
bekanntaste Merkmoi vom Obadeitschn is de voiständige Durchfiarung vo da zwoatn
Lautvaschiabung.

Entstandn is as Boarische wia aa as Alemannische ausm Elbgermanischn, so is es
aa ned vawundale, dass oidboarische Schriftn nua schwar vo oidalemannische z
untascheidn san. Ma find jedo a gotische Einfliss, im Gegnsatz zua de andan
oiddeitschn Mundartn, wia de Wochadog Iada (Dog vom Arios) und Pfinzda (da
fimfte Dog), aba aa Duit und Maut.

Im 4. Joahundat vorm Christus wandat a Toal vo de zwischen Rhein, Main und Donau
behoamatn Boia, woascheinle duach Druck vo de benachtboatn Germanen, ins heitige
Bähmen aus und wean do sesshoft. Mit da Zeit ham sie dann de Boia noch
Pannonien, Noricum und Gallien ausbroadt.

15 vor Christus wead des nerdliche Land zwischen Oipn und Donau vom Remischn
Reich unda de Feidherrn Drusus und Tiberius eaowat und in de zwoa Provizn Raetia
und Noricum eiteilt.

Wia olle Germanen warn aa de Bajuwarn urspringle Heidn, sicha is jedo ned,
wejchane germannischn Getta se vaeaht ham und ob sie dea Gettawejd vo de
Langobardn, de Gotn oda de da Alemannen teilt hom. Ma woaß, dass sie iare Getta
an Haine vaeaht und befrogt ham, sowia de Nadua im ganzen (Bam, Fliss, Eadn
usw.). Duach Eafoaschung vo friane Reihngräwa vo hohe Persenlekeitn (Adlige,
hohe Kriaga …), de mit eanane Ressa begrom woan han, lasst si de
Schlussfoigarung ziang, dass ma berittn noch Walhalla reitn wejd, oiso ins
Jenseits.

D easchtn christlichn Bajuwarn woan zimli sicha Ohänga fum Arianismus, ana frian
christlichn Obspoitung vom Kristndum, de afn Bischof Arius vo Alexandria zruk
ged. Arianische Kristn woan in deara Zeid a fost ole aundan geamanischn
Voiksgrupn oda Barbarn, wia de Rema gsogt hom, wia de Gotn, de Langobardn und am
Aunfaung a de Fraunkn. A schbrochlichs Relikt aus da arianisch-kristlichn Zeid
han im Boarischn de aiganen Bezaichnungen fia de Wochadog, wo da Earidog und da
Pfingsda woaschainli auf a grichisch-gotische Missioniarung zruk ged und aundas
wia im Hochdeitschn nix mid geamanische Gotheitn z'doa hod. (Schau aa:
D'boarische Woocha)

Mea iwa de religiesn Vahejtnis vo de Bajuwarn eafoa ma eascht duach schriftliche
Beleg, vo denan owa neta soichane iwalifat han, de scho in da Zeit vum
fränkischn Eiflus gschriem woan han, wia zan Baischbui s Wessobrunna Gebet und s
Muspilli-Gedicht, d Kassla Konveasazionen oda de vo da Wissnschoft toalweis nu
goa ned gscheid beoawatn Mondsea Fragment. In deara Zeid woan woaschainli de
meahran Leit scho komplett christianisiat und katholisch. So schreibt da Bischof
Arbeo fu Fraising in da Vita Corbiniani, dass as Land scho einigamaßn bekeat
woan war ban Eitreffa vom Korbinian. Aus de oidboarischn Quejn is auf jedn Foi
schriftlichn iwahaupt nix iwa iagend an Rest fu ana geamanischn oda keltischn
Religion iwalifat. Es mog owa sei, dass si manche Sochan im Brauchdum ghoidn
hod.

Im Hochmiddloida worn dann fost olle Bajuwarn katholisch bis auf aa boh Leid, de
anders glaibet warn (jiddisch, konfessionslos, ab 16. Joahundat Protestantn im
närdlichen Bereich sowia a boh Heidn). Heitzedog erkennt ma deitle, dass dea
Otoal vo Katholikn und Protestantn gringa wead und imma mehr Konfessionslose oda
andane Konfession zuanehman.

De Agilolfinga warn de easchtn Herzeg vo de Bajuwarn und hom vom 6. Joarhundat
bis ins 8. Joarhundat as Herzogdum regierd. Se ham intensive Beziahunga zua de
Langobardn und de Merowinga ghabt. De Beziahung zu de Langobardn war bsondas
eng, so hot a Nebnlinie vo de Agilolfina sogo de langobardische Krona inneghobt.
Wichtige gschichtliche Earungaschaftn vo de Agilolfina warn:

Da letzde Herzog vo de Agilolfinga war da Tassilo III., ea wo a Enkel vom Karl
Martell und somit aa a Vedda vom Karl den Groaßn. Ea is no im Lindsoida vo seim
Onkl Pippin ois Herzog eigsetzt woan. Vaheirat war er mit da Liutpirc, da Dachta
vom Desiderusm dem letztn Langobardnkine. Zu de Errungaschaftn vom Tassilo kean
unda andarm de zoireichn Klosdaneigrindunga. 788 is da Tassilo vom Karl dem
Groaßn oklogt woan, unda andam wegn Fahnenflucht (oidhochdeitsch: harisliz),
wovo ma ausgäht, dass des ned stimmt, wei es nua in de Reichsannaln eawähnt
wead. Stott an Todesurteil is ea in a Klosda vabannt woan.

Nochdem Karl da Groaße an Tassilo III. abgsetzt und in de Vabannung gschickt
hot, iwanimmt ea as Herzogdum. Wei Baiern a wichtiges strategisches Gebiet war
(in Baiern worn de wichtigstn Oipnpässe noch Italien und es war de Ostmark geng
de Awaren), hot eas in seina Gesamtheit lassn. So wars aa in seim Interesse,
Baiern ois wichtign Bestandteil in sei Reich einzugliedan. Ois ea sein ejdastn
Suh Lothar ois Kine iwa Baiern eigsetzt hot, is damit klar woan, dass Baiern aa
in Zukunft vo an Kine regiart wean soi. Ois aus dem Fränkischn Reich as West-
und as Ostfränkische Reich enstandn is, is Baiern zum Keanland vom
Ostfronknreich gwoan und hod bsondane Bedeitung griagt, zuamoi olle Kinen vom
Ostfränkischn Reich zuagleich aa Kine vo Baiern warn. Wichtige Earungaschaftn vo
de Karolinga warn:

Ois da Ludwig das Kind ohne Nochkommen starm is, hots a koan Karolinga mehr gem,
der des Erbe otretn hät kinna. Duach den Umstand und duach de Hilfe vom
boarischn Adel is dann der Luitpoldinga Arnulf I. an de Macht kema. Des warad
owa aa ned mäglich gwen, wenn ned scho sei Vadda, da Markgraf Luitpold vo
Bayern, de Macht vo seim Gschlecht weit ausbaut häd. Noch ana Reorganisation vom
Heer, zua dea ea Kirchgita eizogn hot, wejche ea dann seine Lehnsvasalle gem
hot, hot ea 913 de Ungarn besiegt und in am Vatrog de Zuasicherung griagt, dass
se in Baiern nimma eifoin. Noch längan Streit mitn Heinrich I. (HRR) hot da
Arnulf I. de Owahoheit vom Heinich I. oeakonnt, im Gegnzuag hot ea am Arnulf I.
sei eignständige Herrschaft oeakannt. Ois sei Suh dann Heazog woan is, hot da
Otto da Groaße de Sondarechte nimma oeakannt, und ea is scho noch oam Joh
abgsetzt woan. Sei Nachfoiga is am Arnulf I. sei Bruada, da Berthold, woan, dea
jedoch fian Heazogstitl auf wichtige Rechte veazichtn miassn hot. Wichtige
Earungaschaftn worn:

Nochdem da Berthold stoam is, is da Heazogstitl ned glei an an Heinrich III.
vagem woan, sodan zuanächst an an Otto sein Bruadan, an Heinrich I.. Eascht 983
hot ma dann an Heinrich III. zum Heazog eanangt, 985 is ea dann wiada obgsetzt
woan zuagunstn vom Heinrich II.. Aus Ausgleich hot ea as Heazugdum Kärntn
griagd.



https://bar.wikipedia.org/wiki/Baden-W%C3%BCrttemberg

Bodn-Wiattmbeag (amtli: Baden-Württemberg, Alemannisch: Bade-Württeberg) is a
Bundeslond im Sidwestn vo Deitschland. Des Lond is eascht noch'n Zwoatn Wödkriag
entstondn, wia s'de oidn Lända Bodn, Württmberg und Hohnzollan zsommglegt hom.
Des Bundeslond, wos vo de Leid dortn a gern ’s Ländle gnennd wird, grenzt im
Westn ans franzesische Elsass, im Sidn an d'Schweiz, im Ostn an Bayern, im Noadn
an Hessn und im Noadwestn nu an d'Pfoiz. Im gresstn Deu vo Bodn-Wiattmbeag redt
ma Alemannisch, und zwor Niadaalemannisch im Westn (Bodn) und Sidn vom Lond
(uman Bodnsee uma); in da Middn und im Ostn (Wiattmbeag) wird Schwäbisch gredt.
Im Noadn vo Bodn-Wiattmbeag redt ma Rheinfränkisch. Wei da Dialekt so a große
Roin spüid und Bodn-Wiattmbeag wirtschafdli a gonz a storks Lond is (zum Beispüi
in da Autoindustrie mid Mercedes-Benz und Porsche), werbns a mid dem Spruch „Wir
können alles. Außer Hochdeutsch.“

D'Haptstod vom Bundeslond is Stuggart, ondane wichtige Städt san zum Beispüi
Mannheim, Karlsruhe, Heilbronn, Heidlberg, Pforzheim, Reutlingen, Freiburg im
Breisgau oda Ulm. Regierd is Bodn-Wiattmbeag 50 Joar lang vo da CDU woan, oba
etzad gibts dann a Koalition aus de Greana und da SPD. Ministapresident is da
Kretschmann.



https://bar.wikipedia.org/wiki/Bad_Kissingen

Bad Kissingen is Grouße Greisstod vom gleichnamign Landgreis im bayerischn
Untafrankn und liegt an da Frängischen Saale sidli vo da Rhön. Da wödberiamte
Kurort hod aa a bayerischs Stootsbod.

801 easchtmois urkundli ois chizzicha darwähnt, is da Ort vor oim duach seine
Heilquejn, de wo scho im Joar 823 nochgwiesn worn san, bekonnt. Im Joar 1279 is
Kissingen easchtmois ois „oppidum“ (Stod) gnennt worn. Da easchte nochweisbare
Kurgast is scho 1520 vazeichnet, im selbn Joahundat festigt si da Ruf ois
Heilort. Im 19. Joahundat avanciert Kissingen zu am mondänen Bodeort und is in
da Regierungszeit vom Ludwig I. vo Bayern systematisch ausbaut worn. Koasa und
Kinige wia d Koasarin Elisabeth vo Östareich, Zar Alexander II. und Kine Ludwig
II. vo Bayern, dea wo Kissingen am 24. Aprü 1883 zum Bod erhom hot, stengan za
dea Zeid af da Gästelistn.

Im Mainfeldzug 1866 kimmts am 10. Juli 1866 in da Schlacht bei Bad Kissingen zu
am vabissen gfiahtn Gfecht zwischn bayerische und preißische Truppen.
Reichskanzler Fürst Otto vo Bismarck bsuacht Bad Kissingen eftas zua Kur (schaug
aa unta: Kissinger Diktat), 1874 entgeht er dort nur knapp am Anschlag, den
Eduard Franz Ludwig Kullmann auf ihn vaibt hot. In Bismarcks domaliga
Unterkunft, da Obern Saline, is heit des Bismarck-Museum. Aa Künstler wia da
Schriftsteller Leo Tolstoi und da Maler Adolph Menzel zejn zu de Bsuacha. Im 20.
Joahundat wandelt si des Gästepotential. Statt Adel und ghoomem Biagatum
bsuachan allawei mehr Sozialgäste de Stod. Des Joa 1945 bliem is ois oanzigs Joa
gänzlich ohne Kurbetrieb. Danoch errichtn Sozialvasicherungsträga in da Stod
Klinikn. In den neunziger Joa, oogfanga mit da Gesundheitsstrukturreform vo
1996, fiahtn Änderunga im Bereich vo da Gesundheitsgesetzgebung zu
Arbatsplatzvalustn. De Zoi da Iwarnachtungen sinkt vo 1,9 Milliona (1995) auf
nur no 1,4 Milliona (1997 und 1998) bei 140.000 Gästeankinftn. Noch Umwondlung
da vormois staatlichn Kurvawoitung und vom kommunaln Bäderbetrieb in de
privatwirtschaftlich ausgrichte Bayerisches Staatsbad Bad Kissingen GmbH
klappts, neie Gästepotenziale zum Erschliaßn. Im Joa 2003 zejt ma domois ois
neien Rekord 1,55 Milliona Iwanachtungen bei knapp 190.000 Gäste, zua Zeit
(2007) liegt da Wert bei in ebba 1,54 Milliona. Noch de Ergebnisse vo mehra
repräsentative Emnid-Umfragen (oi Joa seit 1999) derf si Bad Kissingen
„bekanntester Kurort vo Deitschland“ nenna. Mit da KissSalis-Therme hot Bad
Kissingen seit Feba 2004 aa a Heilbadelandschaft. Im Dezemba 2004 is de DCFA
(deutsch-chinesische Fuaßboiakademie) in da Stod grindet worn. In da Akademie
trainierte im Joa 2005 des chinesische 08-Star-Team“, um si auf de Olympischen
Spui 2008 in China vorzumbereiten. Zur Fuaßboi-Weltmoastachaft 2006 logiert und
trainiert des Team aus Ecuador mehra Wochn in Bad Kissingen.

Kissingen kriagt de Stodrechte scho während da Herrschaft vo da Grafn vo
Henneberg vor 1280. Es woar seit 1234 in dene eanam Besitz. Leider san koane
Siegel fia de Zeit vor dem 16. Johrhundert bekannt. Des ejdeste bekannte Siegel
zoagt bereits des heitige Woppn: A Torburg mit geschlossenem Tor und drei
Türmen, da mittlere Turm belegt mit am Schuidchen mit dem Woppn a Nebenlinie da
Truchsesse vo Henneberg. Zu dera Zeit ghert Kissingen bereits zum Hoachstift
Wiazburg, zu dems 1394 duach de Grafn Swantibor aus Pommern und de Burggrafn vo
Niamberg keema war und bis zum End vom oidn Reichs 1803 vablieb. Oanzelheiten da
Woppndarstellungen ändertn si öfta im Valauf vo de Joahundate. De Woppnfarbn
bleim aba oiwei unvaändert. Woppnführung seit dem 16. Joahundat.

Aus dem kuiturejn Angebot vo da Stod ragt des Klassik-Musikfestival Kissinger
Sommer mit Auftrittn international bekonnte Orchester und Solistn aussa. Des
Gengstick da dazua fia den Winta stejt da Kissinger Wintazauber dar. Des
weiterne zu erwähnen sei des Rákóczi-Fest. Des is des jährliche Stodfest am
letztn Juli-Wochenende, des zu Ehren all da historischn Prominentn abgehaltn
werd, vo der des Biografie im Zsammahang mit Bad Kissingen steht. Höhepunkt is
da Festumzug am Sunnta Nochmittag. Des ganze Wochenende wern de historischen
Persönlichkeitn vo Biargan da Stod dargstellt und nehma am städtischen Lem teil.

Zu den bedeitenden Gebaide da Stod ghert des Oide Rathaus, a Renaissance-Bau
aus'm Johr 1577. Zwischn 1838 und 1913 entstengan rund um den heitign Kurgarten
da Arkadenbau vo Friedrich vo Gärtner und noch Pläne vo Max Littmann de
Wandelhalle und de Brunnenhalle. A weiteres Gebaide vo Max Littmann is da
Regentenbau. Vo eam stammt aa des bereits 1905 fertiggstellte Kurtheater im
Jugendstil. Des Bahnhofsgebaide mit seiner klassizisiertn Neurenaissance-Fassade
is 1874unta da Leitung vo Friedrich Bürklein fertiggstellt. Üba da Stod thront
de um 1180 entstandne Burgruine Botenlauben im Stodtei Reiterswiesen. An
modernen Akzent setzt de 2004 eröffnet KissSalis-Therme. De is oans vo de greßtn
eiropäischn Wellnessbäder und aa des greßte städtische Bauprojekt nachm Zwoatn
Wödkriag. No a Anziehungspunkt is des Luitpold-Spielcasino im Kurpark.

Bad Kissingen zeichnet si duach a grouße Anzoi vo Sportvaeine und anbotene
Sportartn aus. Ois hechstklassiga Fuaßboivaein is da 1. FC 06 Bad Kissingen in
da Bezirksliga vatretn. Da Schützenvaein Edelweiß Reiterswiesen trett in da
Bayernliga Luftpistole oo.

In Bad Kissingen gibts a Veizahl vo Vaeine. Fia de Jugend werd in Bad Kissingen
de Jugendarbat da Pfadfinder oobootn. Aa de KjG (Katholische junge Gmoa)
engagiert si fia de Gmoa und de Jugend, bsunders duach des oi Johr stattfindende
traditionsreiche Zeltlager zu Beginn vo da Sommerferien, des gemeinsam mit de
Ministranten ausgrichtet werd.

Da Bahnhof Bad Kissingen liegt an da Fränkischen Saaletalbahn Gemünden am
Main–Ebenhausen. Dort vakean Züg vo da Erfurter Bahn, de üba Ebenhausen hinaus
bis Schweinfurt fahrn. Mehrere Stodbuslinien erschliaßn alle Stodteile. Duach
des Stodgebiet valaffa de Bundesstroß (Schweinfurt–Bad Brucknau) und de
Bundesstroß (Hammelburg–Münnerstod). De nachstn Autobahnen san de A 7
(Kassel–Würzburg) und de A 71 (Erfurt–Schweinfurt).

In Bad Kissingen is a Außenstelle vom Medizinischen Dienst da Krangavasicherung,
bei der Arbatsunfähigkeitsmeldungen und Rentenanträge auf de Berechtigung
geprüft wern kinnan



https://bar.wikipedia.org/wiki/Autokennzeichn

A Autokennzeichn is a Registrierungsnumma, de wos a jeda, der wos a Auto oda a
ondas Groftfohrzeig fohrd, vom zuaständing Stroßnvakeasomt griagt. De Numma
findt ma donn im Regista, im Zualossungsschein und af de Schüidln am Auto wieda.
Soichane Schüidln muaß ma fest mi'n Auto vabinden und meistns vorn und hintn am
Auto auffiduan du matz. Fir monke ondan Ortn vo Fohrzeig', zum Beispüi fir
Motorradln, und in monke Lända braucht ma owa netta a so Schüidl auffiduan
(meistns hintn). Womma s'Schüidl söim mant, sogt ma stod Autokennzeichn oft a
Nummanschüidl oda Nummandofü.

Obsotz af Tirolisch: Die sprochgeschichtliche Entwicklung hot in Siidtirol
bewirkt, dass man hait firn Autokennzoachn meistns „Targa“ sogg, wos ausn
Italienischn kimmp. Die Bestonttoale va die Fohrzaige hom in Siidtirol in der
Regl ober a Pezeichnung, de aa in ibrign taitschn Sprochraum iblich isch. As
italienische „targa“ kimmp ausn germanischn Bereich (laut an italienischn
Werterpuach ausn Oltfränkischn). Vawondt mit den Wort sein englisch target
(Zielscheibm) unt taitsch Tartsche (vgl. in der taitschn Wikipedia).



https://bar.wikipedia.org/wiki/Austin

Austin is de Hauptstod und de viatgräßte Stod vo Texas und liegg am Colorado
River. Die Stod is sea studentisch prägt und a fi texanische Vahältnisse sea
ungwöhnlich. Ois treffendes Motto gütt da Slogan "Keep Austin Weird". Austin is
a de amerikanische Hauptstod fi de Livemusigg: In koana ondan Stod gibs so a
groaße Dichte an Musikclubs und Konzeatn.

Austin liegg im Südn vo Texas, rund 220 km westlich vo Houston und rund 125 km
nordöstlich vo San Antonio.

As Klima vo Austin is subtropisch mit hoaßn Summan und kualn Wintan. Die
Durchschnittstemparatuan gean im Summa vo 23 bis 35 °C und im Winta vo 4 bis
15 °C. Fruajohr und Herbst san worm. Da Johresniedaschlog liegg bei rund 800 mm.
Da meiste foit im Mai (121,4 mm) und da weachste im Jenna (43,4 mm). Austin hot
rund 2.650 Sonnestundn im Johr.

Austin is 1835 untan Nom Waterloo gründet woan und 1838 zugunstn des Gründers da
texanischn Republik, Stephen F. Austin, in Austin umbnonnt woan. Seit 1839 is
Austin de Hauptstod vo Texas.

In Austin gibbs vüü bekonnte Orbeitgewa, so zum Beispüü Dell Computer, Facebook,
Freescale Semiconductor, IBM, Wincor Nixdorf, National Instruments,
Hewlett-Packard und Applied Materials.

Die Togeszeitung fi Austin is da Austin-American Statesman und außadem ascheint
wöchntlich as Vaonstoitunsmagazin Austin Chronicle. Außadem wead aufm Campus da
Texas University de Studentnzeitung The Daily Texan aussagem.

Auf da Texas University studian 50.000 Leit, somit is sie oani da gräßtn
Univeasitätn des Londes. Außadem gibs aa no einige Privatuniveasitätn.

Am 18. Novemba 2012 wead aufn Circuit of the Americas in Austin zum easchtn Moi
seit 2007 wieda a Formel-1-Rennen in den USA stodfindn.

Estlich vo Austin is relativ floch, wäarend da Westn sea hügelig is. Sie san a
as scheaste Gebiet vo Texas und wean a as Hill Country gnennt. Doo befindet si,
circa 160 km westlich vo Austin, da Exchanted Rock, a 150 Meta hoacha hoibrunda
Granitfels, dea aa a beliabtes Ausflugszüü is.

Außadem gibs in da Umgebung a mearare Orte, dee auf a deitsche Gründung
hiiweisn, zum Beispüü New Braunfels oda Fredericksburg. Wonn ma mit de Leit in
Gspräch kimmb, meakt ma aa, dass es deitsche Voafoarn senn.



https://bar.wikipedia.org/wiki/Augnstecher

Mit Augnstécher (Libelln, Odonata) pezeichnet man a Gruppm va groaße, fårbige
Insektn mit vier durchsichtige, steife Fliegl unt groaße Nétzaugn. Der Rumpf håt
óft a gwisse Éhnlichkeit mit an Hubschrauber. Man sigg sie oft in der Nächnt van
Wåsser. Sie kénnen in der Luft steahn bleibm unt aa hinterschi (rückwärts)
fliachn. Sie sein Raber unt kénnen in Flug Insektn fången. Aa währet der Påårung
kénnen sie fliachn (Tandemposizión). Zuasätzlich zun Geschlechtsorgan (gånz
hintn) håt as Mandl aa nó an Spermienträger afn zweitn Åpschnitt van Hintertoal.
Va zem nimmp as Weibele de Spermien. Aus de Ggoggelen kimmp as Jugntstadium
auser (Nymphe), aus der Nymphe wert as ausgwåxne Insekt. Die Augnstécher ghearn
van sem her zu de Insektn dé koa vóllkómmene Vawåndlung håbm.

In der Insektnkunde sein de Libelln afn Rång van an Órdnung. Es gip weltweit pa
de 5000 Årtn va Augnstécher, in Európa lei a pår Dutznt. Die Wissnschåftler
unterscheidn zwoa Gruppm Unterórdnungen), Groaßlibelln unt de zårtern
Kloanlibelln.



https://bar.wikipedia.org/wiki/Antigone

Antigone (oidgriachisch Ἀντιγόνη) is is a Gstoit aus da griachischn Mythologie.
Se wor de Dochda vum Edipus und vo da Iokaste. De klassische Version vo dem
Mythos find si in da Tragedie Antigone vum Sophokles, wo worscheinli 442 v. Kr.
zan easchtn Moi afgfiat woan is.

Da Antigone-Mythos ghead zan thebanischn Zyklus, wo neman trojanischn Zyklus da
zwoate grosse Mythos-Kroas in da antikn griachischen Mythologie is.

Antigone wead aus da Inzest-Vabindung vum Edipus mit seina Muadda Iokaste
geboan. Wia de Edipus aussafind, dass a sei Voddan umbrocht und sei oagane
Muadda gheirat hod, sticht a si sejm de Augn aus. Do begleit eam sei Dochta
Antigone in de Vabannung noch Kolonos. Nochn Dod vum Edipus gäd si wieda noch
Theben zruck, wei si an prophezeitn Zwoakampf vo iare Briada vahindan wui. Wia
da Edipus aus Theben weganga gwen is, hom seine Buama Polyneikes und Eteokles de
Heaschoft ausgibt. Da Polyneikes wead vo seim Bruada vatriem und es kimmt zan
Kriag um Theben. Da Eteokles scheint z gwinna owa im letztn Kampf bringa si de
zwoa Briada gegnseiti um.

Da neie Kini vu Theben, da Kreon, a Bruada vo da Iokaste und daduach da Onkl von
da Antigone und iarane Brüada, ealosst a Vabot an Polyneikes z bestottn, wei a s
Voddaland varodn hod. De Antigone hoid si owa ned on des Vabod und foigt iam
Gewissn. Si mocht de voagschribanen Rituale und eameglicht ian Bruada so an
Einzug in an Hades. Vo am Wächta wead si schliassli varodn. Da Kreon vauateit de
Antigone zan Dod duach lebendi Begromwean, obwoi se de zuakimftige Braut vo seim
Buam Haimon is. Antigone, Haimon und de Frau vum Kreon (Eurydike) begengan
deszweng nocheinanda an Freidod.



https://bar.wikipedia.org/wiki/Angus_Young

Angus McKinnon Young (*31. März 1955 in Glasgow, Schottland) is mit seim Bruada
Malcom Young Grindungsmitglied und Lead-Gitarrist vo d'Band AC/DC.

Aufgwachsen woar a in Schottland, awa seine Eltern wandatan wega da Arwad boid
nach Australien aus. Wia seine Briada George (dea scho boid mit seina Band
Easybeats a Karrier higlegt hod) und Malcom leant a friah as Gitarrenspui. Mit
15 schmeisst ea de Schui hi, hoit awa schbaada an Abschluss nach und mocht a
Druckalehre. Weil se de Bands vo seine Briada aflösen, grindet ea zammen mit
Malcom de Band AC/DC; afn Noma kimmt eahra Schwesta, de wo des af eahra
Nähmaschin siehgt und findt, dass des subba zua dem Sound vo da Gruppn basst.
Scho boid werdens mit eahna Musi, de wo bis heit begeistat, zu Schdars.

Angus tritt nia ohne sei Gibson SG und sei Schuiuniform af, a Tradition, de wo
se vo de Anfäng bis heit g'hoitn hat. B'kannt is'a aa außadem fiarn Duck Walk
(abgschaut vo seim großen Voabuid, am Chuck Berry) und fiar sei ständigs Grenne
und Ghupfe üwa d'Bühne.



https://bar.wikipedia.org/wiki/Ahorn_(bei_Coburg)

Ahorn is a Gmoa im obafränkischn Landgreis Coburg. Se liegt am sidlichn Stodrond
vo Coburg. Da Noma riaht vo de Ahornbaam her, de friara aufm Gmoagebiet gstondn
san.

Ahorn liegt in da Region Obafrankn-West an da Bundesstroß 303
Coburg–Schweinfurt. Es bsteht aus de foigndn Ortstei: Ahorn, Finkenau,
Hohenstein, Krebsmuih, Schafhof, Schorkendorf, Triebsdorf, Witzmannsberg, Eicha,
Wohlbach, Ziaglhüttn.

Ahorn is easchtmois 1074/75 ois Rodungshöfe in de Waida da Burg Ahorny erwähnt
worn. De Entwicklung hängt eng zsam mit da Gschicht vom Schloss Ahorn, des
Joachim vo Rosenau noch dem Bauernkriag im Joar 1555 auf de Reste vo a ejdan
Burg im Renaissancestil errichten hot lassn. Sei heitigs Aussehen kriagt des
Schloß duach de Herrn vo Streitberg im Joar 1621. Im Lauf vo de Joarhunderte hot
des Schloß wechselnde Eigntüma: de von Schaumberg, vo Ermreuth, vo Eschenbach,
vo Hendrich, vo Baumbach und am End de vo Erffa, de des Schloß no heit bewohnan.
Ahorn war Teil vom Amt Ahorn vom Herzogtum Sachsen-Coburg. Es is mit dem
Freistaat Coburg noch a Voiksabstimmung und dem darauf foignden Staatsvatrag am
1. Juli 1920 zu Bayern kemma.

Auf'm Gebiet vo da Gmoa san im Joar 1970 3096, 1987 4262, 2000 4592, 2003 4589
und 2014 4223 Eihwohna zejt worn.

Buagamoasta is Martin Finzel (parteilos), der de Buagamoastawahl am 2. März 2008
ois Kandidat vo SPD und Freien Wählern fia si entscheidn hot kinna.

Da Woppnschuid zoagt a Ahornblattl und aa des stilisierte Schloß Ahorn ois
Wahrzeichen da Gmoa. De Farben grün und suiber vo Ahornblattl und Schloß deitn
dabei auf de Zuaghörigkeit da Gmoa zum friaran Wettiner Herzogtum Sachsen-Coburg
hi. Eibettet san Ahornblattl und Schloß in de Farben gold und blau aus'm Woppn
da Familie da Freiherrn vo Erffa.

Ahorn untahoit seit 1975 mit der Marktgemeinde Irdning in da Steiermark,
Östareich, und aa seit dem Joar 1990 a Städtepartnerschaft mit der Stod Eisfeld
in Thüringen.

De Gmoasteiaeinahma warn im Joar 1999 umgrechnet 2.046.000 Euro, davo warn de
Gwerbesteiaeinahma (netto) umgrechnet 125.000 Euro.

Es hot 1998 im Bereich vo da Land- und Forstwiatschoft 8, im Produzierenden
Gwerbe 491 und im Bereich Handel und Vakea 52 sozialvasicherungspflichtig
Bschäftigte am Arbatsort gem. In sunstige Wiatschoftsbereiche warn 337 am
Arbatsort Leit sozialvasicherungspflichtig beschäftigt. Beschäftigte am Wohnort
warns insgesamt 1632. Im vaarbatenden Gwerbe (und aa Bergbau und Gewinnung vo
Stoana und Erdn) hots 5, auf'm Bau 2 Betriebe gem. Außerdem warns im Joar 1999
37 Bauanhöf mit a landwiatschoftlich gnutzten Flächn vo 949 Hektar. Davo warn
722 Hektar Ackaflächn und 227 Hektar Wiesn.



https://bar.wikipedia.org/wiki/A_echta_Weana_geht_net_unta

A echta Weana geht net unta (dt.: Ein echter Wiener geht nicht unter) is a
Fernsehserie, die wos vom ORF vo 1975 bis 1980 draht wordn is. Hauptfigua is da
Mundl (richtiga Nome is Edmund Sackbauer), gspüüd vom Merkatz Koal. Der is oft
sea grantig und zurnig, oba wira öda wiad wiad ara recht liab und nett. De
Sackbauers wonan in ana Wonung in Favoritn in Wean. Es get in da Serie oft um
Oitogsprobleme. De Serie is unta ondarem deshoib so eafoigreich weu olle
Weanarisch redn. Es gibt insgesaumt 24 Foign.

Da Mundl is zwoafocha Voda und mit da Toni vaheirat. Ea is Elektrika valiad oba
oft sei Hockn, weula si hoid oft ned zruckhoidn kaun. Außadem is a Stemma und
tringt oft Bia. Ea is um di fümfaviazg Joa oid und schimpft leida aa hoft mid
seina Frau und seine Kinda. Ea hod aa an Bruada, den Schani-Onkl.

Di Toni is eigentlich a recht a liabe. Si mocht hoit den Haushoit in da Famülie.
Waun da Mundl amoi wieda zua Vanunft brocht wean muass, mocht entweda si des,
oda da Schani-Onkl. Am End vo da Serie suacht sa si a Oabeit ois Apotekarin. Se
wiad von da Burkhard Ingrid gspüd.

Da Karli is da ödare Suhn vo de Sackbauers. Er tringt a gean Bia und is am
Aunfong a Stemma, so wia da Mundl. Ea heiratet de Irma mid dera a zwoa Kinda
kriagt. Von Beruf is a Staplafoara. Da Rott Klaus spüd eam in da Feanseserie.

Di Hanni is jünga ois da Karli. Si is in den Dichta Franzi vaknoit. Da Mundl
kaun den oba ned leidn, weu a si geistig untalegn füd. Drum is di Hanni a oft
angfressn aufn Mundl. Di Hanni wiad von da Deutinger Erika gspüd.

Da Schani-Onkl is da Bruada vom Mundl. Ea is sea vastendnisfoi und tringt aa ned
so vü wia da Mundl. Wiara si mid da Muada vom Franzi aunfreindt, vasuacht da
Mundl des zu vahindan. Da Schippel Rudi vaköapat eam.

Da Franzi, zu dem da Mundl nua „Nudlaug“ oda „Dioptrienotto“ sogt, is a Dichta
und schreibt aa Höaspüle. Amoi vaschofft a dem Mundl an Postn in seina Fiama.
Seitdem akzeptiad a eam. Da Franzi is da Freind von da Hanni. Ea wiad vom
Wächter Alex gspüd.

Di Irmi is di Frau (zu Begin di Freindin) vom Karli. Ire Ötan ham a Gscheft fia
Strickmodn. Am End von da Serie füt sa si vom Karli vanochlessigt. Si kriagt zwa
Kinda - den René und di Petra. Di Irmi wiad gspüd von da Nelska Lili.



https://bar.wikipedia.org/wiki/Zinznz%C3%A4i

Zinznzej, amtli: Zinzenzell, is a Doaf mid umara 400 Leid an da Grenz zwischn
Nidaboan zua Obapfoiz. Seit 1978 khead s Doaf (zwangsweis) aaf Wisnfejn.

Zwischad 1115 und 1137 is Zinznzej in de Bejcha vom Glousta Obaoitaich s´erschte
moi afdaucht, ais da "Getwin de Sinzencella" bei de Zaing gnennt wiad. Zinznzej
war Dienstmanasitz vo de Rengschbuaga Domvegt. Dene era Buag soi afn Kamalschpea
gstanna hom, an dem seina Leitn Zinznzej ligd. Der Fluanam Buagstog is oba bis
ejtz da oasig vobleibade Deit daraf. In da Zeid vo de boarischn Herzeg und
Kuafiaschtn wa Zinznzej da Sitz vo a Obmannschaft.

Vo 1818 bis 1978 war Zinznzej a sejbstendige Gmoa im ejzign Kreis Strauweng-Bong
(bis 1938 Bezirksamt Bong dann bis 1972 Landkreis Bong). Am 1. Mai 1978 ham´s
den greissan Doi (3600 Dowa) af Wiesnfejn umme und an kleanan Doi (mid 600 Dowa)
af Stoiweng owe zwangseigmeid, nochdem d´Regierung vo Nidaboan den Antrag vo
Zinznzej af an Anschluß and Vowoitungsgmeischaft Stoiweng, andas wia bei da
kleanan Nachbargmoa Luitzndoaf obglehnt hod, wall so de Nordwestgrenz vom
Landkreis "gstärkt" worn sei soi.

de mit* kennzeichnadn Oaejdn warn bis 1925, de mit ** bis 1970 im amtl.
Oatsvozeichnis afgfihrt

Zinznzej liegt im Vordan Boarischn Woid, an da Staatsstraß 2147. De nachstn
Stett san Roding (16 km) und Cham (22 km) in der Obapfoiz, sowia Bong (24 km)
und Strauweng (27 km) af da Nidaboarischn Seitn. Hejchste Beag san Hourejd mid
719 Meda und da Kamalschpea mid 701 Meda..

D´ Wossascheid´ zwischad da Doana und am Reng laft quer durchs Doaf. Währad d´
Mejna noch Nordn ais Perlbo zum Reng hi lafft, rinnt da Grejboch ais Schenstoina
Boch naoch Osten iba d Kinsa zua Doana hi. D Kinsa seiwa war de oide Gmoagrenz
zu Luitzndoaf (no freya zu Gitnsdoaf).

In Zinzenzell is freja blos a Kapejn gstana, aus dera warscheinle de Figuan vom
Heilign Vit und Dionies aus da Zeit um 1480 stamman, de hejd no an der Sidwendt
vo da etzign Kircha zum seng san. 1836 is a "neie Fejdkapejn" baud woan, de wou
scho boid wida z´koa woan is, so das se scho 1853 wida vogrejssad werden hod
mejssn.

1871 is mitn Baun vo da hejdign Kircha ogfanga woan, de am Hl. Michael geweiht
is. Wal ma oba "vogessn" hod beim Keniglichn Bezirksamt z´ Bong den Bau zum
gnemign loussn, hod ma de Zinznzeja den "Schwoazbau" 1874 erscht amoi eigstejd,
letztendle hod oba weidabaut wern deaffa, so dass des Kirchaschiff scho 1875
ferte war. Da Bau hod damois 7.325 fl.(Guidn) und 32 Xer (Kreiza) kost, des wou
an Zentn 40 Pfund reina Suiwa entsprocha hod.

1878 is nachad a da Tuam in seina eizign Foam und Hejng ferte woan. 1883 is de
Kiacha fia damalige Zeitn ganz modean im neigotischn Stil innan eigricht woan.

Zinznzej und seine umligadn Oatschaftn han ganz freja vo da Keniglichn
Postexpedition in Stoiweng aus betreit worn, bis umara 1900 a fia Zinznzej mit
da Grindung vo ana Keniglich Boarischen Postagentua de eigane (immahin 80 Jor
dauande) Postgschicht ogfanga hod. De eigane Post hod bis 1980 bstanna, wia de
Poststej 8411 Zinznzej, ejs weidare Foing vo da Gebietsreform afgleist worn is.
Zum Postbeziak vo Zinznzej hod neba da eigna Gmoa a Geraszej ghert. De Poststejn
Zinznzej und Wiesnfejn warn bis 1980 an Postamt in Vokastoi (amtle: Falkenstein)
untastejd.



https://bar.wikipedia.org/wiki/Wunsiedel

Wunsiedel is de Greisstod vom obafränkischn Landgreis Wunsiedel im
Fichtelgebirge. Se liegt im Fichtelgebirge im Toi vo da Rösla am Fuaß vo da
Kösseine. De Stod is vor oim duach de oijährlichn Luisenburg-Festspui bekonnt.

Da Ort is easchtmois 1163 ois Sitz vo am Ministerialen Adelbertus oda Albrecht
urkundli eawähnt worn. Da Name rührt wahrscheinlich vo wunne = Woidwiesenland
und 'sedel = Edelsitz her. Im Joar 1285 kriagt Burggraf Friedrich III. vo
Niamberg de Lehnsherrschaft duach Kaiser Rudolf I. vo Habsburg. 1326 san de
Stodrechte duach Burggraf Friedrich IV. valiehn und 1328 duach Kaiser Ludwig dem
Bayern bstätigt worn. Hans vo Kotzau bsiegt 1430 de Hussiten in da Schlacht am
Katharinenberg, 1462 siegt Jobst vo Schirnding üba de Böhmen emfois am
Katharinenberg. Wunsiedel war im Middloita Middlpunkt vom Zinnbergbau und kriagt
groaße wirtschaftliche Bedeitung duach de Herstejung vo Weißblech. Ob 1613 war
Wunsiedel Haptort vom Sechsämterland. Dem Amtshauptmo in Wunsiedel warn de
Amtmänna in Hohenberg, Weißenstod, Kirchenlamitz, Selb und Thierstein untastejt.
Bis 1791/1792 ghert de Stod zum hohenzollernschen Fiarschtndum Bayreith, war
noch da Abdankung vom letztn Markgrafn Karl Alexander vo 1792 bis 1806 unta
preißischa Vawoitung, war via Joar vo napoleonischen Truppn bsetzt und kimmt
1810 zum Kinereich Bayern. Brände in de Joar 1476, 1547, 1607, 1636, 1644, 1646,
1657 und 1731 hom oiwei Teile vo da Stod vanichtet. Noch'm letztn Groußbrand im
Joar 1834, da zwoa Drittl vo Wunsiedel zeaschtörte, kriagt de Stod a
klassizistisch Stodbuid. Ibaregional bekonnt is Wunsiedel duach de jährlichn
Neonaziaufmärsche, de seit de 1990a im August am Grob vo Rudolf Heß stottgfundn
hom. Nochdem da Bayerische Vawoitungsgrichtshof und vom Bundesverfassungsgricht
de "Gedenkmärsche" fia zualässig erklärt ham, kemman im Joar 2004 rund 4500
Demonstrantn. Um zum zoang, dass se si net mit de Aufmärsch identifizian,
organisian Biarga vo Wunsiedel Gengdemonstrationa und grindn Biargainitiativen,
de si fia Toleranz, Engagement und Zivilcourage eihsetzn. 2005 werd da Aufmarsch
vabotn, de Entscheidung is vom Vawoitungsgricht Bayreith, dem Bayerischen
Vawoitungsgrichtshof und dem Bundesverfassungsgricht bstätigt worn.

De Wiatschoft vo da Stod Wunsiedel is geprägt duach de Bekleidungs-, Porzellan-,
Glos-, Stoavaarbeitungs- und Bauindustrie. A beliabts Exportprodukt is da
Kraitalikör Sechsämtertropfn. De Arbatslosnquote liegt mit 7,6% deitlich ibam
bayerischn Duachschnitt.

An stootlichn Eihrichtunga san in Wunsiedel a Landratsamt, a Finanzamt, des
Vermessungsamt, a Amtsgricht und aa a Polizeiinspektion voahandn.

Wunsiedel untahoit Städtpartnaschoftn mid Mende, Frankreich Frankreich (seit
1980), midm sächsischn Schwarzenberg/Erzgeb., Deitschland Deitschland (seit
1990) und mid Volterra, Italien Italien (seit 2006).

Im Joar 1975 is Schönbrunn und 1978 de Ortschoftn Hildenbach, Holenbrunn und
Bernstein eihgmoant worn.



https://bar.wikipedia.org/wiki/World_of_Warcraft

World of Warcraft oda WoW (boarisch Woit vo da Kriagskunst) is a Computaspui,
bessa gsogt a Massn-Measpuiler-Online-Rollnspui (MMORPG) des vo Millionen
Spuilern gleichzeitig ibas Intanet gspuilt wern ku. Vaöffentlicht woadn is 2004
vo Blizzard Entertainment und s is in da Wejd vom Strategiespui "Warcraft"
ogsiedlt.

Im Jenna 2007 homs de easchte Erweiterung The Burning Crusade (da brennande
Kreizzuag) rausbrocht und am 13. Novemba 2008 de zwoate Erweiterung Wrath of the
Lich King (Zoan vom Lichkini). Glei am Dog wo Wrath of the Lich King rauskemma
is, homs 2,8 Millionen Leit kaft, und somit an Rekord vo The Burning Crusade
brocha, des wo am easchtn Dog grad 2,4 Millionen moi kaft wor'n is.

Bei dem Spui gibts fast 8000 Aufgab'n de wo "Quests" khoasn wern. Wenn ma a
seichane Quest obschließt kriagt ma virtuelles Geld, Zeig und wos am wichtigsten
is Erfahrungspunkte, mit dene man dann a Level aufsteign ko. Des niedrigste
Level is 1, des höchste, sofean ma Mists of Pandaria installiert hot, 90.
Erfahrungspunkte gibts a wenn ma a Monsta besiegt oda a Gebiet entdeckt, des wo
ma no net kennt.



https://bar.wikipedia.org/wiki/Wolfgang_Amadeus_Mozart

Da Mozart Johannes Chrysostomus Wolfgang Theophilus, ma kennd eam bessa ois
Mozart Wolfgang Amade, is ana vo de wichtigstn Komponistn vo da klassischn Musik
in Eiropa. Af d'Wööd kumman is ar am 27. Jenna 1756 in da Stod Soizburg im
Soizburga Fiaschterzbisdum, gstuam is ar am 5. Dezemba 1791 in da östareichischn
Hauptstod Wean. Er is zwoa scho mid 35 Joar gstuam, owa er hod a Werk
zruckglossn, wos olle wichting Oartn vo Musi zu seina Zeid umfosst hod. Außadem
wor a, womma seinan Zeidgenossn glaum deaf, aara Virtuos am Klavia und af da
Geing.

Er hod de Musikgattung Konzert zu ihra Hochbliah brocht, genauso wiar aa de
Sinfonie und de Sonatn, und de drei san dann noch eam aa de wichtigstn Fuaman vo
da klassischn Orchestamusi woan und bliem. Aussadem is ar a Maasta vo da Oper
gwesn, und seine Stickln ghern bis heid zu de beliabtestn vo da Musikgschicht.

Wolfgang is am 27. Jenna 1756 um ochte aufd Nocht in Soizburg, in da
Getreidegossn 9 in ana Dreizimmawohnung vo an Mehrfamülienhaus (Hagenauer Haus)
aufd Wööd kumman. Ea woa des simte Kind vo seina Famülie, owa eascht des zweite,
wos iwalebt hod.

Sei Voda, da Mozart Leopold, woa aus Augschburg und is aus beruflichn Grindn ins
kiachliche Fiaschtndum Soizburg zogn. Er is dort bischöflicha Kammermusikus
gwesn (ab 1757 woara Hofkomponist und ab 1763 Vizekapöömasta). Sei Muadda woa de
Anna Maria Pertl aus Sankt Gilgen. Scho an Tog noch seina Gebuat is a im Dom vo
Soizburg aufn Nauman Joannes Chrysostomus Wolfgangus Theophilus tauft wuan.
Gruafn homs eahm owa Wolfgang bzw. Wolfal oda aa Woferl.

Scho im Oita vo via Joa hod ea und sei um finf Joa ötare Schwesta Maria Anna
Mozart, zu dea wos Nannerl gsogt haum, vom Vodan Musikuntarricht (Klavia, Geign,
Kompositiaun) griagt. 1761 hod da Voda Mozart de easchtn Kompositiaunen vom
Wolferl ois „Wolfgangerl Compositiones“ aufzeichnet. Es hod si dabei um a
Andante und a Allegro ghaundlt, auf de no im söm Joa a Allegro und a Menuetto
gfoigt san. A de Begobung im Klavia- und Geignspü hom si schnöö zagt. 1762 - im
Oita vo 6 Joa - hod a de easchtn Auftritt ghobt.

De easchte Konzertreisn vom Wolfgang und vo seine Schwesta Nannerl mit de Ötan
hom Aufaung 1762 noch Minga gfiat und im Heabst vom söm Joa noch Wean, um in
Oodl de Wunderkinda zum präsentian. Noch de großn Erfoig in Minga und Wean hod
de Famülie am 9. Juni 1763 a extensive Tournee duach deitsche Lända und duach
Westeiropa gmocht, de bis zum 29. Novemba 1766, äussa dreiahoib Joa, dauat hod.
De Statiaunen woan, in chronologischa Reihnfoige: Minga, Augschburg,
Ludwigsburg, Schwetzingen, Heidelberg, Mainz, Frankfurt am Main, Koblenz, Köln,
Aachen, Brüssel, Paris, Verseilles, London, Dover, Belgien, Den Haag, Amsterdam,
Utrecht, Mecheln, noamoi Paris, Dijon, Lyon, Genf, Lausanne, Bern, Zürich,
Donaueschingen, Ulm und Minga. Auf dena Reisn san de easchtn Sonatn fia Klavia
und Geign entstaundn (de via Sonaten fia Klavia und Geign Köchelvazeichnis (KV)
6 bis 9 san 1764 de easchtn drucktn Kompositiaunen vom Mozart) sowiar aa de
easchte Sinfonie Es-Dur (KV 16).

A wichtigs Eagebnis vo dera Raas woa, doss da Mozart in London mit da
italienischn Sinfonie und Oper vertraut gmocht wuan is. Durt hod ar aa an Johann
Christian Bach kennan gleant, dea fia eahm a wichtigs Vuabüüd woa.

1772 is da Hieronymus Franz Josef von Colloredo zum Fiaschterzbischof vo
Soizburg gwööd wuan. Ea woa da Nochfoiga vom vasturbanen Sigismund Christoph
Graf von Schrattnbach. Vom neichn Fiaschtn is da Mozart im August zum besoidetn
Konzeatmaasta vo da Soizburga Hofkapöön ernaunt wuan. Trotzdem hod a min vüün
Umanaundreisn mid sein Vodan ned aufgheat. Des woa da Vasuach, dem stoarrn
Reglemau vom Soizburga Dienst ausz'kumman: vom 24. Oktoba 1772 bis zum 13. März
1773 is de dritte Italienreise gfoigt, zua Urauffiarung vo Lucio Silla. Während
dea Raas is aa des Exultate, jubilate entstaundn. Vo Mitte Juli bis Ende
Septemba 1773 hods daun de dritte Raas noch Wean gem. Im sööm Joa is es easchte
Klaviakonzeat entstaundn. Vom Oktoba 1773 aun hod de Mozartfamülie im easchtn
Stock vom Taunzmaastahaus gwohnt.

Noch ana längaran Pause is am 6. Dezember 1774 a Raas noch Minga zua
Urauffiarung vo da Opera buffa La finta giardiniera (KV 196) gmocht wuan. Am 13.
Jenna 1775 und noch da Rückkea am 7. März hod da Mozart erneit vasuacht, si aa
in Soizburg ois Künstla zum etablian. Er hod zum Beispü des Dramma per musica Il
rè pastore am 23. Aprü 1775 in Soizburg urauffian lossn, wos oba beim Publikum
ned guad aukumman is. Noch meafochn eafoiglosn Bittn um Urlaub hod a 1777 sei
Abschiedsgsuach beim Fiaschterzbischof eigreicht und hod um Entlossung vo da
Soizburga Hofkapöön bitt.

De Weake vom Mozart wean meistns noch da Sortiarung im Köchelvazeichnis (KV)
zöid, de aa a Oat chronologische Reihenfoige einzhoidn vasuacht. Gmocht hod des
Vazeichnis da Ludwig Köchel (1800-1877), und wegn eam haaßts aara so.



https://bar.wikipedia.org/wiki/Webseite

A Webseitn (englisch: web page) oda Netzseitn is a Dokument im Internetz, des wo
mit am Netzbrausa vo am Webserver obgruafa wean ko. Da Begriff Webseitn wead
unzuatreffendaweis aa efta zwengs da groaßn klonglichn Ähnlikeit zum englischn
Begriff Website fia de gsomte Webpräsenz vo ana Fiama, Organisation oda
Privatpeason vawendt.

De Basissproch bei da Eastellung vo Netzseitn is HTML. De Formatiarund ko aa no
iwa Cascading Style Sheets (CSS) oda andare Formatiarungssprochn beeinflusst
wean. Dazua gibts no weidane Sprochn fia komplexe Seitngstoitunga.

Im Gengsotz zura statischn Webseitn wead a dynamische Netzseitn eascht zum
Zeitpunkt vo da Ofoadarung easteijt. Des is bsundas fia oft wechslnde Inhoijte
und umfongreiche Webseiten sinnvoi. De Infoamationan wean donn zum Beispui aus
Nutzaeigomn oda Datnbonkn zammtrong unn zum Browser gschickt. Dynamische
Webseiten wean zum Beispui in PHP, .NET, J2EE oda Perl programmiat oda vo
Autornsisteme (engl. Content Management Systems, CMS) generiat. Des bekonteste
freie Autornsistem is Wordpress.



https://bar.wikipedia.org/wiki/Weanaliad

Es Weanaliad oda Wienerlied is a Liadoart, des wos aus da Stod Wean kummt. Des
Thema is Wean oda es Weana Lemsgfüü, de Texte san meistns weanarisch. Des
Weanaliad is a ziemlich anzigoatigs musikalisches und sozio-kuituarös Phänomen,
a „Psychogramm“ vo da Weana Lemsoat, a Mischung aus Söbstvaklearung, Lemsfreid
und Vafoi.

A bsundas Kennzeichn vaum Weanaliad is da Haufn vau chromatischn und harmonischn
Variationen. Duach Tempoändarungen und theatralische Pausn wiad ban Singa
Spaunnung eazeigt. Des tippische Weanaliad is im 2/4 oda 3/4 Takt gschriem. Da
Rhythmus wiad oft gwexlt.

Es Weanaliad is vaum musikalischn Aufbau dohea vü kompliziata wia aundare
populeare Musi, wia Blues, Rock, Folk oda de boarische Voiksmusi. Deshoib is des
scho ungwehnlich, dass des Weanaliad so beliabt wuan is. Vü Liada san in Wean
sogoa ois Voiksgsaung etabliat.

De oipmländischn, boarischn Wuazln vom Weanaliad san owa no eakennboa; zan
Beispü de Melodik vom Landla oda de aussteazande Zwaastimmigkeit, de wos in da
Iwaschlogstimm und in da Begleitung zan Ausdruck kummt. Zan oipmländischn
Element kummt im Weanaliad owa aa no de slawisch-ungarische Komponentn, a
anzigoatige Melange aus siass und haab, aa im sprunghoftn Wexl. Und des imma mit
an Aungzwinkan, mitn tippischn Weana Schmäh.

De Wuazln vom Weanaliad gengan owa mindastns in de Zeit um 1700 zruck. De
Liadasaumlung "Ehrliche Gemüthserquickung" vau 1686 wead efta ois de ötaste
Saumlung bezeichnet. Des san owa no kaane Weanaliada im engan Sinn, mea
studentisch-gsöllige Liada.

Des Weanaliad steht vua oim in da Tradition vau de Voikssänga, Leiakostnspüla
und Strossnsänga. Es hod owa aa Wuazln im Kunstliad (z.B. Franz Schubert), im
Theatacouplet (z.B. Johann Nestroy), im Voiksliad, in da Operettn und im
Kabarett. Da Uavoda vaum Weanaliad in seina heiting Fuam woa da Johann Baptist
Moser. Mit eam hod a de Glaunzzeit vo de Weana Voikssänga augfaungt. Ois easchta
Weana Voikssänga güt owa da Marx Augustin, bessa bekaunt ois da liawa Augustin,
dea.

De Hochzeit vom Weanaliad woa vaum End vaum 19. Joahundat bis in de 1930a Joa.
1885 is ans vau de bekauntastn Weanaliada entstaundn s Fiakaliad, vafosst vaum
Gustav Pick. In de 1920a und 1930a Joa san de scheenstn Liada vau da Maly Nagl
entstaundn, z.B. „I brauch’ ka schöne Leich’ …!“, „Mei Oide sauft so vü wiar i“.

Nochm Kriag hod de Kabarettszene um im Gerhard Bronner s Weanaliad prägt, mit
satirische Liada, Parodien und Persiflagen, de wos ned aufs goidane Weanaheaz
ausglegt woan, sundan oft bittabes: z.B vaum Georg Kreisler („Der Tod muss ein
Wiener sein“), Gerhard Bronner („Die alte Engelmacherin“) und Helmut Qualtinger
(„Der gschupfte Ferdl“ - de berihmte Coverversion vaum Liad vaum Gerhard
Bronner).

In de 1970 Joa hods neichen Schwung fia de Weanaliad-Szene gem. Da gleantde
Sänga und Jurist Eberhard Kummer hod vua oim s oide Weanaliad wieda populea
gmocht. Von ana aundan Seitn san Künstler wia da André Heller, Roland Neuwirth
oda da Mola (Vatreta vaum phantastischn Ralismus) und Jazzer Karl Hodina kumman.
Letztara hod zum Beispüü mit eiganan Kompositionen und Textn schnö groose
Eafoige gfeiat und wiad bis heit hochgschätzt. Sein Heagott aus Staa is sogoa
scho zum Voiksliad wuan. Ea hod dobei aa a Gedichtl vom H. C. Artmann vatont
(Fia d Erni).

Da Roland Leopold Neuwirth, dea wos si musikalisch im Blues vapflicht füht hod
mit seine "Extremschrammen" Furore gmocht. Da Neuwirth spüd vua oim eigane
Weake, hod owa aa in de 1980 Joa Oid-Weana Dänz ins Repertoire aufgnumma. Mit
Wean- und Weinsöligkeit haum seine Texte nix z duan, dafia owa mitn Wuatwitz vau
da Stehgreifbühne vaum 19. Joahundat, mit politischa und gsöschoftlicha
Aktualität. In da Musi vaum Roland Neuwirth und seina Gruppm Extremschrammeln
wean Elemente vom traditionön Weanaliad und da Schrammemusi mit Blues, Jazz,
Rock und da Neien Voiksmusi vabundn. Da Horstl Chmela hod s Weanaliad mitn
Schlogagenre kombiniat.

1994 hod s Weanaliadfestival Herz.Ton.Wien im Jahr 1994 stottgfundn und hod
aktuölle Trends aufzagt: De Punkgruppn Dead Nittels mit iam Programm „Letzte
Ausfahrt Simmering“ zum Beispü. Des Ausgaungsmaterieu woa dabei s Weanaliad,
umgsetzt is ois Punkmusi woan. Nei woa domois aa s Kollegium Kalksburg mit ana
Kombination aus traditionön Weanaliadan und sowa vafosstn Weana Chansons.
Debütiat hod auf dem Fest s Legendäre Stadtbahnquartett mit ana Mixtur aus Frank
Zappa Stümittln und Weanaliadgenre.

Seitn Joa 2000 gibts a jearlichs Festival zum Weanaliad: wean hean. Und 2008 is
zan easchtn Moi des Festival echt:wien vaaunstoitet wuan. Do hods neman
Weanaliad aa no Weanarische Literatua und Weana Kuchl im Programm. Da Hodina und
da Neiwirth hom a zauman de kinstlarische Leitung vaum aúndan Weanaliadfestival
wean hean inne ghobt.

Aa im 21. Joahundat kummt wieda frischa Wind in de Weanaliad-Szene. Neiare
Komponistn und Gruppn pfleng s Weanaliad: s Kollegium Kalksburg, de Neuen Wiener
Concert Schrammeln, de Strottern oda da Peter Ahorner beispüsweis. S TrioWien
spuit Weanliada im Swing-Stü. Mit Kontrabass, Akkordeon, Gitarre und 3stimmign
Gsaung wiad gaunz ohne Elektrik Stimmung gmocht.

De uaspringliche Besetzung fia de Begleitung vom Weanaliad woan woi: zwaa Geiga,
a Harfenist und a Faggottist im Quartett (vgl. Stich vom Opitz, Ende 18. Jh.,
Herumziehende Musikanten in Wien). Um 1850 hod de neieafundane Kontragitarrn de
unhaundliche Harfn easetzt.

S Daunz-Repertoire vo de Schrammegruppm woan de "Oid Weana Danz". Duach an
vazegatn Woiza-Rhytmus, dramatischn Pausn und Tempoändarungen ensteht so - wia
ban Weanaliad - de tippische Weana Larmoyanz. Dazua kummt de Bsundaheit vo da
"weanarischn" Geign is des "Schnofen" ("sul ponticello"). Dazua wiad da Bong
gaunz noh am Steg gstrichn und so entsteht a Oat winslnda Ton.



https://bar.wikipedia.org/wiki/Wappn

A Woppn oda Wobbn, aa Woppm oda Wobbm (dt.: Wappen, engl.: coat of forms) is a
Zoachn in Foam vo am Woppnschuid fia a Person oda a Gruppn wia zum Beispui fia

D Regeln vo Beschreibung und Gstoitung von am Woppn, de Herkunft und de
Bedeitung wern in da Historisch'n Huifswissenschaft Heraldik untasuacht.

D Woppn san in ihra klassischn, middloitalichn Form in da easchtn Häiftn vom 12.
Jahrhundert, da Zeid vo de Kreizzig – oiso unta andam im Zammahang midm Auftretn
vo große Ritterheern – entstandn.

In am Ritterheer, bei große Vasammlunga und bsondas bei Turnierd hod ma wegn da
Rüstung neama gscheid sogn kenna, wer etzad do zum wem ghead und wer ned. Wos
hoid a bsondas bei am Wettkampf scho bläd wor, weisst ned gwusst host, wemst etz
oane zindn konnst und wem bessa ned. So hod ma dann foarbliche und symbolische
Sachan aufs Schuidl aufegmoin oda Fahna gmocht.

Zwegs dem hams dann so gnannte kontrastiarade Foarbn gegarananda gsetzt, um de
Erkennbarkeit aa vo da Weidn aus zum garantian. De Heraldik red do vom Gegasotz
vo de Foarbn road, schwoarz, blau, grea und metoian, suiwan und goidan.

As Wort „Woppn“, mhd. wapen, is in seina Herkunft gleich midm Woat „Woffn“. Da
Bedeitungswandl vo wapen = Waffen auf wapen = Abzeichen (Bladschare) auf de
Woffn is im 12. Joahundat aufkemma. Bsondas guad dofia wors Schuid und aa da
Hejm. Deswegn sans a d Hauptbestandtei vo de Woppn.

In da Darstejung vo am Woppn wean voa oim de Foarbn roud, blau, grea und
schwoarz sowia Metoifoarbm, Goid (gelb) und Suiba (weiß) hergnumma, aufm
Kontrast beruaht aa de Feanwiakung vo am Woppn. Dahea soitat in de Woppn de
Foarb bloß an Metoi stessn - jo ned Foarb auf Foarb und Metoi auf Metoi.
Ausnahma hods dabei owa a gebm und aa hams de Foarbn braun, fleischfoarbn,
purpur, orange und grau hergnumma. Wega da Erkennbarkeit aufd Weitn hod ma aa
bsondas gean Figurn auffe gmoid. Und weis des gmocht ham, ko ma heit ganz guad
sogn, wann nachad wejchanes Woppn gmoid und hergnumma worn is.

Moastns hod aa a jeds Woppn a oagne Gschicht, de wo aufzoagt, warum a
Fabelwes'n, a Woppntier, a Symbol oda a bstimmte Farb hergnumma word'n is. Ma
sogt zu dene Woppna aa rednde Woppn, weis probiad ham, mit Buidln de Weata z
moin.

As Woppn vo na Famij ham bloß de Ahln vo na Famui drogn deafa, und de ham in
direkta, Mannalinie vo da Famijui sei miassn. Ois Nochweis, daß ma des Woppn
trogn deaf, is des ganze in na Woppnroin eihdrogn worn. Olladings gibts in ganz
Deitschland koa Zentrai-Woppnroin meah, in dea wo ma olle Woppn seng kunnt.

A heraldische Nachahmung hod ma, wenn trotz Vaänderung vo am Woppn, Kennzeichen,
Emblem etc. d' Mark'n an Charakter vo da „Darstellung vo am Woppn, Kennzeichen,
Emblem etc.“ aufweist und vom Vakea ois soichans aufgfasst werd (so da Beck'sche
Kommentar zum Markenrecht, Dr. Karl-Heinz Fezer, Minga 1999, Art. 6ter PVÜ,
RdNr.: 4; Quelle: HABM, 18.2.2002).

Bei de Estreicha is midm Odlsaufhebungsgesetz ausm Joar 1919, as Trogn vo Odls-
oda Famijnwoppn vabotn. In da Praxis hoit si zwoar koana dro, owa dafia ko a
jeda aa jeds Woppn nochmoche, und ma ko nacha koam oans midm Advokatn aufn Deckl
hauen wia in Deitschland.



https://bar.wikipedia.org/wiki/Walter_Kohut

Walter Kohut (aa: Walter Kohout; * 20. November 1927 in Wean; † 18. Mai 1980 in
Innsbruck) woaraa estareichischa Schauspüla.

Wosa bsundas guat kenna hod, woa, zwielichtige Gstoitn mid an grindign Charakat
zum spüün. Fia soiche Roin woara a gfrogta Doastölla und so hoda oft Machos,
Klaakriminölle, Strizzis („Wife-Beater“) oda Rechtsradikale vakeapat in seina
eiganan Oat, wo ma de Gwoittätigkeit hinta da Fassad nua gspiat hod, wos seinan
Figuan a gwisse Tiafn gem hod. Sei Doastöllung am Wiener Volkstheater vom Franz
Moor in Die Räuber vom Friedrich Schillers is beriehmt wuan (Regisseur woa da
Gustav Manker). Und aa sei Alfred in de Geschichten aus dem Wiener Wald vom Ödön
von Horváth (1961) im Fernsehn unta da Regie vom Erich Neuberg is legendea, do
woan aa so Kaliba wia da Hans Moser, da Helmut Qualtinger und de Johanna Matz
dabei.

Zeascht woara mid da Schauspülarin Elfriede Irrall vaheirot, und daunn mit da
Immy Schell, de wos de Schwesta woa von da Maria Schell.

Bei de Drehoaweitn von dem Füüm Panische Zeiten is eahm am 14. Jänner 1980 da
Kreislauf eigaungan, worauf a ins Koma gfoin is. Ea is aa nimma aufgwocht und
noch a boa Monat gstuam. Sei Grob is am Friedhof Mauer (Gruppe 29, Reihe 2,
Nummero 7) nem seina Frau.



https://bar.wikipedia.org/wiki/Waging_am_See

Waging am See (amtli: Waging a.See) is a Gmoa im Rupertiwinke und gheart zum
Landgreis Traunstoa. Z Waging wohna heit 6300 Leid.

Waging is scho um 740 urkundle eawehnt worn. Duach de Soizstross, wo vo
Reichahoi aus duach Waging af Wossaburg am Inn gfiat hod, wor Waging scho im
Middloita a woihobenda Ort und hod zan Fiaschtbistum Soizburg gheat. Zamma mitn
Rupertiwinke und am Soizburga Beziark Flachgau hod mas "Land vorm Gebiag"
gnennt. Im 14. Joarhundat hod Waging s Moarktrecht dahoidn.

S Land Soizburg is 1810 zsamm mid da Fiaschtprobstei Berchtsgoan zum Kinereich
Bayern kema. Beim endgiitign Oschluss vo Soizburg an Estareich 1816 is Waging ba
Bayern bliem.

Waging kent ma, bsondas duach an See. Dank am Fremdnvakeahr gehts z Waging guat.
Zum Oschaun is de Gmoa sejm interessant und s Bajuwarenmuseum.

Easchta Buagamoasta is da Herbert Häusl (Freie Wähler), wo ba da Kommunalwahl
2008 mit 62,4 % vo de Stimma gwejd worn is. Da Gmoarot setzt si so zamma:

Mitn Daxenberger Sepp wor Waging de easchte Gmoa, wo an greanan Buagamoasta
ghobt hod, und zwor vo 1996 bis 2008.



https://bar.wikipedia.org/wiki/Voiksfest

A Voiksfest (amtle: Volksfest) is, wia da Noma scho sogt, a Fest vom Voik fias
Voik. Des ko a Kirwa sei, owa aa a Feiawehrfest oda wos Vagleichbors. Monche hom
a gor koan Grund, de san oafoch a so entstondn. Hauptsoch vui Leid und griawig
is. Vui Voiksfest hom a Joahundate oide Tradition, wia zum Beispui as
bekonntaste und greßte vo da Wöd, d'Wiesn (vulgo Oktoberfest) in Minga. In
Bayern hod boid a jeds gräßas Doaf oans. Voiksfest findn eigndle oiwei stott,
außa im Winta, weils do z'koid is.

As ollerwichtigste is as Biazejt, des ghead per definitionem jo scho dazua. Im
Biazejt san in da Regl an haufa Biargarniturn zum draufhocka, a Bühne fia'd
Bloskapoin (oder d'Partybänd) und an Ausschank. In monche ko ma wos zum Essn
kaffa, meistns a hoibads Giggal oda a Schweinerns. Söibstbedienung gibts meistns
ned, die Bedienunga kemman zu oam an Tisch und hom monchmoi aa scho Maßn dabei,
de wo ma eahna donn glei direkt obkaffa ko. Da Preis fia a Maß Bia is hächa wia
in da Boazn oda im Lodn, wei da Wirt an Gwinn mocha mog und as Festzejt und
d'Bedienunga aa zoid wean woin. Olladings vastängn vui Leid ned, warum da
Biapreis desweng fost jeds Joa oghom wean muass, derawei as Bia woondas joalang
as söibe kost.

Fahrgschäft gibts nadiale aa aufm Voiksfest, wia zum Beispui Riesenrad,
Kettnkarussell, Autoscooter, Geisterbahn, Achterbahn und so weida. De meistn
lossn blouß niachdane Leid (oda soiche, de zumindest danoch ausschaugn) fohrn,
weils Angst hom, dass Bsuffane an Schmarrn mocha und si söiba oda iagndwem ondas
wehdoa. Des is leida in da Vagangenheit scho oft bassiat; so is eascht 2009 oana
in Neimarkt ausm Riesnrad gfoin.

Fian Hunga zwischnduach gibts aa Imbissbudn, wann oam as Essn im Biazejt zdeia
oda zvui is. Do gibts ois, vo Bratwirschtl- und Lebakaassemmen und Brezn mid
Kaas iba brennde Mandln und Zuckawattn zum Steggallfiisch.

A Gwandordnung gibts ned. De meistn Leid kemman entweda ganz leger, im
Sundagwand oda in Tracht. In de letztn Joa hot si oiwei mehr wieda d'Tracht
duachgsetzt, und voa oim de jungan Leid kemman oiwei mehra in Ledahosn und
Dirndl.

Auf vui Voiksfest gibts aa Festredna, de wo oft vo boliddische Partein san und
Woikampf macha. Bekannt fia seine Biazejt-Redna is zum Beispui da Gillamoos in
Omschberg.

Soichane Redn wean aa ois Biazejt-Redn bezeichned, oft mit a nägativn
Konnotation: A Biazejt is nochm Klischee da Inbegriff vom deppadn, ungebildetn,
bsuffana Bauan, dea wo se leicht vo populistische Themen einehma losst (z.B.
"Olle fauln Auslända naus!") und dem Redna mit da gräßtn Goschn quasi aus da
Hend frisst, solongs fia ean sejba panem et circenses gibt. A Paradebeispui
dafia is de inzwischn deitschldndweit bekannte Redn vom ehemalign boarischn
Minischterpresidentn Günther Beck'stein, dea wo (allerdings ned im Biazejt,
sondan beim Rundfunk) gsogt hot, dass ma "mid zwoa Maß no Autofahrn ko".

A ähnlichs Klischee is da Stammdisch, wo ma in da kloana Rundn iwa boliddische
Probleme dischkriart und vameintlich oafache Lösunga findt, de wo alladings im
richtign Lem nia funktioniern daadn oda vui zu radikal san.

Voiksfest gibts fost in jedm Dorf in Bayern und Östareich, owa aa außahoib. De
Cannstatter Wasen in Stuggart zum Beispui is as zwoatgreßte Voiksfest in
Deitschland, direkt noch da Wiesn. Oba aa außahoib vom deitschn Sprochraum gibts
des, do hoaßts hoid dann bloß anders. Aba voa oim de Amerikana hom des boarische
Modell kopiad und hom an Haufa "Genuine Bavarian Voiksfests", bei dene se si des
Bia und sogoa de Blaskapöin aus Eiropa kemma lassen.



https://bar.wikipedia.org/wiki/Veita

Veita (Hochdeitsch: Viechtach), is a Stod im niedaboarischn Landgreis Reng und
aa a sogenannta "Luftkuaoad".

Oschaua komma an groußn und an kloana Pfahl, d Andoniuskabein und de "gläsane
Schupfa" in Raubui. A a Kristallmusäum und a Antiqutätnmusäum is a oschaugn
wead.

Veita liegt in da Planungsregion Donau-Wald im Naturpark vom Boarischn Woid an
oana Toischleifn vom Schwarzen Regen in oam weitlaifign Toibeckn am Fuaß vom
Pfahl-Hechnzug und zeichnt se duach a vagleichsweis mijds Klima im Woidlond aus.
De Stod befindt se an da B uma 28 km sidestli vo Cham, 13 km sidli vo Bad
Ketzing, 24 km noadwestli vo da Greisstod Reng, 32 km neardli vo Deggndorf (A
92), 30 km vo Boong (A 3) sowia uma 50 km vo Strauwing entfeant.

Es gibt de Gemarkunga Blossersberg, Neunußberg, Schlatzendorf, Schönau, Pirka,
Veita und Wiesing.

Voa 1800 is Pflegamt gwen und hod zum Rentamt Schdrauwing ghead. S' hod a
Moaktg'richt g'habt. Eascht 1953 is Stod woan.

Am 1. Juli 1971 san de bis dohi sejbstständign Gmoana Blossersberg und
Schlatzendorf eihgliedat worn. Am 1. Mai 1978 is a Tei vo da aufglestn Gmoa
Wettzell dazua kema.



https://bar.wikipedia.org/wiki/Vandalismus

Unta Vandalismus, oda aa Wandalismus gschrim, fasched ma des foikomen unnedige
und sinlose Kaputmochn fu Sochan. Im rechtlichn Sin is des a komplet nuzloses
Kaputmocha fu fremde Sochan, oiso ned foalessig oda wai ma si bereichan wü, owa
a koa Terrorismus, dea damid auf iagendwöche politischn Sochan aufmeaksaum moch
wü, sondan oafoch aso, wai oan fad is und wai ma bled is.

S Woat Vandalismus beziagt si auf n geamanischn Schdaum fu de Vandaln, de
aungeblich bsondas brutal und agressif woan.

De Psichologi hod im Vandalismus doch a razionale Beweggründ aussagfundn, wia
zum Baischbü, das ma wen imponian wü, das ma si an wen rechn wü, oda das ma
oafoch a Ventü braucht, damid ma seine agressifn Tendenzn wo aussilossa kau.
Maunchmoi kau da Auntrib fian Vandalismus a fu aundare Weatfoaschdelungen kema,
des hoast, das dea, wos iagend wos kaput mocht, de Soch aundas beweat oda
schlechda fint, ois wia dea, dea sogt, des woa jez Vandalismus. Im religiesn
Bereich woa des zum Baischbü bai de Büdaschdüama (Ikonoklasten) da Foi, de ned
woitn, das da Heagod in am Büdl doagschdöd wiad, und desweng soichane Molarain
(Ikonen) kaput gmocht haum, a waun s sogoa fia an unreligiesn Mensch an
kinstlarischn Weat ghobt hedn.

S Woat Vandalismus fia blinde Kaputmocharai is fum Henri-Baptiste Gregoire, in
Bischof fu Blois in Fraunkreich, eafundn woan. In ana Schrift fum Joa 1794 midn
Titl "Rapport sur les destructions operees par le vandalisme" hod ea mid dem
neich eafundanen Woat d sinlosn Eamoadungen fu Leit und s Kaputmocha fu
Kunstweak duach de Jakobina im Fraunkreich fu da Franzesischn Revoluzion
aubraungat. Schau a boa Joa drauf, im Joa 1798, hod d Academie Française des
Woat in eana Weatabuach aufgnuma.

Des Woat greift zruk auf n geamanischn Schdaum fu de Vandaln, de im Joa 455 noch
Krisdus in weströmischn Kaisa Petronius Maximus besigt haum und danoch in Rom
aimaschiad san und d Schdod plündat haum. Saitdem san d Vandaln in da
romanisch-schbrochign Wöd ois bsondas brutal und dafia, dass ois kaput mocha
woin, bekaunt gwen - a wauns hisdoarisch so ned schdimt oda iwadrim is.

D Vandaln haum nemlich fum Pobst Leo I. de Zuasog kriagt, dass koan Widaschdaund
gem wuat, waun se in Rom aimaschian, damid s koane wüdn Kempfarain, Plündarungen
und Fegwoitigungen gibt. Des woa owa daun ned aso, und d Vandaln woan seiddem
bai de Röma ois d wüdastn fu ole Geamanen faschrian. Wia des owa so oft is bai
Sochan, de so laung zrukling, foa oim in deara Zeid, wo s römische Reich e schau
fost neama gem hod und damid a weng schriftliche Beleg iwalifat san, is so wos
oiwai relatif. A aundare Beleg ausn 5. Joahundat schreibt wida: "Waun unta de
Gotn- oda de Vandaln-Heascha wea a sindigs Lem gfiad hod, daun woans de Röma.
Wai de Gotn und Vandaln haum so fü Weat glegt auf a sitsaums Lem und
Grodlinigkaid, dass ned neta söwa noch deara Filosofi glebt haum, sondan a d
Röma eamand haum, dass si si a drau hoidn."

In da Zeid fu da Franzesischn Revoluzion san d Vandaln mid de Adelign, oiso mid
da Aristokrati, glaich gsezt woan, wai de a in Fraunkreich aungeblich fu de
geamanischn Eaowara ogschdaumt san. Ois politischa Begrif is des Woat fum
Henri-Baptiste Gregoire zua Obgrenzung fu de Ideale fu ana biagalichn Revoluzion
gengiwa radikale Gschdoitn und Schdrömungen fawent woan. In da radikaln Fase fu
da Revoluzion iss nemli a zu Gewoitexzessn und Kunst- und Biachazaschdearungen
kema, de da Gregoire schoaf kritisiad hod.

Zeascht hod si dea Kaumpfbegrif geng d Radikaln unta de aiganen Leit gricht, so
wia de nochn 9. Thermidor an d Mocht kemane Schreknsheaschoft fum Robespierre,
de praktisch wia neiche Vandaln d franzesische Kultua kaputmocha woitn. De drai
Schriftn fum Gregoire iwan Vandalismus san in so ana hochn Auflog aussakema,
dass fia d Grundlog fia d Fabraitung fu dem Woat gsoagt haum.

Oft wiad s mutwilige Kaputmocha fu Socha im öfentlichn Raum ois Vandalismus
bezaichnet. Dazua ghead foa oim, das ma Telefon-Zön ruiniad, oda a Schdrosnbau,
an Bus, a U-Bau oda iagendwöche Sochan in da Schui. Oft wean a Graffiti ois
Schmiararai und Vandalismus bezaichnet und de Leit, de so wos mochan, wean fu da
Polizai gsuacht und beschdroft, a waun fü Graffiti-Mola behauptn, das des a
Kunstfoam im urbanen Bereich is. Graffiti auf Bauweake san nochn Gsez noch auf
jedn Foi a Sochbschedigung und san ilegal. Da Begrif Vandalismus wiad in dem
Zusaumenhaung a in da Juristn-Schbroch fawent.

Maistns san de Leit, de Vandalismus bedraim, oiso aus koam Grund iagend wos
kaputmochan, jung und menlich. Maunche Leit song, des ghead zum Eawogswean
dazua, das ma soichane Lausbuamschdreich mocht. Foa oim in da Grosschdod, wo de
Kinda und d Jugendlichn ned fü Frairaum haum, kimd so wos efda fia. Oft san des
owa a Sochan, de so an grossn Schodn aurichtn, dass wiakli a fu da Polizai
fafoigt wean und d Fauasocha, wauns dawischt wean, a mid ana Grichtsfahaundlung,
Schodneasozzolungen und sogoa Gfengnis rechna kinan. Da Schdod schwaunkt oft,
wiara mid dem Fenomen umgee soid. Maunche foadan, das mea Göd fia soziale Sochan
wia Jugendzentren und Sozialoawad ausgem wiadn, aundare woin, das de Leit, de so
wos mochan, hoat beschdroft wean.

A bsondane Bedeitung hod des Woat Vandalismus im Intanet kriagt. Foa oim a do
hearin in da Wikipedia is des a Gschicht, de efda amoi fiakimt. Ois Vandalismus
im Intanet bezaichnet ma des, waun wea a Intanet-Seitn fu wem aundan, oda in
Wikipedia an Artikl, den wea aundara mid fü Aufwaund gschrim hod, obsichtlich
kaputmocht, lescht oda iagendwia bled faendat. Digitala Vandalismus kau a sei,
das ma si wo aini "hackt", damid ma in Inhoit fu ana Seitn faendat oda sogoa in
Betraiba oda User finanziel ausnimt oda sogoa ruiniad.

In Wikipedia kimt Vandalismus daun efda foa, waun si beschdimte Leit ned mid da
demokratischn Entscheitung fu da Meaheit fu de User, zum Baischbü bai politisch
haikle Deman in am Artikl, obfindn woin und desweng den gaunzn Artikl oda sogoa
de gaunze Wikipdia faunschdoitn und ruinian. In da Wikipedia kaun owa so a
boshofde Faendarung fu Artikl gauns laicht wida zrukgnuma wean, und waun a
beschdimta User oda a beschdimte IP-Adress neta do aischdaigt zum Vandalismus
bedraim, daun wiad a fria oda schbeda a gschbead und kaun daun goa nix mea doa.



https://bar.wikipedia.org/wiki/Ust-Tschorna

Königsföüd oda Ust-Tschorna (ukrainisch und russisch Усть-Чорна; slowakisch
Ustčorna, ungarisch Királymező, deitsch Königsfeld) is a Siedlung (dt. Siedlung
städtischen Typs) im Westn vu da Ukraine. Dea Oat im Rajon Tjatschiw håud an de
1.500 Ejwohna und ligt am Zsammafluss vu da Mokranka mit der Brusturanka. Daj
zwoa Flüss flajsn dann ajs Tereswa (Theresia) waida und mündn bai Tjatschiw in
d'Theiß.

Dea Oat ligt målarisch mittn in de Beag vu da Gorgany im Valaaf vu de
Waldkarpaten. D'Zoufahrtsschtråußn han åwa vu de ganzn Hoiztranspoat schu oach
mitgnumma.

Dea Oat is 1815 ajs Dochdasiedlung vu Deitsch-Mogra (hait Komsomolsk) aus vu
Hoizawaida ausm owaöstarraichischn Såizkammaguad gründt woan. Des Doaf is
planmäßig ooglegt woan, wai' Deitsch-Mogra z'kloa fia alle Bewohna woan is und
aa d'Awaitsplätz vu vü Doafbewohna waida untn am Schtrom vu da Tereswa gleng
san. Ungeféa 10 Jåa nåuch da Grindung wåa Königsberg schou grejssa waj
Deitsch-Mogra. Wail as Dåi an dera Schtöü recht éng is, is dea Oat ajs Raindoaf
ooglegt woan. D'Bewohna wåan haaptsächlich Wåidawaida. In da tschechoslowakischn
Zait is dea Oat zu am kloana Zentrum fia'n Turismus woan, åwa da zwoate
Wöüdkrajch und da Anschluss an d'Sowjetunion håm deam schnöü a Énd gsetzt.



https://bar.wikipedia.org/wiki/Treant_(Provinz)

De Provinz Treant (amtli: Autonome Provinz Trient; italienisch: Provincia
Autonoma di Trento), oft Trentino gnennt, seltn aa Walschtirol odr Welschtirol,
isch oane von iber 100 Provinzn vo Italien; Haupstådt isch Treant. Mit Siidtirol
isch de Provinz Treant zu da autonomen Region (ital. regione autonoma)
Treant-Siidtirol zsåmmgschlossn. Pa a Flächn va 6207 Quadratkilometer håt’s iba
a hålbe Million Einwohner.

Walschtirol isch 1815 offiziell zu Estreich kemmen unt nåchn 1. Wejdkriag zu
Italien.

In Trentino håt’s taitsche Språchinsln gebm. Hait wert lei mehr in Lusern unt in
Bersntol ('Fersental') a boarischer Dialekt gredt. In Lusern redt ma zimbrisch
unt in Bersntol ('Fersental') Bersntolerisch. In Fassatål (ladinisch Fascia)
redt ma Ladinisch, aa der Fleimsner Dialekt unt as Oanspergrische sein nåch der
Ånsicht van a Toal Fåchlait ladinisch (wås „ladinisch“ pedaitet, isch net
oandaitig definiert).

De Provinz grenzt nerdli an Siidtirol, im Osten und Siden an Venetien, im Westn
an de Lombardei.



https://bar.wikipedia.org/wiki/Toulouse

Toulouse [tuˈluːz] (okz.: Tolosa, boarisch friara: Tolosn) is a Stod im Siidn vo
Frankreich, am Fluss Garonne gleng, 146 m ü. NN. Se is 730 km vo Paris entfernt
und duach a Kanaisystem midn Atlantik und am Middlmeea vabundn. Im Stodzentrum
lem 458.298 Eihwohna und im Bollungsgebiet 892.115 (2013) – damid is s de
viadgresste Stod in Frankreich.

Toulouse is de Haptstod vo da Region Midi-Pyrénées und Vawoitungssitz vom
Département Haute-Garonne. Im Middloita wors Haptstod vo da Region Okzitanien.
Bis zua Franzesischn Revolution wors offizielle Haptstod vo da historischn
Provinz Languedoc.

Toulouse is untam Nama Tolose a wichtige gallische Stod gwen. 106 v. Kr. is vo
de Rema eignumma und Tolosa (lat.) ghoaßn worn. Se wor seit am 4. Joarhundat
Bischofssitz. Von 419 bis 507 wors Hauptstod vom Westgotenreich. Zwischn 781 und
843 is Toulouse Sitz vom Kenigreich vo Aquitanien gwen, danoch is de
selbständige Grafschaft Toulouse grindt worn. 1271, noch am Kreizzug genga de
Albigenser und noch da Plinderung vo da Stod hods offiziej zua Frankreich ghert,
is aba bis 1790 recht unabhängig bliem. Mitte vom 19. Joarhundat hods a grouss s
industrielles Woxdum gem. Während am Zwoatn Wejdkriag wors vo 1942 bis 1944 von
deitsche Truppn bsetzt und is teiweis zastead worn.

In da Stod gibts Luftfahrt (Airbus)- und Raumfahrtindustrie, Maschinenbau,
Eisen- und Textilindustrie und dazua a grouß Handls- und Vakeaszentrum.



https://bar.wikipedia.org/wiki/Tikal

Tikal (Tik`al) woa de bedeitansde Schtod in da Maya-Klassik. Easchte
Siedlungsschpuan gibts scho vo umma 600 v. Kr. Owa iwaregional bedeitand is
eascht wuan, ois a teotihuacanische Dynastie aus Zentreumexico Tik`al 378 und
nochand a nu aundare Schtäd eaowat hod. Eppa ums Joah 500 is daun weniga machti
wuan. De Schtod hod gegnan Rivalen Calakmul Kriage gfiat und olle Vabündatn
valuan. Ob 682 homs widaamoi Calakmul in ana Schlocht nidakempft und se a wengl
Luft vaschoft. Im Kriag vo 736 homs den Rivaln Calacmul vanichtand gschlogn. Vo
do au woas wida unaugfochtn de easchte Schtod im Mayatieflaund. De lezte
Afzoachnung in da Schtod is vo 869, ob do is daun, wia a de aundan Schtäd im
Uawoid vasunkn.

Da Oat is nua mea gelegendli vo hoamische Jaga aufgsuacht wuan und de haum den
Plotz ti ak`al (am Wossaloch) ghoaßn. Leida hod se dea Naum eibiagat, obwoi Dea
iwahaubt ned da Bedeitung vo dera Schtod, in da Maya-Klassik gerecht wead.

Aun oanign Stelen hod ma schpoda den richtign Naum vo da Schtod lesn kena. In da
großn Zeit vo da Schtod haums es söwa Yax Mutal (des easchte Hoahbüschl) ghoaßn.
Des Easchte zweng dem, weu in da Schtod Dos Pilas, vamuatli vo Vawaundte vo da
gleichn Heaschafamüli, de söwe Naumansglyph (Mutal) vawendt wuan is. Se haum so
ausdrucka woin, das se de Easchtn woan mid dera Glyphn ois Emblem eanas
Schtodschtoot.

Do de schpodare Schtod an koan Flußlauf oda See gleng is, hod ma de Gegand
schpod bsiedlt. Middn im Peten, im nuadlign Guatemala, woa mas gaunze Joa auf
des Wossa augwiesn gwest, wos in de Regnzeitn vo Obm owagrengd hod. Dahea hod ma
in da Bliahzeit vo da Schtod, rund ums Zentrum 10 Schtaubeckn ois Wossaresavoa
auglegd, de mid Koikmöatl wossadicht ausglegt woan.

Af deara Stele is de Inthronisazion vom easchtn teotihuanocischn Kini Yax Nun
Ayiin in Tik`al afzoachnd.

Am 16 Jenna 378 hod a teotihuanocanische Armee Tik`al eaowad und dabei deran
Kini den Chak Took Ich`aak I töd. Da Zentrumexikanische Födherr wo da Siyaj
K`ak`. Ea hod mid seina Armee grod vuahe de nuadliga ligande Schtod Dos Pilas
eaowad. Seine Soidotn haum ned olle aus Teotihuacan sei miassn. Drunta san a
Hochlaund-Maya aus da großn Mayaschtod Kaminaljuyu gwest. De scho lenga unta da
Kontroi vo Teotihuacan gstaundn is.

Da Kunststil hod se gendat. Mexicanische Kriagstrocht woa noameu. Neich woa a da
Atlatl (Speaschleida) ois Woffn. De Heascha wean mid wuchtige Fedanprunkhöm
obüdlt. Ebnso hod da Talud Tablero Baustil eizug ghoidn in de Schtäd. Owa do se
de Odlign Fremdn aus Teotihuacan Ehefrauwen aus odlign Mayafamülin gheirat hom,
woan de eaowadn Schtäd noch eppa zwoa Genarazionan scho wida reine Mayaschtäd.
De Odlign und Heascha vo Dene woan owa nu Joahundat schpoda schtoiz draf, af
eana Oschtaummung vo Teotihuacan.

Tik`al is de wichtigstn Schtod im zentreun Yukatan gwest. Mera Schtäd, wia
Uaxacatun woan ia söwa tributpflichti.

Tik`al hod 662 in Kaumpf valuan und Calakmul hod an in dera Schtod an eana
gnemna Heascha eigsezt. Owa iagandwia hod se de Schtod sei Unobhengigkeit
dahoidn kena. Calacmul hod a vasuacht de Odlign aus Tik`al za Schwechn. De
Owaschicht woa gschpoitn. Mera Famülin hom se mid de neichn Herrn ogfundn. De
Meran hom owa da oidn Dynastie de Treu ghoidn. 684 hom se de Leid, de fia
Calakmul woan, in Los Pilas nidaglossn. Obs vatriem wuan san und fliehn hom
miassn, woas ma Heid neamma. De Auswaundara hom de söwe Naumansglyphn vawendt
und a mid da Hüf vo Calakmul, Tikal za eaowan vasuacht.

Tik`al hod 677 sogoa de Schtod Dos Pilas eaowat. Calakmul hod daun de Schtod
befrein miassn und nuamoi Tikal 679 in ana Schlocht bsiagt. Calakmul woa untam
Kini Yuknoom Took K`awill (Da Große) am Gipfö vo seina Mocht.

Owa Tik`al woa oafoch ned zan dabiagn. In dera Schtod is a neicha Kini, da
Jassaw Chan K`awill (682-734) an de Mocht kema und dea hod se gschwoan das a
Calacmul schlogn und Tik`al wida za oidn Mocht fian wead.

A Auswoih vo de wichtign Stelen und Altär und Heascha, noch de Fuascha Martin
und Grube.



https://bar.wikipedia.org/wiki/Thermoblast

Thermoblastn (offiziej: Thermoplast) (vo thermos=warm und plasso=buidn) hoasst
ma aa Plastomeare. Es san Kunststoffe de wo si bei a bstimmtn Temparatua vafoama
lossn. Se lossn si wieda aufschmejzn und aa vaarbatn, und andas ois Duromer und
Elastomer ko mas desweng aa schwoaßn.

Vo amoaph red ma, wann de Molekui ungoadnet beiananda lieng. Des ko ma si
voastoin wia a Seia voi mid kochde Spaghetti, es gibt koa Oadnung. Kunststoff de
wo rein amorph san hom a boar bsundane Eignschoftn:

Kristallin is a Zuastand, dens aloa in am Kunststoff ned gem duad, desweng sogt
ma teilkristallin.

Es gibt in soiche Kunststoff kristalline und amoaphe Bereiche. Da
Kristallinitädsgrod ko dabei sehr undaschiedli sei. Dea hengt unda andam ob vo:

A modeans Woat dafia is aa Recycling. Noch da Theorie kannt ma Thermoblastn oiwa
wieda aufschmejzn. Awa wei bei da Weam de Moleküle scho obbaut wean und dabei in
kiazane Stickal dabrecha, geht des mid echte Materialien bloß a boar Moi.
Jedsmoi wann mas wieda aufschmejzt und vaarbat, vaändan si domit de Eignschoftn
vo dem Material.



https://bar.wikipedia.org/wiki/The_Gazette

De Single Wakaremichi is im Aprü 2002, gleichzeitig mid eanare easchtn Videos
Senchimentaru Video und Sentimental Onigokko, veröffentlicht worn. Wenige Monat
späda, im Oktoba 2002, san unta dem Label Matina de Singles Kichiku Kyoushi
-Dokushin 32-sai Dokushin- no nousatsu kouza und Gozen 0-ji no torauma RAJIO
sowie des Video titre non defini erschienen.

Aufaung 2003 hod da Schlogzeiga Yune de Band valossn und is glei im Feba durchn
Ex-Mareydi†Creia-Drumer Kai, ersetzt woan. Im März 2003 hod des Label PS Company
the Gazette unta Vatrog gnumma.

Eana easchts großes One-Man-Konzert ham Gazette am 16. Jenna 2004 gebn, es is am
28. April 2004 ois DVD Tokyo saihan ~JUDGMENT DAY~ 2004.1.16 SHIBUYA-AX LIVE DVD
vaeffntlicht worn. An dem Tog hod außerdem eana offiziella Fanclub geöffnet. Am
9. März 2005 ham Gazette drei neiche Singles aussabrocht [reila] Lesson. G,
[reila] Lesson. O und [reila] Lesson. D.

Am 29. und 30. Juli 2006 ham Gazette eana easchts Europa Konzert in Bonn gem, wo
zur söwn Zeid de Anime Convention Animagic stottgfundn hod. Bereits zwoa Monat
voahea, am 29. Mai 2006, is easchtmois eana Album NIL in Europa aussakema. Im
Oktoba 2007 hams a Europa-Tour gstart, do worns a in Berlin, Köln und Minga.



https://bar.wikipedia.org/wiki/Tet-Offansif

De Tet-Offansif san merare milidäarische Obarationa vo da Noadvietnamäsischn
Amää (NVA) und voum Vietcong gwen. Am 30.Jenna 1968, am Dog voam vietnamäsischn
Neijoofesd, an Tết Nguyên Đán, homs vaschine Zui z Siadvietnam iwaraschnd
ogriffa kod

Wia da Vietcong am 30. Jenna ogriffa hod, is des fiad Amerikana und d
Siadvietnamäsn a Iwaraschung gwen. Fo de Sidvietnamäsn san an haffa ARVN Soidadn
zwengan Tet-Fesdl im Ualaub gwen und d Amerikana hom Elitetruppm no Khe Sanh
valegt kod, wei de Noadvietnamäsn duat kuaz zvoa a Offansif gmochd hom. Z Khe
Sanh is a amerikanischa Stitzbunkt gwen und d amerikanische Milidäafiarung hod a
zwoats Điện Biên Phủ gfiacht kod.

Ba da Tet-Offansif hod da Vietcong mid 80.000 Soidadn umara 100 Schdejn
gleizeide ogriffa kod. De oide Kaisastod Huế homs ba da Schlacht um Huế aoban
kinna und de duadige Zitadejn bsezt kod. Brobagandawiaksam hom Stoustruppm de
US-amerikanische Botschofd diaggad im Zendrum vo Saigon ogriffa kobt. Weidare
Ogriff in und um Saigon san gfoigt, afn Flugbloz und af d Haubdkwadiare voum
amerikanischn Genaroi William Westmoreland und voum sidvietnamäsischn Milidäa.
Da Vietcong is aisast brutoi geng de Untastiza vo da sidvietnamäsischn Regiarung
fiaganga gwen, de Leid, aa ausländische Dogdan, Briasda und Kinda san teiweis
vahunzt gwen und oi hod ma lewende eigrom kod.

Es hod owa ned lang dauad kod, bis d Amerikana zruck gschlong homd. Scho am
naxdn Dog homs midara 5000 Mo de Noadvietnamäsn ogriffa und no finf Dog zruck
gwoafa kod. Grod de Kämbf um Huế hom länga dauad kod, oan Monad lang is duad
vabissn kämbfd woan, bis se no d NVA und da Vietcong zruck zong kod hom.

Milidäarisch is de Tet-Offansif a Fiasko gwen. Da Vietcong is so schwar Valuste
gwen, so das nom Genaroi Võ Nguyên, in de nexdn fia Joo koi gräßane Obarationa
nima megle gwen san. Mindasdns 50.000 bis 100.000 Soidadn han gfoin gwen, wos
mea wiad Hejfd vo de Vietcong-Kämbfa gwen san.

Fiad Effadlekeit und af bolidischa Em, is de Tet-Offansif a narrischa Eafoig
gwen. Mid Grausn hod da Amerikana im Feansä zuagschaud kod wia da Vietcong, droz
da Bräsenz vo a bo hundatdausnd amerikanischa Soidadn, a sene grouß oglegde
Obarazion duachgfiad hod. Benäbed homs den Kambf um d amerikanische Bodschafd
gseng und den Rickzug vo amerikanischn Truppm. Da effadliche Kobfschuss voum
sidvietnamäsischn Genaroi Nguyễn Ngọc Loan am Vietcong-Kämbfa Nguyễn Văn Lém, is
ois Pressebuidl um d Wejd ganga gwen. Zweng däm und zweng de Bericht iwas
Massaka vo My Lai und iwa d amerikanische Griagsfiarung (groußflächiga Eisatz
voum Entlaubungsmiddl Agent Orange, Napoim und de odauande Missachdung da Genfa
Konwenziona) homd Amerikana ogfangt kod, an däm Griag z zweifen.



https://bar.wikipedia.org/wiki/Tecumseh

Da Tecumseh (tɛˈkʌmsə) oda a Tecumtha oda Tikamthi (Da zan Schprung ausetzade
Beaglöwe oda Da duckade Puma), woa a Indiana ausm Schtaumm vo de Kispokota -
Shawnee. In seina Zeid san oiweu mera amerikanische Siedla ins Indianalaund
zogn. Und zweng dem hods vü bluadige Ausanaundasetzungan gebm. Ea hod gneist,
das de Schtämm alloani nixe dagegn ausrichtn kenan und so hod a vasuacht mera
Indiana aus de Schtämm unta seina Fiahrung za vaeinan um so mea Kaumpfkroft
zhobm.

Ois 1736 Fraunkreich seine Bsitzungan in Kanada valuan hod, woan de Indiana,
fias Kaffa vo Schtoihweakzeig und Schußwoffn alloane vo de Englenda ohengi.

De Shawnee san in da Middn vom 17. Joahundat ausm Ohiotoi vom Irokesnbund
vatriebm wuan. A Teu vo de Shawnee san noch Ostn (Pennsylvania) zogn. Aundane in
Sidn owi, bis South Carolina, wo se ois Kriaga unta de Cherokees aufgriebm wuan
san.

Da Tecumseh is im Mäaz 1768 geboan, in Piqua (Ohio) in an Shawnee Doaf am Mad
River. Sei Vota woa da Pucksinwah (Shawnee) und dea woa da Kriagsheibtling vo An
da fimf Teuschtämm, da Kispokotha Shawnee. Sei Muadda de Methoataaskee woa
vamuatli a gebiatige Cherokee. Iwa de Schtammeszuaghearigkeit vo de Zwoa gibts
owa a nu aundare Deitungan?

Da junge Bua hod zwoa große Vuabüda ghobd. Sein Vota und sein ödan Bruada, em
Chiksika. Bade woan inta eahnane Leid recht augsegne und eiflußreiche Kriaga.
Sei Vota is scho am 9.10.1774 in da Schlocht vo Point Plesant (Kanawha) gegn de
Virginia Miliz gfoin. Do hod daun sei ödara Bruada, da Chiksika midm Shawnee
Heibtling Black Fish de weidanee Eaziahung iwanumma, vom Tecumseh und seine fimf
Gschwista. Sei Mudda hod dem Biabal oiweu de Gschichtn vo seim Vota vazöht und
so in Widaschtaundswühn in eam auzünd.

1779 hobm se de Shawnees iwa eahnane Zuakunftsaussichtn zaschtrittn. Draufhie
san umma 4000 Leid, des woan eppa 2/3 vo de Schtämm, iwan Missouri ummi
wegazogn. De Leid vom Tecumseh san owa blibm. Iah Lebm woa zoachnt vo de
Obweahkempf mid de Siedla und Deran Iwagriff.

1783 is im Friedn vo Versailles (Paris), de Unobhengigkeid vo de
Nuadamerikanischn Schtootn besieglt woan. Do jo vü Loyalistn, denan große
Ländareien in de Schtootn ghead hom, noch Kanada gflohn san, hod ma ausgmocht,
das mas entschädigt.

Im Oita vo 15/16 Joah soid da Tecumseh an seim easchtn Kriagszug teugnumma hobm.
Dabei soid a im Nohkaumpf 4 Gegna daschlogn hobm. Vo do weg is a aa bei de ödan
Kriaga reschpektiad gwest. Und ois eppa 3 Joah schpoda, bei am Augriff auf a
Fort da Aufiahra vo seina Shawneegruppn gfoin is, hod a wia söbstvaschtendli de
Gruppm weifa augfiat.

1791 hods da Genareu St. Clair, bessa ausgrist, nuamoi vasuacht. Ea hod umma
11/12 hundat Mau beföhligt. Eafohrane Siedla, Miliz und hod a Scouts dabei
ghobt. Owa de Miami untam Little Turtle hobm eahna wieda an Hintahoit glegt und
so san 832 Amerikana und davo 40 Offizia gfoin. De Indiana hobm dabei nua 66 Mau
valuan.

Da Tecumseh is mid an Jogdtrupp in Ohio entlaung zogn und hod a de
Mississippiindiana bsuacht. Zruckkema sans eascht 1790, wia de Indiana den Sieg
gegn em Harmar gfeiat hobm.

De Indiana hobm noch de zwoa Sieg Owawossa kriagd. Nua da Little Turtle woa
realistischa und hod gmoand, Festgschriebane Gsetz san bessa ois a neicha Kriag.
Daun is da Genereu Wayne nochm Westn zogn und hod bei de Quöln vom Wabash den
Schtitzpunkt Recovery grindt.

Da Wayne is a kema. Owa nua bis eppa via Kilometa bis zan Haundlpostn zuwi. Do
homs daun glogat. Auf des auffi san de Indiana ungeduidig woan und hobm de
vaschaunztn Soidotn augriffa. In dera valuana Schlocht vo Fallen Timbers hobm de
Indiana an hochn Bluadzoi zoihn miaßn. Dabei is a aa jingara Bruada vom Tecumseh
tod liegmbliebm.

Da Tecumseh hod do nocha nu a Red ghoitn: De Schtämm hobm se zvü auf de Rotreck
(Englenda) valossn. Nua aus eigna Kroft kenan ma insa Schicksoi meistan. Do is
scho in Eahm da Plan greift vo an Indianabund.

In ana großn Red hod da Tecumseh nu gegn em Friednsvatrog gred und ea hod a sei
Wampum (Untaschrift) ned untan Vatrog gsezt.

Do da Tecumseh aa a großa Redna woa, is sei Ausehgn bei de Indianaschtämm mera
gwoxn. Ob 1799 is a sei Eifluß augwoxn. Im Fruahjoa is a za de faschidan Schtämm
groast um fia sei Idee vo da panindianischn Einheid z`weabm. Eahm is a
Indianaheer vo eppa 30.000 Kempfa viagschwebd.

Daun hod a mid seim Bruada Prophet Ville gründt. Do hobm seine bessan 400
Midkempfa glebd.

Im Septemba 1809 hod da Harrison im Fort Wayne (owan Recovery), mid de Delaware,
de Miami und de Potawatomo an neichn Vatrog gschloßn. In dems 60 Meiln Laund em
Wabash entlaung an de Weißn otretn hobm.

Damid is außa, hod da Harrison an am Kongress gschriebm. Da Shawnee wü de
Schtämm af seina Linie eischwöan. Owa ea hod nu a Wengl bresln dabei. Dahea dad
i Viaschlogn, mia maschian noch Tippecanoa um de Rodn zroatzn und aussazfoadan.

1811 is da Tecumseh, za de sidlign Indianaschtämm af a Weaberoas gaunga. Am 26.
Septemba is owa da William Harison mid 900 Soidotn noch Prophet Ville zogn und
da Tecumseh woa bei de Creek.

De Amerikana hobm scho fria de Englenda aus Detroit außidrengt ghobd. Ois in
Tecumseh seine Indiana vua Detroit aufmaschiat san hod se da Beföhshowa, da
Brigadegenareu William Hull kaumpflos eagebm.

Da Tecumseh hod se owa nia gaunz af seine Vabündtn Schtämm valossn kena. De
Wyandot hobm mera Moi de Front gwexlt und a nu 1812 san de Ottawas und a de
Chippewas oafoch hoamgroast.

De Amerikana woitn natiali Detroit wida zruckeaowan und hobm zweng dem in da
Nachn Fort Meigs afbaud. Auf des auffi hod des da englische Beföhshowa Henry
Procter, mid da Untaschtitzung vo 1200 Indiana untam Tecumseh, des Fort Meigs
augriffa.

De Amerikana hobm de Britn noch Kanada eini fafoigt und dabei a boa Forts
zaschteat.

Aufm Eriesee hod de amerikanische Flottn, untam Kommodore Perry, am 10 Septemba
1813, de Englische vanicht.

Mid em Tod vom Kriagsherr Tecumseh und da Nidalog am Thames woa a da zwoate
Britisch-amerikanische Kriag goa. Fia de Britn und de Amerikana hod se
gbiatsmaßi ned vü gendat, owa fia de Indiana is des Unheu nu bleda weidagaunga.

Bei de Amerikana is da Indianahoßa, da Genareu Andrew Jackson President wuan. Ea
hod scho in Florida de Seminolen in de Sümpf treibm lossn. Und so is a de
Indiana im Nuad-Westn gaunga.



https://bar.wikipedia.org/wiki/Tauschhaundl

Da Tauschhaundl oda Tauschhandel is de ödaste Fuam vom Haundln. Da Weat fia de
Tauschgüta woan do nia Fix. Ea hod se oiweu nua noch de zwoa Beteuligdn gricht.
Da Weat hod se oiweu danoch gricht wia schtoak ma a Trumm braucht oda megn hod.
Und ob ma aa wos aubiatn hod kena wos a da Aundre gean ghobt hed.

In de kloan Hominidngruppn wead ma scho recht fria untaranaunda tauschtd hom. Da
owaöstareichische Donauraum gibts dazua intressante Fundsochan, wei des scho
imma a bliabts Gbiat zan Duachziagn woa. Des Beaglizl [dt. Berglitzl] is a heid
valaundete Granitdonauinsl bei da Stod Peag [dt Perg]. Logaschpuan lossn se af
dea bis in de Riß-Wiam Woamzeit [Riß-Würm-Warmzeit] 130.000 bis 80.000 Joa vua
Heid findn. Do hom in Eiropa owa nua [Neandertaler] glebt. Ausn Zeitraum vo vua
50.000 bis 15.000 Joa hod se des Festlaundeis wida a wengl zruckzogn hod ma aa
eiszeitlige Logaschpuan gfundn.

In bade Logahorizont san Gerätschoftn aus Donau-Huanschtoana [dt.
Donauhornstein] und Kies gfundn wuan. Da jingare Donauhuanschtoa is mid oan Oita
vo iwa 4o.ooo Joa eiguatnad wuan. Do hom nu koane Homo Sapiens in Eiropa glebt,
oiso hods do a Neandatola lignlossn. Und des Intaressante is des, das dea
Knoinhuanschtoa ned aus dera Gegnd schtammt sundan das ea aus de bayrischn
Jurahuanstoalogaschtättn ausm Raum Abnsbeag [dt. Abensberg] im Laundgroas
Kehlheim heakimt. Do trogt se do de Frog af , wia is des Materieu und a aundare
do hikema? Aun den Fundoat, iwa hundate Km? Is duach de Waundarung vo oana
Gruppn dohikema? Oda homs Vuabeiziaga midbrocht und san de Knoin daun tauscht
wuan?

De Jaga- und Saummlakuituan woan Söwavasuaga und hom vo dem glebt wos eana de
Natua aubotn hod und se san dem Wüd nochizogn. Gelegentli weans a scho wos
eitauscht hom. Owa so richti hod da Tauschhaundl mid da Seeshoftweadung
augfaungt. Noch de jingan Eakenntniss san aus Westanatolien de easchtn
Oideiropäa mid Viecha, Kind und Kegl scho fua umma 8000 Joa in den Balkanraum
eigwaundat. Des woan de spadan Linienbaundkeramika und de haum se daun nuadwaets
ausbroat. Umma 7500 Joa vua Heid sans a im estlign Middleiropa aukema und hom
mid eanana Laundwiatschoft de Jaga- und Saummlakuituan vo de Vuaeiropäa aun de
Rand vo Kontinenteueiropa odrengt.

Aufängli is nua Guat gegn Guat tauscht wuan. Zan Beischpü: Fisch, Fleisch,
Feiaschtoarohling, Schtoaweakzeig und aa des weatvoi Soiz. Owa mid da zuanemandn
Laundwiatschoft hod ma a deran Eaträg, wia Viecha odas Droad tauscht.

Spoda hod a so aa da Fearnhaundl augfaungd. Bei dem hod ma se owa af a boa
Woangruppn bschrenkt: Soiz, Föh und bliabt woa aa Weakzeig und Woffn, Schmuck
und Hoibfabrikat. Des wead ois Nutzgäid bzoachnt.

Duach de Iwaproduktion vo da Laundwiatschoft woas a Oanzalne megli se zan
Schpezialisian. Da Soiz- und da Metoibeagbau is daun megli wuan. Do owa zan
Tauschhaundl ned oiwei des passende Tauschobjekt zua Haund woa hod ma
Zwischntauschgüta braucht. Ma hod a Woa gegn de vaeinboate Meng vo oan
Zwischntauschguat eitauscht. Und des hod ma daun spode wieda gegn a beliabigs
aundas Guat oda Woa eitauschn kena. Des Zwischntauschguat hod natiali iwaroi
gfrogt sei miassn. Es hod a mess- und teuboa , owa a weatbschtändi sei miassn.
Aufängli woans wida Grät und Woffn. Spoda a Metoirohling und Barrn, Schmuck und
Edlmetoi.

In da Bronzezeit hom se Weak- und Schmuckstickl aus dem Materieu aubotn. De
Köitn haum Noppnring, Kuglradl und Rodmünzn vawendt. De Etruska und de Italika
hom den Aes Rude (Rohkupfaklumpn) vawendt. Moast woans mid ana Schtömpöpunzn
vaseng gwest, de des Gwichtl und dahea a den Weat vom Aes auzoagt hod.



https://bar.wikipedia.org/wiki/T%C3%BCrkei

De Tiakei (tiakisch: Türkiye Cumhuriyeti (TC), Republik Tiakei, deitsch:
Republik Türkei) is a Stoot in Asien (97 Prozent vo da Stootsflächn) und Eiropa
(3 Prozent vo da Stootsflächn).

De Tiakei is da Nochfoigestoot vom Osmanischen Reich nachm Easchtn Wödkriag. Da
Stootsgrinda is da Mustafa Kemal Atatürk, dea wo de Tiakei durch gsejschoftliche
Reforma nachm Vorbuid vo Eiropa modeanisiad hod. Nachm Kriag mit Griachaland is
1922 zu am "Bevejkarungsaustausch" kema. Im Zwoatn Wödkriag wor de Tiakei nua
wenig betroffn. As Militär hod eftas amoi putscht, 1989 zum drittn Moi. Ab da
Mittn vo de 1980er Joa is aa da Kurdnkonflikt effentli worn. 1998 is da PKK-Chef
Abdullah Öcalan gfanga gnumma worn. Seitm 3. Oktoba 2005 steht de Tiakei in
Beitrittsverhandlunga mit da EU.

Seit 2002 is a neie Regierung unta da Führung vo da islamischn Partei fia
Gerechtigkeit und Entwicklung (AKP) am Ruada. Da wichtigste Mo vo da AKP is da
Recep Tayyip Erdogan, de wo aa Ministerpresident is.

Am 1. Jenna 2008 hod de Tiakei 70.586.256 Eihwohna ghobt. De Ogobm zu de Ethnien
differian je nachdem, wejchane Quejn ma nimmt. In da Tiakei lebm de foigendn
Vejka: 80 bis 85 % Tiakn, uma 15 bis 20 % Kurdn, 2 bis 3 % Zaza, 2 % Araba, 1 %
Albana, 0,5 % Tscherkessen, 0,5 % Georgier und diverse andare ethnische Gruppm
und Nationalitätn wia de Abchasen, Aramäer, Armenia, Bosniakn, Bulgarn, Griachn,
Lasen und aa Tschetschenen.

Des Bruttoinlandsprodukt pro Eihwohna war 2007 7.197 US-Dollar. De Inflazion war
2002 no bei 32 %. 2005 is de oide „Tiakische Lira“ durch de „Neiche Tiakische
Lira“ (Yeni Türk Lirası) ersetzt worn, de Inflazion is iatz in ebba bei 7 %.

Seit 1996 hod de Tiakei a Zollunion mit da EU, in de 51,6 % vo de Exporte
gengan. De Industrie in da Tiakei is um des Marmara-Gebiet rund um Istanbul
ogsiedelt. De Tiakei is a großa Textui- und Glosliefarant, da Fremdnvakea spuit
aa a wichtige Roin.



https://bar.wikipedia.org/wiki/Strudl

A Strudl is a typisch middleiropäische Möispeis, de wos as in Bayern, Estareich
und in di oroanadn windischn Lànda (wia Bema, t'Slowakei und d'Groa) in
faschiene Variantn gibt. Ohàngi fo da Fuin untascheidt ma an Opfistrudl, an
Birnanstrudl, an Dopfnstrudl, an Mostrudl, an Nussstrudl, an Milliràmstrudl und
nu föi meara. Aussadem gibts aa deftigane Variàntn wia Grautstrudl oda
Fleischstrudl.

Gmoa is olle dene Strudlsortn, dass da Doag bloß aus am Wossa, am Öi (zmoast
Sonnanblumaöi), am Möi und am Soiz gmocht wird; niamois wird a echta Strudl aus
Blàdldoag, Plundadoag oda Mobdoag hergstöid. Da Doag wird nochm Ruahn
ausgwoaglt, bisa hauddinn is, und mid da draufgemna Fuin wieda zsommgruid; so
dagibt si nochm Bocha beim Aufschnein s'typische Strudlmusta, noch dem wos da
Strudl sein Nom hod.

Traditionell is ned de Bearwadung mitm Nudlhoiz zum ausdinna sondan dea Doag
wead üwan Handrückn solang gleichmäßig zong, bissa so haudinn iss wiara sei soi.
Ganz gschickte werfan den Doag in d Luft um des zum erreichan.

De Strudlspezialitätn san in Wean und in da Habsburgamonorchie zu Voiendung
greift. Da Ursprung liegt owa vamutlich in Siidosteiropa bzw. im Nohn und
Mittlan Ostn. Do haßn de beliabtn Bockwoan aus dünnan Dagschichtn Burek
(Bosnien) oda Baklava (Tiakei). Baklava soi scho im 8. Jh. v. Kr. bei de Assyra
bekannt gwen sei. Domois woa de Möhspeis owa ned "groit" sondan in Schichtn
"glegt". Duach de Araba is dann da Strudl iwa Ägyptn, Palästina und Syrien
woascheinlich in de Tiakei kumma.

S ötaste haundschriftlich iwaliefate Strudlrezept iwahaupt is a Rezept fia an
Müllirahmstrudl (Mülch Raimb Strudl) und steht in an anonymen Kochbuach ausm Joa
1696. Ka Zuafoi, wei da Strudl duach de Tiakn (ois wichtige Marschvapflegung vo
da osmanischn Armee), im Zug vo da Easchtn und da Zwatn Tiaknbelogarung (1683),
noch Wean kumma is. Sicha is dea easchte Kontakt mit da Strudl duach in Einfluss
vo da ungarischen Kuchl auf Wean vasteakt woan.

Auf Hebräisch und Jiddisch hoast des @-Zaichn bai e-mail Adressn "shtrudel"
(שטרודל), wai s ausschaud wia a zaumgroida Schdrudl. D Akademi fia Hebreische
Schbroch befoazugt owa s Woat "krukhit" (כרוכית) wos d hebreische Iwasezung fu
Schdrudl is.

Da Schdrudl is im Joa 2003 zua ofizieln Nazionalmöschbais fu Texas eaklead woan,
gemainsaum mid de mexikanischn Sopaipilla.

Oana vo de schnejstn Strudlmacha is da Heinrich Wittmann aus Wean, dea innahoib
vo 10 Minutn 5 Strudl komplett featig heagricht hod.



https://bar.wikipedia.org/wiki/Steiamoak

De Steiamoak, aumtlich: Steiermark (slowejnisch: Štajerska), is a Bundeslaund vo
da Republik Östareich. As is es zwoatgresste Bundeslaund, waumma noch da Flächn
gehd. Es grenzt an Owaestareich, Niadaestareich, Soizbuag, Buagnlaund und
Karntn, und im Siidn an Slowenien. De Laundeshauptstod vo da Steiamoak is Graz,
de zwoatgresste Stod vo Estareich.

1180 is de Steiamoak von deran Bindungan zua de Herzogtima Bayern und Karntn
gläst wurn und is söba a Herzogdum woan. Kurz drauf hot mas de Babenberga und
späda de Habsburga ois Herzogdum untastöt. Va durd weg is des gaunze Laund sche
laungsaum, aba sicher imma klana wurn, wal im 13. Joarhundat hot da Ottokar in
Traungau obgebn und Piiten haums a weggnaumman. Nochn Erstn Wödkriag haums daun
de Untersteiamork ans daumolige Jugoslawien hergebn miaßn, aba seit daumois is
de Steiamork so, wie sie is.

Des Bundesland Steiamoak hod a Flächn vo 16.400,75 km² und is damit s
zwoatgresste Bundesland vo Östareich. Se hod a 145 km lange Außngrenz mit
Slowenien.

De Steiamoak is in mehrare Regiona gliadat. Noch da Flächn is de Obasteiamoak am
greßtn, de wos vo de neadlichn Laundesgrenzn bis zan Steirischen Raundgebiage
sidlich vo da Mur-Miaz-Fuachn reicht. De Weststeiamoak liegt sidlich davo und
westlich vo da Mur. De Oststeiamoak liegt estlich vo da Mur und siüdlich vom
Wechsel und vo de Fischbocha Oipn. Zwischn Ost- und Weststeiamoak liegt de
Laundeshauptstod Graz. De regionale Eiteulung vo da Steiamoak is nua
vaständlich, waun ma waß, dass friacha no a Untasteiamoak gebm hod. Des woa s
gmischtsprochige deitsch-slowenische Gebiet mit da Hauptstod Marburg. Des Gebiet
si nochm 1. Wödkriag zu Jugoslawien kumma und gheat heit zu Slowenien.

De Steiamoak wiad aa de „Greane Moak“ oda s „Greane Heaz vo Estareich“ gnennt,
weu rund 61 % vo da Bodnflächn bewoidet is und a weidans Viatl vo Wiesn, Weidn
sowia Obst- und Weingäatn eignumma wiad. Da Haupfluss vo da Steiamoak is de Mur.

De Steiamoak hod owa aa an Aunteu an de Oipn: s Ennstoi mit dean schroffn Föisn,
vom Dochstoa bis zan Nationalpark Gesäuse, und de Gebirgsplateaus zwischn
Hochschwab und Rax. De Obasteiamoak und de oststeirische Thermenregion san
wichtige Tourismusgebiet.

De bekauntaste steirisch-kulinarische Spezialität is woascheinli s Kernöi.
Bsundas bekaunt san an no weit iwa s Land ausse: Es Vahockate, de Käfabauln, da
Schücha, da Steirische Junka und de Schogglad vo da Schokoladenmanufaktur
Zotter. De Steiamoak is aa a Laund vo de Biabraua, bekaunt san: es Murauer, es
Schladminger, es Puntigamer, es Reininghaus und es Gösser Bia.

Zua den berihmdn typisch steirischn Moizeitn zöht a da Sterz. Ea wiad auf
vaschiedanste Oat gmocht und wiad oft scho in da Fruah midn Kafää gessn (voa oim
da Polenta) genauso wia ois Hauptmoizeit oda zua Suppn gessn. Im sea bekauntn
Voiksliad "Da Steirische Brauch" (in Gstanzlfoam) wiad vom (...) Tiaknsterz mit
ana Schwaummsuppn drauf (...)" gsunga.



https://bar.wikipedia.org/wiki/St._Johann_im_Pongau

St. Johann im Pongau, oda aa Sainig Hons oda Saiger Hons (Deitsch: St. Johann im
Pongau, Kurzform: St. Johann/Pg.) is a Stod mid za. 10.900 Aiwoner (2016), im
Soizburga Lond und nem Bischofshofn d' grässt Stod vom Bezirk.

St. Johann lig im Soizachtoi zwischn Tennengebirg im Nordn und am Honggebirg im
Ostn und am Haikoreck im Sidn.

Waiders untergliadert se as Stodgebit no in waiderne kloanare Ortstoae, de
moanstns mi'm bebaudn Wonungsgebit vabundn sand. Da Stodoae Oipmdorf, der zua da
Katastralgmoa Plankenau ghert, is im Zug vo da turistischn Wichtigkait vo St.
Johann in d' 1970er Joar aufbaut und zoiraiche Hotöis aus'm Bon gstompft worn.
Vurher hods nur vaoazlt Bauernhäf gem. Haid bestet da Ortstoae fost zur da Gänzn
aus Hotöis und fungiart ois Aitritspfortn ins Schigebit vo da Sportwöid Amadè;
durch zwoa Gondlbetriwe und zoiraiche Schilift'.

A ois Nochbagmoa bezaichnate Gmoa, de ower nid direkt ans Gmoagebit vo St.
Johann ogrenzt, is Schworzach im Pongau des durchs St. Vaitner Gmoagebit otrennt
is.

Funde deitn auf a easchte Besiadelung vom Gebit in da Brossezaid (za. 200 v.
Kr.) hi. Wärnd da Bauernkriag (1525/1526) hod se St. Johann auf d' Seitn vo d'
Protestantn gstöid. Im Lauf vo de Kriag is da Ort vawiastt worn. Im Zug vo da
Auswaisung vo d' Protestantn aus'm Erzbisdum Soizburg, de 1731 in Hächbunkt
gfundn homd, hom 2.500 Aiwoner d' Gmoa valossn miassn.

Vo 1939 bis zum End vom Zwoatn Wöidkriag hod d' Gmoa Morkt Pongau (Markt Pongau)
ghoassn. Nazionalsozialistischer Birgermoaster is da Kappacher Hons, ernonnt
durch'n Kroasloater Kastner Josef, worn. Da Kappacher is in d' 1950er Joar zum
Earnbirger vo St. Johann ernonnt worn.

Da Morktbrond vo 1855 hod am 31. Mai umara za. hoiwe zwoa Uar nochmiddogs
ogfong. Ausgläst worn is a druch zwoa junge Buama, de in da Mochkommer vom
Sponnberger Anton in da haiting Leo-Neumayer-Gasse (Leo-Noimayer-Gossn) mid
brennate Zindhöizln gspüid homd und d' umaradumligatn Howespadln desweng ozüindt
homd. Umara hoiwe zwoa homd d' Kirchnglockn beraits „Sturm“ glaitt. D' Birger-
und Grichtsspritzn (Foierwear) hod rasch an Brondherd lokalisiarn kenna und'n
Brond bekämpft. Es hod am Ofong recht guad ausgschaut, dass 'n Brond unter
Kontroin kriangd. Durch'n Sidwind, der wos grod vurhearschnd gwen is, sand ower
d' Hoizschindln auf d' benochbatn Haiser gflong, de emfois boid zum brenna
ogfonga homd. Uma zwoa Uar nochmiddogs is d' Annakapöin und kurz drauf d' Kirchn
in Flommen gstondn. Aus da Kirch sand Süiwergeräte, de Poaramente und a Toae vo
d' Kirchngwandln ins Fraie grett worn. Vo da Kirchturmspitzn aus sand d'
brennatn Hoizschindln in Richtung Nordn gflong und homd durtn d' Haiser in da
owern Hauptstrossn in Brond gsetzt. Gengara hoiwe drai hod se da Wind drat und
hod sei Richtung geng Westn gändert. Boid amoi drauf hod da restliche Morkt bis
zum Grichtsgebaide brenna ogfonga. Aus d' Nochbargmoana sand inzwischn d'
Foierwearn aitroffm de ower nur mer wenig ausrichtn homd kenna. Es is ower
glunga aus vaschiadane Gebaide Worn, Vurräte und Dokumente zum sichern. Umara
21:00 Uar hod schliasslich a schwars Gwitter aigsetzt des bis in d' Mitternocht
oghoitn hod. Es sand ower trotzdem d' moastn Haiser bis auf d' Grundmauern
obrennt. Zwoa Dog spader homd oiwai no vaoazlt Haiser brennt.

Im „Morkt Pongau“ hods ob 1941 a berichtigts Stommloger fia Kriagsgfongane, as
Stalag XVIII C (317) mid zaidwais bis zu 30.000 Gfongane und ner Wochmoschoft vo
za. 1.000 Monna gem. Plant is des Gfonganenloger ower nur fia 8.000 mis maximal
10.000 Laid auf ner Flächn vo ebba och ha worn.

De Bauorwaitn sand zigig vurotrim worn und beraits vur'm Winter 1941 is as Loger
vertiggstöid worn. Es is in vaschiadane Beraiche auftoaet worn (Nordloger,
Sidloger). Es hod zwoa Systeme gem: D' Kriagsgfonganen vo d' Westmächt', wia d'
Franzosn sand entsprchnd noch da Genfer-Konvenzion bhondlt worn (im „Sidloger“.
De im „Nordloger“ unterbrochtn sowjetischn Kriagsgfonganen higeng homd unter
unvurstöiborn Vahöitnissn dahivegitiarn miassn. Durch'n Hunger, Dafriarn und
Saichn sand im Stalag Morkt Pongau (vo 1941 bis 1945) si ebbs 3,709
Kriagsgfonane umkemman. Da sognonnte Russnfriedhof werd vom schworzn Kraiz
mustagitig pflegt, is ower decht bis haid nid zuagänglich mittls am Fuassweg.
Trotz vo de Behihungen vo an auffm Laid aus Sainig Hons is d' Gmoa nid in da log
gwen an Fuassweg bis haid zum darichtn.

s Wopm vo da Gmoa is: „In an rodm Schüid de auf an greanem Bodn stehate, hoib
rechts gwendate Figur vom hl. Johannes am Taifer mid göiblichm Unter- und
braunem, lodnforwing Owergwond, in da Rechtn a Buach mid daraufligatm Ostalambe
mid Fane hoitad.“

In da letztn Aiszaid hom bis zu 300 m hoche Gletscher d' Toier und Berg vom
Pongau dedeckt. Wia se as Klima wieder gwondlt hod, hod d' Urgwoit vo d'
Gletscher durchs oschmöizn d' Haupttoier ausgschliffm. D' Foing vo dem Spektakl
sand meterhoche Gländekantn zua d' Seitntoier hi gwen. Da Grossorler Gebirgsboch
hod se im Lauf vo Joartausndn an Weg duch d' Konntn grom und hod schliasslich d'
Schlucht, in ner Tiafm vo 300 m, aussagrom.

Noch a poar vagebliche Vasuach iss schliasslich ner Hond voi Pongauer
Oipmvaraismidliadern 1875 glunga d' Klomm z' daschliassn. Im Lauf vo d' Orwaitn
is eana ower as Göid ausgonga und de hom se an an Firscht Johann II vo und zua
Liachtnstoa gwondt, der im nachandn Grossorl a Jogdwirtschoft betrim hod. Mid
ner Spendn vo 600 Guidn hod d' Daschliassung 1876 voiendet wern kenna. Saidher
hoasst d' Klomm (noch'm Firscht benonnt) Liachtnstoaklomm.

D' Pfoarkirchn St. Johannes werd weng da stottlichn Bauwais aa ois „Pongauer
Dom“ bezaichnt, obwoi d' Kirchn nia a Bischofssitz gwen is. D' endgüitige
Fertigstellung mid d' 62 m hoche Tirm is 1876 dafoigt. De vurhergehate Kirchn is
in da glaichn Bauwais darichtt worn, is ower oatirmig gwen und hod an hächan
Turm ghob, der ower am 22. Juni 1871 aigstirzt is.

D' Annakapöin is noch'm voerendn Morktbrond vo 1855 ois lezter Rest vom
ehemoling gotischn Kirchnensamble dahoitn blim. 1301 baut worn, is da ehemolige
Koarner in d' Joar 1995 bis 2000, aussn und in da Unterkirchn, voiständig
saniart worn. A noier Ogong daschliasst in d' Monat Mai bis September d'
Unterkrichn, mid joarlich weggslnde Ausstellungan. D' Annakapöin deant haid ois
vom Godhaisl fia d' evangelische Glaamsgmoaschoft vo St. Johann.

A waiderne Sengswirdikait is da Arturstoin, a prähisorische Gruamolog mid
waidraichnde Schochtsysteme fia'n ehemoling Kupferobau (seid 2600 v. Kr.) A
kloaner Tail is haid fia Bsuacher zuagänglich.

A waiderne turistische Atrakzion is da Kraampallaaf in St. Johann, der a jeds
Joar am 5. und 6. Dezember stottfindt. D' Krampalloafm wernd aus Hoiz gschnitzt
und homd speziell im Pongau a bsundane tradizionöie Bedeitung. Da Laaf is oana
vo d' grässtn im Soizburga Lond (500 bis 1.000 Krampal und iwer 6.000 Bsuacher)
und waidumadum bekonnt. Mittlarawaile is a ower aa scho zur Turistnatrakzion
worn und hod durch des a Stick waid vo seiner tradizionöin Bedeitung valurn.
Shows mid bengalische Foier, moderne Musi baim Ailaaf vo d' Krampai und a
Aitrittsgöid sand mittlarawaile iblich.

De im Joar 2004 grindate Kultur:Plattform organisiart seid'm Joar 2006 a Rai vo
Vaostoitunga. Es werd vasuacht, Kuitur in ire vüiföiting Spotn z' biatn (vuroim
Musi, Litaratur, Füim, Architektur und Büidende Kunst) und da Bevöikarung
nachanda z' bringa.

Aa de vo an ogaschiartn St. Johanner organisiarte JazzGalerie is fia Inseider
guad bekonnt.

St. Johann hod ois Schaublotz vom Roman Himmelfahrt (Otto Müller Verlag,
Soizburg/Wean 1998) vom St. Johanner Schriftsteller O. P. Ziar grässane
Bekonnthait baim litaraturintressiartn deitschsproching Publikum daglongt. De
mi'm Buachprais 2000 auszaichnate Gsöischoftssatiare „Himmelfahrt“ seziart
gnodnlos und in zwaunghofter Wizelai s Gmoawesn vo ner esterraichischn
Fremdnvakersgmoa im oipinen Raum. Mochtgiarige Politika(rinnen) wern iwer eana
dabormliche Ricksichtslosigkait da Lächerlichkait prais gem. s Romangscheng
söiwer kroast ums Thema vo da Glickssuach, wobai da Autor sei Glick aa in da
Litaratur nid findt. Iwer a raffiniart aufbaude Hondlung werd waiders d' Frog
bhondlt: wia werds Leem zua Kunst, zua Litaratur. Vüi witzige und owerwitzige
Eihfälle und hächst aidrucksvoie beschriwane Figurn - so wia d' Owoitsgattin
„Thea Moser“ oda da Notorzt „Baumgartner Alex“ - lossns Buach bai hächstm
litararischm Niveau zua ner aisserst kurzwailing Lektir wern - so da O. P. Ziar
zu ner vo seine Leser.

St. Johann profitiart vo seiner oipinen Log in easchter Linie im Turismussektor.
Nid nur im Winter is vuroim da Stodoae Oipmdorf a wichtigs Fremdnvakerszentrum
mid ner Vüizoi vo Hotöis und Schiliftolong. Direkt vom Ortszentrum fiart da
Sessllift auf'm Hobaam (Hahnbaum), da Hausberg vo d' St. Johanner. D'
Hobaampistn werd ower vurwingd vo Aihoamische und Familien gnitzt. Diskussionan
laffm scho seid an etler Joar, dass ma 'n Hobaamlift zua Gänzn schliasst, wail
d' Rentabilität neamer gem is, wos ower vo da Stod oiwai vahindert worn is. Im
Summer biatn se zoilose Bergturn, Wonderrungen, a Schwimmbod und a Bodesee o.

As Schigebit vom Schivabund Schi Amadè is, laut Ogom vo eana söiwer, mid 270
Schiliftn und Sailbona oas vo d' grässtn Wintersportgebite in gonz Airopa. Es
umfosst insgesomt 28 Orte, de oiesomt in de esterraichischn Bundesländer
Soizburg und Staiermork lingan.

Waiders gibts in St. Johann (auf'm Hobaam) a Rodlbo de iwern Hobaamlift aus z'
daglonga is. A waiderne schäne Gelenghait zum Rodln is am Berg Troistoa
(Troistein), der in da Katastralgmoa Oaädn is.

D' Stod is mi'm Auto iwer d' Tauernautobo (A 10), Knotn Pongau, waider auf da
Pinzgauer Bundesstross (B311), in za. fimbf Kilometer z' daraichn. Danem gibs a
Bovabindung iwer d' Westbo vo bzw. noch Soizburg.

Ois Vawoitungsitz vom Pongau hod St. Johann zoiraiche Airichtungen und Ämter:
Bezirkshauptmoschoft, Bezirksbuachhoitung, Bezirksschuiinspektar,
Bezirksschuirot, Omtstiarorzt, Omtsorzt, Obtailungen Gewerwe- und Baurecht,
Umwöidschutz, Kataschtrofmschutz, Forstwirschoft, omtliche soziale- und
psychosoziale Deanste, Polizai, Vaker- und Jungdwoifort.

St. Johann unterhoit seid 1977 a Stodpartnerschoft mid da Stod Lage an der Lippe
in Nordrhein-Westfahlen in Deitschland.



https://bar.wikipedia.org/wiki/Spyker

Spyker (ibasetzt: Nogl) is a niedaländischa Foahzeigbaua, dea Spuatwogn zaumbaut
und oba gleichzeiti in da Formel 1 fest mitmischt. Des Fiamenmotto haßt: „Nulla
tenaci invia est via“, (des is lateinisch und bedeit sovü wia: „füan Hortnäckign
is ka Weg z steu“).

1898 haum de zwa Brüada Jacobus und Hendrik-Jan Spijker, de jo Schmieade und
Kutschnbauan woan und aus Hilversum kumma san, in Amsterdam a vagoidate Kutschn
füad neiche Kenigin Wilhelmina zaumbastlt. Duach des sans schnö bekannt woan. A
randl späda haums mit da Autobauarei augfaungt und a Automarkn grünt, des daun a
glei Spijker tauft haum. Daun is da Nom glei amoi in Spyker umgändat woan, weis
a si am ausländischn Moakt bessa auhead. Aufaungs san Autos vum Carl Benz unta
dem Nom Spyker-Benz vakaft woan, doch im Joa 1900 is daun da easchte richtige
Spyker kemma und zwoa da 5 H.P.

Im Easchtn Wödkriag is des Gschäft mit eane Autos zaumbrocha. Do in dea Zeit
haums hoid 100 Fliega und 200 Motorn fian Kriag baut. 1925 is, weng zweng
Intaressentn, de Produktion eigestöt woan und am 26. Mai 1926 die Firma untan
Hauma kemma. Domois san üba 100 Patente auf ean Nom augmöt gwest und 1.500 Autos
haums a scho baut ghobt.



https://bar.wikipedia.org/wiki/Sprach

A Sproch is a komplexes System zua Kommunikation. Es is a System vo Elementn und
Regln, de wo dena Midgliedan vo ana Sprochgmoa ois Vastendigung deana.

Ba de Oanzlsprochn untascheidd ma zwischn natialichn und konstruiadn Sprochn.
Natialiche Sproch san im Laf vo da Zeid vo aloan entstandn, wia zan Beispui
Boarisch oda Englisch. Konstruiade Sprochn san vo Menschn plant worn, wia
beispuisweis Esperanto oda Klingonisch. Plansprochn nennt ma konstruiade
Sprochn, de wo da zwischnmenschlichn Kommunikation deana.

Grammatik zoagt wia Morpheme, de kloanstn Bedeitungsbaustoana, in ana Sproch za
Aussogn kombiniad wean kina. Morpheme kina entweda frei sei, nacha sans ganze
Weata, oda bundn, nacha sands Woattei (Affix: Prefix oda Suffix). As boarische
Woat Sprochwissnschoft bsteht beispuisweis aus drei Morphema: sproch, wissen und
-schoft. As Reglweak, wo festlegt, wia Sprochbaustoana kombiniad wean kina,
nennt ma Morphologie.

De Regln fia de innare Struktua vo Phrasn und Satzln buidn de Syntax. A Sotz ko
af Funktiona analysiad wean. Im Sotz "De Kindln spuin im Hof" buidn "De Kindln"
as Subjekt (Sotzgegnstand), "im Hof" is as Adverbial (Umstandsbstimmung) und
"spuin" is as Predikat (Sotzaussog).

Ob ma ba Viachan ibahapts vo ana Sproch redn ko, is umstriddn. Foascha wia da
Linguist Charles Hockett moana, dass ma den Menschnsprochn ned mid da
Vastendigung unta de Viacha vagleicha kunnt, wei de Komplexitet und
Grundprinzipien ned vagleichbor waradn. Da Linguist Thomas A. Sebeok hod deswegn
fiagschlogn, dass ma ba da Vastendigung zwischn de Viacha ned vo ana Sproch redn
soit.

Andane Foascha wia da Marc Hauser, da Noam Chomsky und da W. Tecumseh Fitch segn
a evolutioneare Kontinuitet zwischn da Viachasproch und da Menschnsproch.



https://bar.wikipedia.org/wiki/Spektrale_Leistungsdichtn

De spektrale Leistungsdichtn [W/Hz oda dBm/Hz] (dt. Spektrale Leistungsdichte,
engl. spectral density) gibt de auf de Frequenz bezogane Leistung vo an Signoi
in am infinitesimoin Frequenzbandl au. Waunst de spektrale Leistungsdichtn iwa'm
Frequenzspektrum augibst, nocha kriagst a Leistungsdichtespektrum. Des Integral
iwa olle Frequenzn is de Gesaumtleistung vo dem Signoi.

De mathematische spektrale Leistungsdichtn (spektrale Leistungsdichtn im weitan
Sinn) wiad ois Fouriertransformierte vo da Autokorrelationsfunktion vo an
stationärn Zuafoisprozess gwunna, zan Beispü de Autokorrelationsfunktion vo da
Rauschspaunung iwa am ohmschn Widastaund.

De physikalische spektrale Leistungsdichtn (spektrale Leistungsdichtn im engan
Sinn) wiad ois Fouriertransformierte vo da Kreizkorrelationsfunktion vo zwoa
Zuafoisprozessn gwunna. Dabei muass owa de Kreizkorrelationsfunktion beim
Argument 0 a physikalisch sinnvolle Leistung sein. Beispü: de
Kreuzkorrelationsfunktion ausm Rauschstrom duach an und de Rauschspaunung iwa am
ohmschn Widastaund.

Wäu fiaran stationärn stochastischn Prozess f(t) im Oigmoanan de Energie ∥ f ∥ 2
2 {\displaystyle \|f\|_{2}^{2}} wia a de Fouriertransformierte F ( f ) ( ω )
{\displaystyle F{\big (}f{\big )}(\omega )} im klassischn Sinn ned existian,
schaut ma si an zeitlich begrenztn Autäu f T ( t ) = f ( t ) {\displaystyle
f_{T}(t)=f(t)} fia | t | ≤ T {\displaystyle |t|\leq T} und sonst 0
{\displaystyle 0} . Noch da Fuaml vo Plancherel güüt

Fia jeds endliche T {\displaystyle T} hoaßt de Gressn Per T ( ω ) := 1 2 T | F (
f T ) ( ω ) | 2 {\displaystyle {\text{Per}}_{T}(\omega ):={\frac
{1}{2T}}|F(f_{T})(\omega )|^{2}} es Periodograum vo f. Es stöt an Schätzweat vo
da spektroin Leistungsdichtn doa, dessn Eawoatungsweat owa ned S X X ( ω )
{\displaystyle S_{XX}(\omega )} entsprechn duad (ned eawoatungstreu) und dessn
Variaunz aa fia beliabig große T {\displaystyle T} ned verschwindn duad (ned
konsistent).



https://bar.wikipedia.org/wiki/Soizburg_(Bundesland)

As Bundesland Soizburg, Soizburga Laund oder aa Land Soizburg gnonnt (Deitsch:
Bundesland Salzburg, Salzburger Land oder auch Land Salzburg), is a Bundeslaund
in Estareich. Seih bsundre historische Entwigglung und seih Stöjung ois
söjbständigs Fyrstentum im Heiling Remischen Reich bis 1806 unterscheidt des
Lond voh da Gschichd her voh de onnern estareichischen Bundesländer.

Soizburg hod a Flächen voh 7.154,23 km². s Lond vafiagt iwara 174 km longe
Aussengrenz, des zum oiergreessden Tei mid Boarn (im Norn) und mid am kloanern
Tei mid Sydtiaroi (im Sydwesten) teit. Weiders grenzt s im Nordosten ans
Bundeslaund Owerestareich, im Westen an Nordtiaroi sowia im Sidn an Osttiaroi im
Sydosten ans Bundeslaund Kärnten und im osten ad Steiermork.

Londschoftlich werds Lond Soizburg in fynf Gai teit, voh de d' Grenzen identisch
han mid de politischen Bezirke vom Lond (schaug unter Vawoitung).

s Lond Soizburg is in fynf politische Bezirke und a Statutarstod (Soizburg)
gliaderd.

s Soizburga Lond wird vo zwaa Autobohnen durchquert: da Tauanautoboh vo Nordn
noch Siidn, ois Vabindung zwischn Deitschlaund und Kärntn und da Westautoboh,
ois Vabindung zwischn Deitschlaund und 'm Ostn vo Östareich. A guad ausbauds und
dichts Netz vo Bundes- und Londesstrossn üwaziagt s gonze Londesgebiet.

De beidn Hauptflusstäla vo da Soizach und da Saaloch, sowia s oware Ennstoi
büidn d' Grundlog fir d' Hauptvakearsstrossn. Viar Nord-Süd-Oipmüwagäng
bewöiting 'n Vakearsfluss: im Siidwestn is des da Poss Thurn und in da
Valängarung da Föiwatauantunöi, im Siidn de Grossgloggna Hochoipmstrossn (vo Mai
bis Oktowa göffnet) und im Siidostn d' Tauanautoboh sowia da Kotschbergposs
(vurglogat da Rodstäda Tauanposs). Im Pinzgau gibt s no a Ost-West-Oipmvabindung
mid da Gerlos-Oipmstrossn üwa 'n Gerlosposs.

Durch d' bsundane geografische Log is Soizburg vakearstechnisch und
wirtschoftlich mid d' boarischn Laundkroas Berchtsgona Laund und 'm Laundkroas
Traustoa vazohnt. D' kürzastn Strossnvabindungen zua de Städ und Gmoandn vom
Pinzgau firn üwa s sognonnte Deitsche Egg (aa klaans Deitsches Egg gnonnt;
Soizburg - Bod Raichnhoi - Lofa). Wirtschoftlich san bsundas Freilassing (friara
unta da Bezeichnung Soizburghofn a Vuaoatvo Soizburg) und Bod Raichnhoi mid
Soizburg vabundn.

Seid 1995 besteht d' Euregio Soizburg - Berchtsgona Laund - Traustoa, a
Zommschluss auf kommunala Ewane zur Vabessarung vo da vüivöiting
zwischnstootlichn Zommorweit in da Umsetzung vom eiropäischn Gedonknguat.

De Westboh fiahrt durch 'n Flochgau, 'm Soizachtoi bis Zöi am See und bei
Soiföin üwa 'n Griassnposs noch Tiaroi. Bei Schworzoch-St. Veit gobet se d'
Westboh und fiahrt ois Tauanboh durch s Gostoanatoi und 'n Tauantunöi noch
Kärntn. Vo Bischofshofn fiahrt a Bohvabindung durch s Fritzbochtoi und Rodstod
in d' Staiamork.

On s nazionale und intanazionale Flugnetz is Soizburg durch 'n Flughofn Soizburg
(Airport Woifgaung Amadäus Mozart) obundn. In Zöi am See gibt s an Sportflughofn
und in Mautandorf an Seeglflughofn.

De Bsiedlung vo Soizburg raichd bis in de vurgschichtliche Zaid. Vo de Köitn
stommd da öidaste Nom vo da Stod Soizburg : Iuvavum. Unta de Röma is Iuvavum a
Vawoitungsbezirk innahoib vo da Prowinz Noricum Ripense gwesn. Said 'm 6.
Joarhundat hod s Gebiet vom spaadan Lond Soizburg (oone am Bezirk Lungau) zum
Herzogtum Baiern ghead. Durch d' Oloog vom Stift St. Beeda (696) und vom
Benediktinen-Fraunstift Nonnberg (713), in de Ruinen vom römischn Iuvavum, hod
da hl. Rupert vo Soizburg (Londespatroon vo Soizburg) d' Grundloog fir a Bistum
(739) und s Erzbistum (798) gschoffm. Soizburg is durch dees zum Mittlbunkt vo
da boarischn Kirchnprowinz worn, de nohezua 'n gsomtn oidboarischn Raum umfossd
hod.

'm Erzbischof Ewahard II., am entschaidndn Partaigänga vo de Staufa, is s 1200
bis 1246 glunga aus de Groofschoftn, Grichtsbezirke und Vogtain a gschlossns
erzbischöflichs Herrschoftsgebiet aufzbaun. Mid da Odakennung vo d' Grenzn durch
'n Baiernherzog im Joar 1275 hod d' lezzde Faasn vo da Oblösung vo Soizburg vom
Herzogtum Baiern ogfonga. 1328 is Soizburg durch d' Erlossung vo ana aiganen
Londesvaordung zum waidgehatn söibständing Stoot innahoib vom Hailing Römischn
Raich worn. Ois Fürsterzbistum hod sa se zu am kirchlich-wöidlichn Buffastoot
zwischn Baiern und d' Hobsburga-Launde entwigget. 1462 und 1525/1526 is zua de
Bauanaufständ kemma. Da Fürsterzbischof Leopoid Anton Groof vo Firmian hod d'
Auswondarung vo runde 20.000 Soizburga (1731/1732), de zum Protestantismus
konwertiard san, dazwunga.

Wirtschoftlich is im 16. Joarhundat ned nur da Soizhondl vo Bedeitung gweesn,
sondan aa da Goidobbau im Gostoana Toi. D' Obbaumengen san domois d' gresstn in
gonz Mittlairopa gweesn.

1803 is s Fiaschtndum ois sekularisiarts Kurfürstntum on an Grossherzog
Ferdinaund III. vo da Toskaana, 1805 gmoasom mid da Fürstprobstai Berchtsgoon
zum 1804 nei gründtn Koasaraich Östareich kemma. 1810 is s wieda zu Bayern
kemma, noch 'm Weana Kongress 1816 is s (oone Berchtsgoon) wieda (endgüitig) zu
Östareich kemma, is owa vurerst a Tail vo Owaöstaraich (klaanare Taile vom Lond
san on Tiaroi ogschlossn worn) gweesn. Da Soizburga Rupertiwinke mid de
Pfleegrichte Staffmegg und Taisndorf san domois noch Bayern kemma. 1849 is
Soizburg a aiganes östareichischs Kroonlond in da k.u.k. Monarchie und 1920 a
Bundeslond vo da nei entstondanen I. Repubblik worn.

De untaschiedlichn Londschoftn beherberng a Vüizoi vo vaschiadane Braich, vo
denen monche oft nur no on am aanzing Ort pfleegt wern. In da Vurwainochtszaid
kummt mid 'm Nikolaus da Kraampal. A neiare Entwigglung san d' organisiartn
Kraampallaife, bai denen se de Kraampalfigurn eha on d' Fantasykostüme vo da
Füimindustrie orientiarn. In d' Raunächt noch da Wainochtszaid kemman d' Glöggla
und Perchtn. Lebendige Summabraich, speziell im Lungau san d' Praungstaunga und
d' Samsonumzüg. Da Rupertikirdoog in Soizburg is aans vo d' tradizionöistn
Voiksfestln in Östareich und wird jäarlich vo mear ois 100.000 Laid, vataild auf
fünf Doog, bsuachd. Da Rupertikirtog in Soizburg is ans vo de tradizionellstn
Voiksfestln in Östareich und wird jährlich vo mehr ois 100.000 Leid, vateilt auf
fünf Tog, bsuacht.

Zoiraiche kuiturelle Fördarungen hod as Lond Soizburg aigrichtt mid 'm bsundan
Schwaabunkt vo da Untastüzzung da zaidgnössischn Kunst. Im Beraich vo da
Litaratur san dees da Raurisa Litaraturprais, da Georg-Trakl-Prais fir Lirik und
Joaresstipendien fir Litaratur. In de Beraiche Musi, Füim und Büidende Kunst
gibts eemfois Joaresstipendien, dodrüwa ausse 'n Grossn Kunstprais fir Musik, 'n
Musikprais Soizburg und vaschiedane Londespraise fir Architektur, Keraamik,
Moolarai und Graafik.

D' Politik im Soizburga Lond is noch 'm End vom Kriag vuroim vo da ÖVP bestimmt
worn, de d' Londeshauptlaid vo 1945 bis 2004 gstöid hod. Erst bai de Woin zum
Soizburga Londtog am 7. März 2004 hod s an politischn Weggsl hi zur SPÖ, mid da
Woi vo ana Londeshauptfrau gem, da Burgstolla Gabriele (Burgstaller Gabriele).
Stöivadreta vo da Londeshauptfrau san da Haslauer Wüifried vo da ÖVP und da
Brenner David vo da SPÖ. Außadem sitzn in da Laundesregierung fir d'SPÖ nu da
Blachfellner Woita und d'Scharer Erika, fir d'ÖVP nu da Eisl Sepp und d'Eberle
Doraja.

Im vagleich mid 'm BIP vo da EU, ausdrüggt in Kaufkroftstandards daraichd
Soizburg an Index vo 133.3 (EU-25:100).



https://bar.wikipedia.org/wiki/Soizbuaga_Exulantn

De Soizbuaga Exulantn woan evangelische Leit de im 17dn und frian 18dn Joahundat
aus'n Eazbisdum Soizbuag in mearane Wön fadrim und aus'n Laund gjogt woan san.
Bedrofn woan foa oim protestantische Leit aus da Schdod Soizbuag söwa, Beaglaid
aus Dianbeag bai Hallein und Beachtsgodara, owa a Bauan ausn Defereggendoi und
ausn Zilladoi und kleeanen Grupn aus Rodschdod und Gastain.

Des Woat Exulant kimd aus'n Lodainischn fum Partizip Presens fu exulare
(eigentli exsulare) und hoast so fü wia Ausgjogta, Fadriwana. Des Woat lait si
söwa wida fu ex (aus) und 'solum (Grund und Bon) o. Des modeane Woat Exil lait
si a fu deara Wuazl o. In daheitingGschichtsfoaschung fawent ma as Woat Exulant
hauptsechli fia de Zeid fum 16dn bis zan 18dn Joahundat und ma moand damid de
efangelischn Leit, de zwengam Glaum aus eanara Hoamad dafau miassn haum. In dem
Sin is a Exulant wea gwen, dea fu da Obrigkaid aus'n Laund fajogt woan is. Im
Untaschiad dazua hods a Leit gem, de ned ausn Heaschoftsbereich fu eanam Hean
fadrim sondan in dem sein Laund in a aundane Region umgsidlt woan san. De hod ma
domois Transmigrantn gnend.

D'Refoamazion hod ned neta im Noadn grosse Wön gschlong, sondan a im Sidn hods
fü Leit gem de augfaunga haum dass söwa in da Büwi lesn und si nix mea fu de
Pfoaran song lossn. Maunche Regionen fum heiting Estareich und Boarn san aso auf
oan Schlog fost komplet evangelisch woan. Da Matthäus Lang, soizbuaga Eazbischof
fu 1519 bis 1540, hod am Aunfaung a boa Simpatin fia de Refoamazion ghobt, hod
si daun owa mim Martin Luther zschdridn. De gaunze Frog um d'Religion is oafoch
recht schnö politisch woan und zeidwais is da Matthäus Lang in da Fesdung fu de
aufschdendischn Bauan richdig unta Belogarung gschdaund. D'evangelischn und de
katholischn Grupn haum si danoch owa im Fadrog fu Bossau 1552 und im Augschbuaga
Religionsfridn fu 1555 auf an Kompromis geinigt, nemli de berümte Foami Cuius
regio, eius religio. Des hod bedeit, das da Grundhea in seim Heaschoftsgebid
beschdima kau, wos seine Untadaune fia Konfession haum miassn. Wem des ned
basst, dea kauns Laund falossn und gee. Es is owa a Frist fu drai Joa festglegt
woan, wos a jeda Zeid hod, das a seine Sochan fakafa und si aufs Iwasidln
foaberaitn kau. In Soizbuag hod da Eazbischof Wolf Dietrich im Joa 1588 fu dem
Recht gebrauch gmocht und ole bekauntn Protestant fajong lossn und s'Soizbuaga
Laund woar aso ofiziel wida 100% katholisch.

Fü evangelische Leit woitn owa liawa dahoam blaim und haum si oft ned öfentlich
za eanane Aunsichtn bekend, sondan haum de Religion glaumhoamli praktiziad. Oft
haum si de Protestantn privat wo drofn und in da Schdum fu oam gemainsaum d'Büwi
glesn, oda se haum si iagendwo im Woid oda in de Beag wo drofa. Da Oatsnaum
Predigtstuhl, dens in Boarn und Estareich recht oft wo gibt, deit auf so an
hoamlichn Bloz hii, wo si de Leit domois in da Natua drofn haum und am Prediga
zuaghoacht haum. Ois Tarnung san de Krypto-Protestantn am Sundog wia ole aundan
a in d'katholische Kiacha gaunga.

De eigentliche Gschicht fu de Soizbuaga Exulantn faungt owa eascht in da Zeid
nochn 30jarign Griag au. Im Westfelischn Fridn fu 1648 is des Cuius regio, eius
religio nu amoi neich festgschrim woan und desmoi woitn de katholischn
Heaschoftn ned neta eana Laund auf da Owaflech katholisch mocha, sondan a de
hoamlichn Protestantn aussa suacha. 1650 hod da Kaisa Ferdinand III. agschoft,
das ole seine Untatanen in Estareich katholisch sei soin und a jeda Evangelischa
gschdroft wiad. 1652 hod a daun des fest gschriwan Recht aigfoadat und ausgem,
das a jeda dea ned katholisch is, entweda katholisch wean muas oda si zaumboka
kau und foat muas. Auf des aufi hods de easchde grosse Wön fu Exulantn gem.
Zwischn 1652 und 1654 san aso ole Leit de ois evangelisch aufgfoin han fadrim
woan, hauptsechli ausn owaestareichischn Landl, aus Linz, Efading, Wös und
Feklabruk, owa a aus'n niadaestareichischn Woidfiadl.

De mearan fu de Exulantn ausn Eazheazogdum Estareich han noch Fraunkn gaunga und
haum si rund um Nianbeag augsidlt, oda ins Schwobische nöadlich fu Augschbuag
und a boa san a noch Ungan.

A im Eazbisdum Soizbuag hods goa ned so weng hoamliche Efangelische gem und wai
da Eazbischof mindesdns so katholisch woa wia da Kaisa in Wean, iss a doat de
Situazion fia de Krypto-Protestantn schwiariga woan. Easchde Exulantn-Wön hods
schau 1613-1615 gem, wo 600 Leit aus Rodschdod noch Estareich und Mean fadrim
woan san und 218 Gastaina in dn protestantischn Noadn fum Reich zong san.
Schbeda woa as Broblem fum Eazbischof, das a bis auf a mitlare Garde ned bsondas
fü aigens Milidea ghobt hod und bledawais a nu grod de mearan Efangelischn bai
de Beaglaid und Salinenoawata zan findn woan, de owa wichdig fia de
wiatschoftliche Basis fum Laund woan, nemli in Soizhaundl. De Beaglaid woan
schwiariga zan easezn wia a boa Bauan und bsondas in Dianbeag bai Hallein haum
de efangelischn Beakoawata mim Schaitberger Joseph an Aunfiara ghobt, dea de
Grupm zaumghoidn hod und eana oiwai wida Muad gmocht hod, dass fest zam Glaum
schdengan.

De mid Obschdaund gresde Emigrazionswön aus'n Soizbuagischn woa owa eascht untam
Eazbischof Firmian, dea 1729 de Gengrefoamazion neich in Gaung gsezt hod und de
Jesuitn beaufdrogt hod de efangelischn Leit in seim Laund, fu denans oiwai nu
recht fü gem hod, zan missionian. Wia des ned aso funkzioniad hod wia ea si des
fiagschdöd hod und d'Leit aloa mid Argument ned zan iwazaing woan, dass do wida
katholisch wean, hod a bain Kaisa Karl VI. in Wean um milidearische
Untaschdüzung augfoadat. Auf des aufi hod dea 6.000 Soidodn gschikt de in de
negsdn Joa s'Soizbuagische mid Gewoit wida katholisch gmocht haum. De
lutharischn Soizbuaga woitn si des ned gfoin lossn und haum im Soma 1731 a
aigane Oboatung zan Kaisa gschikt um doat geng soichane Metodn zan protestian.
De Delegazion is owa nu am Weg noch Wean fahoft woan und de evangelischn im
Eazbisdum san am 5. August 1731 zwunga woan, dass eanam Glaum obschwean. Dea
Foafoi is ois Schwoazocha Soizlekn in d'Gschicht aigaunga.

Auf des aufi haum si owa de protestantischn Lenda im Noadn, de untam Corpus
Evangelicorum oaginisiad woan, aigschoit und gsogt, das so wos geng s'Recht is
und falaungt das eanare Glaumsbriade in Soizbuag so wias im Westfelischn Fridn
festglegt woan is, des Reacht zan Auswaundan inahoib fu ana 3jaring Frist haum.
Do dageng hod si da Eazbischof neama wean kina und hod am 31dn Oktoba 1731 a
Emigrazionsedikt ausgem, das ole Evangelischn aus Soizbuag ausroasn deafn,
oladings inahoib fu drai Monad und ned drai Joa. Ea hod behaupt das des koane
noamaln Aundasglaibing san, de si auf de Recht fum Westfelischn Fridn beruafn
kinan, sondan Rebeln und Aufriara und so hods in da Realidet aso ausgschaud, das
sogoa de faschbrochane Frist, in deas eanane Haisa und Hef fakaufn kinan und ois
zan emigrian foaberaitn kinan, ignoariad woan is und fü evangelische Soizbuaga
han oafoch fahoft und aus'n Laund ausi gschmissn woan. Wia des im Auslaund
bekaunt woan is, hod si da braissische Kini aigschoit und fia de Fafoigdn Boatai
eagrifn. Am 2. Februa 1732 hod a des „Preußisches Einladungspatent“ ausgem und
gsogt, das ole efangelischn Soizbuage in sei Laund kema kinan.

Noch ofiziele Zoin san auf des aufi 20.678 evangelische Soizbuaga aus'n Laund
auszong. Ungefea 17.000 fu denan han iwa Minga und Nianbeag noch Braissn kema
und fu doat waida noch Ostbraissn und braissisch Litaun faschift woan. 66 Schif
mid Soizbuaga han aloa zwischn Mai 1732 und Nofemba 1733 in Kinigsbeag aukema.
Doatn hod daun a jede Familie Laund griagt und es san komplet neiche Deafa
auglegt woan, de de fia domoige Fahötnis risige Zoi fu Exulantn aufgnuma haum.
Aso han soizbuagische Beagbauan und Haundweaka, owa a Biaga aus da Schdod
Soizbuag so waid wek in d'Fremd kema und haum doat a neichs Lem aufaunga miassn.
Ungefea 5.000 fu denan san sogoa auf'n Laundweg mid Wong fu Soizbuag bis noch
Ostbraissn zong und wais grod im Winta 1731 wek miassn haum, san auf da Roas a
fü graung woan und gschdoam.

15.000 soizbuagische Exulantn san rund um Gumbinnen augsidlt woan, s'heiting
Gussew (Гусев) im russischn Oblast Kaliningrad, wos so zu am richding soizbuaga
Zentrum in Ostbraissn woan is. Se haum doat aigane Kiachan grindd und sogoa a
Woifoatseinrichdung fia mitllose Biaga, as Salzburger Schbidoi grindd, wos mid
dem Göd finanziad woan is, wos eana nochn Fakauf fu eanare Hais dahoam do nu
nochgschikt woan is.

A kleanara Tei fu de soizbuage Exulantn is owa ned bis noch Ostbraissn zong
sondan hod si in nehare Gegendn niada lossn, wos gengiwa da Religion tolaranta
woan. A Tei is noch Fraunkn zong wo nu da Schaitberger Joseph glebt hod, oana fu
de 1685 fajogtn Soizbuaga dea fu doat aus oiwai wida aufmuntande Briaf gschrim
hod und fia eana so wos wia a Höd woa. Doat haum si si rund um Nianbeag niada
lossn und dailwais sogoa aigane Soizbuaga Deafa grindd. A aundane Grupn is in
Rengschbuag blim, wo si se a fu da Schbroch hea ned aso umschdön haum miassn und
wida aundan san noch Schwom zong, in de Gegend fu Augschbuag.

De Beaglaid und Knopn owa , de in de Soizbeagweak goawat haum, woit da
Eazbischof am Aufaung goa ned gee lossn, wai de so wichdig woan fia s'waisse
Goid fu Soizbuag. Eascht wias aus aundane regionen neiche Beagoawata hea brocht
haum, hod a de efangelischn fu Dianbeag bai Hallein und a Beachtsgodara Beaglaid
a nu ausse gschmissn. In da Zwischnzeid haum owa de protestantischn Niadalaund
gsogt, das se de Leit aufnema dadn und so san de Exilantn bis an de Noadse kema.
und auf da Insl Cadzand in Südflandan augsidlt woan. Ungefea 780 Exulanten san
im Winta 1732/33 in Rhein owi zong bis auf d'Insl Cadzand in im Westn fu Flandan
zong. Duach a Fiawaepedemi han owa 100 fu denan boid drauf gschdoam und iwahaupt
hods eana doat ned so bsondas gfoin, obwoi da Bon recht fruchtboa gwen wa. Es
woa owa ois komplet niada und niangs Beag so wia sis fu dahoam gwẽnd woan, dafia
hods floche Wisn hintan Daich gem und rund umadum Wossa und de faschbrochane
finanziele Hüf is a ausblim. Schau im Juli 1733 han de easchdn fu doat wida wek
und zruk bis noch Rengschbuag kema. De Holenda haum auf des aufi zwoa
faschbrocha dass dafia soang wean, das de Situazion fia de Exulantn auf Cadzand
bessa wiad, drozdem han neta 42 soizbuaga Familien doat blim mid insgesaumt 216
Leit. De aundan han waida noch Amearika ausgwaundat.

A kloana Tei fu de Soizbuaga Exilantn is bis noch Amearika kema. Da Augschbuaga
Pastoa Samuel Urlsperger woar a grossa Bewundara fum Schaitberger Joseph und hod
si recht fia de Soizbuaga Exulantn aigsezt. Ea hod Kontakt midn englischn
Genaral James Oglethorpe aufgnuma, dea grod de neichasde Koloni in Amearika
grindd hod, nemli Georgia und easchda Guvanea woan is. Dea woa sowiso auf da
Suach noch neiche Sidla und aso haum si fu Augschbuag aus im 1733ga Joa 37
Familien zeascht nochn Rotadam aufn Weg gmöcht. Fu doat hans mim Schif noch
Dover gfoan und haum doat an Aid aufn englischn Kini schwean miassn. Daduach
haums de söbn rechtlichn Schdatus griagt, wia englische Kolonistn und am 8dn
Jena 1734 is de Grupn fu Soizbuaga mim Schif Purysburg noch Amearika in Se
gschdocha. 63 Dog schbeda hans in da neichn Wöd aukema und zwoa in Savannah,
Georgia.

Doat hans fu de boa airopischn Kolonistn de schau doat woan und oahoamische
Indiana fraidig begriast woan und kuaze Zeid schbeda haum de Soizbuaga Exulantn
a aigens Doaf grindd, nemli Ebenezer. Den Naum haum si si aus da Büwi bai Samuel
7:12 aussa gsuacht, wai des hoast auf Hebreisch so fü wia Schdoa fu da Hofnung.
Da Schdart fu deara Sidlung woa owa waid schwiariga wias gmoand haum, wai de
Sümbf am Savannahflus recht mid Malaria faseicht woan und so san fu 44
naumentlich bekaunte Passaschia fu da Purysburg im Joa 1735 schau 20 gschdoam
gwen Auf des aufi haums bai da Kolonifawoitung eawiakt, dass eana Doaf faleng
deafn und haum gach drauf im 1736ga Joa a Schdüki waida New Ebenezer grindd. In
de negsdn Joa san nu aundane Sidla aus da Hoamat dazua kema, unta aundam a de
aus Beachtsgon schdaumade Familie fum Johann Adam Treutlen. Es han owa a nu
aundane Glaumsflichling dazua kema, aus Mean, aus da Bfoiz und aus Bodn. Drozdem
is de Befökarung ned mea woa, wai so fü Leit an Graunkheitn gschdoam san und aso
is boid de Ide aufkema, ob ma ned afrikanische Sklafn impoatian soid, fia de
hoate Oawad baim Uaboamocha fum Laund. De Soizbuage Exulantn woan do meahaitlich
dageng, schbeda hod si owa a in Georgia genau so wia in de aundan Südschdotn de
Sklafarai do duachgsezt. Noch da Unabhengigkaidsearklearung fu de USA is sogoa
oane fu de Soizbuaga Exulantn, da Johann Adam Treutlen (auf Englisch a John A.
Treutlen) Guvanea fum neichn Bundesschdod woan. Im drauf foigadn Griag mid de
Englenda is New Ebenezer 1778 komplet ruiniad woan und de Leit haum si ins
Laundesinare faschdrad.

Noch zwoa, drai Genarazionen haum si de Soizbuaga Exulantn in Georgia zimli mid
de englisch redadn Kolonisdn famischt und heit earinan foa oim nu a boa
Familiennaumen an eanare Foafoan und maunche efangelische Kiachngemaindn earinan
si a nu an eanare Gründa und bfleng so de Dradizion nu a weng. Soizbuaga Dialekt
kau ma heit doat owa koan mea hean.

Es is da Soizbuage Obrigkaid ned gelungen, dass schdod de fadriwanen Exulantn
katholische Leit ins Laund hoin. Nu im Joa 1800 und a zwoats Moi 1824 san oiwai
nu so fü Bauanhef la gschdaundn, das a Lisdn ausgschikt woan is noch Diaroi,
Boarn, Schwom und ins Rheinlaund, wo ma auf katholische Kaufintressentn ghoft
hed. A da Soizbeagbau is zruk gaunga, wai des natiali a schware und kompliziade
Oawad woa, de ned a jeda neich Augleande mocha kina hod. Und iwahaupt hod foa
oim de lezde Ausweisung fu Exulantn untam Fiaschteazbischof Leopold Anton
Eleutherius fu Firmian, wo iwa 20.000 Leit fadrim woan san, in Ruaf fu Soizbuag
ruiniad. Haid dad ma song es woa a Public Relations-Katastrofn. De fajogtn
Soizbuaga han iwa Boarn waida ins gaunze Reich zong, aloa duach Augschbuag han
iwa 6.000 Exulantn duachzong. Owa a noch Niambeag, noch Braissn, noch Holaund
und noch Englaund han de Exulantn kema und aso hods gauns Airopa midgriagt, wos
in Soizbuag aso orend.

De evangelischn Leit in aundane Regionen haum natiali Midlaid ghobt mid eanare
Glaumsbriada, owa a fü Katholische haum si docht das des wos in Soizbuag bassiad
unmenschli is. In Kaisa in Wean is de Gschicht a a Lea gwen. Dem woa des im
Nochhinein goa ned recht, das oana fu seine wichding katholischn Fabündetn si
wiatschoftlich so zgrund richt und foa oim, das seim Eazfain in Kini fu Braissn
a nu dausnde neiche Untataunen und Schdaiazola zuadrim wean. Aus dem Grund is ob
do a de Bolitik gendat woan und ma hod de evangelischn neama ois Exulantn ausn
Laund gjogt. De Habsbuaga san schdod dem drauf kema, dass jo e oa evangelische
Region a haum, wos de Leit hiischika kinan und wos eana so ois Schdaiazola
dahoidn blaim, nemli Simbiang im heiting Rumenien. Aso han daun de in de negsdn
Joazant aus Owaestareich, da Schdaiamoak und Keantn fadriwanen Evangelischn
koane Exulantn mea gwen, sondan Transmigrantn.

Im Joa 1837 is nu oa Moi zu da Aussidlung fu evangelische Leit aus'n heiting
Estareich kema, do san nemli 427 Protestantn ausn ehemolig soizbuagarischn
Ziladoi noch Schlesien fadrim woan (Ziladola Inklinantn).

A aundas soizbuaga Exulantnliad fu domois is des „Ich bin ein armer Exulant“ fum
Joseph Schaitberger.



