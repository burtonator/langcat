https://kk.wikipedia.org/wiki/%D0%91%D1%96%D0%BB%D1%96%D0%BC

Білім (лат. scientia, ағылш. knowledge, араб.: علم‎) – адамдардың белгілі бір
жүйедегі ұғымдарының, деректері мен пайымдауларының, т.б. жиынтығы. Білім
адамзат мәдениетінің ең ауқымды ұғымдарының бірі болып табылады. Ол сана, таным,
объективті әлем, субъект, ойлау, логика, ақиқат, парасат, ғылыми және т.б.
күрделі де терең ұғымдармен тығыз байланыста әрі солар арқылы анықталады. Білім
философия мен рационалды білім пайда болғаннан көп бұрын дүниеге келген.

Ежелгі мәдениетте білім адамның әлеммен және қауымдастық ішіндегі қатынастарын
реттейтін аңыздар, салт-дәстүрлік жарлықтар мен нормалар, тыйым салулар
пішімінде болды. Мұнда Білімді аруақтар, рухтар, ата-бабалар, кейініректе,
құдайлар сыйға тартқан қасиетті нәрсе деп түсінген. Сондықтан Білім
қауіп-қатермен байланысты деп, онымен тек адамдардың ерекше тобы – дінбасылар,
діни қызметкерлер ғана шұғылданған. Ежелгі мәдениетте Білім мен сенімнің, ақиқат
пен жалған түсініктің арасында айырмашылық жоқ. Мұнда қасиетті Білім үстемдігі
абсолютті деп танылады. Білімнің әлеуметтік мәртебесі мен мәні отырықшы,
техника-урбанистік қоғам типіне өтуге байланысты түбегейлі өзгерді. Қала адамы
өзін көпшілікпен бірге тұру ережелері мен нормаларының иесі, Білімнің жаратушысы
мен билеушісі деп санады. Білімнің айрықша пішімі ретінде рационалды Білім
идеалын қалыптастырған философия туындады. Философия ақиқат пен ақиқат емес
ілімдер айырмашылығын енгізіп, дәлелдеудің айрықша түрлерін, негіздеу мен
дәлелдемелік ұғымдарды қалыптастырды. Философия шеңберінде айрықша пән – ақиқат
ойлау ережелері мен заңдарын қалыптастыратын логика туындады. Білім логикалық
ойлаудың объектісіне, мақсаты мен мұратына айналды. Өркениетті қоғамда Білім
билікпен тұтасып, қоғамды басқарудың құралына айналуда. Білім алу тұлғаның
қалыпты әлеуметтенуінің және билік құрылымына енуінің міндетті шарты болып, оның
қажеттілігінен Білім беру институттары туындады. Платонның «билеуші-философ»
идеалы – (білімді әрі оған сай басқарушы ел басы) қазіргі «ақпараттық қоғамда»
өзінің көрінісін тапты, яғни билік Білімнің қазіргі формасы – ақпаратты иелену
ретінде айқындалуда.

Білімділік - тәжірибені меңгерген дамыған тұлғаның сапасы, бұл арқылы ол
қоршаған ортада бейімделуге, оны қорғау мен байытуға, ол туралы жаңа білім алуға
және бұл арқылы өзін жетілдіруге қабілетті болады. Білімділік өлшемі білімдер
жүйелілігі мен ойлау жүйелілігі болып табылады, бұл адамның өздігінен логикалық
пайымдау арқылы білімдер жүйесіндегі жетіспеген түйіндерді қайта қалпына келтіре
алатынында байқалады. "Білім дегеніміз жатталған нәрсенің ұмытылған кездегі
қалғаны" (ежелгі нақыл сөз).

Қарапайым білім - күнделікті өмірде кәдімгі мінезді шақырып жіберетін білім.
Шюцтің айтуынша, ол телефон қолдану немесе амандасу сияқты жай әрекеттерді
орындау рецептіне ұқсастығы бар әлеуметтену арқылы қабылданған бірнеше үлкен
үғымдардан тұрады. Этнометодология бұл ілімнің әлеуметтік әрекеттерде қалай
қолданылатындығына қатысты тәжірибелік ойлауды қарастырады.

Политехникалық білім - оқушыларды қазіргі заман өндірісін, қалдықсыз және
экология жағынан таза технологияларын ұйымдастырудың негізгі ұстанымдарымен
таныстыруға, компьютер техникасы мен механизацияланған және автоматтандырылған
еңбектің қарапайым қазіргі заман жабдығында жұмыс істеуді үйретуге беттелген
білім.

Білім үрдісі - мемлекеттік білім стандартына сәйкес тұлғаның білім, тәрбие және
даму мәселелерін шешуге бағытталған, оқу-тәрбие және өздігінен білім алу
үрдістерінің жиынтығы.

"Білім" баспасы — жоғары, орта арнаулы оқу орындарына арналған оқулықтар,
әдістемелер, ғылыми-танымдық, анықтамалық әдебиеттер шығаратын баспа. 1993 жылы
25 қарашада құрылған. “Білім” оқулықтар, ғылыми-танымдық, анықтамалық
әдебиеттермен қатар әлеуметтік-саяси маңызы зор, өзекті тақырыпты қамтитын
кітаптарды әзірлейді. Баспадан жыл сайын 40-қа жуық басылым жарық көреді.



https://kk.wikipedia.org/wiki/%D0%90%D1%82%D0%BB%D0%B0%D0%BD%D1%82_%D0%BC%D2%B1%D1%85%D0%B8%D1%82%D1%8B

Атлант мұхиты — Жер шарындағы аумағы жөнінен Тынық мұхиттан кейінгі екінші
мұхит. Оны ежелгі гректер Африканың солтүстік-батысындағы Атлас (Атлант) тауына
байланысты атаған.

Шығысында Еуропа мен Африканың, батысында Солтүстік және Оңтүстік Американың,
оңтүстігінде Антарктиданың аралығында орналасқан. Солтүстігінде Дейвис, Дат
бұғаздарымен және Солтүстік Мұзды мұхитпен, оңтүстік-шығысында Африка мен
Антарктида аралығында Үнді мұхитымен, оңтүстік-батысында Дрейк бұғазы арқылы
Тынық мұхитпен жалғасады. Мұхит солтүстіктен оңтүстікке қарай 15 мың км
шамасында екі жарты шарға созыла орналасқан. Ені басқа бөліктеріне қарағанда
экватор маңында 2830 км-ге дейін тарылады. Мұхиттың теңіздермен қоса
есептегендегі жалпы аумағы 91.6 млн. км2, орташа тереңдігі 3597 м, суының көлемі
329.7 млн. км3. Солтүстік жарты шардағы жағалауы қатты тілімделген. Теңіздері
(Балтық, Солтүстік, Жерорта, Кариб, т.б.) мен ірі шығанақтары (Бискай, Гвинея,
т.б.) түгелдей дерлік осы бөлікте. Оңтүстік жарты шардағы жағалауы аз
тілімделген (Антарктида маңындағы Уэдделл т.). Атлант мұхитында басқа
мұхиттармен салыстырғанда аралдар аз. Iрі аралдары (Ұлыбритания, Ирландия,
Ньюфаундленд, Υлкен Антиль, Кіші Антиль, Канар, Жасыл Мүйіс, Фолкленд аралдары)
мұхиттың жағалауларына таяу орналасқан. Орталық бөлігіндегі аралдар (Азор, Әулие
Елена, Тристан-да-Кунья, т.б.) ұсақ және олар жанартау әрекетінен пайда болған.
Мұхиттың түбі Орта Атлант су асты жотасымен бөлінген. Оның жекелеген шыңдары
(Буве, Тристан-да-Кунья, Көкке ұшу, Сан-Паулу, Азор) жанартау аралдары түрінде
су бетіне шығып тұр. Мұхиттың шығысында Батыс Еуропа, Канар, Жасыл Мүйіс,
Гвинея, Ангола, Кап, Агульяс, батысында Солтүстік Америка, Гвиана, Бразилия,
Аргентина, оңтүстігінде Африка-Антарктида қазан-шұңқырлары бар. Олардың
тереңдігі 3000 метрден 7300 метрге жетеді. Терең шұңғымалар арал доғаларын
жиектей орналасқан (ең тереңі Пуэрто-Рико шұңғымасы, 8742 м) және олар
бір-бірінен су астындағы үстірттермен, қыраттармен, жоталармен бөлінген.
Мұхиттың шеттері құрлықтық беткеймен көмкерілген. Мұхит түбінің үштен екі
бөлігін әктастан тұратын органикалық шөгінділер жауып жатыр. Терең
қазаншұңқырларының түбі қызыл саздан, ал жанартау аралдарының төңірегі
жанартаулық шөгінділерден түзілген.

Атлант мұхиты барлық климат белдеулерінде орналасқан. Сондықтан оның жеке
бөліктерінде климат жағдайының бір-бірінен өте үлкен өзгешелігі бар. Мұхиттың
үстінде Исландия және Антарктика минимумдары мен Солтүстік Атлант және Оңтүстік
Атлант максимумдары қалыптасады. Оларды бір-бірінен экватор маңындағы қысымы
төмен белдем бөлім тұр. Бұл климаттық белдеулер көршілес құрлықтартардың
үстіндегі қысым орталықтарымен әрекеттесе отырып, екі жарты шардың қоңыржай,
субтропиктік және тропиктік ендіктерінде солтүстік-шығыс желдердің
(пассаттардың) басым болуына әсер етеді. Жазда (Солтүстік жарты шарда тамыз,
Оңтүстік жарты шарда ақпан айында) экватор маңындағы ауа температурасы 26-28۫С.
60۫ солтүстік ендікте – 8-12۫С, ал 60۫ оңтүстік ендікте 0-12۫С. Қыста (Солтүстік
жарты шарда ақпан, Оңтүстік жарты шарда тамыз айында) экваторда 25۫С, 60۫
солтүстік ендікте 8-12۫С-қа, ал 60۫ оңтүстік ендікте – 8-10۫С-қа дейін өзгеріп
отырады. Ең қиыр солтүстік-батысында және оңтүстікте температура -25۫С-қа дейін
төмендейді. Жылдық орташа жауын-шашын экваторда 2000мм-ден асады, қоңыржай
ендіктерде 1000-1500 мм, ал мұхиттың шығыс субтропиктік бөліктерінде және
Антарктика маңында 100 мм-ден аспайды.

Атмосфера айналымы ықпалымен мұхиттың солтүстік және оңтүстік бөліктерінде теңіз
ағысының негізгі екі жүйесі қалыптасқан. Бұл ағыстар пассат желдерінің әсерінен
пайда болады. Солтүстік Пассат, Голфстрим, Солтүстік Атлант жылы ағыстары мен
Канар суық ағысы солтүстік теңіз ағысының айналым жүйесін құрайды. Оңтүстік
Пассат пен Бразилия жылы ағыстары және Батыс Желдер мен Бенгал суық ағыстары
оңтүстік теңіз ағысының айналым жүйесіне кіреді. Бұлардан басқа Солтүстік
Американың шығыс жағалауын бойлап Лабрадор, ал Оңтүстік Американың шығыс
жағалауымен Фолкленд суық ағыстары ағады. Бұл ағыстар мұхит суының температурасы
мен тұздылығына (орташа тұздылығы 35.4%) әсерін тигізеді. Мұхит суының деңгейі
Айдың тартылу әсерінен жарты тәулік сайын өзгеріп отырады. Ашық мұхитта судың
көтерілу биіктігі 1 метрге дейін, ал Солтүстік Америкадағы Фанди шығанағы
жағалауында 18 метрге дейін жетеді. Мұхиттың солтүстік қоңыржай ендіктеріндегі
ішкі теңіздер де ғана мұз қатады. Мұхитқа солтүстіктен теңіз мұзы мен мұзтаулар
(айсберг), негізінен, Солтүстік Мұзды мұхиттан келсе, оңтүстік бөлігінде
Антарктида және Уэдделл т-нде түзіледі.

Мұхит түбінде, негізінен, жасыл және қызыл қоңыр балдырлар өседі. Фито-планктон
бір жасушалы ұсақ балдырлардан тұрады. Зоо-планктонды, көбінесе, шаян тәрізділер
құрайды. Олардың ішінде киттің негізгі қорегі – криль Антарктида жағалауында өте
көп. Суық және қоңыржай белдеуінде сүт қоректілерден – кит пен жарғақаяқтылар,
балықтардан – майшабақ, нәлім және қамбала кездеседі. Тропиктік белдеуде
кашалот, теңіз тасбақасы, акула, ұшқыш балықтар, краб, медуза, радиолярийлер
тараған. Құстардан фрегат, альбатрос, пингвин, т.б. мекендейді.



https://kk.wikipedia.org/wiki/%D0%90%D0%BD%D0%B3%D0%BE%D0%BB%D0%B0

Ангола (порт. Angola), ресми атауы Ангола Республикасы (порт. República de
Angola) — Африканың оңтүстік-батысындағы мемлекет, президенттік республика. Заң
қабылдаушы органы — Ұлттық Ассамблея. Атқарушы билік үкімет қолында. Жер көлемі
1246,7 мың км2. Астанасы — Луанда (1,5 млн., 1990 ж). Ірі қ-лары: Бенгела,
Уамбо, Лубанго, Маланже, Кабинда. Әкімшілік жағынан 18 провинцияға бөлінеді.
Халқы — 10,9 млн. (1993 ж). Олар батуконго және батыс банту этник. топтарына
бөлінеді. Мемлекеттік тілі — португал тілі. Халықтың 80 -тен астамы христиан
дініне сиынады.

Анголаның ежелгі және орта ғ-лардағы тарихы толық зерттелмеген. 15-17 ғ-да мұнда
Гола-ан-Данго, Конго, Луанда аталатын мемлекеттер болғаны белгілі. Олар туралы
алғашқы мәліметтерді Еуропалық саудагерлер, саяхатшылар қалдырған. Сауда
жұмыстарымен келген португалдықтар тұрғылықты халықты тонап, шауып кетіп
отырған. Түрлі әдістермен жергілікті көсемдерді құлдар сатуға әуестендіріп,
кейін күшпен бағындыруға кіріскен олар біртіндеп өз билігін тікелей жаулап алу
арқылы орната бастады. Сөйтіп бүкіл Ангола 15 ғ-да португалдықтардың отарына
айналды. Төрт жүз жылға созылған құл сату жүйесі Анголаны әбден қансыратты.
Миллиондаған Ангола азаматтары Америка, Еуропаға сатылды. Өз еліндегі жергілікті
халық та адам төзгісіз қанау мен қорлауды бастан кешті. Ангола Африкадағы ең
артта қалған елдердің қатарында болды. 1961 ж. ақпанда Луанда қаласында Анголаны
азат ету жолындағы бүкілхалықтық қозғалыс ұйымы (МПЛА) қарулы көтеріліс бастады.
Ұлт-азаттық күрес қиын кезеңдерді басынан өткерді. Оған тайпалық, саяси
бақталастық себептерінен жікшілдік және шетелдік арандатушылық әрекеттер
араласты. Әйтсе де қиыншылықтарды біртіндеп жеңе білген МПЛА (Анголаны азат ету
жолындағы бүкілхалықтық қозғалыс) біртіндеп ұлт-азаттық күресінің негізгі күшіне
айналды. Қозғалыс көптеген елдерден қолдау тапты. Анголаның азат болған
аудандарында МПЛА халық үкіметін орнатып, әлеум. шаралар жүргізе бастады. Ангола
халқы қарулы соғысының Португалияның басқа отарлары — Гвинея-Бисау мен
Мозамбиктегі азаттық соғыстарымен байланыса әрекет етуі отаршылардың күшін
әлсіретті. 1975 ж. 11 қарашада Ангола патриоттары елдің ұлттық тәуелсіздігін
жариялады. Алайда көтерілісшілердің түрлі партиялары арасында билік үшін талас
басталып, ол азамат соғысына ұласты. Аймақтық жанжалға айналған Ангола мәселесін
реттеуге 80-жылдардың аяғында ғана сәтті қадамдар жасалып, 1989 ж. көкекте
Ангола, Куба, АҚШ және ОАР алғашқы келісімге қол қойды. АҚШ, Португалия, КСРО
араласқан азамат соғысын тоқтату әрекеттері нәтижесінде 1991 ж. 31 мамырда
Лиссабон қ-нда МПЛА және УНИТА (Анголаны толық азат етудің ұлттық қозғалысы)
ұйымдары бірнеше келісімге қол қойды. 1975 ж. қабылданған Ангола Конституциясына
1991 — 92 ж. біраз өзгеріс енгізіліп, көппартиялық тәртіп бекітілді. Бір жылдан
кейін БҰҰ бақылауымен елде парламент және президент сайлауы өткізілді. Біраз
уақыт тыныштық орнап, 1997 ж. Анголада тағы бүліншілік басталды. Екі билік
орталығы арасындағы соғыс халықты әбден тұралатты. Азамат соғысы әлі күнге дейін
жалғасып отыр (1998).



https://kk.wikipedia.org/wiki/%D2%9A%D0%BE%D2%93%D0%B0%D0%BC

Қоғам - жалпы мағынасында, мәдениеті ортақ, белгілі бір аумақта тұратын және
өздерін біртұтас, өзгеше бірлестік деп білетін адамдар тобы; тар мағынасында
бұрыннан немесе жақсы танымал ұлттық бірлестік. Бұл ұғым әлеуметтанудағы ең
маңызды ұғымдардын бірі болып табылатындығына қарамстан, оны қолдану әсіресе
оның екінші өзіндік отбасылық, экономикалық және саяси институттары мен анық
шеқаралары бар әйгілі ұлттық мемлекеттерге қолданыла алатын мағынасында
пайдалану біркатар қиындықтар мен кикілжіндер туғызып отыр.

Қоғам және Саясат - саяси ғылым мен басқа да әлеуметтік-гуманитарлық пәндердің
өзара диалектикалық байланысын білдіретін үғымдар. Қоғам - қатынастардың және
адамдар арасындағы өзара байланыстардың тұтас жүйесі. Оның қүрамдас бөліктері
болып күрделі ұйымдасқан әлеуметтік жүйелер немесе қоғамдық өмірдің мына
салалары болып табылады: экономикалық, әлеуметтік, саяси, рухани. Саясат жалпы
қоғам шеңберінде қоғам өмірінің әртүрлі салаларында адамдар¬дың өзара
әрекеттесуін реттеуді жүзеге асырады.

Бос уақыт қоғамы - еңбек өзінің бұрынғы мәнінен айрылатын қоғам концепциясы.
Осындай қоғамдарда жалдамалы еңбектің ең аз көлемі бұрын еңбек ие болған мәнге
жеткен бос уақытқа мүдделілікке әкеледі делінген.



https://kk.wikipedia.org/wiki/%D2%9A%D0%B0%D0%B7%D0%B0%D2%9B_%D1%80%D1%83%D0%BB%D0%B0%D1%80%D1%8B

Қазақ рулары - қазақ халқының негізін құраушы ру-тайпалар. Бір атадан өрбіген
туыстас адамдардың жиынтығы.

Ұлы жүз: Жалайырлар (110 мың), Ошақты (20 мың), Дулаттар (250 мың), Суандар (30
мың), Албандар (81 мың), Қаңлылар (әдетте шанышқылымен қосып есептеледі) (50
мың), Сары үйсіндер (10 мың), Шапырашты (60 мың), Сіргелі (40 мың) және Ысты (45
мың). Шамамен XIX ғасырдың аяғында ұлы жүз халқы 700 мыңдай болса, 1989 – 2
милиондай болған. Дулат, Жалайыр және Суандарды ұлы жүздің саны көп рулары деп
атауға болады.

Орта жүз: XIX ғасырдың аяғында 1 милион 300 мың болған, ал 1989 – 3.1 милион.
Соның ішінде: Арғындар 510 мың, Наймандар 430 мың, Қыпшақтар 150 мың, Керейлер
110 мың, Уақтар 60 мың, Тарақты 10 мың және Қоңыраттар 45 мың. Орта жүздің ірі
рулары деп Арғындар, Наймандар, Қыпшақтар және Керейлерді айтуға болады.

Кіші жүз: XIX ғасырдың аяғында 1 милион 100 мың адам болды. Кіші жүз үш
бірлестіктен тұрады: Әліұлы, Байұлы және Жетіру. Соның ішінде Әлімұлы жалпы 350
мың, Әлімның рулары Шектілер 80 мың, Шөмекейлер 100 мың, Төртқара 60 мың, Кете
60 мың, Қаракесек 25 мың және Қарасақал 15 мың құрайды. Байұлының жалпы саны 550
мың. Байұлының ішінде: Адайлар 100 мың, Байбақтылар 40 мың, Беріштер 40 мың,
Таздар 20 мың, Шеркештер 45 мың, Масқар 20 мың, Тана 25 мың, Қызылқұрт – 40 мың,
Алтын – 30 мың, Жаппас – 50 мың, Ысық – 20 мың, Есентемір 20 мың, Алаша – 40
мың. Жетірудің жалпы саны 300 мың. Соның ішінде: Табын 80 мың, Жағалбайлы 70
мың, Керейт 33 мың, Тама – 45 мың, Телеу - 20 мың, Кердері 20 мың және Рамадан 5
мыңға жуық. 1989 жылы кіші жүз шамамен 1,4 милион адам болды. Кіші жүздің ірі
рулары деп Шөмекейлер мен Адайларды айтуға болады.



https://kk.wikipedia.org/wiki/%D2%9A%D0%B0%D0%B7%D0%B0%D2%9B%D1%81%D1%82%D0%B0%D0%BD_(%D1%82%D0%B5%D0%BB%D0%B5%D0%B0%D1%80%D0%BD%D0%B0)

«Қазақстан» Ұлттық телеарнасы - бiрiншi ұлттық қазақстандық телеарна. 1958 жылы
негізі қаланған. Сол жылы «Қазақстан» Ұлттық телеарнасы "Қазақстан" қонақ үйі 8
наурызда Алматы студиясынан алғашқы хабар берілді, желтоқсан айынан күнделікті 5
сағаттық хабар беріле бастады. Еліміз тәуелсіздік алғаннан кейін Қазақ
теледидарының тарихында жаңа кезең басталды. 1994 жылы 4 сәуірде Қазақстан
Президентінің жарлығымен "Қазақстан теледидары мен радиосы" республикалық
корпорациясы болып құрылды. 2002 жылдан "Қазақстан" ұлттық телеарнасы деп
аталды. Телеарнада күніне қазақ тілінде 4 рет, орыс тілінде 4 рет жаңалықтар
топтамасын беретін ақпараттық талдау бағдарламасы дирекциялары, "Ел"
(қоғамдық-саяси және әлеуметтік - экономикалық хабарлар) шығармашылық
бірлестіктері жұмыс істейді. "Ақсауыт", "Әйел бақыты" топтама хабарлары
беріледі. Телеарнаның 13 облыстық және 1 қалалық (Семей) бөлімшесі бар. Оның
хабарларын 2003 жылы Қырғызстан, Өзбекстан, Ресейдің Қазақстанмен шекаралас 12
облысы мен Қытайдың Шыңжаң-Ұйғыр автономдық аудандарының тұрғындары көре
бастады.

Мемлекеттік ақпарат саясатының ең ықпалды ресурстарының бірі саналатын
«Қазақстан» Республикалық телерадиокорпорациясы АҚ құрамында «Қазақстан» Ұлттық
арнасы, «Қазақ радиосы», «Шалқар», "Классик" радиолары бар. Бұған қоса
Қазақстанның түкпір-түкпірінде он төрт облыстық филиалы жұмыс жасап жатыр,
балаларға арналған «Балапан» арнасын іске қосты. Отандық телевизияның алғашқы
қарлығашы ретінде ірге көтеріп, бүгінгі таңда Республика көрермендерінің 100%
пайызын дерлік қамтитын Бірінші «Қазақстан» Ұлттық арнасы көршілес Ресей
Федерациясы аумағына, Қырғызстан, Өзбекстан, Түркіменстан, Моңғолия және
Шыңжан-Ұйғыр автономиялық ауданы өңірлеріне хабар таратады.

Бүгінгі таңда Ұлттық телеарна эфирінде әртүрлі жастағы көрермендерге арналған
жаңалықтар мен ерекше ток-шоу жанрлары, ойын-сауық және танымдық бағдарламалар,
қоғамдық-саяси, экономикалық хабарлар, сондай-ақ, мемлекеттік тілді дамытуға
негізделген жобалар көптеп саналады. Бұл бағытта Ұлттық арнаның таңертеңгілік
ақпараттық-сазды «Таңшолпан» бағдарламасы жұмыс жасайды.

Спорттық бағдарламалармен қатар көңіл серпілтетін ойын-сауық хабарларының бірі
«Екі жұлдыз», «Кеш жарық» сияқты музыкалық шоулар. Әлемдік кеңістікке көз
тігумен қатар ежелгі ұттық құндылықтарға да дендеп бет бұрған бұқара көпшіліктің
көңілінен шыққан бағдарламалардың қатарынан «Сен сұлу» хабары. Айрықша
бағдарламалардың бірі рухани өмірі аса бай, эстетикалық құндылықтары айрықша
насихаттайтын, қазақ халқының қолданыстан шығып қалған көне сөздерін дәріптеуге
бағытталған «Сөз мерген» бағдарламасы.

Қазақтың жезтаңдай әншілері дәстүрін үндейтін «Сегіз қырлы» бағдарламасы.
Сондай-ақ, ұрпақты ұлттық мәдени құндылықтардың бағасын білуге баулып,
бүлдіршіндер арасынан сол лайықты дәстүрді жалғастыратын болашақ өнер
жұлдыздарын іріктеуге негізделген «Айгөлек» бағдарламасы.
Отбасылық-ойын-сауықтық бағдарламасы «Толағай».

«Қазақфильм» киностудиясының «Тақиялы періште», «Менің атым Қожа», сондай-ақ,
соңғы жылдардағы «Қызжылаған», «Көшпенділер», «Біржан сал» сияқты туындаларына
беріліп жүр. Ұлттық арна түрлі жанрлардағы бағдарламалар шығарумен қоса
көркемсуретті фильмдер жасаумен де айналысып келеді. Оған мысал ретінде жаңа
заманғы көпшілік-ситком жанрында түсірілген «Айналайын», «Астанаға көктем кеш
келеді» сияқты дүниелерді атауға болады.

Әр таң сайын «Қазақстан» Ұлттық арнасының шымылдығын ашатын «Таңшолпан»
ақпаратты-сазды бағдарламасы көрермендермен қауышып отырады.

Әр хабар белгілі бір облыс өміріне арналады.Облыстың Тәуелсіздік жылдары жеткен
жетістіктері жіліктеп жазылады.

Арнайы репортаж – бүгінгі заманның өткір әлеуметтік мәселелеріне арналған
телевизиялық бағдарламалардың циклі

Астанада өткен айтулы оқиғалар, қаланың әлеуметтік жағдайы, қала тынысы және
мәдени өмірімен «Еңселі Елорда» бағдарламасының авторлары таныстырады

Елімізде 1 апта көлемінде болған саяси-экономикалық, әлеуметтік жағдайларға және
мәдени-рухани кеңістіктегі оқиғаларға талдау жасалады.

Бағдарлама көрерменге есімі, қызметі таныс, бірақ, кейбір қырлары бейтаныс қоғам
қайраткерлерінің, ғылым, өнер, спорт саңлақтарының, саясаткерлердің болмысын
ашып көрсетуге тырысады.Бағдарлама жабылған.

Жоба авторларының алға қойған мақсаты - Сенат пен Мәжілістің жұмысымен бұқараны
хабардар ету, олардың заң шығарушылық қызметін сараптау.

Бағдарлама қонақтары заманында талай асуларды алып, шыңдарды табындырған алдыңғы
буын ағалар мен аналар.

Жоба мақсаты- әрбір қазақстандықтың және жалпы қоғамдағы азаматтық белсенділікті
арттыру.

Бағдарлама тұтыну мәдениетін жаңа деңгейге көтеруді көздейді. Бағдарлама
жабылған.

Бағдарламаның мақсаты- халқымыздың әлеуметтік жағдайын жақсартуға ел болып
атсалысуға шақыру.

«Заң алаңы» сізді алаңдатқан өзекті мәселерге бағыт сілтеп, заңды шешімін табуға
қол ұшын береді

Хабардың басты мақсаты - ауырған адамға үміт беріп, оны емдеудің жолын
түсіндіру.

Бағдарлама мақсаты - өзінің түр-тұлғасына, киім киісіне онша мән бермейтін
әйелді сәндеу арқылы, оған психологиялық тұрғыдан өзіне деген сенім туғызып,
өзгерту.

«Еркетай» бағдарламасы 3-тен 13 жас аралығындағы балабақша мен мектеп
оқушыларына арналған.

«Қазақстан» Ұлттық арнасы футболсүйер қауымға УЕФА және Еуропа лигасының
ойындарын ұсынды.

Көрсетілімдер Қазақстан футбол федерациясы бекіткен маусым кестесіне сай
жасалады.

«Толағай» отбасылар сайысы арқылы еліміздің жас өрендерін отбасыларымен бірге
спортқа баулып, салауатты өмір сүруге насихаттауды мақсат тұтады.

Бағдарламаның мақсаты – ұлттық ат спорты түрлерінің бірі әрі бірегейі көкпарды
өзге де командалық спорт түрлерімен терезесін теңестіру.

Бағдарламаның мақсаты - салауатты өмір салтын насихаттап, апта айшығындағы
спорттық ақпараттарды дер кезінде көрерменге жеткізу.

Бағдарлама көрермендерді Қысқы Азия ойындары барысынан хабардар етіп отырады.
Бағдарлама 2011-жылдың наурыз айында жабылды.

Телебағдарламаға елге танымал болған қайраткерлердің өмір тарихы, еңбек жолы,
отбасы тіршілігі арқау болады.

Бағдарламада қазақ эстрадасының аты аңызға айналған жұлдыздарының өмірлік жолы
сөз болады. Бағдарлама жабылған.

Телебағдарлама – ағымдағы аптаға орайлас белгілі бір тарихи, мәдени оқиғалар мен
тұлғалардың ілкімді тұстарын сөзге ілік ете отырып, тартымды журналистік зерттеу
жасайды.Бағдарлама жабылған.

Бағдарлама үш кезеңнен тұрады: «Мықты болсаң, тауып көр», «Жүйрік болсаң, шауып
көр», «Ойлы болсаң, озып көр». Бағдарлама ойын түрінде өткізіледі. Бағдарлама
жабылған.

«Сөнбес сәуле» бағдарламасы өмірден өткен танымал тұлғалардың (ақын, жазушы,
композиторлар) еңбектерін, қалдырған мұраларын қазіргі буынға таныстыруды мақсат
тұтады.

Қазақстандық балалар шығармашылығының инфрақұрылымы қажетті деңгейде жұмыс
істемейді, сондықтан да оның мұрасын суреттеу мен дамыту – бағдарламаның басты
міндеттерінің бірі. Бағдарлама жабылған.

«Сегіз қырлы» - ішсең - шөлің қанбайтын бұлақ болған, көңілге нұр сыйлайтын шуақ
болған, жігеріңді жанитын қуат болған қазақтың дәстүрлі мәдениетін қайта
жаңғыртпақ. Бағдарлама жабылған.

Бағдарламаның мақсаты: көрерменді әлемдегі экономика және қаржы саласындағы
соңғы жаңалықтармен ақпараттандыру.

Бағдарлама халыққа қаржы құралдарын дұрыс пайдалануды және сол арқылы табыс
табуды үйретеді.

Ток-шоу адамдар өмірінен қаз қалпында, еш боямасыз алынған оқиғалар жөнінде
баяндайды. Бағдарлама жабылған.

«Айтуға оңай...» ток-шоуы тұрмыстық-әлеуметтік мәселелерді, өзекті оқиғаларды
талқыға салады. Сондай-ақ, мерекелік күндерге де түсірілімдер арнайды.
Бағдарлама қонақтары - қарапайым азаматтар, өнер адамдары, қоғам қайраткерлері,
саясаткерлер және құзырлы мекемелердің өкілдері.

Балаларды ойнап жүріп ойлауға үйрететін танымдық, спорттық, ойын-сауық
бағдарламасы.

«Екі жұлдыз» - «Қазақстан» ұлттық телеарнасында көрсетілетін шоу бағдарлама.
Жобаның мақсаты алуан түрлі салада белгілі болған тұлғаларға ән айтқызу. Жоба
жарыс түрінде жүреді, әр жұптың бір мүшесі кәсіби әнші болуы міндетті.

«Екі жұлдыз» - бұл жұлдыздар жұлдыздарға ән айтуды үйрететін жоба. Жобада 16
жұп, 16 әнші және осы уақытқа дейін сахнада кәсіби түрде ән айтпаған 16 танымал
тұлға. Өзіндік ерекшелегімен көрерменді тәнті етіп, көпшіліктің ықыласына
бөленген бұл жобаның қатысушылары елімізге кеңінен танымал түрлі саланың
өкілдері. Сонымен қатар бұл вокалды жарыс болғандықтан фонограмма қолданылмайды
деп хабарланды. Қатысушылар тек жанды дауыспен ән айтуы тиіс. Жоба 2010 жылдың
басында басталды, оссы уақытқа дейін жобаның 3 маусымы өтті. 2011 жылдың
қыркүйек айының соңында 4 маусым басталды.

"Қазақтың 100 әні" - бұл Қазақстандағы теңдесі жоқ бірден-бір теледуман.
Еліміздің ән мұрасын бір жүйеге келтіру мақсатында қолға алынып отырған соңғы
онжылдықтағы алғашқы ауқымды талпыныс. Ол бірнеше кезеңнен тұрады. Тележоба 2011
жылдың 26 ақпанында тұсауы кесіліп, ақтық мәресі 9 шілде күні үздік әндерді
шырқаумен аяқталды.

«Қазақтың жүз әні» жобасы – еліміздің ән мұрасын бір жүйеге келтіру мақсатында
қолға алынып отырған соңғы онжылдықтағы алғашқы ауқымды талпыныс. Ол бірнеше
кезеңнен тұрады.

Алғашқы кезеңде қазақстандықтар өздерінің сүйікті әндерін жіберді. Содан кейін,
осы әндердің ішінен жиі орындалып жүрген жүздеген композиция іріктеліп алынды.
Бұл тізімге әр уақыт кезеңін қамтитын ән үлгілері енеді: Абайдың және басқа да
классиктердің халық әндеріне айналып үлгерген шығармаларынан бастап кеңестік
кезең мен заманауи шлягерлерге дейін.

«Қазақтың жүз әні» телевизиялық жобасы қазақ халқының бай ән мұрасын
насихаттауға бағытталған. Бағдарлама барысында халықтың көмегімен ең танымал 100
туынды іріктеліп алынады.

«Қазақтың жүз әні» жобасының қорытындысы бойынша 100 танымал ән енген CD және
DVD жинақтары жарық көреді деп күтілуде.

«Қазақстан дауысының» басты идеясы - халық арасында танылмай жүрген талантты
жандардың әншілік қырын көрсету. Оларды көпшілікке танытып, өнерін жарыққа
шығару. Жобаға тек үздік ән айтатын үміткерлер ғана қатыстырылады.

Студияның қалыптасу кезеңіндегі кешегі өткен өмір дәуренін бүгінде тек тарихтың
алтын парақтарынан табуға болады. Қайтып келмес сол бір кездерді ой елегінен бір
өткізсек. Кенді Алтайдың киелі ордасы - Өскемен қаласында телевизиялық студия
ресми түрде 1958 жылы наурыздың 16-ншы жұлдызында ашылды. Бұл шынымен тарихқа
алтын әріппен жазылар оқиға. Себебі, шығыс телеарнасы қазақ жерінде ашылған
тұңғыш телевизиялық студия болған еді.

Қазақ ССР Министрлер Кеңесі 1961 жылғы 28 ақпанда Павлодарда телеорталық
құрылысын салу туралы шешім қабылдады. Осы жылдың көктем айында ғимараттың
құрылысы басталып, мұнараны монтаждау басталды. 1965 жылы 7 қарашада Павлодар
телестудиясы тұңғыш рет бірінші бағдарламасын эфирге шығарды.

Жиырма жылдың белесі немесе «Қазақстан-Тараз» телеарнасының тарихынан. 20
ғасырдан астам тағылымды тарихы бар Әулиеата өңірінде 1989 жылдың 1 қарашасында
облыстық телеарна өз жұмысын бастады. Бұл оқиға – облыс тарихындағы жарқын
беттердің бірі болды десек артық айтқандық емес. Біріншіден, Жамбыл теледидары
республика көлемінде 21 жыл үзілістен кейін электронды ақпарат кеңістігіне
қосылған алғашқы ұжым болды. Сөйтіп 1989 жылдың 1 қарашасында шаңырақ көтерген
телеарна араға алты күн салып барып, орталық алаңдағы еңбекшілер шеруінен
тікелей хабар жүргізді.

Қызылорда облыстық телеарнасы 1991 жылдың 30 сәуірінде ашылды. Дәл осы күні
алғаш рет 30 минуттық хабармен эфирге шықты. Ертесіне, 1 мамыр күні қаланың
орталық алаңындағы мерекелік демонстрациядан 45 минуттық тікелей репортаж
жасады.

«Қазақстан» РТРК» АҚ Ақтөбе филиалы 1960 жылы 28-қазаннан бастап өз хабарларын
тарата бастады. 1998 жылы метрлік диапазонға шыққан. Филиал қала мен қалаға
жақын елді мекендерге 10-шы арна бойынша тәулігіне 14 сағат, 8-ші арна бойынша
облысқа 1 сағат хабар таратады. ҚР «Тіл туралы», «БАҚ», «Жарнама » туралы заң
баптарының сақталынуына барынша назар аударылады. Хабарлардың 60 пайызы қазақ
тілінде, 40 пайызы орыс тілінде шығады. Таратқыш қуаты-2000 ВТ. Облыстық
телерадиосигналдарын тарату орталығының 152 метрлік телемұнарасына орнатылған.

Батыс Қазақстан облыстық телестудиясы өзінің тұңғыш хабарын 1964 жылы 26
қыркүйекте эфирге шығарды. 1964 жылы 15 тамызда Орал телеарнасының тұсауы
кесілмес бұрын облыстық телевизия және радио хабары комитеті құрылып, оның
алғашқы төрағасы болып сол кезде Мәскеу жоғары партия мектебін бітірген
жергілікті маман Наурыз Сыдықұлы Сыдықов бекітілді. Облыстық телерадио ұжымын
ширек ғасырға жуық басқарған ол басқарушылық қабілетімен телестудияның аяғынан
қаз тұруына өзіндік үлес қосты. Биыл филиал басшысының бастамасы бойынша Орал
қалалық мәслихатының шешімімен телестудия орналасқан көшеге Н.Сыдықовтың есімі
берілді.

2010 жылдың 15-тамызда көрермен көзайымына айналған «Қазақстан-Ақтау» телеарнасы
40 жыл толды. Телеарна қала орталығындағы 24 шағын-ауданда орналасқан.
Ғимараттың 1-қабатындағы студия маңында тақырыптық бағдарламалар редакциясы,
инженерлік бөлім сондай-ақ, хабарландыруларға тапсырыс қабылдау нүктесі және
шаруашылық бөлім орналасқан. Ғимараттың екінші қабатында арна әкімшілігі, эфир
қызметі бөлімі, жарнамалық және ақпараттық бөлім, ақпараттық редакция,
бейнемұрағат, монтаж жасау кабинеттері орналасқан. Арна қызметкерлері ғаламтор
желісі жалғанған компьютерлермен қамтамасыз етілген.

Теледидар хабарларының таратылуы: Атырау қаласында 5 арнамен 17 сағат және
Атырау облысы бойынша тәулігіне 1 сағат. Бағдарламалар қамту радиусы ТВ 50 ±7
км.Таралым ТПВ 1000 РТС Атырау қалалық хабарлағыш көмегімен таратылады. Хабар
тарату антеннасы 180 метрлік мұнараның 153-і метрінде орналасқан. Облыстық
дидардан Атырау қала РТС-на (дыбыс + видео) сигналдың берiлуi ВОЛС бойынша iске
асады,Атырау облысы бойынша хабар тарату кезінде сигнал ВОЛС арқылы Алматы қ.
СҚТС Кателко АҚ жеткізіледі. Радиохабардың таратылуы: 102 Fm жиілігінде
«ELEKTRONIKA» радиоқабылдағышы арқылы таратылады шығыс қуаты 250 Вт, антенна
көрші КМК «Атырау-ақпарат» ғимаратының төбесінде орналасқан, биіктігі 30 м.
Нақты қабылдау радиусы 10-12 км.

Бүгінгі «Қазақстан» РТРК АҚ Солтүстік Қазақстан облыстық филиалының тарихы
әріден бастау алады. 1958 жылы облыстық ұлттық депутаттар кеңесінің шешімімен
Петропавлда телемұнараның құрылысы қолға алынды. Әрі техникалық және
шығармашылық қызметкерлер үшін ғимарат бой көтере бастады.

Бүгінде ұжымда 78 қызметкер бар, олардың орташа жасы 24-25, бұл негізгі
мақсаттарды: аймақтық деңгейдегі мемлекеттік саясаты насихаттау, шығармашылықты
жаңа сатыға көтеріп аудиторияны кеңейтуді жүзеге асыруға мүмкіндік береді.
Филиалды техникалық қамтамасыз ету негізгі міндеттердің бірі.

1963 ж. Қарағанды телевизиясының бағдарламасы Республикалық арна бойынша алғаш
рет көрсетілді.

Ол қаланың шетіндегі өзен жағалауындағы дөңде, жоғарғы Ертіс өзені кеме
басқармасы электр станциясының ескі ғимаратында жабдықталды. Қасынан жаңадан
телерадио тарату орталығы салынып, биіктігі 186 метрлік телемұнара бой көтерді.

Телекешенге арнайы ғимарат қарастырылмаған. Қазіргі филиал орналасқан шаңырақ
1964 жылы қалалық партия комитеті мен кеңес органдары үшін кеңес үлгісінде
салынған көне ғимарат. Қайтадан телекешенге бейімдеп құрылыс жұмыстарының
жүргізілуі нәтижесінде бүгінгі таңда екі студия қарастырылған. Жаңалықтар
студиясы, көлемі 55 ш.м. және хабарларға бейімделген үлкен студия, көлемі 120
ш.м. Телекешен заманауи техникалармен жабдықталған. Соңғы үлкен жетістік
телеарнаның еншісіне спутниктік қондырғысы бар 4 камералы шағын жылжымалы
теледидарлық станция берілді.

Қостанай облыстық филиалы телевизия хабарларын тұңғыш рет 1991 жылы 1 ақпанда
Қостанай қаласында бастады. Ал бұрын 1989 жылы Қаз КСР телевизия және
радиохабарын тарату жөніндегі мемлекеттік комитетінің Қостанай облыстық
теледидарын ашу туралы арнайы шешімі қабылданған. Осыдан кейін қызу дайындық
жүргізілді. Телестудияға «Кадр-103» бейнемагнитофондары, «Магнолия-83» ЖТС, АТК,
«PANASONIC M-8000» телекамерасы сатып алынып, іске қосылды. Алғашқы сынақ
хабарлары «Қазақстан» арнасынан аптасына 2 рет, сейсенбі және жұма күндері 30
минут қазақ және орыс тілдерінде шықты. Ол жаңалықтар мен шағын сұхбаттар еді.
Ал тұрақты хабар тарату 1991 жылдан басталып, облыста телевизия дүниеге келді.
Қостанай теледидарының тұңғыш іргетасын қалағандардың қатарында сол кездегі
телерадиокомпания төрағасы Н.Ислямиев, Б.Нұрмұхамедов, бас инженер В.Асташов,
бас редактор Ә.Мадиннің есімін атаған жөн.



https://kk.wikipedia.org/wiki/%D0%AF%D0%BC%D0%B0%D0%B9%D0%BA%D0%B0

Ямайка — Орталық Америкадағы мемлекет. Кариб тезіндегі өзі аттас арал мен оған
таяу шағын аралдарда орналасқан. Жер аумағы 11 мың км2. Халқы – 2,7 миллион
(2004 жылы). Халқының 77%-ы зәңгілер, 15%-ы мулаттар, қалғандары үндістер,
қытайлар, еуропалықтар. Ресми тілі – ағылшын тілінің жергілікті диалектісі
(“креоль”). Тұрғындары негізінен протестанттар. Ямайка – конституциялық
монархия. Британ Достастығы құрамына кіргендіктен, ағылшын королевасы мемлекет
басшысы болып саналады. Елді королева тағайындаған генерал - губернатор
басқарады. Генерал - губернатор жанынан кеңесші орган ретінде құпия кеңес
құрылған, оның 6 мүшесін генерал - губернатор (премьер - министрдің кеңесімен)
тағайындайды. Жоғарғы заң шығарушы органы – екі палаталы парламент (өкілдер
палатасы және сенат). Атқару билігі премьер - министр басқаратын үкімет қолында.
Астанасы – Кингстон қаласы. Әкімшілік - аумақтық жағынан 3 графтыққа бөлінеді.
Ұлттық мейрамы – Тәуелсіздік күні, тамыздың бірінші дүйсенбісі (1962 жылы).
Ямайка БҰҰ-ның (1962 жылы), Америка мемлекеттері ұйымының (1969 жылы), Кариб
қауымдастығының (1973 жылы) мүшесі. Ақша бірлігі – Ямайка доллар. Ямайканың
солтүстік жағасы жартасты, түзу, оңтүстік бөлігі едәуір тілімделген.
Жағалауларында маржанды рифтер түзіледі. Аралдың көпшілік бөлігін әктасты таулы
қыраттар алып жатыр. Батысынан шығысына қарай жас шөгінділерден және кристалды
жыныстардан түзілген қатпарлы таулар кесіп өтеді. (ең биік жері Блу - Маунти,
2256 метр) Оңтүстік және батыс жағалауы – аллювийлі ойпат. Ыссы, родондық
бұлақтар көп. Пайдалы қазбалары – боксит, темір кентасы, қорғасын, марганец,
гипс, әктас, мрамор. Климаты тропиктік, ылғалды. Қаңтардағы орташа температура
24 – 250С, шілдеде 280С-ға жуық. Жылдық жауын-шашын мөлшері 1800 – 2000 метр,
оңтүстігінде 800 мм, солтүгіндегі таулы өңірлерде 5000 мм. Ара-тұра дауылдар,
жер сілкінісі болып тұрады. Жауынды маусымы мамыр – маусым – қыркүйек – қазан
айлары. Құрғақ маусымы қаңтардан сәуірге дейін. Ірі өзені – Блэк - Ривер,
төменгі ағысында кеме жүзеді. Аралдың орталығында және таудың солтүстік - шығыс
беткейінде мәңгі жасыл тропиктік орман өседі. Жазықта саванна өсімдігі басым.
Жері күлгінделген қызыл (тауда), қызыл қоңыр топырақты (жазықта). Жарқанаттар,
жыландар, үй қояны, қолтырауындар мен ламантиндер, тасбақа, игуана кесірткесі,
мангустар, майндар, құстардың 256 түрі (оның 46 түрі тек осы жерде ғана)
мекендейді. Хелтшир-Хилс фауналық резерваты, ландшафты және орманды қорықшалар,
2 теңіз саябағы ұйымдастырылған.

Ямайканың ең көне тұрғындары алғашқы қауымдық құрылыстағы өмір сүрген үндістер
болған. Олардың негізгі кәсібі – егіншілік, оған қосымша аңшылық пен балықшылық
болды. 1494 жылы аралды Х.Колумб ашып, оны Сантьяго деп атаған. Кейін Ямайка
(үндістің “Хаймека” – бұлақтар аралы деген сөзінен) атанып кеткен. 1509 жылдан
Испанияның отарлауы нәтижесінде үндістер жаппай қырғынға ұшыратылды (1611 жылы
74 үндіс қалды). 1513 жылдан бастап қант құрағы, кофе плантацияларына Африкадан
құлдар әкеліне бастады. 1670 жылы Мадрид шарты бойынша Испания Ямайканы
Англияның билігіне берді. Осы кезден бастап қант құрағы, кофе, индиго
бұрынғыданда артық өндіріліп, Африкадан құлдар көп әкелінді. 18 ғасырда Ямайка
шикі қант өндіруден дүние жүзінде 1-орынға шықты. Аяусыз қанау құлдардың
наразылығын туғызып, 17 ғасырдың 2-жартысында олар 5 рет, келесі 130 жылда 27
рет көтеріліс жасады. Аралдың қойнауында қашқын құлдар мен олардың ұрпақтарының
– марундардың тәуелсіз қауымдары жүздеген жыл бойы отаршыларға қарсы қарулы
күрес жүргізді. Гаитиде революцияның жеңуі (1804), Оңтүстік Американың кейбір
республикаларында құлдықтың жойылуы Ямайкада құлдардың жаңа қозғалысын туғызды
(1806, 1808, 1809, 1815, 1823 – 24, 1831 – 32 жылдары). Соның нәтижесінде 1833
жылғы заң бойынша құлдық біржолата жойылды. 1884 жылы Ямайкалықтар Заң шығару
кеңесі мүшелерінің біразын сайлауға құқық алды. 1867 жылы Солтүстік Америка
компаниялары Ямайкада банан плантациясын ұйымдастырып, көп ұзамай Ямайка сыртқа
банан шығарудан 1-орын алды. 20 ғасырдың 1-жартысында елде саяси қозғалыстар
күшейді. Соның нәтижесінде 1938 жылы қыркүйекте саяси партиялар құруға рұқсат
етілді. 2-дүниежүзілік соғыс кезінде Ұлыбританиямен арадағы шарт бойынша АҚШ
Ямайкада соғыс базасын салды. 1943 жылы Ямайка халқы жалпыға бірдей сайлау
құқығын алды, ал 1944 жылы жергілікті парламент шақырылды. 1954 жылы “Бостандық
жолындағы халық қозғалысы” партиясы қалыптасып, елдің тәуелсіздігі жолындағы
күрес күшейді. Соның нәтижесінде елде референдум өткізіліп, 1962 жылы 6 тамызда
Ямайка тәуелсіздігін жариялады. 1963 жылы Ямайка АҚШ-пен келісім жасап, одан
әскери, экономикалық жәрдем ала бастады. 1970 – 90 жылы ел экономикасына америка
капиталы енді. Осыдан кейін Ямайка халықаралық шиеленістерді бәсеңдетуді,
Кубамен арадағы қарым - қатынасты қалпына келтіру саясатын қолдады. 1976 жылы
елде боксит өндіру қолға алынды. Ел экономикасына нарықтық қатынастар еніп,
реформалық бағдарлама жүзеге асырылды. Бірақ табиғи апаттар мен қылмыс пен
зорлық - зомбылықтың өсуі елдегі экон. жағдайдың төмендеуіне алып келді.

Ямайка – агралық - индустриялы ел. Ауыл шауашылығының негізгі саласы – өсімдік
шауашылығы Қант құрағы, банан, кофе, имбирь, какао, темекі, ямайка бұрышы, үнді
кендірі, цитрустық жемістер, ямс, көкөніс, сонымен қатар ішкі қажетті өтеу
мақсатында жүгері, күріш, маниок, батат, жемістер, картоп, нан ағашының жемісі
өсіріледі. Мал шуашылығы нашар дамыған. Мүйізді ірі қара, ешкі, шошқа өсірледі.
Су айдындарынан балық, малюскілер ауланады, теңіз өнімдері өндіріледі.
Экономикасының негізгі саласы тау - кен өндірісі. Боксит өндіріледі және
экспортқа алюминий тотығы шығарылады (әлемде алдыңғы орында, жылына 3 миллион.
тонна). Сонымен қатар гипс, мрамор, әктас, цемент, ақ кірпіш өндіріледі. Жеңіл
индустрия, оның ішінде тамақ өнімдері, қант, ром, мата тоқу, қағаз, темекі
өнімдері, химиялық және фармацевтік тауарлар, киім тігу, сыра қайнату, копра
дайындау өндірісі дамыған. Елде шет елдік компаниялардың ірі кәсіпорындары жұмыс
істейді. Олар импорттық шикізат негізінде химиялық өнімдер, машиналар,
станоктар, әйнек, цемент, металл бұйымдар, электроника шығарады, боксит пен
мұнайды қайта өңдейді. Туризм ұлттық табысқа үлкен кіріс кіргізеді. Басты теңіз
порттары – Кингстон және Монтего - Бей. Осы қалаларда халықаралық әуежай
орналасқан. Экспортқа боксит, алюминий тотығы, гипс, тоқыма, қант, темекі, ром,
банан, сусындар, цитрустық жемістер, кофе, какао шығарылады. Импортының негізін
шикізат, минералды отын, ауыр машина жасау, химия өнеркәсібі өнімдері, көлік
құрал-жабдықтары, тұтыну тауарлары, негізгі өнеркәсіп тауарлары, азық - түлік,
мал құрайды. Ұлттық табыстың жан басына шаққандағы мөлшері шамамен 3470 АҚШ
долларына тең. Негізгі сауда серіктестері: АҚШ, Ұлыбритания, Канада, Венесуэла,
Мексика, Германия, Норвегия.



https://kk.wikipedia.org/wiki/%D0%A8%D0%B5%D1%88%D0%B5%D0%BD%D0%B4%D1%96%D0%BA_%D1%81%D3%A9%D0%B7

Шешендік сөз немесе шешендік өнер - ежелгі Грекия мен Рим заманынан бермен қарай
көптеген халықтардың мәдени, рухани, өмір тіршілігіндегі өнердің бір түрі. Грек
шешендiк өнерiнiң игi әсерi арқасында көне Римде де бұл өнер дами бастады.
Бiздiң дәуiрiмiзге дейiнгi III ғасыр Рим мен Грек елдерiнде эллиндiк дәуiр деп
аталып, әдеби-мәдени құндылықтардың алмасуымен сипатталады. Бұл сипат шешендiк
өнерге де тiкелей қатысты. Байырғы салалары: бейнелі сөз, шешендік сын, шешендік
өсиет, шешендік нақыл, шешендік дау, шешендік толғау. Әр қайсының әсерлі өңі,
сұлулығы, татымдығы, дуалылығы, зерделігі адам ой жүйесіне, жан-дүниесіне,
сезіміне мықты қозғау салады, жүрек тебірентеді. Тыңдау­шы­ның еркі мен сезімін
билейді, толғандырады.

Шешендік сөздер ағып тұрған поэзия, тұнып тұрған философия. Ақ өлеңмен өрілген
сөз тұнығы: сырлы теңеу, астарлы сын, жинақы ой, жұмбақты меңзеу, қисынды
толғам, тылсымды талай. Бәрі тіл құдіретінің, пікір түйінділігінің, таңғажайып
ой толғағының әмбебап туындысы.

сақталған. Шешендік - ұшқыр ойдың қас қағымда тілге оралымдылығы, байламы; дер
кезінде дәл мағынасын дөп басар бейнелілігі; мәнді, ойлы сөздердің мәйекті мақал
мен мәтелге айналуы; дау-дамайда қазылық, мәмілегерлік; ара қатыста елшілік,
жаугершілікте бітімгерлік; ұрпаққа, қалың қауымға өсиет. “Алажағым кетсе де,
айтажағым кетпесін” дейтін қазақтың сөзге қонақ беруі.

Қазіргі замандағы шешендік сөздердің түрлері бұл сөздердің жанрына (мазмұнына)
қарай негізінен былайша ажыратылады.

Айтыс– шешендік өнердің шыңы. Мұнда ауыз әдебиетіне тән барша қасиеттер
тоғысқан. Шешендер сөзі – халқымыздың тілдік қазынасы. Ол көркем әдебиетіміздің
қалыптасып дамуына белгілі дәрежеде үлес қосқан ақын-жыраулардың арнау, толғау
сөздеріне ұқсас болып келеді.

Ертеден-ақ, халқымыздың өзіндік басқару жүйесі болды. Ел қамын жеген ерлері,
сөзін сөйлеген, әділін айтқан шешендері, білімпаз билері болды. Би – халықтың
көкейіндегісін айтқан, ойын жарыққа шығарған әділет жоқшысы. Қазақтың атақты
билері Төле, Қаз дауысты Қазыбек, Әйтекеденқалған сөз дәстүрі ғасырлар бойы
үзілген емес.

Ш.Уәлихановтың: "Би атағын беру қазақта халық тарапынан бір сайлау арқылы немесе
халықты билеп отырған өкімет тарапынан бекіту арқылы болған емес, тек сот
ғұрыптарына әбден жетік, сонымен қатар тілге шешен қазақтар ғана бұл құрметті
атаққа өз бетімен ие болған. Би атағын алу үшін би болам деген қазақ өзінің заң
ісіне жетіктігі және шешендік қабілеті бар екеңдігін халық алдында сан рет
көрсетуге тиіс болған. Ондай адамдардың атағы бүкіл қазақ даласына тез жайылып,
олардың аты жұрттың бәріне мәлім болып отырған", – деген сөздерінен би –
халықтың көкейіндегісін айтқан, жарыққа шығарған әділет жоқшысы екенін танимыз.

Кезінде Ахмет Байтұрсынұлы: "Әділ билердің қолындағы билік қазақтың неше түрлі
дертін жазатын жақсы дәрі еді",– деді. Демек бұл қастерлі мұра – шешендікпен
айтылған билер сөзі ұмытылмайды, қай кезде болса да халық жадында.



https://kk.wikipedia.org/wiki/%D0%A5%D0%B0%D0%BB%D0%B8%D1%84%D0%B0%D1%82

Ислам халифаты (араб.: خلافة إسلامية‎) — халифалар басқарған араб-мұсылман
мемлекеттерінің Еуропа елдеріндегі атауы. Мұхаммед пайғамбар Батыс Арабияда
құрған мұсылман қауымы (Умма) Араб халифатының ең алғашқы түп негізі болды.

632 — 56 жылдардағы халифаттың астанасы — Медине қаласы Араб жорықтарының
бірінші кезеңінде халифаттың құрамына Ирак, Иран түгел дерлік, Кавказ сыртының
басым бөлігі, Сирия, Палестина, Египет кірді, ал екінші кезеңінде оған Солт.
Африка, Пиреней түбегінің көп бөлігі, Орта Азия, Табарстан, Джурджан (Горган),
Синд қосылды. Халифат тұсында ислам дінінде сунниттер мен шииттердің,
хариджиттердің алғашқы діни-саяси ағымдары және түрлі халифаттар (Омейя әулеті
халифаты (929 — 1031), Аббас әулеті халифаты (750), Фатима әулеті халифаты (909
— 1171), Кордова халифаты), Сасани, Тулуни, Әли әулеті, Тахир әулеті, Самани
әулеті т.б. билеген мемл-тер мен жергілікті әмірліктер пайда болды. 1258 ж.
Хулагу хан бастаған моңғол әскерлері Бағдадты алып, Аббас әулетінен шыққан соңғы
халиф Мұстасимді өлтіргеннен кейін А. х. мемл. ретінде жойылды. Халифат–
халифтар басқарған, құқықтық жүйесі исламның сүнниттік тармағына негізделген
мемлекеттердің жалпы атауы. Алғаш Батыс Арабияда 632 – 56 жылы Мұхаммед
Пайғамбардың басшылығымен құрылған. Қазақстаннан халифат құрамына кейбір
оңтүстік аймақтар (Фараб, Испиджаб, Яссы, — халифалар басқарған ортағасырлық
араб мемлекеттері. Мұсылман теократиясына негізделді. Халифаттың түпкі негізі 7
ғасырларда Батыс Арабияда Мұхаммед пайғамбар (ғ.с.) құрған мұсылман қауымы —
умма болды. Арабтардың жаулап алулары нәтижесінде халифат Арабия түбегін, Иран,
Иракты, Орталық Азия мен Кавказдың көпшілік бөлігін,Сирия, Палестина, Египет,
Солтүстік Африка, Пиреней түбегінің басым бөлігін, Синдті қамтыған орасан зор
мемлекетке айналды (қ. Араб халифаты Арабтардың Орталық Азияға жорықтары). Омейя
әулеті (661 — 750) мен Аббас әулеті (750 — 1258) кезінде халифат құл иеленушілік
және патриархалдық тәртіптер сақталған, феодалдық қатынастар басым дамыған
мемлекет болды. 7 — 10 ғасырларда халифатта дүниежүзілік мәдениеттің дамуында
маңызы зор болған жарқын да сан алуан мәдениет қалыптасты (қ.Араб мәдениеті). 9
ғасырда құрамына кірген мемлекеттердің экономикасының дамуының әркелкілігі,
аймақтар арасындағы шаруашылық байланыстардың әлсіздігі, жер-жердегі халифатқа
қарсы көтерілістер, билеушілердің өзара тақ таласы мемлекеттің ыдырауын және іс
жүзінде дербес ұлттардың құрылуын тездетті. 10 ғасырдың 1-жартысынан бастап
Фатима әулетінің (909 — 1171), Испанияда Омейялар (929 — 1031) мен Аббастардың
Халифаттары өмір сүрді. Фатима әулеті халифтері өз қолдарына діни, зайырлы
биліктерді қатар шоғырландырды. Аббас әулеті халифтары 945 жылы Бағдадты Буилер
жаулап алғаннан кейін зайырлық биліктен айрылды. 1055 жылы Бағдадтағы Буилер
билігін салжұқтар алмастырды. Салжұқтардың біртұтас мемлекеті ыдырағаннан кейін
(1118) Аббас әулеті Тигр мен Евфрат алабында жаңа Халифат құрды. 1258 жылы
Бағдадты моңғолдар басып алғаннан кейін Халифат мемлекет ретінде өмір сүруін
тоқтатты. Алайда Египетті 1517 жылы түріктер жаулап алғанға дейін Аббас әулеті
халифтері Каирде тұрып, өздерінің діни беделімен жергілікті сұлтандарды және
басқа да мұсылман елдерінің билеушілеріне ықпал етті, оларға қаржы жағынан
көмектесті. Кейін түрік сұлтандары өздерін халифтер деп атай бастады. Олар мұны
Египетті жаулап алғаннан кейін Аббас әулетінің соңғы өкілінен мұраға
алғандықтарымен түсіндірді. Түрік Халифатын 1924 жылы наурызда республикаТүркия
жойды.

«Қазақстан»: Ұлттық энцклопедия / Бас редактор Ә. Нысанбаев – Алматы «Қазақ
энциклопедиясы» Бас редакциясы, 1998 ISBN 5-89800-123-9, IX том



https://kk.wikipedia.org/wiki/%D0%A4%D0%B8%D0%BB%D0%B8%D0%BF%D0%BF%D0%B8%D0%BD%D0%B4%D0%B5%D1%80

Координаттар: 12°48′00″ с. е. 122°03′00″ ш. б.﻿ / ﻿12.80000° с. е.
122.05000° ш. б.﻿ / 12.80000; 122.05000 (G) (O) (Я)

Филиппин Республикасы (тагалша Republika ng Pilipinas), немесе Филиппиндер
(тагалша Pilipinas) — Оңтүстік-Шығыс Азиядағы мемлекет. Тынық мұхиттағы
Индонезия мен Тайвань арасында орналасқан көптеген аралдардан тұрады.

Артықшылықтары: шетелдің инвесторларға ашық. Ауыл шаруашылығы өнімділігінің
өсуі. Банан мен ананас экспорты. Шетелде істейтін филиппин азаматтарының ауқымды
ақша аударымдары.

Кемшіліктері: энергия мәселесі даму қарқыны тежейді. Дамымаған инфрақұырылымы.
Шетел қаржы көздеріне тәуелділік. Аз өнімді шаруашылықтар.

Бүгінгі Филиппиндер — аграрлы-индустриалды ел. Ең жақсы дамыған өндіріс
салалары: электрондық, жеңіл өнеркәсіп, химиялық, ағашөңдеу, тамақ,
фармацевтикалық. Ауыл шаруашылығы балық пен орман шаруашылықтарын қамтиды.
Филиппиндер — кокос жаңғақтарын, банандар, күріш пен ананастар ірі
экспорттаушысы. Маңызды сауда серіктері — АҚШ, Тайвань, Германия, Жапония,
Гонконг. Елде жол инфрақұрылымдары едәуір дамыған — темір жолдар, автожолдар,
өзен және теңіз транспорты. Елдің ірі порттары: Давао, Манила және Себу. Ұлттық
ақшасы — филиппин песосы.



https://kk.wikipedia.org/wiki/%D0%A1%D0%BE%D0%BB%D1%82%D2%AF%D1%81%D1%82%D1%96%D0%BA_%D0%90%D1%82%D0%BB%D0%B0%D0%BD%D1%82%D0%B8%D0%BA%D0%B0%D0%BB%D1%8B%D2%9B_%D0%9A%D0%B5%D0%BB%D1%96%D1%81%D1%96%D0%BC_%D2%B0%D0%B9%D1%8B%D0%BC%D1%8B

Солтүстік атлантикалық келісім ұйымы , НА́ТО (ағыл. - North Atlantic Treaty
Organization, NATO; фр. Organisation du traité de l'Atlantique Nord, OTAN) -
әскери-саяси одақ.

1949 жылы 4 сәуірде 12 мемлекет (АҚШ, Ұлыбритания, Франция, Бельгия, Нидерланд,
Люксембург, Канада, Италия, Португалия, Норвегия, Дания, Исландия) қол қойған
Солтүстік Атлантикалық келісімшарты негізінде құрылған. Кейінірек НАТО-ға басқа
да еуропалық мемлекеттер кірді. Қазіргі таңда НАТО-ға 28 мемлекет мүшелік етеді
[дереккөзі келтірілмеген].

НАТО-ның негізгі мақсаты шартқа қатысушы мемлекеттердің саяси ынтымақтастық және
ұжымдық қорғаныс негізінде тәуелсіздікті, егемендікті және демократиялық
құрылымды сыртқы агрессиядан қорғау екендігі 1946 жылғы Вашингтон шартында
жазылған, бұл ұстаным 1990 жылғы Лондон декларациясында қуатталған. Альянстың
іргелі мақсаттарының қатарында соғыстың алдын алу мен тиімді қорғанысты
қамтамасыз етуге жеткілікті әскери мүмкіндіктерді нығайту, шарт мүшелерінің
қауіпсіздігіне ықпал ететін дағдарыстарды еңсеру, басқа елдермен саяси
үнқатысуды жолға қою және еуропалық қауіпсіздік саласындағы ынтымақтастық
жолдарын іздестіру аталады.

НАТО-ның жоғарғы саяси органын Солтүстік Атланталық Кеңес (НАТО Кеңесі)
атқарады. Кеңес барлық мүше елдердің өкілдерінен (елші лауазымдары ретінде)
құрылып, бас хатшының басқаруымен 2 жылда бір өз мәжілісін өткізеді. НАТО сыртқы
істер министрлері және мемлекет пен үкімет басшылары деңгейінде де отырыстарын
өткізіп тұрады, әйтсе де бұл отырыстары сыртқы істер министрлері отырысындағыдай
ғана дәрежесі бар. Кеңес шешімдерді бірдауыстан қабылдайды. Сессиялар арасындағы
уақытта Кеңес функцияларын блоктың барлық мүшелері елші ретінде жіберген
өкілдерінен тұратыен НАТО Тұрақты кеңесі атқарады. Жоғарғы әскери-саяси органы
қызметін 1966 жылдан бері жылына екі рет қорғаныс министрлер деңгейінде бас
қосатын, бірақ тұрақты өкілдерінен тұратын Әскери жоспарлау Комитеті атқарады.
Сессия-аралық уақытта бұл комитет қызметін барлық мүше елдер елші дәрежесіндегі
өкілдерінен тұратын Тұрақты әскери жоспарлау комитеті атқарады. НАТО-ның жоғарғы
әскери органы - Әскери комитет. Жылына кем дегенде екі дүркін жиналып тұратын
бұл Комитет мүше елдер бас штаб басшылары мен қарулы күштері жоқ Исландияның
азаматтық өкілінен тұрады. Әскери комитет өзіне бағынышты екі аймақты қамтиды:
Еуропа мен Атлантика. Еуропадағы жоғарғы басшылықты жоғарғы қолбасшы (әрқашан –
американдық генерал) басқарады. Оның қол астына үш ұрыс алаңы басшылығы кіреді:
Солтүстікеуропалық, Орталықеуропалық және Оңтүстікеуропалық. Сессияаралық
уақыттта бұл комитет қызметін Тұрақты әскери комитет атқарады.

НАТО негізгі органдарына әдетте жылына екі рет қорғаныс министрлері деңгейінде
көбінше НАТО Кеңесі мәжілісі болар алдында жиналатын Ядролық жоспарлау тобы да
кіреді, Исландияның өкілі болып бұл топта азаматтық байқаушы қатысады.

НАТО осы ұйымға кіруге ұмтылатын немесе осы ұйым саясатын қолдайтын бірқатар
еуропалық мемлекеттермен “Бейбітшілік үшін ынтымақтастық ” деп аталатын
келісімге қол қояды. Бұл бағдарлама мүшелері: Албания, Аустрия, Әзірбайжан,
Армения, Грузия, Ирландия, Қазақстан, Қырғызстан, Македония
Республикасы,Өзбекстан, Молдова, Ресей, Тәжікстан, Түрікменстан, Украина,
Финляндия, Хорватия, Швейцария, Швеция.

«Бейбітшілік үшін әріптестік» бағдарламасының шеңберінде төтенше азаматтық
жоспарлаудың саласындағы ынтымақтастық дамуда. НАТО-ның әріптестері мен
қатысушылары мамандандырылған құрылымдарының төтенше жағдайларды алдын алу және
жоюдың ұлттық жүйесін жетілдіру, өртпен күресу, техногендік және табиғи
апаттардың салдарын жою, азаматтық қорғаныс, босқындармен жұмыс істеу
саласындағы тәжірибелері ерекше қызығушылық тудырады.



https://kk.wikipedia.org/wiki/%D0%9C%D0%B0%D1%81%D1%81%D0%B0

Масса – материяның инерциялық және гравитациялық қасиетін анықтайтын физикалық
шама. Латынның massa – үйінді, кесек деген сөзінен алынған. “Масса” ұғымын
механикаға Исаак Ньютон енгізген. Ньютонның классикалық механикасындағы масса
дене импульсінің (қозғалыс мөлшерінің) анықтамасына енеді. Дене импульсі (р)
дененің қозғалу жылдамдығына () пропорционал болады: р=m, (1) мұндағы
пропорционалдық коэффициент m – берілген дене үшін тұрақты шама, оның массасы.
Массаның эквиваленттік анықтамасы Ньютон классикалық механикасының қозғалыс
теңдеуінен шығады: f=ma (2) Бұл жерде масса денеге әсер ететін күш (f) пен осы
күштің салдарынан болатын дененің үдеуі (а) арасындағы пропорционалдық
коэффициент (1) және (2) қатынастарынан анықталатын масса инерциалдық немесе
инерттік масса деп аталады. Ол дененің динамикалық қасиетін сипаттайды әрі дене
инерциясының өлшеуіші болып есептеледі. Ньютонның гравитациялық теориясында
масса тартылыс өрісінің көзі ретінде алынады. Әрбір дене өзінің массасына
пропорционал болатын тартылыс өрісін туғызады. Осы өріс салдарынан пайда болатын
денелер арасындағы тартылыс күші Ньютон ашқан бүкіл әлемдік тартылыс заңы
бойынша анықталады: f = G (3)

Масса тұрақтылық заңы, масса сақталу заңы – реакцияға қатысқан заттардың
(реагенттердің) массаларының қосындысы реакция нәтижесінде түзілген заттардың
(өнімдердің) массаларының қосындысына тең. 1774 – 89 ж. француз химигі Антуан
Лавуазье, өзі жасаған күрделі тәжірибелерге сүйене отырып, тұжырымдаған. Мысалы,
32 г оттек пен 4 г сутек қосылғанда 36 г су түзіледі; 2Н2+О2 =2Н2О. Мұндағы
реакцияға түскен реагенттердің жалпы массасы (36 г) реакция нәтижесінде түзілген
өнімнің массасына (36 г) тең.

Релятивистік масса –– бөлшектің толық энергиясының вакуумдағы жарық
жылдамдығының шаршысына қатынасымен анықталатын масса.



https://kk.wikipedia.org/wiki/%D0%9B%D0%B8%D1%82%D0%B2%D0%B0

Координаттар: 55°20′00″ с. е. 24°06′00″ ш. б.﻿ / ﻿55.33333° с. е.
24.10000° ш. б.﻿ / 55.33333; 24.10000 (G) (O) (Я)

Литва (лит. Lietuva), ресми атауы Литва Республикасы (лит. Lietuvos Respublika)
— солтүстік Еуропадағы ел, үш Балтық мемлекеттерінің ең оңтүстігіндегісі. XIV
ғасырда Литва Еуропадағы ең ірі мемлекет болған – бүгінгі Беларусь, Украина,
Польшаны қамтыған, Ресейдің бір бөлігі Литва Үлкен Герцогтігінің құрамына
кірген. Бүгінгі күндері Еуропа Одағындағы ең тез дамушы экономикаларының бірі
болып табылады. 2007 жылы 21 желтоқсанда Литва Шенген келісімшартының толық
мүшесі болып кіреді. 2009 жылы Литва өз есімінің 1000 жылдығын атап өтті.



https://kk.wikipedia.org/wiki/%D0%9A%D3%A9%D0%BC%D1%96%D1%80%D1%82%D0%B5%D0%B3%D1%96

Көміртек адамзатқа көмір, күйе түрінде ерте заманнан белгілі. 1780 жылы
А.Лавуазье көміртектің табиғатын зерттеді. Оған латынша «карбонеум» көмір деген
атау 1827 жылы берілді.

Бұл жер қыртысының 0,8 %-ын және атмосфераның 0,03 %-ын құрайды.Көміртегінің
жалғыз элемент күйі де,басқа затпен қосылған күйі де пайдалы болып табылады.
Гауһар, графит және көмір көміртегінің элементті түрлеріне жатады.Көміртегі
литосферада минерал карбонаттары ретінде де кездеседі.

Көміртек II период, IV топтың негізгі топшасының элементі, реттік нөмірі 6. Оның
ядросында 6 протон мен 6 нейтроны бар, электрондары да алтау. Олар екі қабатқа
былай бөлініп орналасады: 1s22s22р2 (көміртектің электрондық формуласы)
Органикалық химия көміртектің қосылыстарын зерттейтін болғандықтан, бұл
элементті толығырақ қарастырайық. Көміртек химиялық элементтердің периодтық
жүйесінің 6-элементі. Aтом ядросында 6 протоны, 6 нейтроны және энергетикалық
деңгейлерінде 6 электроны бар. Олар екі энергетикалық деңгейге бөлініп
орналасқан: 2е, Көміртек химиялық элементтердің периодтық жүйесінің екінші
периодында орналасқан. Егер периодтағы көрші тұрған элементтерді салыстырсақ,
олардың бәрінің бірінші деңгейлері бірдей, екі электроны бар (1s2), ал сыртқы
деңгейлеріндегі электрон сандары ядро зарядының артуына байланысты әр түрлі.

Гибридтенуге көміртек атомының төрт орбиталі (бір s және үш р) қатысады.
Көміртек атомы үш түрлі болып: sp3(эс пе үш),sp2(эс пе екі),sp(эс пе)
гибридтенеді.

sp3 гибридтену. Химиялық байланыс түзілгенде, көміртек атомының барлық электрон
бұлттары (бір s пен үш р) араласып, бірігіп пішіндері бірдей, симметриялы емес
көлемдік сегіз тәрізді төрт sp3 - орбитальдар түзеді. sp3 гибридтенген
орбитальдардың электрон бұлттары осьтерінің арасындағы бұрыш 109° 28' болып,
бір- бірінен мүмкіндігінше алшақтап, кеңістікте тетраэдрдің төбесіне бағытталып
орналасады.

sp2 - гибридтену. Бұл жағдайда гибридтенуге бір s- және екі р- орбитальдар
(барлығы үш орбиталь) қатысады. Көміртек атомының бір р-орбиталі гибридтенуге
қатыспайды. Гибридтену нәтижесінде үш sp2-гибридтенген орбитальдар түзіледі. Бұл
орбитальдардың басқа көрші атомдармен жазықтықта түзетін үш байланысының
арасындағы бұрыш 120° шамасында болады.

sp - гибридтену. Егер гибридтенуге бір s-және бір р- орбиталь қатысса, онда екі
sp-гибридтенген орбитальдар түзіледі де, екір-орбитальдар гибридтенбей, таза
күйінде калады. sp-гибридтенген бұлттар түзетін химиялық байланыстар түзу сызық
бойымен бағытталып, арасындағы бұрыш 180° болады.

Көміртек атомының қасиеттері, гибридтенген орбитальдардың бағытталуы, яғни
молекуланың кеңістік пішіні гибридтену типіне байланысты.

Әр түрлі гибридтенген күйде (sp3, sp2, sp) болу қабілеті көміртек атомының дара,
қос, үш байланыс түзуіне мүмкіндік береді.

Көміртек бос күйінде алмаз, графит, карбин деп аталатын аллотропиялық күйлерінде
кездеседі. Табиғи қосылыстары карбонаттар (СаСО3 • MgCО3 - доломит, СаСО3 -
мәрмәр, MgCО3 - магнезит). Байланысқан күйде көмірде, мұнайда, табиғи газдарда
кездеседі. Бос күйінде көміртек улы емес, ал оның қосылыстары CO - иіс газы,
ССl4 - төрт хлорлы көміртек, CS3 — күкіртті көміртек улы заттар.

Аллотропия дегеніміз– химиялық қасиеттері бірдей, алайда физикалық қасиеттері әр
түрлі, түрі де әрқилы элементтің қасиеті. Көміртегінде аллотропия қасиеті бар.
Көміртегінің әр түрлі түрлері көміртегі аллотроптары деп аталады.Олар не
кристалдар, не аморфтар болуы мүмкін. Гауһар мен графит кристалл аллотроптарға
жатса, көмір, кокс, ағаш көмір, қара күйе, көміртегі газы және мұнай коксы
аморфты аллотроптарға жатады.

Көміртегі қосылыстар–көміртегіден жасалған химиялық қосылыстар. Кейбір көміртегі
қосылыстары тірі ағзалар әсерімен табиғи түрде пайда болса, кейбіреулері жасанды
түрде жасалады.Көптеген көміртегі қосылыстарында көміртегі атомдары бір–біріне
сақиналар немесе шынжырлар арқылы байланысады.

Алмаз ең катты зат, графит май тәрізді жылтыр сұр түсті жұмсақ зат. Графит
2000°С-да, төменгі қысымда карбинге айналады. Жаңадан алынған фуллерен деген
түрі де бар, ол футбол добы сияқты құрылысты болады. Көміртектің бұл түр
өзгерістеріне аморфты көміртекті қосуға болады. Оны ағаш көмірін, тас көмірді
ауа қатысынсыз құрғақ айдау арқылы алады. Сонда алынған көмірде өз бетіне
газдарды, сұйықтарды сіңіретін қасиет (адсорбция) пайда болады.

Көміртек ағашты ауасыз ыдырату арқылы, органикалық заттардың көмірленуі
нәтижесінде түзіледі.

2) Хлормен әрекеттескенде көміртек тек жарық сәулесінің әсерінен төрт хлорлы
көміртек түзіледі:

Көміртектің күрделі заттармен әрекеттесуі: 1) Сумен әрекеттескенде газдар
коспасы (су газы) бөлінеді:

Алынған газдардың екеуі жанғыш болғандықтан жылу көбірек белінеді. Сондықтан
көмірді жаққанда сулау қажет.

Алмаз - бұрғылар жасау үшін, қырланған алмаздан бриллиант, әшекейлі зат
әзірленеді.

Активтелген көмірдің адсорбциялық қасиеті медицинада және газтұтқыштар
(противогаз) әзірлеуде қолданылады.



https://kk.wikipedia.org/wiki/%D0%98%D1%81%D0%BF%D0%B0%D0%BD_%D1%82%D1%96%D0%BB%D1%96

Испан тілі немесе Кастеййано — Испания, Оңтүстік, Орталық Америка (Гаити,
Гайана, Суринам, Кіші Антиль аралдарын қоспағанда) мен Мексиканың, Кубаның
(барлығы 19 елдің) әдеби және ресми тілі. Сондай-ақ, испан тілі Перуде (кечуа
тілімен қатар), Боливияда (кечуа және аймара тілдерімен қатар), Пуэрто-Рикода
(ағылшын тілімен қатар) ресми тіл болып саналады. Үндіеуропа тілдері шоғырының
роман тілдері тобына жатады. Испан тілі Испанияның бұрынғы отарлары – Танжерде
(Марокко), Филиппин аралдарында (тагиль тілімен қатар) қолданылады. Балқан
түбегінде және Орта Шығыста көне испан тілі кездеседі. Испан тілі екі
диалектілік топқа (солтүстік және оңтүстік) бөлінеді. Латын Америкасы тұрғындары
тілінің лексикасы мен сөздерінің айтылуында өзгешелік бар. Испан тілі Пиреней
түбегіне 2-Пуни соғысы кезінде (б.з.б. 218 – 201) римдіктердің келуіне
байланысты тарады. Испан әдеби тілінің қалыптасуына кастиль диалектісі негіз
болғандықтан, ол көп уақыт кастиль тілі деп аталды. Қазіргі испан тілінде 5
дауысты, 18 дауыссыз (16 қатаң, 2 ұяң) дыбыс бар. Зат есім, сын есім
есептелмейді. Етістік формалары өте күрделі. Жазуда латын әліпбиін қолданады.
Испан тілінде дүние жүзі бойынша 250 млн. адам сөйлейді.



https://kk.wikipedia.org/wiki/%D0%96%D0%B0%D2%BB%D0%B0%D0%BD%D0%B4%D0%B0%D0%BD%D1%83

Жаһандану, немесе Глобализация (ағылш. Global — «әлемдік», «дүниежүзілік»,
«жалпы») — жаңа жалпыәлемдік саяси, экономикалық, мәдени және ақпараттық
тұтастық құрылуының үрдісі. Терминді ғылыми айналымға алғаш рет 1983 жылы
енгізген америкалық экономист Теодор Левитт. Жаһанданудың жаңа сатысының түрлі
аспектілерін 20 ғасырдың ортасынан бастап Уолт Ростоу, Дэниел Белл, Алвин
Тофлер, Питер Дракер, Джон Нейсбитт, Лестер Туроу зерделеді. Олар ғылымға
“интеллектуалдық индустриялар экономикасы”, “ақпараттық қоғам”, “техникалық
революция”, “ақпараттық жарылыс”, “ғаламдық ауыл” деген ұғымдарды енгізді.

Екінші Дүниежүзілік соғыстан кейінгі әлемдік тәртіп үшін жаҺандық инфрақұрылым
құру идеясы алғаш рет 20 ғасырдың 40 — 50-ші жылдары АҚШ-тың зерттеу
орталықтары: Халықаралық қатынастар жөніндегі кеңесте (ХҚК), “Рэнд”
корпорациясында, Стратегиялық және халықаралық зерттеулер орталығында (СХЗО),
Психологиялық стратегиялар басқармасында (ПСБ) тұжырымдалды. Жаһандану ұғымы,
жалпы алғанда, әлемдік өркениеттің аса маңызды өлшемдерінің жалпыадамзаттық
өлшемге ие болуы деп түсіндіріледі. Қоршаған орта, түпкі ресурстар (энергия, су,
азық-түлік), демография, көші-қон толқындары, есірткі тасымалы, халықаралық
терроршылдық проблемалары жекелеген елдер күшімен шешілуі мүмкін емес.
Ақпараттық төңкеріс бұл проблемалардың жаҺандық өлшемге ие болуына ықпал етті.

Зерттеушілер Жаһандануды әр текті, бірақ әлемнің біртұтастыққа айналу
логикасымен біріктірілетін өзгерістердің жиынтығы деп түсіндіреді. ЖаҺандық
өзара тәуелділік және бүкіләлемдік даму үрдісі Жаһандануға алып келмей қоймайды.
Бұл үрдіс трансұлттық экономика мен жалпыадамдық құндылықтарды қорғауға
негізделген халықар. ұйымдар жүйесі ықпалын күшейтеді. Жаһандану әлеуметтік
феномен ретінде көп қырлы және көптеген құрамдас бөліктерді қамтиды. Негізінен,
оны ұлттық және әлемдік шаруашылықтың техникалық және қаржылық жағынан дамуының
нәтижесі деп есептейді. Алайда әлеуметтік-мәдени өзгерістер, адамдар тұрмысының
өзгеруі, адамзаттың қоршаған ортамен қарым-қатынасының күрделенуі де Жаһандануға
елеулі ықпал жасап отыр.

Жаһанданудың жағымды нәтижелеріне мыналар жатады: неғұрлым жылдамырақ
экономикалық даму, өмір деңгейінің жоғарылауы, техникалық жаңалықтар мен басқару
дағдыларын жеделдетіп енгізу және тарату, жеке тұлғалар үшін де, ел үшін де жаңа
экономикалық мүмкіндіктер туғызу. Жаһандану тұңғыш рет біртұтас ақпараттық
кеңістік арқылы әлемдік экономиканың барлық құрамдас бөліктерін — өндірісті,
ғылымды, қаржыларды, тұтынуды біріктіруде. Олардың қазіргі өзара тәуелділігі
соншалықты, ұлттық және аймақтық нарықтардың әлемдік нарықтан кез келген
оқшаулануы ол ұлтты немесе аймақты құлдырауға ұшыратады. Жаһандану кері айналмас
сипатқа ие болып, экономикалық дамудың шартына айналуда. Нарықтар арасындағы кең
ауқымды қаржылық ағындарға байланысты қазіргі күнде триллион доллармен
өлшенетін, тауардың өзіндік құнын 10-12%-ға түсіретін және сонымен бүкіл циклдық
дамуды өзгертетін электрондық сауданың елеулі өсуі байқалады. Дегенмен де,
Жаһанданудың қазіргі үрдісі бірқатар кері зардаптар әкеледі. 1990 жылы адам
басына есептегенде орташа кіріс аса дамыған 17 елде басқалармен салыстырғанда
4,5 есе жоғары болған. 1999 жылы жердің аса бай тұрғындарының 20%-і әлемдік
ЖІӨ-нің (жалпы ішкі өнімнің) 86%-не, ал аса кедейлері 1%-ке ие болды. Планета
халқының 30%-і күніне бір доллардан кем қамтамасыз етілген. Постиндустриалдық,
индустриалдық және дамушы елдердің арасындағы алшақтық кему орнына, керісінше,
өсе түскендігі байқалып отыр. Ашық нарықтық принциптерге шартты түрде сүйенетін,
ал шын мәнінде дамыған елдердің бәсекелестік артықшылығын пайдаланатын
“Вашингтондық консенсус” адамзаттың аз бөлігі үшін ғана қызмет етеді.

Жаһандану үрдісінің ішкі қайшылықтарын көрсететін әр-түрлі нұсқасы. Жаһандану
процестеріне нақтылы балама жолдар ұсынбай-ақ олар жаһанданудың ішкі
өзгермелілігін көрсетеді. Ол ең алдымен жаһандану жүзеге асырылатын үлгілерге
қатысты - либералдық (кейде "неолибералдық" ұғымы қолданылады) немесе әлеуметтік
бағытталған, яғни, "солшыл" (саяси мағынада) үлгі. Жаһандану баламалары,
әсіресе, ақпараттық салада аса шиеленіскен: жаһандану жасаған ақпараттың бүкіл
халыққа кеңінен ашықтығы (осыған орай, демократия кеңістігінің кеңеюі), әр-түрлі
саяси күштер тарапынан ақпаратпен алдап- арбау қаупінің артуы және демократиялық
институттардың кірпияздығын, оның ақпараттық қауіпсіздігін қамтамасыз ету
шараларын ұйымдастыру нәтижесі. Жаһандану барысында жаңа билік ықпалы полюсін
және мемлекеттік билік институттарын құрайтын трансұлттық корпорациялар қарама-
қарсылығы қоғам өміріндегі өз орнын жаңаша анықтау қажеттігін туғызады.
Жаһандану баламалары жаһандануды басқаруда мемлекет немесе трансұлттық
корпорациялар үстемдік етуші күшті таңдауды білдіреді. Жаһандану баламаларының
болуы ғаламданушы әлем жағдайында адам үшін оның жағымсыз салдарын азайтып, одан
барынша пайда көруге, жаһандану процестеріне өздігінше ықпал етуге мүмкіндік
береді.

Дамушы елдер үшін жаһандану үрдісі тудыратын мәселелер мен қауіп-қатерлер.
Жаһандану үрдістері әртүрлі әлеуметтік және экономикалық даму деңгейдегі дамушы
елдерге және халықтарға алуан түрлі әсер етеді. Дамушы елдерге жаһандану дамуға
жаңа мүмкіндіктер жасайды. Сонымен қатар, осы елдер үшін аса үлкен қиындықтар да
туғызады. Мысалы, дамыған елдермен салыстырғанда, дамушы елдердің артта қалу
деңгейі күн санап арта түседі. Ғаламдық нарықтық экономикаға ену үшін дамушы
елдерден өз әлеуметтік - экономикалық құрылымын түбегейлі өзгертіп, барынша күш
- жігер салуын талап етеді. Халықаралық нарық толығымен көпұлтты компаниялардың
және дамыған постиндустриалды елдердің "ойын ережелеріне" бағынады. Дамушы
елдердің әлеуметтік-экономикалық дамуы, ғылым, техника және технологиялар
деңгейі әзірге өте төмен, ал бұл өз кезегінде олардың дамыған елдермен қатар бір
деңгейде әлемдік нарықта бәсекеге түсуге мүмкіндік бермейді. Дамушы елдердің
алдында әлемдік ғаламданушы экономикаға кірігу міндеті тұр. Ал, екінші жағынан
олар дамыған елдерге тәуелді болудан қашады. Жаһандық мемлекеттік жүйе - қазіргі
мемлекеттердің әлемдік жүйесі. Әлемдегі мемлекеттер соның принциптеріне
негізделіп құрылған үлттық мемлекет үлгі болып табылады. Бүгінгі таңда ұлт
әлемнің қоғамдық ұйымдасуының негізгі бірлігі болып табылады, ал ұлттық мемлекет
- оның саяси ұйымдасуының негізгі өлшемі. Бұл екі бірлікте - қоғамдық және саяси
- бір-біріне сәйкес келеді, ал бұл олардың мәнін, маңыздылығын, шынайылығын және
олардың бірінсіз - бірінің күні жоқ екендігін білдіреді. Бұл ереже ұлт пен
ұлттық мемлекетке легитиімділік көзі мәртебесін береді. Билікке қол жеткізу және
оны ұстап тұру үшін саясаткерлер және оны қолдаушылар ұлт мүддесі үшін қызмет
етуі керек. Ал мұндай қызмет тек бір ұлт қана өмір сүретін ұлттық мемлекет
аясында ғана жүзеге асырылуы мүмкін.

Жаһандық, әділетті, әлемдік тәртіптің талаптарына жауап беретін демократия түрі.
Қазіргі әлемдік тәртіп жеке адамдардың автономдығын шектеу арқылы орасан зор
әділетсіздікке барып отыр. Әлемдік қауымдастыққа, әсіресе, ғаламдық деңгейде
демократияның молдығы керек. Демократизация өздігінен жеке түлғаның автономдығын
үлғайтады, сөйтіп олардың үстінен қарайтын күштерге ықпал ету мүмкіндігін
кеңейтеді. Жаһандық демократияны, әдетте, ықтимал әлемдік үкіметтің идеялар
уағызы деп қарамау керек: іс жүзінде бірнеше миллиард адамды басқару мәселесі
жүзеге аспайтындай көрінеді, ал адам еркіндігіне бюрократиялық ғаламдық
мемлекеттің төндіретін қатері орасан зор. Ал, екінші жағынан, мемлекет әділетті
әлемдік тәртіп орнатуда аса маңызды рөл атқаратын еді. Мемлекет ішіндегі
демократияны дамыту да аса маңызды. Өкілеттілікті өзара беттесетіндей етіп,
күрделі әрі бытыраңқы бөлу талап етіледі. Өйткені, тек өзара қабыспайтын,
бір-біріне ұқсамайтын, бір-бірін бақылайтын, әртүрлі әдістерді қолдану арқылы
бір-бірін шектеп отыратын билік түрлерінің бытыраңқы орналасуы ықтимал
әділетсіздіктердің алдын алуға мүмкіндік береді. Сондай- ақ көптеген аймақтық,
ғаламдық мәселелер, қоршаған ортаны қорғау, азық- түліктің жетіспеушілігін және
ашаршылық, індеттерді бақылау, мәдени әркелкілік, әйелдердің құқын аяққа таптау,
қылмыс, кедейлік, адам құқының бұзылуы және әлемдік экономиканы реттеу
мәселелерін қарастыратын тар өкілеттігі бар билік құрылымдарының қызметі
бағытталуы тиіс.

Э. Гидденстің пікірінше, бүқаралық символикалық интеракцияның және ортақ
ақпараттық мәдениеттің негізінде ғаламдық қоғамдық жүйе қалыптасады. Бұрындары
үстемдік еткен ұлттық мемлекет келмеске кетіп барады. Билік алдыңғы орынға
ықпалды әлеуметтік қозғалыстар мен азаматтық бірлестіктерді шығаратын шағын,
аймақтық орталықтар негізінде жүзеге асырылуда. Кеңістік шектеу және
ұлттық-мемлекеттік шеңберден шығу соңғы он жылдықта әлеуметтік ғылымда И.Канттың
"бүкіләлемдік азаматтық қалып" жөніндегі идеясының жаңғыртылуымен түсіндіріледі.
Оның жақтастары (И. Валлерстайн, X. Булл]], Дж. Розенау және т.б.) саяси
субъектілердің ықпалынан еркін ғаламдық байланыс желісін орнату қажеттігін
дәлелдеуге тырысады.

Ғаламдық ақпараттық қоғамның қалыптасу ортасы және негізі. Ғаламдық ақпараттық
кеңістікті қалыптастыруда технологиялық түп қазық болып табылатын, ақпараттық
қоғам дамып, қызмет ететін қазіргі компьютерлік технологиялардың маңызы зор.
Қазіргі компьютерлік технологиялардың дамуында ғаламдық компьютерлік желі
ғаламтордың құрылуы аса маңызды кезең болды. Ғаламтор желісі - бүкіл әлемде
бірнеше миллион адамдарды қамтып, біріктіретін біртүтас ақпарат
кеңістігі.Ғаламторды қолданушылар өте кең көлемдегі ақпараттық қызметтерге қол
жеткізе алады: баспасөз сайттарын, радио, теледидар, электронды пошта,
электрондық коммерция, телеконференциялар, хабарландырулар тақтасын, жаңалықтар
топтамасын, чаттарды және т.б. көптеген қызмет түрлерін қолдана алады.

Әлемдік жүйе аясында ұлттар арасында және ұлт шеңберіндегі жеке адамдардың
арасындағы теңсіздік. Әлеуметтік жүйелердің арасындағы теңсіздікті өлшеу Gini
коэффициенті арқылы, ал ұлтаралық коэффициент басым қайшылық (GDP) арқылы
анықталады. Бұған дейінгі теңсіздіктің өлшемі әр елдің аумағында бөліс
теңсіздігін ескермей, елдердің орта табысын есепке алумен шектеліп келген еді.
Қазіргі кезде ғаламдық әділетсіздіктің бүл екі қыры ұқсас бағытта дамуда, ұлттар
арасындағы алшақтық жеке адамдар арасындағы алшақтыққа да таралуда.

Тойып тамақтанбау, ашаршылық, өткір тапшылық, табыс көлеміндегі алшақтық,
қайыршылық, ЖИТС, сауатсыздықтың жағымсыз салдарын біліммен, демократиямен,
"жасыл төңкеріспен", үкіметтік шаралармен, гендерлік сезімталдықпен,
технологиялық алмасулармен, даму мақсатындағы үлкен көмектермен, әділ еркін
сауда және халықаралық экономикалық саясатпен, қарыздарды қысқарту мен кешіру,
үлкен адамгершілікпен жеңуге болады.

Жаһандану саясатына трансұлттық корпорациялар және жетекші державалар
бірлестіктерімен жүргізілетін жаңа әлемдік тәртіп орнатуға түбегейлі,
үзілді-кесілді қарсы наразылықтың жаңа түрі. Жалпыға ортақ маркетизация
тұжырымымен неолиберализмді жаһандануға қарсылар өзінің басты идеялық-саяси
дұшпаны деп санайды. Жаһандануға қарсылардың пікірінше, нарықтық диктаттың
неолибералдық саясаты, өндірістің көптеген үлттық салаларын қүлдырауға әкеледі,
үлттық кәсіптер мен қолөнерді жояды, үлттық ауылшар-уашылық мәдениетін
күйретеді, елдердің азық-түліктік егемендігіне зиян келтіреді. Жаһандану және
неолиберализм қазіргі капитализм идеологиясының тығыз байланысты түжырымдары
ретінде қаралады.Жаһандануға қарсылардың идеологтары - П.Бурдье, С.Джордж,
Н.Клейн, Д.Бэкон, В.Шива, К.Ллойд, К.Харман, Л.Ларуш, Т.Кларк және т.б.
Қозғалыстың идеялық және саяси негізін дамытуда анархизм мен
анархиялық-синдикализм өкілдері - Н. Хомский, Ж. Бове көрнекті рөл атқаруда.
Жаһандануға қарсы қозғалыс студенттік, кәсіподақтық, қүқық қорғаушылық,
экологиялық, фермерлік одақтар, тұтынушылар құқын қорғау қоғамы, ғалымдар
қауымдастықтары және т.б. әртүрлі қоғамды құйымдарды біріктіреді. Онда
ақпараттық-үйлестіруші орталықтардың кең желісі жүмыс жасайды, олар өз қызметін
ғаламтор арқылы жүзеге асырады. Олардың ішінде:

Жаһандану процестері сүйенетін негізгі қағидаттар мен тетіктер. Қазіргі
әдебиеттерде жаһанданудың әртүрлі үлгілері талқыланады, бірақ солардың ішінде
жаһанданудың неолибералдық және гуманистік-ноосфералық үлгілері ерекше назар
аударады. Сыншылардың пікірінше, неолибералдық үлгі, жаһанданудың жемісін өздері
көретін трансұлттық корпорациялардың және дамыған елдердің мүдделерін жүзеге
асырады. Нәтижесінде байлар мен кедейлердің арасындағы алшақтық тереңдей бермек.
Бүкіләлемдік банк мәліметтері бойынша, 2002 жылы жан басына шаққандағы табысы
жоғары және темен елдердің арасындағы айырмашылық едәуір (сәйкесінше Жер шарының
15,6% түрғындарының табысы жеткілікті және 42% күнкөріс көзі темен).
Жаһанданудың неолибералдық үлгісі өркениеттер қақтығысы және экологиялық апат
қаупін күшейтеді. Жаһанданудың гуманистік-ноосфералық үлгісін жақтаушылардың
пікірінше, жаһандану артықшылықтарын бүкіл адамзат мүддесі үшін қолдануға
бағытталған. Ол үшін ТҰК-ны ғаламдық азаматтық қоғам және оның институттарының
бақылауына беру керек, бүкіл әлемдік қауымдастық күшін кедейлікпен күреске,
көптеген елдердің технологиялық артта қалушылығын жеңуге жұмылдыру керек.



https://kk.wikipedia.org/wiki/%D0%93%D2%AF%D0%BB%D0%B4%D1%96_%D3%A9%D1%81%D1%96%D0%BC%D0%B4%D1%96%D0%BA%D1%82%D0%B5%D1%80

Гүлді өсімдіктер немесе Жабық тұқымды өсімдіктер (лат. Magnoliophyta, немесе
Angiospermae от көне грекше: ἀγγεῖον — ыдыс, көне грекше: σπέρμα — ұрық) —
Жоғарғы сатыдағы өсімдіктердің бөлімі, басты ерекшелігі – гүлінің, жемісінің
болуы, гүлінде аналықтың болуы.

Бұлapдың aшық тұқымдылapдaн aйыpмaшылығы – тұқым бүpшiгi жaтын iшiнде жетiледi.
Гүлдi өсiмдiктеp бapлық құpлықтa өседi, судa кездесетiн түpлеpi де бap. Биiкте
бipнеше мм-ден (бaлық oты) 150 м-ге (эвкaлипт) дейiн, шыpмaуықтap 200 м-ден
aсaды. Oлapдың жaлпы мopфoлoгиялық, aнaтoмиялық, эмбpиoлиялық белгiлеpi ұқсaс
бoлғaнымен, өсiмдiктеpдiң тipшiлiк opтaсының жaғдaйлapынa бейiмделуiне
бaйлaнысты кейбip мүшелеpiнiң өзгеpiп не тiптi жoйылып кеткендеpi бap.
Пaлеoбoтaникaлық деpектеp бoйыншa aлғaшқы Гүлдi өсiмдiктеp мәңгi жaсыл
жaпыpaқтapы, қoс жынысты гүлдеpi бap, aғaш тәpiздi өсiмдiктеp бoлғaн. Гүлдi
өсiмдiктеpдiң ең көп тapaғaн уaқыты – бop кезеңiнiң aяғы. Гүлдi өсiмдiктеpдiң
Жеp шapынa кең тapaлуынa oлapдың құpғaқшылыққa төзiмдi вегетaтивтi opгaндapының
бoлуы, қoлaйсыз климaттық жaғдaйдa өсуге бейiмдiлiгi, негiзiнен, жәндiктеp
apқылы тoзaңдaнуы, тұқымдapы мен жемiстеpiнiң жaнуapлap apқылы тapaлуы себеп
бoлғaн. Қaзip Гүлдi өсiмдiктеpдi дapa жapнaқтылap және қoс жapнaқтылap деп 2
клaсқa бөледi. Oлapдың 450 тұқымдaсқa бipiгетiн 12,5 мың туысы және 250 мыңнaн
aстaм түpлеpi белгiлi. Қaзaқстaндa 125-тей тұқымдaсы, 1000-нaн aстaм туысы,
6000-дaй түpi кездеседi. Гүлдi өсiмдiктеpдiң ең ipi тұқымдaстapы: aстық, бұpшaқ
тұқымдaстap, күpделiгүлдiлеp, еpiндiгүлдiлеp, т.б.; Гүлдi өсiмдiктеpдiң қaтapынa
тaғaмдық (пияз, сapымсaқ, қызылшa, т.б.); техникaлық (ши, құpaқ, зығыp, қoзa,
т.б.); дәpiлiк (шaйшөп, жөке, шүйiншөп, т.б.); әсемдiк (paушaн, қaлaмпыp, т.б.)
өсiмдiктеp жaтaды. Гүл тек жaбық тұқымды өсiмдiктеpде ғaнa түзiлген. Aтaлықтap
мен aнaлықтap oсы гүлде жетiледi. Aнaлықтың жaтынындa (Гүл түйiндеpiнде) тұқым
бүpшiктеpi opнaлaсaды.

Жaбық тұқымдылapдың гүлдеpi бipiнен-бipi мөлшеpi, пiшiнi, түсi және құpылысы
бoйыншa еpекшеленедi. Бip жaбық тұқымдылapдың гүлдеpi желмен тoзaңдaнуғa, aл
екiншiлеpi бунaқденелiлеpмен тoзaңдaнуғa бейiмделген. Қaндaй жoлмен
тoзaңдaнғaнынa қapaмaстaн, тoзaң түйipлеpi aнaлықтың aузынa келiп түседi. Oсы
жеpде oлap өнiп, тoзaң түтiктеpiн түзедi. Тoзaң түтiктеpi apқылы aтaлық жыныс
жaсушaлap тұқым бүpшiгiне өтедi. Oсы жеpде тoзaң түтiгiндегi екi aтaлық жыныс
жaсушaсының бipi жұмыpтқa жaсушaны ұpықтaндыpaды. Aл екiншi aтaлық жыныс
жaсушaсы тұқым бүpшiгiнiң ең үлкен opтaлық жaсушaсымен қoсылaды. Ұpықтaнудың тек
гүлдi өсiмдiктеpге тән мұндaй түpiн қoсapлaнып ұpықтaну деп aтaйды.

Сoнымен, ұpықтaнғaн жұмыpтқa жaсушaдaн ұpық пaйдa бoлaды. Opтaлық жaсушa екiншi
aтaлық жыныс жaсушaсымен қoсылып, ұлғaйтып - эндoспеpм түзедi. Oндa ұpыққa
қaжеттi қop зaттapы жинaлaды. Тұқым бүpшiгiнен - тұқым, aл жaтынның
қaбыpғaлapынaн жемiсқaп түзiледi.

Қaзipгi кездегi жaбық тұқымдылapғa aғaштap, бұтaлap, шөптектi өсiмдiктеp жaтaды.
Oлap жеp бетiндегi бapлық құpлықтapдa кеңiнен тapaлғaн.

Жабық тұқымдылардың өте биік, сондай-ақ өте аласа түрлері де кездеседі. Жабық
тұқымдылардың сабақтары тік, кейде шырмалып, өрмелеп, төселіп өседі.
Жапырақтарының пішіні мен мөлшері, тамыр жүйесі әрқилы болады. Миллиондаған
жылдар бойы қалыптасқан әр түрлі тұқымдас өкілдерінің де бірінен-бірінің елеулі
өзгешеліктері бар. Жөке ағашынан тұратын көлеңкелі орман мен қайың ағашынан
тұратын шағын тоғайдың айқын айырмашылығы байқалады. Шалғынды жерде өсетін
өсімдіктер құмды шөлдің, батпақты тундраның өсімдіктерінен өзгеше.

Гүлдi өсiмдiктердiң тaбиғaттaғы және aдaм өмiрiндегi мaңызы oрaсaн зoр.
Өсiмдiктер - aдaмғa тaмaқ өнiмдерiн бередi және aуыл шaруaшылық жaнуaрлaрынa
қaжеттi жемшөп қoры. Oлaр шикiзaт ретiнде өндiрiстiң әр түрлi сaлaлaрындa
қoлдaнылaды.

Гүлдi өсiмдiктердiң хaлық шaруaшылығындa және ғылыми медицинaдa кеңiнен
қoлдaнылaтын түрлерi көптеп кездеседi. Oлaрдың iшiнде көкөнiстiк,
жемiс-жидектiк, бaлды, мaйлы және техникaлық түрлер де бaр. Aғaш тәрiздi
фoрмaлaры құрылыс мaтериaлдaры ретiнде aсa құнды. Әр түрлi үй жиһaздaрын
жaсaйды. Бұлaрдың бiрқaтaры сәндi өсiмдiктер. Тынымбaқтaрды, сaябaқтaрды,
көшелердi, тiптен жұмыс oрындaрын көгaлдaндыруғa пaйдaлaнaды.

Спорофиттегі споралар түрі өзгерген өркен – гүлдерде пайда болады. Микроспоралар
тозаңқаптағы тозаң ұясында, ал мегаспоралар аналық түйініндегі тұқым бүрінде
дамып жетіледі. Споралар спорангий ішіндегі гаметофиттерде өсе бастайды. Аталық
гаметофит - тозаң екі клеткадан, ал аналық гаметофит - ұрық қалтасы сегіз
клеткадан тұрады. Жынысты көбеюдің нәтижесінде тұқымбүрінен эндоспермді тұқым,
оның хромосомы триплоидты болып келеді. Ал аналық түйіннен және гүлдің басқа
бөліктерінен – жеміс пайда болады.

Гүл – бір гүлдіден гүл шоғырына, насеком арқылы тозаңданудан желмен тозаңдануға,
актиноморфтылықтан зигоморфтылыққа, бурандалы орналасқан гүлден шеңбер,
дөңгеленіп орналасуға, олардың шексіз көп санынан аздаған шектеулілікке, гүлдің
бос бөліктерінен кірігуге, жоғарғы түціннен төменгіге. Аталған критерийлердің
барлығыда жабықтұқымдылардың жүйесіндегі өсімдіктердің орны жайлы айтуға
мүмкіндік береді.

Гүлді өсімдіктердің алуан түрлілігі таңқаларлықтай. Дүние жүзі ботаниктерінің
жүргізген зерттеулері нәтижесінде, гүлді өсімдіктердің шамамен 250 мыңдай сан
алуан түрі белгілі. Сонымен бірге ботаник-ғалымдар ғылымға бұрын белгісіз болып
келген өсімдіктердің жаңа түрлерін тауып, оларды сипаттап жазуда.

Жақын туыстар бір тұқымдасқа жатқызылады. Мысалы, бидай туысы, қарабидай туысы,
арпа туысы және оларға жақын көптеген туыстар бір үлкен астық тұқымдасына
біріктіріледі.

Гүлді өсімдіктерді дара жарнақтылар класы және қос жарнақтылар класы деп екіге
бөледі. Өсімдіктің қай класқа жататынын оның ұрығының, тұқым жарнағының санына
қарай анықтайды. Бірқатар өсімдіктердің жапырақтарының жүйкеленуі мен пішіні,
тамыр жүйесінің типтері де негізгі белгілерге жатады.

Тұқымында екі тұқым жарнағы болатын гүлді өсімдіктер қос жарнақтылар класына
жатады. Гүлді өсімдік түрінің 75%-ы қос жарнақтылар болып есептеледі. Бұлар шөп,
бұта, ағаш түрінде барлық жерлерде кездеседі. Қос жарнақтыларды ажыратуға
болатын негізгі белгілер мыналар: олардың ұрығында 2 жарнақ болады. Тамыр жүйесі
кіндік тамырлы болып келеді. Жапырақ тақтасының пішіндері әр түрлі болуы мүмкін.
Жапырақ жүйкелері қауырсынды немесе саусақ салалы болады. Күлтесі және
тостағанша жапырақшасының саны - 5 немесе 4-тен. Көпшілігінде түзуші ұлпа -
камбий болады. Егер өсімдік ұрығының жарнағы біреу болса, жапырағы параллель
немесе доға тәрізді жүйкеленсе, шашақ тамырлы болса, онда ол даражарнактылар
класына жатады. Даражарнақтылар класына астық тұқымдастарының, қиякөлеңдердің,
лалагүлділердің, т. б. тұқымдастары жатады. Өсімдіктерді олардың тек бір ғана
белгісіне карап, қай класқа жататынын анықтау, көп ретте мүмкін бола бермейді.
Мәселен, орманда өсетін шөптекті өсімдік қаракөздің жапырағы торлы жүйкеленеді,
бірақ ұрығының тұқым жарнағы жалғыз болады. Қарғакөз - даражарнақты өсімдік.
Жолжелкеннің жапырағы доға тәрізді жүйкеленеді, шашақ тамырлы, бірақ оны
қосжарнақтылар класына жатқызады. Себебі ұрығының екі тұқым жарнағы болады.

Дара жарнақтылар класына 5 класс тармағы, 37 қатар, 125 тұқымдас, 3000-нан астам
тек және 59 000-дай өсімдік түрлері жатады.



https://kk.wikipedia.org/wiki/%D0%92%D0%B0%D1%82%D0%B8%D0%BA%D0%B0%D0%BD

Координаттар: 41°54′12″ с. е. 12°27′12″ ш. б.﻿ / ﻿41.903417° с. е.
12.453389° ш. б.﻿ / 41.903417; 12.453389 (G) (O) (Я)

Ватикан (лат. Status Civitatis Vaticanæ) — Eуропада орналысқан ел. Ватикан - бір
қаладан тұратын әлемдегі ең кішкентай ел. Рим католик шіркеуінің орталығы болып
табылады.

Ватикан, Ватикан қала-мемлекеті – католик шіркеуінің орталығы, Рим папасы
орналасқан мекен. Рим қаласының батыс жағында. Жер аумағы 0,44 км². Бұл жерден
тыс Римнің іші мен сыртында Ватиканға қарайтын үш собор бар (жалпы ауданы 0,7
км²). Тұрғыны бір мың адам шамасында. Көпшілігі діни мекемелердің қызметкерлері.
Ватикан азаматтығын тек жеті жүздей адам ғана алған. Ресми тілдері: латын және
италия тілдері. Ватикан – абсолютті теократиялық монархия. Мемлекет басшысы –
Рим папасы. Оның қолында барлық билік (заң шығару, атқару, сот төрелігі)
шоғырланған. Бұған қоса Рим папасы сыртқы елдермен қарым-қатынасты да жеке өзі
шешеді. Папаның жанындағы кеңесші орган – Кардиналдар кеңесі. Олар аса маңызды
шіркеу істерін қарайды және өз араларынан Рим папасын сайлауға қатысады.
Кардиналдардың үштен бір бөлігі Рим куриінің (Ватикан үкіметі) құрамына кіреді.
Үкімет Ватиканның діни, саяси, экономикалық істерінің барлығына басшылық
жасайды. Ватикан тарихы 756 жылы Папа облысы құрылған кезден басталады. 1870
жылы Италия әскерлері Папа облысын басып алып, астананы Римге көшірді. 1929 жылы
жасалған Лютеран келісімі (конкордат) бойынша, Италия жағы Ватикан мемлекетінің
тәуелсіздігін мойындады. 1984 жылы екі арада жаңа конкордат жасалып,
италиялықтарға дін еркіндігі берілді. Қазір әлемде сегіз миллионнан аса
христиан-католик тұрады. Олардың ішінде Рим папасының саясатын жүргізетін 1,7
миллион дін қызметкері, 0,4 миллион священник, екі мыңнан аса монастырьлар бар.
Бұған қоса Ватикан діни емес ұйымдар (кәсіподақ, жастар, әйелдер, т.б.) арасында
да үлкен беделге ие. Ватикан басшылығы әлемдегі шешуі аса күрделі мәселелерге
(қарулы қақтығыстар, жұмыссыздық, кедейшілікпен, аштықпен күрес, тағыда басқа)
үнемі араласып отырады. Бұл қызметтеріне кететін шығынды олар өз есептерінен
төлейді. Ватикан дүние жүзіндегі аса бай мемлекеттердің бірі (алтын қоры – 13
миллиард доллар).

Ватикан мен Қазақ Елі арасындағы достық байланыс алғаш 1998 жылдың 6-шы
ақпанынан басталды. ҚР Президенті Н.Ә.Назарбаевтың Ватиканға сапарында Папа
Иоанн Павел II-мен кездесті. Аудиенция барысында екі жақ бүкіл дүниежүзілік
діндер мен конфессиялар басшылары құрылтайының шақырылуы айтылды. «Иоанн Павел
ІІ-нің резиденциясы орналасқан қала-мемлекет Ватиканның Әулие Петр Соборында
өткен кездесу кезінде ҚР Президенті Рим Папасына оның Орталық Азия елдеріне
тұңғыш сапары, Астанада сөйлеген сөзі Қазақстандағы барлық конфессия өкілдерінің
тарапынан қызу қолдау тапқанын, мемлекеттегі дінаралық татулыққа септесетін
болатынын разылықпен айтты. Иоанн Павел ІІ-ші Қазақстан мен Ватикан арасындағы
ынтымақтастық туралы 1998 жылы Елбасымыздың Ватикан мемлекетіне сапары кезінде
қол қойылған келісімнің ойдағыдай орындалып келе жатқанын атап өтті. Рим Папасы
Президент Нұрсұлтан Назарбаев арқылы бүкіл Қазақстан халқына, өзіне, Астанаға
сапар кезінде көрсеткен ерекше құрметі үшін разылығын жеткізудi сұрады. «Маған
дәл сондай құрмет тіпті христиан дініндегі Армения мен Грузияда да көрсеткен
емес», деп ерекше айтты Рим Папасы. Екеуара сұхбат соңында Рим Папасы
Президентпен қоштасып тұрып: «Қазақстанның мемлекеті мен халқына Жаратқан Ие жар
болсын!» деген тілегін айтқан-ды» .



https://kk.wikipedia.org/wiki/%D0%90%D2%9B%D0%BF%D0%B0%D1%80%D0%B0%D1%82

Ақпарат (лат. informatio — түсіндіру, мазмұндау) ұғымы күнделікті өмірден бастап
техникалық салада пайдаланылатын көп мағыналы ұғым. Жалпы алғанда бұл ұғым
шектеу, байланыс, бақылау, форма, инструкция, білiм, мағына, құрылым, бейнелеу,
сезіну тағы басқа ұғымдармен тығыз байланысты. Көп адам бұл жайлы Білім дәуірі
немесе білім қоғамы тудырған Ақпарат дәуірі туралы айта бастады; ақпараттық
қоғам, ақпараттық технологиялар, тіпті информатика, ақпарат ғылымы және
компьютер ғылымы назарға көп түсуде, ал “ақпарат” сөзі білдіре бастаған
мағыналары ұқыпсыз пайдаланылуда.

Бірінші теория (К. Шенон) сандық-ақпараттық тұрғыдан тұрғыдан қарастырады да,
ақпаратты оқиғаның анықталмағандығының (энтропияның) өлшемі ретінде айқындайды.
Ақпарат көлемі, қандай жағдайда болмасын, оны алу ықтималдылығына тәуелді: хабар
неғұрлым ықтимал болып табылса, оның ақпараты соғұрлым аз болады. Бұл теория
ақпараттың мағыналық жағын ескермесе де, хабарды оңтайлы кодтау мен ақпаратты
өлшеуге негіз болды да, байланыс техникасы мен есептеуіш техникасында өте
пайдалы болып шықты. Бұдан басқа, ол ақпараттың жаңалығы, хабардың жеделдігі
сияқты маңызды қасиеттерін көрсету үші өте қолайлы Ақпаратты осы тұрғыдан
түсінгенде - бұл анықталмағандықтың алынуы немесе мүмкін баламалар жинағынан
таңдап алу нәтижесі.

Ақпарат – қарастырылатын жүйе қалпы. Хабар – заттанған ақпарат. Ақпарат
жіберушіден қабылдаушыға бағытталған хабардың сапасы болып табылады. Ақпарат
әрқашан бірнәрсе (параметр өлшемі, оқиғаның болғаны, т.б.) туралы. Осылай
қарастырылған ақпарат мағынасы ұқыпты болуы шарт емес. Ол ақиқат немесе жалған,
тіпті сүюдің дауысы болуы мүмкін. Тіпті үзілісті шудың байланыс арнасын
толтыруы, түсініспеушілік әкелу мүмкіндігі осы мағынасы бойынша ақпарат болып
есептеледі. Дегенмен, жалпы айтсақ, ақпарат мөлшері көбейген сайын хабар дәлірек
болады. Бұл модель белгілі жіберуші және кем дегенде бір қабылдаушы бар деп
есептейді. Осы модельдың көптеген толықтырмаларында жіберуші мен кем дегенде бір
қабылдаушының ортақ тілі барын жорамалдайды. Ақпараттың өзгеше маңызды
анықтамасы оны қабылдаушы түсінетіндей жіберушіден шыққан хабар деп анықтайды.
Бірақ, белгілi жіберуші болуын талап ететін “ақпарат - хат” моделі ақпараттың
қоршаған ортадан, байқау, өлшеу, т.б. арқылы, алынатын нәрсе болуы мүмкіндігіне
мән бермейді. Ақпарат ұғым ретінде контекстіне байланысты көптеген мағына
білдіреді, дегенмен ол әдетте мағына, білім, тапсырма, байланыс, бейнелеу,
сезіну дегендермен тығыз байланысты. Қысқа қайырғанда, қабылданған және түснікті
хабар. Дерек хақында айтылса, ақпарат деп әлдебір түйін жасауға болатындай
ақиқаттар жиынтығын қарастыруға болады. Оқу, тәжірибе немесе тапсырмалар арқылы
ақпарат алынатындықтан, оның т.б. түсініктемелері болуы мүмкін. Қалай болғанда
да ақпарат деректерді өңдеу, реттеу және оларды қабылдаушыға жаңа білім
болатындай ұйымдастыру нәтижесі болып табылады. Байланыс теориясы нәтиженің
(шығыстың) анықсыздығының сандық өлшемі болып табылады. Мысалға, “мыңдаған
биттерден тұратын ақпарат” деп айта аламыз. Байланыс теориясында жиі Клод
Шеннонның есімімен байланысты ақпарат энтропиясы деген ұғым пайдаланылады
(төменде қара). Ақпараттың келесі бір түрі Фишер (R.A. Fisher) енгізген ұғым –
Фишер ақпараты. Бұл статистиканы бағалау теориясында және жалпы ғылымдарда
пайдаланылады. Байқалмайтын параметр (unobserved) жайлы хабардың алып жүретін
ақпарат мөлшері Фишер ақпараты болып табылады. Оны жүйені сипаттайтын ықтималдық
функциясы ілімінен есептеп шығуға болады. Мысалы, қалыпты (normal) ықтималдық
функциясы бойынша Фишер ақпараты заң variance керісі болып табылады. Ықтималдық
заңы туралы ілімсіз Фишер ақпараты қалыпты (normal) ықтималдықпен тарайтын
деректің екінші моментіне керісінен есептеуге болады. Тіпті ақпарат пен деректер
бір-бірімен алмастырылып жиі қолданылатынына қарамастан, олар екі түрлі ұғым.
Деректер байланысы жоқ ақпараттар жинағы болып табылады және сәйкесінше
өңделмейінше, пайдасыз болып табылады. Өңделу барысында өзара жетерліктей
байланыс табылса, және олардың маңызы бар болса ғана ол ақпарат санатына
ауысады. Сондықтан жәй деректер түрлі мақсаттарға пайдаланылуы мүмкін. Яғни
деректер әлдебір ақпарат қамтылмайынша, жарамсыз болады.

Ақпаратқа хабар ретінде қарау 1948 жылғы Клод Шеннонның әйгілі "Байланыстың
Математикалық Теориясы" атты мақаласынан кейін қалыптасты. Мақала Байланыс
теориясының негізін қалады және ақпарат ұғымына техникалық мағына беріп қана
қоймай оған мөлшерін анықтады. Егер құрылғы бірдей ықтималдықпен N хабардың
бірін жіберсе, онда “жиыннан хабар таңдалған кездегі ақпарат мөлшері” екі
негіздегі логарифм N-ге тең (Бұл мөлшер өздік-ақпарат деп аталады). Сол мақалада
Шеннон былай жалғастырады: Логарифм негізін таңдау ақпаратты өлшеу өлшем
бірлігіне сәйкес келеді. Егер негізі 2 болса нәтижесінде ақпарат бірлiктері
бинарлық сандар, немесе қысқаша Тюки (J. W. Tukey) енгізген биттер болар еді.
Екі бірқалыпты дәрежесі бар құрылым, мысалы – реле, бір бит ақпарат сақтай
алады. Осындай N құрылым N бит сақтай алады…[1] Алгоритмдік байланыс теориясы
ақпаратты өлшеудің қосымша жолын береді. Қысқаша қайырғанда, бұл тәсіл ақпарат
мазмұнын белгілер тізімінің болжамдығына негіздеп өлшейді, немесе басқаша
айтқанда бағдарлама арқылы тізімді есептеу қаншалықты оңай: тізімнің ақпарат
мазмұны ең қысқа осы тізімді есептейтін бағдарламаның биттер саны болып
табылады. Төмендегі тізімнің алгоритмдік өлшемі өте аз болар еді, өйткені ол -
оңай болжауға болатын құрылым, және құрылым ретінде жалғасқанымен өлшемі
өзгермейді. Шеннон ақпараты тізімнің әр белгісі үшін, олар статистикалық
кездейсоқ болғандықтан, дәл осындай ақпарат өлшемін берер еді, ал әр жаңа белгі
өлшемін үлкейтер еді. 123456789101112131415161718192021 Адамдық көзқараспен
қарағанда дәстүрлі ақпарат теориясы мен алгоритмдік ақпарат теорияларының
шектеулері бар. Мысалға, хабар мазмұны дегенде Шеннон “Жиі хабарлардың мәні бар…
бұл байланыстың семантикалық жағы инженерлік мәселелерге маңызды емес. Маңызды
жағы – нақтылы хабардың ықтимал хабарлар жиынының таңдалып алынған бірі
болғандығында” (екпін түпнұсқадан сақталған). Ақпарат теориясында сигналдар
процесстердің бөлігі болып табылады, субстанция емес; олар бірнәрсе істейді,
олардың арнайы мәні жоқ. Алгоритмдік ақпарат теориясы мен ақпарат теориясын
бірге пайдалана отырып ең кездейсоқ сигнал қалай тәржімеленсе де ең ауқымды
ақпаратты қамтиды, әрі сығыла да алмайды деген тұжырымға келуге болады. Майкл
Редди (Micheal Reddy) "математикалық теория 'сигналдары' 'алмаса алатын
құрылымдар' деп байқаған. Сигналда еш хабар жоқ, онда тек мүмкін болатын
хабарлар жиынынан бір хабарды таңдау қабілеті бар." Ақпарат теориясында "жүйе әр
ықтимал болатын таңдаумен жұмыс істей алатындай жобалану керек, тек таңдалғанмен
емес, себебі жобалану кезеңінде ол хабар беймәлім болған ".



https://kk.wikipedia.org/wiki/%D0%86%D1%80%D1%96%D0%BC%D1%88%D1%96%D0%BA

Ірімшік — сүтті арнайы өңдеуден өткізу арқылы алынатын жоғары калориялы неғұрлым
сіңімді тағамдық өнімдерінің бірі . Әзірлеу және пісіру кезінде ол
микробиологиялық, ферментативтік тағы басқа процестерден өтеді, соның
нәтижесінде, дайын өкім сүтпен салыстырғанда дәмі және нәрлілігі жағынан едәуір
құнды қасиеттерге ие болады. Ірімшік сиырдың, қойдың және ешкінің сүтінен
жасалады.

Ірімшіктің нәрлілік құндылығы құрамындағы ақуыз (25%-ке дейін) пен майы (30%-ке
дейін) молдығымен, сондай-ақ аса бағалы амин қышқылының, В, РР тобындағы А
витаминдерінің, пантотен қышқылдарының, кальций және фосфор тұздарының
көптігімен ерекшеленеді. Ірімшік барлық жастағы адамдар үшін пайдалы. Оның
құрамындағы нәрлі заттарды организм түгелге жуық (98—99%) сіңіреді. Құрамында
май мен ақуыздардың болуына байланысты ірімшік калориялылығы 2500—4500 ккал
аралығында. Олар толығымен (96%) адам организміне сіңеді.

Ірімшік түрлері шикізат бойынша, өндіру ерекшелігі бойынша, қасиеттері бойынша
ажыратылады. Сүттің ұю әдісі бойынша ірімшіктер мәйекті, сүт қышқылды жөне
өнделген болып бөлінеді. Өндіру ерекшелігі мен органолептикалық қасиетіне
байланысты мәйекті сырлар қатты, жұмсақ және тұздық болады, олар өз алдына
типтер мен топтарға бөлінеді. Осындай белгілеріне қарап ірімшікті мәйекті және
балқытылған деп бөледі.

Ірімшіктің майлылығы құрғақ затпен салыстырғанда 20%-тен 60%-ке дейін болады
(ірімшіктің майлылығы оның құрамындағы ылғалға байланысты өзгеріп отырады,
сондықтан майлылықты құрғақ зат арқылы белгілеу келісілген). Қатты ірімшіктің
майлылығын көрсету үшін оның сыртына майлылықты білдіретін цифрлары бар
казеиннен жасалған ерекше пластинкалар жапсырылады, не ірімшіктің сыртына штамп
(марка) басылады. Майлылығы 50%-тен кем емес ірімшіктерге басылатын штамптың
формасы — төрт бұрышты, ал 45% тен кем түспейтіндерінікі — сегіз бұрышты.
Штампта майлылықтан басқа зауыттың нөмірі және сол зауыттың орналасқан жері
көрсетіледі. Жұмсақ, қышқыл және балқытылған ірімшіктердің майлылығы туралы
мәлімет олардың сыртқы қабына жазылады.

Қатты ірімшік жасау үшін сыр дәндерінің өлшемі 3—6 мм, жұмсақ сыр үшін 20— 30 мм
болады. Ұнтақталған ұйытынды температурасын жоғарылату — ірімшік дәндерінің
кебуіне ықпал ететін маңызды фактор. Қатты сырларды екінші рет қыздыру үшін
температураны 8—25°С-қа жоғарылатады. Жүмсақ сырларды ірімшік дәндерін
температуралық өңдемей алады. Одан кейін сырды пішіндейді. Ол үшін ірімшік
дәндерін ағаш, металл немесе полимерлі қалыптарға салады. Пішінін бекіту үшін
және сарысудың артық мөлшерін жою үшін оны пневматикалық немесе гидравликалық
престе престейді. Ірімшік сапасы оның тұздалуына да төуелді. Ас тұзы сырдың
жетілуі кезінде микробиологиялық және биохимиялық процестерді реттейді, дәмін
келтіреді, өнім қабығын түзеді, ірімшік консистенциясына, формасына және
шығымына әсер етеді. Тұздаудың бірнеше әдісін қолданады: ұнтақталған тұзбен,
тұздықта тұздау және құрама әдіс. Соңғы технологиялық операция жетілу болып
табылады. Жетілу кезінде жаңа дайындалған сырдың құрамы өзгереді, өзіндік дәмі,
иісі, түсі және консистенциясы мен пішіні қалыптасады. Бұл кезде күрделі
биохимиялық процестер жүреді де, ірімшік массасының құрамының өзгеруін тудырады.
Барлық өзгерістер микроорганизмдер бөлетін ферменттер, сонымен қатар мәйекті
фермент қатысында жүреді.

Швейцар ірімшігі тобына: швейцар, алтай, совет, карпат, кубань ірімшіктері
кіреді. Швейцар және алтай ірімшігі тау шалғындарына жайылатын сиырлардың
сүтінен жасалады. Бұл топтағы ірімшіктерге тән қасиеттер: дәмі тәтті, жаңғақ
татиды, хош иісті, кескен кезде дөңгелек және сопақтау келген «көздері»
байқалады.

Голланд ірімшігі тобына: голландия (дөңгелек және қырлы), ярославль, кострома,
станислав, углич қыр ірімшігі және т. б. жатады. Бұл топтағы ірімшіктер
өздерінің болар-болмас қышқыл дәмі және болмашы хош исі арқылы ерекшеленеді, ал
ескілерінің исі өткірлеу болады. Қыр ірімшігінің дәмі ащылау келеді, оңай
бөлінеді, ал айда кострома ірімшігіне қарағанда қаттылау. Станислав және углич
ірімшіктерінің дәмі әлдеқайда қышқыл және хош иісті болады.

Латыш ірімшігі тобына, латыш, волга, краснодар ірімшіктерін жатқызады. Бұл
ірімшіктерді әзірлен пісіру кезінде оның сыртқы қыртысында шырыш қалыптасып, ол
өнімге ерекше дәмділік және хош иіс беріп тұрады. Латыш тобына ірімшіктердің
қышқыл дәмі, өткір исі осы шырыштың ерекшелігіне қарай анықталады.

Бұл ірімшікт өндірісінде ірімшік массасында көп мөлшерде сарысуын сақтауға
бағытталады (ірі ірімшік дәндерін дайындау, екінші рет қыздырмау, өздігінен
престелу). Ірімшік құрамында ылғал жоғары (48—50%) болғандықтан олар тез
жетіледі (20—45 күн). Ірімшік жетілуінде сүт қышқылды стрептококтар мен таяқша
фермегатерімен қатар сыр шырышының микрофлорасы мен зең ферменттері қатысады.
Жұмсақ ірімшіктер нәзік майлы консистенциямен, жұқа жұмсақ қабығымен,
көзшелердің мүлде болмауымен ерекшеленеді. Жетілуге қатысатын микрофлораға
толтырғыштар (какао ұнтағы, кофе, жеміс-жидек шырындары, дәмдеуіштер,
татымдықтар, ас тұзы) және бояғыштар қолданады. Шикізатты алдын ала ластанудан
және жеуге жарамсыз бөліктерден тазарту үшін өндейді, ұнтақтайды және
рецептураға сәйкес араластырады. Қоспаға балқытқыш тұздар — фосфор және лимон
қышқылының натрий тұздарын қосады. Қыздыру кезінде балқытқыш тұздар сырдағы
майдың қорытылуын және ақуыз коагуляциясын болдырмайды. Балқытқыш тұздар сыр
массасына енуі үшін 1—2 сағ тұрады, содан кейін 75—90°С температурада балқытады,
суытады және орайды.

Жұмсақ ірімшіктерге: дорогобуж, десерт ақ ірімшігі және рокфор тобындағы
ірімшіктерді жатқызады.

Ірімшікгердің дорогобуж тобына: дорогобуж, медынь, дорожный, калинин, смоленск
ірімшіктері және т. б. енеді. Бұл ірімшіктердің бәрі де ащылау келеді, ал
смоленск ірімшігінің дәмі аздап саңырауқұлақтың дәміне (шампиньон) ұқсайды,
олардың акшылсары шырышпен қанталған, жұқа қабығы болады. Ірімшіктер жұмсақ,
майлы келеді.

Десерт ақ ірімшіктің дәмі ащы, саңырауқұлақтың хош иіс білініп тұрады. Жұмсақ,
қолға жұғатындай майлы, сыртқы қабаты ірімшік шырышымен қапталған. Десерт
ірімшігін сақтау температура - 5°С аспайды.

Балқытылған ірімшіктер қатты және жұмсақ ірімшіктерден, сүзбеден, сиыр майынан
т. б. сүт өнімдерінен өңделіп жасалады. Кейбір балқытылған ірімшіктерді дайындау
кезінде, сондай-ақ әртүрлі қоспалар (томат, қақталған балық және т. б.) мен
дәмдеуіштер (бұрыш, зире және т. б.) қолданылады. Басқа ірімшіктермен
салыстырғанда, балқытылған ірімшік сіңімділеу келеді. Негізгі шикізат түрлеріне,
олардың химиялық құрамы мен өндіру технологиясына байланысты балқытылған
ірімшіктер төмендегідей топтарға бөлінеді:

Тұздалған ірімшіктер әсіресе Кавказда көп тараған, оларды таңертеңгі немесе
кешкі асқа қосып береді. Тұздалған ірімшіктердің ащы дәмін азайту және өте
жұмсарту үшін, оларды жеңішкелеп кесіп, қайнаған суға немесе ыстық сүтке салып
алады.

Ірімшік кеуіл кетпес үшін оны тұтас күйінде ақ түсті дымқыл (суға малынып,
сығылған) мақта-матамен, содан кейін сыртынан қағазбен, полиэтилен пленкасымен
немесе фольгамен орайды, мат айы тәулігіне 1—2 дүркін сумен мұқият шаю керек.
Сондай-ақ ірімшік тұрған ыдысқа бір түйір қант салып, мықтап жауып тастауға да
болады. Иісті тез сіңіретін өзге өнімдерден ірімшікті бөлек ұстаған жөн. Аз
уақытқа сақтау үшін (5—-7 күн) арнайы жасалған ірімшік салғыштар өте қолайлы.
Ірімшік сақтайтын температура 10—12 °C аспауы тиіс, ең дұрысы тоңазытқышта
сақтаған жөн. Жұмсақ ірімшіктерді үй жағдайында 2 күннен артық сақтауға
болмайды.



https://kk.wikipedia.org/wiki/Microsoft

Microsoft Corporation (/maɪkrəˌsɒft/) — дүниежүзіндегі ең ірі компаниялардың
бірі. Бағдарламалық қамсыздандыру өндірісінің және сервер мен жеке компьютерлер
үшін интернет технологияларды құруы мен қызметін көрсететін АҚШ-та тіркелген
көпұлтаралық компания.

Компанияның тарихы 1975 жылы басталады.Гарварда Билл Гейтс және Пол Аллен атты
дос-студенттер «Popular Electronics» журналындағы жаңа Altair 8800 дербес
компьютер туралы мақаланы оқыған соң, оған Basic тілін ойлап табады. Бір айдан
соң, 1-ақпан күні ДК-ді өндіріп шығарған Micro Instrumentation and Telemetry
Systems (MITS) компаниясымен лицензиялық келісімшартқа отырады. Осы жылы Билл
Гейтс Алленге жазған хатында компанияның атауын «MICROcomputer SOFTware»
(микрокомпьютерлерге арналған бағдарламалық қамтамасыз ету) деп қою туралы
ұсыныс жасайды.

1980 жылдың басында компанияның негізін салушы Аллен мен Гейтстің жолдары екіге
бөлінеді. Аллен өмірін Microsoft-қа арнағысы келмейді, ал Гейтс болса бар
зейінін компанияның дамуына бұрады. 1983 жылы Аллен акциясының әрбір данасын
$10-ға сатып, Microsoft компаниясынан біржолата кетіп, дүниежүзіндегі ең бай
адамдардың біріне айналады. Ол 2011 жылы «Forbes» журналының тізіміне $13 млрд
капиталымен 57 орынды иеленеді.

«Майкрософт» 2008 жылы $48 млрд қаржыға «Yahoo!»-ды сатып алуға бел буады, бірақ
оның акционерлерінің қарсы болуына орай, бұл іс жүзеге аспай қалады. 2011 жылы
мамыр айында интернет-телефонияда мамандандырылған Skype Limited компаниясын
$8,5 млрд-қа сатып алатындығын жариялайды. Акцияны «Скайптың» негізін салушылар
сатады. Skype Limited базасында Microsoft Skype Division бөлімшесі пайда болады.
Оны Skype-тың бұрынғы директоры Тони Бейтс басқарады.

2002 ж. соңынан бастап Алматы қаласында Microsoft кеңсесі жұмыс жасап келеді.
Мақсаты: бағдарламалық қамсыздандыру нарығын дамыту және Қазақстан, Қырғызстан,
Тәжікстан, Түрікменстан, Өзбекстан аумақтарына жаңа технологияларды енгізу мен
тарату.



https://kk.wikipedia.org/wiki/%D2%9A%D0%BE%D2%A3%D1%8B%D1%80%D0%B0%D1%82

Тарихи деректерде "Қоңғырат", "Оңғырат", "Қоңғила" деген атаулар
кездеседі.Тарихи мекені Моңғолия жерінде болуы керек. Қазір қоңыраттар көбінесе
Қазақстанның оңтүстігі, Қарақалпақстан, Өзбекстан жерінде тұрады. "Шыңғысханның
құпия шежіресі" кітабында Шыңғысханның бәйбішесі Бөрте (Жошының шешесі) Қоңырат
руынан екені айтылады. Орта және ұлы жүздер қазақтарының рулық-тайпалық
құрамының 1748 жылы А. Тевкелев жазған суреттемесінде қоңыраттардың «күшті ру»
екені, «Орта ордаға жататыны», көбінде «Үлкен ордамен бірге көшіп жүретіні»
айтылған. Ш. Ш. Уәлиханов қоңыраттардың Орта ордадан Уәли хан тұсында (XIX
ғасырдың бірінші жартысы) бөлініп, «Бұхарада, Қоқанда, Ташкентте, бәрінен бұрын
Қаратауда және Талас өзені бойында өзбек руларымен (көршілес) көшіп жүретінін»
жазған. Хабарлар арасындағы айырмашылық 80 жылға жуық, бірақ олардың
(қоңыраттардың), Орта Азия мен ұлы (Үлкен) жүз қоныстарына кетіп қалғаны жайында
XVIII ғасырдың ортасында да, XIX ғасырдың бірінші жартысында да айтылады. Ал
олардың бұлайша кетіп қалуына не себеп болғапын авторлар айтпайды. Осыны
анықтауға тырысайық, дегенмен, басқа тайпалар тарихында байқала бермейтін
тайпаның бұлайша жаппай көшіп кету корінісі айқын болу үшін бұл тайпапың
тарихына қысқаша тоқталып өту керек. Нақ сол Уәли хан кезінде айрыла көшудің
болғаны рас, сол хан тарапынан корсетілген қысымшылыққа наразылық ретінде 1797
жылы 15000 шаңырақ арғындардың Ертістің оң жағалауына көшіп кеткенін айтсақ та
бола ды. Бірақ ол арғындар (атығайлар) қалай қоныс аударса да Орта жүз жері
ішінде қалған, ал қоңыраттар бұрынғы мекенінен мүлде шығандап, оңтүстік өңіріне
тым тереңдеп кеткенін көреміз. Мұның қысқаша тарихы мынадай. XVIII ғасырда
қоңыраттар көшпенді өзбектердің мемлекеті кезінде болған бұрынғы құдіретінен
айрылды, ал ол кезде қоңыраттар оныңжауынгерлік сол қанатына енген еді. Шайбани
хан Дешті Қыпшақтан Мауараннахрға бет бұрған кезде көптеген қоңыраттар сол
жаулап алушы ханға еріп кетті. Шайбани хан қаза тапқаннан кейін Мауараннахрда
өзара қырқыс күшейіп, XVI ғасырдың аяғы XVII ғасырдың басында ол дербес екі
хандыққа: маңғыттар басқарған Бұхара және қоңыраттар басқарған Хиуа хандықтарына
болінді. Мауараннахрға кеткен қоңыраттар қарақалпақ халқы комионенттерінің
біріне айналды. Дешті Қыпшақ даласында қалып, қазақ халқының құрамына енген
қоңыраттар Орта Азия халықтары тағдырына жасаған бұрынғы зор ықпалынан енді
айрылып қалды. Бүл арада, әрине, халық тарихында тұтастай бір тайпаны қалайда
томендету иемесе дәріптеу бар деуге болмайды. Феодалдық дәуірде жеке бір адам
мен оның тайпасының билік етуі, оның басқа адамдарға немесе басқа тайпаларға
үстемдік жүргізуін көрсеткен. XVIII ғасырда қоңыраттардың қазақ қоғамындағы
жағдайы (маңызы) қандай болған? Белгілі бір тайпаның, рудың салмағы ұлысты,
старшындықты (ресми қүжаттарда алынған терминдер) басқарған жеке адаммен
(ханмен, сұлтанмен, батырмен, бимен) байланыстырылған. Бұл жеке адам мен оның
төңірегіндегілер, негізінен оның жақын туыстары өз руластарының, өз
тайпаластарының мүдделерін қорғау арқылы өзі де жоғарылап, жайылымдарды иелену
мен қоғам өмірінде өз беделін көтеру үшін қажетті күшке ие болған. Наймандардың
40 000 шаңырағын билеген Барақ сұлтан, осы тайпаның 10 000 шаңырағын басқарған
Күшік хан, Атығай руын бір қолында ұстаған Абылай сұлтан, Қыпшақ ұлысын соңынан
ерткен Төле батыр т. б. осындай тұлғалар болған. Темірқазықтай жеке тұлғалары
болмайыиша, өз мүдделерін қорғау өте қиын екенін көшпенділер де түсініп, олар
көбінесе Шыңғыс ұрпақтарын таңдап алған. Мысалы, Тобықты руынан шыққан Тоқтамыс
Көкшетаудан Шыңғыстауға Абылай ханның кіші ұлы тоғыз жасар Шаманы әкеліп, ол коп
ұзамай Тобықты руының сұлтанына айналған. Шама сұлтан тобықтылардың мүдделерін
қорғап, сондықтан XIX ғасырдың 40 жылдарында Даладан тобықтыларды Балқаш көліне
дейін апарып, олар бұрыңгы жайылымдықтарын иеленген. Мұндай (жеке адам мен ру,
тайпа қатынастарынан) мысалдар аз емес. Міне, осы арада мынадай сұрақ туады:
қоңыраттарда өз мүдделерін оздері қорғай алатындай күш болды ма, олардың
арасында Абылай хан, Барақ сұлтан, Қазыбек би сияқты тұлғалар кездесті ме?
Тілмәш М. Арапов айғақтарының жазбасында (1749) Найман руларымен және Арғын
тайпасының қаракесек руымен қатар Барақ сұлтан әскерінің негізін қоңыраттар
құрағаны, сол қоңыраттардың Барақ сұлтан ұлысымен қатар болғаны айтылған. 1749
жылы 10000 шаңырақ қоңырат Ресей бодандығын алып, олардың атынан қоңыраттар өз
жетекшісі етіп сайлаған найман ұлысының билеушісі Барақ сұлтан ант берген. Г.
Волкоискийдің мәліметтерінде: 15000дай отбасынан тұратын 12 атасы бар, жаздыгүні
Көксу, Қаратал озендері маңайыпда, Ақтуартауда көшіп жүріп, қыстыгүні Түркістан
мен Ташкентке қарай кететін «найман-қоңырат руы» туралы айтылады. Сонымен, XVIII
ғасырда қоңыраттар қайсыбір ұлыстың бөлігі болып, «өзін билеуге» сырттан жеке
адам шақырып алып отырған. Бұл сірә, көшпенділік рудың, тайпаның маусымдық
жайылымдарды пайдалапуын біршама анықталуын қажет еткенімен, оларды өзге ру
топтарының басып алуы сирек кездеспейтін құбылыс болғанын, сондықтан
жайылымдарды басып алуға қарсы тұруға және өз мүдделерін қорғауға қабілетті күш
керек еткенін көрсетеді. Қоңыраттар адам саны неғұрлым көп тайпалардың (мысалы,
наймандардың немесе арғындардың) күш қуатына төтеп бере алмаған да, соның «өзін
билеуіне» мойынсұнуға өмірдің өзі итермелеген. Тегінде, қоңыраттардың біресе
арғындармен (Қаракесек руымен), біресе наймандармеп бірігуіне осы себеп болса
керек. Қоңыраттар өздерінің көшіп қону кездерінің бәрінде оңтүстікке, Түркістан
мен Ташкентке ойыса беретіп себебі халық зердесіпде өзбектер, қарақалпақтар мен
қырғыздар құрамына енген Орта Азия қоңыраттарымен генетикалық байланыстың
сақталып қалғапдығы ма дейміз, оның үстіне ол қоңыраттар әлгі халықтардың
этногенезі мен этникалық процесінде елеулі орын алған. Алпамыс туралы жырдың өзі
де Орта Азиямен байланысты. Қисса былай деп басталады:

Бұрынғы өткен заманда, Дін мұсылман аманда, Жиделі Байсын жерінде, Қоңырат деген
елінде, Байбөрі деген бай бопты... Қиссаның басқа бір жерінде Байбөрінің ауылы
Байсыннан екі күншілік жерде болғаны айтылады. Байсынтау Ғиссар жотасының
оңтүстік-шығыс сілемі, Бұхарадан Ғиссарға және одан әрі Әмударияға баратын
ежелгі керуен жолы сол арқылы өткен. Жиделі Байсын осы таудың Сұрхан өзенше
қарай жатқан беткейінде. Ә. Диваевтың XX ғасырдың бас кезінде қазақтардан жазып
алған мәліметтеріне қарағанда: «Жиделі Байсын екі бектіктің: Куляб және Ғиссар
бектіктеріпің шегінде. Онда Байсын деп аталатын үлкен кол бар. Онда Кіші орданың
қырғыздары (қазақтары М. М.) тұрады. Орта орданың қоңыраттары мен арғындары да
бар». Қоңыраттардың оңтүстікке, ата-бабаларының жеріне, басқа халықтардың
құрамына енген туыс тайпаларға қарай көшуіне түрткі болған себептердің бірі
атамекен туралы түсінікпен тығыз байланысты этникалық сана сезім екеніне күмән
жоқ. 1824 жылдан бастап, қазақ даласында сыртқы округтер құрылған кезде, Орта
жүздің барлық тайпаларына округ шегінен көшіп-қонатын жер берілді және
қоңыраттар солардың біреуінде ғана 1824 жылы Қарқаралы округі ашылған кезде ол
құралған 14 болыстың 11-сі Қоңырат-Арғын болысы деп аталған. Коріп
отырғанымыздай, мұнда да қоңыраттар дербес болыс болмаған. Орта жүз тайпасының
Тобыл және Томск губернияларыида, казак полктерінің жерінде көшіп жүрген қазақ
руларының дегенмен де белгілі бір сыртқы округке жатқызылғанына назар аудару
керек. Ал қоңыраттар, Қарқаралыны қоспағанда, барлық бес округтің бірдебір
ведомосында жоқ. Тегінде, өлар XIX ғасырдың алғашқы отыз жылдығында «Бұхария мен
Ташкент жағына» кеткенінеп қайтып оралмай, сол арқылы Орта жүзден бөлініп кеткен
секілді. Қоңыраттар Сырдарияның солтүстік жағына XIX ғасырдың 30-жылдарында
келген. Нақ сол жылдарда Ташкенттің беклербегінің қоңыраттардан, қыпшақтар мен
тамалардан құралған 12 мың әскері Сырдарияның арғы бетінеті қазақ даласына басып
кіріп, Найман тайпасының бағаналылықтарын қуып шығып, Сарысу өзеніне ірге
тепкен.

XIX ғасырдың ортасындағы деректер бойынша, қоңыраттардың қоныстары Балқаш
өзеніеің солтүстік-батысындағы Ащысу, Сарысу өзендерінің аралығында, таудың
солтүстік және шығыс бөктерлерінде, Ащысу, Сарысу өзендерінің аралығында ағып
жатқан Көкпекті, Талдыманақ, Қаракеспе, Құрманақ өзендерінің бойында болған.
Одан кейінгі жылдарда қоңыраттардың Орта Азиядан солтүстіктегі Қазақстан
аймағына көшуі орын алды, бірақ ол 1858 жылы жаппай сипатқа ие бөлды. Қоқан
иеліктерінен көшіп келген қазақтар туралы бір құжатта былай делінген: Шу
өзенінен өтіп келген және көбінесе Қоңырат руына жататын мұндай келушілер саны
әрқайсысыида160, кейде одан да көп ауыл бар 15 болысқа дейіп жетеді. Егер 1
әкімшілік ауыл 60 шаңырақтан тұрған деп есептер болсақ, қоңыраттардың кошіп
келген 15 болысының әрқайсысында 1000 ға тарта шаңырақ болады, мұның өзі
Қазақстанда болыстар мен округтер құрған кездегі нормаға сәйкес келеді.

Демек, Шу өзенінің арғы бетінен кошіп келген қоңыраттар саны 15 000 шаңырақ
болған. Сібір қазақтары облысы әскери губернаторының өкіміне сәйкес, Шу өзенінің
арғы жағынан жаңа көшіп келгендерге Шу және Сарысу өзендерінің бойында көшіп
жүруге рұқсат беріліп, бұл орайда ол жерлерде көшіп жүрген қазақ руларына
таршылық жасамау шарт етіліп қойылды. Қоңыраттар Қаратау жотасының
оңтүстік-батыс беткейіне, Бөген, Арыстанды, Арыс өзендерінің бойында, Сырдария
өзеніне дейін қоныстанып, оның сол жағалауын алып жатты. Олардың қыстаулары
Жаңақорған, Балдыр, Шалдырөзек тауларынан ағып шығатын көптеген шағын өзендердің
төменгі және орта ағыстарында, Сырдария жағалауында орналасқан. Жайлау үшін
Қаратаудан ағып шығатын өзендердің бас жағына, ал малы көптері одан әрі
солтүстікке, Атбасар, Ақмола жағына кеткен. Қоңыраттардың түрлі аталары былайша
қоныстанған: Көтеншіден тараған рулары Түркістан, Жаңақорған шегінде, Шаян,
Бөген өзендерінің бойында және Сырдария жағалауында; Көктіңұлынан тараған рул
Арыс өзенінен оңтүстікке қарай Монтайтас, Қабылсай, Шеңгелді (қазіргі
Ұзынқұдық), Сарыағаш, Шардара деген жерлерде, Ташкентке дейін.

Қоңыраттың кейбір рулары (мысалы, Жетімдер) жартылай отырықшылық өмір сүріп,
Сырдариядан тартылған арналарды бойлай қоныстапған. Аңызға қарағанда, Көтеншінің
үш әйелінен туған балалар үш арна бойын мекендеп, егіпшілікпен айналысқан, тары,
бидай, бақша дақылдарын еккен. Малды құмға айдап апарған.

Сырдария тасыған кезде су арықтарға құйылып, егістік солармен суарылған.
Сондай-ақ ойпаң жерлер мен жыраларға жиналған су да пайдаланылган. «Қақтың суын
ішкен қоңырат» деген сөз содан шыққан. Шу өзенінің бойын Арғын болысы
мекендеген, оның құрамында арғындардан басқа (700 шаңырақ) қоңыраттардың да 127
қожалығы болған. Мойынқұмның солтүстік шетінде қоңыраттардың 130 қожалығы
мекендеген. Орта жүз қазақтарының саны орыс әкімшілігінің түрлі ведомосы бойынша
жасалып, төменде келтіріліп отырған кестелерден көрінеді: Соңғы үш округ Семей
облысына қараған, ұлы жүз қазақтары тұратын, сондықтан да біз алға тартпай
отырған Қапал округі де нақ сол округке кірген. Семей облысы әскери
губернаторының 1866 жылғы есебінде: «облыстағы қазақтар саны 32275 шаңырақ,
мұнда ерлер мен әйелдерді қоса есептегенде шамамен 150000-нан астам адам» екені
айтылған.

Біздің есептеулеріміз бойынша, сыртқы бес округте 295 208 адам, ал Семей
облысының үш округінде 152801 адам болған. Кіші жүздің, яғни Орынбор облысының
жерінде көшіп жүрген Орта жүз қазақтарын да ұмытпаған жөн. Егер 19, 21, 22 және
26-дистанциялар арасында мекендеген Орта жүз тайпалары туралы 1851 жылғы
мәліметтерді жинақтайтын болсақ, ол былай болып шығады: қыпшақтар 2928 шаңырақ,
керейлер 1361, арғындар 364, уақтар 14, Орта жүз қазақтарының барлығы 4667
шаңырақ. Ақсақалдардың ақыл-ойын басшылыққа ала отырып көшпелі қауымдардағы 1
шаңырақта 3 адам болады деп санасақ, Орынбор ведомствосының жерінде 14001 адам
мекендеген. Егер сыртқы бес округтің, сондай-ақ Семей облысындағы үш округ пен
Орынбор өңірінің халқын жинақтай ой түйсек, өздерін Орта жүз руларына жатқызған
қазақтар саны 462010 адам дер едік. Сол кездің мәліметтері мен біздің
есептеулерімізге сәйкес, XIX ғасырдың ортасында Орта жүз қазақтарының саны 1835
жылмен салыстырғанда 64.359 адамға кеміп кеткен.

Бұл, әрине, халық санының табиғи кемуін көрсетпейді. Керісінше, Н. Е.
Бекмаханованың есептеуінше, XIX XX ғасырдың басында Қазақстанда халықтың біршама
табиғи өсуі байқалған. Сонда Орта жүз қазақтары санының кеміп кетуін немен
түсіндіруге болады? Мұның бірнеше себебі бар. Біріншіден, халық бұқарасының
патша өкіметінің отаршылдық саясатына қарсы бой көрсетуі. Мысалы, 1824-1836
жылдары Саржан сұлтан басқарған Қарқаралы және Көкшетау округтерінің стихиялы
түрде көтерілген бүқарасы патша отаршыларына және оларды жақтаған аға
сұлтандарға қарсы күрес жүргізді. Күрес тең болмады, оқ ататын қарулары мен
зеңбіректері бар тұрақты әскерлерге Саржан сұлтанның қылыш найзалы сарбаздарының
төтеп беруі қиын болды, сондықтан қазақ бұқарасының Алатаудан әрі асып, Ташкент
күшбегінің жеріне көшіп кетуіне тура келді.

Ағасы Саржан мен басқа да туыстары қаза тапқан соң ілешала атқа қонған Кенесары
Қасымов бастаған 1837 жылғы Орта жүздегі көтеріліс одан да ауқымды болды.
Ақмола, Қарқаралы, Аманқарағай, Баянауыл округтері мен өзге де округтердің
кошпелі бұқарасы Кенесарыға қосылды. Мұндағы жеңістер де, жеңілістер де
қазақтардың жаппай қоныс аударуына әкеп соқты. Орта жүз, әсіресе Арғын
тайпаларының көптеген көшпелілері Кіші жүз жеріндегі Торғай өзеніне көшіп кетті.

Одан кейінгі жылдарда да Орта жүз тайпаларыныңқауымдары өз жеріне бірде қайтын
келіп, бірде патша әскерлерінің қуғынынан қашып, Кенесары Қасымовпен бірге тағы
да сахараның о жақ, бұ жағына кезек ауып жүрді. Мұның бәрі Орта жүз халқының
сонша әсер етпей қойған жоқ біреулері қаза тапты, епді біреулері атамекенмен
асыға қоштасты. Орта жүз аумағынан тыс жерлерге жайылым іздеп көшіп кетудің де
көрінісі аз болған жоқ: Сібірге, одан әрі Монғолияға, Қытайға, ұлы жүз бен Кіші
жүз жеріне қоныс аударды. Орта жүздегі халық санының кемуін тек осындай
жағдайлармен ғана түсіндіруге болады. XIX ғасырдың екінші жартысында Қазақстанда
облыстар бойынша әкімшілік-аумақтық бөлініс енгізілді (1866, 1891 жылдардағы
реформалар). Орта жүз қазақтары Семой және Ақмола облыстарының құрамына енді,
олар Жетісу облысының Лепсі уезінде, Торғай облысының Қостанай, Торғай
уездерінде халықтың едәуір көпшілігі болды. Орта жүз тайпаларының өкілдері
азынаулақ топтар болып Торғай, Сырдария облыстарының кейбір уездеріне де
қоныстанды.

Қоңырат– Орта жүз құрамындағы тайпа. Қоңырат. тайпасы көтеншіұлы, көктіңұлы
деген екі үлкен бірлестіктен тұрады. Қоңырат-тар 1917 жылғы Қазан төңкерісіне
дейін Қазақстанның оңт-нде мал шаруашылығымен айналысқан. Моңғол, араб, парсы
деректері және Қытай авторлары бұл тайпаны ежелгі қият тайпа бірлестігінен
шыққандығын айтады.



https://kk.wikipedia.org/wiki/%D2%9A%D0%BE%D0%B6%D0%B0_%D0%90%D1%85%D0%BC%D0%B5%D1%82_%D0%AF%D1%81%D0%B0%D1%83%D0%B8_%D0%BA%D0%B5%D1%81%D0%B5%D0%BD%D0%B5%D1%81%D1%96

Ахмет Ясауи кесенесі — Түркістан қаласында XIV ғасырдың соңында тұрғызылған
архитектуралық ғимарат. Қожа Ахмет Ясауи дүние салғаннан кейін халықтың көп
жиылуымен өзіне арнап соғылған кішкене мазарға жерленеді. Кейін бұл кесене
мұсылмандардың жаппай тәуеп ету орнына айналды.

Қожа Ахмет Ясауи кесенесі — аса үлкен порталды күмбезді құрылыс. Оның ені — 46,5
м, ұзындығы — 65 м. Ғимараттың орасан зор порталы (ені — 50 метрге жуық,
порталдық аркасының ұзындығы — 18,2 м) және бірнеше күмбезі бар. Оның орталық
залының төңірегіне түрлі мақсатқа арналған 35 бөлме салынған. Жамағатхана (мұнда
қазан тұруы себепті қазандық деп аталған) күмбезінің ұшар басына дейін
есептегендегі ғимараттың биіктігі — 37,5 метр. Сыртқы қабырғалардың қалындығы —
1,8—2 м, қазандық қабырғаларының қалындығы — 3 метр. Жалпы тұрқы симметриялы,
жеке бөлшектері — ассиметриялы болып келетін бұл зәулім ғимарат 8 түрлі бөлмелер
тобынан тұрады:

Ол порталы оңтүстік-шығысқа, ал бүйір беттері тиісінше оңтүстік-батыс пен
солтүстік-шығысқа қарайтын етіп салынған. Келген адам орталық залға бас
порталдың сәнді есігі арқылы кіреді. Қазандық Қазақстан мен Орта Азиядағы
кірпіштен өрген күмбездердің ішіндегі ең үлкені, диаметрі 18,3 метрлік күмбезбен
көмкерілген. Бұл бөлмеден өткен соң оюмен өрнектелген ағаш есік арқылы Қожа
Ахмет Ясауи мүрдесі жатқан бөлмеге кіруге болады. Көрхананың қос қабат күмбезін
кейде Мұхаммед Ханафия порталы деп те атайды. Қазандықтан өзге бөлмелерге қарай
қос қатарлы сегіз дәліз тарайды. Бұл дәліздер ғимаратты сегіз дара блокқа
бөледі. Әр блокта архитектурасы да, пайдаланатын мақсаты да әр қилы бөлмелер
бар. Оңтүстік-батыс блокта мешіт орналасқан. Ал оңтүстік- шығыс блокта халимкана
бар. Халимканада дүйсенбі мен жұма күндері кедей-кепшік пен дәруіштерге тегін
үлестірілетін тағам — халим әзірленетін болған. Солтүстік-шығыс блокта
құдықхана, ал солтүстік-батыс блокта Үлкен Ақсарай орналасқан. Оңтүстік-батыс
және солтүстік-шығыс жақтарының орта тұсында өзінің архитектуралық тұрқы жағынан
біртектес, қабатты залдар — Кіші Ақсарай мен кітапхана бар. Кесенедегі сегіз
дәліздің алтауы өтпелі де, екеуі — тұйық. Қожа Ахмет Ясауи кесенесі тек зират
болумен шектелмей, мешіт-медреселік қызметтерді де атқарған. Түрлі мақсаттағы
бөлмелердің басын осылайша біріктіру өз заманының тамаша үлгісі болып табылады.
Кітапхана мен Ақсарай бөлмелері көлденең аркалармен жабылған. Төбені осылайша
жабу түрлі пошымдағы күмбездерге, тұрқы шаңырақ тәрізді иықтар мен жаппаларға
негіз болып тұр. Бұл жаппаларда көтеруші аркалардың өзара қиылысу элементтері
Орталық Азия архитектурасында сол кезге дейін кездеспеген елеулі жаңалық болып
табылады. Негізгі бөлмелер — қазандықта, көрхана мен мешітте қос қабатты арқалар
жоқ, олардың әрқайсысының қабырғаларынан төрт- төрттен ойықшалар жасалған.
Күмбездердің ішкі беті алуан тұрпаттағы сталакиттермен көмкерілген. Бұлар арша
ағашынан жасалған білезіктермен бекітілген. Кесененің сырт қабырғаларының
көмкерілуі үш бөлікке жіктеледі.

Оның орта бөлігіне үлкен көлемдегі өрнектелген жазулар түсірілген, жоғары жағына
— эпиграфтық фриз, төменгі жағына (ірге бөлігіне) биіктігі — 1,85 м тас кенере
жүргізілген. Ӏрге бөлігі қашалған тас тақталармен дәнекерленген. Кесененің үш
қабырғасының үстіңгі жағымен өтетін эпиграфтық фризде Құраннан алынған сөздер
жазылған. Эпиграфтық фриздің жазулары терракоталық фонда құйма кірпіштермен
өрнектелген. Фриздің биіктігі — 2,37 м. Жазулар көгілдір қышпен өрнектеліп, қара
көк түсті кірпіш¬термен көлеңке түсірілген. Ғимараттың солтүстік бетіндегі екі
бұрыштың екеуінде циллиндр түріндегі діңгектер бар. Бұл діңгектерге де куфа
қарпымен жазылған жазулар мен ою- өрнектер түсірілген. Жазулардың арасынан
"Алла", "Мұхаммед", "О, жарылқаушы", "Билік Аллада", "Алла менің әміршім" деген
секілді, т.б. сөздерді оқуға болады. Кесененің солтүстік-шығыс бетінде Ӏлияс хан
ойығының үстіндегі фриз соңында "Шираздық Қожа Хасан" деген сөз және "һиджраның
800 жылы" деп жазылған. Көрхананың қатпарлы күмбезінің жоғары жақтауы мен алты
бұрышты тақтайшада куфалық стильмен шираздық мозаикашы Шемс Әбд әл-Уақабтың
есімі жазылған. Ол күмбездің қатпарлы қабырғаларына өрнектер жасаған шебер еді.
Бас порталдың екі жағы биік мұнарамен жиектелген зәулім аркасы бар. Оның ені —
50 метрге, ішінің ұзындығы — 18,2 метрге, биіктігі — 37,5 метрге тең. Порталдың
салынып бітпей қалған қос қанаты үстінен арка үш бұрыш тәрізденіп көрінеді. Әмір
Темірдің кезінде бас порталдың тек нұсқасы ғана бар-ды, оның құрылысын 1583—98
ж. Бұхарды билеген Абдолла хан аяқтады. Абдолла хан заманындағы жөндеу
жұмыстарына арналған ағаш діңгектер бүгінге дейін сақталған. XIX ғасырда Қоқан
билігі тұсында мұнаралар мен порталға қарабайыр корғану орындары салынып, қам
кесекпен қоршалып, кесене қамалға айналдырылған.

Орталық зал — қазандық төбесі жалаң қабат күмбезбен көмкерілген төртбұрышты
бөлме. Қазандық күмбезі сегіз қырлы, діңгек үстіндегі желкенге табан тірейді.
Қазандық күмбезінің ішкі жағы — 18,2 метрге , сырты — 20,5 метрге тең. Қазандық
көрхана және мешіт кабырғаларының теменгі жағы алты бұрышты көгілдір
тақтайлардан тұратын биіктігі — 1,5 метрлік майолика тыстамамен қапталып,
мозаикалық өрнектермен әшекейленген. Әрі мозаикалық бедермен көлеңкелендірілген.
Ал еденге жанасар тұста бетіне өсімдік өрнегі салынып, тастан қашалған
белдеушелер жүргізілген. Қоладан соғылып, алтын, күміс жалатылған есік тұтқалары
мен алты шырағдан да халық өнерінің лағыл-маржандарының қатарына жатады. Бұларда
да оны жасаушы исфаһандық шебер Тадж әд-Дин Изеддиннің есімі жазылған. Қола
шырағдандағы жазулар һиджраның 799 жылы 20 рамазанында жасалғандығын көрсетеді.
Бүкіл құрылыстың мағыналық кіндігі — әулиенің көрханасы болып табылады. Бұл —
қабырғаларының ұзындығы — 7,15 метрлік төртбұрышты бөлме. Қабырғаларында
сталактиттермен әшекейленген тайыздау ойықтары бар. Көрхананың төбесі қос
қабатты күмбезбен көмкерілген. Ішкі күмбезі — құрылыстық, сыртқы күмбезі —
көркемдік міндет атқарады. Көрхана күмбезі бұрыш-бұрыштағы төрт білікке тіреліп,
биік мойындықпен көтерілген. Сыртқы күмбезі қатпарлы. Бұл қатпарлар өсімдік
өрнекті пішіндес мозаикамен қапталған. Солтүстік портал қабырғаларының
көркемдігі көрген жанды таң қалдырады. Үш ширектік діңгекшелері алты қырлы
тақталармен қапталған, көгілдір түсті бояулармен айшықталған. Көрхананың дәл
ортасында Қожа Ахмет Ясауидің сағана-құлпытасы орнатылған. Ол жасыл түсті
яшмадан жасалған, ернеуіне нәзік өрнектер салынған. Қазандық пен көрханадағы
Сафар шебер өрнектеп жасалған ағаш есіктер көркемдігімен көз жауын алады.
Көрхана есігінің ою-өрнектері сүйекпен ерекше нақышталған. Есік жұқа темірмен
қақталып, оған алтынмен жазулар түсірілген. Есіктің үстіндегі тас тақтайға
көрхана Әмір Темірдің бұйрығымен тұрғызылғандығы жайында жазылған. Кесененің
мешіті де аса бір тамаша архитектуралық құрылыс.

Ол мойындығында 16 терезесі бар, шағындау қос қабат күмбезді сопақшалау келген
зал. Оған қазандық бөлмесінен Жолбарыс хан дәлізі арқылы өтуге болады. Мешіттің
батыс жақ кабырғасына Меккедегі Қағба сияқтандырып 3,5x2,5 метрлік мозаикалық
михраб орнатылған. Михраб мешітке ерекше көрік беріп тұр. Оның беті мозаикамен
және өсімдік суретімен әшекейленген. Михраб — жебе ұшты арқасы бар ойық. Бұл
ойық көгілдір түсті мозаикамен көркемделген, тік бұрышты сәндік белдеумен
қоршалған, оған ақ әріптермен Құран сөздері жазылған. Әр жерден әсемдік үшін
жалатылған алтынның сілемі көзге шалынады. Кесененің оңтүстік-батыс жағында
діншілдердің ораза ұстауына және Құдайға құлшылық етуіне арналған жер асты
мінажатханалары Қожа Ахмет Ясауидің көзі тірі кезінде жасалып, қайта
жаңғыртылған. XVI ғасырда мешітке іргелес қосалқы бөлмелер тұрғызылған. Бұлар:
батыс беткейдегі дәрет алатын тахаратхана мен Үлкен Ақсарайдың солтүстік-
шығысындағы "балхи" тәсіліндегі иықпен көмкерілген жер асты зираты. XVI ғасырдан
кесененің жекелеген бөлмелеріне әйгілі адамдардың сүйектері қойыла бастады. Қожа
Ахмет Ясауи кесенесінде және оның төңірегінде Жолбарыс хан, Есім хан, Абылай
хан, Әмір Темірдің шөбересі Бабыр хан, Қаз дауысты Қазыбек би, Жәнібек батыр,
т.б. белгілі адамдар жерленген.

1864 ж. Черняев бастаған Ресей әскерлері Түркістан қаласын алған кезде полковник
Веревкин қала қорғаушылары бас сауғалаған Қожа Ахмет Ясауи кесенесін зеңбірекпен
атқылады. Оның снарядтары кесенені 11 жерден опырып кетті. 1871—72 жылдары А.
Кун 7 дана фотосуретті "Түркістан" альбомын құрастырды. Бұл әлем жұртшылығының
пікірін Қожа Ахмет Ясауи кесенесіне бұруға белгілі дәрежеде әсер етті. Соның
нәтижесінде Ресей өкімет орындары Қожа Ахмет Ясауи кесенесіне көңіл бөле
бастады. 1884 ж. патша үкіметі кесенені жөндеуге 15 мың сом қаржы бөлді. XIX
ғасырдың соңына қарай ғалымдар Қожа Ахмет Ясауи кесенесі— эпиграфикасын
зерттеуге ден қоя бастады.

1907 ж. Қожа Ахмет Ясауи кесенесін жөндеуге мұсылман бұқарасынан ерікті түрде
жәрдем жинауға әрекет жасалды. 1910 ж. Түркістанда жергілікті орыс әкімшілігінің
бақылауымен кесенені жөндеуге қаражат жинайтын арнайы комитет құрылып,
мұсылмандар жинаған 13 мың сомға ғимараттың төбесі мен қабырғаларының бір
бөлігіне азды-көпті жөндеу жүргізілді. Қожа Ахмет Ясауи кесенесін исламның
Қазақстандағы басты орталығы ретіндегі діни қызметіне тосқауыл қоюға ұмтылған
кеңестік тоталитаризмнің әрекеттері діттеген жеріне жете алмады. 1978 ж.
қыркүйекте Қожа Ахмет Ясауи республикалық мұражайы, 1989 ж. 28 тамызда Қазақстан
Үкіметінің шешімімен "Әзірет Сұлтан қорық-мұражайы "ашылды. Қожа Ахмет Ясауи
кесенесі ЮНЕСКО-ның 27-сессиясында кесене дүние жүзіндегі "Мәдени мұра" тізіміне
енді (Париж, 23 маусым, 2003).



https://kk.wikipedia.org/wiki/%D2%9A%D0%B0%D0%B7%D0%B0%D2%9B%D1%81%D1%82%D0%B0%D0%BD%D0%BD%D1%8B%D2%A3_%D1%81%D1%8B%D1%80%D1%82%D2%9B%D1%8B_%D1%81%D0%B0%D1%8F%D1%81%D0%B0%D1%82%D1%8B

Қазақстан Республикасының сыртқы саясаты белсенділігімен, тепе-теңдік сақтауға
ұмтылысымен, прагматизмдігімен, сындарлы сұхбат жүргізуге талпынысымен және
көпжақты ынтымақтастыққа бағытталғандығымен ерекшеленеді. Халықаралық аренада
мемлекетіміз өзінің тарихи, геосаясаттық және экономикалық факторларына
байланысты көп ғасырлар бойы сыртқы саясатын халықаралық ынтымақтастық, көршілес
мемлекеттермен татуластық және олардың аймақтық біртұтастығын құрметтеу
принципіне негіздеп жүргізіп келеді. Қазақстанның өзге мемлекеттермен тең құқылы
және екі жаққа да тиімді қарым-қатынас құруға дайындығы оның бүгінгі күні
дипломатиялық байланыс орнатқан шет мемлекеттердің санының көптігімен дәлелденіп
отыр. 1991 жылы тәуелсіздік алған сәттен бастап, біздің республика әлемнің 130
мемлекетімен дипломатиялық қарым-қатынас орнатты. Көптеген себептерге байланысты
Орталық Азия мен Қазақстан аймағы әлем саясатында қазіргі кезде ерекше назарға
ие. Қазақстан екпінді даму қарқынының арқасында ipi трансұлттық
корпорациялардың, өзге мемлекеттердің үлкен қызығушылығына ие. Бұл түсінікті де,
Қазақстан Орталық Азиядағы географиялық сипаты бойынша ең ipi мемлекет болып
табылады, оған қоса экономикалық даму қарқыны бойынша біздің мемлекет аймақтағы
көшбасшы. Осы ретте еліміздің болашақта даму мүмкіндіктерінің мол екендігін
ескере кету керек. Бүгінгі күні қазақстандық сыртқы саясат басымдылығы ең
алдымен Ресей, Қытай, АҚШ, ЕО, Орталық Азия аймағындағы көршілес мемлекеттермен,
ислам әлемімен тең құқылы қарым-қатынас құруга бағытталып отыр. Бұл тұрғыда 2006
— 2007 жылдары аталмыш мемлекеттермен және аймақтармен екі жақты байланыс едәуір
алға басты. Ел мүддeciнe қатысты бірталай маңызды құжатқа қол қойылған мемлекет
басшылығының Вашингтон, Мәскеу, Брюссель, Лондон, Бейжің, Каир, Тегеран,
Ташкент, Бішкек және тағы да басқа мемлекеттердің астаналарына ресми
сапарларының қорытындылары да осыны айғақтай түсуде. Осылайша мeмлeкeтiмiздiң
әлемнің жетекшi державалары мен көршілес ТМД мемлекеттepi арасындағы
стратегиялық серіктестігі жаңа деңгейге көтерілді деуге болады.

Қазіргі кезде Қазақстанның көп ғасырлар бойы туысқандық, мәдени, саяси және
экономикалық, қарым-қатынаста болып келген көршілес Орталық Азия мемлекеттерімен
ынтымақтастығы ерекше cepпін алып отыр. Аймақтың ең ipi мемлекеті ретінде ғана
емес, экономикасы едәуір алға басқан Қазақстан аймақ бойынша көршілес елдермен
тығыз қарым-қатынас орнатуға қызығушылық білдіруде. Біздің мемлекетіміздің
ендігі жердегі қарқынды дамуы аталмыш республикалармен қалыптасатын
қарым-қатынаспен де тығыз байланысты. Сол себепті Қазақстан Орта Азиялық Одақ
құру идеясын алға тартып отыр. Бұл бірлестікке Қазақстаннан басқа аймақтың
Өзбекстан, Қырғызстан, Тәжікстан және Түрікменстан сияқты мемлекеттері де кipyi
мүмкін. 2006 - 2007 жылдар аралығында Орталық Азия мемлекеттері президенттерінің
Астанаға іс-сапарлары барысында және Қазақстан басшылығының аталмыш аймақ
мемлекеттеріне ресми сапарлары барысында мемлекетаралық, саяси-экономикалық және
әлеуметтік-мәдени қарым-қатынастардың дамуына негіз болатын маңызды екі жақты
келісімдер қабылданды. Бұл құжаттар Қазақстанның көршілес мемлекеттерімен
байланысын нығайта түсіп, Орта Азиялық Одақ идеясын жүзеге асыру үшін
айтарлықтай серпін беріп отыр.

Қазақстанның сыртқы саясатының басты бағыттарының бipi Ресеймен қарым-қатынас
болып табылады. Бұл мемлекетпен біздің ел көп жылдар бойы тығыз қарым-қатынаста
болып келеді. Өзара бөлісіп жатқан мемлекеттік шекараның ұзындығының өзі 7591
шақырымға созылып жатыр. Мемлекетаралық достастық екі бipдeй президенттің және
екі ел халқының өзара тығыз байланысы арқасында дамып отыр. Қазақстан мен Ресей
арасында отын-энергетикалық кешен, көлік және коммуникация, әскери-техникалық
және қорғаныс өнеркәсібі caлалары бойынша байланыс орныққан. Қазақстан-Ресей
қарым-қатынасының біртұтас спектрі көптеген екі жақты құжаттар және
келісімдермен реттелуде. Екі жақты қарым-қатынаспен қоса екі бipдeй мемлекет
аймақтағы әскери-саяси және экономикалық сипаттағы көптеген аймақтық ұйымдар
шеңберінде өзара белсенді әрекеттесуде. Сөз тиегі болып отырған Тәуелсіз
Мемлекеттер Достастығы, Еуразиялық Экономикалық Қауымдастығы, Шанхай
Ынтымақтастық Ұйымы және Ұжымдық қауіпсіздік туралы келісім Ұйымдары. 2012 жылы
Қазақстан мен Ресей өзара дипломатиялық қарым-қатынас құрғанының 20 жылдығын
атап өтеді.

Оған қоса Қазақстанның Америка Құрама Штаттарымен байланысы жылдан жылға нығая
түсуде. Қазақстан Республикасының Президенті Н.Назарбаевтың 2006 жылы АҚШ-қа
ресми сапары қазақстандық-американдық ара-қатынастың дамуына және нығая түсуіне
септік еткен маңызды шара болды. Сапар барысында екі ел арасында болған сындарлы
сұхбаттар кезінде қауіпсіздік, терроризммен күрес, энергетикалық саладағы
байланыстың дамуы және Қазақстан Республикасындағы жоғарғы технологиялық,
инновациялық өндірістерді дамыту процесіне американдық компаниялардың ат салысуы
талқыланды.

Қазақстанның ислам әлемімен қарым-қатынасының тереңдей түcyi турасында 2006-2007
жылдар аралығында бұл байланыстың қарқындылығы байқалғанын атап өтуге болады.
2007 жылы ҚР Президенті Н.Назарбаев Мысыр, Иордан, Катар, Сирия, Біріккен Араб
Әмірліктерінде ресми сапармен болып қайты. Ал Қазақстанға Мысыр Президенті
X.Мубарак және Иордания королі Абдалла II келді. Бұның бәрі біздің еліміздің
және ислам мен араб әлемі арасындағы қарым-қатынасының жаңа деңгейге
көтерілгендігінің бірден-бір белгісі болып табылады. Мысалға 2007 жылдың қараша
айында Елбасының Сирия Араб Республикасына ресми сапары елеулі оқиға болды. Бұл
біздің ел Президентінің араб және мұсылман әлемінде ықпалы зор Сирия мемлекетіне
деген алғашқы сапары болды. Бұл мемлекет территориясында Қазақстанның тарихына
тікелей байланысы бар ұлы ғұламалар жерленген. Олар қазақ даласынан шыққан
бүгінде Дамаскіде жерленген ұлы ғалым, ағартушы Әбу Насыр Әл-Фараби мен аты
аңызға айналған қолбасшы, әмірші Сұлтан Бейбарыс. Осы ретте тарихи және мәдени
мұраларды әрдайым сақтап, дәріптеген Қазақстанның Дамаскідегі Әл-Фараби
кесенесін салуға және Сұлтан Бейбарыстың кесенесінде жөндеу жұмыстарын жүргізуге
қаржы бөліп отырғандығы да кездейсоқтық емес. Бүгінгі күні республикамыз әлем
ауқымындағы өзекті Батыстың жетекші мемлекеттері мен ислам әлемі арасындағы
«Батыс — мұсылман әлемі» диалогын дамыту идеясын алға тартып отыр, әзірше бұл
сыртқы істер министрлері деңгейінде жүзеге асуда. Қазақстан аталмыш идеяны әлем
діндерін біріктірген және дінаралық сұхбат құруға мүмкіндік берген өзінің
халықаралық тәжірибесіне сүйене ортаға салуда. Бұған мысал мемлекетімізде 2003,
2006 және 2009 жылдарда үш рет өткен және халықаралық деңгейде жоғары бағаға ие
болған Әлем және дәстүрлі діндер басшыларының съезі. БҰҰ Бас Ассамблеясының 62-i
сессиясында сөйлеген сезінде ҚР Президенті Н.Ә. Назарбаев болашақ съездің БҰҰ
аясында өткізілуі туралы ұсыныс жасады.

Соңғы жылдары Қазақстан Еуропа Одағына мүше елдер арасындағы қарым-қатынас
едәуір алға басты. Бұл ретте мемлекетіміздің ЕО-мен «ЕО үштігі — Орталық Азия
елдері» диалогы шеңберіндегі ара-қатынасын атап өту қажет. «ЕО үштігі — Орталық
Азия елдері» аясындағы соңғы кездесу 2007 жылдың көктемінде Қазақстан
Республикасының Елордасы Астана қаласында өтті, оның барысында ЕО-ның Орталық
Азиядағы 2007-2013 жылдарға арналған стратегаясы талқыланды. Сол жылдың 30
маусымында Берлин қаласында Еуроодақтың Орталық Азияға қатысты Стратегиясының
тұсаукесер рәсімі өтті. Демократиялық реформалар нәтижесінде қол жеткізілген
Қазақстанның саяси, экономикалық жетістіктерін халықаралық қауымдастықтың
мойындауы және әлемдегі энергетикалық қауіпсіздікті қамтамасыз етудегі біздің
республиканың ықпалының өcyi мемлекет басшысы Н.Ә. Назарбаевтың ТМД Төрағасы
ретінде 2006 жылы Санкт-Петербургте өткен G-8 саммитіне қатысуға мүмкіндік
берді. Саммит аясында Н.Ә. Назарбаев әлемдік және аймақтық державалардың
басшыларымен кездесіп, олармен болған сұхбат барысында екі жақты және көпсалалы
ынтымақтастыққа байланысты көптеген мәселелерді талқылады.

Республиканың сыртқы саясаты стратегиясында бұрынғы кеңес кеңістігінде болып
жатқан интеграциялық процестер ерекше орынға ие. Біздің мемлекет бұрынғы КСРО
республикаларының басым бөлігін бірлестірген Тәуелсіз Мемлекеттер Достастығын
сақтап, оны дамыту турасында біршама ic атқаруда. 2006 жылдың мамыр айынан
бастап 2007 жылдың қазан айына дейін Қазақстан ТМД-да төрағалық етіп
Достастықтағы интеграциялық процесстердің дамуына жаңа серпініс берді. Төраға
ретінде Қазақстан ТМД ұйымының жалпы тиімділігін арттыру мақсатында Достастықты
реформалау бойынша Концепцияны жасап, ТМД мүше басқа елдердің талқылауына салды.
2007 жылдың қазан айында Душанбеде өткен ТМД саммиті барысында аталмыш Концепция
қабылданды. 2007 жылдың маусым айында Санкт-Петербургте өткен Достастыққа мүше
мемлекеттер басшыларының ресми емес саммитінде Қазақстан Президентінің ұсынысы
республикамыздың ТМД ұйымының қажеттілік деңгейін арттырудағы тағы да бір
айтарлық қадамы болды. Қазақстан басшысы ендігі жерде Достастық көшбасшылары
жылына бip көкейкесті мәселені қарастыруды ұсынды. Бірінші болып ТМД
мемлекеттерінің бәріне ортақ өзекті мәселе көші-қон тақырыбы қарастырылды. Ал
2008 жылы ТМД Төрағасы ретінде Қазақстан көлік және коммуникация мәселесін
талқылауды ұсынды. Бұрынғы кеңес кеңістігінде экономикалық беделі жоғары
Қазақстан мемлекеті Еуразиялық Экономикалық Қауымдастыққа мүше жетекші мемлекет
болып табылады. Аталмыш Ұйымға Қазақстаннан басқа ТМД-ның бес мемлекеті мүше.
Олар Ресей, Өзбекстан, Қырғызстан, Беларусь және Тәжікстан. Біздің
республикамыздың экономикалық мүмкіндіктері мен белсенділігі бұл ұйымның даму
қарқынына айтарлықтай септік етуде.

Халықаралық коғамдастықтағы еліміздің позитивті образының қалыптасуы және оның
халықаралық мәртебеге ие болуы сыртқы саясатты жүргізудегі республика
басшылығының көрегендік шешімдерімен мүмкін болды. Бұл тұрғыда ядролық қаруды
таратпау, діни экстремизмге қарсы тұру, әлем діндері арасында толерантты
қарым-қатынас құру мәселелерін атап өтуге болады. Осының негізінде еліміз
аймақтық, және ғаламдық қауіпсіздік мүддесі турасында халықаралық аренаға өз
бастамаларымен шығуға мүмкіндік алды. Мысал ретінде Қазақстанның Еуропадағы
Қауіпсіздік және Ынтымақтастық Ұйымына (ЕҚЫҰ) бұрынғы кеңес кеңістігіндегі
елдердің көшбасшысы ретінде төрағалық етуге 2003 жылы өз кандидатурасын ұсынуын
атап өтуге болады. Соңғы жылдары Қазақстан осы мақсатқа қол жеткізуде
тиянақтылық пен қажырлық танытты. Төрағалыққа ұсынылған біздің мемлекетіміздің
кандидатурасын Қазақстанның халықаралық қауіпсіздік турасында сіңірген еңбегін
бағалаған көптеген мемлекеттер қолдады. Қазақстанның ЕҚЫҰ-да төрағалық етуге өз
кандидатурасын ұсынуының бір ceбeбі біздің мемлекетіміздің аталмыш ұйымды
қазіргі таңда оның кеңестігінде пайда болған әpi көбейіп келе жатқан түрлі
қауіпке төтеп бере алатын күшті, әpi тиімді ұйым ету болып табылады.
Қазақстанның ЕҚЫҰ төрағалық етуге ұмтылысының қортындысы 2007 жылдың қараша
айында Мадрид қаласында өткен ЕҚЫҰ-на мүше мемлекеттердің Сыртқы icтep
министрлері Кеңесінің қабылдаған шешімі болды. Бұл шешімнің нәтижесінде
Қазақстан 2010 жылы ЕҚЫҰ төраға болуда. Мадрид құрылтайының шешімі халықаралық
қоғамдастықтың Қазақстанның тәуелсіз мемлекет ретінде соңғы 18 жылда қол
жеткізген жетістіктерінің маңыздылығын мойындағанының бірден бір дәлелі болып
табылады. Бұл ретте Қазақстанның аталмыш халықаралық ұйымның төрағасы ретінде
халықаралық қауіпсіздікті қамтамасыз етуге бағытталған өзекті мәселелерді шешу
турасында бірталай ұсыныс жасай алатындығын айтып кету керек. Қауіпсіздікті
қамтамасыз етудегі Қазақстанның салмақты тәжірибесі халықаралық деңгейде үлкен
қызығушылыққа ие болып келеді және де ЕҚЫҰ дамуына жағымды серпіліс беретіндігі
анық. Өйткені ЕҚЫҰ-на төрағалық ету - бұл Қазақстанның Еуропа қауіпсіздігі
аймақтық жүйесіне интеграциялануының, ұйымның бас мүшелерімен жалпы еуропалық
өзекті мәселелерді шешу турасындағы тең құқықты сұхбатты жалғастыру мүмкіндігі
болып табылады. Қазақстан дипломатиясының ipi жетістіктерінің бipi Қазақстан
Республикасының Президенті Н.Ә. Назарбаевтың Азиядағы Өзара Ықпалдастық және
Сенім Шаралары жөніндегі Кеңесті (АӨСШК) жию идеясының жүзеге асқаны болып
табылады. Аталмыш идеяның Қазақстан басшысы 1992 жылдың қазанында айтқан
болатын. Бұл кезден бepi Қазақстан АӨСШК мүше мемлекеттер басшыларының саммитін
2002 және 2006 жылдары екі мәрте өткізіп үлгерді. Бұл басқосулар халықаралық
деңгейде үлкен бағаға ие болды. 2006 жылдың 17 маусымында Алматы қаласында өткен
АӨСШК II саммитінде Азиядағы ынтымақтастық пен қауіпсіздік негізгі мәселелерін
форум қатысушылары біріге шешетіндігі сипатталған декларация және де аталмыш
ұйымның хатшылығы жайлы келісімге қол қойылды. Қазіргі кезде АӨСШК-не азиялық 20
мемлекет мүше, 7 мемлекет және 3 халықаралық ұйым бақылаушы дәрежесіне ие.
Аталмыш форумның жұмысы Азиядағы тұрақтылық пен қауіпсіздікті нығайтуға
бағытталған, бұл ұйым бейбіт сұхбат және Азия құрлығындағы күрделі геосаясаттық
мәселелерді шешу алаңына айналды. ЭСКАТО-ға мүше 62 мемлекеттен 400-ден астам
делегат қатысқан Алматы қаласында өткен Азия мен Тынық мұхиты мемлекеттерінің
Экономикалық және әлеуметтік комиссиясының (БҰҰ ЭСКАТО) 63-i сессиясы Қазақстан
мен бүкіл Орталық Азия үшін маңызды шараға айналды. Бұндай дәрежедегі шара
Орталық Азияда тұңғыш рет өткенін атап өту қажет. Қалыптасып келе жатқан
халықаралық жағдайда халықаралық және аймақтық ұйымдармен қарым-қатынасты орнату
ерекше маңызға ие болып келеді. Олардың басты қызметі қауіпсіздік саласымен
байланысты. Осындай ұйымдардың бipi Шанхай Ынтымақтастық Ұйымы болып табылады
(ШЫҰ). 2001 жылдан бастап Қазақстан Республикасы Шанхай Ынтымақтастық Ұйымын
(ШЫҰ) құру бастамасына ат салысты және де дәл осы ұйым аясындағы қызметі сыртқы
саясаттағы негізгі бағыттардың біріне айналды. Қазіргі кезде ШЫҰ Қазақстан,
Қырғызстан, ҚХР, Ресей, Тәжікстан және Өзбекстанның басын қосып отыр, ал бұл
ұйымдағы бақылаушы мемлекеттерге Моңғолия, Иран, Үндістан және Пәкістан кіреді.
ШЫҰ шеңберіндегі диалог арқасында Қазақстан саяси, сауда-экономикалық және
гуманитарлық салалар бойынша көптеген мәселелерді шешуге бағытталған сындарлы
сұхбат жүргізу мүмкіндігіне ие және де бұл ұйым аясында терроризм, экстремизм
және сепаратизммен күресуде күш жұмылдыру мәселелері талқыланады. ШЫҰ саяси
тұрақтылық және қауіпсіздік қамтамасыз етудегі маңызды рөлі оны халыкаралық
деңгейдегі беделді ұйымға айналуына септік етті.



https://kk.wikipedia.org/wiki/%D0%A7%D0%B5%D1%80%D0%BD%D0%BE%D0%B3%D0%BE%D1%80%D0%B8%D1%8F

Координаттар: 42°50′00″ с. е. 19°10′00″ ш. б.﻿ / ﻿42.83333° с. е.
19.16667° ш. б.﻿ / 42.83333; 19.16667 (G) (O) (Я)

Черногория (черногорша Црна Гора)— Оңтүстік-Шығыс Еуропадағы, Балкан түбегінің
Адрия теңізі жағалауындағы мемлекет. Оңт.-батысында Хорватиямен, солт.-батысында
Босния және Герцоговинамен, шығысында Сербиямен, оңт.-шығысында Албаниямен
шектеседі. Аум. 13,8 мың км². Астанасы — Подгорица қ. Халқы 620 мыңдай адам
(2003), оның 43,1%-ын — черногорлықтар, 32%-ын — сербтер, 7,8%-ын —
босниялықтар, 5%-ын — албандар, хорваттар, цыгандар, т.б. құ-рады. Дінге
сенушілердің 74,2%-ы православиелік христиандар, 17,7%-ы — мұсылмандар, 3,6%-ы —
католиктер. Ресми тілі — серб, черногорлықтардың тілі де қолданылады.
Конституциясы бойынша мемлекет басшысы — президент. Жоғ. заң шығарушы органы —
парламент (скупщина). БҰҰ-ның (2006 ж. 28 маусымнан), Еуропа қауіпсіздігі мен
ынтымақтастығы ұйымының (2006 ж. 21 маусымнан) мүшесі. Ақша бірлігі — еуро.
Ұлттық мейрамы — 13 шілде, Тәуелсіздік күні. Ч-ның көпшілік бөлігі Динар
қыратында (ең биік жері — Дурмитор тауы — 2522 м) орналасқан. Оңт.-батысында —
Қаратау карсты үстірті жатыр. Адриат теңізі. жағалауларындағы шеткі қыраттар тік
жарлы болып келеді. Скадар көлінің солт. жағалауын бойлай жазық дала. Климаты
қоңыржай континенттік, Адрия т. жағалауларында — жерортатеңіздік. Жылдық
жауын-шашын мөлш. 1600 — 1800 мм-ге, жағалауға жақын жерде 3000 мм-ге дейін
жетеді. Тау беткейлерінде қылқан жапырақты және аралас ормандар, Адрия т.
жағалауында жерортатеңіздік бұталы өсімдіктер өседі. Ч-ның ең ежелгі тұрғындары
— иллириялықтар болды, кейінірек гректер теңіз жағалауларында қалалар сала
бастады. Бұл аумақтар біртіндеп Рим империясының (кейіннен Византияның) құрамына
енгізілді. Славян тайпалары Балкан түбегін шамамен 6 ғ-дан бастап мекендей
бастады. 7 ғ-дың бас кезінде бұрынғы Рим провинциясы Превалистің аумағында
славяндардың Дукля мемлекетінің негізі қаланды. Оның орт. римдік Доклеа қ-на
орналасты. Дукля бастапқыда Византия империясының құрамында болды. 1042 ж. Бар
қ-ның түбінде князь Воислав бастаған Дукля әскері византиялықтарды жеңіліске
ұшыратып, толық тәуелсіздік алды. 11 ғ-дан Дукля Зета деп атала бастады (ескі
славян тілінде “егін орушы” деген мағынаны білдіреді). Ч. аумағында 9 ғ-дан
христиан діні тарала бастады. Зета 14 ғ-ға дейін сербтер мемлекетінің құрамында
болды. 1439 ж. Венецияның протекторатына айналып, қазіргі атауына ие болды (Црна
Гора немесе итальян тілінің венециялық диалектісінде Монтенегро — Қара Тау).
Король Иван Црноевич астананы Цетине қ-на көшірді. 1499 жылдан Осман
империясының құрамына енді. 1697 жылдан бастап Ч-ны Негоштар әулеті басқарып,
1796 ж. өзін-өзі басқаруға қол жеткізді. 1877 — 78 ж. болған орыс-түрік
соғысының нәтижесінде Ч-ның толық тәуелсіздігі танылды. 1918 ж. сербтер,
хорваттар мен словендер корольдігінің құрамына кірді. (1929 жылдан Югославия).
1941 — 44 ж. елді Италия басып алып, жеке “губернияға” айналдырды. 1945 — 91 ж.
Ч. Югославия Социалистік Федеративтік Республикасының, ал 1992 — 2006 ж. Кіші
Югославия деп аталған Сербия мен Қаратауның Мемл. Одағының құрамында болды. 2006
ж. 3 маусым күні Ч. парламенті 21 мамырда өткізілген референдумның нәтижелері
негізінде елдің тәуелсіздігін жариялады. Ч. — аграрлы-индустриялы ел. ґнеркәсібі
минералдық шикізаттарды өндіру және өңдеумен, а. ш. өнімдерін қайта өңдеумен
байланысты. Боксит, қорғасын-мырыш кентастары (Плевли мен Иванград аудандары),
қоңыр көмір, тұз (жағалауларда) өндіріледі. А. ш-ның негізгі саласы — таулы
жерлердегі мал ш., қой өсіру. Тау жайылымдары мен шалғындар Ч. аум-ның 40%-ын
құрайды. Бүкіл аум-ның тек 6%-ы ғана егіншілік үшін пайдаланылады. Скодар к.
қазаншұңқырында, өзен аңғарларында, таулардың арасындағы қазаншұңқырларға
жүгері, бидай, қара бидай, картоп, жүзім, зәйтүн, цитрустық жемістер өсіріледі.
Ел экономикасында туризм елеулі рөл атқарады. Херцег-Нови, Будва, Бечичи,
Петровац қалаларындағы курорттардың халықар. маңызы бар. Тара өз. бойында
Еуропадағы ең терең каньон (тереңд. 1300 м) орналасқан. Дурмиторда ұлттық саяжай
ұйымдастырылған. Негізгі сауда серіктестері Еуро Одақ елдері.



https://kk.wikipedia.org/wiki/%D0%A2%D0%BE%D0%BA%D0%B8%D0%BE

Токио (東京, Tōkyō?) — Жапонияның астанасы, әкімшілік, қаржылық, мәдени және
өндірістік орталығы. Хонсю аралының оңтүстік-шығыс бөлігінде, Канто жазығында,
Тынық мұжитындағы Токио шығанағының мүйісінде орналасқан. халық саны 12,544 млн
адам, ауданы — 2 187 км², халық тығыздығы Жапония префектуралары ішіндегі ең
жоғарысы — 5 740 адам/ км².

Токио дүние жүзі елордалар арасындағы ең жоғарғы Жалпы ішкі өнім, ЖІӨ шығаратын
қала.

Токио — Нью-Йорк және Лондонмен қатар әлемнің қаржылық орталықтарының бірі.
Сонымен бірге, Токио — әлемдегі ең экономикалық дамыған агломерация.
PricewaterhouseCoopers компаниясының зерттеуіне сәйкес токиялық қала аймағы
(Токио, Канагава және Тиба префектураларымен бірге, 35,2 млн адам) 2005 жылға
сәйкес жалпы $ 1,191 трлн ЖІӨ (сатып алу қабілеті паритеті бойынша) өндіріп
әлемдегі ірі агломерациялардың ішінде ЖІӨ бойынша алғашқы орында. 2008 жылы ЖІӨ
(САҚП бойынша) Токио $ 1,497 трлн жетті. 2009 жылы Fortune Global 500
тізіміндегі 51 компания осы Токиода орналасты.

Токио ірі халықаралық қаржы орталығы бола отырып әлемдік ірі инвестициялық
банктер мен сақтандыру компанияларының бас-пәтері болып табылады, сонымен қатар
Жапониядағы көліктік, баспа және эфирге тарату концентраторы функцияларын
атқарады. Екінші дүниежүзілік соғыстан кейінгі орталықтандырылған экономикалық
өсу кезінде көптеген ірі компаниялар өз пәтерлерін Осака (тарихи қаржы орталығы)
сияқты қалалардан Токиоға билікке кең қолжетімді пайдалану мақсатында көшірген.
Соңғы кездері бұл тенденция Токиода халық саны өсуі мен ондағы өмірдің
қымбатшылығына байланысты тоқтады.

Токио «Экономист» журналы бойынша 14 жыл қатарынан 2006 жылға дейін әлемдегі ең
қымбат (өмір сүру қымбатшылығы бойынша) қала деп болған.

Жапонияның Токия қор биржасы — ең ірі биржа, нарықтық капитализациясы бойынша
әлемдегі екіншісі және айналымдағы үлесі бойынша төртінші.

Бастапқыда Эдо, саға дегенді білдірген, есімімен белгілі болған қала Токио деген
есімін (Tōkyō: tō (шығыс) + kyō (астана) іс жүзінде империялық астанаға айналған
1868 жылы алды. Ертедегі Мейжи кезінде де қала «Tōkei» (Төкей) деп аталған,
немесе дәл солайша қытау әріптерімен «Токио» деп көрсетілген. Кейде әлі де
құжаттарда «Төкей» деп кездескенімен бұл аты ескірген. This pronunciation is now
obsolete.



https://kk.wikipedia.org/wiki/%D0%A2%D0%B5%D1%80%D1%80%D0%BE%D1%80%D0%B8%D0%B7%D0%BC

Терроризм - [ лат. terror - қорқыныш, үрей] - саяси мақсатты сылтауратып күш
қолдану; ұғым XVIII соңында ұлы француз төңкерісі кезінде якобиндықтар жүргізген
репрессиялық саясатты атауда қолданылды. "Террор" ұғымы қазіргі әдебиеттерде
диктаторлық немесе тоталитарлық жүйелердің өз азаматтарына қатысты күш қолдану
және үрей туғызу саясатын сипаттауда қолданылады. Терроризм ретінде "әлсіздің"
тарапынан болатын (радикалды саяси оппозиция, экстремистік пиғылдағы ұлттық
немесе діни азшылық, діни фанатиктер және т.б.) әрекет түсініледі. Терроризм -
ұйымдасқан топ діттеген мақсатына жету үшін дүрсін-дүрсін күш қолдану арқылы
көрініс табатын әдіс. Қазіргі жағдайларда террористер аманат алуды, қоғамдық
мәндегі ғимараттарды басып алу, жарып жіберу, ұшақтарды алып қашу және өзге де
әрекеттерге барады. Террористік әрекеттер қашан да жариялы түрде жүреді және
қоғамға, билікке әсер етуге бағытталады. 1977 жылы Еуропалық Кеңеске
мүше-мемлекеттер терроризммен күрес жөнінде Еуропалық конвенция қабылдады.
Терроризм (ең алдымен, көрнекті саяси және қоғам қайраткерлерін өлтіру) тарих
ағынына елеулі ықпал етеді, бірақ саяси қайраткерлерге қарсы терактілер
өздігінен жалпы адамзатқа аса қауіп төндіре қоймайды. XX ғ. екінші жартысында
жағдай түбегейлі өзгерді, терроризмнің әртүрлі түрлерінің күрт жіктелуі орын
алды. Ол өмір сүріп отырған бүкіл саясат тәртіптеріне, институттарға, заңды
билік құрылымдарына қарсы жаппай соғысқа айналды. Терроризмнің иррационалдық
қыры саясатқа еш қатысы жоқ қарапайым халықты жаппай қырудан көрініс тапты.
Нәтижесінде зорлық-зомбылық апаты және вакханалия жер шарының әрбір адамын
терактіні ұйымдастырушылардың ақылға қонымсыз идеяларының бұғауында қалдырды. XX
ғ. соңында терроризм қазіргі заманның өткір ғаламдық мәселелеріне айналды.
1960-1970-шы жылдары солшыл экстремистік пиғылдағы Италиядағы "Қызыл бригада"
және Германиядағы Баадер-Майнхоф сияқты топтардың әрекеттерімен байланысты
терроризм толқыны Батыс Еуропаны шарпып өтті. 1990-шы жылдардың басында Ресей
қанды террористік зомбылықтың ортасында қалды. Кейіннен оған ислам экстремизмі,
шешен сепаратизмі қосылды. Антитеррордың әдістері, технологиясы және тиімді
стратегиясы отандық және шетелдік арнайы қызметтер күшіне сүйенеді.Cаяси
мақсаттарын іске асыру үшін өлімді, адамдарды үрлауға, диверсияны және басқа да
басып-жаншу актілерін құрал ретінде көлдану.



https://kk.wikipedia.org/wiki/%D0%9E%D0%BF%D0%B5%D1%80%D0%B0%D1%86%D0%B8%D1%8F%D0%BB%D1%8B%D2%9B_%D0%B6%D2%AF%D0%B9%D0%B5%D0%BB%D0%B5%D1%80

Операциялық жүйе (Операционная система; operating system) — компьютердің барлық
басты әрекеттерін (пернелер тақтасын, экранды, диск- жетектерді пайдалануды),
сондай-ақ қатар операциялық жүйенің басқаруымен іске қосылатын басқа
программалардың жұмысын басқаратын, көбінесе тұрақты сақтауыш құрылғыда тұратын,
машиналық кодта жазылған программа. Алғашқы компьютерлердің операциялық жүйесі
болған жоқ, себебі басқару программалары тек компьютердің нақты бір типіне
арналып жазылды, бірақ шалғайлық жабдықтарға стандарттардың пайда болуымен, сан
алуан компьютерлер үшін осындай жабдықпен әрекеттестіктің бірыңғай
программаларын жазуға мүмкіндік туғызды. Операциялық жүйені жазудың екі жүйесі
бар — тұрақты сақтауыш құрылғыға барлық жүйені жазу және қатқыл дискіден
операциялық жүйенің қалған бөлігінің тек жүктеу программаларын ғана жазу.
Мекемеде пайдаланылатын шағын компьютерлер, әдеттегідей, MS-DOS немесе ең соңғы
OS/2 операциялық жүйесін пайдаланады. Ықшам машиналарда, дискжетектердің
қажеттілігінен аулақ болу үшін, тұрақты сақтауыш құрылғыда жазылған операциялық
жүйені пайдаланады. Миникомпьютерлерде UNIX немесе өте танымал емес жүйелер PICK
немесе BOS (Ұлыбритания) сияқты операциялық жүйе пайдаланылады; сондай-ақ
компьютердің нақты бір типіне арналып әзірленген операциялық жүйелер де
кездеседі.

Осы заманғы жалпы тапсырмаларды атқаруға арналған компьютерлер, соның ішінде
жеке компьютерлерде, бағдарламаларын жегу үшін Операциялық жүйені қажетсінеді.
Жеке компьютерлерге арналған Операциялық жүйе мысалдары ретінде келесілерін
келтіруге болады: Microsoft Windows, Linux, Mac OS (Darwin) және Unix.

ОЖ тарихы жарты ғасырдай уақытты қамтиды. Ол көбінесе есептеуіш аппаратураның
және элементтік базасының дамуымен байланысты анықталады. Бірінші сандық
есептеуіш машиналар 40ж. басында пайда болып, операциялық жүйелерсіз жұмыс
істеді, ұйымдардың есептеу процессіндегі барлық есептері бағдарламалаушымен
басқару пультінен қолмен істелінді. 50ж. ортасынан мониторлық жүйелер пайда
болды, олар тапсырмалар пакетін орындауда операторлар жұмысын автоматтандырды.
1965-1975ж. интегральным микросхемаларға өту компьютерлердің келесі ұрпағына жол
ашты, олардың өкілі IBM/360. Осы кезеңде қазіргі ОЖ – лерге қатысты барлық
коцепциялар: мультипрограммалау, мультипроцесстеу, көптерминалды іс-тәртіп,
виртуальды жад, файлдық жүйелер, қол жетуді шектеу және желілік жұмыстар
жасалды. 60-ж. аяғында ARPANET глобальды желісін жасау жұмыстары басталды, ол
Интернет желісінің аттану нүктесі болды. 70-ж. ортасына қарай мини-компьютерлер
кең тарала басталды. Мини-компьютерлердің архитектурасы мэйнфреймдармен
салыстырғанда қарапайым болды, бұл олардың Операциялық жүйелерінде де
кескінделді. 70-ж. ортасынан бастап UNIX ОЖ-ні қолдану компьютерлердің әртүрлі
типтеріне жеңіл түрде көше бастады. ОЖ Unix алдымен мини-компьютерлерге жасалған
болса да, оның икемділігі, элеганттылығы, қуатты функционалдық мүмкіндіктері
және ашықтығы компьютерлердің барлық класстарында орнықты позицияда болуына
жағдай туғызды. 80ж. басы операциялық жүйе тарихында дербес компьютерлердің
пайда болуымен айрықша мәнді болды. 80 жылдарда коммуникациялық технологияларға
локальдық желілер үшін негізгі стандарттар: 1980 жылы — Ethernet, 1985 — Token
Ring, 80ж. аяғында — FDDI қабылданды. Бұл төменгі деңгейдегі желілік ОЖ
үйлесімділігін, сондай-ақ желілік адаптер драйверлерімен ОЖ интерфейсін
стандарттауды қамтамасыз етті. 90ж. басында барлық ОЖ-лар әртекті клиенттер және
серверлермен жұмысты қолдай алатын қабілеті бар желілік ОЖ айналды. Тек қана
коммуникациялық есептерді (Cisco Systems компаниясының IOS жүйесі) орындауға
арналған мамандандырылған желілік ОЖ-лер пайда болды.. Соңғы онжылдықтар ішінде
корпоративтік желілік ОЖ-лерге ерекше көңіл бөлінді, олар үшін масштабтаудың
жоғарғы дәрежесі, желілік жұмысты қолдау, қауіпсіздіктің дамыған құралдары,
гетерогендік орталықта жұмыс істеу мүмкіндігі, орталықтан әкімшілік ету және
басқару құралдарының болуы сипатты.

Компьютерде орын алатын әр әрекет, артта өтетін қызмет болсын, бағдарлама
болсын, үдіріс ретінде өтеді. Компьютер фон Нейман құрылымына негізделген
жағдайда, процессор бір мезетте тек бір процесті өндей алады. MS-DOS секілді
ескі жүйелерде бұл тосқауылды айналып өту үшін еш амал жоқ болғандығынан,
бұларда бір мезгілде тек бір үдіріс қана өте алатын.

Операциялық жүйе, қыс. ОЖ - компьютерді басқаруға арналған және қолданбалы
программалармен байланысы бар нақты программа. Операциялық жүйе – компьютер
құрылғыларының үздіксіз жұмыс істеуін ұйымдастырушы және түрлі командаларды
орындауы арқылы пайдаланышының машина жұмысын басқаруына жеңілдік келтіруші
жүйелік программалар. Оның негізгі қызметі – программалардың бір – бірімен және
сыртқы құрылғылармен өзара әрекетін ұйымдастыру, оперативті жадты бөлу,
компьютердің жұмыс істеу кезіндеқате жіберілу сияқты түрлі оқиғаларды анықтау,
дискіні жұмыс істеуге дайындау, монитор мен принтердің жұмыс істеу режимдерін
орнату, пайдаланушының программасын іске қосып, оны орындау т.б.. Яғни ОЖ –
машина жұмысын басқаруға толық жеңілдік беретін жүйе. Ол осы үшін арналған
иілгіш не қатты магниттік дискіге жазылып қойылады. Сондықтан ОЖ – ны дискілік
операциялық жүйе ( ДОЖ, не DOS ) деп те атайды. Дербес компьютерлер үшін кең
тараган оиерациялық жүйелерге МS (РС) DOS, Windows 95, Windows NT,OS/2, UNIX
жатады,Дербес компьютерлерлерге арналған операциялық жүйелердің барлығы да тек
бір адамдық болып табылады. Расында да екі адамның бір мезетге бір компьютерде
жұмыс істеуін елестету қиын ғой. WINDOWS 95, WINDOWS NT, OS/2, UNIX көп мақсатты
жүйелер болып саналады. Көп мақсаттылық — бір компьютерде бір уақытта қатарласа
бірнеше есепті шығару мүмкіндігі немесе бірнеше әрекеттің қатар атқарылып жатуы.
Мысалы, Сіз мәтін көшіріліп жатқан шақта ойнап та отыруыңызға боладь, өйткені
бұл жұмыстарды әртүрлі қүрылғылар атқарады немесе ол қүрылғылардың жұмыс
жылдамдығы адамның жылдамдығынан өте жоғары болып келеді. Көптеген ІВМ -
үйлесімді компьютерлер дискілік МS DОS операциялық жүйесі мен көп терезелі
WINDOWS графикалық операциялық жүйесін пайдаланады.Операциялық жүкелер көптеген
функцияларды орыңдайды: информацияны дискіге жазу-оқуды жүзеге асырады,
мәліметтер сақтауды ұйымдастырады, компьютер құрылғыларының өзара байланыста
жұмыс істеуін, барлық қолданбалы программалар жұмысының орындалуын қамтамасыз
етеді. Бұл жүйе ЭЕМ іске қосылғаннан кейін иілгіш не қатты дискіден алғашқы
жүктелетін кещенді программа болып табылады. Белгілі бір қосымша қызмет атқаруға
керекті программалар тобы утилиттер болып табылады. Оларға мысал ретінде
антивирустік (вирустерге қарсы) программаларды, мәліметтерді архивтеу (кысу)
программаларын, компыотердің: жұмыс істеу қабілетін (диагностика) тексеретін
программаларды (тест ирограммалары) айтуға болады.



https://kk.wikipedia.org/wiki/%D0%9E%D0%B4%D0%B0%D2%93%D0%B0%D0%B9

Одағай - сөз табы. Одағай сөздер көбінесе адам сезімінің алуан түрлі күйін
білдіретін дыбыстар сияқты болып келеді. Бірақ олар жай ғана дыбыстар емес,
жұртшылыққа әбден түсінікті болып, белгілі дағды бойынша сөз ретінде
пайдаланатын дыбыстар. Олар жұртшылыққа әбден түсінікті болып қалыптасқандықтан,
жай ғана дыбыстардың қатарынан шығып, белгілі сөзге айналған. Мысалы: Уау,
жігіттер-ау, бұл қалай? (Ғ. Сланов); Па, сабаз, мал болғаныңа! (бұ да); Түу,
қандай тымырсық түн (бұ да); Е, жолдас, жақсы жатып, жай тұрдыңыз ба? (С.
Мұқанов) дегендердегі уау, па, түу, е деген одағайлар үйреншікті сөздерге
айналып, жұрттың бәріне түсінікті болып кеткен.

Негізігі одағайларға: ау, па, ей, әй, е, уа, уау, уай, я, пай, ә, о, оһо, ой,
ие, аһа, ау, беу дегендер жатады. Бұл одағайлар қайталанып қолданылмайды

Туынды одағайларға: мәссаған, бәрекелді, әттегенай, жаракімалла, масқарай, о
тоба, астапыралла, япырмай, ойпырмай, о дариға ... сияқтағандар жатады.

Бұйрық, сұрау мәнді сөздер (кәне, кәнеки, ал, әйда). Мысалы: Кәне, коллектив
боламыз дегендерің қол көтеріңдер (Б.Майлин).

Көңіл-күй одағайлары - адамның әр түрлі сезімдерін, көңіл-күйін білдіретін
сөздер. Олар:

Бұл топқа өмірде жиі қолданылатын, адамдардың амандасу, қоштасу т. б. сыйластық
белгісі ретінде жұмсалатын Хош! Рахмет! Ассалаумағапайкүм! Хайыр! құп! Ләббай!
Кеш жарық! т. б. одағайлар жатады.

Одағайлар мағына құбылмалылығына байланысты бір мағыналы (Алақай! Қап! Әттең! т.
б.) және көп мағыналы (Ә! Пәлі! Пай-пай! т. б) болып екіге бөлінеді. Одағайлар —
эмоционалдық-интонационалдық әуезділік, ырғақ құбылмалылығына өте бай категория.
Одағайлар - негізінен, түрленбейтін, қосымашаларды кеп қабылдай бермейтін
сөздер. О-лар арасында жеке-дара күйінде ғана айтылатындар да, қосар күйінде
қолданылатындар да бар. Құрамы жағынан алып қарағанда түбір (Ә! О! Қап! Ой! т.
б.) және туынды (Мәссаған! Апырым-ай! Бәрекелді! Әттеген! т. б.) түрлері
кездеседі. Одағайлар өз алдына сөйлем мүшесі бола алмайды. Олар жеке-дара
тұрғанда сөз-сөйлем қызметін атқарады. Одағайлар сөйлем ішінде, әсіресе,
диалогты сөйлемдерде етістіктермен тіркеседі де белгілі бір сөйлем мүшелерінің
құрамына енеді. Одағайлар кейде етістіктермен тіркесіп фразеологиялық
тіркестердің жасалуына себеп болады (Ай-шай демей, шу дегеннен, әу деді т. б.).



https://kk.wikipedia.org/wiki/%D0%9D%D1%8C%D1%8E-%D0%99%D0%BE%D1%80%D0%BA

Нью-Йорк Сити (ағылш. New York City) — АҚШ-тағы ең тығыз мекенделген, ең ірі
қаласы, әлемдегі ең урбандалған қала. Ол 1970-жылдан бері АҚШ-тың ең ірі қаласы
болып табылады, әрі АҚШ-тың алғашқы астанасы болды, мұнда Джордж Уошиңтонның
алғашқы ел президенті ретіндегі инаугурациясы өтті. Бір ғасырдан аса уақыт бойы
әлемнің ең негізгі коммерция және қаржы орталығы болып келеді. Әлемге бұқаралық
ақпарат құралдары, саясат, білім, көңіл көтеру, өнер және сән салаларындағы
ықпалы бойынша көшбасшы орталық болып есептеледі. БҰҰ бас кеңсесі Нью-Йоркте
орналасқан. Нью-Йорк 5 ауданнан тұрады (боро): Бронкс, Бруклин, Куинс, Манхэттен
және Статен-Айленд. Негізгі туристік нысандар Манхэттенде орналасқан. Олардың
арасында: тарихи биік ғимараттар (Эмпайр-стейт-билдинг, Крайслер-билдинг),
Рокфеллер-центр, Вулворт-билдинг, Метрополитен көркем мұражайы,
Метрополитен-Опера, Соломон Гуггенхайм замануи өнер мұражайы, Америкалық жантану
тарихы мұражайы (динозаврлар мен планетарийлер қаңқалары), аты аңызға айналған
«Челси» қонақ үйі, БҰҰ бас пәтері, Гарлем. Нью Йоркте көптеген колледждер және
университеттер де орналасқан, олардың ішіне әлемдік үздік 50 қатарына кіретін
Колумбия университеті, Нью-Йорк университеті, және Рокфеллер унверситеті де бар.

Нью-Йорк — Америка Құрама Штаттарының және әлемдегі ең маңызды қаржы
экономикалық орталық. Нью-Йорк, Лондон және Токиомен қатар әлемдегі үш маңызды
экономикалық орталық болып табылады. Қаланың Жалпы аймақтық өнімі 2007 жылы
$1210,2 млрд құраған, осылайша АҚШ мегаполистері ішінде алғашқы орынға шықты.

Нью-Йорк қаржы ұйымдары 2008 жыл аяғына қарай 40 % әлемдік қаржыны басқарған.
Нью-Йоркті Citigroup, J.P. Morgan Chase & Co., American International Group,
Goldman Sachs Group, Morgan Stanley, Merrill Lynch және т.б. ірі қаржылық
ұйымдар өз бас пәтері ретінде таңдаған. Сонымен қатар Verizon Communications,
Pfizer, Alcoa, News Corp., Colgate-Palmolive сияқты ірі мұнай корпорациялар бас
кеңселері де осында. Қалада Нью-Йорк қор биржасы, NASDAQ, Америка қор биржасы,
Нью-Йорк тауар биржасы және en:New York Board of Trade. Нью-Йорк қаржы саласы
төменгі Манхэттендегі Уолл-стритте шоғырланған. Дәстүрлі өндіріс салалары да
маңызды рөлдерін жоғалтпады, дегенмен соңғы кездері олардың үлесі азаюда. Қалада
дамыған негізгі өндіріс салалары: машинажасау, химия өнеркәсібі, жеңіл
өнеркәсіп, тамақ өнеркәсібі. Жаңа салалар да қарқынды дамуда: биотехнология,
бағдарлама жасау, интернет-бизнес. Құрылыс пен девелопменттің орны да орасан:
Нью-Йорк жылжымайтын мүлкі әлемдегі ең қымбат қала ретінде белгілі.

Бастапқыда Нью-Йорк америкалық кинематография орталығы болғанымен оның орнын
Голливуд тартып алды, дегенмен қазір де Нью-Йоркте фильмдер мен
телебағдарламалар түсіріледі. Нью-Йорк АҚШ сән астанасы, бұл жерде әлемнің
көптеген модельерлер бас пәтері орналасқан. Нью-Йоркте көп баспалар бар. Туризм
де қарқынды дамыған. Нью Йоркқа жыл сайын 50 миллион қонақ келеді екен.



https://kk.wikipedia.org/wiki/%D0%9C%D2%B1%D1%85%D1%82%D0%B0%D1%80_%D3%98%D1%83%D0%B5%D0%B7%D0%BE%D0%B2_%D0%B0%D1%82%D1%8B%D0%BD%D0%B4%D0%B0%D2%93%D1%8B_%D3%98%D0%B4%D0%B5%D0%B1%D0%B8%D0%B5%D1%82_%D0%B6%D3%99%D0%BD%D0%B5_%D3%A9%D0%BD%D0%B5%D1%80_%D0%B8%D0%BD%D1%81%D1%82%D0%B8%D1%82%D1%83%D1%82%D1%8B

Әдебиет және Өнер Институты - Қазақстан Республикасы Ұлттық Ғылым академиясының
М. Әуезов атындағы Әдебиет және өнер институты. Институт қазақ фольклортану,
әдебиеттану және өнертану ғылымдарының орталығы, ғылыми-зерттеу мекемесі.
Институт көне заманнан бүгінгі күнге дейінгі қазақ әдебиеті мен өнері тарихы
мәселелері, әдебиет, фольклор, музыка, театр және кино, бейнелеу өнері,
мәтінтану (текстология) мен библиография теориясы бойынша зерттеулер жүргізіп,
қазақ әдебиеті классиктері шығармаларының академиялық жинақтарын, ұжымдық ғыл.
еңбектерді, сериялық басылымдарды шығарады. Соңғы жылдары институт ұжымының
күшімен М.О.Әуезовтің 50 томдық академиялық шығармалар жинағын әзірлеп, шығаруда
үлкен жұмыстар атқарылды. 1997 жылдан бері осы басылымның 35 томы жарық көрді.
Институтта мемлекеттік «Мәдени мұра» бағдарламасы бойынша «Бабалар сөзі» (100
т.; оның 52 т. басылып шықты), «Қазақ әдебиетінің тарихы» (10 т.), «Қазақ
музыкасының антологиясы» (7 т.), «Қазақ өнерінің тарихы» (3 т.), т.б. сериялы
кітаптар жарық көрді. Институтта бес сектор (әдебиет тарихы, қазіргі әдебиет
және әлем әдебиеті, фольклор және қолжазба, әуезовтану, өнертану) жұмыс істейді.
Онда белгілі ғалымдар: Ұлттық ғылым академиясының 3 акадидат, 12 филология және
өнертану ғылыми докторлары мен 33 ғылыми кандидат, 3 Қазақстан Мемлекеттік
сыйлығының және 4 Ш.Ш.Уәлиханов атындағы сыйлығының лауреаттары, т.б. қызмет
етеді. Институттың баспа органы ретінде екі айда бір рет «Қазақстан Республикасы
Білім және ғылым министрлігінің хабарлары. Тіл, әдебиет сериясы» журналы
шығарылады.

1933 (1934) жылы қазақ фольклоры мен әдебиетін, музыкасы мен бейнелеу өнерін
зерттейтін ғылыми мекеме ретінде құрылды. 1961 ж. Әдебиет және өнер институты
болып құрылып, сол жылы маусымда Әуезов есімі берілді.

1963 ж. институт құрамында ғылыми бөлім ретінде Әуезовтің әдеби-мемориалдық
мұражайы ашылды.

Институттың қалыптасуына Әуезов үлкен үлес қосты. Ол 1943 ж. қаңтар айынан
институттың әдебиет секторының аға ғылыми қызметкері, 1946 жылдан - қазақ
әдебиеті тарихы секторының, 1957 ж. халық ауыз әдебиеті бөлімінің меңгерушісі
болды.

1946 ж. Ғылым академиясы құрылған кезде академияның тұңғыш толық мүшелігіне
сайланды. Институтта жұмыс істеген жылдары Әуезов ауыз әдебиеті, әдебиет тарихы
бойынша, Абай шығармашылығы туралы кеп еңбек етіп, іргелі зерттеулер жазды.
Абайдың 100 жылдық мерекесіне орай, Абай мұрасын зерттеу белімі ашылып,
жетекшілік етті, сонда М. Сильченко, Б. Жақыпбаев, Ғ. Сағди, С. Мұқанов т. б.
Қызмет етті.

«Қазақ әдебиеті тарихының» (1948, 1960) 1-томының әрі авторы, әрі бас редакторы
болды. 1959 ж. «Әр жылдар ойлары», 1962 ж. «Уақыт және әдебиет» деген ғылыми
жинақтары жарық көрді. Абайтану ғылымының негізін қалап, 30 жылдан астам уақытын
ұлы ақын өмірін, әдеби мұрасын зерттеу, жинақтау, бастыру ісіне арнады. Абай
шығармаларының 1933, 1939, 1940, 1945, 1949 ж. толық жинақтары Әуезов
редакциясымен жарық көрді. «Абай (Ибраһим) Құнанбаев» атты көлемді монографиясы
1967 ж. басылып шықты.

Институтта 1991 ж. Абайтану белімі қайта ашылып, оның құрамындағы шығармашылық
топ (3. Ахметов, С. Қирабаев, Қ. Мұқаметханов, М. Мырзахметов, Ж. Ысмағұлов)
Абайдың шығармашылық мұрасын басып шығарғаны жене ол туралы ғылыми-зерттеу
еңбектері үшін республикалық Мемлекеттік сыйлығын алды (1996). Инсти- тут
ғалымдары Әуезов мұрасын 1967-69 ж. М. Базарбаевтың басшылығымен 12 том, 1979-85
ж. 20 том етіп жариялады. 1997 ж. 50 томдық толық жинағын шығару қолға алынды.
Әуезовтің шығармашылығы туралы 3. Ахметов, Р. Бердібай, М. Мырзахметұлы, Б.
Құндақбайұлы, Т. Жұртбай, Т. Әкімов т. б. еңбектері жарық керіп, кандидаттық
және докторлық диссертациялар қорғалды. Институттың қатысуымен Әуезовтің 80
жылдығына арналған салтанатты жиналыстар мен ғылыми-теориялық конференциялардың
материалдары «Мұхтар Әуезов - совет әдебиетінің классигі» (1980), 90 жылдығына
байланысты мерекелік шаралар мен ғылыми конференциялар материалдары «Мұхтар
Әуезов және қазіргі заманғы әдебиет» (1989) жинақтары жарық көрді.

Ұлы суреткердің ЮНЕСКО келемінде аталып еткен 100 жылдық мерейтойына арналған
мерекелік сессиясы мен халықаралық ғылыми конференция ұйымдастырылып, олардың
материалдары жеке жинақ болып шықты. Институт ғалымдарының «Мұхтар мұрасы.
Наследие Мухтара» атты ғылыми зерттеулер мен мақалалар жинағы екі тілде жарық
көрді (1997).

2002 жылдан бастап «Әуезов оқулары» атты халықаралық ғылыми-теориялық
конференция дәстүрлі түрде жыл сайын өткізіліп келеді.



https://kk.wikipedia.org/wiki/%D0%9B%D0%B0%D1%82%D1%8B%D0%BD_%D3%99%D0%BB%D1%96%D0%BF%D0%B1%D0%B8%D1%96

Латын әліпбиі, әлемде кеңінен қолданылады. Б.з.б. 7 ғасырдада Римде грек және
этрус әліпбиінің тармағы ретінде пайда болып, б.з. 1 ғасырында қалыптасты. Жазу
оңнан солға немесе солдан оңға қарай (брустрофедон бойынша) жазылып, бағыты
әрдайым алмасып отырған. Б.з.б. 4 ғасырдан бастап жазу тек солдан оңға қарай
жазылды, алғаш 20 әріп болды. Әліпбиге б.з.б. 230-жылдары G, Y және Zәріптері
енген, соңғы екеуі грек тілінен кірген сөздер үшін алынған, ал J, U, W
әріптерінің қолданылуы қайта өркендеу дәуіріне жатады. Орта ғасырда Латын
әліпбиі Еуропаға тарады, Африка, Америка және Азия халықтары пайдаланды. Латын
сөздерін оқуға негізделген әріп таңбалары қалыптасты. Қазіргі латын әліпбиінде
25 әріп бар. Дауысты дыбыстар созылыңқы және қысқа айтылады, осыған байланысты
сөздердің мағынасы өзгереді: līber — тәуелсіз, liber — кітап. Латын әліпбиінде
алты монофтонг (жалаң дауысты) — а, е, і, о, u, у, сондай-ақ екі дифтонг (қос
дауысты) — аu, еu бар. Үш диграф (қос таңбалы) -- ae, oe, ue бар. Дауысты
дыбыстардың санына, орналасу тәртібіне байланысты сөзге екпін түседі, буындар да
осы негізде жабық (дауыссызға бітсе) және ашық (дауыстыға немесе дифтонгқа
аяқталса) болып бөлінеді.

1) Жуандық «`» белгісі «i» таңбасына қойылып, жуан [ы] дыбысын беруге арналған.
М: ti`nh [тың], i`s [ыс], mi`s [мыс], mi`y [мый] т.б. «q», «x», «o», «u», «a»,
«i`» дыбыстары бар жуан буынды сөздерде, қазақ тілінің үндестік заңы бойынша,
жуандық белгiсi «`» қойылмай жазылады, ал оқылғанда [ы] болып оқылады. М: qisqa
[қысқа], uzin [ұзын], xilim [ғылым], alim [алым], qorim [қорым], i`risti
[ырысты]. t.b.;

2) Бір буындағы бір дыбыс беретін екі дауысты дыбысты диграф деп атайды. Олар:
«ae» [ә] aera [әра] мыңжылдық, «ое» [ө] poena [пөна] жаза және «ue» [ү] true
[трү] шындық. Егер әріптер тіркесін яғни диграфтарды бөлек оқу қажет болса,
екінші әріптің үстінен қос нүкте [ ¨ ] (трема ) немесе ұзақтық белгісі [ ‾ ]
қойылады, мысалы: poёta немесе poēta [поета] ақын. Ал қазақ тілінде олардың
арасына айыру белгісін «’» қойу арқылы бөлек оқуға болады. М: po’eta, po’ema,
a’edon, т.б. Латын тіліндегі қос таңбалы (диграф) «ae», «oe», «ue» дауысты
дыбыстарының дыбысталуы қазақшадағы [ә], [ө], [ү] дыбыстарының дәл өзі. Бұл
дыбыстар қазақ тілінде көбінесе бірінші буында келетіндіктен, диграф арқылы
бейнелеу сөздің көлеміне онша әсер ете қоймайды. М: oezen, koel, daerya, kuen,
tuen, Aebic, Aeset т.б.;

3) Қазақ тілінде, тіпті А.Байтұрсынұлының «Төте жазу» әліпбесінде [и] дыбысы
болмаған Шынтуайтында [и] дыбысы қазақтың [ і ] дыбысымен орны сәйкес келуі
керек. Бұл дыбыс өзбек, ұйғыр, татар тілдерінде [и] болып келеді. Сондықтан
тілімізге артық [и] дыбысы мен таңбасын қазақ тілінен шығарып тастаған жөн.

4) "y" және "z" әріптері грек тілінен енген сөздерде кездеседі. Бұнда біз грек
тілі вариантын ескермей, ағылшын тілі вариантына жүгінгеніміз жөн. Латыншадағы
«y» таңбасы қазақшадағы дауысты-дауыссыз [й] мен [и] ге бiрдей қолданылады.
Қазақ тіліндегі «r», «w», «y», «z» дыбыс таңбаларының алдында табиғи түрде
[і]-[ы] дыбыстары жасырын сақталған. Сондықтан бұл таңбалардың дауыссыз
дыбыстармен [і]-[ы] дыбыстарынсыз тікелей тіркесіп келулеріне болады. Алайда,
тіліміздің нақтылығын арттыру үшін, түбір сөздердің бірінші буынында
жуан-жіңішкеліктері мен еріндік езуліктерін дәл көрсетіп жазған жөн. М: s`yliq,
uw, uwis, kyw, jetisw, Jetis`w, swret, tyim, t`yim, kelw, aedeby, qi`ltyma,
Atraw, qzil, qarz, traektr, t.b.

5) «і» таңбасы шет тілдерінен енген сөздерде, дауысты дыбыстармен тіркесіп
келгенде [й] болып дыбысталады. М: Italia [ыталия], Russia [рұссия], Francia
[франшия];

6) Халқаралық өлшемге келтіру үшін, жер-су аттары мен адам есімдеріндегі ғ, ш, ф
дыбыстарын құрама таңбалардың қосалқы баламалары (2) арқылы таңбалауға да
болады. М: Manghistaw, Ghalim, Qaraghandi, Shi`mkent, Pharyza, Aebish т.б.

7) Бас әріптен латын тілінде адам есімдері (Iulia, Marcus, Caesar), географиялық
атаулар (Roma, Europa, Italia), халықтардың атаулары (Latini, Romanus, Graeci
)және зат есімнен жасалған сын есімдер жазылады (lingua Latina, theatrum
Graecum, philosophus Romanus, nation Polona);

8) Бір буындағы екі дауысты дыбыс дифтонг деп аталады. Латын тілінде екі дифтонг
бар. Олар: «au» [ау] және «eu» [еу]. М: Eu-ro-pa [еуропа] Еуропа, causa [кауза]
себеп; 9) Латынның «c» таңбасы «Codex Cumanicus» әдебиетіндегі қолданылуы қыпшақ
тіліндегі [ш] дыбысы. Соған негізделіп, [ш] фонемасын белгілеуді жөн. Латын
тілінде, классикалық кезеңде Сс әрпі тек қана [к] болып оқылады. Содан "g" әрпі
келіп шыққан болатын. Сондықтан оны біздің [ғ] фонемамызға беруге болар еді.
Алайда, XIII ғасырғы «Кодекс куманикус» әдебиеттерінде ол көбінесе [ш]
фонемасына қолданылған болатын. Қазіргі бірталай түркі халықтарында ол [ж]
немесе [ч] фонемасына қолданылады. Сондықтан оны біздің [ш] фонемамызға берген
жөн;

10) Ал латындағы «х» таңбасының қолдануына келсек, ол латынның классикалық
түрінде [кс] немесе ұяң түрде [гз] болып дыбысталады. Бізде ондай дыбыс жоқ. Бір
жағынан біз кирилицаның «х» әрпіне үйреніп қалғанбыз, ал екінші жағынан [кс]
және [гс] дыбысы өзіміздің [ғ] фонемамызға біршама жақын. Сосын, XIII ғасырғы
«Кодекс куманикус» әдебиеттерінде ол көбінесе қыпшақ тілінің [ғ] фонемасына
қолданылған болатын. Сондықтан бұл әріпті [ғ] фонемамызға қолданғанымыз жөн;

11) Латыншадағы «h» таңбасы қазақ тіліндегі [һ] фонемасын белгілеуге арнадым.
Бұл дыбыс қазақ тілінде сирек кездесіп, жиі қолданылмағанымен, құрама дыбыстарды
жасауда ол өте қажет дыбыс таңбасы болып табылады. Сондықтан кез келген жағдайда
бұл дыбысты қысқартуға немесе басқа дыбысқа пайдалануға болмайды. Таза өзін
сақтау сөзсіз керек. М: sh, gh, th, ch, ph, nh, kh, zh, xh;

12) Қолдан келген жағдайда [ә], [ө], [ү], [ң], [ы] дыбыстарына құрама
таңбалардың ықшам түрін қолдануға да болады. М: Äset (Aeset), änci (aenci),
ädemi (aedemi), saŋlaq (sanhlaq), taŋ (tanh), Öskemen (Oeskemen), öner (oener),
Ĭdĭrĭs (I’diris), sĭmbat (si’mbat), Sĭxanaq (Si`xanaq), Ürimci (Uerimci), ülken
(uelken), üstel (uestel) т.б.;

13) Орыс тілінен енген «е» [йе] дыбыс таңбасы латыншада «ye» болып жазылады. М:
Sansizbayev, Yelyena, Yevgyeniy, Qazanbayeva, Aytbayev, Tsaryeva, Yekatyeriyna
t.b.

"К" әрпі ертеде ғайып болған; кейбір қысқартуларда ғана кездеседі, мысалы "K"
немесе KAL – Kalendae – календалар сөзінің қысқаша нұсқасы, календалар деп әр
айдың алғашқы күнін атаған. Сол себепті оны өзіміздің [к] фонемамызға
қолданғанымыз жөн.

Классикалық латын тілі кезеңінде "u" және "i" әріптері [u], [i] дауысты
әріптерін және [v], [j] дауыссыз әріптерін белгілеу үшін қолданылған себебі "v",
"j" әріптері алфавитке ХVІ ғасырда ғана енгізілген. Көп басылымдарда "j"
әріпінің орнына "і" әрпі қолданылады. Сондықтан сөздіктерде iam және jam,
iniectum және injectum нұсқаларын кездестіруге болады. Ал әлемдік ауқымға
келсек, өте мөте ағылшын тілі факторын ескерсек, "j" әрпі тек [ж] фонемасын
береді. М: Jonson [жонсон].

Герман тілдеріндегі "w" әрпі ХІ ғасырда енгізілген. Ол герман тілдеріндегі
дауыссыз [у] фонемасын белгілеу үшін енгізілген. Сондықтан оны өзіміздегі [у]
фонемасын беогілеген жөн.

Біздің латын тіл мәдениетімен қатынасымыз да сонау ерте ден-ақ басталған. Оның
бір бұлжытпас айғағы - Кодекс Куманикус (лат. Codex Cumanіcus), «Қыпшақ тілінің
сөздігі» – қыпшақ тілінде жазылған діни мәтіндер мен сөздіктерден тұратын кітап,
бұл еңбектің түпнұсқасы 1294 жылы латынның готикалық көне қарпімен жазылған. Екі
бөлімнен тұрады. Ал бұның аударылмаған түп нұсқасын оқысаңыз, кәдімгі қазақша.

XIII ғасырда жазылған «Кодекс куманикус» шығармалары латын әліпбиінде жазылған
болатын:

Қазақтың өлшемді латын әліпбиін жасауда ең алдымен осы «Кодекс куманикус»-қа
көбірек мән берілді:



https://kk.wikipedia.org/wiki/%D0%9B%D0%B0%D1%82%D0%B2%D0%B8%D1%8F

Координаттар: 57°00′00″ с. е. 24°56′00″ ш. б.﻿ / ﻿57.00000° с. е.
24.93333° ш. б.﻿ / 57.00000; 24.93333 (G) (O) (Я)

Латвия, Латвия Республикасы (латышша Latvija, Latvijas Republika) — Еуропаның
солтүстік-шығысында, Балтық теңiзi жағалауындағы мемлекет. Ол Эстония, Литва,
Ресей, Беларусь және теңіз арқылы Швециямен шекаралас. Жер аумағы – 64,589 мың
км². Халқы – 1 997 500 адам. Мемлекет қоңыржай белдеуде орналасқан.

Астанасы – Рига қаласы. Мемлекеттік тiлi – латыш тiлi. Халқы христиан дiнiнің
протестант, католик, православие тармақтарын ұстанады. Латвия – парламенттiк
республика. Парламент (1 палаталы сейм) депутаттары 4 жыл сайын жалпыхалықтық
дауыс беру арқылы сайланады. Конституция бойынша мемлекет басшысы – Президент.
Оны парламент депутаттары 3 жыл сайын сайлап отырады. Атқарушы билiк – премьер
министр басқаратын үкiмет қолында. Ұлттық мейрамы – 18 қараша – Тәуелсiздiк күнi
(1918). Ұлттық ақша бiрлiгi – еуро (2004 ж., мамыр). Латвия жерi Шығыс Еуропа
жазығында, Балтық теңізіне құятын Даугава (Батыс Двина) өзені алабында
орналасқан. Елдің батысында – Курзем, орталығында Видзем, шығысында Латгаль
қыраттары, солтүстік-шығысында Латыш ойпаты жатыр. Климаты теңiздiк және
континенттiк. Шiлдедегi орташа температурасы 16 – 18°С, қаңтарда Балтық
жағалауында 2 – 3°С, шығыс аудандарында 7°С. Жауын-шашынның жылдық мөлшері 500 –
800 мм. Өзендерi Балтық теңізіне құяды. Iрiлерi: Даугава, Лиелупе, Вента, т.б.
3185 көл бар, iрiлерi: Лубанас, Резнас, Усмас, т.б. Жерiнің 38%-ы орман
(қарағай, қайың, шырша, терек). Латвия жерiн адам баласы алғаш мезолит дәуiрiнде
(біздің заманымыздан бұрынғы 9 – 4-мыңжылдық) мекендеген. Алғашқы мемлекеттiк
бiрлестiк Шығыс Латвияда (латгалдардың 8 князьдiгi) 10 – 13-ғасырларда пайда
болды. 12-ғасырдың 2-жартысында Семсерлiлер орденi, 1237 ж. Ливон орденi
құрылды. Сөйтiп, 1561 жылға дейiн Латвия Ливонияның құрамында болды. 1558 – 83
ж. Латвия Речь Посполитаға қарады. Латвия жерiнің Ресей империясының қол астына
өте бастауы 18-ғасырдың аяғына қарай аяқталды. 1917 жылғы Қазан төңкерiсiнен
кейiн елде Кеңес өкiметi орнағанымен, 1918 ж. ақпанда Латвияны немiстер басып
алды. 18-қарашада тәуелсiз Латвия Республикасы құрылды. Бiрақ 1940 ж. Латвия
КСРО құрамына қосылуға мәжбүр болды. Ел 1941 – 44 ж. екiншi рет немiс
оккупациясын бастан өткердi. Соғыстан кейiнгi жылдары социалистік жолмен дамып,
1989 ж. күзде өзiнің КСРО құрамынан шығатынын мәлімдеді, ал 1990 ж. мамырда
Тәуелсіздiк Декларациясын жариялады. Латвия 1991 жылдан БҰҰ-ға мүше. 2004 ж.
Еуропалық одаққа мүше болып қабылданды. Елдің ауыл шаруашылығы, негiзiнен,
еттi-сүттi iрi қара және шошқа өсiруге бейiмделген. Өндiрiстің жетекшi салалары
– машина жасау (автобустар, құрал-жабдықтар, т.б.), жеңiл, целлюлоза-қағаз және
ағаш өңдеу, фармацевтика және құрылыс материалдары. Сыртқы саудадағы негiзгi
экспорты: электр пойыздары, автомобиль, электр тауарлары, ағаш бұйымдары,
тоқыма, тағам өнiмдерi. 1998 ж. мамыр айында Қазақстан мен Латвия арасында
Латвия порттарын жүктердi тасымалдау үшiн пайдалану мен транзит тәртiбi туралы,
халықаралық әуе қатынасы, әуе және темір жол көлiгi саласында ынтымақтастық
орнату жөнiндегi келiсiмге қол қойылды.

2014 жылдың 1 мамырына қарай халық саны 1,997,500 адамды кұрады. Халық тығыздығы
- 34,3. 2013 жылға қарай орташа өмір сүру ұзақтығы 73.19 жыл (68.13 жыл ерлер,
78.53 жыл әйелдер). Урбандалу деңгейі орташа - 67,7% Қалыптасқан агломерациялар
- Рига.

Латвия — Балтиядағы өнеркәсібі жағынан ең дамыған ел. Ол теңізге шығар жолын
сауда мен балық аулау үшін пайдаланады.

Латвия — ойпаттағы ел. Оның аумағынынң 98%-ы теңіз деңгейінен 200 м-ден жоғары
көтерілмейді. Шығысында Беларусь және Ресеймен, солтүстігінде Эстониямен,
Оңтүстігінде Литвамен шектеседі. Солтүстік-батыстағы жағалау сызықтарының бір
бөлігі бұралаңдай отырып, Рига шығанағын құрайды. Ол Балтық теңізінен ірі эстон
аралы — Сааремаа және Моонзунд топаралының басқа аралдары арқылы бөлінген. Рига
шығанағының қолайлы жылы аймағында ең ірі порт әрі Латвия астанасы — Рига қаласы
орналасқан. Батыс жағалауында басқа маңызды порттар Вентспилс пен қатпайтын
Лиепая орналасқан. Латвия арқылы тек 17-сінің ғана ұзындығы 90 км-ден ағатын
мыңдаған бұлақтар мен шағын өзендер ағып өтеді.

Өзендердің ең ұзыны — Даугава (Батыс Двина) бастауын Ресейден алып, Беларусь
арқылы ағып, Латвияны кесіп өтіп, Рига шығанағына құяды. Желтоқсаннан сәуір
айына дейін мұз басып жататын, толып жатқан иірімдері мен қайраңдары бар Даугава
ірі тоннажды кемелердің жүзуі үшін жарамсыз. Алайда су электр станцияларында
электр қуатын өндіру мен елдің ішкі аудандарынан порттар мен жағалауларға ағаш
ағызу үшін пайдаланылады.

Секешфехервар — Венгрияның ең көне қалаларының бірі және бірінші астанасы болып
табылады.

Оның негізін 970 жылы Балатон көлінен қашық емес жерде, адам өте алмайтын
батпақтардың ортасында венгр князі Геза калады. Қаланың бірінші атауы латынша
"Корольдің ақ қаласы" деген мағынаны білдіретін — Альба Региа болды.

30 жылдан кейін негізін салушының ұлы, кейіннен әулие деп танылган Иштван Венгр
Корольдігін құруды бастады. Бұл кезде қала басқа қоныстардан өзінің үлкендігімен
және экономикалық дамуымен бөлектенді. Кейінірек венгрше Секешфехервар деп атала
бастаған қалада, Сильвестр папа әулие Иштванның басына кигізген тәжі мен
салтанатта киетін киімі сақталды.

1717 жылдан 1780 жылға дейін созылған император әйел Мария-Терезия билігі
кезінде Секешфехерварда жаңа шіркеулер салынып, ескілері толығымен қайта
жаңғыртылды. Тұрғын үйлер барокко, рококо және жаңа классицизм үлгісінде
салынды. Секешфехервардағы тарихи ғимараттардың көпшілік бөлігі 1740 жылдан 1840
жылға дейінгі кезеңде тұрғызылды.

XIX ғасырдың соңы XX ғасырдың бас кезіндегі әлеуметтік-саяси сілкіністер
Будапештпен салыстырғанда Секешфехерварды көп қозғаған жоқ, сондықтан да қаланың
емін-еркін дамуға мүмкіндігі болды.

Екінші дүниежүзілік соғыс кезінде, 1945 жылы қала мен оның айналасында
кескілескен ұрыстар жүрігізілді, бұл шайқастар 23 наурызда аяқталды. Соғыстан
кейінгі кезеңде Секешфехервар өнеркәсібінің жылдам өсуі байқалды. Қазіргі
уақытта қала Фейр провинциясының (медьенің) әкімшілік орталығы болып табылады.
Онда алюминий, тігін, ағаш өңдеу мен өнеркәсіптің басқа да салаларының
кәсіпорындары жұмыс істейді.

Сондай-ақ онда халықаралық дәрежеде белгілі "Икарус" автобустарын шығаратын
зауыт орналасқан. Секешфехервардың көңіл аударарлық тарихи орындары (оған ашық
аспан астындағы Құландылар саябағы деп аталатын мұражай да жатады) өзіне
көптеген туристерді тартады.



https://kk.wikipedia.org/wiki/%D0%9A%D1%80%D0%B8%D1%88%D1%82%D0%B8%D0%B0%D0%BD%D1%83_%D0%A0%D0%BE%D0%BD%D0%B0%D0%BB%D0%B4%D1%83

Криштиану Роналду душ Сантуш Авейру (португалша Cristiano Ronaldo dos Santos
Aveiro, 5 ақпан, 1985 жыл) - Криштиану Роналду атымен танылған португалиялық
футболшы. Португалия құрама командасында капитан ретінде және Реал Мадрид
клубында жартылай қорғаушы, шабуылшы ретінде өнер көрсетеді. Манчестер Юнайтед
клубынан Реал Мадридқа өту үшін 83 млн. артық фунт стерлинг төленгенде футбол
тарихындағы ең қымбат футболшы атанған еді. Одан тысқары, келісім-шарт бойынша,
Реал Мадрид клубы Роналдуға жылына 12 млн. еуро жалақы төлейді. 2010 жылы Жозе
Моуринью: «Мен — ең үздік жаттықтырушылардың бірімін, ал Роналду әлемнің ең
мықты футболшысы». 2012 жылы Диего Марадона Роналдуны "әлемдегі ең мықты
футболшы" деп атады.

Роналду 2004 жылғы Футболдан Еуропа чемпионатында ең үздік жас ойыншы деп
атанған. 2006/07 ағылшын Премьер-Лигасының маусымында (маусымның ең үздік жас
ойыншы), 2007/08 және 2008/09 (ең үздік ойыншы). 2006/07 маусымында «Манчестер
Юнайтедпен» бірге Чемпиондар Лигасының жартылай финалға дейін жетті, ал келесі
маусымның финалында лондондық «Челсиді» жеңді. 2008, 2011 және 2014 жылдары
«Алтын бутсаның» иегері. 2008 жылы клубтық еуропа футболында УЕФА версиясында ең
үздік футболшысы және Чемпиондар Лигасының ең үздік ойыншысы ретінде атанды,
«Алтын Допты» Еуропаның ең үздік футболшы ретінде және «Жылдың ФИФА ойыншысы»
әлемнін ең үздік футболшы ретінде жүлдегер атанды

Криштиану Марии Долореш душ Сантуш Авейру және Жозе Диниша Авейру отбасында
дүниеге келген (1954—2005). Ол отбасысының төртінші баласы. Ең үлкен ағасы - Угу
(1975 жылы туған), екі әпкесі: Эльма (1974 жылы туған) және Лилиана Катя (1976
жылы туған). Лилиана Катя — әнші, Португалияда «Ronalda» деген сахналық атымен
өнер көрсетеді.Жан досы Аян

Роналдуның жас кезіндегі сүйікті командасы Бенфика болды. Сегіз жасында әкесі
жұмыс істеген «Андоринья» әуесқой командасында ойнаған. 1955 жылы Криштиану
жергілікті "Насьонал" клубымен келісімге қол қояды. Насьоналдағы жеңімпаз
кампаниясынан кейін Спортингке үш-күндік тексеруге аттанып, нәтижесінде
лиссабондық клубпен келісімге келеді..

1997 жылы Роналду Спортинг жастар академиясына түседі. Ол бір маусым ішінде
клубтың барлық құрамасында ойнаған бірінші футболшы болды - 16, 17, 18 жасқа
дейін, резервтік команда және негізгі команда сатысында ойнаған.. 2001 жылдың 15
тамызында Спортинг негізгі командасы үшін дебютін лиссабондық Атлетико клубына
қарсы ойында жасайды. Екінші ауысымда аланға шығып, гол соғып үлгереді.. Осы
кезде Португалия жастар құрама сатысында 17 жасқа толмағандар футболисттері үшін
Еуропа Чемпионатына қатысады..

16-жастағы Роналду талантын байқаған алғашқы адамдардың бірі - Ливерпуль футбол
клубы бас бапкері Жерар Улье болды, бірақ мерсисайдтықтар Роналдуны тым жас деп
санап, өзінің техникасын жақсартуға уақыт қажет деп есептеп, келісімге қол
қоймайды.. Алайда, 2003 жылдың жазында оны Манчестер Юнайтед бапкері сэр Алекс
Фергюсон Лиссабондағы "Жозе Алваладе" стадионы ашылу салтанаты құрметіне өткен
ойынынан кейін байқайды (Спортинг 3 - Манчестер Юнайтед 1). Роналду ойыны
манкуниандықтарды таң қалдырып, олар бапкерді португалдықты сатып алуға
көндіреді..

Роналду Португалия құрамасы қатарында дебюттік ойынын Қазақстан құрамасына қарсы
өткізген. Матч 2003 жылдың 20-тамызында өтіп, 1-0 есебімен Португалия пайдасына
шешілген болатын.



https://kk.wikipedia.org/wiki/%D0%9A%D0%B5%D0%BD%D0%B8%D1%8F

Кения (ағылш. Kenya), Кения Республикасы (ағылш. Republіc of Kenya) — Шығыс
Африкада орналасқан мемлекет. Жер көлемі – 582,6 мың км². Халқы 28,8 млн. адам
(1999). Халқының этникалық құрамы банту, нилот, кушит топтарына жататын кикуйю
(21% шамасында), луйя (14%), луо (13%), календжин (11%), камба (11%), т.б.
тайпалардан және 165 мыңнан аса Азия, Еуропа, араб елдерінен келгендерден
тұрады. Ресми тілдері ағылшын тілі мен суахили тілі. Тұрғындарының кейбіреулері
дәстүрлі наным-сенімдерін, кейбіреулері христиан дінінің католик және протестант
тармақтарын, енді біреулері ислам дінін ұстанады. Астанасы – Найроби
қаласы.Кения – Британ достастығына кіретін республика. 1969 жылы қабылданған
конституциясы бойынша елді жалпыхалықтық сайлауда 5 жылға сайланған президент
басқарады (1978 жылдан Даниэль арап Мои). Жоғары заң шығарушы орган – бір
палаталы Ұлттық жиналыс. Әкімшілік жағынан 7 провинцияға және астаналық округке
бөлінеді. Ұлттық мерекесі 12 желтоқсан – Республика күні (1963). Ақша бірлігі –
Кения шиллингі. Кения Шығыс Африка таулы үстіртінің солтүстік-шығыс шетін алып
жатыр. Жерінің орталық бөлігінен экватор сызығы өтеді. Саванналық өсімдіктер
көп. Орталығы мен тау беткейлерінде — тропиктік ормандар, тау басында шалғынды
өсімдіктер өседі.

Көмірлі натрий тұзы, кианит, диатолит, гипс, торий, ниорий, алтын және
полиметалл кентастары. Климаты субэкваторлық: қаңтардағы орташа температура 14 —
24°С; шілдеде 12 — 25°С, жылдық жауын-шашын мөлшері 250 мм-ден (солтүстік-шығыс)
2000 мм-ге (батыс) дейін. Өзендері шағын келеді. Ірілері Тана мен Галана Үнді
мұхитына құяды. Көлдері — Рудольф, Баринго, Накуру, Наиваша, Магеди, т.б.
Жерінде Амбосели, Мара, Марсабит, Агонг қорықтары және Меунт-Кения, Найроби,
Цаво, т.б. ұлттық саябақтар орналасқан. Оларда піл, жираф, зебр, буйвол,
арыстан, қабылан, маймыл, түйеқұс, т.б. бар. Өзендерінде қолтырауын, бегемоттар
кездеседі.

Кения Шығыc Африка таулы үстіртінің солтүстік-шығыс шетін алып жатыр. Жерінің
орталық бөлігінен экватор сызығы өтеді. Жері қызыл, латериттік, шалғынды
қара-сұр топырақты келеді. Саванналық өсімдіктер көп. Орталығы мен тау
беткейлерінде – тропиктік ормандар, тау басында шалғынды өсімдіктер өседі. Кен
байлықтары: көмірлі натрий тұзы, кианит, диатолит, гипс, торий, ниорий, алтын
және полиметалл кентастары. Климаты субэкваторлық: қаңтардағы орташа температура
14 – 24С; шілдеде 12 – 25С, жылдық жауын-шашын мөлш. 250 мм-ден
(солтүстік-шығыс) 2000 мм-ге (батыс) дейін. Өзендері шағын келеді. Ірілері Тана
мен Галана Үнді мұхитына құяды. Көлдері – Рудольф, Баринго, Накуру, Наиваша,
Магеди, т.б. Жерінде Амбосели, Мара, Марсабит, Агонг қорықтары және Меунт-Кения,
Найроби, Цаво, т.б. ұлттық саябақтар орналасқан. Оларда піл, керік, зебр,
буйвол, арыстан, қабылан, маймыл, түйеқұс, т.б. бар. Өзендерінде қолтырауын,
бегемоттар кездеседі.

Кениядағы жергілікті халықтар, негізінен, 14 – 19 ғасырларда басқа жақтардан
көшіп келгендер. Б.з.б. 5 ғ. мен б.з. 6 ғ. арасында жағалауына грек, мысыр,
қытай, үнді, араб теңіз жиһанкездері жиі-жиі келіп-кетіп жүреді. 7 – 8
ғасырларда мұнда арабтар мен суахильдер қоныстары пайда болды. 11 ғасырда
жағалаулар мен ішкі аймақтарда қала-мемлекеттер құрылды. 15 ғасырдың аяғынан
бастап елге португалдар келіп, арабтарды ығыстыра ұстады. 18 ғасырда бірнеше
араб сұлтандықтары құрылып, кейіннен көпшілігі көршілес Занзибар сұлтанына
бағынды. 19 ғасырда Кенияны Ұлыбритания мен Германия мемлекеттері отарлай
бастады. 1890 жылы ел толығымен ағылшындардың бақылауына өтіп, 1895 жылы Шығыс
Африка протектораты болып құрылды және елдің көп бөлігі ағылшын тағының меншігі
болып жарияланды. Отаршылдар 1904, 1915, 1939 жылы арнайы заңдар шығарып,
жергілікті халықтарды жақсы жерлерден ығыстырды, нәсілшілдік кемсітушілікке
ұшыратты. Жергілікті әкімшіліктерге негрлер жұмысқа алынбады. Дегенмен
1-дүниежүзілік соғыс жылдарында (1914 – 18) жергілікті еуропалықтармен бірге
негрлер де әскерге алынып, Германияға қарсы соғысқа араласты. Соғыстан кейін
Кенияға еуропалықтар ағылып келе бастады. Алғашқы саяси ұйымдар пайда болды.
2-дүниежүзілік соғыста (1939 – 45) Ұлыбритания Кения әскерлерін Таяу Шығыс пен
Бирмадағы соғысқа пайдаланды. Соғыстан кейін жергілікті халық арасынан
нәсілшілдікті жоюды талап еткен саяси ұйымдар құрыла бастады. 1952 жылы
отаршылар үкіметі саяси ұйым басшыларын жазаға тартты. Жауап ретінде отаршыларға
қарсы қарулы көтеріліс басталды. 1956 жылы көтеріліс басып жаншылды. Бірақ әр
жерде ұсақ көтерілістер болып тұрды. 1960 жылы үкімет төтенше жағдайды жоюға
келісіп, кейбір реформалар жүргізді. Сол жылы жаңадан құрылған Африкалықтардың
ұлттық одағы (КАНУ) үкіметпен Кенияға тәуелсіздік беру жөнінде келіссөз жүргізе
бастады. КАНУ 1961 және 1963 жылы парламент сайлауында жеңіске жетіп, 1963 жылы
тұңғыш рет африкалық үкімет құрды. 1963 жылы 12 желтоқсанда Кения тәуелсіз
республика болып жарияланды. 1963 – 66 жылы КАНУ басшылары арасында елді дамыту
жолдары жайында алауыздық туды. 1969 жылы өте күшті ішкі саяси дағдарыс болды.
Елдегі әр түрлі этникалық топтар арасында қақтығыстар басталды. Оны басу үшін
саяси партияларға тыйым салынып, елде тек КАНУ партиясының билігі орнады. 1984
жылы үкімет этникалық толқуларды күшпен басты. 1989 жылы саяси тұтқындарға
бостандық берілді. 1991 жылы үкімет көппартиялыққа көшіп, оппозициядағы
партиялар құруға рұқсат етті. 1997 жылы елде демократиялық реформалар жүргізу
жөнінде халықтың жаппай бас көтерулері болып өтті. 1998 жылыНайробидегі АҚШ
елшілігінде жарылыс болып, 230-дан астам адам қазаға ұшырады, 5000-дай адам
жараланды.

Кения экономикасы нашар дамыған ел. Халқының 80%-ы ауыл шаруашылығында, 7%-ы –
өнеркәсіпте, 13%-ы қызмет көрсету салаларында жұмыс істейді. Елдегі жұмыссыздар
саны – 16%. Елдің жылдық ұлттық өнімі – 9,3 млрд. АҚШ долл-ы шамасында. Шетке:
шай, кофе, мұнай өнімдері, жеміс-жидектер шығарады. Елге сырттан: шикі мұнай,
машиналар, өнеркәсіп тауарлары, химия өнімдері, тұрмысқа қажетті заттар
әкелінеді. Негізгі сауда серіктестері: Уганда, Ұлыбритания, Танзания, Германия,
Жапония,Біріккен араб әмірлігі, т.б.

Кениядағы жергілікті халықтар, негізінен, 14 — 19 ғасырларда басқа жақтардан
көшіп келгендер. Біздің заманымыздан бұрынғы 5-ғасыр мен біздің заманымыздың
6-ғасыры арасында жағалауына грек, мысыр, қытай, үнді, араб теңіз жиһанкездері
жиі-жиі келіп-кетіп жүреді. 7 — 8-ғасырларда мұнда арабтар мен суахилилер
қоныстары пайда болды. 11-ғасырда жағалаулар мен ішкі аймақтарда
қала-мемлекеттер құрылды. 15-ғасырдың аяғынан бастап елге португалдар келіп,
арабтарды ығыстыра бастады. Олар жағалауларды толықтай басып алып, 18-ғасырға
дейін өз бақылауларында ұстады. 18-ғасырда бірнеше араб сұлтандықтары құрылып,
кейіннен көпшілігі көршілес Занзибар сұлтанына бағынды. 19-ғасырда Кенияны
Ұлыбритания мен Германия мемлекеттері отарлай бастады. 1890 ж. ел толығымен
ағылшындардың бақылауына өтіп, 1895 ж. Шығыс Африка протектораты болып құрылды
және елдің көп бөлігі ағылшын тағының меншігі болып жарияланды. Отаршылдар 1904,
1915, 1939 ж. арнайы заңдар шығарып, жергілікті халықтарды жақсы жерлерден
ығыстырды, нәсілшілдік кемсітушілікке ұшыратты. Жергілікті әкімшіліктерге
негрлер жұмысқа алынбады. Дегенмен 1-дүниежүзілік соғыс жылдарында (1914 — 18)
жергілікті еуропалықтармен бірге негрлер де әскерге алынып, Германияға қарсы
соғысқа араласты. Соғыстан кейін Кенияға еуропалықтар ағылып келе бастады.
2-дүниежүзілік соғыста (1939 — 45) Ұлыбритания Кения әскерлерін Таяу Шығыс пен
Бирмадағы соғысқа пайдаланды. Соғыстан кейін жергілікті халық арасынан
нәсілшілдікті жоюды талап еткен саяси ұйымдар құрыла бастады. 1963 ж.
12-желтоқсанда Кения тәуелсіз республика болып жарияланды. Кения экономикасы
нашар дамыған ел. Халқының 80%-ы ауыл шаруашылығында, 7%-ы — өнеркәсіпте, 13%-ы
қызмет көрсету салаларында жұмыс істейді. Шетке: шай, кофе, мұнай өнімдері,
жеміс-жидектер шығарады. Елге сырттан: шикі мұнай, машиналар, өнеркәсіп
тауарлары, химия өнімдері, тұрмысқа қажетті заттар әкелінеді. Негізгі сауда
серіктестері: Уганда, Ұлыбритания, Танзания, Германия, Жапония, Біріккен Араб
Әмірлігі, т.б.



https://kk.wikipedia.org/wiki/%D0%95%D1%83%D1%80%D0%B0%D0%B7%D0%B8%D1%8F_%D2%B1%D0%BB%D1%82%D1%82%D1%8B%D2%9B_%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82%D1%96

Лев Гумилев атындағы Еуразия ұлттық университеті - Астанада орналасқан
Қазақстанның жетекші жоғары оқу орындарының бірі. 2015 жылы
www.topuniversities.com сайтының рейтингтік жариялауы бойынша әлемнің ең үздік
371-ші университеті болып саналады.

Л.Н. Гумилев атындағы ЕҰУ құрамында жалпы саны 26 ғылыми мекемені құрайтын
ғылыми-зерттеу институттары, ғылыми орталықтар, зертханалар, 12 факультет,
қосымша білім беру және біліктілікті жетілдіру институты, әскери кафедра, түрлі
мемлекеттердің мәдени білім беру орталықтары бар.

ЕҰУ құрамына Дипломатиялық академия және әр саладан білім берумен шұғылданатын 5
институт (жаратылыстану технология, гуманитарлық, құқық, экономика, білім беру),
сондай-ақ «Еуразия» гуманитарлық зерттеулер ғылыми-зертхана орталығы, Жоғары
мектеп проблемаларының ғылыми-зертхана орталығы, Дүниежүзүлік экономика және
конъюнктура ғылыми-зертхана институты, Геотехнологиялық ғылыми-зертхана
институты, ҚР Ұлттық ядролық орталығы ядролық физика институтының бөлімшесі,
Ақпараттық-есептеу орталығы, т.б. енеді. Ресей, Беларусь, Испания, Германия,
т.б. елдер оқу орындары ғылыми орталықтарымен тығыз байланыс орнатылған.
Күндізгі бөлімде 85 мамандық, ал сырттай бөлімде 25 мамандық бойынша студенттер
білім алады (2001). Университетте 669 білікті маман дәріс береді. Оның ішінде 70
ғылыми доктор, професор, 214 ғылыми кандидат, доцент бар. Кандидат және
докторлық диссертация қорғайтын 9 ғылыми кеңес және 20 мамандық бойынша
аспирантура жұмыс істейді. Университеттің 5 оқу ғимараты, 12 лингафондық
кабинеті, 1 250 000 қоры бар кітапханасы мен 500 орындық компьютерлік оқу
орталықтары бар. ЕҰУ базасында 2000 жылы Ломоносов атындағы ММУ (Мәскеу
Мемлекеттік Университеті) Қазақстандық филиалы құрылған.

1. Геотехникалық институт 2. Сараптау ғылыми-зерттеу институты 3. Құрылыс және
көлік үрдістерінің технологиясы, механикаландыру және автоматтандыру

1. Еуразиялық математика институты 2. Теориялық математика және ғылыми
есептеулер институты 3. Іргелі зерттеулер институты 4. Теориялық физиканың
еуразиялық халықаралық орталығы 5. Биоорганикалық химия ғылыми-зерттеу институты
6. Клеткалық биология және биотехнология институты 7. Қолданбалы химия институты
8. Инженерлiк бағыттағы зертхана 9. Ақпараттық қауіпсіздік және криптология
институты 10. Жасанды интеллект институты

1. «Евразия» гуманитарлық ғылыми зерттеулер орталығы 2. «Отырар кітапханасы»
ғылыми орталығы 3. «Алаш» мәдениет және рухани даму институты 4. К.А. Ақышев
атындағы археология ғылыми-зерттеу институты 5. Конфуция институты 6. Түркітану
және алтайтану ғылыми-зерттеу орталығы 7. Академик С. Зиманов атындағы білім
заңнамасы ғылыми-зерттеу орталығы

1. Мемлекеттік-құқықтық зерттеулер, заң жобаларын дайындау және сараптау
институты 2. Журналистика мәселелерін зерттеу институты 4. Заманауи зерттеулер
институты 5. Әлеуметтiк және мәдени антропология 6. Этносаралық қатынастар және
қазақстан халқы ассамблеясы толеранттылығы орталығы

Л.Н.Гумилев атындағы Еуразия ұлттық университетіндегі Жазу тарихы мұражайы
ғылым, оқу ісіне жәрдем беретін және мәдени-ағартушылық бөлімше болып табылады.
2003 жылдың 18 қыркүйегінде аталған мұражай салтанатты түрде ашылды. Оған
көптеген белгілі саясаткерлер, ғалымдар, оқытушылар қатысты. Олардың ішінде:
Ө.Байгелди, Қ.Сұлтанов, М.Жолдасбеков, Ф.Оңғарсынова, И.Тасмағанбетов,
З.Қадырова және тағы басқа қоғам және мемлекет қайраткерлері болды. Ұлттық
университеттегі түркі жазуы тарихы мұражайының негізгі мақсаты - жазу тарихын
зерделеу. Одан басқа мұражай оқу-әдістемелік бағытты да ұстанады. Еуразиялық
кеңістіктегі түркі халықтары қолданған жазу үлгілері - әлемдік мәдениеттің аса
құнды мұралары. Адамзаттың даму тарихында көшпелілер өркениетін қалыптастырып,
«Мәңгі ел» идеясын ұсынған, қазір өзара тамырлас 26 тілде сөйлейтін түбі бір
түркі жұрты да өзінің әлімсақтан бергі тарихында 16 жазу үлгісін қолданды.
Біздің жыл қайыруымыздан бұрынғы V-IV ғасырда алғаш рет түркі сөзі әріппен
жазылып, тілдік жүйеміздің негізін қалады. Мұражайдағы жәдігерлер жинақталып,
сақталады және зерттеледі, сондай-ақ ғылыми, жалпы білім беру, тәрбие және
насихаттау мақсаттарында пайдаланылады. Мұражай ЕҰУ оқытушылары мен
студенттеріне осындағы жәдігерлерді оқу-әдістемелік ісінде пайдалануға
жәрдемдеседі. Сонымен бірге студенттердің жорықтары мен экспедициясын
ұйымдастыру, түрлі ұйымдармен хат жазысу және ЕҰУ институттары оқытушыларымен
тікелей байланыс орнату шаралары арқылы мұражай қоры толықтырылып келеді. Басқа
мұражайлармен (Президенттік мәдениет орталығы, С.Сейфуллин атындағы мұражай және
т.б.) байланыс орнатылды. Моңғолиядан, Сианьнан, Алтай өлкелерінен де мұралар
әкелініп, оған бөлек зал ашылды.

Университетке атақты ойшыл, шынайы еуразияшыл және түрколог Лев Николаевич
Гумилев есімі берілгені – зор мәртебе. Лев Николаевич Гумилевтің
мұражай-кабинеті 2002 жылдың қазанында Л.Н. Гумилев атындағы ЕҰУ базасында
ректор М.Ж. Жолдасбековтың бастамасымен ашылған (2000-2004 жж.).
Мұражай-кабинеттің ашылуына зор көмегін тигізген және қолдау көрсеткен ұлы
ғалымның асыл жары Наталья Викторовна Гумилева (Симановская). Мұражай
экспозициясын құруға ғалым шығармашылығының зерттеушілері - Э. Ділмұхамедов, М.
Новгородов, М. Козырев, В. Биличенко, Е. Масловтың сынды белді азаматтар
атсалысты. Мұражай нақты, жазбаша, бейнелеу көздерін жинап, сақтап, көрмеге
қояды, сондай-ақ, кино -, фото -, тарих және география ғылымдарының докторы,
еуразия ғылыми бағытының атақты өкілі Лев Николаевич Гумилевтің өмірбаяны мен
көрнекті тарихшы-этнологтың ғылыми қызметінен сыр шертетін Дереккөздерн.
Мұражайдың негiзгі міндеті - Л.Н.Гумилевтiң өмірі мен қызметіне қатысты мұражай
экспонаттарын зерттеуде (фотосурет, жеке заттары, құжаттар, хаттар) және
мұражайдың ғылыми қорын құрастыруды негiзге ала отырып жинақтау, сақтау
жұмыстарын жүргізу; мұражай қорларының алғашқы және екiншi есепке алу жүйесiн
ретту; материалды жинақтау мен зерттеу негізінде экспозициялар және уақытша
көрмелер құру; экскурсиялар, дәрiстер, семинарлар, мұражай сабақтары, ғылым және
мәдениет қайраткерлерiнiң кездесулерi,түлектер кештерiн ұйымдастыру, университет
қонақтарына таныстыру саяхатын өткізу, студенттермен,аспиранттармен,
оқытушылармен, қызметкерлерiмен ғылыми-ағартушылық жұмыстар жүргізу және тағы
басқа жиындарды өткізу.

Университет ректорлары болды: Целиноград инженерлік-құрылыс институты (ЦИҚИ) Т.
Г. Духов (1964—1965) Х. А. Асанбеков (1965—1977) Х. К. Карешов (1977—1988) А. Г.
Чекаев (1988—1996) Целинаград педагогикалық инстиуты К. Ж. Жаманбаев (1962—1974)
Б. С. Сұңқарбеков (1974—1984) М. С. Беспаев (1984—1987) Н. В. Алексеенко
(1987—1992) А. К. Құсаинов (1992—1996) Л.Н. Гумилев атындағы Еуразия ұлттық
университеті А. К. Құсаинов (1996—2000) М. Ж. Жолдасбеков (2000—2004) С. А.
Әбдіманапов (2004—2008) Б. Ж. Әбдірайым (2008—2011) Е. Б. Сыдықов (2011 ж.)



https://kk.wikipedia.org/wiki/%D0%95%D0%B6%D0%B5%D0%BB%D0%B3%D1%96_%D0%93%D1%80%D0%B5%D0%BA%D0%B8%D1%8F

Ежелгі Грекия немес Эллада гр. Ελλάδα) — б.з.б. III мыңжылдықтан б.з.б. I
ғасырына дейін болған ежелгі грек мемлекеттері жерінің жалпы аты; Балкан
түбегінің оңтүстігін, Эгей теңіздегі аралдарды, Фракия жағалауын, Кіші Азияның
батыс өңірін ала орналасқан.

Тарихшылардың көбісі Ежелгі Грекияны батыс өркениетінің негізін салушысы ретінде
қарастырады. Ежелгі Грекия өркениеті әлемдік демократияның отаны ретінде, батыс
философияның, архитектураның, мүсіндеменің, поэзияның, театрдың және ғылымдардың
негізгі принциптерінің негіздеуші, Олимпиады ойындардың бастаушысы болып
есептеледі. Грек мәдениеті Рим империясының мәдениетінің дамуына, яғни жалпы
еуропалық мәдениетінің дамуына үлкен әсер еткен.

Солтүстік-батыс жағында Ежелгі Грекия Иллириямен, солтүстік-шығысында Ежелгі
Македониямен, батысында Ион (Сицилия) теңізімен, шығысында - Эгей және Фракий
теңіздерінің суларымен жуылған.

Солтүстік Грекия Пинд тау жотасымен екіге бөлінген: батыс жағында Эпир және
шығыс жағында - Фессалияға. Орта Грекия Солтүстік Грекиядан Тимфрест және Эта
тауларымен бөлініп, 10 аймақтан құралған: Акарнания, Этолия, Локрида Озольская,
Дорида, Фокида, Локрида Эпикнемид, Локрида Опунт, Беотия, Мегарида және Аттика.
Пелопоннес қалған Грекиямен енсіз (6 км) Коринфқылтасымен байланысқан.
Пелопоннестың орталығы Аркадия болған.

Ежелгі Грекияда үш үлкен архипелагқа ( Киклада, Спорада және Ион аралдары)
құралған бірнеше жүз аралдар болған, ең ірілері — Крит және Эвбея.

Б.з.б. 5 ғасырда тарих саласындағы еңбектер пайда бола бастады. Мұндай
еңбектердің негізін ежелгі грек тарихшысы Геродот қалаған. Геродоттың "Тарих"
атты кітабы ежелгі Грекия мен Азия, Египет халықтарының тарихын зерттеуге үлкен
үлес қосты. Осы кітаптың алғысөзін мынандай сөздермен бастаған: "Геродот
көптеген халықтардың ұлы жəне даңқты істері ұмытылып қалмауы үшін осы
мəліметтерді жинады жəне жазып шықты". Осы еңбегінде көптеген географиялық,
этнографиялық жəне тарихи материалдар да жинақталған.

Философия ғылымының негізін салушылардың бірі Аристотель болды. Ол б.з.б.
384-322 жылдары өмір сүрген ғұлама ғалым. Көптеген ғылымдардың негізін қалаушы,
жан-жақты білімді адам ретінде даңқы шыққан. Ол философия, тарих, математика,
жаратылыстану жəне тағы басқа ғылыми білімдердің қалыптасуына зор үлес қосқан.
Аристотель сол кездегі барлық жинақталған ғылыми білімдерді жеке-жеке салаларға
бөлген. Бұл дүниежүзілік ғылымның дамуындағы үлкен қадам болды. Оның "Саясат"
деген еңбегі мемлекет жəне мемлекеттің құрылымына, түрлеріне айналды.

Ежелгі грек философы Демокрит атом ілімінің алғашқы өкілдерінің бірі саналады.
Ол 300-ге жуық шығарма жазған. Сонымен қатар физика, математика, музыка жəне
поэзиямен де шұғылданған. Табиғатты терең зерттеп, көптеген халықтардың ғылыми
білімдерімен танысқан. Демокрит тұңғыш рет дүние өте ұсақ бөлшектерден -
атомдардан тұрады, атомдар мəңгілік жəне қозғалыста болады деген пікір айтқан.

Грекияда б.з.б V ғасырда сәулет өнері жоғары қарқынмен дамыды. Әсіресе, Афины
ерекше гүлденіп, әсем қалаға айналды. Афинаның ең көрікті жері акрополь мен
агора болып саналған. Бұл жерлерде храмдар, театрлар, әкімшілік ғимараттар,
шонжарлардың әсем үйлері орналасты. Гректер сәулет өнерінің үш стилін қалдырған:
коринфтік, дориилік, иониилік.Дориилік стиль қарапайым плиталармен көмкерілеген
сәнді бағаналар. Ал, иониилік және кориинфтік стиль - сымбатты, әдемі өрнекпен
әшекейленген сәнді бағаналар.



https://kk.wikipedia.org/wiki/%D0%93%D1%80%D1%83%D0%B7%D0%B8%D1%8F

Координаттар: 41°41′00″ с. е. 43°44′00″ ш. б.﻿ / ﻿41.68333° с. е.
43.73333° ш. б.﻿ / 41.68333; 43.73333 (G) (O) (Я)

Грузия, Грузия Республикасы (грузинше საქართველო) — Еуропа құрлығының
оңтүстік-шығысында, Кавказ тауының оңтүстік бөлігінде орналасқан мемлекет. 66
әкімшілік ауданға бөлінеді. Құрамына Абхаз (1931) және Аджар (1921)
республикалары енеді. Шекарасы Ресей, Әзірбайжан, Түркия мемлекеттерімен
шектесіп жатыр. Жер көлемі — 69,7 мың км². Халқы — 5,4 млн. (1995).
Тұрғындарының 70,1%-і грузиндер (гүржілер). Бұдан басқа армяндар (8,1%), орыстар
(6,3%), әзірбайжандар (5,7%), осетиндер (3%), абхаздар (1,8%), гректер,
украиндар, т.б. тұрады. Астанасы — Тбилиси қаласы (1,2 млн.). Халқының көпшілік
бөлігі — христиан дінінің православие тармағын ұстанады, қалғандары мұсылмандар
мен католиктер. Ресми тілі — грузин тілі. Мемлекет басшысы — президент. Заң
шығарушы органы — бір палаталы парламент. Конституциясы 1995 ж. 24 тамызда
қабылданған. Ұлттық ақшасы — лари 1995 ж. қыркүйек айынан айналымға енгізілген.
Ұлттық мейрамы — мемлекеттің тәуелсіздіктің қалпына келтірілген күні (26 мамыр,
1918 ж.).

Жерінің 87%-ін таулы қыраттар алып жатыр, 36,7%-і орман. Солтүстігінде Үлкен
Кавказ қатпарлы тау жүйесі бар. Қара тау жағалауын Колхида ойпаты алып жатыр.
Жерінің географиялық құрылымы күрделі. Негізгі кен байлықтары: марганец, тас
көмір, мұнай, полиметалдар. Минералды су көздеріне бай (Боржоми, т.б.). Тау
мұздықтарынан басталатын, суы мол, екпінді өзендер (Кура, Риони, Ингури, Сунса,
т.б.) жиі кездеседі. Климаты жылы және ылғалды субтропикалық. Қаңтар айындағы
орташа температура 4—7 °С, ал шілдеде 22—24 °С. Жылдық жауын-шашын мөлшері 1500
мм.

Грузия жеріне адам баласы ерте замандарда-ақ қоныстана бастаған. Б.з.б.
2-мыңжылдықтың аяқ кезінен бастап алғашқы мемл. бірлестіктер пайда болды. Б.з.б.
8 ғ-да қазіргі Гүржістан территориясын алдымен кемерліктер, кейін сақтар басып
алды. Көп уақыт бойы бүкіл Кавказ аймағы Мидия патшалығы (б.з.б. 7 ғ.) мен
Ахемен әулетінің (б.з.б. 6 ғ.) иелігінде болды. Б.з.б. 6 ғ-да Қара теңіздің
шығыс жағында орналасқан саудамен айналысатын грек қоныстары мен Кавказ
халықтары арасында сауда байланысы күшейді. Б.з.б. 6 ғ-да Бат. Гүржістанда
Колхида патшалығы, ал 4 ғ-да Шығ. Гүржістанда Иберия патшалығы құрылды. Қалалар
пайда болып, басқа елдермен қарым-қатынас, сауда-саттық дамыды. Б.з.б. 1 ғ-да
қазіргі Гүржістан аумағын Рим империясы басып алды, бірақ б.з. 2 ғ-ынан бастап
оның билігі әлсіреп, жергілікті әкімдердің билігі күшейді. 3 — 4 ғ-ларда елге
христиан діні тарай бастады. 4 ғ-дан бастап Гүржістанға Сасанилер әулеті билеген
парсылар қайта-қайта шабуыл жасап, 523 ж. елді толық бағындырды. 7 — 9 ғ-ларда
Г-ның көпшілік бөлігі Араб халифатына қосылды. 10 ғ-дан бастап Гүржістан
біртұтас мемлекет болып бірікті. Елді Багратион әулетінен шыққан патшалар билеп,
11 ғ-да Солтүстік Арменияны жаулап алды. Давид І (1073 — 1125), Георги ІІІ (1156
— 84), Тамара (1184 — 1213) патшалар тұсында Гүржістан Кавказдағы аса күшті
мемлекеттердің бірі болды. Бұл кезеңде Гүржістан патшаларының билігін Солт.
Кавказ, Солт. Иран, Әзірбайжан, Қара теңіздің оңт.-батыс жағалауы елдері
(Трапезунд патшалығы, т.б.) мойындады. Осы кезде қалалар көркейіп, мәдениет
өркендеді. Философия, тарих, әдебиет, сәулет өнері жақсы дамыды. Ш. Руставелидің
“Жолбарыс терісін жамылған батыр” туындысы осы кезде жазылды.

Гүржістан 13 ғ-дың 2-ширегінен бастап Шыңғыс хан ұрпақтарының, 14 ғ-дың
2-жартысында Әмір Темір мемлекетінің иелігінде болды. 15 ғ-да бірнеше ұсақ
мемлекетке (Картли, Кахети, Имеретия патшалықтары мен Мегрель, Гурий, Абхазия
князьдіктері) ыдырап, 16 — 18 ғ-ларда Иран мен Осман сұлтандығының арасындағы
ұрыс майданына айналды. 17 ғ-да Иран шаҝы Аббас І Грузияға бірнеше жорықтар
ұйымдастырды. 18 ғ-дан бастап Гүржістан қайтадан біріге бастады. Вахтанг VІ
патшаның тұсында (1703 — 24) орталық үкіметтің билігі күшейтіліп, кең көлемде
құрылыс жұмыстары жүргізілді. 18 ғ-дың 2-жартысында Ираклий ІІ патшаның тұсында
Картли (Иберия) және Кахети патшалықтары біріктірілді. Ол сепаратистік пиғылдағы
князьдердің қарсылығын талқандап, шаруашылық пен сауданы қайта жандандыруға күш
салды. Қалалар қайта жандана бастады. Бұл кезеңде тағы бір грузин патшалығы
Имеретияда Соломон І-нің (1754 — 84) басшылығымен күшейіп, патшаның жеке билігі
нығайтылды. 17 — 18 ғ-ларда Гүржістан мәдениеті қайтадан гүлденіп, кітап басып
шығару ісі қанат жайды.

1783 ж. Георгий трактаты бойынша Картли-Кахети патшалығы Ресейдің
протектораттығын қабылдады. Бұл жағдай Гүржістан Иран және Түркия
мемлекеттерімен қарым-қатынасын шиеленістірді. Иракли ІІ патша қайтыс болып, ел
ішін жайлаған тақ тартысын пайдаланған Иран шаҝы Ага Мухаммед хан Каджари 1795
ж. Тбилисиді өртеп жіберді. 1801 ж. Картли-Кахети патшалығы өмір сүруін
тоқтатып, Шығыс Гүржістан толығымен Ресейге қосылды. Осыдан кейін Батыс
Гүржістан үшін орыс-иран (1804 — 13, 1826 — 28) және орыс-түрік (1806 — 12, 1828
— 29) соғыстары болып өтті. Сөйтіп, 1803 — 64 ж. Батыс Гүржістан да Ресейге
толығымен бағынды.

Сырттан шабуыл саябырлап, ел ішінде сауда-саттық жанданғанымен, гүржілерді
орыстандыру саясаты басталып, шаруаларды қанау күшейді. Халық көтерілістерін
үкімет әскерлері күшпен басып отырды. 1864 — 71 ж. шаруалардың басыбайлылығы
жойылғаннан кейін, ел ішінде өндіріс пен сауда-саттықтың дамуына жол ашылды.
Ұлттық интеллигенция қалыптасты. Ресейдегі Ақпан төңкерісінен кейін 1917 ж. 7
наурызда Кавказ сырты ерекше к-ті құрылды. 1917 ж. 17 қарашада бұл к-т
таратылып, үкімет басына меньшевиктер партиясы келді. 1918 ж. 26 мамырда
Гүржістан тәуелсіз республика болып жарияланды. Ішкі-сыртқы жағдайдың
шиеленісуіне байланысты бұл үкімет 1920 ж. 1 мамырда РКФСР-мен келісімшарт
жасасуға мәжбүр болды. Осы келісімшарт негізінде большевиктер үкімет құрамына
енгізілді. 1921 ж. Қызыл Армия бөлімдері меньшевиктер үкіметін құлатып, Кеңес
өкіметін орнатты. Гүржістан 1922 — 36 ж. Кавказ сырты кеңестік федеративтік соц.
республикасы құрамына кірді, 1936 — 91 ж. КСРО құрамындағы одақтас республика
болды. 1991 ж. 9 сәуір күні өткен жалпыхалықтық референдумның қорытындысы
бойынша республика Жоғары Кеңесі елдің 1918 жылғы тәуелсіздігін және 1921 жылғы
конституцияны қалпына келтіру туралы акт қабылдады. Сол жылы мамыр айында өткен
президент сайлауында З.Гамсахурдия жеңіске жетті. Бірақ ел ішіндегі жағдайдың
шиеленісуіне байланысты құрылған Әскери Кеңес президентті елден кетіріп,
парламентті таратып жіберді де, бар билікті өз қолдарына алды. 1992 ж. наурыз
айында Әскери Кеңес те таратылып, орнына Эдуард Шеварднадзе бастаған Мемл. Кеңес
құрылды. Сол жылы 11 қазанда жаңа парламент және оның төрағасы сайланды. 1995 ж.
жаңа конституция қабылданып, соның негізінде өткен президент сайлауында (5.11.
1995) Э.Шеварднадзе жеңіске жетті. Ішкі саяси жанжалдарды, Абхаз республикасымен
арадағы қарым-қатынастарды бейбіт жолмен реттеп, ел экономикасын реформалау
ісіндегі қызметін бағалаған халық оны 2000 ж. жаңа мерзімге президент етіп
сайлады.

Гүржістан — аграрлы-индустриялы ел. Экономикасының негізгі салалары: тамақ
өнеркәсібі (шай, темекі, минералды сусындар, шарап, коньяк шығару), жеңіл
өнеркәсіп, машина жасау, қара және түсті металлургия, химия өнеркәсібі. Ауыл
шаруашылығында шай, темекі, жеміс-жидек өсіру, мал ш. дамыған. Қара теңіз
жағалауындағы курортты қалаларда туризм жақсы жолға қойылған. Жан басына
шаққанда ұлттық табыс — 1060 долл. шамасында. Гүржістан БҰҰ, ТМД, т.б.
халықаралық ұйымдардың мүшесі. Басты сауда серіктестері — Ресей, Түркия,
Армения, Әзірбайжан. Гүржістан Қазақстанмен 1992 жылдан (23 шілде) бері
дипломатиялық қатынас орнатқан. Екі ел арасында тікелей және ТМД шеңберінде
экономикалық және мәдени байланыстар дами түсуде. Болашақта екі жақ Каспий
теңізінің қазақстандық бөлігінен өндірілетін мұнайды Баку —Джейхан маршруты
бойынша Бат. Еуропа елдеріне шығаруға мүдделі.

Гүржі әдебиеті өз бастауларын ерте заманнан алады. Ежелгі грек ақыны Аполлон
Родоскийдің (б.з.б. 3 ғ.) шығармаларында гүржілер жөнінде айтылады. 5 — 11 ғ-лар
аралығында шіркеулік діни әдебиет дамыды. 12 ғ-да орталықтанған Гүржістан
патшалығы кезінде эпостық жырлар жазылды (“Жолбарыс терісін жамылған батыр”,
“Абдул-Мессия”, “Тамариани”, т.б.). 16 ғ-да гүржі әдебиеті қайтадан жанданды.
Кахети патшасы Теймураз І (1589 — 1663) лирикалық, филос., тарихи тақырыптарда
өлеңдер жазды, көптеген шығыс ақындарының шығармаларын (“Ләйлі — Мәжнүн”, т.б.)
қайта жырлады. Екінші бір гүржі патшасы Арчил ІІ (1647 — 1713) ұлттық-тарихи
тақырыптарда өлеңдер мен поэмалар жазды. 1830 — 40 ж. Гүржі әдебиетінде
романтикалық бағыт дамыды. Оның ірі өкілдері А.Г. Чавчавадзе (1786 — 1846), Г.Д.
Орбелиани (1804 — 1883), А.М. Бараташвили (1815 — 1845) болды. 1860 жылдан
бастап гүржі әдебиеті жаңа классикалық сатыға көтерілді. Гүржі әдебиетінің
классиктері: И.Г. Чавчавадзе (1837 — 1907), А.Р. Церетели (1840 — 1915), Н.Я.
Николадзе (1843 — 1928). Кеңес заманында да Гүржістан әдебиетінде әлемге танымал
көркем шығармалар жазылды. Бұл кезеңдегі көрнекті ақын-жазушылар: И.В. Абашидзе,
К.С. Гамсахурдиа, В.Ш. Авалиани, О.Р. Чхеидзе, Н. Думбадзе, т.б. болды.



https://kk.wikipedia.org/wiki/%D0%92%D0%B0%D1%88%D0%B8%D0%BD%D0%B3%D1%82%D0%BE%D0%BD

Вашингтон (ағылш. Washington, D.C., /ˈwɑʃɪŋtən ˌdiː ˌsiː/) — АҚШ-ның елордасы.
Вашингтон 1790 ж. 16 шілдесінде орнатылған. АҚШ-нда бұдан басқа Вашингтон атаулы
штат та бар болғасын, екі мекенді шатастырмау үшін, елорданы кейде Вашингтон
Колумбия Аймағы деп толық атымен атайды. Вашингтонда көп компаниялардың бас
кеңселері жайғасқан.

1861-1865 жылдары, азаматтық соғыстың уақытында қалада Линкольн президенттің
бұйрығымен Потомак әскері қорғайтын бірнеше қорғаныстар құрылды. 1864 жылы
қалаға шабуылдар жасалды. Шабуылдардың әсерінен президент Авраам Линкольн ауыр
жарақатталды. Бұдан кейін оларға қосымша әскер келіп генерал Райт оңтүстік
адамдарын жеңіп, қаланы сақтап қалды.

1923 жылы қалада басталған экономикалық кризис болды. Бұл кризис бүкіл елде
болды. Қалада жұмыссыздар саны өсті. Ұлы кризисті Рузвельт деген президенттің
көмегімен тоқтата алды. Ол «Жаңа курс» деген өз бағдарламасын жүргізді.
Жиырмасыншы ғасырдың ортасына қарай Мәскеу мен Вашингтон арасындағы бәсекелестік
өсе түсті. Суық соғыс басталды. 1960 жылы Кеннеди жаңа бағдарлама жүргізді. Бұл
бағдарламаның арқасында өнеркәсіптік технология дамыды. Жұмыссыздар саны азайды.
Жоғарғы оқу беретін мектептер ашылды. Сапалы ауруханалар тұрғызылды.
Зейнеткерлерге материалды көмек көрсетілді. Соңғы уақытта Вашингтонның
оңтүстік-батыс және солтүстік-батысында жаңа кварталдар белсенді құрылуда.
Қаланың орталығында мәселелі ғимараттар мен үкімет ғимараттары құрылған. Қаланың
шығысында тек кедейлер өмір сүреді. Басым көпшілігі Афро-америкалықтар.

Вашингтон қаласы АҚШ-тың солтүстік-шығысында орналасқан. Қала алаңы 177 км²
құрайды. Оның ішінде 159 км² жер, ал қалған 18 км² су болып табылады. Қаланың
құрғақ жері Мэриленд штатында орналасқан. Мэриленд штатының оңтүстік-батыс
жерінен қалған барлық Вашингтон қаласының құрғақ жері болып табылады. Қала 3
өзен бойында орналасқан. Ол өзендер: Потомак және оның ағындары Анакостия және
Рок-Крик. Вашингтон қаласының ең жоғарғы нүктесі — Рено нүктесі. Бұл нүкте Рено
фортының саябағында және теңіз деңгейінен 125 метр биіктікте орналасқан . Ең
төмен нүктесі — Потомак өзенінің деңгейі.

Атлант мұхиты маңында орналасқан Потомак өзені маңындағы Вашингтон қаласы өзінің
ыстық әрі ылғалды және қыста 17 дюмға дейін жететін суық әрі қарлы ауа-райымен
белгілі. Жалпы қаланың ауданы 68,3 миль² дейін жетеді. Теңіз деңгейіндегі
биіктігіне келетін болсақ, онда ол 40-410 футқадейін көтеріле алады. Вашингтон
қаласының ауа-райын орта есеппен алсақ, онда 54.0В °F шығады. Жауын-шашындарды
орта есеппен алсақ, Вашингтонға жылына 39.73 дюйм жауын-шашын жауады. Оның
ішінде 17.3 дюйм қар болып табылады.

1860 жылғы есеп бойынша қала тұрғындарының саны 75 000-ды құраған. Бұл басқа
қалаларға қарағанда өте аз. Азаматтық соғыстан кейін халық саны 75 %-ға өсті.
Бұл көрсеткіш Ұлы тоқырауға дейін тұрақты болды. Екінші дүниежүзілік соғыс
кезінде федералды органның мемлекеттік қызметкерлер есебінен де көбейді. 1950
жылы халық саны максималды санына жетті. Вашингтон қаласының тұрғын саны 802 178
адамды құрады.

Бірақ біраз уақыт өткеннен кейін халық саны қайта азая бастады. Тұрғында өзге
қалаға көшті. Мұның басты себебі 1960-ыншы жылдары болған кекілжің болатын. Осы
оқиғалардың әсерінен 1980 жылы Вашингтон қаласы өз тұрғындарының төрттен бір
бөлігін жоғалтты. Халық саны 1990 жылға дейін жалғасты. Ұзақ уақыттан кейін
2000-ыншы жылдары халық өсімі байқалды. 2010 жылдың санағының өсімі бойынша он
жыл ішінде халық 5,2%- ға көбейген. 2010 жылы халық санағы бойынша халық саны
601 657 адам болған. Ал 2000-ыншы жылғы санақ бойынша халық саны 572 059 адамды
құраған. Жұмыс күндері Вашингтон қаласының халық саны 1 миллионға жуықтайды. Бұл
Вашингтон маңындағы адамдар есебінен көбейеді.

2007 жылғы санаққа сүйенсек қаладағы әрбір үшінші адам сауатсыз болған. Бұл
имигранттармен байланысты.

АҚШ халық санағының бюросы бойынша Вашингтон қаласының халық санағы 2015 жылдың
1 шілдесіне қарай қала тұрғындарының саны 672,228 адам болған. Бұл 2010 жылғы
санақ бойынша АҚШ-тың тұрғын саны 11,7 %-ға өскен. 2010 жылы Вашингтон қаласы
АҚШ елі бойынша ең тығыз қалалардың ішінен 24-інші орында болды. 2010 жылғы
мәліметтер бойынша шекара маңындағы жолаушылар көмегімен ауданның күндізгі халқы
1 миллионға жуықтаған.

2010 жылғы санаққа сүйенсек Вашингтон қаласының тұрғындарының 50,7 %-ы
Афро-америкалық, 38,5 %-ы Ақ адамдар, 3,5 %-ы Азиаттар және 0,3 % АҚШ-тың
иүбірлі халықтары.

Қаланың басым көпшілігі христиандар болып табылады: 28 % тұрғын — католик, 9,1 %
— американдық баптист, 6,8 % — оңтүстік баптист, 1,3 % — православты христиан
және 13 % басқа да христиан діндері болып табылады. Қалада Исламдық таралу
10,6 %-ды құрайды, иудаизм қолданушылары 4,5 % . Қаланың 26,8 % белгілі бір
дінді ұстанбайды немесе өзге дінге сенеді.



https://kk.wikipedia.org/wiki/%D0%92%D0%B0%D0%BB%D1%8E%D1%82%D0%B0

Валюта(итал. voluta — құн, баға) — тауарлар құнының шамасын өлшеу үшін
пайдаланылатын ақша өлшемі. Халықаралық валюталық қаржы операциялары
тәжірибесінде ол мынадай мәндерде қолданылады: 1) мемлекеттің ақша өлшемі және
оның типі (алтын, күміс, қағаз ақша), мысалы, Қазақстанның ұлттық ақшасы —
теңге, Ресейдікі — рубль; 2) шет мемлекеттердің ақшасы; 3) халықаралық
(аймақтық) есеп айырысу өлшемі (вексель, чек, банкнот) және төлем құралы. 19
ғ-ға дейін күміс валюта мен биметаллизм кең тарады. 19 ғ-дың басында
Ұлыбританияда, 19 ғ-дың 2-жартысынан басқа елдерде алтын валюта енгізілді.
Валютаның жалпы дағдарысы кезеңінде (1-дүниежүзілік соғыс кезінде) қағаз валюта
кеңінен қолданыла бастады. Алтын мен күміске айырбасталмайтын банкноттар қағаз
ақша түрінде болды. Ел экономикасында ауық-ауық инфляция болғанда, қағаз валюта
құнсызданып отырды. Мұндай жағдайда кейбір елдер өз валютасының номиналды
алтындық баламын тұрақтандыруға тырысады. Көптеген елдерде валюта курсы
валюталық шектеу арқылы реттеледі. Валюталар пайдаланылу тәртібіне қарай
айырбасталымды (конверсияланатын), ішінара толық айырбасталымды және
айырбасталмайтын (томаға тұйық) валюта болып үшке бөлінеді.

Бірінші топқа валюталық шектеу жойылған елдердің валютасы (АҚШ доллары, т.б.)
жатады. Ол кез келген шет ел валютасына айырбасталады. Ішінара айырбасталымды
валютаға валюта операцияларын жасауға толықтай валюталық шектеу жойылмаған
елдердің валютасы (мысалы, Ұлыбританияның, Францияның, Италияның, сондай-ақ ТМД
елдерінің) жатса, соңғы топқа барлық операциялар бойынша валюталық шектеу
сақталған елдердің валютасы жатады. Томаға-тұйық валюта өз мемлекеті шегінде
ғана айналыста болады.

Шетелдік валютаның комақты партиясын банктің сатып алуы немесе сату жолымен
жүзеге асырылатын валюталық рынок пен валюта курсына әсер ету үшін елдің Ұлттық
банкісінің мақсатты түрде бағытталған бір реттік елеулі әрекеті. Валюталық
басқыншылық мемлекеттің мүддесіне орай, шетелдік валюталардың бағамын реттеу
үшін жүзеге асырылады.

Валюталық құндылықтарға меншік құқығының және өзге де құқықтардың көшуіне,
сондай-ақ валюталық, құндылықтарды төлем қаражаты ретінде пайдалануға байланысты
операциялар; валюталық құндылықтарды, ұлттық валютаны, номиналы ұлттық валютамен
көрсетілген бағалы қағаздарды және төлем құжаттарын, резиденттер шығарған
номиналы жоқ бағалы қағаздарды Қазақстан Республикасына әкелу, жіберу және
аудару, сондай-ақ Қазақстан Республикасынан әкету, жіберу және аудару.

Валютаның бағамын белгілеу - валютаның бағамын айқындау. Валютаның бағамын
белгідеудің тарихи тұрғыда екі әдісі қалыптасқан, олар тікелей белгілеу, мұнда
шетел валютасы өлшемінің бағамы ұлттық валютаның белгілі бір сомасымен
көрсетіледі (мыс., 1 АҚШ доллары = 6,8 француз франкі); жанама түрде белгілеу,
мұнда валюта өлшемі ретінде валютаның белгілі бір сомасына теңестірілетін ұлттық
валюта қабылданады (мыс., 1 стерлинг фунт = 1,55 АҚШ доллары). Кең таралғаны
валютаның бағамын тікелей белгілеу әдісі. Валютаның бағамын ресми түрде орталық
банк белгілейді, бейресми түрде банкілер банкілер белгілейді. Валюта биржалары
сақталған елдерде валютаның бағамын бегілеу күннің белгіл бір уаытында
тіркеледі. Алайда биржалық белгіленім негізінен анықтамалық сипатта болады.
Валюта нарығының көбінде бағам белгілеу кезінде фиксинг - валютаның банк аралық
бағамын әрбір валюта бойынша сұраным мен ұсынымды салыстыру жолымен айқындау
рәсімі қолданылады. Сонан соң сатушының бағамы (жоғары) мен сатып алушының
бағамы (төмен) белгіленеді. Банкілер сатылатын шетел валютасын сатып алынатын
валютадан гөрі қымбатқа бағалайды.Қ



https://kk.wikipedia.org/wiki/%D0%91%D0%B0%D1%82%D1%8B%D1%81_%D2%9A%D0%B0%D0%B7%D0%B0%D2%9B%D1%81%D1%82%D0%B0%D0%BD_%D0%BC%D0%B5%D0%BC%D0%BB%D0%B5%D0%BA%D0%B5%D1%82%D1%82%D1%96%D0%BA_%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82%D1%96

Махамбет Өтемісов атындағы Батыс Қазақстан мемлекеттік университеті – Батыс
Қазақстан облысындағы жоғары оқу орны әрі ірі ғылыми-оқу орталығы.

Алғашында Орал педагогикалық институты болып педагог кадрлар даярлайтын жоғары
оқу орны болды. 1932 жылы Орынбор қаласынан көшірілген Халық ағарту институтының
негізінде ашылды. 1937-ші жылдан бастап институт А. Пушкин атын алды. 1996 жылы
Пушкин атындағы Батыс Қазақстан Гуманитарлық Университеті болып өзгерген. 2000
жылы Университет Орал қаласындағы Батыс Қазақстан агротехника академиясын және
Мәдениет институтымен біріктіріліп Батыс Қазақстан Мемлекеттік Университет болып
қайта құрылды. 2002 жылы БҚАУ құрамынан шығып, 2003 жылы Университет Махамбет
Өтемісов атын алды.

Оқу орнының құрамында 7 факультет бар: педагогика, жаратылыстану-география,
физика-математика, филология, мәдениет және өмір, тарих және құқық, экономика
және басқару. Университетте 20 мамандық бойынша аспирантура, екі канд. дисс.
қорғау жөніндегі ғыл. кеңес бар. Сондай-ақ университеттің
редакциялық-баспагерлік бөлімі дербес баспаханамен жарақтандырылған, мұнда
«Вестник ЗКГУ» жинағы шығады. Университет кітапханасында 1 млн-нан астам кітап
қоры жинақталған, онда электронды каталог пен жергілікті компьютерлік желі іске
қосылған. Университеттің 5 оқу ғимараты, 7 жатақхана, 600 мың кітап қоры
жинақталған кітапханасы бар. Мұнда зоология мұражайы, биохимия лабораториясы,
жаңа ақпараттар лабораториялары жұмыс істейді. Университет кадрлар даярлаудың
көп сатылы жүйесіне көшіріліп, әмбебап мамандарды даярлауға бағытталған.
Университетте 2,5 мыңнан аса студенттер дәріс алады. Ағылшын, неміс және араб
тілдері оқытылады. Мұнда 4 ғылым докторы, 85 ғылым кандидаты, 17 профессор және
жүзден астам доцент еңбек етеді.



https://kk.wikipedia.org/wiki/%D0%91%D0%B0%D0%BB%D1%8B%D2%9B%D1%82%D0%B0%D1%80

Балықтар (лат. Pisces) — негізінен судағы тіршілікке бейімделген жануарлар. Жүзу
жағынан олар өзге жануарлардан асып түседі; балықтар өкпе арқылы емес, желбезек
арқылы тыныс алады. Балықтар тұзды суларда (мұхиттарда), не болмаса тұщы суларда
(өзен – көлдер мен су қоймалары) тіршілік ете алады. Жыланбалық сияқты кейбір
балықтар тұзды суда да, тұщы суда да өмір сүреді. Теңіз балықтары тұщы су
балықтарыннан әдетте ірілеу болып келеді.

Балықтар — хордалылар типінің жақтылар тобына жататын омыртқалы су жануарлары.
Балықтардың 22000-нан астам түрі бар деп есептеледі. Олардың үштен бір бөлігі
тұщы суда өмір сүреді. Балықтар үш топқа бөлінеді: жақсыз (миксина сияқты),
шеміршекті (акулалар және тұтасқанаттар) және ең үлкен топты құрайтын сүйекті
балықтар. 20 мыңнан астам түрі белгілі, олардың 97 – 98%-ы сүйекті балықтарға
жатады, қалғандары шеміршекті балықтар. Қазақстанда 180-дей түрі мен түр
тармақтары кездеседі. Балықтар девон кезеңінен белгілі. Қазіргі көптеген түрлері
500 мың жылдан бері өзгерместен тіршілік етіп келеді. Балықтардың мекен ету
аумағы биік тау суқоймаларынан мұхиттың терең су түбіне дейінгі ауқымды қамтиды.
Олар –2°С-тан (арктикалық суда) 50°С (ыстық бұлақтарда) температура аралығында
тіршілік ете алады. Тұздылығы 70‰ суға төзетін балықтар да бар. Балықтар дене
тұрқы, түсі, құрылысы, физиологиясы жағынан айтарлықтай ерекшеленеді. Олардың
дене тұрқы 1 см-ден 20 м-ге дейін болады, ал салмағы 1,5 граммнан 12 – 14
тоннаға дейін жетеді. Олардың пішіндері де әр түрлі: ұршық, жебе тәрізді, екі
бүйірінен немесе арқасынан бауырына қарай қысыңқы, жылан, таспа, шар тәрізді,
дөңгелек, т.б. болады. Балықтың денесі үш бөліктен (бас, кеуде, құйрық) тұрады.
Олардың жұп танау тесігі мен көзі, жұп (кеуде, құрсақ) және дара (арқа, құйрық,
құйрық асты) қанаттары болады. Кейбір балықтардың қанаттары жетілмеген, ал
кейбір түрлерінде өте жақсы жетілген (мысалы, албырттардың май қанаты).

Денесін қабыршақ жапқан, бірақ қабыршақсыз немесе сүйекті қылтан жапқан түрлері
де бар. Желбезекпен тыныс алады, ауамен тыныс алуға бейім органы бар балықтар да
кездеседі. Балықтар жыныстық қабілеті жетілгенше тез өседі, олардың өсуі көбіне
жыл маусымына, тіршілік жағдайына байланысты. 1 – 2 жыл (кейбір бұзаубас
балықтар), тіпті 100 жылға дейін тіршілік ететін балықтар да бар. Жүрегі 2
камералы, қан айналу шеңбері – біреу. Миының құрылысы қарапайым. Көптеген
балықтардың иіс сезу, сезім, есту, көру (өте терең және жер асты суларында
тіршілік ететіндерінде болмайды) мүшелері жақсы жетілген. Олардың бүйір сызығы
судың қозғалысын қабылдайды. Сүйекті балықтардың көпшілігінде денесінің
тепе-теңдігін сақтау қызметін атқаратын торсылдағы болады. Ал кейбір балықтарда
торсылдақ – тыныс алу органы. Балықтар торсылдақ арқылы өзі шығаратын дыбысты
күшейтеді. Қорегінің түріне қарай балықтар: фитофаг, планктофаг, бентофаг,
детритофаг, жыртқыштар болып бөлінеді. Балықтардың әдетте дара жынысты, қос
жынысты түрлері де бар. Балықтардың көпшілігі сырттай ұрықтанып, уылдырық шашу
арқылы көбейеді. Сондай-ақ іштей ұрықтанып, тірі шабақ немесе ұрықтанған
уылдырық туатын түрлері де болады (мысалы, акулалар, гамбузия, т.б.).
Тіршілігінде олар бірнеше рет уылдырық шашады, бір рет қана уылдырық шашатындары
да бар (мысалы, қиыршығыс албырты, кета, т.б.). Уылдырығын судағы өсімдікке,
тасқа жабыстырып қоятындары, көміп тастайтындары, тіпті моллюскілердің денесіне
тығып сақтайтындары да кездеседі. Балықтар жыл маусымына сәйкес қорегін,
қыстауын немесе уылдырық шашатын жерін іздеп, кейде мыңдаған километрге дейін
өрістейді. Балықтар – адам үшін қажетті белокқа бай тағам көзі. Оның еті,
уылдырығы, ал кейбір түрінің терісі де пайдаланылады, олардан балық майы
алынады. Ішінде улы түрлері де кездеседі. Балық аулау шаруашылығы ертеден
белгілі, дегенмен оның шарықтау биігі XX ғасырдың 70-жылдарына тура келеді.
Осыған байланысты кейбір кәсіптік маңызы зор балықтардың санын азайтпау үшін,
олардың табиғи көбеюіне қосымша әр түрлі қолдан өсіру әдістері көмегімен
қамқорлық жасалады. Саны өте азайып кеткен, айрықша қорғауға алынған балықтардың
түрлері мен түр тармақтары халықаралық және Қазақстанның «Қызыл кітабына»
енгізілген (мысалы, ақ балық, Арал албырты, Арал бекіресі, Каспий албырты,
көкбас, т.б.). Ғылыми мақсат үшін кейбір балықтарды лабораторияда өсіреді.
Балықтарды аквариумда өсіру кең өріс алуда. Балықтар туралы ғылым ихтиология деп
аталады.

Балықтар - түрлері ең көп тараған омыртқалы жануарлар. Балықтардың 22 000-нан
астам түрі бар деп есептеледі. Олардың үштен бірі тұщы суда өмір сүреді.
Балықтар үш топқа бөлінеді: жақсыз,шеміршекті және ең үлкен топты құрайтын
сүйекті балықтар. Балықтардың дене тұрқы 1 см-ден 20 м-ге дейін болады, ал
салмағы 1,5 г-нан 12 – 14 т-ға дейін жетеді. Олардың пішіндері де әр түрлі:
ұршық, жебе тәрізді, екі бүйірінен немесе арқасынан бауырына қарай қысыңқы,
жылан, таспа, шар тәрізді, дөңгелек, т.б. болады. Балықтың денесі үш бөліктен
(бас, кеуде, құйрық) тұрады. Олардың жұп танау тесігі мен көзі, жұп (кеуде,
құрсақ) және дара (арқа, құйрық, құйрық асты) қанаттары болады. Кейбір балықтың
қанаттары жетілмеген, ал кейбір түрлерінде өте жақсы (мысалы, албырттардың май
қанаты) жетілген. Денесін қабыршақ жапқан, бірақ қабыршақсыз немесе сүйекті
қылтан жапқан түрлері де бар. Желбезекпен тыныс алады, ауамен тыныс алуға бейім
органы бар балықтар да кездеседі. Балық жыныстық қабілеті жетілгенше тез өседі,
олардың өсуі көбіне жыл маусымына, тіршілік жағдайына байланысты.

Бір-екі жыл (кейбір бұзаубас балықтар), тіпті жүз жылға дейін (қортпа) тіршілік
ететін балықтар да бар. Көптеген балықтардың иіс сезу, сезім, есту, көру (өте
терең және жер асты суларында тіршілік ететіндерінде болмайды) мүшелері жақсы
жетілген. Олардың бүйір сызығы судың қозғалысын қабылдайды. Сүйекті балықтардың
көпшілігінде торсылдақ болады, ол дене тепе-теңдігін сақтау қызметін атқарады,
ал кейбір балықта торсылдақ – тыныс алу органы; балық торсылдақ арқылы өзі
шығаратын дыбысты күшейтеді. Қорегінің түріне қарай балық: фитофаг, планктофаг,
бентофаг, детритофаг, жыртқыштар болып бөлінеді. Балық әдетте дара жынысты,
сондай-ақ қос жынысты түрлері де кездеседі. Балықтардың көпшілігі сырттай
ұрықтанып, уылдырық шашу арқылы көбейеді. Сондай-ақ іштей ұрықтанып, тірі шабақ
немесе ұрықтанған уылдырық туатын түрлері де (мысалы, акулалар, гамбузия, т.б.)
болады. Тіршілігінде олар бірнеше рет уылдырық шашады, бір рет қана уылдырық
шашатындары да (мысалы, қиыр шығыс албырты, кета, т.б.) болады. Уылдырығын
судағы өсімдікке, тасқа жабыстырып қоятындары, көміп тастайтындары, тіпті
моллюскілердің денесіне тығып сақтайтындары да кездеседі. Балық жыл маусымына
сәйкес қорегін, қыстауын немесе уылдырық шашатын жерін іздеп, кейде мыңдаған
киллометрге дейін өрістейді.

Балық – адам үшін қажетті белокқа бай тағам көзі. Оның еті, уылдырығы, ал кейбір
түрінің терісі де пайдаланылады, олардан балық майы алынады. Ішінде улы түрлері
де кездеседі. Балық аулау шаруашылығы ертеден белгілі, дегенмен оның шарықтау
биігі 20 ғасырдың 70-жылдарына тура келеді. Осыған байланысты кейбір кәсіптік
маңызы зор балықтың санын азайтпау үшін, олардың табиғи көбеюіне қосымша әр
түрлі қолдан өсіру әдістері жасалады. Саны өте азайып кеткен, айрықша қорғауға
алынған балық түрлері мен түр тармақтары халықаралық және ұлттық «Қызыл кітапқа»
енгізілген (мысалы, ақ балық, нельма, Арал албырты, Арал бекіресі, Каспий
албырты, көкбас, т.б.). Ғылыми мақсат үшін кейбір балықты лабораторияда өсіреді.
Балықты аквариумда өсіру кең өріс алуда. Балық туралы ғылым ихтиология деп
аталады.

Балық аулау құрал-жабдықтары – мұхит, теңіз, көл, өзен, т.б. су алаптарынан
балық аулауға арналған құралдар мен жабдықтар. Оған трал, сүзекі, қалталы
жылымдар, ығызбай және құрма аулар, қабадан, қармақ, жарық түсіріп аулайтын
құралдар мен электр қондырғылары жатады. Ертеде балықты сүңгі, шанышқы, гарпун
(ұшы тастан, сүйектен, темірден жасалған), қаза (қамыстан тоқып таяз суларға
салынады), т.б. құралдармен, түнде – буылған қамыстан жаққы жағып та аулаған.
Кейін синтетикалық материалдардан тоқылған құралдар кеңінен пайдаланыла бастады.
Балық аулау құрал-жабдықтары балық түрлерінің мекеніне, ерекшеліктеріне сай
жасалынады. Мысалы, трал конус қалта пішінінде жасалып, оны сүйретіп жүру,
көтеріп алу үшін кемеге арнайы қондырғылар орнатылады. Трал үйір-үйір боп
жүретін треска, камбала, майшабақ аулауға қажет. Осындай шоғырланып жүретін
балықтарды сүзекі және қалталы жылымдармен де аулайды. Сүзекі-жылымды суға
тастап, кемемен біраз сүйретіп барғаннан кейін, табандық арқанын лебедкамен
тартқанда, астыңғы жағы бүріліп қалталанады да, балық ішінде қалады. Оны кемеге
тартып алу, көтеру, трюмге төгу жұмыстарының бәрі механикаландырылған. Ағынды
суларда ығызбай аулар пайдаланылады. Ағын судың еніне қарай әрқайсысы 25 м
болатын бірнеше ауды бір-біріне жымдастыра жалғап, өзенге көлденең салады. Бір
жақ шетінің арқалығына қалтқы-бояқ, табандығына салдауыр байлайды да, арқалықтың
екінші ұшын қайықтағы адам ұстап отырады. Мөлшерлі жерге дейін ығып барған соң,
балығымен қоса тез суырып алады. Қос қанатында балық кірсе қайтып шыға алмастай
етіп, бір-бірінің ішіне кигізіле бекітілген, конус тәрізді бірнеше қалтадан
тұратын (әр қалтаның ауыз жағында оны керіп тұратын шеңбер шыбықтары бар) құрал
түрлерін құрма тор, қабадан (не нәрете) деп атайды. Мұндай құралдар жағалауда
өскен қамыс жиегіне, өзекшелерге құрылады. Электр жарығын су астына жіберіп,
шоғырланған балықтарды сумен қоса кеме үстіне шығару үшін қуатты сорғылар
орнатылған конус тәрізді шағын жылымдарды қолдану да жиі кездеседі. Шағын көлдер
мен теңіз қолтықтарынан жарық түсіру тәсілімен аулағанда, электр жарығының
орнына буылған қамысты жағады. Оның жарығына жиналған балықтарды ұзын сапты,
жеңіл де ауқымды сүзекімен сүзіп не шанышқымен шаншып алады. Мұны жаққы жағу
дейді. Ірі балық шоғырларын іздестіру үшін гидроакустикалық локатор қолданылады.

Балық өңдеу – балықты сақтау және балықтан дайын өнім алу жұмыстарының жиынтығы.
Өңделген балықтың дәмдік, тағамдық қасиеттері жақсарады, сақтау мерзімі ұзарады
әрі тасымалдауға да қолайлы болады. Балық өңдеудің кең тараған әдісі – оны
тоңазыту, суықта сақтау және мұз етіп қатыру. Балықты тоңазыту үшін көбіне мұз
қолданылады, контейнердің ішіне балықтарды қаз-қатарымен қойып, арасына
ұсақталған мұз (балық массасының 30 – 40%-ы) салады. Тоңазытылған балықтың дене
температурасы –1 – 50С болады. Мұндай күйде балықты сегіз – он бір тәулік
сақтауға болады. Ұзақ мерзімге (4 айға дейін) сақтау үшін балықты арнаулы
тоңазытқыштарда –18 – 400С температурада мұз етіп қатырады. Балықтың дәмдік,
тағамдық қасиеттерін жақсарту үшін тұздау, кептіру, қақтау, ыстау, консервілеу
сияқты балық өңдеу тәсілдері қолданылады. Тұздау – балық өңдеудің ежелден келе
жатқан, кең тараған әдісі. Тұз мөлшері балық етінде 10 – 15%-ға жету керек,
мұндай жағдайда шіріткіш микроорганизмдердің өсіп-өнуі тоқтағанымен, балықты
сақтау үшін қосымша антисептикалық заттар мен салқын температура қажет. Ыстау –
тұздалған балықты 40ӘС-тан аспайтын температурада түтінмен өңдеу әдісі. Ыстау
барысында балық кебеді, түтін балық етінің терең қабатына дейін сіңеді. Ыстауға
көбіне арша, қарағай, емен, жаңғақ ағаштарының жаңқаларының түтіні қолданылады.
Кептіру – тұздалған балықты одан әрі өңдеу әдісі. Балықты табиғи жағдайда немесе
арнайы кептіргіш қондырғыларда кептіреді. Балықты консервілеу – балыққа томатты
тұздық қосып немесе майға араластырып, қаңылтыр қалбырда ұзақ мерзім сақталатын
дайын тағам алу әдісі. Балықтан жасалған консерві құрамында белок, май, кальций,
фосфор, А, В, С, Д витаминдері бар. Консервілеу процестерінің қалдықтарынан
жануарлар жеміне қосылатын балық ұны жасалады. Қазақстанда балық өңдейтін Атырау
және Балқаш балық комбинаттары бар.

Балық өсіру – балық шаруашылығының балықтарды жерсіндіретін, олардың жаңа
тұқымын шығаратын, қоректендіретін, судағы қорын молайтып, сапасын арттыратын
саласы. Балық негізінен табиғи сулар мен тоғандарда өсіріледі. Табиғи суда балық
өсіру – өзен, көл, су қоймалары мен теңіздердегі балық түрлерінің сапасын
арттыруға және оның қорын молайтуға бағытталған. Адамның іс-әрекетінің
нәтижесінде (мысалы, су құрылыстарының салынуы, судың ластануы, т.б.) табиғи
сулардағы балықтардың өсіп-өнуі нашарлап, тіпті кейбір түрлерінің жойылуына
апарып соқты, сондықтан олардың өсіп-өнуін қамтамасыз ету, сапалы балық түрлерін
көбейту сияқты жұмыстардың қажеті туды. Адам әрекетінің кері ықпалы, әсіресе,
жартылай өткінші (көксерке, тыран, сазан, торта, т.б.) және өткінші балықтарға
(бекіре тәрізділердің, албырттардың көпшілігі, т.б.) қатты тиді. Жартылай
өткінші балықтар көлдерде, өзендерде және оның сағасында, ал өткінші балықтар
теңіздерде тіршілік етіп, уылдырығын шашу үшін өзен арнасымен жоғары өрлейді.
Балықтардың өрлеу жолында кездесетін кедергілер жойылады; мысалы, жыртқыш
балықтар ауланады, жыртқыш сүтқоректілер мен құстар үркітіледі, уылдырық шашатын
балықтарды аулау уақытша тоқтатылады. Сондай-ақ суда балық жемінің мол болуы мен
судың тазалығы қадағаланады. Балық уылдырық шашатын жерлер табиғи қалпында
сақталуы керек. Көктемгі су тасқынынан өзен жайылымдарында майда шабақтардың
біразы қалып қояды да, су тартылғаннан кейін қырылып қалады. Мұны болдырмау үшін
арнайы канал қазылып, шабақтар өзен-көлдерге ағызылады немесе шабақтар ауланып,
өзенге қолдан жіберіледі. Кәсіптік маңызы бар балық түрлерінің әр түрлі
себептерден табиғи көбеюі жоғары деңгейде болмаса, олардың шабағы қолдан
өсіріліп, есейген соң, табиғи суға жіберіледі. Балық ауланатын сулардағы
ихтиофаунаның сапасын арттыру үшін кәсіптік маңызы бар балық түрлерін
жерсіндіреді. Мысалы, кезінде Каспийге Қара теңізден кефал, Аралға Балтық
теңізінен салака, Қара теңізден камбала, Аралдан Балқаш көліне арал бекіресі мен
қаязы, т.б. әкелінген. Тоғанда балық өсіру, арнайы қазылған су қоймаларында
жүргізіледі, сондықтан мұндағы балықтар ұрықтануынан бастап үлкейгенге дейін
адамның бақылауында болады. Тоған шаруашылықтарында ежелгі тұқыдан басқа
көптеген балық түрлері (ақ амур, дөңмаңдай, табан, оңғақ, бахтах (форель),
бестер, т.б.) өсіріледі. Балықтарды қоректендіру үшін құрама азық қолданылады.
Қазақстанда жалпы аумағы үш мың гектардай тоғыз тоған шаруашылығы (Алматы, Шығыс
Қазақстан, Павлодар, Қызылорда облысында), он үш питомник және бірнеше арнаулы
шаруашылықтар (Атыраудағы бекіре шабағын өсіретін шаруашылық, т.б.) бар.

Уылдырығы көп сутіл (2-2,5 млн), треска (2,5-10млн), шортан (100 мың 1млн),
көксерке(200мың-1 млн) және сазан сияқты балықтар ұрпағына қамқорлық
жасамайды,уылдырықтарының көптігі арқылы ұрпақ жалғастырады. Албырт тұқымдас
құнысбалық (1-2 мың), кета(2-4 мың) сияқты балықтар саны аз болғандықтан, қорғап
қалу үшін уылдырығын малтатасты топыраққа көміп,бірнеше күн қорғаумен болады.
Тікенді кекіренің уылдырығы 600-ге жуық, ал кәдімгі кекіренің уылдырықтары 100
болады. Бұл балықтар уылдырығын былқылдақденелілердің шапанша қуысына салады.
Уылдырық жарған кекіренің дернәсілдері бақалшақтағы сарыуызды қорек етеді. Ал
аналығы 60-400-ге дейін уылдырық салатын үштікенді шаншарбалықтың аталығы ұя
жасап, шабақтарын жауынан қорғайды, тропиктік суларда тіршілік ететін кішкене
жайынша- бәсірлердің аталығы, тиляпия балығының аналы,ы уылдырығын аузында
сақтап , шабақ өрбітеді. Балықтар ұрпағын сақтап қалу үшін әр түрлі әрекеттер
жасауға бейімделе алады.



https://kk.wikipedia.org/wiki/%D0%90%D1%85%D0%BC%D0%B5%D1%82_%D0%91%D0%B0%D0%B9%D1%82%D2%B1%D1%80%D1%81%D1%8B%D0%BD%D2%B1%D0%BB%D1%8B_%D0%B0%D1%82%D1%8B%D0%BD%D0%B4%D0%B0%D2%93%D1%8B_%D1%82%D1%96%D0%BB_%D0%B1%D1%96%D0%BB%D1%96%D0%BC%D1%96_%D0%B8%D0%BD%D1%81%D1%82%D0%B8%D1%82%D1%83%D1%82%D1%8B

Тіл білімі институты – Қазақстан Республикасы Білім және ғылым министрлігі Ғылым
академиясының ғылыми-зерттеу мекемесі.

Қазақ тілі мен түркітанудың іргелі де қолданбалы мәселелерін зерттеумен
айналысады. Институтта қазақ тілінің құрылымы мен тарихы, диалектологиясы,
ономастика мен терминологиясы, қоғамдық қызметі, туыстас және өзге де тілдермен
байланысы, мәдени өмірдегі орны, т.б. мәселелер көне түркі, ортағасырлық,
кейінгі ортағасырлық жазба ескерткіштер негізінде зерттеліп, тіл білімінің
жетістіктері мен нәтижелері жұртшылыққа насихатталып отырады. Сондай-ақ институт
осы аталған мәселелер бойынша ғылыми-зерттеу жұмыстарын жүргізумен қатар жоғары
білікті мамандар (ғылым кандидаттары мен докторларын) даярлайды. 1932 ж. КСРО
ҒА-ның Қазақстан базасы жасақталып, 1936 ж. оның құрамына Ұлт мәдениеті
институты (1934 ж. құрылған, алғашқы директоры С.Аманжолов) енді. Осы аталған
институттың тіл, әдебиет, халық шығармашылығы және тарих секторлары аталмыш база
негізінде 1938 ж. шаңырақ көтерген КСРО ҒА Қазақ бөлімшесі Тіл, әдебиет және
тарих институтының (алғашқы директоры Н.Сауранбаев) құрылуына (1941) негіз
болды. 1945 ж. осы институттан Тарих, археология және этнография институты мен
Тіл және әдебиет институты бөлініп шықты. 1961 жылы ғалымдар Сәтбаев пен
Әуезовтың бастамасымен Тіл және әдебиет институтының негізінде Әдебиет және өнер
институты мен Тіл білімі институты (директоры академик І.Кеңесбаев) қайта
құрылды.

1961 жылы Тіл және әдебиет институты негізінде құрылған Тіл білімі институтына
1990 жылы 26 ақпанда Ахмет Байтұрсынұлының аты берілді. Қазіргі кезде институт
құрамында грамматика, лексикология, фонетика, тіл мәдениеті, қолданбалы
лингвистика бөлімдері және тілдер кафедрасы бар. Сондай-ақ ономастика,
терминология, әдеби тіл тарихы, этнолингвистика топтары жұмыс істейді.

Тәуелсіздік алғанға дейін ұлт мүддесі жолында аянбай еңбек еткен қазақ
зиялыларының ғылыми ізденістерін танып, құнды мұрасын кеңінен әрі ашық түрде
насихаттауға әрдайым жол беріле бермегендіктен, олардың толық игерілмей келгені
мәлім. Сондықтан кеңестік кезеңдегі зерттеулерде тіліміздің фонетикалық жүйесін,
лексикологиялық қорын, грамматикалық құрылымын, ономастикалық, терминологиялық
т.б. арналарын, қазақ тілінің дамуының тарихи кезеңдері мен көздерін, оның
ішінде түркологияның мәселелерін, қазақ тілінің жазуын (графикасы),
орфографиясын, терминологиясын, қазақ тілін оқытудың әдістемесін зерттеген,
қазақтың академиялық тіл білімін қалыптастырушы ғалымдарымыздың еңбектері
бүгінгі таңдағы қазақ тіл білімінің өзекті мәселелерін шешудің бастау көзі
ретінде анықталды. Атап айтқанда, Ахмет Байтұрсынұлы, Қ.Жұбанов, І.Кеңесбаев,
Ғ.Мұсабаев, М.Балақаев, Н.Сауранбаев, А.Ысқақов т.б. ғалымдардың еңбектеріндегі
келелі тұжырымдар мен теориялық ізденістер, жаңа әдіснамалар қазақ тіл білімінің
дербес ғылым саласы ретінде қалыптасып, өзіндік мектептерінің дамуына жол ашты.

Тәуелсіздік алғаннан кейінгі кезеңдегі Тіл білімінің дамуы ерекше қарқын мен
жаңа сипат алды. Бұл ең алдымен қазақ тілінің Қазақстан Республикасы
мемлекетқұрушы ұлтының тілі ретінде мемлекеттік мәртебе алуымен – саяси
фактормен, осы мәртебесінің қоғамдық өмірдің барлық салаларында заңды түрде
бекітілуімен – құқықтық фактормен, қазақ тілінің қолданыс аясынан, кеңеюімен
қатар қолдану мәдениеті сапасының артуымен – әлеуметтік лингвистикалық
фактормен, қазақ тілінде сөйлейтін тілдік тұлғалар саны мен сапасының артуымен –
демографиялық фактормен, қазақ халқының ұлттық бірегейлігінің көркеюі, тарихи
санасының жаңғыруымен – тарихи фактормен, сол сияқты басқа да қазақ тілді қоғам
үшін тың факторлармен байланысты болды. Осы факторлар негізінде қазақ тілінің
дамуында тың әрі қарқынды даму үрдістер орын алды. Қазіргі тіл білімінде
қоғамдық санадағы, қоғамдық болмыстағы осы өзгерістердің тілдегі рефлексиясына
талдау жасау, тілдің даму болашағын айқындау, тілдегі кейбір үдерістердің
бағытын тілдік жүйенің іргелі, қоғам сұранысына тиімді жауап беретіндей болуы
үшін дұрыс арнаға бұру мақсатында дәстүрлі ғана емес бейдәстүрлі –
антропоцентристік бағыттағы әлемдік тіл ғылымы салалары бойынша да күрделі
зерттеулер жүзеге асырылды.

Институт – қазақ тілінің дыбыстық және лексикалық қорын жинақтау, жүйелеу,
нормалау негізінде қазақ тілі және тіл ғылымы бойынша құнды зияткерлік
(интеллектуалдық) мүліктің сақтаушысы жинақтап, байытушысы болып табылатын
бірден бір мекеме. Мұнда көлемі 5 миллионнан астам картотекадан тұратын Ұлттық
тілдің сөздік қоры бар. Осы күнге дейінгі шыққан сөздіктердің сөзтізбесіне негіз
болған, үнемі толығып отырған бұл сөздік қор еліміздің мемлекеттілігінің бірден
бір нышаны ретіндегі мемлекеттік тілдің лексика-фразеологиялық байлығын,
сөзтізбелік құрамын айқындайтын құнды мұра болып табылады. Сонымен бірге
Институт жанынан қорғалған кандидаттық және докторлық жұмыстардың қоры және
үнемі толығып отыратын 6 мыңнан аса лингвистикалық әдебиет жинақталған арнайы
кітапханасының қоры жоғарыда айтқан ұлттық сөздік қормен бірге Институттың құнды
зияткерлік қорын құрайды.

А.Байтұрсынұлы атындағы Тіл білімі институты – өзіндік зерттеу жүргізу
дәстүрімен, сабақтастығымен, жалғастығымен ерекшеленетін, ғылыми мектептері мен
бағыттары бар, мамандар арқылы қалыптасқан зияткерлік әлеуеті күшті, қазақ тіл
білімі мен түркітанудың өзекті ғылыми мәселелерін заманауи деңгейде шешуді
қамтамасыз ете алатын ғылыми-зерттеу мекеме.

Тіл мәдениеті бөлімі 1971 жылы Ұлттық ғылым академиясының корреспондент мүшесі,
Шоқан Уәлиханов атындағы сыйлықтың лауреаты, Қазақстан ғылымының еңбек сіңірген
қайраткері, филология ғылымдарының докторы, профессор Мәулен Балақайұлы
Балақаевтың бастамасымен құрылды. Бөлімнің ашылуына баспа өнімдерінің тілдік
сапасына, көпшілік алдында сөйлеу мәдениетіне қойылатын талаптарға деген
қоғамдық сұраныстың күшеюі де түрткі болды. Бөлімде алғашқы жылдары ғылым
докторлары М.Балақаев, С.Талжанов, ғылым кандидаттары И.Ұйықбаев, Ө.Айтбаев,
З.Бейсенбаева, Қ.Неталиева, Н.Уәли, Ж.Манкеева, А.Алдашева қызмет етті.

1971-1980жж. аралығында бөлімді басқарған профессор М.Балақаевтың негіздеуімен
қазақ тіл білімінде алғаш рет тілдік норма деген ғылыми термин, қалың жұртшылық
үшін норма/норма емес деген жаңа талғау-түсінік қалыптасты. Тіл мәдениеті бұған
дейін «әдемі сөйлеу», «этикетті сақтау» деген сияқты қарапайым түсініктерді
қамтыса, ендігі жерде тілдік норма ұғымымен байланыста ғана түсіндірілді. Тілдік
норманы сақтау қоғамда үлкен резонансқа ие болды, норма құрылымдық жағынан
зерттеле бастады. Сөзді функционалды жағынан дұрыс қолдану, орфоэпиялық норма,
көркем шығармалар тілінің стилі мен сөз мәдениеті, сөз мәдениетіндегі жөнсіз
ауытқулар іргелі зерттеу тақырыптарына айналды. Көркем шығармалар тіліндегі
нормадан жөнді/жөнсіз ауытқу түрлеріне алғаш назар аударылды. «Сөз өнері»
(1976), «Өрелі өнер» (1978) ғылыми жинақтары жұртшылықтың назарына ұсынылды.
Нормативтік сөздіктерді шығару қолға алынды. Қазақ тілі орфографиялық сөздігінің
тілдік тәжірибеге емес, ғылыми зерттеулерге сүйенген, академиялық сипаттағы
2-басылымы жарық көрді (1978ж.). Көпшіліктің тіл мәдениетін жетілдіруге арналған
құралдар шығаруға айрықша көңіл бөлінді: мектеп оқушыларына арналған емле
сөздігі (1972ж.), орфоэпиялық сөздік (1977ж.) жарыққа шықты. 1972ж. «Тіл
мәдениеті және баспасөз» атты ғылыми конференция ұйымдастырып, қоғамда үлкен
резонанс тудырды, бөлім қызметкерлерінің бірнеше зерттеу материалдары жарық
көрді. М.Балақаевтың бастамасы және зерттеулері негізінде әдеби тілдің стильдік
жүйесі дербес курс ретінде жоғары мектептерде оқытыла басталды. 50 жыл бойы
ЖОО-да негізгі оқулық ретінде пайдаланылып келген «Қазақ тілінің стилистикасы»
(М.Балақаев, Е.Жанпейісов, М.Томанов, Б.Манасбаев Алматы, 1966, 1974) кітабы
жарыққа шықты.

1980-1994жж. бөлімді филология ғылымдарының докторы, Түрік Тіл қоғамының
корреспондент-мүшесі, Қазақ ССР-нің еңбек сіңірген ғылым қайраткері, ҚР
Мемлекеттік сыйлығының лауреаты, ҚР ҒА-ның Шоқан Уәлиханов атындағы сыйлығының
иегері профессор Р.Сыздық басқарды. Бөлім «Қазақ әдеби тілінің ауызша түрі»
(1981-1984жж.), «Қазақ көркем әдебиет тілінің мәдениеті» (1985-1989жж.), «Қазақ
поэтикалық тілінің сөз мәдениеті» (1990-1993жж.) тақырыптарымен іргелі
зерттеулер жүргізді. Олардың негізінде «Қазақ әдеби тілінің ауызша түрі»
(1983ж.), «Сөз мәдениеті» (1984), «Көркем текске лингвистикалық талдау»
(1989ж.), «Қазақ орфографиясындағы қиындықтар» (1988ж.), «Сөз сазы»
(Р.Сыздықова, 1983ж.) кітаптары жарияланды. Соңғы зерттеуде сөз мәдениетінің
іргелі мәселелерінің бірі ретінде орфоэпиялық нормалар айқындалып, әдеби тілдегі
жеке сөздердің, біріккен сөздердің, ритмикалық топтардың дыбысталу нормалары
көрсетіліп, орфоэпиялық ережелері түзілді. Сөйтіп, кодификациялау жұмыстары іске
асырылды. Сөз мәдениеті функционалдық аспектіде қарастырыла бастады.

Бұл жылдары бөлім меңгерушісі Р.Сыздықтың бастамасымен және тікелей
ұйымдастыруымен Тіл мәдениеті бөлімі қызметкерлері теле, радио, баспа («Жазушы»,
«Жалын», «Қайнар» баспалары) қызметкерлері, М.Әуезов атындағы драмалық театр
актерлеріне, Қазақ мемлекеттік университеті, Қазақ қыздар педагогтік институты,
Ауылшаруашылық институты, Педагогикалық институты, Театр және өнер институты,
Семей, Ақтөбе, Қарағанды педагогикалық институттары, бастауыш мектеп, қазақ
тілін тереңдетіп оқытатын мектеп (№2, №12 мектептер) мұғалімдеріне сөз
мәдениеті, көпшілік алдында сөйлеу мәдениеті, сахна тілі, әдеби тілдің
орфоэпиялық нормасы, жастар тілінің мәдениеті, жазу нормасы, стилистика туралы
іргелі тұжырымдарды таныту үшін семинар, баяндама, дөңгелек үстелдер, эфир
арқылы берілетін арнаулы хабарлар («Сөзстанға саяхат»), тіл үйірмелері үзбей
ұйымдастырылып тұрды. Институт көлемінде жүргізіліп отырған «Лингвистикалық
жұма» теориялық семинарының ұйымдастырылу шараларына Бөлім меңгерушісі басшылық
етіп отырды. Бөлім қызметкерлері Қазақ тілі орфографиясының негізгі ережелеріне
түзетулер мен толықтырулардың жасалып, бекітілуіне (1983ж.), осы ережедегі
нормалардың қалыптануына, жұртшылықтың жеңіл қабылдауына түсіндіру, насихаттау
жұмыстарын жүргізді. Осы жылдардан бастап Қазақ тілі орфографиялық сөздігі
корпусын толықтыру, емле ережелеріне енгізілген түзетулер негізінде құрастыру,
сөзтізбеге алынған бірліктерді, іріктеу, жүйелеу жұмыстары үзбей атқарылып,
1988ж. Қазақ тілі орфографиялық сөздігінің 4-басылымы жарыққа шықты. Осы
орфограммаларды түсіндіру мақсатында 1989ж. Қазақ тілі орфографиялық анықтағышы
түзетіліп, қайыра жарияланды. «Қазақ орфографиясындағы қиындықтар» (1988) атты
ұжымдық монография жарық көрді. Іргелі зерттеулермен қатар бөлім үнемі қазақ
тілінде пайда бола бастаған жаңа сөздер мен қолданыстарды тіркеп, жүйелеумен
айналысты. Соның нәтижесінде 1985ж. және 1990ж. «Қазіргі қазақ тіліндегі жаңа
қолданыстар» жинағы жарыққа шықты. 1988ж. ақталған А.Байтұрсынұлы еңбектерін
қазіргі графикаға түсіріп, 1992ж. «Тіл тағылымы» кітабының жариялануына бөлім
қызметкерлері үлкен үлес қосты. Жаңадан шығып жатқан қазақ тіліндегі көркем
әдебиеттердің тілі мен стилін зерттеу нысаны ретінде үнемі назарында ұстап
отырды.

1994-2008жж. аралығында бөлімді филология ғылымдарының докторы, профессор Уәли
Мақажанұлы Нұргелді басқарды. Бұл жылдары «Қазіргі қазақ тіліндегі функционалдық
стильдердің қалыптасуы мен дамуы» (1994-1996жж.), «Тіл мәдениетінің ғылыми
негіздері» (1997-1999жж.), «Бұқаралық ақпарат құралдарының тілі мен стилі»
(2000-2002жж.), «Қазақ тілінің лексика-фразеологиялық жүйесіндегі жаңа
қолданыстар» (2003-2005жж.), «Қазақ жазуының қалыптасу кезеңдері, даму жолдары
мен бағыттары» (2006-2008жж.) атты іргелі зерттеулер жүргізілді. Мұнда сөз
мәдениеті функционалды тұрғыдан, сөз мәтінмен байланыста қарала бастады. Сөз
мәдениеті мен тіл мәдениеті ұғымдарының аражігі ажыратыла сөз етілді. Сөз
мәдениеті тіл мәдениетінің бір құрамдас бөлігі ретінде тілді қолдануды, жеке
тұлғалардың сөз саптау мәдениетін нысан етті. Сондықтан Тіл мәдениеті бөлімі
тілдік норманы, орфографиялық, орфоэпиялық норманы айқындайтын сөздік,
анықтағыштар шығару, жұртшылықтың лингвистикалық біліктілігін көтеретін мақала,
кітап шығаруды мақсат тұтты. Алдымен Қазақ тілі орфографиясының негізгі
ережелеріне түзетулер енгізді (2000ж.); Қазақ тілі орфоэпиясының негізгі
ережелері түзілді. Осы негізде Қазақ тілі орфографиялық сөздігінің үш (2001,
2005, 2007ж.), «Қазақ тілі анықтағышының» екі (1996, 2000ж.), «Сөз сазының» екі
(1995, 2000ж.) басылымы, Қазақ тілі орфоэпиялық сөздігі (2005ж.), Орфоэпиялық
анықтағыш (2004ж.) жарық көрді. Сөз мәдениеті негіздері мектеп бағдарламаларына
енгізіліп, пән ретінде оқытыла басталды: қоғамдық-гуманитарлық бағыттағы
10-сыныпқа арналған «Сөз мәдениеті» оқулығы, әдістемелік құралдар (2006ж.),
«Емлесі қиын сөздер» сөздігі пайдаланылуға енгізілді. Р.Сыздықтың зерттеулерінде
көркем мәтіндегі тілдік таңбалар эстетикалық мәнділік ретінде, эстетизм,
функционализм тұрғысынан қарастырылды.

Бөлім меңгерушісі Н.Уәли зерттеулерінің негізінде оған дейін мәселе ретінде
қойылмаған жазба тіл мен ауызша тілдің аражігі ажыратылды; әрқайсысының өзіндік
нормалары, құрылымдық ерекшеліктері қарастырыла бастады; сөз мәдениетінің
коммуникативтік, этикалық және эстетикалық нормасы сараланды; сөз мәдениеті
тілдік мәнділіктермен ғана шектелмейтіні, тілдік емес мәнділіктермен де
байланысатыны, автор - оқырман, сөйлеуші - тыңдарман арақатынасы субъект-объект
түрінен субъект-субъект түріне, екі тараптың да тең үстемдігіне құрылатыны
туралы жаңа тұжырымдар айқындалды. Бұл зерттеулер Н.Уәлидің «Сөз мәдениетінің
теориялық негіздері» (2007ж.), Қ.Күдеринованың «Қазақ жазуының онтогенездік
дамуы» (2006ж.), Н.Әміржанованың «1929-1940жж. латын әліпбиі негізіндегі қазақ
графикасы мен орфографиясының негіздері» атты докторлық және кандидаттық
жұмыстарында қорғалды, «Тілтанымдық зерттеулер» (2009ж.) жинағында жарық көрді.
Бөлім қызметкерлері сондай-ақ «Түркия, Өзбекстан, Әзербайжан, Түрікменстанның
және басқа да елдердің тәжірибелеріне ғылыми талдау жасай отырып, латын
әліпбиіне көшу жөнінде ғылыми зерттеулер жүргізу» атты тәуекел зерттеу
бағдарламасы бойынша зерттеу жүргізді (2007ж). Тақырып жетекшісі болған Н.Уәли
қазақ жазуының жаңа латын графикасына көшу барысында атқарылатын жұмыстар мен
қарастырылуы тиіс міндеттер туралы бастама пікірлер ұсынып, соны идеялар
көтерді. Зерттеу нәтижесі «Латын графикасы негізіндегі қазақ әліпбиі: тарихы,
тағылымы және болашағы» (2007ж.) атты жинақта жарық көрді. 2008 жылдан қазірге
дейін бөлімді филология ғылымдарының докторы Күдеринова Құралай Бимолдақызы
басқарады. Бөлімде филология ғылымдарының докторлары Р.Сыздық, Н.Уәли,
Қ.Күдеринова және филология ғылымдарының кандидаты Н.Әміржанова қызмет етеді.
«Ауызша коммуникация тілінің мәдениеті» (2009-2011жж.) тақырыбы зерттелу
үстінде. Онда ауызша тілдің өзіне тән құрылымдық және нормалық ерекшеліктері
таспаға түсірілген қазіргі қазақ сөйлеу тілі, қарапайым сөйлеу тілі, ауызша
әдеби тіл материалдарының транскрипциясы негізінде талданып, айқындалып келеді.
Ауызша сөздің ресми және бейресми түрлері талданып, айырмашылықтары, сөйлеу тіл
нормаларының тілдік емес нормалармен байланысы, этикалық нормалар, эстетикалық
нормалардың вербалды, бейвербалды коммуникациядағы ерекшеліктері зерттелуде.
Қазіргі қазақ кодификацияланған ауызша тілі орфоэпиясындағы үдерістер, дыбыс
вариацияларының түрлері, жаңа дыбыстық вариациялардың шығу негізі, синтаксистік
ықшамдалулар, кодификацияланған ауызша тілдің жазба тілмен сәйкестігі, сәйкес
емес тұстары нақты материалдар негізінде дәлелдеу мақсат етіліп отыр. Зерттеуде
қазақтың ауызша шешендік сөздерінің әр кезеңдегі субъектілері және тақырып
мазмұны мен мақсаттарына қарай ажыратылып, жеке айтыс үлгілерінің
тілдік-көркемдік жағы талданды.

Нұргелді Уәли Мақажанұлы – Тіл мәдениеті бөлімінің бас ғылыми қызметкері,
филология ғылымдарының докторы, профессор.

Әміржанова Назира Серікқызы - Тіл мәдениеті бөлімінің ғылыми қызметкері,
филология ғылымдарының кандидаты.

Меңгерушісі – Рысберген Қыздархан Құрмашқызы, филология ғлымдарының докторы,
доцент.

БӨЛІМ МЕҢГЕРУШІСІ: Базарбаева Зейнеп Мүсілімқызы – филология ғылымдарының
докторы, профессор.

Қазіргі таңда жарық көріп отырған «Қоғамдық ғылымдар терминдерінің
орысша-қазақша және қазақша-орысша сөздігінің» екі томдық нұсқасының негізі сол
кезде қаланған еді. Бұл бөлім атқарған ең күрделі жұмыстардың бірі.
Ө.Айтбайұлының құрастырушы ретінде де әрі жетекшілігімен аталмыш сөздік бірнеше
рет өңделіп, сұрыпталып, толықтырылды. Қоғамымыздағы айрықша тарихи кезең – 1989
жылы Халықаралық «Қазақ тілі» қоғамының құрылуына байланысты бөлім меңгерушісі
Ө.Айтбайұлы вице-президент болып сайланды. Осыған орай бөлімнің меңгерушілігіне
филология ғылымдарының докторы, профессор Б.Қалиұлы тағайындалды. Профессор
Б.Қалиұлының жетекшілігімен қазақ терминологиясы мен аудармасына қатысты
зерттеулер және практикалық жұмыстар, жарық көріп жатқан жаңа сөздіктер арқылы
картотека толықтыру істері өз жалғасын тапты. Бөлім қызметкерлерінің қатары жас
ғалымдармен және мамандармен нығайтылды. Сол жылдары бөлімге келген А.Мұқатаева,
Ш.Құрманбайұлы, Н.Шүленбаев сынды жас мамандар қазақ терминологиясына жете ден
қойып, қазіргі кезде, атап айтсақ филология ғылымдарының докторы, профессор
Ш.Құрманбайұлы белгілі терминші-ғалым, Институт басшысы деңгейіне дейін
көтерілді. 1995 жылы бөлім меңгерушісі филология ғылымдарының докторы Б.Қалиұлы
басқа қызметке ауысуына байланысты бөлім меңгерушілігі қызметін филология
ғылымдарының докторы Ө.Айтбайұлы қайтадан өз қолына алады. Сол кезден бастап
2005 жылға дейін академик Ө.Айтбайұлы Халықаралық «Қазақ тілі» қоғамының
вице-президенті міндетін қоса атқара жүріп, кезінде өзі негізін қалаған ауқымды
жұмыстарды жалғастырады. Мәселен, мемлекеттік маңызы зор, ірі ғылымдар
секцияларын қамтыған «Мемлекеттік тілде ғылыми терминологияны қалыптастырудың
теориялық, ғылыми-әдістемелік және практикалық мәселелері» атты бағдарламаның
қосқан үлесі айрықша (1997-1999). Одан кейінгі жылдары қазақ терминологиясының
өзекті мәселелерін зерттеуге бағытталған «Қазақстан Республикасындағы қызмет
атауларын мемлекеттік тілде жүйелеудің ғылыми негіздерін зерттеу» (2000-2002);
«Мемлекеттік тілде терминдік лексиканы қалыптастырудың ғылыми-практикалық
негіздері» (2003-2005) атты іргелі ғылыми жобалар да ойдағыдай жүзеге асырылды.

Өмірзақ Айтбайұлы – Терминология бөлімінің бас ғылыми қызметкері, академик.
Халықаралық «Қазақ тілі» қоғамының президенті.

Өмірзақ Айтбайұлы Айтбаев 1936 жылы сәуір айының 5 –і күні Оңтүстік Қазақстан
облысы, Отырар ауданы, Балтакөл (бұрынғы Түркістан ауданына қараған) селосында
дүниеге келген. Мектеп табалдырығын 1943 жылы осы ауданның Қарғалы колхозында
аттайды. 1953 жылы аудан орталығы Шәуілдірдегі Жамбыл орта мектебін бітіреді.

Осы кездің бәрінде Ө.Айтбайұлы қоғам қайраткерлері ретінде әрдайым тіл мен діл
жолындағы зиялы қауым ұмтылыстарының көшбасшыларының бірі болып келеді. Ол
академик Ә.Қайдармен бірге Қазақ тілінің мемлекеттік тілге айналуына қажетті
шаралардың бәріне қатысады. Мемлкеттік Бағдарламаның түзілуіне, Қоғам Жарғысы
мен Бағдарламасын дайындауға белсене ат салысты. Ең бастысы Қоғамның жергілікті
ұйымдарын құрып, оған іскер мамандар таңдауға және олардың күнделікті жұмыс
бағдарын айқындауда Ө.Айтбайұлының еңбегі ерекше. Ол облыстық, қалалық, аудандық
ұйымдардың тұңғыш жиындарының көбіне тікелей өзі қатысып, Қоғам атқаратын
жұмыстар мен міндттерін түсіндіріп, оның халықтық мәнін насихаттаумен болды.
Осындай нақты іс-әрекеттер нәтижесінде Қоғам ел алдында бедел алып, халықтық
қозғалысқа айналды. Әсіресе Тіл Заңы мен Мемлекеттік Бағдарламаның іске
қосылуына Қоғам қосқан үлес өлшеусіз.

Байынқол Қалиұлы Қалиев - Терминология бөлімінің бас ғылыми қызметкері,
филология ғылымдарының докторы, профессор, Қазақстан Республикасы мемлекеттік
сыйлығының лауреаты

Бөлім меңгерушісі - Айдарбек Қарлығаш Жамалбекқызы, филология ғылымдарының
докторы

Жонкешов Бауыржан Сейсенбекұлы – Терминология бөлімінің аға ғылыми қызметкері,
филология ғылымдарының кандидаты

Жонкешов Бауыржан Сейсенбекұлы 1979 жылы 20 маусымда Алматы облысы, Ақсу ауданы,
Қопа ауылында дүниеге келген. 1998-2002 жылдары «Қайнар» университетінің
филология факультетін бітірген. Жоғары оқу орнынан кейін А.Байтұрсынұлы атындағы
Тіл білімі институтына 2002 жылы қыркүйек айында кіші ғылыми қызметкер болып
қабылданды. Осы жылдың желтоқсан айында аталмыш институттың аспирантурасына
қабылданып, 2005 жылы аяқтады. 2006 жылы «Эмоционалды бірліктердің тілдік
табиғаты (семантика, сөзжасам, фоносемантика)» тақырыбында диссертациялық
жұмысын қорғаған. 2005 жылдың желтоқсан айынан бастап Терминология бөліміне аға
лаборант ретінде жұмысқа алынды да 2006 жылдың қаңтар айынан бастап кіші ғылыми
қызметкері қызметіне ауыстырылды. 2007 жылдан бастап 2008 жылға дейін ғылыми
қызметкерлікке, 2008 жылдан бастап аға ғылыми қызметкерлікке ауыстырылады. Жас
ғалымдар кеңесінің төрағасы. 2008-2010 ж.ж. «Жас талант» степендиясының
жүлдегері. 2009 жылы институттың ғылыми-ұйымдастыру жұмыстарына белсенді түрде
қатысып, ерекше еңбек сіңіргені үшін алғыс жарияланған. Ғылыми зерттеу
тақырыптар бойынша түрлі ғылыми жинақтарда, ғылыми журналдарда мақалалары
жарияланып келеді. Сонымен бірге 1 монографияның, 2 тілдескіштің, 4 ісқағаздарды
жүргізу үлгілері атты кітаптың, 20-ға жуық ғылыми мақалалардың авторы.
«Орысша-қазақша, қазақша-орысша қоғамдық ғылымдар терминдері сөздігінің»
авторларының бірі.

Әшімбаева Нағима Мәсімахынқызы – Терминология бөлімінің ғылыми қызметкері,
филология ғылымдарының кандидаты

1961 жылы 1 қаңтарда Алматы облысы, Шелек ауданы, Қорам ауылында дүниеге келген.
1979-1984 жылдары С.М.Киров атындағы Қазақ мемлекеттік университетінің филология
факультетінде білім алып, оны аяқтаған соң Қазақ ССР Ғылым академиясы Тіл білімі
институты Терминология және аударма бөліміне лаборант болып орналасады. Сол
кезден бастап бөлімдегі картотекалық қор жасау, орысша-қазақша, қазақша-орысша
сөздіктер, қоғамдық ғылымдар терминдерінің сөздігін түзуге, ғылымның әртүрлі
саласында пайда болып, ала-құла қолданылып жүрген терминдердің бір ізге түсуіне,
ғылыми тұрғыдан реттелуіне атсалысты. Аударма ісіне қатысты бірқатар ғылыми
әдебиеттер, жарнамалар аудару, түрлі мекемелерден түсіп жататын құжаттар,
нұсқаулықтар, стандарттар жобаларын аудару тәрізді жұмыстарға белсене қатысты.
Бөлім меңгерушісі Ө.Айтбайұлының жетекшілік етуімен осы жылдары қазақ
терминологиясы туралы зерттеу жұмыстары мен өзекті мәселелерге арналған бірқатар
іргелі тақырыптарға қатысып, айтарлықтай деңгейде өзіндік үлесін қосты. Атап
айтқанда, «Қазақ терминологиясының жасалу көздері» (1981-1984); «Қазақ әдеби
терминологиялық лексикасының дамуы» (1985-1987); «Қазақ тілі терминологиясын
қалыптастырудың және дамытудың принциптері» (1988-1990). Нәтижесінде мынадай
ұжымдық жинақтар мен кітаптарда мақалалары жарық көргендігін атап өту керек:
«Аударманың лексика-стилистикалық мәселелері». Алматы. Ғылым. 1987; «Термин және
олардың аудармалары». Алматы. Ғылым. 1990. 1989 жылы ақпан айында Институт
Ғылыми кеңесінің мәжілісінде «Қазақ тіліндегі атақ-лауазым атауларының
этнолингвистикалық сипаты» атты кандидаттық зерттеу жұмысының тақырыбы академик
Ә.Т.Қайдардың жетекшілік етуімен бекітілді. 1990 жылы Институт Аттестаттау
комиссиясының шешімімен Терминология және аударма бөлімінің кіші ғылыми
қызметкері міндетіне белгіленді. Одан кейінгі жылдары қазақ терминологиясының
өзекті мәселелерін зерттеуге бағытталған «Қазақстан Республикасындағы қызмет
атауларын мемлекеттік тілде жүйелеудің ғылыми негіздерін зерттеу» (2000-2002);
«Мемлекеттік тілде терминдік лексиканы қалыптастырудың ғылыми-практикалық
негіздері» (2003-2005) атты іргелі ғылыми жобалардың да орындаушысы болды.

Нұрмышева Шәрбат Арзықұлқызы – Терминология бөлімінің кіші ғылыми қызметкері,
филология ғылымдарының кандидаты

Меңгеушісі – Шойбеков Рүстембек Нұсқабекұлы, филология ғылымдарының докторы,
доцент

Шойбеков Рүстембек Нұсқабекұлы 1948 жылы мамырдың 8-ші жұлдызында Оңтүстік
Қазақстан облысы, Сарыағаш ауданы, Қызыл ту ауылында дүниеге келген. 1965 жылы
Түркістан педагогикалық училищесін бітірген соң, 1965-1967 жылдар аралығында
Сарыағаш ауданының бірнеше мектептерінде бастауыш сынып мұғалімі қызметін
атқарған. 1967-1971 жылдар аралығында Шымкент мемлекеттік педагогтік
институтының филология факультетінде «қазақ тілі мен әдебиеті пәнінің оқытушысы»
мамандығы бойынша жоғары білім алған. 1970 жылы «Еңбектегі қажырлылығы үшін»
медалімен марапатталған. 1971 жылы Түркіменстандағы Красноводск ауданы, Бекдаш
поселкесінде қазақ тілі мен әдебиеті пәнінің мұғалімі, 1972-1976 жылдары мектеп
директорының мектептен және сыныптан тыс жұмыстары бойынша орынбасары, ал
1976-1979 жылдар аралығында аталған поселка мектебінде қазақ тілі мен әдебиеті
пәнінің мұғалімі қызметін атқарған. 1979-1989 жылдар аралығында Алматы қаласында
ҚазССР ҒА Тіл білімі институтының кіші ғылыми, ғылыми қызметкері болып жұмыс
істеген. 1989-1999 жылдары Қазақ мемлекеттік қыздар педагогикалық институтының
қазақ тілі кафедрасында доцент, 2000-2001 жылдары аталмыш институттың аға ғылыми
қызметкері, ал 2002-2005 жылдар аралығында осы институтта қазіргі қазақ тілі
кафедрасының меңгерушісі қызметтерін атқарған. 2005-2006 жылдары Қазақ
гуманитарлық-заң университеті Алматы заң академиясында қазақ және орыс тілдері
кафедрасының доценті қызметін атқарды. 2006 жылдан бері Тіл білімі институтының
Терминология бөлімінде жетекші ғылыми қызметкер болып қызмет істеді. 2010 жылдан
бері Этнолингвистика бөлімінің меңгерушісі қызметін атқарып келеді.

Бөлім меңгерушісі. Мамырбекова Гүлфар Мәжитқызы – (3.XIІ.1976 ж. – ШҚО, Аягөз
ауданы, Тарбағатай ауылы)

Нақысбекұлы Оқас – (6.ХІІ.1928 ж. – Алматы облысы, Шелек ауданы, Қазақстан
ауылы)

Малбақов Мырзаберген Малбақұлы – филология ғылымдарының докторы (2004),
профессор (2009)

Сейтбекова Айнұр Аташбекқызы – (8.ІV.1976 ж. – Жамбыл облысы, Жуалы ауданы,
Көлтоған ауылы). Филология ғылымдарының кандидаты

Құсмолданова Меруерт Қыдырбекқызы – (25.11.1985 ж. – Алматы облысы, Ақсу ауданы,
Егінсу станциясы). Филология ғылымдарының магистрі

Компьютерлік лингвистика ғылыми тобының жетекшісі филология ғылымдарының докторы
Жаңабекова Айман Әбділдәқызы

Филология ғылымдарының кандидаты,кіші ғылыми қызметкер Айнұр Аралбекқызы
Қаршығаева

Ермекбай Ғалымжан Жорабекұлы – Әлеуметтік тіл білімі орталығының меңгерушісі,
филология ғылымдарының кандидаты

Нұргелді Уәли Мақажанұлы – Тіл экологиясы секторының ғылыми қызметкері,
филология ғылымдарының докторы, профессор

'Сүйерқұл Ботагөз Мырзабайқызы – Тіл және экология секторының ғылыми қызметкері,
филология ғылымдарының кандидаты

Ермекбай Ғалымжан Жорабекұлы – Тіл саясаты және инновациялық оқыту секторының
қызметкері, филология ғылымдарының кандидаты

Ырғызбаева Индира Еркінқызы – Тіл саясаты және инновациялық оқыту секторының
қызметкері, PhD докторы

Хисаметдинова Альмира Ахмедовна – Тіл саясаты және инновациялық оқыту секторының
қызметкері, доцент міндетін атқарушы

Мадиева Толқын Әріпбайқызы – Тіл саясаты және инновациялық оқыту секторының
қызметкері

Тайшекенова Гүлнұр Жұмабайқызы – Тіл саясаты және инновациялық оқыту секторының
қызметкері

Мажен Эльмира Ерасылқызы – Тіл саясаты және инновациялық оқыту секторының
қызметкері

Грамматика бөлімінің тарихы КСРО ҒА Қазақ филиалы Тіл, әдебиет және тарих
институты құрылған кезден басталады. Институттың алғашқы директоры Н.Сауранбаев
осы бөлімде қызмет етіп, грамматика мәселелерімен (Қазақ тіліндегі есімшелердің
мағынасы мен қызметі. – Алматы, 1944; Қазақ тіліндегі құрмалас сөйлемдер жүйесі.
– Алматы, 1948.; Қазақ тілінің грамматикасы. – А. 1944; 1953; Қазақ тіліндегі
көсемшелер туралы. – Алматы,1990; Қазақ тіліндегі құрмалас сөйлем жүйесі (докт.
дисс.). – Алматы, 1948; Қазақ тіліндегі көсемшенің семантикасы мен қызметі (канд
дисс.). – Алматы, 1940 т.с.с.) айналысқаны мәлім. Бөлімде қазақ тіл білімінің
дамуына елеулі үлес қосқан М.Балақаев, Ғ.Бегалиев, Қ.Есенов, Е.Жанпейісов,
С.Исаев, А.Қалыбаева, Б.Қасым, Т.Қордабаев, Ғ.Мұсабаев, И.Ұйықбаев, А.Ысқақов,
Н.Оралбаева, Қ.Есенов, Б.Нұрғазина (Б.Қайымова), Ф.Мұсабекова, В.А.Есенгалиева,
Н.Демесінова, Б.Қасым, Қ.Неталиева, Р.Әмір, Ә.Ибатов, Ұ.Салиева, И.Ұйықбаев,
Е.Жанпейісов, Т.Әбдіғалиева, З.Ахметжанова, Қ.Рысалды, З.Ерназарова,
Б.Қапалбеков, М.Жолшаева, А.Бексейітова, Г.Садирова т.с.с. ғалым-зерттеушілер
қызмет етті. Әр жылдары М.Балақаев, Т.Қордабаев, Қ.Есенов, З.Ерназарова,
Б.Қапалбеков сияқты ғалымдар бөлім меңгерушісі қызметін атқарды. Бөлім
қызметкерлерінің еңбектері қазақ тілі грамматикасы теориясының дамуына елеулі
үлес қосты. Қазақ тілі грамматикасында белгілі бір категорияны танып-танытуда
әртүрлі көзқарастардың, бағыттардың қалыптасуына негіз болды. Н.Сауранбаев
еңбектерінде қазақ тіліндегі есімше және көсемше категорияларының өзіндік
ерекшеліктері сипатталды (Қазақ тіліндегі көсемшенің семантикасы мен қызметі
(канд дисс.). – Алматы, 1940; Қазақ тіліндегі есімшелердің мағынасы мен қызметі.
– Алматы, 1944 т.с.с.). А.Байтұрсынұлы, Қ.Кемеңгерұлы, І.Кеңесбаев‚ С.Аманжолов
еңбектеріндегі көсемшелердің танылуын әрі қарай дамыта отырып, Н.Сауранбаев
-ып/-іп/-п‚ -а/-е/-й‚ -ғалы/-гелі қосымшаларын көсемше көрсеткіштерінің
қатарында қарастырады. Бүгінгі таңдағы зерттеу еңбектерінде де осы көрсеткіштер
көсемше тұлғалары ретінде танылып келеді. Қазақ грамматикасында көптеген талас
тудырған әрі бөлім қызметкерлерінің ерекше көңіл бөліп, арнайы зерттеген
категориялардың бірі – сын есімнің шырай категориясы (Мұсабаев Ғ. Қазақ
тіліндегі сын есімдердің шырайлары. - Алматы, 1951). Бұл мәселе қазақ ұлттық тіл
білімі қалыптасқан кезде де зерттеліп, А.Байтұрсынұлы, Қ.Кемеңгерұлы, Т.Шонанов,
Қ.Жұбанов еңбектерінде сипатталған еді. Қолданған атаулары, шырайды жасалуына
қарай дараламай, мағыналық ұқсастықтарына байланысты топтастыра беру жағынан
С.Аманжолов, І.Кеңесбаев, Ғ.Бегалиев, Н.Cауранбаев еңбектері А.Байтұрсынұлы,
Т.Шонанов, Қ.Кемеңгерұлы еңбектеріне ұқсас. Бөлім қызметкерлері қазақ тілінде
көптеген талас тудырып жүрген, күрделі сөз таптарының бірі – етістікті арнайы
зерттеді (Қалыбаева А. Қазақ тіліндегі етіс категориясы. (канд. дис). – Алматы,
1949; Қазақ тіліндегі етістікті негіздер (докт. дисс.). – Алматы,1960;
Етістіктің лексико-грамматикалық сипаты. – Алматы,1971 т.с.с.). Әсіресе етіс
категориясының бар-жоқтығы туралы мәселе қазақ тіл білімінде ғана емес,
түркітануда да талас тудырған еді. І.Кеңесбаев 1939 жылы жарық көрген «Қазақ
тілі» атты оқулығында Қ.Кемеңгерұлы, Қ.Жұбановтардың үлгісімен етістің 6 түрін
көрсетіп, салт, сабақты етістіктерді етіс ретінде танығанмен, кейінгі
еңбектерінде етістің 4 түрін ғана атайды. Етіс түрлерін (өздік‚ ортақ‚ ырықсыз‚
өзгелік) тану жағынан кейінгі ғалымдар арасында алшақтық байқалмайды.
С.Аманжолов қана өздік етісті етіс қатарына қоспайды. 30-жылдардың аяғынан
бастап, көрсеткіштері бірдей болғандықтан, сабақты етіс пен беделді (өзгелік)
етіс біріктіріліп, салт, сабақты етістер етіске тән мағынасы мен қызметіне
қарамастан, етіс аясынан алшақтатыла бастады. Бұл үрдіс 1957 жылы Уфада өткен
етіс мәселесін қарастырған координациялық кеңесте де өріс алды. Бірқатар
түркологтар төрт етістің жасалуына негіз болады деп есептеп, негіз етісті
(основной или исходный залог) етіс категориясының құрамына қосып жүр. Оның басқа
етістер сияқты өзіндік көрсеткіші де, етіс категориясына тән мағынасы да жоқ.
Қазақ тілінде негізгі етісті етістің бір түрі деп көрсеткен еңбектердің
қатарына: «Қазақ тілінің грамматикасы» (етіс категориясын жазған – А.Хасенова);
А.Ысқақов «Қазіргі қазақ тілі. Морфология»; Ш.Бектұров, М.Серғалиев «Қазақ тілі»
т.б. еңбектерді жатқызуға болады. Тіл білімінде, оның ішінде қазақ тіл білімінде
етістіктің ең көп талас тудырып, түрліше сипатталып жүрген категорияларының бірі
– шақ категориясы. Іс-әрекет, қимылдың сөйлеп тұрған кезде, одан бұрын немесе
кейін өтуіне байланысты осы шақ, өткен шақ, келер шақ түрі барлық ғалымдарда да
бірдей анықталғанымен, оның түрін, көрсеткіштерін тануда зерттеуші ғалымдар
арасында пікірталастар туындайды. Бұл мәселе де бөлім қызметкерлерінің назарынан
тыс қалмаған (Қордабаев Т. Қазақ тіліндегі етістіктің шақ категориясы (канд.
дисс.). – Алматы, 1949; Қазіргі қазақ тілі грамматикасы (авт. бірі). – Алматы,
1961 т.с.с. ). Т.Қордабаев еңбектерінде де отыр, тұр, жатыр, жүр етістіктерінің
ерекшелігі сөз болады. «Осы шақтың кейбір көрсеткіштері туралы» деген
мақаласында Т.Қордабаев жатыр, жүр, отыр, тұр етістіктерінің морфологиялық ортақ
қасиеттерін көрсете келіп, шақтық мағыналары жағынан бұл етістіктердің
әрқайсысының өзіндік ерекшеліктері бар екенін айтады. Атап айтқанда: а) жатыр,
тұр етістіктерінің жанды заттарға да, жансыз заттарға да қолданылатынын, ал жүр,
отыр етістіктерінің жанды заттарға қатысты ғана қолданылатынын; ә) жатыр, тұр
етістіктері үзілістері болып тұратын, дәл сөйлеу үстінде ол амалдың болып
жатпауы да мүмкін екендігін, жалпы «осы кезде болып жүр» деген мағынада
қолданылатынын, ал отыр, тұр етістіктерінің дәл сөйлеу үстінде, қазір болып
жатқан іс-әрекеттерді білдіру үшін жұмсалатынын айта келіп, соған сәйкес жатыр,
жүр етістіктері арқылы жасалған осы шақты «жалпы осы шақ», ал отыр, тұр
етістіктерінің қатысуымен жасалған шақ түрін «нақ осы шақ» деп атауды ұсынады.
Шақ категориясының ішінде қиын да күрделісі – өткен шақ екені белгілі. Өткен
шақты ғалымдар түрлі қырынан қарастырған. Мәселен, Т.Қордабаев, А.Ысқақов өткен
шақты сөйлеушінің амалды өзі басы-қасында болғандай, өз көзімен көргендей,
тыңдаушысы сенерліктей етіп хабарлауына байланысты айғақты (немесе анық),
айғақсыз (немесе танық) деп жіктесе, «Современный казахский язык», Ы.Маманов,
«Қазақ тілі грамматикасы» (Қ.Неталиева), Ғ.Әбуханов, М.Серғалиев, А.Айғабылов,
О.Құлкенова, «Қазіргі қазақ әдеби тілі», Ш.Бектұров, М.Серғалиев «Қазақ тілі»
сияқты еңбектерде іс-әрекеттің бұрынырақта не жуық арада өтуіне байланысты жедел
өткен шақ, бұрынғы өткен шақ, ежелгі өткен шақ деп топтастырылған. Сонымен қатар
«Современный казахский язык», Ы.Маманов, М.Серғалиев, А.Айғабылов, О.Құлкенова
еңбектерінде бұрынғы уақытта дағдылы түрде өтіп тұрған қимыл-әрекетті жеке
топтастырып, «дағдылы өткен шақ» деп береді. Түркологияда, оның ішінде қазақ тіл
білімінде де ұзақ уақыт бойы зерттеліп, көптеген талас тудырып жүрген мәселенің
бірі көмекші етістікке байланысты. Ы.Маманов құрамында көмекші етістігі бар
күрделі формалардың қимылдың фазасын (саты) жасауға қатысатынын айта келіп, оның
6 түрін көрсетеді. Олар: а) қимылға дайындық; ә) қимылды жасауға бейімделу; б)
қимылдың басталуы; в) істің өтуі; г) бітер алдындағы іс; ғ) істің бітуі.
Н.Оралбаева «Аналитические формы глагола в современном казахском языке» деген
докторлық диссертациясында Ы.Мамановтың жоғарыда келтірілген 6 фазасын 3 фазаға
сыйғызуға болатынын айтады. Ғалым «фаза қимылдың басталуы мен аяқталуына дейінгі
аралықты қамтуы керек» деген тұжырым жасай отырып, қимылды істеуге дайындалу,
қимылды жасауға бейімделу сияқты сипаттамалар фаза шеңберінен тыс қалатынын,
себебі мұнда қимылдың әлі бастала қоймағанын ескертеді. Сол сияқты бітер
алдындағы іс пен біткен іс деп аталатын фаза түрлерін жинақтап, бір фаза ретінде
беруге болатынын көрсетеді. Сөйтіп, қимылдың өту фазасын: а) қимылдың басталуы
(-а баста‚ -п қоя бер‚ -п сала бер‚ -п жүре бер); ә) қимылдың орындалып жатуы
(-п келе жат‚ -п бара жат‚ -п бар‚ -п кел‚ -п жат‚ -п тұр‚ -п отыр‚ - п жүр); б)
қимылдың аяқталуы (-п бол‚ -п біт‚ -п шық‚ -п қой‚ -п кет‚ - п қал‚ -п болып
қал) деп жіктейді. Көмекші етістіктердің видке қатысуына қарай топтастырып,
саралауға тырысатын еңбектердің қатарында Н.Сауранбаевтың «Семантика и функций
деепричастии в казахском языке» (1944)‚ «Русско-казахский словарь» (Под общей
редакцией проф. Н.Т.Сауранбаева (1954)‚ «Современный казахский язык» (1962)‚
1956 ж. координациялық кеңесте сөйлеген сөзі‚ И.Ұйықбаев «Қазіргі қазақ
тіліндегі етістік көріністері» (1958), кеңесте сөйлеген сөзі, Н.Х.Демесинова
«Сопоставительная грамматика русского и казахского языков (синтаксис)» (1966)
т.с.с. атауға болады. Қазақ тілінде көрініс (вид) категориясы бар деп
түсіндірушілер оны түрліше топтастырады. Н.Сауранбаев аяқталған (законченный),
аяқталмаған (продолжительный) және белгісіз (неопределенный) деп үшке бөлсе,
И.Ұйықбаев пен Ы.Маманов созылыңқы (аяқталмаған) көрініс (сыпат), аяқталған
көрініс (сыпат) деп екіге топтастырады. И.Ұйықбаев, Н.Сауранбаев еңбектері
көмекші етістіктердің өзіндік ерекшелігін танытуда елеулі үлес болды. И.Ұйықбаев
көмекші етістіктерді тұрақты, тұрақсыз деп екіге топтастырады да, тұрақты
көмекші етістіктерге е-, жазда етістіктерін, тұрақсыз көмекші етістіктерге кет,
баста, жібер, отыр, тұр, жатыр т.б. етістіктерді жатқызады. Ғалым кет, қал, шық,
ал, қой, өт, бол, сал, таста т.с.с. етістіктердің аяқталған көрініс жасауға
қатысатынын, жат, жүр, отыр, тұр етістіктерінің аяқталмаған көрініс жасауға
қатысатынын, ал, бар, кел, түс, көр, е- етістіктерінің негізгі етістікке
байланысты кейде аяқталған, кейде аяқталмаған көрініс жасауға қатысатынын
айтады. Аяқталған көріністің өз ішінен: қимылдың аяқталуы, қимылдың шапшаңдығы,
қимылдың жол-жөнекей болуы, қимылдың жорта жасалуы, қимылдың бір рет болуы,
қимылдың бағыты‚ қимылдың басталуы‚ қимылдың бола жаздауы, аяқталмаған
көріністің: қимылдың аяқталмауы, қимылдың қайталануы, қимылдың үдеуі, қимылдың
жол-жөнекей болуы, қимылды жасауға әзірлік сияқты мағыналық реңктерін (видовые
оттенки – И.Ұ.) көрсетеді. Көмекші етістіктер табиғатын, оның өзіндік
ерекшелігін түсіндіруге тырысқан ғалымдардың бірі – А.Ысқақов. Ғалым көмекші
етістіктерді толымды және толымсыз көмекші етістік деп топтастырады. Толымды
көмекші етістіктерге негізгі мағынасын сақтап, етістіктерге түрлене алатын,
дербес сөз ретінде де, аналитикалық (сараламалы) етістік құрамында да қолданыла
алатын етістіктерді (ал, бер, бар, баста, тұр, отыр т.б.) жатқызады да, толымсыз
етістіктерге (лексикалық) толық мағынасы жоқ е- етістігінен өрбіген формаларды
жатқызады (екен, емес, еді, еміс-еміс т.б.). Сонымен қатар А.Ысқақов жатыр, жүр,
отыр, тұр қалып етістіктерінің, бол, қыл, ет көмекші етістіктерінің, жазда, де
етістіктерінің мағыналық ерекшеліктері мен қызметіне арнайы тоқталады. Ғалым
көмекші етістіктердің қызметі мен өзіндік ерекшелігін, сипатын танып, ажырата
білу үшін аналитикалық форма, аналитикалық форманттардың мағынасы мен қызметін
айқындау қажеттігін айта келіп, басты-басты аналитикалық форманттарға сипаттама
береді. Сөз тудырудың синтаксистік немесе аналитикалық тәсілдері А.Ысқақов‚
К.Аханов‚ С.Қожамқұлова‚ Ы.Маманов‚ С.Исаев еңбектерінде көрініс тапқан. Етістік
тудырушы қосымшалардың түрін, табиғатын, мағыналық ерекшелігін сөз еткен
ғалымдардың бірі – А.Хасенова. Ғалымның бұл саладағы пікір-тұжырымдары
«Глагольные основы казахского языка» (1960)‚ «Аффикстер жайлы бірер сөз» (1975),
«Қазіргі қазақ тіліндегі -с және -дас аффикстері туралы» (1955), «Сөз тудырушы
аффикстердің сөздерді байланыстыру функциялары» (1975) т.б. еңбектерінде
баяндалған. А.Қалыбаева (Хасенова) етістік тудырушы қосымшаларды: а) зат есім,
сын есім, сан есім, үстеу, етістік, еліктеуіш сөз, одағай т.с.с. түрлі сөз
табына жалғануы; ә) сабақты етістік, салт етістік жасауға қатысуы; б) зат есімді
іштей мағыналық топтарға (мезгіл, мекен, өлшем мәнді, дене мүшелерінің атауы
т.б.) бөліп алып, соған сәйкес етістік тудырушы жұрнақтар жалғанғандағы
мағыналық өзгерістері; в) құранды жұрнақтар түзуі (-лан, -лас, -лап, -лаған
т.с.с.) т.б. тұрғысынан сөз етеді. Осылайша сипаттау Ы.Маманов еңбектерінде де
өріс алған. Етістік тудырушы қосымшалардың табиғатын сөз еткен ғалымдардың бірі
– А.Ысқақов. Ғалым туынды етістіктерді – есім негізді етістіктер және етістік
негізді етістіктер деп екі топқа бөліп, етістік негізді етістіктердің қатарына
етіс жұрнақтарымен қатар амалдың (істің) өту сипатын білдіретін жұрнақтарды
(-ла/-ле, -қыла/ -кіле, -мала/-меле, -ғышта/-гіште, -ыңқыра/-іңкіре,
-ымсыра/-імсіре, -ыстыр/-істір) жатқызады. Осы тұрғыдан келгенде‚ ғалымның
жіктеуі А.Хасенова еңбектерімен сарындас. А.Ысқақов есімдерден етістік тудырушы
өнімді қосымшалар ретінде -ла/-ле, -лан/-лен, -лас/-лес, -лат/-лет, -ай/-ей,
-қар/-кер, -ар/-ер, -ал/-ыл, -ық/-ік, -сы/-сі, (-ымсы/-імсі), -сын/-сін,
-сыра/-сіре, -ра/-ре, -ырай/-ірей т.с.с. атайды да, осылардың ішінде -сын/-сін
және -сыра/-сіре жұрнақтарының ғана мәнін түсіндіреді. Бөлім қызметкерлерінің
қазақ тілі морфологиясына қатысты ұстанымдары қазақ тілі оқулықтарға, оқу
құралдары мен грамматикаларға еніп, қазақ тілі грамматикасының дамуында өзіндік
бағыттың қалыптасуына, белгілі бір категорияның тіл білімінде танылуына жол ашты
(Қазақ тілінің грамматикасы. – А. 1944; 1953; Қазақ тілінің грамматикасы. –
Алматы, 1967; Бегалиев Ғ. Қазақ тілінің грамматикасы. Педучилищеге арналған оқу
құралы. – Алматы, 1944; Қазақ тілі грамматикасы. 2 бөлім. Синтаксис. Орта
мектептің 6-7 кластарына арналған оқу құралы. – Алматы, 1948. (авт. бірі);
Ысқақов А. Қазіргі қазақ тілі. – Алматы,1964; 1974; 1991 т.б.; Қазақ тілінің
сөзжасам жүйесі. – Алматы, 1989; Современный казахский язык. – Алматы, 1962;
Қазақ тілінің грамматикасы. Морфология. – Алматы,1967; Балақаев М. Қазақ тілінің
грамматикасы. Үлкендер мектебіне арналған. – Алматы, 1938; Қазақ тілі
грамматикасының кейбір мәселелері. – Алматы, 1941; Қазіргі қазақ тілі: лексика,
фонетика, грамматика. – Алматы, 1954 (авт. бірі); Қазақ әдеби тілі тарихының
грамматикасы. – Алматы, 1964 (авт. бірі); Қазіргі қазақ тіліндегі сан есімнің
сөзжасам жүйесі. – Алматы, 1988; Аблақов Ә. Қазіргі қазақ тіліндегі меңгеріле
байланысқан есімді сөз тіркестері (оқу құралы). – Алматы, 1971; Қазақ тіліндегі
барыс жалғаулы сөз тіркестері (оқу құралы). – Алматы, 1975; Қазақ тіліндегі
табыс жалғаулы сөз тіркестері (оқу құралы). – Алматы,1986; Әбдіғалиева Т. Қазақ
тілі. 6 кл үшін. – Алматы,1990 (авт. бірі); Осы оқулыққа методикалық нұсқау. –
Алматы, 1990 (авт бірі); Грамматикалық таблицалар. 5 кл үшін. – Алматы, 1990;
Практикалық қазақ тілі. – Алматы, 1993 (авт. бірі); Кестелі грамматика. –
Алматы, 1993 (авт бірі); Әмір Р. Қазақ тілі. Учебник казахского языка для
ІІ-ІVкл. русской школы. 6-е изд. –Алматы, 1965 (авт бірі); Қазақ тілі.
Грамматика, емле, тіл дамыту. –Алматы, 1965; Бірінші класта қазақ тілін оқыту. –
Алматы,1962; Қазақ тілінен бірінші класқа арналған таблицалар. – Алматы, 1965; І
класта оқушылардың тілін дамыту үшін істелген жұмыстар. – Алматы, 1957). Сонымен
қатар бөлім қызметкерлері зерттеп жүрген категориялары бойынша кандидаттық,
докторлық диссертациялар қорғады (Сауранбаев Н. Қазақ тіліндегі көсемшенің
семантикасы мен қызметі (канд дисс.). – Алматы, 1940; Қазақ тіліндегі құрмалас
сөйлем жүйесі (докт. дисс.). – Алматы,1943 т.б.; Мұсабаев Ғ. Қазақ тіліндегі сын
есімдердің шырайлары (канд. дис). – Алматы, 1951; Сәдуақасұлы Ж. Қазіргі қазақ
тіліндегі етістіктің жақ категориясы (канд. дисс.). – Алматы, 1988; Қазақ
тіліндегі бір құрамды сөйлемдердің құрылымдық типтері (етістік бас мүшелі
сөйлемдер). (докт. дисс.). – Алматы,1997; Қазіргі қазақ тіліндегі етістіктің жақ
категориясы. – Алматы, 1994; Қазақ тіліндегі бір құрамды сөйлемдер. –
Алматы,1996.т.б.; Неталиева Қ. Имена действия в современном казахском языке.
АКД., - Алматы, 1963; Қайымова Б. Қазақ тіліндегі етістіктен есім туғызушы
аффикстер. (канд. дис). – Алматы, 1963; Ысқақов А. Қазіргі қазақ тіліндегі
үстеулер. – Алматы, 1950; Қалыбаева А. Қазақ тіліндегі етіс категориясы. (канд
дис). – Алматы, 1949; Қазақ тіліндегі етістікті негіздер (докт. дисс.). –
Алматы,1960; Есенов Қ. Қазіргі қазақ тіліндегі шартты және қарсылықты бағының
қылы сөйлемдер (канд. дисс.). – Алматы, 1962; Жанпейісов Е. Қазіргі қазақ
тіліндегі модальды сөздер. (канд дисс.). – Алматы, 1958; Балақаев М. Основные
вопросы синтаксиса простого предложения в современном казахском языке (докт.
дис). – Алматы, 1950; Қордабаев Т. Қазақ тіліндегі етістіктің шақ категориясы
(канд. дисс.). – Алматы, 1949; Ұйықбаев И. Категория глагольного вида в
современном казахском языке (канд дисс.). – Алматы, 1954; Оралбаева Н. Қазіргі
қазақ тіліндегі етістіктің аналитикалық формалары (докт дис); Қасым Б. Қазіргі
қазақ тіліндегі күрделі етістіктер (канд. дис). – Алматы, 1992.; Қазақ тіліндегі
заттың күрделі атауларының теориялық негіздері (докт. дис). – Алматы, 2002 т.б.;
Әбдіғалиева Т. Болымсыздық семантикасы және оның қазіргі тілінде берілу жолдары
(канд. дисс.) –Алматы, 1991; Семантика отрицания и способы его выражения в
современном казахском языке АКД., – Алматы, 1991; Әмір Р. Союзы в казахском
языке. АКД., -Алматы, 1955; Особенности синтаксиса казахской разговорной речи.
АДД., -Алматы, 1972; Қапалбеков Б. Көсемше бағыныңқылардың дамып, қалыптасуы мен
мағыналық түрлері: филол. ғыл. канд. ... дисс.: 10.02.02. – Алматы, 2000. – 143
б.; Жолшаева М. Аспектуалды семантика: форма және мазмұн: филол. ғыл. докт. ...
дисс. – Алматы, 2009. – 280 б.; Құлманов С. Қазақ тіліндегі мүмкіндік
модальдылығының функционалды-сематикалық өрісі: филол. ғыл. канд. ... дисс. –
Алматы, 2004. – 30 б.; Жаңабекова А. Қазақ тіліндегі уақыт ұғымының тілдік
парадигмасы (докт. дисс.). – Алматы, 2010; Солтанбекова А. Қазақ тіліндегі
шақтық локалдылық/iшақтық бейлокалдылықтың функционалды-семантикалық категориясы
(канд. дисс.). - Алматы, 2010 т.с.с. Бөлім қызметкерлері қазақ тілі
морфологиясымен қатар синтаксисті де назардан тыс қалдырмады. Атап айтқанда, сөз
тіркесі синтаксисі (Балақаев М. Основные типы словосочетания в казахском языке.
– Алматы, 1957; Синтаксис словосочетания и простого предложения. – Алматы, 1959;
Қазіргі қазақ тілі грамматикасы. Синтаксис (оқулық). – Алматы, 1961 (авт. бірі);
Аблақов Ә. Қазақ тіліндегі меңгеріле байланысқан етістікті сөз тіркестері. –
Алматы, 1986; Қазақ тіліндегі салт етістіктердің меңгеруі (әдістемелік құрал).
–Алматы, 1988; Қазақ тіліндегі меңгеру категориясының мәні (әдістемелік
талдама). – Алматы, 1988; Сөз тіркесінің өзіндік ерекшелігі және оның байланысу
тәсілдері мен түрлері (әдістемелік құрал). – Алматы, 1990; Қазақ тіліндегі
көлемдік септікті сөз тіркестері (әдістемелік құрал). – Алматы, 1991; Қазақ тілі
(оқу құралы). – Алматы, 1993. (авт бірі); Қазақ тіліндегі сөз тіркестерінің
дамуы мен лексикалану процесі. – Алматы, 1997. (авт. бірі) т.б.); сөйлем
синтаксисі (Сауранбаев Н. Қазақ тіліндегі құрмалас сөйлемдер жүйесі. – Алматы,
1948; Қордабаев Т. Құрмалас сөйлем синтаксисі. – Алматы, 1961 т.б.; Есенов Қ
Қазіргі әдеби тіліміздегі күрделенген сөйлемдердің негізгі мәселелері. – Алматы,
1975; Қазақ тіліндегі күрделенген сөйлемдер. – Алматы, 1974; Сабақтас құрмалас
сөйлемнің құрылысы. – Алматы, 1982; Қазіргі қазақ тіліндегі синтаксистік
қатынастар. – Алматы, 1985; Құрмалас сөйлем синтаксисі. – Алматы, 1995;
Синтаксис осложненного предложения в казахском языке. – Алматы, 1992 т.б.;
тарихи синтаксис мәселелері (Қордабаев Т. Тарихи синтаксис мәселелері (XV –
XVIII ғасырлар материалдары бойынша). – Алматы, 1964); сөйлеу тілі синтаксисі
(Әмір Р. Особенности синтаксиса казахской разговорной речи. АДД., -Алматы, 1972;
Особенности синтаксиса казахской разговорной речи. –Алматы, 1972) т.с.с. Қазіргі
қазақ тілі грамматикасына қатысты көп жылғы ізденістердің нәтижесі ретінде 2002
жылы Астанада фонетика, сөзжасам, морфология, синтаксис салаларын қамтыған,
қазақ тілінің бүкіл грамматикалық құрылысын, барлық деңгейін бірге алып
қарастырған біртұтас еңбек «Қазақ грамматикасы» деген атпен (784 бет) басылып
шықты. Қазақ грамматикасында» қазіргі қазақ тіліндегі соңғы жылдардағы
нәтижелерді, қорытындыларды ендірмек болған оң талпыныстары көрінеді. Онда
морфонология, интонация, сөзжасам сияқты тіл білімі салалары арнайы сөз болды.
Ұлттық тіл білімі қалыптаса бастаған ХХ ғасырдың басындағы тіл білімпаздарының
(атап айтқанда, Қ.Кемеңгерұлының) еңбектерінде сөзжасам (словообразование)
дербес сала ретінде арнайы берілсе, ғалымның репрессиялануына байланысты кейінгі
зерттеушілерде бұл үрдіс сабақтастық таба алмай, ұзақ уақыт бойы сөзжасам
морфология аясында сөз болып келгені мәлім. «Қазақ грамматикасында» «Сөзжасам –
тіл білімінің жеке саласы» деген атпен беріліп, оның тіл білімінің басқа
салаларымен байланысы, сөзжасам жүйесі, тәсілдері, сөзжасамдық мағына, туынды
сөздер, күрделі сөздер, сөзжасамдық мағына туынды сөздер, күрделі сөздер,
сөзжасамдық ұя, сөзжасамдық жұп, сөзжасамдық тізбек, сөзжасамдық тарам,
сөзжасамдық саты ұғымдарына түсініп беріліп, сөз таптарының сөзжасамдары
берілген. «Қазақ грамматикасында» сөздің морфемалық құрамы, сөздің морфологиялық
құрылымы бөлімдерін С.Исаев, ал сөзжасамға арналған тарауын Н.Оралбаева жазған.
Сөзді топтастыруда «Қазақ грамматикасының» авторлары сөзді топтастыру
принциптерін (семантикалық (грамматикалық); негізгі (морфологиялық) және
синтаксистік принцип) көрсете отырып, қазақ тілінде 10 сөз табы бар деп,
бұрыннан танылып жүрген 9 сөз табының үстіне модаль сөздерді жеке сөз табы
ретінде келтірген. «Қазақ грамматикасында» сөйлемнің ойлау-танымдық,
қарым-қатынас құралы болу сияқты тілдің ең маңызды қызметтерін жүзеге асыратын
бірден-бір құрал екендігіне тоқтала келіп, оның өзіне тән белгілерін көрсетеді.
Олар: құрылымдық белгі (сөйлем мүшелері); семантикалық белгі (предикативтілік).
«Қазақ грамматикасында» құрмалас сөйлемнің табиғаты мейлінше нақты, жан-жақты
сипатталған. Жай сөйлем мен құрмалас сөйлемнің өзіндік ерекшелігі,
ұқсастық-айырмашылықтары айқын сараланған. Атап айтқанда:

Грамматика бөлімінің аға ғылыми қызметкері, филология ғылымдарының кандидаты,
доцент С.Қ.Құлманов

Грамматика бөлімінің ғылыми қызметкері, филология ғылымдарының кандидаты
А.А.Солтанбекова



https://kk.wikipedia.org/wiki/%D0%90%D0%BB%D0%B1%D0%B0%D0%BD%D0%B8%D1%8F

Координаттар: 41°21′00″ с. е. 19°59′00″ ш. б.﻿ / ﻿41.35000° с. е.
19.98333° ш. б.﻿ / 41.35000; 19.98333 (G) (O) (Я)

Албания, Албания Республикасы (алб. Shqipëria, алб. Republika e Shqipërisë) —
еуропаның оңтүстігінде орналасқан шағын ел. Солтүстігінде Черногория және
Сербиямен, оңтүстік-шығысында Грекия және Македониямен, шығысында Косовомен
шектеседі.

Албания албандардың тұратын жалғыз мемлекет емес, олар Косово және Македонияда
тұрады.

Албания Президенттік Республика болып есептеледі. Елбасшысы - Президент. Елдің
Парламенті бірпалаталық Халықтық Қеңес деп аталады. Аталған кеңесте 140 депутат
бар, олардың 100 депутаты можаритарлық система бойынша бірмандаталық округтерде
сайланады. Қалған 40 депутаттар партиялық тізім бойынша сайланады. Барлық
депутаттар 4 жылға сайланады.

Албанияда 12 провинциялар (албанша: qark - qarku, немесе prefekturë -
prefektura), 36 аймақтар және 351 райондар бар.

Жердің көп бөлігі тау жоталары мен үстіртті аймақта орналасқан. Таулы
аңғарларынан құлай аққан тасқынды өзендер теңізге қарай құлаш ұрады. Бұл өзендер
Адрия теңізін жиектей 150 км-ге созылып жатқан құнарлы жазық алқап арқылы өтеді.
Алқаптың ені 15 км-ден 35 км-ге дейін барады. Бұл жактың ауа райы жұмсақ. Таулы
аудандарда сәл қаталдау. Қыста жиі боран соғып, аяз 20 градусқа дейін барады.

Албания бұл - орта ғасырлардың атау. Гректер осы мемлекет Albaētia немесе
Arbanētia деп атады. “Алба” сөзі илирикша (бұрынғы Грекияның тілі) “төбе”
мағынаны білдіреді. Албания бірінші Грекияның, ал сосын Рим Империясының
провинциясы болған. 395 ж. Рим империясы екі мемлекетке бөлінді (Батыс Рим және
Византия).

1912 ж. албандар Османлы империясынан шығып өзінің тәуелсіздігін жариялайды.
Бірақ 1939 ж. италияның фашистері Албанияға кіріп – аннексия жасайды.

1944 ж. партизандар өз мемлекетін жауыздан босатып, 1946-1976 жж. Албанияны –
Албан Халық Республикасы деп атайды.

Елдің өнеркәсіп және мәдениеторталығы, Албанияның елордасы – Тирана. Мұнда көп
заводтар және фабрикалар орналасқан. Албания шаруашылығының басты саласы – ауыл
шаруашылығы. Құнарлы жері бүкіл территориясының тек қана бір бөлігін алып
жатқандықтан, албандар батпақты жерлерді құрғатып, тау төскейлерін бақ
отырғызыға пайдаланады. Олар бидай, күріш, арпа, сұлы егеді, бұршақтар
тұқымдасты өсімдіктер, лимон, жүзім сондай-ақ зәйтүн ағашын отырғызынады. 2005
жылғы деректерге сәйкес Албанияның Жалпы Ішкі Өнімі (ЖІӨ) 6,9 млрд евро құраған.
Адам басына шаққанда - 1 900 евро. Албания Еуропаның ең кедей мемлекеттерінің
бірі. ЖІӨ экономика құрылымындағы пайызы:

2008 жылдың деректеріне сәйкес ауыл шаруашылық саласында жұмысшылардың 58 %
істеген, өндіріс саласында - 15 %, қызмет көрсету саласында 27 %. Жұмыссыздық
деңгейі 12,5 % тұрақталды. 2008 жылы экспорт — 1,3 млрд АҚШ долларын құрады.
Басты сатып алушы елдер — Италия 57 %, Грекия 11,8 %, Қытай 5,8 %. 2008 жылы
импорт — 4,9 млрд АҚШ долларын құрады. Басты импорт жіберуші елдер — Италия
30,7 %, Грекия 12,5 %, Түркия 6,9 %, Германия 6,3 %, Швейцария 4,6 %, Ресей
4,2 %.



https://kk.wikipedia.org/wiki/%D2%B0%D0%BB%D1%8B_%D0%96%D1%96%D0%B1%D0%B5%D0%BA_%D0%B6%D0%BE%D0%BB%D1%8B

«Жібек Жолы» (Ұлы «Жібек Жолы») — Қытайдың Ши-ан деген жерінен басталып, Шинжәң,
Орталық Азия арқылы Таяу Шығысқа баратын керуендік жол бағыты. Атауды алманиялық
ғалымдары Ф. фон Рихтһофен (F. von Richthofen) бен А. Һерман (А Hеrman) 19
ғасырда ұсынған. Ұлы Жібек жолы-адамзат өркениеті жасағын тарихи ескерткіштердің
бірі. Біздің дәуірімізден бұрынғы II ғасырдан басталған бұл жол Еуропа мен
Азияның-Батыс пен Шығыстың арасын жалғастырғын көпір болғын.Оның Қазақстан жерін
кесіп өтетін тұсында VI ғасырдан бастап, екі бағыт: Сырдария және Тянь-Шань
жолдары бағыттары кең өрістелген. Бірінші жол Қытайдан басталып,Шығыс Түркістан
Қашғар арқылы Жетісуға, содна Сырдарияны жағалап, Арал маңынан әрі қарай Батыс
елдеріне өткен.

Жол бұдан 3-4 мың жыл бұрын болған. Ол Қытайдың Хан патшалығы кезінде ғана
өркендей бастаған, себебі Хан патшалығының Хан Уди патшасы Жаң Чянды батыс
өңірге екі рет жіберіп, Орталық Азиядағы елдермен достасуға пейілді болған. Жаң
Чян қазіргі Ферғана, Самарқан және Балқаш көлі сияқты жерлерге барған. Жаң
Чянның сапары бұл жолды шығыс пен батыс үкіметтері арасындағы байланыс жолына
айналдырған. Осыған орай саудагерлер де «Жібек жолында» ат ізін суытпаған. Жаң
Чян батыс өңірге және Орта Азияға Қытайдың жібек өнімдерін ала барған；ал елге
қайтарында барған жерлерінің тауарлары және батыс өңірінің музыкасы сияқты алуан
түрлі мәдениетті алып қайтқан. Жаң Чянның сапары қытайлықтардың батыс өңір мен
Орта Азияны түсінуіне мүмкіндік берді. Ал Жаң Чян барған жерлердегі халық та
Қытайдың өнімдері мен мәдениетіне қатысты түсінігін анағұрлым тереңдетті.
Осылайша, бұл жол гүлденіп, көркейе бастады. Шығыс пен батыстың аралығындағы
дәнекерге айналып, өркениеттерді өзара тоғыстырды. Осы жолды қорғау және дамыту
мақсатында, Қытайдың әр дәуірдегі патшалары жол бойына қарауыл қойып, әскер
тұрғызды.

«Жібек жолы» іс жүзінде өзгермейтін тұрақты жол емес, қайта ол уақыт ізімен
өзгеріп отырған, бірақ тарихтағы дәстүрлі сорабы өзгермеген：жол шығыста
Чаң-аннан (қазіргі Ши-ан) басталып, Тарым ойпатынан өтіп, Памир үстіртінен асып,
Орталық Азияны, Батыс Азияны кесіп өтіп, Жерорта теңізінің шығыс жағалауына
дейін барады, жалпы ұзындығы 7000 км асады.

Ерте кездегі «Жібек жолы» Шинжәңнан 3 айрыққа бөлінген, Тянь-Шань тауының
солтүстігіндегі ежелден бар дала жолы: Жемсары, Іле өңірін басып, Балқаш өңіріне
барады, онан ары батыс солтүстікке жүргенде Қара теңіздің шығыс жағалауына
жетеді. Оңтүстік айрығы Крораннан (Лулан) шығып Күнлүн тауының батысын қапталдап
Жаркентке барады, онан ары жүргенде адырлардан асып, Орта Азияға, Батыс Азияға,
Еуропаға дейін созылады. Кроранның батыс солтүстігіндегі Көншы өзенінің батысын
бойлап, Иіңпанды, Күшарды басып Қашқар Жаңашар ауданына баратын жол солтүстік
айрығы саналады, бұл жол да адырлардан асып, Еуропаға дейін барады.

Кейін тағы 3 айрық жол пайда болды：Юймынның батыс солтүстігінен басталып,
қазіргі Құмыл, Тұрпан, Жемсары сияқты жерлерді басып, бұрынғы дала жолына
тұтасатын жол, бұл кейінірек «солтүстік жол» деп аталды. Тұрпаннан шығып,
Тянь-Шань тауының оңтүстігін қапталдап, батысқа беттеп, Қарашәр, Күшәрді басып,
бұрынғы солтүстік жол айрығымен тұтасатын жол кейінгі кездері «Орта жол» деп
аталды. «Оңтүстік жол» бұрынғысымен ұқсас.

7 ғасыр кейін, теңіз қатынас-тасымалы дамығандықтан, «Жібек жолы» біртіндеп
екінші орынға түсті, бірақ 13 ғасырға дейін шығыс пен батыс қатынасының маңызды
жолы болып келді. 19 ғасыр басында, Иcпанияның елшісі Қытайдың 800 түйелік сауда
керуенін өз көзімен көріп тұрып Самарқанның жағдайы туралы былай деп жазады:

Жібек жолы тек сауда жолы болып қана қалмастан, дүние жүзі өркениетін
тоғыстырып, адамзат қоғамының дамуына өшпес үлес қосты. Оңтүстік Қазақстан мен
Жетісу қалаларының Византия, Иран, Орта Азия, Кавказ, Алтай, Сібір, Шығыс
Түркістанмен тығыз сауда байланыстары болғандығын ежелгі қолжазбалардағы
мәліметтер дәлелдейді. Шаштан (Ташкенттен) жол Гизгирдқа, Испиджабқа келіп, одан
әрі керуен Таразға бағыт алған. Тараздан солтүстікте Адахкет, Дех-Нуджикет
қалалары орналасқан қимақтарға, оңтүстікте өздерінің туған өлкесінде - Шельдяни,
Куля және т.б. қалаларға тірелген. Сондай-ақ Тараздан Төменгі Барысханға, одан
әрі Құлан, Мерке арқылы Аспараға жететін болған. X ғ. бастап Ӏле жазығындағы
сауда жолы арқылы керуендер жүре бастайды. Осы жерден Ӏле Алатауының көпестері
қазіргі Алматы мен Талғардың елді мекендеріне жолға шыққан. Талғарда жол қазіргі
Шелек, Есік, Кеген аудандарында, Подгорныйға, одан әрі Шонжаға иек артады.
Алакөл ауданында жол тармақталады. Екіөгіз, Қиялық, Көктем керуен жолдарымен
Шығыс Түркістанға, Алтайға, Моңғолияға шығуға болатын еді. Сырдария қалаларын
байланыстыратын жолдардың маңызы орасан зор. Ол Испиджабтан басталып,
солтүстік-батыста - Арсубаникент, Арыс, Кедер, Шавгар, Сауран, Сығанаққа
әкелетін. Сығанақтан Жентке және Янгикентке тірелген. Исфиджабтан солтүстікке
қарай түскен жол Қүмкент, Аба - Ата, Созаққа барады. Одан әрі Орталық
Қазақстанның жазық жерлері арқылы Кеңгір, Жезді, Нұра далаларына шығады. Атаулы
керуен жолы XX ғ. басына дейін сақталып келді, тіпті, Ресей, Қазақстан және Орта
Азияның қалалары мен елді мекендерін байланыстырып отырды, оған жақын жерлерде
жәрмеңкелер ұйымдастырылды.Ұлы Жібек жолы көп халықтардың мәдениетін
түйістіруімен бірге оның табиғатының ерекшеліктерін анықтауда тарихи қызмет
атқарды. Бұл істе Қазақстан жерін мекендеген халықтардың еңбегі де бар. Олар
тұрғын үйді (киіз үй), ат әбзелдерін жасау өнерін, кілем тоқуды, күмістен түрлі
әсемдік бұйымдарды соғуды, бай ауыз әдебиетін мұра етіп қалдырған. Осының бір
айғағы - Есік және Аралтөбе қорымдарынан табылған «Алтын киімді адам»
ескерткіштері, Шығыс Қазақстандағы Берел қорымынан табылған олжалар, ежелгі
Түрік жазба әдебиетінің орхон ескерткіштері.

Орхон ескерткіштері - бұл түрік қағанатының Орхон, Селенга, Тоғыл дарияларының
бойында қалдырған жазу үлгілерінің тарихи-мәдени мұралары болып табылады.
Байырғы түріктер бұдан 1200-1500 жыл бұрын түріктік дүниетанымының алтын
бағанасы - Бөгү (Тәңірлік) дінін ұстанып, елдік құрып, төр (үкімет) орнатып,
тілі мен дінінің, тарихы мен әдебиетінің алтын сандығы - байырғы түрік алфавитін
(БТА) жетілдіріп, далалық өмір мен қалалық салтты ұштастыра қалалар тұрғызып,
сәулет өнерін шыңдап, өткен аруақтарына арнап мүсін қашап, ұрпағына мол
тарихи-мәдени мұралар қалдырды. Байырғы түрік жазба ескерткіштері ұзақ ғасырлар
бізге беймәлім болып келген. Бүгінгі күні бұл ғылымда жаңаша сипат алып біздің
тарихымыздың мұраларының тереңде жатқанын байырғы түрік ескерткіштері, моңғол
елінің аймағында табылған. Орталық Азия аймағында орналасқан байырғы түріктердің
тарихи-мәдени мұралары ежелгі дәуірден түрік тектес тайпалар мен әр замандағы
түрік қағанаттарының автохтонды (тұрғылықты) мекені болған Қазақстан, Моңғолия,
Шығыс Түркістан, Қытай, Сібір (Алтай, Хакас, Тува), Қырғыз жерінде мол
сақталған. Оларды зерттеу XVII ғасырдың 20-жылдарынан басталды. Біздің өткен
тарихымызға, Орхон ескерткіштеріне ұшан-теңіз еңбек сіңірген ғалымдар Н. М.
Ядринцев, В. В. Радлов, A. О. Гейкель және т.б.

Қорқыт ата (VIII-IX ғ-да Сыр бойында өмір сүрген) - ақын, асқан күйші, аңыз
кейіпкері. Қорқыт өз өмірінде үш хан тұсында (Инал, Көл-Еркен, Қаңлықожа)
уәзірлік қызмет атқарған. Қорқыт әлеуметтік заң негізін жасап, ата-баба мекенін
ұйық деп білу, оны сыртқы жау шабуылынан қорғау, жер- суды белгілі бір тәртіппен
пайдалану, т.б. салаларға бөліп қарап, халық арасында туындаған кикілжіңдерді
әділ шешіп отырған. Сырдария жағасында 1950 жылға дейін жергілікті халық қобыз
атасы Қорқытқа теліген мазар тұрғызған. Қорқыт мазарын 19 ғасырда Ә. А. Диваев
пен И. А. Кастенье зерттеді. 19 ғасырдың аяғында Қорқыттың сүйегі басқа жерге
көшірілген. Сырдария арнасының ауытқуынан Қорқыт мазарының қалдығы 1960 жылы
шайылып кетті. 1980 жылы Қызылорда облысындағы Жосалы ауылынан 18 км жердегі
байырғы Қорқыт ата мазары орнынан Қорқыт ата ескерткіші қайта тұрғызылды.

Алаша хан күмбезі - Х-ХІ ғасырлардағы архитектуралық ескерткіш. Қаракеңгір
өзенінің оң жағалауында орналасқан. Пішіні төртбұрышты, биіктігі 10 м. Кірпіштер
қолдан тоқылған кілем (алаша) өрнегімен қаланған. Алаша хан ел аузындағы аңыз
бойынша қазақтардың басшысы, ақылды, батыр, байтақ далада тұңғыш рет ірі
мемлекет құрған хан болған.

Ахмет Йасауи кесенесі - көне архитектуралық ескерткіш. Әуелі Қарахан дәуірінде
(XIIғ.) тұрғызылып, оның қираған іргесіне XIV ғасырдың аяқ шені мен XV ғасырдың
басында Әмір Темірдің бұйрығымен салынған. Бұл кесене Түркістанда түркі
халықтарының тәу ететін орталығы болған. Ахмет Йасауи кесенесі - БҰҰ-ның
дүниежүзілік ескерткіштері қатарына енгізілді. Бұл кесене - халық өнерінің лағыл
маржанын біздің заманымызға дейін жеткізген ғажайып асыл туындылардың бірі.
Сонымен бірге Жібек жолы бойында орналасқан Оңтүстік Қазақстан жеріндегі ірі
қалалардың атқарған рөлі, көршілес елдермен байланыс жасауға қолайлылығы мен
орналасу ерекшелігіне қысқаша мағлұматтар беріледі.

Атырау қаласынан 55 шақырым жерде, Жайықтың оң жақ жағасында бір кездегі атақты
Сарайджук (Сарайшық) қаласының қираған орны жатыр. Қаланың іргесі XI ғасырда
қаланған, гүлденген дәуірі XIII-XIV ғасырлар аралығы. Қала Еуропа мен Азияны
жалғастыратын керуен жолы бойында орналаскан. Мұнда салтанатты сарайлар,
керуен-сарайлар, моншалар, мешіт-медреселер салынған. Қала Алтын Орда хандары
жерленген қасиетті орынға айналған.

Қазіргі Тараз қаласының орнындағы ежелгі қала. Бұл жайындағы алғашқы дерек грек
елшісі Земархтың хабарламасында айтылады, ал 630 ж. Сюань Цзанның жазбасында ірі
сауда қаласы ретінде сипатталады. Тараз VII- VIII ғасырда Ұлы Жібек жолында
орналасқан сауда және қолөнер орталығына айналған. Мұнда оңтүстіктің күміс
кендері мен терістіктегі қимақтарға баратын керуен жолдары тоғысатын. X
ғасырдағы араб географы әл-Макдиси былай деп жазды: «Тараз - бақтары көп, халқы
тығыз қоныстанған, қамал сыртынан терең орлар қазылған, төрт қақпасы және
төңірегінде елді мекені бар ірі бекіністі қала». Тараз қазіргі Тараз қаласының
орнында орналасқанын алғаш В. В. Бартольд дәлелдеген. Кейін археологтар М. Е.
Массон, A. Н. Бернштам, Е. И. Агеева, Г. И. Пацевич, Т. Н. Сениговалар қаланың
көлемін, құрылысын, мәдени қабаттарының калыңдығын анықтады. Соның нәтижесінде
Тараздағы өмір б.з. I ғасырда пайда болып, XVI ғасырға дейін өмір сүрген деген
қорытынды жасалды.

Қазақстанның ортағасырлық ірі қалаларының бірі. Сырдарияның Арыс өзеніне құяр
сағасына таяу орналасқан. Отырар қаласының аты VIII ғасырдан бастап аталғанмен,
оның бастапқы тарихы б.з.б. II ғасырда Сырдарияның орта ағысында пайда болған
Қаңлы (Кангюй) мемлекетінің тарихымен тығыз байланысты. IX ғасырдың ортасынан
бастап Отырар (Фараб деп те аталған) Самани әулеті мемлекетінің ықпалында болды.
Осы кезеңнен бастап бұл өлкеде сауда- саттық жасау, ғалымдардың «білім қууды
көздеген» саяхаттары адамдардың ой-өрісін кеңейтті, өнердің, ғылым мен колөнер
кәсіпшілігінің таралуына ықпалын тигізді. Энциклопедист-ғалым әл-Фарабидің осы
қаладан шығуы кездейсоқ емес. Отырардың алып жатқан ауданы 200 гектарға жетіп,
нағыз Шығыс қаласына айналды. Орта Азия мен Қазақстан қалаларының мәдениеті мен
экономикасының дамуын монғол шапқыншылығы тежеді. 1219 жылы күзде монғолдар
қаланы қоршап, 6 айдан кейін басып кіріп, халқын қырғынға ұшыратты. Қазіргі
кезде қала орны ғана сақталған.

Орта ғасырдағы (VII-XII ғ.) шағын қаланың орны. Жамбыл облысындағы Тұрар
Рысқұлов ауданының орталығы Құлан ауылы. Қала туралы алғашқы тарихи деректер VII
ғасырдан бастап белгілі. Саяхатшылар Ибн Хордадбек, Құдам жолжазбаларында Құлан
Тараз қаласының шығысына таман, Ұлы Жібек жолындағы қала деп көрсетіледі.
Әл-Макдиси Құланды 10 ғасырда былай сипаттады: «Күмбезді мешіті бар, мықты
қоршалған қамал. Бұл үлкен Тараз жолының бойында орналасқан бекіністі қала».
1963—65 ж. Қазақстан Республикасы Ұлттық Ғылым академиясының (ҰҒА) археологиялық
экспедициясы (Қ. А. Ақышев) зерттеп, қазіргі Тұрар Рысқұлов ауданындағы Құлан
ауылы маңындағы төбе-төбе үйінділерді ежелгі Құлан қаласының орны деген
қорытындыға келді.

Қаялық Іле алабындағы аса ірі ежелгі қаланың орны (ІХ-ХІІІ ғ.). Қойлық Қарлұқ
қағаны - Арыслан ханның ордасы болған. Бұл қала туралы монғол кағаны Мөңкеге
жіберілген француз елшісі Вильгельм де Рубрук 1253 жылы жолжазбаларында: «Біз
сол жерден бұрын базары болған және оған көптеген көпестер катынап тұрған Қаялық
деген үлкен қала таптық» - деп жазады. Қаланың тұрған орны туралы түрліше
жорамалдар бар. Қазақстан Республикасы ҰFA археологтары жүргізген соңғы
жылдардағы археологиялық зерттеулер қаланың орны қазіргі Алматы облысы Сарқант
ауданы Қойлық ауылы маңындағы қираған құрылыстар екенін анықтады.

Қазір Жібек жолының тарихын зерттеу, оны жаңғырту, осы жол бойындағы елдердің
саяси, экономикалық, мәдени байланыстарын ұлғайту қайта 0олға алынып отыр. 1987
жылы ЮНЕСКО-ның бас конференциясының XXIV сессиясы «Ұлы Жібек жолын зерттеудің
халықаралық жобасын» қабылдады. Оған Грекия, Португалия, Египет, Италия, Қытай,
Индонезия, Моңғолия, Оман, Шри Ланка, бұрынғы Кеңестер Одағы қатысты. «Адамды
қоршаған орта, жер мен теңіз қорлары», «Мәдениет және болашақ» атты
бағдарламалар бекітілді. Осы бағдарламаларды іске асыруға қатысты. 1991 жылы
Қазақстанда «Жібек жолы» атты Ұлттық комитет құрылды. Ұлы Жібек жолы көне
дәуірде де, қазір де Еуразия халқы үшін мәдени байланыс, саяси рухани
мәселелерді шешуде маңызы үлкен.



https://kk.wikipedia.org/wiki/%D2%9A%D2%B1%D1%80%D0%BC%D0%B0%D0%BD%D2%93%D0%B0%D0%B7%D1%8B_%D0%A1%D0%B0%D2%93%D1%8B%D1%80%D0%B1%D0%B0%D0%B9%D2%B1%D0%BB%D1%8B

Құрманғазы Сағырбайұлы (1818-1889) — қазақтың ұлы күйші-композиторы.Қазақтың
аспапты музыка өнерінің классигі.

Туып-өскен жері Бөкей хандығы, қазіргі Батыс Қазақстан облысының Жаңақала
ауданына қарасты Жиделі деген жер. Топырақ бұйырған орны – Астрахан облысының
бұрынғы «Шайтани батага», қазіргі «Құрманғазы төбе» деп аталатын жер.

Шыққан тегі – Кіші жүз, он екі ата Байұлынан өрбіген Сұлтансиықтың Қызылқұрт
бұтағы. Құрманғазының жетінші атасы Ерші деген кісі от тілді, орақ ауызды, сөз
дарыған адам болыпты. Ал, нағашы жұрты – Беріш руы. Қалмақ шапқыншылығы кезінде
асқан ерлігімен көзге түскен Ағатай батырдың есімі исі Берішке ұран болған. Одан
берідегі Өтеміс би, Махамбет ақын, Исатай батыр бір ғана Беріш руының емес, исі
қазақтың ардақты ұлдары. Құрманғазының әкесі Сағырбай (шын аты Дүйсенбай деген
сөз бар) өнерге мойын бұра алмаған, шаруа адамы болыпты. Құрманғазының бесінші
атасы Балтабай әулеті шетінен домбыраға тіл бітірген өнерпаз болса керек. Ал
жетінші атасы Ерші деген кісі от тілді, орақ аңызды, сөз дарыған адам екен. Күні
бүгінге дейін ел ішінде «Ершінің еркегін қойып, әуелі әйелімен айтысып ал» деген
сөз бар. Құрманғазының нағашы жұрты - Беріш руы. Ерлік пен еркіндікті дәстүр
еткен елдің қызы, Құрманғазының анасы Алқа да келін болып түскенше даланың ерке
желіндей еркін өciп, еркек - шора болып, ойын - тойдың шырайын келтірген. Кейін
Игіліктың қызы Әуеске үйленгенде Құрманғазы үшін Беріш руы енді қайын жұрты
болады. Құрманғазының бала кезінен - ақ ең айткыш тілі, ең сезімтал тілі қос
ішекті домбыра көмейінен шығатын күй тілі еді. Сондықтан да, ол сахараның даңғыл
көкірек дәулескер күйшісі Соқыр Есжанды алғаш көpiп тыңдасымен-ақ домбырасынын
тілін мен дінін түсініп, ұйып тыңдайды. Сондықтан да, өзінің замандастары
Шеркеш, Байжұма, Баламайсаң сияқты күйшілердің күйін құныра тартып, сол
күйлерден уақыттың ең шыншыл сырын ұғады. Ал Құрманғазының ұстазы - Ұзақ
болатын. 1830 жылы Беріштен шыққан Исатай Тайманұлы және оның жан досы, дауылпаз
ақын, дәулескер күйші Махамбет Өтемісұлы бастаған Жәңгір-ханға шаруалар
көтерілісінде Құрманғазы да болады. Сол жылдарында «Кішкентай» деген күй
шығарады. 1857 жылы Құрманғазыны түрмеге отырғызады. Сібірге айдатайын деп
жатқан жерден ол қашып құтылады. Екінші рет оны Орынбор түрмесіне қамайды, бірақ
генерал-губернатор Перовскийдің қолдауымен құтқарылады. Түрме тақырыбына
бірталай күй шығарады: «Қайран шешем», «Ертең кетем», «Кісен ашқан», «Түрмеден
қашқан», «Арба соққан», «Перовский маршы», «Не кричи не шуми», «Машина». 1880
жылы Астрахан түбіндегі Сақмар елді мекеніне қоныс аударады. Қауым арасында
ерекше құрметке бөленген Құрманғазы Дина Нүрпейісова, Ерғали Есжанов, Меңдіғали
Сүлейменов сынды мирасқорларын жинайды. Сол дәуірде әйгілі болған Көкбала,
Менетай, Менқара, Сүгірәлі, Торғайбай, Шора сынды домбыра тарту шеберлері де
Құрманғазыны ұстаз тұтқан.

Құрманғазы сахараның даңғыл көкірек дәулескер күйшісі Соқыр Есжанның алдын
көріп, Дәулеткерей сияқты жайсаң күйшімен сырлас болып, Шеркеш, Байжұма,
Баламайсаң сияқты күйшілердің өнерінен өнеге алған.

Құрманғазының ғұмыр кешкен уақыты, әсіресе оң солын танып, өмір-тіршілікке
белсене араласа бастаған кезі мейлінше күрделі еді. Бұл кезең патшалық Ресей
жүргізген отаршыл саясаттың ең бір қарқын алған, әбден құныққан, шектен шыға
басынған кезі болатын. Қашанда ел басына келген нәубеттің ауырлық тауқыметі ең
алдымен еңсесі биік ерлердің иығына түсетін әдеті. Замана зобалаңы Құрманғазыны
да от-жалынымен шарпып бағады. Оның «Түрмеден қашқан», «Кісен ашқан», «Ертең
кетем», «Бозқаңғыр», «Пәбескі», «Терезеден-есіктен», «Бозшолақ»,
«Бұқтым-бұқтым», «Не кричи, не шуми», «Арба соққан», «Аман бол, шешем, аман
бол», «Қайран шешем» сияқты күйлері замана басқа салған зобалаңның бір-бір
бекеті сияқты. Ол қатал тағдырдың кез келген талқысына өнерімен жауап беріп,
өнерімен белгі қалдырып отырған.

Құрманғазы өмірге ғашық күйші. Тіршіліктің нұрлы сәттеріне ол балаша қуанып,
қалтқысыз сезімге бөлене алады. Оның «Қызыл қайың», «Ақжелең», «Адай»,
«Сарыарқа», «Балбырауын», «Серпер», «Назым», «Балқаймақ», «Бұлбұлдың құрғыры»,
«Ақсақ киік», «Төремұрат», «Қуаныш» сияқты күйлері өмірге іңкәр жанның жүрек
лүпілі сияқты.

Құрманғазыны суреткер ретінде айрықша даралап көрсететін қасиет – ол
концептуалды күйші. Бір ұрпақ емес, екі ұрпақ емес, бірнеше ұрпақтың тағдырына
ықпал ететін заманалық құбылыстарға бойлай үңіліп, ой толғау Құрманғазының
рухани болмысына тән. Оның «Жігер», «Көбік шашқан», «Кішкентай», «Ақбай» сияқты
күйлері өзі ғұмыр кешкен заманның тарихи-әлеуметтік болмысына берілген күйші
философтың бағасы. Сол сияқты «Айжан-ай», «Айда бұлбұл, «Алатау», «Амандасар»,
«Бас Ақжелең», «Демалыс», «Лаушкен», «Ойбай, балам», «Саранжап»«Теріс қақпай»,
«Ұзак Ақжелең» күйлері кеңінен танымал. Құрманғазының асқақ рухы бір ғана музыка
саласына сиятын құбылыс емес. Мұндай тегеурінді дарынның болмысы біртұтас ұлттың
рухани болмысына айғақ бола алады. Ұлт тағдырындағы тарихи ұлы өзгерістердің
барша қуаныш-қайғысы қашанда біртуар перзенттерінің тағдыр-талайымен шендесіп
жатады. Бұл, орайда, Құрманғазы өзінің қайталанбас өнерімен ғана емес, өмірімен
де туған халқының бүкіл қасиетіне, сол бір алмағайып аласапыран кезеңнің хал
күйіне ең жарқын айғақ бола білді. Ол өзінің қанатты күйлерімен поэзиядағы
Махамбет сияқты ғылымдағы Шоқан сияқты, майдан даласындағы Кенесары сияқты,
өршіл рухына қылау түсірмей, замана тауқыметін қайыспай арқалап ғұмыр кешті.



https://kk.wikipedia.org/wiki/%D2%9A%D0%B0%D1%81%D1%8B%D0%BC_%D1%85%D0%B0%D0%BD

Қасым хан (1445—1521) — қазақтың ұлы хандарынын бірі, Қазақ хандығының негізін
қалаушылардың бірі — Әз-Жәнібек ханның ортаншы баласы және өзбек ханы Мұхаммед
Шайбани ханның бөлесі.

Шешесі Жаған-бегім Ханым Шайбани әулетінің атақты ханы Мұхаммед Шайбанидің інісі
Махмұд сұлтанның шешесінің туған сіңілісі.

Қасым хан (1445 – 1521 жылдары) – Қазақ хандығының ханы (1511 – 1521),
Әз-Жәнібек ханның ұлы. Тарихта Қасым ханның есімі Қазақ хандығының күшеюі және
нығаюымен тікелей байланысты. Жазба деректерде Қасым хан 15 ғасырдың 70 – 90
жылдары Қазақ хандығының Сыр бойындағы қалалар мен өңірлер үшін жүргізген
күрестерге белсене қатысады, басшылық етеді. Бұл кезде қазақ ханы Керейдің ұлы
Бұрындық, қазақ әскерінің қолбасшысы Қасым хан болды. Осы кезеңдегі оқиғаларды
баяндайтын деректер Қасым ханды «белгілі сұлтан және атақты баһадүр» деп атайды.
Ширек ғасырға созылған Сыр бойы үшін күресте Қасым хан және Әз-Жәнібек ханның
басқа да ұлдары Сығанақ, Сауран, Отырар,Сайрам түбінде бірнеше рет Шайбани хан
әскерін тас-талқан етіп жеңеді. 15 ғасырдың 90 жылдары жасалған бейбіт келісім
бойынша Қазақ хандығына Сығанақ пен Сауран өтеді. Бұл қалаларда Жәнібек хан
ұлдары билік жүргізеді. 15 ғасыр басында Мауераннахрды бағындырып, үлкен күшке
ие болған Мұхаммед Шайбани хан 1506 – 10 жылдары үздіксіз төрт рет қазақтарға
жорық ұйымдастырады. Бұрындық хан Шайбани ханның алғашқы үш жорығына тойтарыс
ұйымдастыра алмайды. Оның беделі төмендейді. Ал жазба деректерде «бұл кезде
Қасым хандық билікте болмаса да, оның беделі ханнан күшті болды» және «өзін
дербес ұстау үшін Бұрындық ханнан алыста көшіп-қонып жүрді» делінеді. 1510 жылы
Шайбани ханның соңғы, төртінші жорығы Ұлытау өңіріндегі Қасым ханның ұлысына
бағытталады. Қасым хан әскері Шайбани хан әскерін тас-талқан етеді де, жауды Сыр
бойынан қуып шығады. Осы жеңістен соң, ешкім де Бұрындық хан туралы ойламай,
Қасым хан билігін мойындайды. Бұрындық болса Самарқан жаққа кетуге мәжбүр
болады. 1511 – 13 жылдары Қасым хан Шайбанилар ісімен айналысады. 1512 – 13 жылы
ерте көктемде Қараталдағы Қасым ханға Сайрам қаласының әкімі Қаттабектен адам
келіп, Қасым хан билігін алуын сұрайды. Қасым хан Қаттабектің ұсынысын қабыл
алып, ол жаққа бір әмірін жібереді де, өзі Тараз жаққа бағыт ұстайды.
Қаттабектің ұсынысымен Қасым хан Ташкентке жорық жасайды. Бірақ жорық сәтсіз
болып, Қасым хан Сайрам маңына қайта оралады. 1513 жылы жазында Шу бойындағы
Қасым хан Ордасына Әндіжаннан моғол ханы Сұлтан Сайд хан елшілікпен келеді. Оның
мақсаты – Ташкенттегі Сүйініш ханға, жалпы Мауераннахрдағы шайбанилар әулетіне
қарсы бірігіп күрес ұйымдастыру еді. Қасым хан бұл ұсынысқа дипломат. жолмен
жауап береді. Сұлтан Сайд хан мақсатына жетпесе де, Қасым ханның көрсеткен
құрметіне өте риза боп қайтады. 1517 – 21 жылдары Қасым хан Қазақ хандығының
батысында белсенді саясат жүргізеді. Ноғайлардың бір бөлігі қазақтарға қосылып,
шекара Еділге дейін жетеді. Орыс деректері бойынша Қасым хан 1521 жылы қыста
қайтыс болады. Денесі Сарайшықта жерленеді. Қасым хан тұсында қазақ атты
әскерінің саны 300 мың, халқының саны 3 млн-ға жетеді. Шекара батыста – Еділге,
оңтүстікте Ташкентке дейінгі жерлерді қамтыды. Қасым хан өз тұсында берік және
адал хандардың бірі болды.

Қасым ханның тарихта үш ұлының аты қалған. Олар: Мамаш, Хақназар хандар және
Әбілқайыр сұлтан. Мамаш хан Қазақ хандығының тарихындағы аласапыран кезеңде
билік етіп, қақтығыс кезінде қаза тапқан. Ал Хақназар хан қазақ халқының
тарихында ұлы билеуші ретінде қалғаны белгілі. Әбілқайыр сұлтан Иран шахымен
болған шайқаста 1511 жылы қаза болған.

Бұрындық хан Самарқанға кетуге мәжбүр болып, жат елде қаза болған соң, Қасым хан
билікті өз қолына алды. 1511 жылы Қасым хан билікке қол жеткізгеннен кейін,
Қазақ хандығы Қасым хандығы деп атала бастады. Қасым хан тұсында Қазақ хандығы
саяси ықпалын күшейтіп, ірі және қуатты хандыққа айналды. Қасым хандығының
аумағы батыста Сырдарияның оңтүстік жағалауларына дейін, оңтүстік-батысында
Түркістан қалаларына дейін, оңтүстік-шығысында Жетісудың солтүстік бөлігінің
таулары мен таулы бөктерлеріне дейін созылып жатты. Кейбір мәліметтер бойынша,
Қасым хан тұсында Қазақ хандығының шекарасы солтүстік-шығыста Ұлытау қыраттары
мен Балқаш өзенінің жағалауын қаитып, ал солтүстік-батыста Жайық өзеніне дейін
жететін. Қасым тұсында Қазақ хандығы халқының саны бір миллионнан асатын.

«Қасқа жол» — деп аталатын заң, қазақ арасында бұрыннан қалыптасқан әдет-ғұрып
ережелері негізінде Қасым хан тұсында жасалған. Оның жасалуына себеп болған
жағдайлар мыналар:

Бізге белгілі, «Қaсым ханның қасқа жолы», «Есім ханның ескі жолы» және Тәуке
ханның «жеті жарғы|жеті жарғысы» осы хан кеңсінің шешімі арқылы жарыққа шығып,
елге таралған. Жәңгір ханның ұлы Қасым «Қасым ханның қасқа жолын», «Есім ханның
ескі жолын» өз дәуіріне сай етіп, сондағы ережелердің жеті түріне күрделі
өзгеріс енгізгендіктен, ол өзгерістер «Тәуке ханның Жеті жарғысы» («Жеті
жарлығы») аталып кеткен делінеді.

Тегерандағы Қажы Хусейн Малек кітапханасынан табылған қолжазбалардың бірі
«Тарих-и Сафавие» (Сефевидтер әулетінің тарихы) деп аталады. Бұл қолжазбаның
авторы – Исмаил Хусейни Мараши Табризи. Ол өз ортасына Мир Мулайим Бек деген
атпен танылған. Сондай-ақ оның «Да‘ва» деген лақап аты да белгілі. Аталмыш
қолжазба Сефевидтер әулетінің (XVI-XVIII ғасыр) та­рихы мен осы әулеттің
көршілес елдермен арадағы қарым-қатынасы туралы сыр шертеді. Бұл қолжазба – 372
парақтан тұратын қомақты еңбек. Беттер саны түгел емес, басында және соңында
беттері түсіп қалған. Жазуы наста‘лиқ үлгісінде таңбаланған. Қолжазбаның алғашқы
бөлімдерінде Сефевидтер әулетінің билікке келу тарихы мен билік құруы туралы
әңгіме болады. Ал қолжазбаның соңғы бөлімінде осы әулеттің Орталық Азия
хандарымен қарым-қатынасы, олардың бір-бірімен арадағы өзара дипломатиялық
қатынасы әңгіме болады. «Тарих-и Сафавие» қолжазбасының авторы осы еңбекті жазу
үшін бірнеше тарихи еңбекке («Раузат ас-сафа», «Тарих-и алам арайи Аббаси»,
«Хабиб ас-сийар») сүйенгендігін және сондай-ақ шығарманы жазу барысында ауызша
жеткен деректер мен әңгімелерді пайдаланғандығын тілге тиек етеді. «Тарих-и
Сафавие» қолжазбасының бірнеше жерінде Қасым ханның аты аталады. Шығарманың
авторы Қасым ханды Дешті Қыпшақтың «ханы» кейде «патшасы» деп, бірнеше жерде
атап көрсеткен. Аталмыш қолжазбадағы деректерге сүйенсек, Иран шахтары мен
Орталық Азия хандарының арасындағы шиеленіске толы оқиғалар әңгіме болады.Қазақ
хандығына қатысты дерек Қасым ханның атымен тығыз байланысты. Автор Дешті Қыпшақ
ханы Қасым хан мен Шахи бектің арасындағы тартысты баяндайды. Шахи бек Бұқара
ханы Абдолланың немере інісі болып табылады. Оқиға Иран шахы І Исмаилдің Дешті
Қыпшақ ханы Қасым ханға хат жазуынан басталады. Ол Қасым ханға жолдаған хатында
Шахи бектің өзінің атына арнайы теңге соқтырғанын хабарлап, оған қарсы әрекет
қолданбаса, мәселенің бетін алу қиынға соғатынын ескертеді. Қасым хан Иран
шахына жазған жауап хатында Шахи бектің атын өшіріп, оның орнына өзінің атын
жаздыртып, теңге соқтыруға бұйрық бергендігін хабарлайды.

Қазақ тарихына қатысты қолжазбалардың бірі Тегерандағы Қажы Хусейн Малек
атындағы ұлттық кітапханадан табылды. Мұхаммад Тахир Вахид Қазвини жинақтаған
Аббас шахтың көрші елдердің патшалары мен хандарына жазған дипломатиялық
хаттарының көшірмелері – «Муншаат» жинағында Иран шахтары мен өзбек хандығы
арасында жазысқан хаттардың қазақ тарихын зерттеуге қосар үлесі орасан мол.
Себебі сол кездегі өзбек хандарының Иран патшаларымен арадағы дипломатиялық хат
алмасуларында Хорасан, Самарқанд, Бұқара, Дешті Қыпшақ және Ташкент аймағында
орын алған тарихи оқиғалар әңгіме болған. Дәлірек айтқанда, күш алып, қанатын
кеңге жайып келе жатқан Қазақ хандығы туралы өзбек хандары Иран шахтарына жазған
хаттарында баяндап отырған. Мысалы, Абдулмумин ханның Аббас шахқа жазған хатында
«Дешті Қыпшақты мекендеген қазақтардың саны күннен-күнге артып, күшейіп келе
жатыр, осы жайды ескеру керек» деп жазады.

Мұхаммед Хайдар Дулатидың жазбаларына қарағанда, Қасым хан 1518 жылы қайтыс
болған. Ал Тахир Мұхаммед өзінің «Раузат-ат Тарихирин» атты еңбегінде Қасым
ханның өлген уақыты 1521 жыл деп көрсетеді.

Қадырғали Жалайырдың сөзі бойынша, Қасым хан Сарайшық қаласында қаза болған.
Тарихшы А. П. Чулошников Қасым ханның Сарайшықтағы мазарының 17 ғасыр басында
кұламай аман тұрғанын жазады.



https://kk.wikipedia.org/wiki/%D2%9A%D0%B0%D0%B7%D0%B0%D2%9B_%D1%85%D0%B0%D0%BD%D0%B4%D1%8B%D2%93%D1%8B%D0%BD%D1%8B%D2%A3_%D2%9B%D2%B1%D1%80%D1%8B%D0%BB%D1%83%D1%8B

Қазақ хандығы - Қазақстан аумағында бұрын болған мемлекеттік құрылымдардың
мұрагері, этникалық процестермен байланысты әлеуметтік қатынастардың өзгерістер
мен экономикалық даму нәтижесі. 1457 жылдың күзінде Әбілқайыр хан Сығанақ
түбінде қалмақтардан жеңілгеннен кейін, Керей мен Жәнібек сұлтандар қол
астындағы ру-тайпалармен Шу өңіріне келіп қоныстанып, Қазақ хандығының негізін
салады. Мұхаммед Хайдар Дулатидің «Тарихи Рашиди» кітабында Қазақ хандығының
құрылған жері - Шу бойы мен Қозыбасы деп айтылады. 1458 жылдың көктемінде
Керейді ақ киізге көтеріп хан сайлайды. Әбілқайыр ханға наразы сұлтандар,
әмірлер, ру-тайпа басылары Керей мен Жәнібекке келіп қосылады. Аз уақыттың
ішінде халықтың саны 200 мыңнан асып түседі. Қазақ хандығының құрылуы осыған
дейін бүкіл Қазақстан аумағында болған әлеуметтік-экономикалық және этно саяси
процестердің заңды қорытындысы еді.

XV ғасырдың алпысыншы жылдары Қазақ хандары қарсыластарын тықсыра отырып, Батыс
Жетісуға табан тіреді. XVI-XVII ғасырларда Қазақ хандығы нығайып, этникалық
аумағының негізгі бөлігін қамтитын шекаралары кеңейе түсті. Орта Азия, Астрахан,
Қазан, Сібір хандықтарымен, Ресеймен тығыз байланыс болды. Қасым хан, Хақназар
хан, Тәуекел, Тәуке хандардың есімдері Қазақ мемлекеттілігі деген атаумен қоса
жүреді. Өйткені олардың қазақ жерін нығайтудағы, қазақтардың үстемдігін
орнатудағы әрекеттері орасан зор болатын.

Хандықтағы жоғары билік хан қолына шоғырландырылды. Салт бойынша, хан тағына
отыруға рудағы үлкен ұлдың құқығы басым болды. Хан әскерлердің бас қолбасшысы
және жоғарғы сот қызметін атқарды, шет мемлекеттермен келіссөздер жүргізу, соғыс
жариялау мен бейбіт бітім жасау, заңдар шығару және хандықтың бүкіл аумағын
билеудің бас құқығына ие болды.

Абылайдың билігі кезеңінде Сарыарқа даласында Қазыбек би (1667-1763) және Бұқар
жырау (1668-1781 ж. ) үлкен рөл атқарды. Казыбек би, Тәуке, Сәмеке, Әбілмәмбет,
Абылай хандар тұсында мемлекет басқаруға белсене араласты. Абылайды жоңғар
тұтқынынан босатып алуда ерен еңбек сіңірген Қаз дауысты Қазыбек би Абылай хан
билікке келген кезеңнен бастап мемлекет ісіне белсене катысты. Ол ханның бас
кеңесшісі және беделді би болды. Бұқар жырау есімі ұрпаққа ақылгөй жыршы ретінде
белгілі. Өз шығармаларында Бұқар жырау үш жүздің бірігіп, мықты мемлекет болуын
армандады.Қазақ хандығы туралы бізге жеткен нақты жазба деректердің бірі
Мұхаммед Хайдар Дулатидың «Тарих-и-Рашиди» атты еңбегі. Жалпы бұл еңбек
Моғолстан хандығы тарихына арналған. Алайда сол кездегі саяси жағдайға
байланысты Қазақ хандығы туралы да көп мәлімет келтірілген. Абулғазы, Қадырғали
Жалайыри өз еңбектерінде Қазақ хандығы, оның билеушілері туралы мәліметтер
қалдырды. Сонымен қатар Қазақ хандығы кезеңіне байланысты шығыс деректерінің
маңызы зор.



https://kk.wikipedia.org/wiki/%D2%9A%D0%B0%D0%B7%D0%B0%D2%9B%D1%81%D1%82%D0%B0%D0%BD_%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA%D0%B0%D1%81%D1%8B%D0%BD%D1%8B%D2%A3_%D0%BC%D0%B5%D0%BC%D0%BB%D0%B5%D0%BA%D0%B5%D1%82%D1%82i%D0%BA_%D1%82%D1%83%D1%8B

Қазақстан Республикасының мемлекеттiк туы – Қазақстан Республикасының
мемлекеттiк рәмiздердiң бiрi. Қазақстан Республикасының Президенті Нұрсұлтан
Әбішұлы Назарбаев 1992 жылдың 4 маусымында «Қазақстан Республикасының
Мемлекеттік туы туралы», «Қазақстан Республикасының Мемлекеттік елтаңбасы
туралы» және «Қазақстан Республикасының Мемлекеттік әнұранының музыкалық
редакциясы туралы» заңдарға қол қойды. Қазақстан Республикасы Президентiнiң 1996
жылғы 24 қаңтар күнгі “Қазақстан Республикасының Мемлекеттiк рәмiздерi туралы”
конституциялық заң күшi бар Жарлығымен белгiленген.

Қазақстан Республикасы мемлекеттік туының авторы — суретшi Шәкен Ниязбеков.
Бiрыңғай көк-көгiлдiр түс төбедегi бұлтсыз ашық аспанның биiк күмбезiн
елестетедi және Қазақстан халқының бiрлiк, ынтымақ жолына адалдығын аңғартады.
Бұлтсыз көк аспан барлық халықтарда әрқашан да бейбiтшiлiктiң, тыныштық пен
жақсылықтың нышаны болған. Геральдика (гербтану) тiлiнде — көк түс және оның
түрлi реңкi адалдық, сенiмдiлiк, үмiт сияқты адамгершiлiк қасиеттерге сай келедi
.

Ежелгi түркi тiлiнде “көк” сөзi аспан деген ұғымды бiлдiредi. Көк түс түркi
халықтары үшiн қасиеттi ұғым. Түркi және әлемнiң өзге де халықтарындағы көк
түстiң мәдени-семиотикалық тарихына сүйене отырып, мемлекеттік тудағы көгiлдiр
түс Қазақстан халқының жаңа мемлекеттiлiкке ұмтылған ниет-тiлегiнiң тазалығын,
асқақтығын көрсетедi деп қорытуға болады. Нұрға малынған алтын күн тыныштық пен
байлықты бейнелейдi. Күн — қозғалыс, даму, өсiп-өркендеудiң және өмiрдiң
белгiсi. Күн — уақыт, замана бейнесi. Қанатын жайған қыран құс — бар нәрсенiң
бастауындай, билiк, айбындылық бейнесi. Ұлан-байтақ кеңiстiкте қалықтаған қыран
Қазақстан Республикасының еркiндiк сүйгiш асқақ рухын, қазақ халқының
жан-дүниесiнiң кеңдiгiн паш етедi.

Қазақстан Республикасының мемлекеттік туын дайындау ҚР СТ 988-2007 мемлекеттік
стандарты бойынша орындалады. Мемлекеттік туды жасап шығару арнайы қызмет
болғандықтан, лицензияның болуын талап етеді.



https://kk.wikipedia.org/wiki/%D0%A8%D1%80%D0%B8-%D0%9B%D0%B0%D0%BD%D0%BA%D0%B0

Координаттар: 7°45′00″ с. е. 80°46′00″ ш. б.﻿ / ﻿7.75000° с. е. 80.76667° ш. б.﻿
/ 7.75000; 80.76667 (G) (O) (Я)

Шри-Ланка, толық атауы Шри-Ланка Демократиялық Социалистік Республикасы (1972
жылдың 22 мамырына дейін Цейлон) — Оңтүстік Азиядағы Цейлон аралында орналасқан
мемлекет. Британ Достастығы құрамына кіреді. Шығысын Бенгаль шығанағы, оңт-н
Үнді мұхиттың ашық айдыны шаяды. Жер аумағы 65,6 мың км². Халқы 19,4 миллион
адам (2001). Тұрғындарының 75%-ы сингалдар, 18%-ы тамилдер, қалғандары маврлар
(арабтардың ұрпақтары), бюргерлер, веддалар, малаялықтар, еуропалықтар
(негізінен ағылшындар). Ресми тілдері сингал, тамил, ағылшын тілдері. Діні –
буддизм (70%), индуизм (15%), христиан (8%), ислам (7%). Астанасы –
Шри-Джаявардена-Пура-Котте қ. (Коломбоның іргесінде). Әкімш. жағынан 9
провинцияға бөлінеді. Мемлекет басшысы – президент. Жоғ. заң шығарушы органы –
бір палаталы парламент. Ұлттық мейрамы – Тәуелсіздік күні, 4 ақпан (1948). Ақша
бірлігі – Шри-Ланка рупиясы. Шри-Ланка 1955 жылдан БҰҰ-ға мүше. Шри-Ланка жері
негізінен жазық. Оңтүстіктің баспалдақты таулы-қырат (ең биік жері –
Пидуруталагала тауы, биіктігі 2524 м), оңтүстік-батыс бөлігін аласа Раквана тауы
(биік жері Гонгала тауы, 1359 м) алып жатыр. Жағалауы негізінен аласа, маржанды
рифтермен қоршалған, лагуналар көп. Оңтүстік және шығыс жағалауы қойнаулы
келеді. Пайдалы қазбалары – графит, асыл тастар, фосфат, гранит, мрамор, темір
кентасы, монацитті құм. Климаты негізінен субэкваторлық, муссондық, оңт-нде
экваторлық, ылғалды, солтүстік мен шығысында қуаң климат басым. Жылдық
жауын-шашынның орташа мөлш. 2000 – 5000 мм (тау етегінде), 1000 – 2000 мм
(қалған бөлігінде). Жылдық орташа темп-ра 27С (жазықта), 23 – 25С (тауда).
Өзендері қысқа, бірақ суы мол, гидроэнергия қорына бай. Ірі өзендері – Махавели,
Калу, Келани. Өсімдік түрлеріне өте бай. Аумағының 44%-ы – орман және бұталы
массив. Оңтүстік-батысында экваторлық орман, шығысында тропиктік, теңіз
жағалауында мангралық орман басым өседі. Піл, қабылан, бұғы, буйвол, [[аю],
шибөрі, құстардың көптеген түрлері мекендейді. 3 ұлттық саябақ (Вилпатту, Яла
(Рухуну), Гал-Оя), 4 қорық және Канди қ-на жақын ірі ботаник. бақ – Перадения
ұйымдастырылған. Археологиялық ескерткіштер аралды ерте тас дәуірінде аңшы
тайпалардың мекендегенін дәлелдейді. Бұл тайпалар осы заманғы веддалардың арғы
тегі болуы ықтимал. — біздің заманымыздан бұрын 5 ғ-да Шри-Ланкаға Үндістаннан
қоныс аударушылар көптеп келе бастады. — біздің заманымыздан бұрын. 3 ғ-да
астанасы Анурадхапура болған алғашқы мемлекеттік бірлестік құрылды. Осы ғасырда
аралға будда діні енді. Кейіннен буддизм мемлекеттік дінге айналды. Жалпы елдің
ежелгі және орта ғасырлар тарихы жөніндегі жазба деректер өте аз сақталған. Бір
белгілісі ұзақ уақыт бойы үздіксіз соғыстар елдің бірігуіне кедергі жасап,
мемлекет бірқатар иеліктерге бөлінді. 15 ғ-да аралдың батысы мен
оңтүстік-батысында Котте деп аталатын сингал мемлекеті ірге тепті. Орталық таулы
өлкеде Канди атты мемлекет, солт-те тамилдік Джафна мемлекеті өмір сүрді. 1505
жылдан Котте мемлекетінде португалдардың ықпалы күшейе бастады. Шри-Ланкаға 1518
– 1658 жылы Португалия, 1658 – 1795 жылы Нидерланд иелік етіп, 1795 – 96 жылы
аралды Англия басып алды. Жергілікті халық отаршылдарға қарсы бірнеше рет
көтеріліс жасағанымен, олар аяусыздықпен басылды. 19 ғ-дың 30-жылдарынан елде
кофе өсіріле бастады. Жергілікті тұрғындардан тартып алынған жерлерде
плантациялар құрылып, дақылдарды өндіру мен оны сыртқа шығару ісінде ағылшындар
билік жүргізді. 19 ғ-дың 2-жартысынан бастап, тұрғындар арасында ағартушылық
және діни-реформаторлық ағымдар (буддизм, индуизм) өріс алды. Ұлттық мәдениет
өркендеп, отаршылдарға қар-сы күрес күшейді. Алғашқы саяси партиялар құрылды.
Ұлт-азаттық қозғалыстың күшеюінен қорыққан Ұлыбритания өкіметі 1948 жылы 4
ақпанда Цейлонға доминиондық құ-қында тәуелсіздік беруге келісті. 1950 – 60 жылы
шетелдік әскери базалар әкетіліп (1957), экономикада мемлекеттік сектор кеңейді,
агр. реформа жүргізілді. Сыртқы саясатта әскери блоктарға қосылмау саясаты
жүргізілді. 1972 жылы 22 мамырда Цейлон Шри-Ланка Демократиялық Социалистік
Республикасы болып жарияланды. Жаңа конституция бойынш Шри-Ланка Ұлыбританиядан
саяси тәуелсіз елге айналды. Бірақ көп ұзамай елде үкімет әскері мен тамил
сепаратистері арасында азамат соғысы басталып, ол әлі күнге дейін жүріп келеді.
Сингал-тамил этн. жанжалы барысында 65 мыңнан аса адам қаза тауып, жүз мыңдаған
адам босқынға ұшырады. 1987 жылы елдің солтүстік-шығысын мекендейтін тамилдерге
автономия берілді. Елге Үндістан әскерінің контингенті енгізілді. Осы жағдайға
байланысты 1991 жылы тамилдік лаңкестер Үндістанның премьер-министрі Раджив
Гандиді өлтірді. 1993 жылы Шри-Ланка президенті Ранасингхе Премадаса қазаға
ұшырады. Дегенмен, көтерілісшілер тобы мен үкімет 2002 жылы Норвегияның
араласуымен бейбіт келісімге келді. 2004 жылы ел цунамиден қатты зардап шекті.
38 мыңнан аса адам қаза тауып, 6 мың адам із-түзсіз кетті. Жүз мыңдаған адам
үйсіз қалды. Осыған байланысты әлемдік қа-уымдастық тарапынан Шри-Ланкаға
көлемді қаржылық көмек беріліп, бүлінген экономиканы қалпына келтіру
бағдарламасы жүргізілді. Бірақ 2005 жылы тамилдер мен үкімет әскерлері арасында
ұрыс қимылдары қайтадан басталды. Тамилдер елдің солтүстік және шығыс
провинцияларын бақылауда ұстауда. Осы аумақта олар өздерінің Тамил Илам тәуелсіз
мемлекетін жариялаған. Бірақ ол халықар. дәрежеде мойындалмаған. Шри-Ланка –
аграрлы ел. Экономиканың негізгі саласы – ауыл шаруашығы Шай ш. дамыған (әлемде
шай өндіруден 4-орын алады). Табиғи каучук өндіріледі. Какао, бұрыш, кардомон
өнімдерінің экспорттық маңызы зор. Басты азық-түлік дақылдары: күріш, тары,
жүгері, бұршақ, батат, кокос жаңғағы. Сонымен қатар тары, жеміс-жидек, қант
қамысы, темекі, т.б. өсіріледі. Мал шаруашылығы онша дамымаған. Мүйізді ірі
қара, буйвол, қой мен ешкі, үй құстары өсіріледі. Балық аулау мен теңіз
кәсіпшілігі өркендеген. Елдегі 5 еркін сауда аймағында 150-ден астам кәсіпорын
жұмыс істейді, олар негізінен тоқыма өнімдерін өндіріп, экспортқа шығарады.
Өзендерінен электр энергиясы алынады. Тамақ және тұтыну тауарлар өндірісі, мұнай
айыру, цемент з-ттары, мата тоқу, киім тігу және аяқ-киім ф-калары, металл
өңдеу, т.б. өнеркәсіп орындары бар. Сыртқа шай, табиғи каучук, киім, кокос
пальмасы өнімі, асыл тастар (негізінен сапфир) шығарады. Импортының негізін
машиналар мен құрал-жабдықтар, мұнай, тамақ өнімдері, т.б. құрайды. Ұлттық
табыстың жан басына шаққандағы мөлш. шамамен 3700 АҚШ долл-на тең. Негізгі сауда
серіктестері – АҚШ, Жапония, Ұлыбритания, Германия, Қытай,Иран, Корея
Республикасы.



https://kk.wikipedia.org/wiki/%D0%A5%D0%B0%D0%B4%D0%B8%D1%81

Хадис (араб.: حديث‎), көпше: ахадис. Жаңалық, хабар, әңгіме) — мұсылман қауымы
өмірінің әр алуан діни-құқықтық мәселелерін қамтитын, Мұхаммедтің ﷺ сөзі мен
істерін дәріптейтін аңыз-әңгімелер. Хадис - Құраннан кейін екінші құқықтық
құжат.

Мұхаммед пайғамбардың ﷺ сөзі мен істеріне негізделген мұсылман қауымының әр
алуан діни-құқықтық мәселелерін қамтитын ғибрат сөздер, әңгімелер. Хадистің
мән-жайын баяндайтын бөлімін матн (араб.: متن‎) десе, сол матнды баяндап
жеткізуші адамдар тізбегін иснад (араб.: إسناد‎) деп атайды. Хадис баламасы —
асар және хабар. Хадис жинағы сунна деп аталған, Құраннан кейінгі құқықтық
құжат. Құдси хадис — Аллаһтың сөзі деп танылып, хақиқат жайлы рухани мәндер
кейінгі ойшыл әулиелердің рухани ізденісіне негіз болған. Мұсылман ілімінде
иснадтарды салыстыра отырып, хадистың тазалығын тексеріп отыратын арнайы пән
бар. Хадистерді тексерудің қағидалары мен ілімін зерттеп сын елегінен өткізетін
мамандарды мухаддистер деп атайды. Хадис орта ғасырларда мұсылман мәдениетінің
ең негізгі білім көзіне айналды. Хадис ғылыми еңбектердің бірден-бір
дәйектемесі, сондай-ақ мақал-мәтел, нақыл сөздер ретінде де кеңінен
пайдаланылады.

«Хадис» сөзiнiң тiлдiк мағынасы – жаңа, сөз, әңгiме. Шарғи мағынасы —
Пайғамбарымыздың ﷺ айтқан сөздерi, iстелген iстерi мен төрелiктерiнiң жинағы.

Мухаддистердiң (мухаддис — хадис ғалымы) айтуынша «хадис» және «сүннет» сөздерi
шарғи мағына жағынан бiр-бiрiне өте жақын. Толығырақ айтқанда, «хадис» және
«сүннәт» – Пайғамбардың ﷺ айтқан сөздерi, iстеген амалдары, шариғи үкiмдерi.
Алайда, бұл екi сөздiң түпкiлiктi мағыналарына үңiлер болсақ, арасында бiршама
айырмашылық барын аңғарсақ болады.

«Сүннәт» сөзiнiң тiлдiк мағынасы – жол. Шариғи мағынасы – Пайғамбарымыздың ﷺ
iстеген iсi, ұстанған дiни жолы. Бұған дәлел ретiнде «хадис» және «сүннәт»
сөздерiнiң түпкiлiктi мағынасынан хабардар болған ғұламалардың: «Бұл хадис
қиясқа, сүннәт пен ижмаға (ижмағ - ғалымдардың ұжымдық қаулысы) қарсы келедi»,
«хадис имамы (ғалымы)», «сүннәт имамы», «хадис және сүннәт имамы», — деген
сөздерiн келтiрсек болады.



https://kk.wikipedia.org/wiki/%D0%9F%D3%99%D0%BA%D1%96%D1%81%D1%82%D0%B0%D0%BD

Координаттар: 30°02′00″ с. е. 69°29′00″ ш. б.﻿ / ﻿30.03333° с. е.
69.48333° ш. б.﻿ / 30.03333; 69.48333 (G) (O) (Я)

Пәкістан (урдуша: پاکِستان‎ [paːkɪˈst̪aːn], ағылш. Pakistan [ˈpækɪstæn] немесе
[pɑːkiˈstɑːn]), толық атауы — Пәкістан Ислам Республикасы (урдуша: اسلامی
جمہوریہ پاکِستان‎ Ислами́ Джумхури́йе Пакиста́н, ағылш. Islamic Republic of
Pakistan) — Оңтүстік Азиядағы мемлекет. Жер аумағы — 803,9 мың км². Халқы 141,6
млн. (2000). Жергілікті тұрғындары пенджабтықтар, пуштундар, синдхилер,
белуджилер. Ресми тілі — урду тілі. Мемлекеттік діні — ислам (сүнниттер).
Астанасы — Исламабад қаласы Әкімш. жағынан 4 провинцияға бөлінеді. Мемлекет
басшысы президент. Жоғары заң шығарушы органы — 2 палаталы парламент (Сенат және
Ұлттық ассамблея). Заң жобаларының исламмен сәйкестігін қадағалайтын орган —
Ислам кеңесі. Ұлттық мейрамы — 14 тамыз — Тәуелсіздік күні, Пәкістан күні — 23
наурыз (1956). Ақша өлшемі — пәкістан рупиі.

Пәкістан аумағының шығысы мен оңтүстік-шығысында Инд өзенінің аллювийлі аласа
жазығы, солтүстігінде Гиндукуш және Гималай тау жүйелері (ең биік жері 7690 м),
батысында, солтүстік-батысында иран таулы қыратының жоталары орналасқан.
Аумағының көпшілік бөлігінің климаты тропиктік, солтүстік-батысы — субтропиктік,
құрғақ континенттік. Қаңтардағы орташа температура жазық бөлігінде 12 — 16oС,
теңіз жағалауында 20oС, шілдеде 35oС. Жауын-шашынның орташа мөлш. теңіз
жағалауында 150 — 250 мм, Пенджаб атырабында 350 — 500 мм, елдің солтүстігінде
1000 — 1500 мм. Ірі өзені — Инд. Көпшілік жерінде шөл, шөлейт, шөлейттенген
саванна өсімдіктері, өзен бойларында бұта, тауларда қылқан жапырақты орман
өседі.

Пәкістан жерінде б.з.б. 3 — 2-мыңжылдықта ежелгі өркениет ошағының бірі —
ертедегі үнділік Хараппа мәдениетіне жататын мемлекеттік бірлестіктер өмір
сүрді. Б.з.б. 2-мыңжылдықтың орта шенінде арилер келіп қоныстанып, кейіннен
үнді-ари халықтары қалыптасты. Б.з.б. 7 — 6 ғасырларда Пәкістан жерінде алғашқы
үнді-ари мемлекеттері — Мадра, Гандхара, Саувира, т.б. құрылды. Б.з.б. 6
ғасырдың аяғында Үнді өз. мен оның тармақтары алабындағы жерлер Ахемен әулеті
билігіне қарады. Б.з.б 327 — 325 жылдары Үнді өз. алқабындағы жерлерді Александр
Македонский жаулап алып, оның империясы ыдырағаннан кейін Пәкістан аумағында
Грек-Үнді патшалығы пайда болды. Б.з. 1 — 3 ғасырларында Үнді өзені алабы Кушан
патшалығына қарап, оның астанасы Пурушапура (қазіргі Пешавар қ.) болды.

Кушан патшалығы құлағаннан кейін, Пәкістан жерінің батыс аймақтары Сасани
әулеті, ал шығысы — Гупта әулеті империяларының құрамына кірді. 5 ғасырдың
2-жартысында бұл жерлерде хиониттер немесе эфталиттер ( Ақ ғұндар) билік құрды.
8 ғасырдың басында Синд пен Пенджабтың оңтүстік бөлігін арабтар жаулап алып, ол
жерлерге ислам дінін таратты. 11 ғасырдың басында Үнді өз. алабын Ғазнауи
әулеті, 12 ғасырдың аяғында Гури әулеті, 13 ғасырдың басында Дели сұлтандығы
жаулап алды. 16 ғасырда Дели сұлтандығы құлағаннан кейін Пенджаб, Синд және Үнді
өзендерінің оң жақ жағалауы Бабыр құрған Ұлы моғолдар империясына қарады. Бір
кезде Мұхаммед Хайдар Дулати та бұл аймаққа Ұлы моғолдар атынан билік жүргізген.
18 ғасырдың орта шенінде Пәкістанды ауған билеушісі Ахмад шаі Дуррани
бағындырады. 18 ғасырдың аяғында Синд пен Белуджистанда бірнеше князьдіктер
құрылды. 19 ғасырдың ортасына қарай Пәкістан жерін ағылшындар өз отарына
айналдырды.

2-дүниежүз. соғыстан кейін ағылшындар Үндістанға тәуелсіздік берді. Бұрынғы
Британ Үндістаны діни-қауымдық бойынша Үндістан мен Пәкістан мемлекеті болып
екіге бөлінді. 1947 жылы 14 тамызда Пәкістан тәуелсіз мемлекет болып жарияланды.
1954 жылға дейін Пәкістанның саяси өмірінде Мұсылман лигасы үстемдік құрды.
Шығыс Пәкістан, Синд, Солтүстік-Батыс Шекаралық провинциясы, Белуджистан
аймақтарының халқы 1948 жылдан бастап Пәкістанның әкімшілік-аумақтық құрылымын
ұлттық-лингвист. негізде қайта өзгерту, провинцияларға ішкі автономия беру
сияқты, т.б. саяси талаптар қойды.

Өкімет билігін қолдан шығармау үшін Мұсылман лигасы бенгал ұлттық қозғалысына
бірқатар жеңілдіктер берді. 1956 жылы 23 наурызда Пәкістан федерац. Ислам
Республикасы болып жарияланды. 1958 — 70 жылдары Пәкістандағы өкімет билігі
әскерилердің қолында болды. Пәкістан мен Үндістан арасындағы даулы аумақтық
мәселелер бойынша 1965, 1971 жылы қарулы қақтығыстар орын алды. 1971 жылы Шығыс
Пәкістан жерінде тәуелсіз Бангладеш мемлекеті жарияланды. Пәкістандағы
әскерилердің режимінен кейін билік басына жаңадан келген З.А. Бхутто мен
Үндістан премьер-министрі И.Гандидің Симледегі кездесуі (1972) пәкстан-үнді
қатынасын реттеуге жол ашты.

1973 жылы жаңа конституция қабылданды. З.А. Бхутто елде әлеуметтік-экономикалық,
саяси реформалар жүргізді. Бірақ 1977 жылы елдегі саяси дағдарысты пайдаланып,
мемлекеттік төңкеріс жасаған ген. М.Зия ул-Хак әскерилерді тағы да билікке алып
келді. Дегенмен ішкі-сыртқы күштердің ықпалымен 1988 жылы Пәкістанда еркін
парламент сайлауы өтіп, Халық партиясы жеңіске жетті. Үкімет басына партия
жетекшісі Беназир Бхутто келді. Алайда ел басшысы әскерилердің қолдауына ие
Гулам Исхак Хан болды. 1990 жылы ол елдегі әлеуметтік-саяси дағдарысты және
Үндістанмен Кашмир мәселесінің күрт ушығып кетуін сылтауратып, президент Бхутто
үкіметін таратты. 1996 жылы жаңадан сайланған президент Ұлттық Ассамблеяны
таратты. Ол тұста әлеуметтік-экономикалық, саяси мәселелер шешілмеді, этн. және
діни қақтығыстар орын алды.

Үндістанмен байланысы, әсіресе Кашмир мәселесі екі мемлекет те ядролық сынақ
өткізгеннен кейін мүлде шиеленісе түсті. 1999 жылы Пәкістанда тағы да әскери
төңкеріс болды.

Пәкістан— аграрлы ел. Ауыл шаруашылығының негізгі дақылдары — мақта, күріш,
астық, қант құрағы, жеміс-жидек. Табиғи жағдайы жылына 2 — 3 рет өнім жинауға
мүмкіндік береді. Тоқыма және тамақ жеңіл өнеркәсібі дамыған. Бұған қоса
металлургия, газ, мұнай өңдеу, цемент шығару өндірістері жақсы жолға қойылған.
Экспортқа мақта-мата, жіп, күріш, былғары, балық, кілем шығарып, сырттан бидай
және машина, құрал жабдықтар, тұтыну тауарларын алады. Негізгі сыртқы сауда
серіктестері:АҚШ, Жапония, Германия. 1992 жылы ақпаннан Қазақстан мен Пәкістан
мемлекеттері арасында дипломатикалық қатынас орнаған. Алматыда Пәкістан
елшілігі, Исламабадта Қазақстан елшілігі ашылды. 1995 жылы Б.Бхутто, 1996 жылы
С.Ф. Легари Қазақстанға ресми сапармен келіп қайтты.



https://kk.wikipedia.org/wiki/%D0%9D%D0%B0%D1%80%D1%8B%D2%9B%D1%82%D1%8B%D2%9B_%D1%8D%D0%BA%D0%BE%D0%BD%D0%BE%D0%BC%D0%B8%D0%BA%D0%B0

Нарықтық экономика, рыноктық экономика, базарлы экономика – еркін кәсіпкерлік,
өндіріс құрал-жабдығына меншік нысандарының көптігі, нарықтық баға белгілеу,
шаруашылық жүргізуші субъектілер арасындағы шарттық қатынастар, мемлекеттің
шаруашылық қызметке шектеулі түрде араласуы қағидаттарына негізделген экономика,
яғни тауарлар мен қызметтерді өндіру, бөлу, оны бағдарламалау және реттеу саласы
нарықта біріктірілетін экономика.

Рынокта бәсеке барысында сұраным мен ұсыным, баға құралады. Сұраным мен
ұсынымның өзара әрекеті нарықтық экономиканың тиімділігін қамтамасыз ететін
тетік болып табылады. Баға кәсіпорындар мен тұтынушыларға нарықта қалай әрекет
ету керектігін – осы тауарды көп өндіру керек пе, жоқ па оның шығарылымын
қысқарту немесе тоқтату керек пе, жоқ па дегенді хабарлайды. Бағаның құралу
тетігімен қатар рыноктағы бәсекеге ерекше назар аударуға тура келеді, яғни
бір-бірімен бәсекелесуші бірқатар фирмалар (кәсіпорындар) болса және олардың
бірде-біреуі баға белгілеу үдерісін басқара алмаса – олар тұтынушылар алғысы
келетін және төлей алатын тауарларды өндіруге мәжбүр болады. Алайда тауарлардың
белгілі бір санаттары үшін баға тетігі жұмыс істемейді (мыс., қорғаныс), кейде
тауар өндіруге жұмсалған барлық шығынды көрсетуге дәрменсіз болады, демек, баға
мен шығын оның қоғамдық нәтижесін көрсетпейді. Нарықтың осы және басқа
кемшіліктері нақты өмірде ұдайы кездесіп отырады, сондықтан “таза” нарықтық
экономика, сұраным мен ұсынымның қандай үлгісінде құрылса да, болмайды. Нарық
әрқашанда бірге әрекет етуші кәсіпорындар мен монополиялар, түрлі ұйымдар, саяси
өкімет тарапынан араласу – реттеу арқылы толықтырылып, шектеліп отырады. Сонымен
бірге нарықтық шаруашылық пен баға белгілеу тетіктерін толық алып тастап, оның
орнына экономиканы толық басқару әкімш. және саяси шешімдермен шешілетін болса,
онда “таза” жоспарлы экономика дейтін пайда болады.

Нарық экономикасының бірінші және өте маңызды элементі — өндіріушілер мем
тұтынушылар. Бұлар қоғамдық еңбек бөлінісі процесінде қалыптасады — біреулері
тауарды өндіреді, екіншілері оны тұтынады. Тұтыну жеке тұтыну және өндірістік
тұтыну болып бөлінеді. Жеке тұтынуда тауарлар өндіріс сферасынан шығып,
адамдардың жеке қажеттіліктеріне пайдаланылады. Өндірістік тұтыну өндіріс
процесін әрі қарай жалғастырып жүргізу болып табылады. Бұнда тауарды басқа
өндірушілер әрі қарай өндеуге пайдаланады. Бұл жағдайда өндірушілер мен
тұтынушылардың бір-бірімен байланысы, әрқайсының әрекеттерінің нәтижелерін
айырбастау арқылы жүріп отырады. Нарық шаруашылығында бұл байланыстар тұрақты
болады, мамандануға негізделеді және көтерме (толайым) нарықтық келісімдер
формасында жүреді.

Нарық экономикасының екінші элементін өндіріс орындарының корпоративтік
басқаруына негізделген меншіктің жеке немесе аралас формаларымен болжанған
экономикалық оңашалану құрайды.

Нарық экономикасының төртінші, орталық буыны - екі құрылымнан, сұраныстан және
ұсыныстан, тұрады. Нарықта сұраныс тауарларға қажеттілік болып көрінеді. Осы
тауарларды тұтынушылар қалыптасқан бағамен ақшалай табыстарына сатып алады.
Сұраныс өндірудің ең тиімді әдісін қолданудың және ресурстарды тиімді
пайдаланудың стимулы болып табылады. Сұраныс пен ұсыныс материалдық игіліктерді
өндірушілер мен тұтынушылар арасындағы тұрақты байланыстарды қамтамасыз ететін,
нарық механизмінің өте маңызды элементтері.

Нарық механизмінің бесінші элементі — бәсеке. Бұл пайданың жоғары болуын және
осының негізінде өндіріс масштабын кеңейтуді қамтамасыз етеді. Бәсеке нарық
субъектерінің өзара әсерінін, және пропордияларды реттеу механизмінің формасы
болып табылады. А.Смит бәсекені нарықтың «көрінбейтін қолы» деген. «Көрінбейтін
қол» идеясының мәні: адамдар өз мүдделеріне сәйкес, өздерінің қара басының қамын
ойластырып әрекет етеді. Осы әрекеттердің жиынтығы қоғам пайдасына шешіледі,
қоғам экономикасын жандандырады. Бәсекенің басты қызметі экономиканың
реттеушілерінің — бағаның, пайданың нормасының, проценттің, т.б. мөлшерін
анықтау болып табылады.

Нарықтың маңызды элементтеріне нарықтық инфрақұрылым жатады. Нарық тауар
биржаларының көтерме және бөлшек сауда құрылымдарының құрылып, қызмет етуін
талап етеді. Нарық экономикасы әрекеттерінің механизмі үш басты принциптерге
негізделеді:

Маржиналдық талдау принциптері негізінде нарық субъектілерінің іс-кимылы жүріп
отырады. Олардың әрекеттеріне әсер ететін орташа емес шекті шамалар болады.
Осының нәтижесінде нарықты тауарлармен толық қамту, нарықтық бағаның өзгеруі,
нарық экономикасының бір жағдайдан басқашаға ауысуы бірте-бірте жүріп отырады.
Жаңа шекті субъектінің пайда болуы нарық экономикасына, ондағы ұсыныс пен
сұранысқа, мәнді әсер етпейді. Жетілген нарық жағдайында, яғни үлкен және үнемі
болатын ұсыныс кезінде, шаруашылық жүргізушілер өте көп болғанда, олардың
әрқайсының нарықтағы жеке үлес салмағы шексіз аз шамада болады. Маржиналдық
бағыт нарықтық ортаның үзілмей қызмет етуін қамтиды деуге болады; сұраныс пен
ұсыныстың күрт тербелуіне жол бермейді; тауар өндірушілер мен тұтынушылар
тепе-тендік болмысын қамтамасыз етіп отырады.

Балама таңдау шығандарының припциптері. Балама таңдау шығындарына, тікелей
шығындар жөне ресурстарды пайдаланудың, немесе, кәсіпкерлік әрекеттердің осыдан
басқа, өзгеше әдістерінен бас тартудың салдарынан түспеген, табыстың және
тікелей шығындардың жиынтығы жатады. Нарық экономикасының ерекшелігі мынада:
барынша қолданылмаған мүмкіндіктердің варианттарының ішінен, ең ұнамсыз болса
да, әйтеуір күмәнсіз табысқа жеткізетін варианты тандап алынады. Балама тандау
шығындары принципі өндірушілерді, олардағы бар ресурстарды тиімді қолдануға
ынталандырады.

Экономикалық, рационалдық принципі табыс пен шығындарды салыстырып отыруға
негізделеді. Рационалдык тандау өзгеріп тұратын варианттардан жасалады. Осы
варианттардың ішінен, мүмкін болатын пайда ең аз көлемде болса да, күмәнсіз
табысты қамтамасыз ететін вариант алынады. Рационалдықтың критериі — табыс
төтенше құқықтың болуымен байланысты. Фирма неғұрлым өзінің пайдасын көбейтуді
көздейді, ал тұтынушылар — капиталды шектеп пайдалана отырып, барынша өздерінің
қал-ахуалын жақсартуды көздейді. Нарық экономикасын осы аталған принциптер
негізінде құру, тепе-тендік болмысына жетуді қамтамасыз етеді. Осы болмыс нарық
механизмінің орталық проблемасы. Бұл жағдай екі қарама қарсы күштерді қолдануға
негізделеді — бір жақтан, сұраныс пен ұсынысты, екінші жақтан, нарықтағы бағаны.

Сирек кездесу нарық экономикасының өте маңызды шарты болып табылады. «Сиректік»
деген түсінік экономистер үшін өте маңызды методологиялық құрал, әсіресе
тауардың пайдалылығын дәлелдеуде қолданылатын. Демек, шекті пайдалылық
теориясында «сиректік» деген түсінік негізгі жөне ешқандай түсіндірме
тілемейтін, физикалық ақиқат болып табылады. Сиректік мәселелерін зерттеу,
белгілі бір тұрғыда кейбір игіліктердің тапшылығын дәлелдеуге мүмкіндік береді.

Классикалық мектептің өкілдері Д.Рикардо, А.Смит «сиректік» түсінігін құнмен
байланыстырады. Олардын, айтуы бойынша сиректік еңбектің санымен қатар, тауардың
құнын белгілейтін маңызды факторларға жатады. Осы замандағы нарықтық қатынастар
теориясында «сиректіктің» түсінігі белгілі трансформацияға ұшырап отыр. Егер
бұрын сиректікті табиғи және әлеуметтік факторлармен байланыстырған болса, қазір
сиректік нарықтың қызмет ету мерзімімен байланыстырылып отыр. Сұранысы мол жаңа
игілік бір мезетте және толығымен қажеттіліктерді қамтамасыз ете алмайды. Бүл
үшін белгілі уақыт мерзімі қажет. Осыдан тұжырым: сиректігі мол болған сайын,
осы игіліктің қажет санын өндіруге соншама мол уақыт керек.

Қазіргі уакытта Қазақстанда барша шаруашылық жүргізудің экономикалық жүйелік
қызметтерінің нарықтық үлгісі жасалуда. Осы жағдайда нарық экономикасы жоғары
дамыған елдер қолданып отырған үлгілердің ерекшелігін білу өте қажет. Алдымен
назарымызды барлық нарықтық жүйелер жөне олардың даму бағыттары тәуелді болатын
жағдайларға көңіл аударайық:

Американдық үлгі. Бұл үлгі «капитализмнің либералдық үлгісі» деп аталады.
Ерекшеліктері:

Жапониялық үлгі. Осы замандағы шаруашылық жүргізу үлгісі дамудың ерекше
жағдайында қалыптасқан. Әскери шығындардан бас тартып, Жапония барлык
мүмкіндіктерін «бейбіт мақсатқа», яғни, өнеркәсіптің экономикалық «потенциалын»
өсіруге жұмылдырған. Осы мақсатқа жетуге көмек берген жағдайлар: американдық
және батысеуропалық патенттер мен лицензияларды еркін сатып алу, дүниежүзілік
шикізаттар мен отын нарықтары бағаларының төмендеуі, жапониялық жұмысшы күшінің
салыстырмалы арзандығы, елеулі әскери шығындардың болмауы. Жапондык үлгінің
негізгі белгілері:

Неміс үлгісі. Әлеуметтік-экономикалық мазмұны жағынан бұл үлгі Жапониялық үлгіге
ұқсас. Әлеуметтік нарық экономикасының бас идеологі Людвиг Эрхард. Ол өз
кітабында немістің жаңа экономикасының қызмет етуінің негізгі принциптерін
баяндайды. Неміс үлгісінің негізгі ерекшеліктері:

Француздық үлгі. Бұл үлгінің елеулі ерекшелектері американдык пен неіміс
үлгісінің орта шамасы. Француздық үлгіде мемлекетгің реттеуші рөлі күшті. 1947
жылдан бастап бес жылдық жоспарлар — индикативтік жоспарлау жүзеге асырылып
отыр. Бүл үлгіге мемлекеттік кәсіпкерліктің жоғарғы дәрежесі тән. Капиталдың
қорлануына мемлекет белсенді қатысады.

Оңтүстік Кореялық үлгі. Осы үлгі Оңтүстік Кореяны қысқа мерзімде алдыңғы қатарлы
индустриялдық жоғары дамыған елге айналдырды. Бұл үлгінің ерекшелігі — мемлекет
экономиканың дамуына өте зор әсер етеді. Бұл әсердің экономикалық құралы —
экономикалық дамуды жоспарлау. XX ғасыр 70-ші жылдардан бастап директивтік
жоспарлау индикативтік жоспарлаумен алмастырылды. Оңтүстік Кореяда көп уақыт
несие-қаржы сферасында мемлекеттік монополия болды. Жеке меншіктік банк-несие
институттары XX ғасыр 80-жылдары пайда бола бастады; сыртқы-экономикалық сфераны
мемлекет реттейді. Экспорт мәселелері ерекше бақылауға алынған. Осының алдындағы
бесжылдықта (1987-1991 жылдары) экономикаға реанимация жасалған соң үкімет
элеуметтік бағдарламаларды орындауға кірісті.

Қытайлық үлгі. Қытайда экономиканы реформалау ауыл шаруашылығынан басталды.
«Халық коммунасының» орнына отбасы мердігерлігі келді (1984 жылы аяқталды).
Отбасының мердігерлігі шаруашылықты отбасының күшімен жерде жүргізуге
негізделген. Жер пайдалануға 15-20, кейде 30 жылға беріледі. Еңбек құралдары мен
ауылшаруашылық техникасы көбінесе бірнеше үйдің меншігінде болады. Шаруалар
өндірілген өнімдердің бір бөлігін келісім арқылы мемлекетке тапсырады, келесі
бөлігін — салықты өтеу үшін тапсырады. Тағы бір бөлігін жергілікті үкімет
қорларына өткізеді.

Реформа 1984 жылдан қалада басталды. Қытай ғалымдары экономикалық дамудың
«аралас үлгісін» жасаған. Бұл үлгінің варианттары Венгрияда, Чехия мен
Словакияда пайдаланылған болатын. Осы үлгінің мөні: нарық механизмі мемлекеттік
реттеу жағдайында өрекет етеді. Бұл жағдай жоспарлы экономиканы жетілдіруге
көмек береді жөне үш жақтың мүдделерін ұштастырады — мемлекеттің, кәсіпорынның
жөне жұмыскердің. Бұл макродәрежеде нарықтық реттеуді жөне мемлекет реттейтін әр
алуан ыарықтардың өрекет жасауын талап етеді. Нәтижесінде «орталықтанған
жоспарлы экономика» үлгісінен «социалистік жоспарлы нарық экономикасының»
үлгісіне көшу көзделеді. Кейінгі аталған үлгінің мәні мынада: социалистік
өндіріс — тауарлы өндіріс, тауар өндірушілердің езара әсері тауар-ақша
қатынастарының дамуына негізделеді. Осы жағдайда маңызды құрал-жабдықтарға
меншіктің қоғамдық формасы және макродәрежеде орталықтанған жоспарлау шешуші рөл
атқарады.

Өнеркэсіптегі экономикалық өзгерістердің нәтижесінде, меншіктің әртүрлі
формаларын және шаруашылық жүргізудің әрқилы әдістерін қолданудың негізінде жаңа
шаруашылық механизмі пайда болды. Бұрынғыша жетекші рөл меншіктің қоғамдық
формаларында сақталған. Демек, өнеркәсіп өнімдерінің 56% мемлекеттік секторда
шығарылды, 36% — үжымдық кәсіпорындарда және 5% — жеке меншік секторында
шығарылды. Жаңа механизм кәсіпорьшдарына жоспар шеңберінен тыс өнімдерді сатып
алу, өндіру, сату мүмкіндігіне жол берді. Бұның нәтижесінде жоспардан артық
өнімдер өндіру молайды. Кәсіпорындар жоспардан артық өндірілген өнімді ашық
нарықта мемлекет белгілеген бағадан 20% қымбат дәрежеде сатуға мүмкіншілік алды.
Осының барлығы экономиканы жандандыруға жол ашты. Ақырғы жылдарда Қытай
өнеркәсіпті дамытуда дүние жүзіндегі ең жоғарғы дәрежеге жетті.



https://kk.wikipedia.org/wiki/%D0%9A%D3%A9%D0%BA%D1%88%D0%B5%D1%82%D0%B0%D1%83

Көкшетау — қала, Ақмола облысының әкімшілік орталығы (1999 жылдан; 1944 – 1997
ж. Көкшетау облысының орталығы болған).

Қазіргі Ақмола облысының солтүстігі мен оған шектесіп жатқан Солтүстік Қазақстан
облысының кейбір аудандарын қамтиды. Орталық бөлігінде Көкшетау қыраты
орналасқан. Осында шығыстан батысқа қарай Көкше, Жақсы Жалғызтау, Жаман
Жалғызтау, Имантау, Жыланды, Сандықтау, Үлкентүкті, Бұқпа, Қошқарбай, Зеренді
таулары, Айыртау, Сырымбет секілді таулар мен Шортанды, Бүркітті асуы, Үлкен
Шабақты, Кіші Шабақты, Бурабай, Айнакөл, Айдабол, Зеренді, Қопа, Атансор,
Майлысор, Мамай, Саумалкөл, Шалқар, Үлкен Қоскөл, Кіші Қоскөл, Жолдыбай,
Қалмақкөл, Шағалалытеңіз, Сілетітеңіз, Теке, Үлкен Қараой, Кіші Қараой, Қалибек,
т.б. көлдер орналасқан. Бурабай көлінің ортасында Жұмбақтас тұр. Бұл аймақта
Оқжетпес, “Жеке батыр”, Кенесары үңгірі, т.б. тарихи орындар бар. Қыраттың батыс
жағынан Есіл өзені ағып өтеді. Көптеген ұсақ өзендер көктемде қатты тасығанымен,
жазда суы азайып, көпшілігінің арналары кеуіп қалады. Қыста күн суық, қаңтар
айындағы жылдық орташа температура мөлшері –16 – 19°С, шілдеде 19 – 20°С. Жылдық
жауын-шашын мөлшері 230 – 400 мм.

Көкшетау – Сарыарқаның солтүстігінде, Көкшетау қыратының солтүстік-шығыс
бөлігінде оқшау орналасқан, жақпартасты, орманды-көлді тау. Ең биік жері – Көкше
шоқысы (947 м). Ақылбай кезеңі Көкшетауды екіге бөледі:

Астана қаласынан солтүстік-батысқа қарай 276 км жерде, Көкшетау қыратының
солтүстігінде, Қопа көлінің оңтүстік жағалауындағы көрікті жерде орналасқан.
Қаланың аумағы 420,0 км².

Қалада тамақ және жеңіл өнеркәсіп, машина жасау, металл өңдеу, химия өндірісі,
металл емес бұйымдар өндіру, картон мен қағаз өндіру кәсіпорындары, жылу, электр
энергиясын, газ және су тарату мекемелері бар. Білім жүйесі саласында 3 жоғары
оқу орны, 13 арнайы орта оқу орындары, жалпы білім беретін 23 мектеп жұмыс
жасауда. 2 театр, филармония, қалалық кітапханалар жүйесі, 4 мұражай, көрме
залы, 6 клубтық мекемелер қалалықтар мен қонақтарға мәдени қызмет көрсетеді.
Қалада дене шынықтыру және спорт саласы жақсы жолға қойылған. 3 стадион, 3 жүзу
бассейні, 1 шаңғы базасы, 6 спорт мектебі бар.

Қала тұрғыдары 2010 ж. 146,933 адамды құрады, ал 1999 ж. санақ бойынша 123,300
адам болған.

Көкшетау қаласының климаты айқын континенттік, жазы жылы, қысы ұзақ және аязды.
Жылдық орташа температура 0С шамасында. Жылдық жауын-шашынның орташа мөлшері 300
– 350 мм. Жауын-шашын негізінен жаз айларында жауады.

Көкшетау – Қазақстанның тарихы бай қалаларының бірі. Қазіргі қала орналасқан
аумаққа жергілікті халық ежелгі замандарда-ақ қоныс салып, қорғандар тұрғызған;
Бурабай кеніші, Бурабай қонысы. Көкшетау өңіріне халық ежелгі заманда-ақ
қоныстана бастаған.

Көкшетау қаласында тамақ және жеңіл өнеркәсіп, машина жасау, металл өңдеу, химия
өндірісі, металл емес бұйымдар өндіру, картон мен қағаз өндіру кәсіпорындары,
жылу, электр энергиясын, газ және су тарату мекемелері бар. Көкшетау қаласындағы
ірі өнеркәсіп кәсіпорындары: алтын өндіретін “Васильков алтын” бірлескен
кәсіпорны, оттектік тыныс алу аппараты, салмақ өлшеу техникасы, су шығынын
есептеуіш аспабы, авиация техникасы агрегаттары мен тораптарын жасайтын “Тыныс”
акционерлік қоғамы, әуе-ғарыш техникасындағы тіршілікті қамтамасыз ету жүйесіне
арналған агрегаттарды өндіретін “Наука-Восток” акционерлік қоғамы. Қалада
ауыл-шаруашылық шикізаттарын өңдейтін кәсіпорындар желісі жақсы дамыған. Мысалы,
ет комбинаты, май өнімдерін шығару зауыты, астық қабылдау пункті, сусындар
шығаратын, жеңіл өнеркәсіп (тігін және тоқыма өнімдері) кәсіпорындары және
фарфор бұйымдарын шығаратын зауыт жұмыс істейді. Қалада 4,5 мың шағын кәсіпорын
бар. Шағын бизнес 19,5 мың адамды жұмыспен қамтыған (2001 ж.).

Көкшетау қаласындағы автомобиль жолдарының ұзындығы 267 км. Жүк тасымалының
басым бөлігін автомобиль көлігі атқарады. Қала маңында ұшып-қону жолдары бар
әуежай кешені орналасқан. Темір-жол магистралі Көкшетауды Қазақстанның барлық
қалаларымен байланыстырады.

Көкшетаудың телекоммуникациялық жүйесінің негізін жалпы сыйымдылығы 30 мың
нөмірлі АТС-тер құрайды.

Қазіргі уақытта университет құрамында күндізгі бөлімді оқытатын сегіз
факультеті, сырттай оқыту факультеті, аспирантура мен магистратура,
ғылыми-зерттеу зертханалары, Мемлекеттік тілді оқыту, инновациялық технологиялар
және біліктілікті жетілдіру орталығы, Халықаралық алтаистика мен түркология
орталығы, редакциялық-баспа бөлімі, компьтерлік технологиялар және
телекоммуникациялар орталығы, мұражайлар мен кітапханасы және тағы басқа
құрылымдық бөлімдері бар ірі ғылыми-оқу-өндірістік кешен болып табылады. Бүгінгі
күні университетте бакалавриат бойынша 45 мамандықта сегіз мыңнан астам студент
білім алуда. Сапалы маман дайындау мақсатында университетте қосарлы оқыту
жүйесі, менеджмент сапасының жүйесі, «Platonus» автоматтандырылған ақпараттық
басқару жүйесі қосылған. Назарбаев Зияткерлік мектебі Қазақстан Республикасы
Үкіметінің жарлығы бойынша «Тұңғыш Президенттің 20 интеллектуалды мектебі»
жобасының аясында, 2009 жылы Көкшетау қаласында физика-математика бағытындағы
мектеп ашылды. Көкшетау Физика-математикалық бағыттағы Назарбаев Зияткерлік
мектебінің бірінші басшысы – Абдильдина Жанар Нұрбапашевна. 2012 жылы 10
тамызда, Мемлекет басшысы Нұрсұлтан Назарбаев Ақмола облысына жұмыс сапары
аясында, Физика-математика бағытындағы Зияткерлік Мектепті қарап шықты. Көкшетау
қаласының зерек балаларын математика, физика, информатиканың терең оқытумен
қатар оқушыларға өз бетімен ғылыми ойлануды, Қазақстандық қоғамның Зияткерлiк
элитасының бәсекеге түсе алатындай және өзін қазіргі заманда iске асыратындай
болуына көмектесу.Қазақстан Республикасының зияткер элитасын тәрбиелеу. Көкшетау
қаласындағы Назарбаев Зияткерлік мектебінің ерекшелігі - физика-математика
пәндерін тереңдетіп оқыту. Тереңірек мына сайттан біле аласыз
https://kk.wikipedia.org/w/index.php?title=%D0%9A%D3%A9%D0%BA%D1%88%D0%B5%D1%82%
D0%B0%D1%83_%D2%9B%D0%B0%D0%BB%D0%B0%D1%81%D1%8B%D0%BD%D0%B4%D0%B0%D2%93%D1%8B_%
D0%9D%D0%B0%D0%B7%D0%B0%D1%80%D0%B1%D0%B0%D0%B5%D0%B2_%D0%97%D0%B8%D1%8F%D1%82%D
0%BA%D0%B5%D1%80%D0%BB%D1%96%D0%BA_%D0%BC%D0%B5%D0%BA%D1%82%D0%B5%D0%B1%D1%96&re
direct=no

Көкше өңірі сырға толы болғандықтан көптеген демалыс орындарының бар екені
мәлім. Мысалы: Көкшетау ұлттық табиғи саябағы, “Бурабай” курорты, “Оқжетпес”,
“Щучинск” санаторийлері, “Жеке Батыр”, “Голубой Залив”, т.б. демалыс үйлері,
оқушылар лагерьлері орналасқан. Әр демалыс орындарының өзіндік ерекшеліктері мен
сырлары бар. Мысалы үшін: Жеке батыр аңызы көп адамдар біле бермейтін ерекше
демалыс орындардың бірі. Жеке батыр көне замандарда Көкше жерін қорғау үшін
күндіз түні тынымсыз қарауылдаған. Елінің жан ашыры болып, елдің сүйікті батыры
болған деседі. Алайда күндердің бір күнінде Көкшетау жеріне жау шауып, Жеке
батыр тұтқиылдан шапқан жауға бір өзі қарсы тұралмай, сол жерде қаза табады. Дәл
сол уақытта Жеке батыр жатқан жерден тау пайда болып, Көкше жері жау қолынан
қорғалған. Байқап қарасақ шын мәнінде де тау бетіне үңілсек адам бейнесін
көреміз.

Көкшетау ұлттық табиғи саябағы – Көкшетау қаласынан 60 км жерде орналасқан
қорықтық аймақ.

Саябақтың өсімдіктер әлемі мен жануарлар дүниесі алуан түрлі. Жануарлардан:
бұлан, елік, борсық, түлкі, орман сусары, қасқыр, орқоян, ақтиін, құр
мекендейді. Оларды аулауға тыйым салынған. Мұнда биотехникалық жұмыстар
жүргізіледі: жабайы аңдарға арнап пішен, ағаш жапырақтары мен бұтақтары
дайындалады, тұз себілген алаңдар жасалады. Саябақ жерінде туризм жақсы дамыған.



https://kk.wikipedia.org/wiki/%D0%9A%D0%BE%D1%80%D0%B5%D1%8F

Коре́я — Құрамына Корей түбегі және жанасқан аралдар мен мәдени-тарихи тұрғыдан
бірккен мұрасы кіретін географиялық территория.. Бұрында бір мемлекет болған.
Солтүстігінде КХДР және Ресейі бар құрлықты шекара. Ал оңтүстігінде Жапон
аралдары

1945 жылы Жапонияның Екінші дүниежүзілік соғыста жеңілгенінен кейін, сол кездері
Японияның отары болған, Корея шекарасы екі ауқымды әскери жауапкершілікті
аймаққа бөлінді:

Корея шекарасы — 220,8 мың.км². Қос мемлекеттің жалпы халық саны 70 млн. адамнан
жоғары, халықтың 99 % корейлер. Негізінен діни нанымдары — буддизм және
христиандық

Археологиялық зерттеулерге қарағанда Корея жерін палеолит заманынан бастап
адамдар қоныстана бастаған. Б.з.б. 1-мыңжылдықта алғашқы мемлекеттер құрыла
бастады. Олардың ішінде Чосон мемлекеті б.з.б. 2-1 ғасырларда аса күшті
мемлекетке айналды. Б.з. басында Кочуре (солтүстікте), Пэкче (оңтүстік-батыста),
Силла (оңтүстік-шығыста) атты мемлекеттер құрылды. 4-6 ғасырларда елге будда
діні тарай бастады. Силла, Пэкче, Кочуре мемлекеттері өзара соғысып отырды.
Осыны пайдаланған Қытайдағы Таң әулеті мемлекеті Кочуре мен Пэкчені басып алды.
Бірақ Силла мемлекеті 676 жылы қытайларға тойтарыс беріп, 8 ғасырда Кореяның
көпшілік жерлерін біріктірген біртұтас мемлекет құрды. 9 ғасырда Силла ыдырап,
935 жыл. Коре мемлекетінің (елдің қазіргі еуропаша атауы осы Коре атауынан
шыққан) негізін қалаушы Ван Гон елді қайта біріктірді. Жаңа мемлекет қидандардың
шабуылына (993, 1010 — 11, 1018 — 19) төтеп беріп, елдің тұтастығын сақтап
қалды. Шаруашылық өркендеп, сауда мен қолөнер дамыды, металл ақша пайда болды.
1231-1259 жылдары Коре мемлекеті Шыңғыс хан империясының қол астына өтіп, 14
ғасырдың орта тұсында ғана тәуелділіктен құтылды. 1352-1362 жылдары Қытай
әскерлерінің шабуылын тойтарып, Чосон атауын (ежелгі Чосон мемлекеті құрметіне)
қайтып алды. Елорда Кэчен қаласынан Хансонға (Сеул) көшірілді. 16 ғасырдың
аяғында елге жапондар, 17 ғасырда маньчжурлар басып кірді. Корей халқы 1592-1598
жылдары жапон басқыншыларынан елді қорғап қалғанымен, маньчжур шапқыншылығына
төтеп бере алмады. 1637 жылы Корея билеушісі маньчжур әулетіне бағынды. Дегенмен
17-18 ғасырларда ел әлеуметтік-эконономикалық жағынан біршама ілгері басты. Ірі
қалалар көбейіп, сауда орталықтары құрылды. 18 ғасырдың аяқ кезінен бері
экономикада нарықтық қатынастар пайда болды. 19 ғасырдың 2-жартысынан бастап
дамыған елдер Кореяға күш көрсете бастады. 1876 жылы Жапония Кореяны тиімсіз
Канхва шартына қол қоюға мәжбүр етті. Осындай шарттар 1882 жылы АҚШ, 1893 жылы
Ұлыбритания, Германия, 1894 жылы Ресей, Франция мемлекеттерімен де жасалды.
1893-1894 жылдары елде болған халық толқуларын басуды сылтауратып, Кореяда Қытай
мен Жапония әскерлері өздері таласқа түсті де, соның салдарынан жапон-қытай
соғысы (1894-1895) болып өтті. Қытай Кореядан кетуге мәжбүр болды. 1904-1905
жылдардағы болған орыс-жапон соғысынан кейін Жапония елге біржолата орнықты,
1910 жылдан бастап Корея отарға айналды. Чосон мемлекеті жойылды. 1919-1945
жылдары елде жұмысшы-шаруа және оқушы жастардың отаршыларға қарсы ұйымдары
құрылды.

Екінші дүниежүзілік соғыста Жапония жеңілгеннен кейін, 1945 жылғы Ялта
конференциясы шешімдеріне сәйкес, Корея 38° ендікте екі бөлініп, солтүстік
КСРО-ның, оңтүстік — АҚШ-тың бақылауына өтті. Соғыстан кейінгі жылдары КСРО мен
АҚШ арасындағы "Қырғи Қабақ Соғысқа" байланысты ел жасанды түрде екіге бөлінді.
1948 жылдың 15 тамызда Сеулде ресми түрде Корея Республикасы, ал 9 қыркүйекте
Пхеньянда Корей Халық Демократиялық Республикасы құрылды.



https://kk.wikipedia.org/wiki/%D0%9A%D0%B5%D0%BD%D0%B5%D1%81%D0%B0%D1%80%D1%8B_%D1%85%D0%B0%D0%BD

Кенесары Қасымұлы (1802, Көкшетау өңірі – 1847, Қырғызстан, Кекілік-Сеңгір
аңғары) – мемлекет қайраткері, әскери қолбасшы, қазақ халқының 1837 – 1847
жылдардағы ұлт-азаттық қозғалысының көсемі, Қазақ хандығының соңғы ханы (1841 –
1847). Кенесары Шыңғыс ханның 27-ұрпағы, Абылай ханның немересі.

Кенесарының саяси көзқарасының қалыптасуы Ресей империясында Петр І билігі
кезеңінен басталған Ресей мен Қазақ хандығы арасындағы қатынастар сипатымен
тығыз байланыста болды. Ресей империясы өзіне шекаралас жатқан Қазақ хандығын,
күллі Азия елдері мен жерлеріне бастар қақпа деп есептегендіктен, оны Ресейге
қосып алу қажеттігіне ерекше мән берген-ді. Қазақ хандығы аумағын империяға
күштеп қосу оның отарлануымен қатар жүрді. Ресей отаршылдығының ерекшелігі –
«орыс солдатының соңынан орыс мұжығы ілесіп отыратындығында, сөйтіп, жаулап
алған жерін орыс жеріне айналдырып жіберуге тырысатынында» (М.Шоқай) еді. Атасы
Абылай хан заманынан бері үдей түскен бұл процесс жас сұлтан Кенесары санасына
ұлт тәуелсіздігіне төнген қауіпті терең түйсінтті. Патша үкіметінің 1822 жылғы
«Сібір қазақтары туралы Жарғысы» қалыптасқан хандық құрылымды, дәстүрлі билік
үлгілерін жойып, қазақ елін жалпыресейлік басқару жүйесіне сіңістіріп жіберуді
көздеді. Сол мақсатта қазақ даласына орыс шаруалары ағылып келіп қоныстана
бастады. Абылай ханнан кейін орнына билікке келген Уәли хан (1781 – 1821) патша
әкімшілігінің Көкшетау алқабында қала құрылысын бастауына келісім берді. Уәли
өлгеннен кейін хан сайланған баласы Ғұбайдолланы Ресей үкіметі бекітпей тастады
және орта жүзде хандық билікті жойды. Қарсылық көрсеткен Ғұбайдолланы тұтқындап,
Сібірге жер аударды. Осыған байланысты Кенесары Ресей мен Абылай хан арасында
жасалған жазбаша келісімшарттың бұзылғанына наразылық білдірді. Оның: «Алла
қостаса, қазақтардың басын біріктіреміз де, қайтадан Абылай хан тұсындағыдай
дәрежеге жетеміз» деген пікірі әкесі Қасым сұлтанның, бауырларының, көптеген
қазақ батырларының тарапынан қолдау тапты. Олар Ресейге қарсы Қоқан ханымен
одақтаса отырып күреспек болған еді, бірақ үміттері ақталмады. Керісінше, 1836
ж. Қоқан билеушісінің нұсқауымен К-ның бауыры Саржан өлтіріледі. 1840 ж. әкесі
Қасым төре қаза тапты. Кенесары Абылай хан тұсындағы Қазақ хандығының аумақтық
тұтастығын қалпына келтіруді, Ресей құрамына кірмеген аймақтардың тәуелсіздігін
сақтауды көздеді. Отаршылдарға қарсы соғысты бастамас бұрын К. бірнеше рет
дипломатиялық қадамдар жасап: Николай І патшаға, Орынбор ген.-губернаторлары
В.А. Перовскийге, В.А. Обручевке, Сібір генерал-губернаторы П.Д. Горчаковқа хат
жолдады. Ақылды саясатшы және әскери қолбасшы ретінде Кенесары жаудың мықты
қарулы күші бар екендігін жақсы түсінді, сол себепті соғысқа мұқият даярланды.
Бұл оның қазақтың үш жүзін бір мақсат жолына біріктіру саясатынан, қару-жарақ
соғуды, соның ішінде зеңбірек құюды жүзеге асыру үшін орыс және өзге ел
шеберлерін тартуынан көрінеді. Кенесарының қол астына 20 мыңға жуық сарбаз
жиналды. Оның ішінде Орта жүз руларынан басқа, Кіші жүздің шекті, тама, табын,
алшын, шөмекей, жаппас, жағалбайлы, т.б. руларының, Ұлы жүздің үйсін, дулат,
т.б. руларының сарбаздары болды. Кенесарының жауға қарсы жорығында Ағыбай, Иман,
Басығара, Аңғал, Жанайдар, Жеке, Сұраншы, Байсейіт, Жоламан, Бұқарбай, Мыңжасар,
т.б. батырлар аянбай шайқасты. Әскери қимылдар 1838 ж. Ақмола, Ақтау қамалдарына
шабуыл жасаудан басталды. Көтерілісшілер қамалдарды өртеп жіберді. Кенесары
соғыс ауқымын Торғай арқылы Кіші жүз жеріне қарай кеңейтті. 1841 ж. қыркүйекте
Кенесары үш жүздің өкілдері жиынында қазақ халқының ханы болып сайланды. Осы
жылы Кенесарының әскері Қоқан хандығының иелігіндегі Созақ, Жаңақорған, Ақмешіт
қамалдарын алды. 1843 ж. Ресей үкіметі Кенесарыға қарсы кең көлемді әскери жорық
ұйымдастырды. Кенесарының әскері Ресей әскері мен Ресей жағында күресуші қазақ
сұлтандарын бірнеше рет ойсырата жеңді. Алайда әскери қуаты әлдеқайда басым жау
Кенесары сарбаздарын Жетісуға шегінуге мәжбүр етті. Азаттық үшін шайқаста
Кенесары қырғыз манаптарының өзіне бағынуын талап етті. Алайда патша әкімдерімен
құпия байланыста болған манаптар оған мойынсұнбады. Кенесары бағынудан бас
тартқан қырғыздарға шабуыл жасады. Өз жақтастары ішіндегі опасыздық салдарынан
Кенесары мен інісі Наурызбай дұшпандарының қолына түседі. Кенесары айуандықпен
өлтіріледі. Жаулары оның басын кесіп алып, орыс әкімшілігіне жібереді. Князь
Горчаков Кенесарының басын Батыс Сібір бас басқармасындағы «Кенесары бүлігі
туралы» іске қосып сақтауға бұйрық береді.

1827 жылдан бастап Абылайдың ұрпақтары қазақ хандығын патшалық Ресей езгісінен
босату жолындағы күресте белсенділік танытты. Кенесарының әкесі Қасым мен үлкен
ағасы Саржан бастаған жасақтар орыс ауылдары мен керуендеріне шабуыл жасап
тұрды, қазақ ауылдарын отарлық бұғаудан босатты.

Міне солардың жолын жалғастырушы Кенесары Қасымұлы да мемлекет тәуелсіздігінің
өте маңызды іс екенін халық санасына құюда қыруар еңбектер атқарды. Мемлекет
мүддесін қорғау жолында жауды жеңіп, тәуелсіздікке қол жеткізу үшін халықты
біліктілікпен басқару көп септігін тигізетінін ол жете түсінді. Кенесары
Қасымұлы өз айналасына ең адал кеңесшілер мен батырларды, халық арасынан отарлық
езгіге қарсы ең беделді, белсенді азаматтарды топтастыра білді. 1838 ж. Ақмола,
Ақтау қамалдарына шабуыл жасаудан басталды. Көтерілісшілер қамалдарды өртеп
жіберді. Кенесары соғыс ауқымын Торғай арқылы Кіші жүз жеріне қарай кеңейтті.
1841 ж. қыркүйекте Кенесары үш жүздің өкілдері жиынында қазақ халқының ханы
болып сайланды. Осы жылы Кенесарының әскері Қоқан хандығыныңиелігіндегі Созақ,
Жаңақорған, Ақмешітқамалдарын алды. 1843 ж. Ресей үкіметі Кенесарыға қарсы кең
көлемді әскери жорық ұйымдастырды. Кенесарының әскері Ресей әскері мен Ресей
жағында күресуші қазақ сұлтандарын бірнеше рет ойсырата жеңді. Кенесары сұлтан
ең алдымен 1837 көпестердің керуенін күзетіп келе жатқан хорунжий Рытовтың
әскерін тас-талқан етті. Кенесары қолы алғашқы ең көлемді әрекетін 1838 жылы 26
мамырда Ақмола бекінісін қоршап, өртеуден бастады. Қамал бастығы әскери старшина
Карбышев пен Ақмола аумағының аға сұлтаны Қоңырқұлжа Құдаймендин төнген ажалдан
құтылып кетті. Кенесары енді Торғайға бет бұрды. Кенесары Қасымұлы патша
өкілдеріне жазған хаттарында бұл әрекетін Ресей шекараларына жақындатуға ұмтылу,
сол арқылы келіссөз процестерін жеңілдету деп түсіндірді. Шын мәнінде батырдың
негізгі мақсаты 1836—38 жж. Исатай Тайманұлы бастаған ұлт-азаттық көтерілісі
болып өткен Кіші жүзді жалпыхалықтық көтеріліске қосу болды. 1840 жылғы
Кенесарының Ташкентке жорық жасау жайлы ойынан бас тартуға тура келді. Себебі,
сарбаздардың арасында жұқпалы ауру тараған болатын. 1844 жылы 21 шілдедегі түнгі
шайқаста Кенесары қолы Ахмет Жантөреұлының әскерін тас-талқан етті. Ұрыс
даласында патша үкіметін қолдаған 44 сұлтан ажал құшты. Ал Жантөреұлына көмекке
келген Дуниковский Кенесарының әскеріне жақындауға қорыққандықтан ешнәрсе жасай
алмады. 1845 жылы Кенесары ханның әскері Мерке бекінісін басып алды. Дәл осы
жылы патшаның бұйрығымен Кенесары ауылына Долгов пен Герн елшілігі келді. Қос
тарап ешқандай да келісімге келе алмады. Патша өкіметі көтерілістің алдыңғы
нәтижелерін жоққа шығаратын қисынсыз талаптар қойғандықтан Кенесары патшаның
барлық талабын орындаудан бас тартты.

1841 жылы Кенесары хан сайланды, оның саясатының басты мақсаты қазақ хандығын
қайта қалпына келтіру болды. Кенесары мемлекетті басқаруда шариғаттың негізгі
ережелерін енгізді, сонымен бірге, билер сотын қалпына келтірді. Мемлекет пен
оның әскерін нығайту жолдарын жетік білетін хан мұсылмандық құқық ережелерін
бекітті. Салық саясаты да оны тиімді жолмен жинауға бағытталды.

1841 жылы Кенесары хан тағына отырғаннан кейін, көтеріліске қатысушылар әскери
қимылын үдете түсті, олар қоқандықтардың елеулі күштері бекінген Жүлек, Ақмешіт,
Жаңақорған, Созақ қамалдарын қоршауға алды.

Кенесары өзінің басты мақсаты — азаттыққа қол жеткізу үшін ортақ жауға қарсы үш
жүздің күш біріктіре күрес жүргізуі керек екенін түсінді. Алайда ұлт-азаттық
күрестің 1844—45 жылдары қарқыны үдей түскен кезеңде де қазақтардың басы толық
бірікпеді. Көтерілістің бас кезінде-ақ қазақтар қарама-қарсы екі топқа бөлінді:
бірі Кенесары жағында болса, екіншісі патшаның жүргізген саясатын қолдады.

1846 жылы Ресей жасақтары мен отаршылдыққа бойұсынған қазақ сұлтандарының әскери
құрылымдары оны Кіші және Орта жүздер аумағынан ығыстырды.

Кенесары бастаған халық көтерілісінің ауқымы кең болды, ол 18 ғ. соңы мен 19 ғ.
басындағы азаттық жолындағы өзге қозғалыстардан қазақ рулары көп қоныстанған
негізгі аудандарды қамтуымен ерекшеленеді.

Үш жүздің қазақтарының біріккен ұлт-азаттық қозғалысы Ресейді қатты алаңдатты.
1843 жылы шілденің 27 І Николай империя құрамындағы қазақ хандығына қарсы ең
көлемді әскери қозғалыстарға рұқсат беретін басқа мемлекет болмауы тиіс деген
қағазға қол қойды.

Бір кезеңде патша әскерлерімен және ымыраға келмес сұлтандармен күрес жүргізген
Кенесары 1843—44 жж. біраз жеңістерге қол жеткізсе де, шегінуге мәжбүр болды.
Шегіне келе Кенесары қырғыз жеріне шекаралас Ұлы жүздің аумағына орналасты.
Ханның келесі бағыты қырғыз халқын орыс отаршылдығына қарсы ортақ күреске көтеру
болды, алайда ол манаптар тарапынан күшті тойтарысқа тап болды.

Кенесары Тоқмақ маңындағы екі жақтың күші тең емес шайқаста қаза болды. Кенесары
сіңірген тарихи еңбегі — ол қазақ халқының салт-дәстүрін сақтай отырып, оны
бостандық пен тәуелсіздік жолындағы күреске жұмылдырды. Кенесары ханның саясаты
және идеологиясы ұлттың даму жолындағы өзекті мәселелерді шешуге бағытталды.



https://kk.wikipedia.org/wiki/%D0%9A%D0%B0%D1%82%D0%BE%D0%BB%D0%B8%D1%86%D0%B8%D0%B7%D0%BC

Католицизм (гр. καθολικός – жалпыға ортақ, ғаламдық), католик шіркеуі,
католиктер – христиан дініндегі үш тармақтың (православие және протестанттықпен
қатар) бірі. Католиктердің діни сенімі православиелік діни сеніммен көп жағынан
үндес келгенімен, айтарлықтай айырмашылығы да бар. Католиктік шіркеу басшысы Рим
папасы болып табылады.

Православие ағымында киелі рух тек Құдай-Әкеден жіберіледі делінсе,
католиктердің сенімі бойынша, киелі рух тек Құдай-Әкеден емес, Құдай-Ұлдан
(Иисустан) да жіберіледі. Христиан діндарларының Нике (325) және Константинополь
(381) жиындарында христиан дінінің негізгі рәмізі етіліп қабылданған бұл наным
христиандар сеніміндегі Құдай-Әке мен Құдай-Ұлды (Иисусты) тең дәрежеге қойды.
Бұл теңестіру “филиокве” (“және Ұлдан”) деген терминдік атауға ие болды.
“Филиокве” түсінігі алғаш рет христиан діндарларының Толед (589) жиынында ереже
ретінде қабылданып, 11 ғасырда христиан шіркеуінің “Шығыс шіркеуі” және “Батыс
шіркеуі” болып бөлінуіне себеп болды. 9 ғасырда Рим папасының қарсылығына
қарамастан “Қасиетті Рим империясының” императоры Карл (Ұлы Карл) “филиокве”
ережесін бүкіл “Батыс шіркеуіне” күштеп ендірді. Содан бері “Батыс шіркеуді”
бейнелеуші ресми атау ретінде қалыптасты. “Шығыс шіркеуінің” христиандары
“филиокве” ережесін дінбұзарлық іс деп қабылдады. Католиктер мен православие
сенімі арасындағы бұл көзқарас қайшылығы осы күнге дейін жалғасуда. Статист.
мәліметтер бойынша, қазіргі таңда әлемде шамамен 600 – 850 млн. адам христиан
дінінің католик тармағын ұстанады. Бұл адамзаттың 15%-ы. Латын Америкасы
халқының 90%-ы, Солт. Америка халқының 25%-ы, Еуропа халқының 40%-ы, Африка
халқының 13%-ы, Азия халқының 2,5%-ы католиктік сенімді ұстанады.



https://kk.wikipedia.org/wiki/%D0%9A%D0%B0%D1%80%D1%82%D0%BE%D0%BF

Картоп, картофель (немісше Kartoffel), түйнекті алқа, ақтүйнек (лат. Solanum
tuberosum ) – алқалар тұқымдасына жататын көп жылдық дақыл.

Оңтүстік Америкадан Еуропаға 1565 жылы әкелінген. Ең алғаш Франция ханшайымы
Мария-Антуанетта картопты насихаттау үшін оның гүлін шанына қыстырған екен. Бұл
сәндік король сарайы қызметкерлерінің барлығына лезде мода болып, кеңінен
тараған. Осыдан кейін Францияда картоп өсіру қолға алынады. Тіпті король ХVІ
Людовик картопты кеңірек наихаттау мақсатында қала маңындағы өз бақшасына тек
қана картоп отырғызып, оны күзетуді бұйырды. Бір қызығы: картоп ұрлаушыларды тек
қана айыптап, «ұрыларды ұстамауға» міндеттейді. Бұл әрекет картоптың сол елде
кең таралуына қолайлы жағдай туғызған. Картоптың отаны Чили болып саналады. 1560
жылдары Испанияға әкелінген картоп кейін Еуропа мен Азияға таралады. Ал Ресейге
ол І Пертдің ұсынуы бойынша 1765 жылы әкелінген. Қазіргі заманда дүние жүзінің
бырлық елдерінде егіледі.

Картоп – алқа (Solanum) туысына жататын көпжылдық шөптесін өсімдік. Сабағы жуан,
тікенексіз. Сабағының көп бөлігі топырақ астында болады. Ұзын мұртшалар шығарады
(ұзындығы 15-20, кейбір түрлерінде 40-50 см). Жапырағы қою жасыл, сабақта
кезектесіп орналасады. Гүлі ақ, күлгін түсті, сабақ басында шоғырланған болады,
гүлі 5 күлтелі. Отаны – Оңтүстік Америка, күні бүгінге дейін осы аймақта табиғи
жағдайда өсетін жабайы картоп түрлерін кездестіруге болады.

Крахмал өндірісінде қолданылады.Бәрімізге белгілі, картопты көптеген елдерде
«екінші нан» деп атайды. Өйткені, өзінің құнарлығымен және дәмімен үлкен орын
алатын картоп барлық елдер дастарханындағы тағам құрамында болады. Картоптан көп
мөлшерде крахмал алынады.

Қ 74 Құлжабаева Г.Ә.;«Өсімдіктер әлемі» оқу-әдістемелік кешені, Көкөністер:
Дидактикалық материал.- Алматы, 2011. - 16 б, ISBN 978-601-7237-33-2



https://kk.wikipedia.org/wiki/%D0%96%D2%AF%D1%81%D1%96%D0%BF%D0%B1%D0%B5%D0%BA_%D0%90%D0%B9%D0%BC%D0%B0%D1%83%D1%8B%D1%82%D0%BE%D0%B2

Жүсіпбек Аймауытов (1889—1931) — қазақтың көрнекті жазушысы, драматург,
публицист, қазақ әдебиетін қалыптастырушылардың бірі.

Туып өскен жері Павлодар облысының Баянауыл ауданына қарасты бұрынғы «Қызыл ту»,
қазіргі Жүсіпбек Аймауытов ауылы.

Жүсіпбек жастайынан араб­ша хат тану, оқу үйренген. 1907 ж. бастап Баянауылдағы
орысша-қазақша екі кластық мектебінде, Керекудегі (Павлодар) қазыналық ауыл
шаруашылық мектебінде, Керекудегі екі класты орыс қазақ мектебінде тиіп-қашып
оқиды. Бір жағынан бала оқытып, қаражат табады.

1914 жылы Семейдегі оқытушылар семинариясына қабылданады. Оны 1918 жылы аяқтап
шығады.

Мұнан соң алашордашылардың істеріне араласып, Семейде «Абай» журналын шығарысып,
Қ. Сәтбаевпен, М. Әуезовпен танысады.

Мұнан соң Семей губерниялық оқу бөлімінің меңгерушісі (1921), «Қазақ тілі»
газетінің редакторы.

Қарқаралыда мектеп мұғалімі (1922—1924), Ташкентте шығатын «Ақ жол» газетінің
бөлім меңгерушісі (1924—1926), Шымкент педагогикалық техникумының директоры
(1926—1929) қызметтерін атқарады.

1929 ж. басталған кеңестік қуғын-сүргін кезінде Қазақстандағы ұлтшылдық ұйыммен
байланысы бар деген жаламен тұтқындалып, ұзақ тергеуден кейін 1931 жылы ату
жазасына сырттай үкім шығарылған. Шымкенттегі педагогика техникумының
директорлығы - міне, мұның бәрі Аймауытовтың жаңа өмірді орнықтыру жолындағы
күрес жолын, өмір белестерін көрсетеді. 1929 ж. басталған зобалаң кезінде
қармаққа ілінген Жүсіпбек 1931 ж. атылған. Астан-кестең ауыр, бірақ ерекше
қуатты да қызық, әлеуметтік төңкерістер, ұлы революциялар заманында өмір сүрген
Аймауытов өзінің осы қысқа ғұмырында артына аса бай, бағалы әдеби, ғылыми мұра
қалдырып үлгірді. Ол В. Шекспир, В. Гюго, Г. Мопассан, А. С. Пушкин, Н. В.
Гоголь, Л. Н. Толстой шығармаларын, «Интернационалды», бірқатар ғылыми
еңбектерді аударды, педагогика, психология, методика, эстетик. тәрбие туралы
зерттеулер тудырды; әдебиет, эстетика, сын саласына араласты; сан алуан
публицистик. мақалалар жазды; «Қартқожа», «Күнекейдің жазығы», «Шернияз», «Ел
қорғаны», «Мансапқорлар» пьесалары, «Комплексті оқыту жолдары», «Жан жүйесі»,
«Өнер таңдау», «Мағжанның ақындығы туралы» еңбектері - күрделі таланттың қазақ
әдебиеті тарихындағы өлмейтін орны бар шығармалар. 1918-19 ж. Семей қаласындағы
М. Әуезовпен бірлесіп «Абай» журналын шығарды. Осы журналда «Екеу» деген
бүркеншік атпен, Әуезовпен бірлесіп, «Абайдың өмірі және қызметі» (1918, № 2),
«Абайдан кейінгі ақындар» («Абай», 1918, № 3) деген мақалалар жазды. Бұл
мақалаларда Абай өмірінің бірталай қыры сөз болып, оның поэтик, мұрасының аса
құндылығы көрсетіліп, кейінгі ақындардың ұлы ұстаздан үйренуі шарт екендігі
нұсқалды, Пушкин орыс әдебиетінде қандай тарихи қызмет атқарса, Абай да қазақ
әдебиеті үшін сондай тарихи іс тындырғаны орнықты дәлелденген. Қазақ әдеби
тілінің қалыптасуына, оның поэтикалық мәдениетінің ержетуіне Абай шығармаларының
қаншалықты әсері барлығын көрсеткен. Абай поэзиясының ұлттық дәстүрмен қоса
Шығыс, Батыс әдебиеттерімен байланысы қарастырылған. Аймауытов - қазақ
әдебиетінде Абайдың шығармашылық мұраттарын ілгері жалғастырған ең ірі
тұлғалардың бірі.

Жүсіпбектің қаламынан туған мол мұраны М.О. Әуезов атындағы Әдебиет және өнер
институтының ғалымдары жинастырып, ғылыми зердеден өткізіп, 1996-1999 жылдары
бес том етіп жарыққа шығарды. Сөйтіп, қазақ оқырманы әйгілі суреткердің
шығармаларымен арада 60 жылдан астам уақыт өткенде қайта табысты. Ол қазақ
әдебиетінде көркем прозада алғаш лиризм әкелген, сондай-ақ пейзаждың үздік
үлгісін, психологизмнің терең иірімдерін тамыршыдай дәл басқан нәзік стилист
суреткер. 1918 —19 ж. М.Әуезовпен бірге Семейде «Абай» журналын шығарып, «Екеу»
деген бүркеншік атпен, Әуезовпен бірлесіп, «Абайдың өмірі және қызметі» (1918,
№2), «Абайдан кейінгі ақындар» («Абай», 1918, №3) деген мақалалар жазды. А-тың
көркем шығармалары эстет. бояуының қашықтығымен, көркемдік қуатымен, стильдік
даралығымен қазақ әдебиетінде соны бағыт қалыптастырды. А. пед. оқу орындарында
қызмет істей жүріп, жас ұрпақтың жан-жақты білім алуын көздеген еңбектер, оқу
құралдарын жазды. Оның пед., псих. және методика саласында жазған ірі еңбектері
өз уақытында елеулі рөл атқарды. Олардың ішінде «Тәрбиеге жетекші» (1924),
«Психология» (1926), «Жан жүйесі және өнер таңдау» (1926) т.б. бұл бағыттағы
ғылымның бастауында тұрған ірі ғылыми еңбектер Жүсіпбек аз ғана ғұмырында
әдебиеттің әр түрлі жанрларында өнімді еңбек етіп, құнарлы шығармалар қалдырған.
Бес томдық шығармалар жинағында оның өлеңдері мен «Нұр күйі» поэмасы, «Рабиға»,
«Мансап қорлар», «Сылаң қыз», «Ел қорғаны», «Қанапия Шәрбану», «Шернияз» атты
пьесалары, көптеген әңгімелері мен «Қартқожа», «Ақбілек» романдары, «Күнікейдің
жазығы» повесі, балаларға арналған ертектері, сын мақалалары мен аудармалары
енген.

Он шақты күннен кейін Електегі уком­ның жиылысында Қарашығанақ болысының
ісполком бастығы Құрман дейтін жігіт бандыны қырғанын айтып, баяндама жасады.
Құрманға уком тәңір жарылқасын айтып, атын қызыл тақтайға жазды. Қару-жарақ
укомге тапсырылды. Киімдер ісполком мүшелерінің пайдасында қалды. Ораз қызметтен
шығарылды. Әбіш те ісполком мүшелерімен келісе алмады. Орынборға оқуға кетті.

Көзсіз ерлердің аты шықпай, елеусіз қала берді. Заманына қарай ерлері болмақ
қой. «Өлі арыстаннан тірі тышқан». Заманымыздың ерлері атаусыз қалмаса жарар
еді.

1917-1919 жылдары Алаш партиясына кірсе, 1919 жылы бірінші желтоқсанда Семейде
кеңес өкіметі орнап, Губревком құрылған мезгілде көптеген қазақ жастарымен бірге
мүше болады (Семей облыстық мемлекеттік мұрағаты, 72- қор, 19-тізім-1, бума
7-3). Жүсіпбек Аймауытұлы 1920 жылы Қазақстан Кеңестерінің Құрылтай сиезіне
делегат болып қатысса, 1921 жылы Семей губерниялық оқу бөлімінің меңгерушісі,
«Қазақ тілі» газетінің редакторы және журналистер бюросының хатшысы қызметін
атқарды. 1922-24 жылдары Қарқаралыда мектеп мүғалімі, 1924-26 жылдары «Ақ жол»
газетінде бөлім бастығы міндетін атқарды. Қазақ институтында істеді (Ташкент),
1926-29 жылдары Шымкент педагогикалық техникумының оқытушысы әрі директоры
болды. Осының аз-ақ алдында, яғни алапат аштық қарсаңында ұлт жанашырлары
күйзелген елге қолұшын беру мақсатымен Семейде «Жанар» атты ұйым құрды. Ұйымның
негізгі мақсат-міндеті: қарапайым халыққа көмектесу, ұлт бостандығы жолындағы
жастарды қамқорлыққа алып, білімге, саясатқа тарту болды. Халыққа қасірет
әкелген алапат аштық тұсында - Ж.Аймауытұлы мұраттас серіктестіктерімен бірге
қол ұшын береді. Мәдени-рухани түрғыдан, әлеуметтік жағынан қолдап, көмек етеді.
Отызыншы жылдардың ойранына, НКВД-нің қанды шеңгеліне түскен қайран ер таланты
кемелденіп, үлкен шығармашылық кезеңге бет бұрған шағында - 1930 жылдың 21
сәуірінде Мәскеудегі Бутырька түрмесінде атылды. Жүсекеңнің, Жүсіпбек
Аймауытұлының рухани өмірі аяқталған жоқ. Ж.Аймауытұлы ұлттық сөз өнерінің әр
алуан саласында ерен еңбек етті. Оның қаламынан туған, әсіресе ақындық әлемін
танытатын («Сарыарқаның сәлемі», «Көшу», «Нұр күйі», т.б.), кемел прозашылығын
(«Әнші», «Елес», «Жол үстінде», «Қара бақсы» - әңгімелер), «Күнікейдің жазығы»,
(повесть), «Қартқожа», «Ақбілек» (романдар), белгілі драмашылығын («Сылаң қыз»,
«Мансапқорлар», «Рабиға», «Ел қорғаны», «Қанапия - Шәрбану», «Шернияз»), айтулы
аудармашылығын («Сараң сері», «Тас мейман» (А.С.Пушкин), «Бақылаушы» (Н.В.
Гоголь), «Бейшаралар» (В. Гюго), «Дәмелі», (Ф. Дюшен), «Тау еліндегі оқига» (С.
Чуйков), сындарлы сыншылығын - «Мағжанның ақындығы туралы», «Аударма туралы»,
«Сұңқар жыры», жан жүйесінің білікті білгірі екендігін - «Тәрбиеге жетекші»,
«Психология», «Комплекспен оқыту жолдары», «Жаңа ауыл» т.б. еңбектері табиғи
талант қырларын жан-жақты жарқырата көрсетті. Балаларға арналған - «Жаман
тымақ», «Көк өгіз», «Шал мен кемпір», «Үш қыз» сынды ертегілер қарапайым мәтін
мен көркем суреттің табиғи тұтастығы мен үндескен үлгісін терең танытады. Ең
маңыздысы, бұл еңбектер бүгін де рухани-тәлімдік қырларымен мәнді.



https://kk.wikipedia.org/wiki/%D0%96%D0%B0%D0%BB%D0%B0%D0%B9%D1%8B%D1%80

Жалайыр — қазақ халқын құраған тайпалардың бірі. Шежіре бойынша, ұлы жүз
құрамына енеді.

Диқанбай батыр шежіресі (Н.Аристов жазып алған) бойынша, Үйсіннен — Ақсақал
(абақ таңбалы), Жансақал (тарақ таңбалы) таратылады. Соңғысынан — жалайыр
тарайды. Басқа бір шежіреде Майқы биден тарайтын Жансақал (тарақ таңбалы) мен
жалайыр бір адам деп тұжырымдалады. Жалайырдың шын аты Қабылан екен. Аңыз
бойынша, жабайы құланның жалын айырып, содан жалайыр атанған. Жалайыр сырманақ,
шуманақ, бірманақ болып үшке бөлінеді. Шуманақтан — андас, мырза, қарашапан,
орақты, ақбұйым, қалпе, сыпатай аталары тарайды. Сырманақтан:
арықтыным-байшегір, балғалы, қайшылы, күшік тарайды. Бірманақтан тек сиыршы
(байбөген) тарайды. Кейбір шежірелерде бірманақтың аты аталмай, сиыршыны
сырманаққа жатқызады. Осыдан келіп он екі ата жалайыр атанған. Сырманақ, шуманақ
атаулары Сыр мен Шу өзендерінің бойын жайлағандықтан шыққан делінеді. Ал
бірманақ жеке-дара, жалғыз дегенді білдіреді. Кейбір шежірелерде жалайырдан
шыққан, бір атадан тараған арықтыным-байшегірді екі атаға бөліп, он үш ата
жалайыр деп аталады. Аңыз бойынша, қазіргі Қызылорда облысындағы Шиелі ауылына
таяу жердегі Оқшы ата (Мерген ата) қорымы жалайырға кіретін орақтының арғы атасы
Орақ батырдың лақап аты екен. Кейінгі ұрпақтары оны әулие санап, атын тура
атамаған көрінеді. Жалайырлар 6 — 7 ғасырларда Түркі қағанатының құрамында
болған. 8 ғасырда Сыр бойынан шығысқа қоныс аударады. Ол кезде олар оғыз
тайпалық бірлестігінің құрамында болатын. 11 ғасырда бұл топ Цзубу одағының
құрамында Хэрлэннің төменгі сағасында қидан, шүршіттермен қанаттас тұрды. 9
ғасырдан бастап жалайырлар он рулы “жат жалайыр” тайпасы атанып кетті. Олар:
жат, тоқырауын, кунк сауыт (көн садақ), құмсауыт, урьяат (Рашид әд-Дин “ұят” деп
көрсеткен), нилқан, құрқын, тулангит (төлеңгіт), тури (төре) және шаңқұт деп
аталады. Рашид әд-Диннің пайымдауынша, жалайырдың саны көп болған тайпа.
Қадырғали Жалайыридің пайымдауынша, жалайырлар “Келуран (Хэрлэн) деген жерді
мекендеді. Жетпіс күрен құрылды, әрбір күренде мың үйлік тайпа бар еді” дейді.
“Күрен” деп жорыққа 1 — 2 мың қол атқа қондыра алатын қауымды атаған (Д.Оссон,
А. Березин). 1190 жылы Тэмужин (Шыңғыс хан) мен Жамуха арасында болған “он үш
күрен шайқасында” жалайырлар Тэмужиннің бесінші күрені болып аттанады. Сөйтіп
олар әрдайым Шыңғыс ханмен бірге болды. Шыңғыс ханның әскери құрамында
жалайырлар елеулі орын алды. Олардың арасынан әйгілі қолбасшы Төлегет бай Гун
гуа ұлы Мұқылай шыққан. 1206 жылы Шыңғыс хан өз мемлекетінің шаңырағын көтеріп,
елін 95 мыңдыққа бөлгенде Мұқылай бірінші мыңдықты басқарды. Оның аты еліне
еңбегі сіңген 88 қайраткердің ішінен үшінші болып аталған. Шыңғыс хан
мемлекетінің тоғыз қолбасшысы (өрлөг), ішкі тоғыз төресінің төбе төресі де осы
Мұқылай болды. Ол әуелі уаң (тайпа, өлке билеушісі), одан кейін го ван (ұлыс
билеушісі), соңынан хуй ун чинсан тәйші лауазымына ие болды. Шыңғыс хан
империясы тарихында “го ван” лауазымына ие болған жалғыз адам Мұқылай еді. Ол өз
өмірінде Шыңғыс ханның әскери, дипломатиялық тапсырмасын орындады, шығыс
жорығының бас қолбасшысы болды. 1220 — 22 жылдары Мұқылай қолы Цзин әулеті
мемлекетінің билігіндегі Хэбэй, Хэдун (қазіргі Шан Си), Шандун өлкесін бірінен
соң бірін басып алды. Мұқылай осылай ат жалында қол бастап жүріп Шаньси
өлкесінің Вэн Си Сян елді мекенінде 1223 жылы наурыз айында 53 жасында ауыр
науқастан дүние салды. Хорезм жорығында жүріп бұл хабарды аса қайғыра қарсы
алған Шыңғыс хан оның тұңғыш ұлы Бораға го ван лауазымын беріп, әке орнын
бастыруға шығысқа аттандырады. Мұқылайдың ұрпақтары Юань әулетінің ақырғы
кезеңіне дейін Шыңғыс хан әулетіне елеулі еңбек етті. Жалпы Шыңғыс хан әскері
құрамында жалайыр тектілер елеулі рөл атқарды. Үгідей жасағындағы жалайыр Илугай
үш мыңдықтың басшысы болды. Ал Мұқылайдың ағасы Тайсун, інісі Бұқа (әйгілі
дарабоз Бұқа) және Ерохан (Ань Ши Сорахан деп жазған), Сартақ ноян, Бала ноян,
оның ағасы Архай хоса және Тай Иесур, Мұқа Кәржулар әрқайсысы 95 мыңдықтың
бір-бір мыңдығын басқарды. Аталған сегізге Мұқылай мен оның ұлын қоссаңыз Шыңғыс
хан әскері құрылымының тоғыздан бір бөлігін жалайыр тектілер басқарды деген сөз.
Жалайырдан шыққан Мунхасар ноян Мөңке қағанның тұсында империяның бас жарғышысы
(немесе әділет министрі) болды. Мөңке қаған тұсында жалайырлар бұрынғы Төленің
иелігіндегі ортүстік және шығыс әскерлері құрамында болды, ерлері батыс және
шығыс жорығына аттанды. 13 ғасырдың соңында бұрынғы түркі тектес тайпалардың ең
соңғы легінің батысқа қоныс аударуының жаңа процесі басталды. А.И. Левшиннің
пайымдауынша, жалайырлар 13—14 ғасырлар тоғысында әуелі Сыр өңірі, одан Қаратау
бойына қоныс аударып, сонда бес ғасыр бойы көз жазып қалған сырманақ, шуманақ
тобымен қайта табысады. М.Тынышбаевтың пайымдауы бойынша, Шыңғыс ханнан соң
жалайырлар төрт топқа бөлінеді. Бірінші бөлігі Моңғолия, Қытайда қалды. Екінші
бөлігі Жошы ұрпақтарының билігіндегі Шу бойынан төменірек мекен еткен шуманақ
тобы, үшіншісі — Шыршық және Ангран қойнауындағы жалайыр ордасы немесе сырманақ
аталатын топ. Төртінші бөлімі Хулагу ханмен бірге парсы еліне аттанған топ.
Сонымен, бүгінгі жалайырлар Қазақстанның алып өлкесіне шашырай қоныстанған
қазақтың белгілі тайпаларының бірі. Қазақ халқының құрамындағы жалайыр
тайпасынан Қадырғали Жалайыри, Балпық би, Ескелді би, т.б. белгілі адамдар
шыққан.



https://kk.wikipedia.org/wiki/%D0%95%D1%82%D0%B5%D0%BA%D0%BA%D1%96%D1%80

Етеккір — жыныс мүшелері жетілген кезде басталып, климакстық кезеңге дейін
созылады. Алғашқы етеккір көбіне 13—15 жас аралығында келеді. Оның келуіне дейін
қыз балаға жан-жақты түсінік беріп, алдын-ала дайындау керек. Әдетте етеккір
белгілі бір уақыт өткен соң (3—4 апта) қайталанып, әркімнің организм
ерекшелігіне қарай 3 күннен 7 күнге дейін созылады. Кейбір қыз балалардың
етеккірі (әсіресе ол тым ерте келсе) арада 1—2 жыл уақыт өткен соң барып бір
жүйеге түседі. Етеккірдің келу уақытының ауытқушылығы ішкі секреция бездері
қызметінің бұзылуына байланысты. 15—16 жасар бойжеткеннің етеккірі келмесе,
жыныс мүшелерінің кешеуілдеп даму себептерін анықтап, тиісті ем тағайындау үшін
оны міндетті түрде әйелдер консультациясындағы дәрігерге көрсеткен жөн.
Етеккірдің келуі көпшілік әйелдердің жалпы жағдайының өзгеруіне әсер етпейді.
Кейбір әйелдер етеккірі келген кезде ашушаң, күйгелек болады, іші бұзылып,
жүрегі айниды, белі ауырады. Етеккір циклы мен жүйелілігінің бұзылуы ағзадағы
кейбір өзгеріске байланысты болады. Бұл өзгерістің себебін анықтау үшін әр
әйелдің етеккірі келетін мерзім мен оның созылу ұзақтығын белгілеп отырғаны жөн.
Некеде тұрған әйелдерге мұндай күнтізбн қай кезде жүкті болғанын неғұрлым дәл
есептеуге көмектеседі. Етеккір келген кезде әйел қатты ауырсынып, қан көп кеткен
болса, дәрігерге қаралғаны дұрыс. Гинекологиялық ауруларды болдырмау үшін
етеккірі келген кезде кейбір арнайы гигиеналық ережелерді сақтау шарт: күніне
кемінде екі рет жыныс органдарының сыртын қайнаған жылы сумен жуу керек. Бұл
үшін қол таза болып, тырнақ қысқа етіп алынғаны жөн. Жыныс органдары сыртының
таза болмауы қабыну процесін туғызып, оның қынапқа және ішкі жыныс органдарына
таралып кетуі мүмкін. Дәкеден жасалған гигиеналық төсемдерді пайдаланған тиімді.
Бұл күндер де жыныстық қатынас жасауға, ванна қабылдауға, теңізде, өзенде
шомылуға болмайды, тек қана душта жуыну керек. Етеккірі келген уақытта қанның
көп бөлінуіне себеп болатын спиртті ішімдіктерді, ащы тұздықтарды пайдалану
дұрыс емес. Бұл кезде әйел ағзасының түрлі ауруларға қарсыласу қасиеті
әлсірейтіндіктен ішек қызметін қадағалап, салқын тигізуден, қатты шаршаудан,
жұқпалы аурумен ауыратын науқастармен араласудан сақтанған жөн.

Қыздардың екі аналық безінің әрбірінде мыңдаған аналық жасуша бар. Жыныстық
жетілу кезеңі аяқталған соң, ай сайын аналық жасушалардың біреуі пісіп жетіліп,
аналық безде өнеді. Овуляция деп аталатын осы процесс етеккірге 14 күндей уақыт
қалғанда болады. Егер аталған аналық жасуша сперматозоидпен “кездеспесе”, ол
құрып, жойылады. Ай сайын жүктілікке дайындалған жатырдың ішкі қабаты қалыңдап,
жұмсарады. Денеңіз ұрықтанудың болмағанын сезінгенде, аналық жасуша мен жатырдың
ішкі қабаты етеккір (менструация) атты қанды сұйықтық түрінде қынап арқылы
денеден шығарылады. Әрине, аналық жасушаны, ол өте ұсақ болғандықтан, аспапсыз
көзбен көруге болмайды. Етеккір мерзімі деп менструацияның бірінші күні мен
келесі етеккірдің алдындағы соңғы күннің аралығындағы мерзімді атайды. Етеккір
мерзімінің ұзақтылығы үш аптадан бастап, 41 күнге дейін баруы мүмкін.
Менструация кезінде тазалық төсемдер мен тампондарды, яғни мата тығындарын
қолдануға болады. Етеккір күндерін арнайы күнделікте белгілеп тұрса, ол
басталатын уақытты алдын ала біліп тұруға болады. Дегенмен, әр әйелдің етеккір
мерзімі өзгеше болғандықтан, оның тұрақты болмауы да мүмкін. Гормондық
өзгерістер көңіл күйіне өз әсерін тигізеді. Кейде, овуляция барысында, өзіңізді
жігерлі сезінсеңіз, етеккірдің алдында кейде жыламсырап, қит етсе ашуланып, не
ызаланып алуыңыз да мүмкін. Емшегіңіз ісіңкіреп, бетіңізге безеулер шығатын да
уақыт болады. Етеккірі келетін әр әйел теориялық тұрғыдан бала көтере алады. Ал
әйел елу жасқа жақындағанда, етеккірі тоқтап, менопауза деген мерзім басталады.
Осы уақыттан бастап, әйел екіқабат бола алмайды. Етеккірге жанға бататын сырқат
қабаттасса немесе сол адамды басқа да мәселелер алаңдатса, дәрігермен, әлде
Жанұяны Жоспарлау Қауымдастығы өкілімен ақылдасқан абзал.

Хайыз, Етеккір - әр айдың белгілі күндерінде әйел адамдарда пайда болып, кейбір
ғибадаттарға кедергі жасайтын қан. Хайыз Имам Ағзам мазһабы бойынша, шамамен 9
жастан 55 жасқа дейін жалғасады. Хайыз болған әйел намазы мен оразасын дереу
доғарады. Бірақ оразасының кейін қазасын ұстайды. Хайыз күндеріндегі
намаздарының қазаларын «жеңілдік қағидасына» байланысты өтеуінің қажеті жоқ.
Хайыздың ең аз мерзімі - үш күн. Ең көбі - он күн. Бұдан төмен, жоғары болса
үзір қайы деп саналады. Хайыз қайы - Аллаһтың әйелдерге жазғаны. Хазіреті Хауа
анамыздан бастап әрбір әйел хайыз жағдайында болады. Пайғамбарымыз (с.а.у.):
«Бұл хайыз Аллаһ Тағаланың Адам қыздарына жазған нәрсесі», - дейді (Бухари,
Хайыз/1,7).



https://kk.wikipedia.org/wiki/%D0%95%D0%B4%D1%96%D0%BB_%D2%9B%D0%B0%D2%93%D0%B0%D0%BD

Еділ қаған немесе Аттила (көне түркі тілінде лат. Attila, гр. Ἀττήλας, туған
жылы 400 - 453 жылы қайтыс болған) батыс ғұн тайпалар одағының аты аңызға
айналған көсемі. Рейннен Қара теңіздің солтүстігіне дейін варвар тайпаларына өз
билігін жүргізген, адамзат тарихында өзіндік орны бар тарихи тұлға

Сол кезеңнің оқиғалары туралы тарихи шығармаларда, жылнамаларда және эпикалық
туындыларда мәліметтер кездеседі. Сонымен қатар германдықтардың батырлар жырының
18 шығармасында ғұндар мен оның патшасының ұлы iстерi көрiнiс тапқан.

Еділдің тұсында империя өзінің шарықтау биігіне көтеріледі. Шығыста Кавказға,
батыста Рейнге, терістікте даниялық аралдарға, күнгейінде Дунай өзенінне (оң
жағалауын қоса) дейінгі жерлерді Ғұндарға бағындырды. 444 жылдан 453 жылы қайтыс
болған күніне дейін Еділ жалғыз өзі Ғұндар мемлекетін басқарды.

Тарихшылар Еділ қағанды тұлға ретінде сипаттағанда көптеген қиындықтарға тап
болады. Себебі жазба түрінде біздің заманымызға дейін жеткен деректер көбіне
грек немесе латын тілінде жазылған. Көсем туралы ең көп мәлімет берген римдік
тарихшы әрі дипломат Приск Паний. Приск 449 жылы ІІ Феодосидің қасына еріп
тарихи кездесуге қатысып сол кездегі болып жатқан оқиғалардың куәгері болған.
434 жылдан 452 жылдардың шежіресін 8 томдық шығармаға жазған Приск жалғыз өзі
ғана Еділ қағанның сыртқы көрінісін бейнелеген.

Присктің көптомды шығармасынан басқа бізге дейін жазба түрінде Прокопий және
Иордан атты алтыншы ғасырдың тарихшыларының мәліметі жеткен. Оларда көбіне
Присктің еңбегіне сүйене отырып мәлімет қалдырған. Византиялық тарихшы Марцелин
Комит және канцлер Юстианин аздап, фрагмент ретінде өз жұмыстарында ғұндардың
көсемі туралы деректер жазған. Тағы бір дереккөздер ол VI - XII ғасырлардағы
шіркеу шығармалары. Бұлар тарихтың ағынымен ғұндардың қарсыластары жағында
болған. Сол себепті көбіне жағымсыз жағынан, негативті сипаттаған.

Ғұндардың өзі көсемді каһарман ретінде ауызба-ауыз өздерінің аңыздарында
жырлаған. Олардың үзінділері бізге дейін скандинавтардың және немістердің
сагалар арқылы эпос түрінде жеткен. XII ғасырда мажар жазушылары ғұндарды өз
бабалары деп көптеген шығармаларында құрметтеп, ұлттың батыры ретінде пір
тұтқан.

Қазіргі заманның ғылымдарында Атилла есімінің этимологиясы туралы бірнеше болжам
бар. Еділді Еуропа тарихшылары «Атыра», «Аттила»,«Атыл», «Аттылы», «Этцель»,
«Этли» деп те атайды. Аттила (Этцель) есiмi уақыт өте келе пайда болған
лингвистикалық өзгерiстерге қарамастан орта ғасырлардан берi Германия
топонимикасында сақталған. Мысалы, «Hetzelistal» («Hetzelinstall») атауының
сөзбе-сөз аудармасы «Этцел даласы», бұл Оффенбург жерiнде, сонымен қатар
«Hetzelhof» («Etzelhof»), «Atzelhof» («Этцел ауласы»), Гейдельбергте, Atzelbach
(«Этцель бұлағы») Оттенхефенде, «Attlisberg» («Аттли тауы»).

Көптеген басқа да ғұн есімдері сияқты Аттила есімінің түпнұсқасы түркі
тілдерінен алынған деген де болжам бар (atta/ata - әке, el/il - ел, өлке).

Тағы бір болжам бойынша, Аттила есімі Еділ Хазар тілінде Еділ өзенің атауынан
алынған (Attil/Atil/Atel/Atal).

448 жылы Присктің берген мінездемесіне сәйкес ол қарапайым, кішпейіл адам
болғанға ұқсайды. Қарапайым киімді ұнататын, ағаш ыдыстан тамақ жейтін, қаруын
алтынмен әшекейлемеген қолбасшы. Жалпы Приск Еділді шығыстан шыққан
көшпенділердің көсемі сияқты емес, германдық орта ғасырлық король сияқты
сипаттаған.

Еділ қағанның некесі де көп болған, балалары да көп болған. Балаларының арасында
Эллак есімді үлкен ұлының аты шыққан. Осы ұлын көсем көзі тірі кезінде ізбасары
деп жариялаған. Әйелдерінің арасында тарихта қалған Ильдико атты ең соңғы әйелі.
Осы әйелінің қасында алғашқы неке түнінде Еділ қаған осы күнге дейін белгісіз
себептен қайтыс болған..

Еділдің туған жылы мен туған жері осы күнге дейін белгісіз. Көсемді көзімен
көрген Приск Паний 448 жылы сақалына енді ақ түскен адам деп сипаттаған. Сол
жылдары Еділ үлкен ұлын акацирларға басшылық етуге жіберген. Бүгінгі күнге
белгілі мәліметтерді талдаған кезде Еділ қаған жобамен V ғасырдың бірінші
онжылдығында туған деп айтуға болады.

Еділдің әкесі Мұнзық ғұндардың патша тегінен шыққан, өзі билік жүргізбесе де
оның ағалары Ақтар (немесе Оптар) және Руғила (Роас, Руа) ғұндардың атақты
көсемдері болған. Басқа Мұнзық туралы еш мәлімет жоқ, тарихта бұл тұлғаның аты
Аттила мен Бледаның әкесі ретінде сақталған.

Ғұндардың қоғамы - жауынгерлер қоғамы болғандықтан Еділ қаған жас кезінен сол
кездегі басқа ғұндардың ұрпақтары сияқты атпен шабу мен садақ атуды үйреніп
өскен. Сонымен бірге ғұндардың басқа да жасөспірімдері сияқты өз еркіндігімен
басын бинттермен таңғызып, бас сүйегініне деформация жасаған ·.

434 ж. Руғила дүниеден өткенде империя билігі оның інілерінің баласы Бледа мен
Еділдің қолына көшеді. «452 жылдың Галл хроникасы» бойынша, Бледаны Руғиланың
мұрагері деп жариялайды, соған қарағанда Бледа Еділден жасы үлкен болған. Бірақ
көп ұзамай Еділ немере туысы Ақтардың баласы Бледаны өлтіріп, билікке өзі жеке
дара ие болады. Осыдан кейін ол бұрын білікті қолбасшы ретінде төңірегіне мәлім
болса, енді үлкен саясаткер, көреген көсем ретінде көзге түседі. «Әділ билеуші»
атанады. Оның есімі қарсыластары арасында үрей туғызады. Оны «Құдайдың қамшысы»
деп атай бастайды.

420 жылдары ғұндар Панноний жерлерін (қазіргі Венгрия) мекендеген. Дунай мен
Рейн аралығында билік жасап, варвар тайпаларын бодан қылып жүрген ғұндар Батыс
және Шығыс Рим империяларына да қауіп төндірген. Осы текетіресте германдық
тайпалар Еділдің жағында болған.

Еділ мен Бледаның Еуропаға алғашқы жорығы қазіргі Сербия аумағында орналасқан
византиялық Иллирик провинциясынан басталды. Дәл сол кезеңде римдіктер бір
жағынан вандалдармен Сицилияда, екінші жағынан парсылармен шайқасып жатқаны
жорықтың сәттілігіне қосымша себеп болған..

Оқиғаның куәгері Присктің мәліметі бойынша алғашқы әскери ұрыстары қазіргі
Белград қаласы аумағында орналасқан сауда жәрменкесінде ғұндардың римдіктерге
кенет шабуылынан басталған. Шабуылдың себебі Марг қаласының епископы ғұндардың
асыл қазынасын (яғни патшалардың мазарын) тонауы түрткі болған Маргтан кейін
Сингидунум (қазіргі Белград) және Виминаций (қазіргі Костолац) жақын орналасқан
Дунайдағы ірі қалалар алынды.

Әрі қарай ғұндардың әскери әрекеттері Дунайдың шығыс жағына, яғни Ратиария жаққа
қарай (қазіргі Арчар болгар селосы) және оңтүстіктегі Морава өзенінен Наисс
(қазіргі Сербияның Ниш қаласы) жаққа қарай бағытталған.

Присктің айтуы бойынша 442 жылға таяу шайқастар тоқтап, ғұндар қазіргі Сербияның
аумағындағы Дунайдың оңтүстігіне қарай «бес күндік жол» алатын кең алқапты басып
алады.

Бірінші мен екінші жорықтардың арасында Бледа қайтыс болып, 444 жылдан бастап
Еділ ғұн империясын жалғыз өзі басқарды.

Византияға жорықтардың хронологиясын тарихшы О. Д. Менхен-Хельфен «Ғұндар
қауымы» атты жұмысында анық айқындаған. Алғашқы жорықтан кейін Аттила ғұндардың
жалғыз көсемі ретінде Византиядан алым-салық төлеуді және жау жағына өтіп кеткен
қашқындарды қайтаруды талап етеді. Бұл ультиматумға ІІ Феодосий императоры
империяны қорлайтын ұсынысс деп қабылдап, ұсынысқа қарсы болып соғыс жариялайды.
Нәтижесінде Аттила Ратиарияны басып алып, 446 ж. немесе 447 жылдың басында
Византияның Балкандағы аймақтарына шабуыл жасай бастайды. Византиялық тарихшы
Марцеллин Комит өз жазбаларында 447 жылды сипаттаған кезде мынандай сөздерді
жазыпты: «Бірінші соғысқа қарағанда көп есес ауырлау болған бұл сұмдық соғыста,
Аттила бүкіл Еуропаны үгіп ұнтақтап тастады». Еділ бастаған ғұн әскері 447 ж.
Фракия мен Иллирияны талқандап, Фермопила мен Константинополь іргесіне дейін
жетеді. Шығыс Рим империясы (Византия) Еділге тәуелді екенін мойындап,
алым-салық төлей бастайды.

II Феодосий жеңілгенін мойындап өз әскери магистрі Анатолийді ғұндармен
келіссөзді жүргізуге жібереді. Бұл бітімшарттың талаптары 444 жылғы алғашқы
бірінші жорығынан кейін бекітілген талаптарына қарағанда көп есе қатаң болып
табылды. Алғашқы келісімді бұзғаны үшін жаза ретінде 6000-нан астам римдік фунт
алтынды беруді императорға мақұлдатты. Одан басқа талаптары да күшейтілген: жыл
сайынғы салық 700 кг римдік фунт алтынынан 3 есе, яғни 2100 кг болды. Әр
тұтқындалған рим сарбазының төлеп босату құны 12 солидке дейін барды.

445 жылдар шамасында Бледа қайтыс болды. Еділ ғұндардың жалғыз басқарушысы болып
қалып 448 жылы Қара теңіздің солтүстігін мекендеген акацирларды үлкен ұлы
Эллактың қарамағына берді.

450 жылдың шілдесінде император II Феодосий аттан құлап қайтыс болады. Орнына
келген әскербасы болып қызмет еткен Маркиан бітімшартта айтылған мөлшерінде
салық төлеуден бас тартады. Еділге тек қана өзі дұрыс деп санаған сыйлықтарды
беріп, ал егер де көнбесе соғыс бастайтынын хабарлайды.

451 жылдың ерте көктемінде ғұндар және оларға тәуелді басқа тайпалардың
әскерлері Галлияға басып кіреді.

451 жылы Еділ қаған бастаған жауынгерлер әскері ерте көктемде Галлияға шабуылды
бастайды. Ғұндар сарбаздарының саны белгісіз, бірақ сол кезеңнің ырғағына
қарағанда шабуыл қозғалысы баяу болған деп баға берілген.

451 жылдың 7 сәуірінде ғұндар бірінші Мец қаласын, сосын Трир, Кёльн, Реймс,
Тонгерен, Труа қалаларын бірден басып алды. Сол жылдың 14 шілдесінде Римдік
Галлияның орталығы Орлеан қаласын қоршауға алып, ұрысты бастайды. Қала
қамалдарын тарандармен тесе бастаған кезде римдік әскербасы Флавий Аэцийдің және
вестготтардың королі І Теодорихтың біріктірілген әскері Орлеандықтарға көмекке
келеді. Мұның аяғы тарихта бұрын болмаған үлкен қырғын, әйгілі Каталаун
шайқасына әкеледі. Тарихшылар осы шайқаста майдан даласында 165 мың жауынгердің
өлігі қалды дегенді айтады.

Еділ қаған әскерін Каталаун даласына қайтарып, Сена өзенінің оң жағалауында
(Труа қаласының төңірегінде болса керек) тоқтайды. Каталаун шайқасының нақты
болған күні мен жері туралы мәліметтер сақталмаған, бірақ тарихшыларының болжамы
бойынша ұрыс маусымның соңы шілденің басында Труа қаласының солтүстігінде,
қазіргі Шампань провинциясының аймағында болған. Бұл ірі ұрыс нәтижесінде екі
жақ бірдей шығынға ұшыраған. Проспер Тиро жазғандай, Каталаун даласындағы
шайқаста бiрде-бiр жақ жеңiске жеткен жоқ. Өлiм саны шексiз болды. Король І
Теодорих шайқас алаңында қаза тапты. Келесі күні Еділ қағанның әскері өздері
орнатқан бекініске тығылып, ал гот-римдік коалиция бастаманы өз қолына алады.

Дегенмен, І Теодорихтың орнына келген везегооардың жаңа королі Торисмунд өз
әскерін ұрыс алаңынан Тулузаға бірінші болып алып кетеді. Содан кейін Еділ қаған
өзінің аман қалған сарбаздарын Дунайдың арғы жағына орналастырады. Келесі 452
жылы ғұндар Италияның солтүстігіне шабуыл жасайды.

452 жылдың жазында (О. Д. Менхен-Хельфен (O. Maenchen-Helfen) рим папасы Лео
Император Валентиннің арасында 452 жылы жазысқан хаттарын саралағанда, бұл
жорықтың басы 452 жылдың маусым айында басталған) Еділ қаған басқарған
жауынгерлер топтары Паннония жағынан Альпінің кең жазығынан шабуыл бастады. Бұл
жорықтың алғашқы соққысы Венетта провинциясының Аквелия қаласында (Аквелия сол
кездегі Адриат теңізі жағалауындағы ең ірі қала) болды. Венеттаның басқа
қалаларын да басып алғаннан кейін ғұндар солтүстік Италияның батыс жағына қарай
бет бұрды.

Италияны ойрандап, ғұндар шетінен Медиоланум (қазіргі Милан) және Тицинум
(қазіргі Павия) қалаларын алады. Медиоланумда (V ғ. басында Медиоланум қаласы
Рим империясының астанасы болған) Еділ император сарайына кіріп келгенде сарай
қабарғаларында рим императорлардың суреттерін көреді. Суреттерде тақта отырған
рим императорлардың аяқ жағында скиф жауынгерлердің өліктері жатқаны
бейнеленгенін байқайды. Еділ өз адамдарына сол суретшіні таптырып, оған басқа
сурет салғызады. Бұл жаңа суретте Еділ қаған тақта отырғанын, ал рим
императорлары оның аяқ астына қаптардан алтын төгіп жатқанын бейнелеткізеді..

Бұл маңызы аса зор оқиғалардан кейін рим папасы І Лео қасына текті римдіктер
Авиена мен Тригетияны ертіп алып ғұндардың көсемімен кездесуге барады. Бұл
кездесу Мантуя қаласының маңындағы Амбулея жазығында болады. Кездесу нәтижесінде
Рим салық төлейтін болып құтылады, ал ғұндар Римге бармай Дунайдың жағалауларына
қайта оралады. Сөйтіп ол осынау ұлы жорықтан Дунай бойындағы мемлекетінің
астанасы Еділқалаға (Этцельбургке) үлкен жеңіспен, салтанатпен оралады. Ғұн
империясының иелігіне айналады.

Италиядан жеңіспен қайтқан ғұндар көп ұзамай Галлиядан өш алғысы келеді. Ескі
қарыздарды еске алып (қайтыс болған ІІ Феодосиймен бегітілген келісімшарт
бойынша алым-салықтар төнебегенін) Еділ Галлияға қауып төндіре бастайды. ІІ
Феодосийдің орнына келген император Маркиан көсемге әр түрлі сыйлықтарды
жіберіп, көсемнің бір кешірімін алғысы келеді.

Рақымшылықты көрсетпеген ғұндар 453 жылы Галлияның орталығындағы Луара өзенінің
жағалауын мекендеген аландарға шабуыл жасайды. Бұл жылғы шабуыл туралы Иорданның
Гетикасындағы қысқа мәліметтен басқа еш дерек жоқ. Тек вестготтардың королі
Торисмунд аландарға көмекке келгені белгілі. Сонымен қоса ғұндардың кері қарай
Паннония мен Дакияға шегінгені белгілі.

Еділ герман тайпаларын бағындырған кезде Бургундия ханшайымы Илдионаға
(Хилдикаға) ғашық болып қалған еді. 453 жылы елінде үлкен той жасап, осы
ханшайымға үйленеді. Бірақ алғашқы неке түнінде белгісіз жағдайда кенеттен
қайтыс болады.

Қайтыс болуына мұрыннан кеткен қанмен тұншығу себеп болуы мүмкін деген дерек
бар. Жерленген орны әлі күнге дейін белгісіз. 2014 жылы наурыз айында Будапештте
Дунай үстінен көпір салынған кезде Еділдің жерленген жері табылды, ол Еділ
қағанның моласы болуы мүмкін деген хабар берілді.

Еділдің көптеген ұлдары әкесінен қалған империяны бөлісе бастайды. Еділ өзінің
көзі тірісінде үлкен ұлы Эллақты мұрагері етіп белгілеген болатын. Бірақ
варварлар тайпаларының көсемдері Эллақты да Еділдің басқа ұлдарына да
мойынсынғысы келмейді. Бірінші болып гепидтардың королі Ардарих герман
тайпаларын көтеріліске үгіттеп жаңа басшыларға бағынбаған жаугерлер 454 жылы
Недао (қазіргі Паннонияның Недава өзені, Саваның тармағы) төңірегінде соғыса
бастайды. Осы ұрыста Эллақ қайтыс болады. Осы ұрыстан кейін Ғұн империясы ыдырай
бастайды. Еділдің кіші ұлы Эрнак тайпасының бір бөлігімен Добруждада орналасады,
қалған ғұндарды варварлар тайпалары Дунайдың шығыс жағына ысырып тастайды.

Еділдің ғұндары туралы соңғы мәлімет 469 жылы Марцелиннің хроникаларында
табылады. Мәліметтерде «ғұндардың королі Еділдің ұлы Денгизирихтың [Denzicis]
басы Константинопольге жеткізілді» деп айтылған.

Ғұндардың қалдықтары басқа көшпенді тайпалармен шатысып «ғұн» деген этноним VI
ғасырдың авторларының лексионында жалпы көшпенді елдерді белгілеп қолданылған.
(Ғұндар деп булгарларды, аварларды, савирларды, мажарларды атай берген)

Еділ билік басында болған он тоғыз жыл ішінде Ғұн империясы аумағын бірнеше
есеге үлкейтеді. Ірі империя құра алғандығы үшін Еділ қаған шығыстың ұлы
жауынгер ұлдарының бірі ретінде тарихқа енді. Содан да болар, батыстың
тарихшылары оның есімін «адамзат тарихындағы ұлы адамдар» Ескендір Зұлқарнайын
пен Юлий Цезарь есімдерімен қатар атайды.

Германдардың белгiлi эпикалық шығармасы болып табылатын «Нибелунгтар туралы
жырда» және өзге де герман эпосының шығармаларында скандинав сагаларында Аттила
(Этцель, Атли) Рим империясының қол астындағы халықтарды азат етушi ретiнде
сипатталады.

Византияның атақты жылнамашысы V ғасыр тарихшысы және мәмiлегерi, ғұн патшасына
448 жылы жiберiлген Византия елшiлiгiнiң мүшесi грек Приск Паниос жеке
көрiнiстер түрiнде сақталған өзiнiң «Византия тарихында» атты еңбегінде Еділ
қаған мемлекетiн Римнiң қауiптi бақталасы ретiнде суреттей отырып, шындықты
бейнелеген.

2009 жылы Қазақстан Ұлттық Банкісі «Ұлы қолбасшылар» топтамасының ішінде
«Аттила» монетін шығарған. Номиналы 100 теңгеге тең монет 13 000 дана болып
шығарылған. 925 сынамалы күміс монеттің салмағы 31,1 г, диаметрі 38,61 мм. Бет
жағында (аверсте) ат үстінде шауып бара жатқан жауынгер, арт жағында (реверсте)
Аттиланың бейнесі. Төменгі бөлімде үш атты сарбаз бейнеленген, ал үстіндегі
секторда ағылшын тілінде Еділ қаған (ағылш. «ATTILA THE HUN») және «406—453» деп
жазылған. Санкт-Петербургте өткен «Монет шоқжұлдызы-2010» (орыс. «Монетное
созвездие-2010») Халықаралық конкурсында бұл монет «Жыл монеті» (орыс. «Монета
года») сыйлығына ие болды. Бәйгеге 24 елден 209 монет қойылған.



https://kk.wikipedia.org/wiki/%D0%91%D0%B5%D1%80%D0%BB%D0%B8%D0%BD

Берлин (нем. Berlin) — Германия астанасы. Берлин қаласы Шпрее өзенінің сол
жағалауында орналасқан. Арада бес ғасыр өткенде сол Берлин немістің Бранденбург
мемлекетінің маңызды сауда орталығына айналды. 1486 жылы Гогенцоллердің
резиденциясына айналған. 1871 жылы ол Герман империясының астанасына айналды.
Бірінші дүниежүзілік соғыстан соң Берлин керемет көркейіп, көріктене түсті. Ал
дүниежүзілік екінші соғыстан кейін ол қирап қалды. 1961 жылы коммунистердің
айтуымен Берлин қабырғасы тұрғызылып, екі Германия екі түрлі лагердің сойылын
соқты. Ал 1889 жылы Бундестагтың шешімімен Берлин Германия Федеративтік
Республикасының астанасына айналды. Қалада 3,4 млн. халық тұрады. Олардың төрт
жүз мыңнан астамы 182 елден келген шетелдік азаматтар. Берлин Мәскеу мен
Париждің екі аралығындағы ең үлкен қала. Ол 892 кв. Км. Аймақты алып жатыр.
Екінші дүниежүзілік соғыста қирап қалған қала адам танымастай өзгерді. Берлинде
газет журнал басатын жаңа техналогиямен жабдықталған 10 баспахана және ақша
айналымы жөнінен дүниежүзіндегі ең үлкен базар бар. Қаладағы төрт университетте
жүз мыңнан астам студент оқиды. Сондай-ақ әртүрлі мамандар дайындайтын он
институт, 50–ден астам ғылыми-зерттеу институттары бар, онда 50 мың адам жұмыс
істейді. Жалпы Германия мәдениетке ерекше көңіл бөледі. Қалада 200-ден астам
жекеменшік сурет галереясы, 150 театр бар. Онға жуық филармониялық оркестр бар.
Жылдың 365 күнінде Берлин бір сәт демалуды білмейді. Күн сайын әртүрлі шаралар
өтіп жатады. Мысалы, ақпан айында халықаралық кинофестиваль, мамырда театр
фестивалін өткізу ежелгі дәстүр. Ал маусым айында халықаралық әдеби фестивальдің
оты жанады. Берлиндегі қонақүйлері мен мейрамханаларда есеп жоқ. Қазіргі кезде
ол Еуропадағы ең көрікті қала болып саналады.



https://kk.wikipedia.org/wiki/%D0%90%D1%80%D1%8B%D1%81%D1%82%D0%B0%D0%BD

Арыстан (лат. Panthera leo) – жыртқыш сүтқоректілер түрінің мысық тектес
тұқымының (Felidae) қатарына кіретін,үлкен мысықтар тұқым тармағына
(Pantherinae) жататын төрт пантер (Panthera) тұқымының бірі[1]. Жолбарыспен
қатар қазіргі мысық тектес аңдардың ең ірісі және кейбір еркектерінің салмағы
250кг-нан асады[2]. Арыстанның ең ірі түрі жолбарыстың ең ірі түрінен үлкен не
кіші деп нақты айту қиын. Амур жолбарысының салмағы өте үлкен екендігі де нақты
емес[3]. Ең ірі арыстан түрі(мысалы барбариялық) туралы мәлімет тарихта және
ғылымда жоқ. Ал қолда өскен арыстанды алатын болсақ,олар әртүрлі тұқым
түрлерімен жиі шағылысып жатады. Қолда өскен арыстан жолбарыстан өлшемі мен
салмағы жағынан ірілеу болады деген пікір бар, дәл сондай оған қарсы пікір де
жоқ емес.



https://kk.wikipedia.org/wiki/%D0%90%D0%BB%D0%BB%D0%B0%D2%BB

Алла́һ (араб.: الله ‎) — бiр ғана құдай бар екенін бiлдiретiн араб сөзi. Араб
сөздіктеріне сүйенсек "Аллаһ" сөзі "сиынуға лайықты жалғыз Құдай" деген мағынаға
саяды. Аллаһ сөзі жалқы есiм болып табылмағандықтан, орыс тiлiнде
қолданылғанында құдай сөзімен тең лауазым ретiнде есептелінеді.

Негiзгi бап: Таухид Таухид - Аллаһ бiр, Құдай жалғыз жаратушы екенін мойындау.
Құдаймен жинағы маңызды (таухиду-ррубубийа), табынуға тек қана Ол лайықты
(таухиду-ль-улухийа) және мұндай атрибуттарға жəне ешкім ие болмайтын сапаларға
ие болатын, тiптi (таухид-уль-асма уа сыйфат) таухид ислам дiнiн құрайтын бас
болып табылады.



https://kk.wikipedia.org/wiki/%D0%90%D0%B7%D0%BE%D1%82

Азот ( гр. ázōos – тіршіліксіз) — химиялық элемент – түссіз, иіссіз, дәмсіз –
суда аз еритін газ. Бұл элемент аминқышқылдарының амидтердің
ақуыздардың-нуклейін қышқылдарының-нуклеотидтердің және өмірде өте маңызды
басқада көптеген органикалық қоспалардың құрамына енеді. N – элементтердің
периодты жүйесінің V тобындағы химиялық элемент, реттік нөмірі – 7, атом салмағы
– 14.0067. Табиғатта екі изотопы кездеседі: 14N (99.635%), 15N (0.365%).

Азотты 1772 жылы ағылшын ғалымы Даниэль Резерфорд ашқан. Жер қыртысындағы
азоттың мөлшері 0.03%. Табиғатта азот дербес және қосылыстар күйінде кездеседі
және негізгі қоры екі атомнан тұратын молекула түрінде ауа құрамында болады.
Азоттың ауадағы салмақ үлесі 75.6% , көлем үлесі 78.1%. Жер қыртысының 1 т
массасына 1 кг азоттан келеді, әрі ол бейорганикалық және органикалық қосылыстар
күйінде кездеседі. Оның бейорганикалық қосылыстарының негізгілеріне натрий
нитраты (чили селитрі), калий нитраты (үнді селитрі) жатады. Органикалық
қосылыстар күйіндегі азоттың негізгі қоры барлық тірі ағзалардың ақуыздарында
құрамына кіреді. Кезінде жанбайтын қасиетіне байланысты “тіршіліксіз” деп аталып
кеткенімен азот тіршілікке өте керек элемент. Қалыпты температурада азот түссіз,
иіссіз газ. Қайнау температурасы – 196 °C, қату температурасы – 210 °C. Су бір
өлшем көлемінде (20 °C-та) 0.0154 көлем азот ериді, яғни азоттың суда ерігіштігі
оттектің ерігігтігінен төмен. Ауадан аздап жеңіл болады.

Азот молекуласының атомдары өзара үш байланыспен тартылатындықтан, оларды
бір-бірінен ажыратуға көп энергия керек. Сол себепті азот кәдімгі жағдайда
тұрақты болып келеді де, литийден басқа ешқандай жай және күржелі затпен
әрекеттеспейді. Химиялық белсенділігінің төмендіг жөнінен азот инертті газдардан
кейінгі орынды иемденеді. Азотты қыздырса, көптеген металдармен әрекеттесіп,
нитридтер түзеді. Бейметалдармен аса жоғары температурада ғана әрекеттеседі.
Мысалы, оның оттекпен әрекеттесуі 3000-4000 °C-та басталады. Өнеркәсіпте азот
ауаны сұйылту арқылы алынса, лабораториялық жағдайда аммоний нитритін немесе
бихроматын қыздырып алады. Азот негізінен аммиак өндіруге, ал инертті
болғандықтан, электр шамдарын толтыруға қолданылады. Химиялық элементтердің
периодтық жүйесінде азот II периодта, V топтың негізгі топшасында орналасқан.
Азоттан басқа ол топшаны, фосфор Р, мышьяк As, сурьма Sb және висмут Ві
элементтері кұрайды. Азотты алғаш рет 1772 жылы ағылшын ғалымы Д. Резерфорд
ашты. Азот грекше «өмірді қуаттамайды» деген мағына береді.

Периодтық жүйедегі орны. Азот екінші периодтың, бесінші топтың негізгі
топшасының элементі, реттік нөмірі 7. Олай болса азоттың ядросында 7 протон мен
7 нейтрон бар. Электрондарының жалпы саны да 7. Осы 7 электрон екі электрондық
қабатта былай бөлініп орналасқан: 1s22s22p3.

Қосылыс түзген кезде азот атомында бос d қабаты болмағандықтан 2s
деңгейшесіндегі электрон жұбы ажырайды. Байланыс түзу үшін бір электрон
электртерістілігі басымырақ элементке ауысып, азоттың тотығу дәрежесі +1, әрі
қарай +2, +3, +4, +5-ке дейін жетеді.

Бұл тізбеде N2О мен NО тұз тұзбейтін оксидтер. Қалғандары қышқылдық оксидтер;
оларға сәйкес қышқылдарының формулалары HNО2 - азотты қышқыл, HNО3 - азот
кышқылы.

Азот көлемі бойынша ауаның 78%-ын құрайды. Ол - түссіз, иіссіз, суда нашар
еритін, ауадан сәл ғана жеңіл D (ауа) = 0,97,D (H2) = 14 болатын, жануды
қолдамайтын, тыныс алуға жарамсыз газ. Ауадағы 1 л азот газының массасы 1,25 г.
Азот -196°С-та сұйылады, -210°С-та қатады (қар тектес).

Азот молекуласында екі азот атомы өзара үш еселі байланыспен байланысқан,
сондықтан оның химиялық, белсенділігі төмен газ. Азот - 19б°С температурада
сұйықка айналады.

Ол тіпті ауадағы күшті тотықтырғыш оттегімен де әрекеттеспейді, бірақ найзағай
отында мына реакция жүреді: N2 + О2 = 2NO

Азоттың маңызды қосылыстары селитралар: NaNО3 (чили селитрасы), KNO3 (үнді
селитрасы). Топырақта нитраттар күйінде кездеседі. Өсімдік пен жануарлар
ағзасында маңызды рөл атқарады.

Азот нәруызды заттардың негізгі құрам бөлігі болғандықтан, тіршілік үшін аса
маңызды элемент. Ауа азотын сіңіре алатын кейбір азот бактериялары болмаса,
басқа тірі организмдер азотты қосылыс түрінде ғана сіңіре алады. Өсімдіктер
топырақтан азотты нитрат және аммоний тұздары түрінде алады. Электрон беріп
немесе қосып алып, -3 дәрежесі +5 түріндегі жай зат түзеді. Жануарлар
организмінде азот мөлшері 1%-дан 10%-ға, ал малдың мүйізінде, жүнінде 15%-ға
дейін жетеді. Азот адам денесінің 3%-ын құрайды.Адам азотты ауадан емес, азотты
қосылысы бар тағамдар арқылы алады. "Нәруызсыз тіршілік жоқ, азотсыз нәруыз жоқ"
деген қағидалы сөз осының дәлелі болса керек.

Aзот химиялық реакцияларда әрі тотықтырғыш, әрі тотықсыздандырғыш. Азот
оттегімен, фтормен әрекеттескенде тотықсыздандырғыш болса; фосформен, сутегімен,
алюминиймен әрекеттескенде тотықтырғыш болады. Азот молекуласы өте берік болуына
байланысты реакцияга түсу қабілеті төмен, химиялык енжар зат. Жоғары температура
мен кысымда, өршіткі (катализатор) қатысында азот сутекпен тікелей әрекеттесіп,
аммиак түзеді:

Азот химиялық синтезде инертті атмосфера жасау үшін пайдаланылады. Тоңазытқышта,
медицинада, аммиак алу үшін қолданылады. Сұйық азот салқындаткыш жүйелер
саласында кеңінен қолданылады. Азот, негізінен, аммиак алуға, одан әрі азот
қышкылы және азот тыңайтқыштарын алу үшін қолданылады. Азотты салғырт (инертті)
атмосфералық орта жасау үшін де пайдаланады (электр лампасын толтыруға, т.б.).

Азот молекуласы — берік қосылыс. Ол тотықтырғыш ретінде ерекше жағдайда
металлдармен, сутекпен әрекеттеседі. Табиғатта азот бос күйінде кездеседі, ол
ауаның негізгі құрам бөлігі. Селигралардың құрамында болады. Азот адам және
жануарлар, өсімдіктер организмінде маңызды тіршілік процестерін жүзеге асыратын
нәруыздың құрамына кіреді.

Азот фиксациясы — ауадағы азотты химиялық қосылыстар түзе байланыстыру процесі;
ауадағы молекулалық азотты өсімдіктерге сіңімтал азотты қосылыстарға ауыстыру,
табиғи жағдайда арнайы микроорганизмдердің көмегімен іске асады.

Азот өлшегіш — реакция нәтижесінде бөлініп шыққан бос азотты өлшеуге арналған
аспап.

Азоттау — металл бұйымдарының беткі қабатын азотпен қанықтыру процесі; олардың
қаттылығын, жемірілуге тұрақтылығын және тозуға беріктігін арттыру үшін
қолданылады. Азоттау (нитрлеу) — болат және титан бұйымдарының сыртқы бетін
қатайту және тот баспайтын ету үшін аммиакке салып (қызуы 480—650°С) азотқа
қанықтыру процесі. Бұл процесті нитрлеу деп атайды..

Азот табиғатта өте көп тараған элементтің бірі болып есептеледі. Жер бетіндегі
оның негізгі түрлері — литосферадағы байланысқан және атмосферадағы молекулалық
азот. Атмосферадағы бос азотты өсімдіктер өздігінен сіңіре алмайды. Органикалық
заттар шірігенде ондағы азоттың біраз бөлігі аммиакқа айналады. Топырақтағы
нитрлеуші бактериялардың көмегімен сол аммиак азот қышқылына дейін тотығады. Өз
кезегінде топырақтағы карбонаттар СаС03 қышқылмен реакцияға түсіп, нитратқа
айналады да өсімдікке сіңеді. Шіру процесі кезінде азоттың біраз бөлігі
атмосфераға бос күйінде бөлініп отырады. Табиғи жағдайда топырақтағы байланысқан
азоттың мөлшері кемімейді. Ауадағы бос азот та түрлі себептермен толықтырылып
отырады. Мысалы, ағаш, шымтезек (торф), таскөмірді жаққанда, органикалық заттар
шірігенде, атмосфераға азот бөлінеді. Топырақта тіршілік ететін кейбір
бактериялар да ауа жетіспейтін жағдайда нитраттардан оттекті өзіне тартып,
атмосфераға бос азот бөледі (19-сурет). Осы процестер нәтижесінде табиғатта
үздіксіз азот айналымы жүріп отырады.

Азот — өсімдікке қажетті қоректік элемент. Азот қышқылының тұздары — нитраттар
және аммоний тұздары минералдық тыңайтқыштар ретінде қолданылады. Күміс нитраты
хлорид ионын табуға қажетті реактив. Ағаш, таскөмір, органикалық заттар
жанғанда, шірігенде ауаға бос азот бөлінеді. Организмдегі азот нәруыз (белок)
синтездеуге қатысады.



https://kk.wikipedia.org/wiki/%D3%A8%D0%BA%D0%BF%D0%B5

Өкпе (Pulmones, лат. pulmo – өкпе) — адам мен жануарлардың тыныс алу органы.
Пішіні жартылай конус тәрізді, оның төменгі жағы немесе негізі ойыстау біткен,
кеуде қуысын іш қуысынан бөліп тұратын көк етке кіріп жатады. Жоғарғы жағы
сүйір, бұғана сүйегінен 2 – 3 см-дей шығып, мойынның төменгі бөлігіне еніп
жатады. Сыртында сірлі қабық – өкпеқап (плевра) болады. Өкпеге ауатамырлары
(бронх), өкпе артериясы келеді де, одан екі өкпе венасы шығады. Сол жақ өкпе екі
бөліктен (жоғарғы, төменгі), ал оң жақ өкпе үш бөліктен (жоғарғы, ортаңғы және
төменгі) тұрады. Өкпеішілік ауатамырлар жүйесі тармақты ауатамыр түзеді,
бөліктік ауатамырлардың ұшындағы тармақтары ауатамыршаларға (бронхиолаларға)
бөлініп, тыныс алу бөлігіне өтеді. Ауатамыршалары көпіршікті жолдар түзеді де,
оның ішінде өте көп майда көпіршіктер (альвеолдар) болады. Ересек адамның екі
өкпесіне 700 млн-нан астам көпіршік сияды. Жан-жағын қантамырлар капиллярлары
қоршаған көпіршектерде газ алмасу жүреді. Өкпеде жұтқан ауа қанға өтеді, көмір
қышқыл газы қаннан ауаға шығады. Адамның жалпы орташа өкпе сыйымдылығы –
2680'120. Өкпе дене температурасының тұрақтылығын сақтауға, қан ұюы, ақуыз, май
және көміртек алмасу процестеріне қатысады. Көп кездесетін өкпе аурулары: өкпе
қабынуы, өкпе қатерлі ісігі, туберкулез, т.б. Өкпе омыртқалылардың эволюциялық
даму барысында девон кезеңінде тіршілік еткен сауытты және саусаққанатты
балықтарда, ал палеозойда – қостынысты балықтарда пайда болды. Кейбір құйрықты
қосмекенділерде (мысалы, өкпесіз саламандрда) өкпе болмайды. Қазіргі кезде
тіршілік ететін қостыныстыларда, қосмекенділерде, кейбір бауырымен
жорғалаушыларда (гаттерия, жармасқы) газ алмасу жүретін бір бөлікті өкпенің
үстіңгі беті дәнекерұлпалы-бұлшықетті перде бөлетін ұяшықтар немесе көпіршік
түзілістер есебінен ұлғаяды. Кесірткелер мен жыландарда перделер күрделіленіп
ұзарады. Тасбақа, келестерде, негізінен қолтырауындарда күрделіленген перделер
көп бөлікті өкпе түзеді. Құстардың өкпесі тығыз, оны ауамен ауа қапшықтары
жүйесі толтырады. Сүтқоректілердің өкпесі кеуекті, майысқақ, сондықтан оның
көлемінің ұлғаюы өкпе ішіндегі шеміршекті қаңқа мен тегіс бұлшық еттің дамуына
байланысты.

Адам құрамында 21% оттек, 79% азот, 0.03% көмірқышқыл газы бар атмосфералық
ауамен тыныс алады. Дем шығарғандағы ауада 16% оттек, 4.0% көмірқышқыл газы және
79% азот болады. Дем алғандағы және дем шығарғандағы ауа құрамындағы оттек пен
көмірқышқыл газының айырмашылығы - өкпедегі газ алмасу нәтижесі болып табылады.
Өкпеде газ алмасу диффузия жолымен жүреді. Өкпе капиллярына түскен вена қанында
оттек аз, көмірқышқыл газы көп. Сондықтан альвеола ауасындағы оттек қанға
араласады, ал көмірқышқыл газы қаннан өкпе альвеоласына түседі. Өкпедегі газ
алмасуды сыртқы тыныс алу дейді. Қандағы оттек эритроциттерге өтеді де,
гемоглобинмен берік емес байланысып, оксигемоглобин түзеді. Вена қаны артерия
қанына айналады да, өкпе венасы арқылы жүрекке, одан қанайналымның үлкен
шеңберінің тамырларына түседі. Көмірқышқыл газы альвеоладан ауа тасымалдайтын
жол арқылы сыртқа шығарылады.

Өкпе қатерлі ісігі, өкпе рагы – адам өкпесіне түскен қатерлі ісік; созылмалы
ауру. Өкпе қатерлі ісігінің пайда болуына сыртқы және ішкі себептер әсер етеді.
Сыртқы себептерге: тыныс алу жолдары мен өкпеге физикалық, химиялық,
канцерогендік заттармен ластанған ауаның, зиянды заттардың (шаң-тозаң, асбесвт,
хром, т.б.) енуі, темекіні жиі тарту; ал ішкі себептерге: өкпедегі әр түрлі
созылмалы қабынулар, иммундық жүйке қызметінің төмендеуі жатады. Өкпе қатерлі
ісігіне әйелдерге қарағанда 45 – 60 жас аралығындағы ер адамдар жиі шалдығады.
Бұл дерт анатоммя тұрғыдан төрт топқа (жалпақ клеткалы, бездік,
бронхоальвеолярлық, пісіп жетілмеген) жіктеледі. Ісік клеткаларының
пісіп-жетілуі неғұрлым төмен болса, соғұрлым оны болжау қиынға түседі, ісік тез
өсіп, ауру асқынады, яғни бөгелме ісіктер пайда болады. Өкпе қатерлі ісігінің
клиникалық белгілері оның орналасқан жеріне, кеңірдек қуысының ісікпен бітелу
дәрежесіне, бөгелме ісіктердің болу, болмауына тікелей байланысты. Дерт
алғашқыда кеуденің шаншып ауруымен (әсіресе дем алған кезде) басталады. Бұл
кезде науқас құрғақ жөтеледі, сонан соң жабысқақ қақырық пайда болып, оған қан
араласады. Адам ентігіп, демігеді, дене қызуы көтеріліп, қатты жүдейді. Ауру
асқынғанда қатерлі ісік клеткалары қан мен лимфаға араласып, бүкіл организмге
таралуы мүмкін. Мұндай жағдайда ешқандай ем қолдануға мүмкіндік болмайды. Ауруды
анықтау үшін: жалпы клиника (анамнез, сипау, кеудені тыңдау, т.б.); параклиника
(рентген, компьютерлік томография, ультрадыбыс арқылы, т.б.); бронхоскопия,
бронхография, т.б. әдістер қолданылады. Диагноз қою қиындағанда диагностик. және
емдік торакотомия (кеуде қуысын ашу) жасалынады. Емі: ісікке қарсы дәріні
кешенді және араластыра беру, хирургиялық операция жасау, сәулемен емдеу,
химиялық терапия әдістерін қолдану.

Өкпе секвестрациясы — өкпедегі тканьнің өлі етке айналып, айналадағы тірі
тканьнен дербес бөлінген бір бөлігі, дамудың ақауы, әдетте ауытқып дамитын өкпе
тканінің бір бөлігі аз қан айналымында әдеттегі анатомиялық-физиологиялық
байланыстан (кеңірдек тарамы мен қан тамырларынан) бөлінеді және үлкен қан
айналымында әдетте қолқадан бұрылып кететін күре тамыр қанымен
жабдықтандырылады.

Сильвестрдің өкпедегі ауа тазартқыш тәсілі — өкпедегі жасанды ауа тазартқыш
тәсілі, шалқасынан жатқан зақымданушының қолын басына қойып, демін ішке жұтқызу,
ал демді шығарғанда қолын түсіріп, оның көкірек қуысын қысып сығу.



https://kk.wikipedia.org/wiki/%D2%9A%D2%B1%D2%9B%D1%8B%D2%9B

Құқық (ағылш. 1. law (наука); 2. right) – мемлекет орнатқан және оның күшімен
қорғалатын, жалпыға бірдей қоғамдық қатынастарды реттейтін тәртіп ережелерінің (
нормалардың ) жиынтығы. Құқықтың түсініктері бірнеше, бірақ мазмұндары біреу-ақ.

Құқықтың реттеу функциясы – нормативтік актілер арқылы қоғамдық қатынастардың
байланысын, орындалу жолдарын, бағыттарын анықтап отыру. Құқықтың қорғау
функциясы – нормативтік актілердің қоғамдағы қарым-қатынасқа ықпалын, әсерін
күшейту, жаман қатынастарға тыйым салу. Жоғарыда айтылғандай, құқық – жалпыға
бірдей міндетті, мемлекет қамтамасыз ететін, қоғамдық қатынастарды реттейтін
нормалардың жиынтығы. Құқықтық норма – құқықтың бір клеткасы, қоғамдық
қатынастардың жақсы дамуының үлгісі деуге болады. Ол адам істерінің, жұмысының,
тәртібінің шеңберін анықтап, олардың бостандығын және қарым-қатынасын реттеп,
басқарып отырады.

Вето құқығы (ағылш. right of veto) - Мемлекет басшысының (монарх немесе
президенттің), парламент қабылдаған заңға қол қоюдан немесе әрекетке ендіруден
бас тaртатын субъективті құқығы.

Мемлекеттік меншік құқығы (ағылш. right of state ownership) - Мемлекеттік меншік
республикалық және коммуналдық меншік түрінде көрінеді.

Республикалық меншік мемлекеттік қазынадан және заңнамалық актілерге сәйкес
мемлекеттік республикалық заңды тұлғаларға бекітіліп берілген мүліктен тұрады.

Коммуналдық меншік жергілікті қазынадан және заң құжаттарына сәйкес коммуналдық
заңды тұлғаларға бекітіліп берілген мүліктен тұрады.

Жерді пайдалану құқығы (ағылш. land right) - тұлғаның мемлекеттік меншіктегі жер
учаскесін өтеулі және (немесе) өтеусіз негізде шектеусіз мерзімге (тұрақты жер
пайдалану) немесе белгілі бір мерзім ішінде (уақытша жер пайдалану) иелену және
пайдалану құқығы.

Айрықша құқық (ағылш. exclusive right; prerogative) - Автордың немесе сабақтас
құқықтар иеленушінің туындыны, орындаушылықты, қойылымды, фонограмманы, эфирлік
немесе кәбілдік хабар тарату ұйымдарының хабарын заңмен белгіленген мерзім
ішінде өз қалауы бойынша кез келген әдіспен пайдалану жөніндегі мүліктік құқығы.
Мүлік заңсыз тартылып алсынса, заң аясында қылмыс істеуші қудаланады.

Қолайлы қоршаган ортаға құқық - экологиялық құқық тобына жататын, адамның
негізгі конституциялық құқықтарының біреуі. Бұл құқық ен жас «ұрпақ буынына»
қатысты болып саналады. Ол басқа экологиялық құқықтармен: коршаған ортаның
жағдайы туралы шынайы ақпарат алу құқығы және экологиялық құқық бұзушылықпен
адамның денсаулығы және мүлкіне келтірілген залалды өтеу құқығымен бекітіліп,
толықтырылады.

Өмір сүру құқығы (ағылш. right for life) - халықаралық құқық пен көптеген
демократиялық елдердің конституциясымен қорғалатын адамның жеке негізгі
құқықтарының бірі. Өмір сүру құқығының мазмұны көп қырлы және әр түрлі елдерде
(елім жазасының түрліше режимдері сақталуы себепті) өзара айырмашылығы болады.
Қазіргі заманғы конституциялардың бірқатарында, өмір сүру құқығы, заңмен өлім
жазасы тағайындалуы мүмкін қылмыс шеңберін белгілеу, сондай-ақ өлім жазасы
түрінде жазалау қолданылмайтын адамдар тобын көрсету арқылы нақтыланады.

Жеке бастың құпиясын сақтау құқығы (ағылш. right for private life secrecy) -
Азаматтың жеке бас құпиясын, оның ішінде хат алысу, телефон арқылы сөйлесу,
күнделіктер, естеліктер, жазбалар, ішкі жан сыры, бала асырап алу, туу құпиясын,
дәрігерлік, адвокаттық құпияны, банктік салымдар құпиясын сақтауға құқығы.

Некеге тұрған азаматтардың құқықтары (ағылш. rights of getting married couple) -
Неке және отбасы, ана, әке, бала мемлекеттің қорғауында болады.

Азаматтардың азаматтық қорғаныс жөніндегі құқықтары мен міндеттері (ағылш.
rights and duties of individuals for civil defence) - Қазақстан Республикасының
азаматтары, республика аумағында тұратын шетел азаматтары мен азаматтығы жоқ
адамдар: осы заманғы зақымдау құралдарын қолданудың табиғи және техногендік
сипаттағы төтенше жағдайлардың зардаптарынан өзінің өмірі мен денсаулығын
қорғауға құқылы; азаматтық қорғаныс міндеттерін орындау кезінде қаза тапқан
жағдайда қаза тапқандардың отбасыларына Қазақстан Республикасының қолданылып
жүрген заңдарына сәйкес материалдық және өзге де төлемдер төленеді; сондай-ақ
азаматтар: Азаматтық қорғаныс шараларын орындауға қатысуға, сондай-ақ азаматтық
қорғаныс бойынша оқудан өтуге; «Баршаңыздың назарыңызға!» деген дабыл беру
бойынша іс-қимыл жасаудың тәртібін, ұжымдық және жеке қорғану құралдарын
пайдаланудың ережесін, корғанудың негізгі әдістері мен зардап шеккендерге
алғашкы медициналық көмек керсету тәсілдерін білуге және орындауға міндетті.



https://kk.wikipedia.org/wiki/%D2%9A%D1%8B%D0%B7_%D0%96%D1%96%D0%B1%D0%B5%D0%BA

Қыз жібек -қазақтың ең көне мұраларының бірі, лиро-эпостық дастан. «Қыз Жібек»
жыры - аңыз емес, тарихи оқиға, кейіпкерлері өмірде болған адамдар. Жырдың
негізгі кейіпкерлері - Төлеген мен Жібек бірін-бірі шын сүйген ғашықтар, бірақ
әке батасынан аттап кеткен Төлегеннің өлімі мен Жібектің қайғылы тағдыры талай
жанарларға жас үйірілтпей қоймайды. Жібек бейнесі - сұлулық пен әсемдіктің
нышаны, қазақ халқының мақтанышы, рухани ескерткіш.

'Қыз Жібек–лиро-эпостық жыр. Шамамен XVII-ғасырда жазылған. Жыр нұсқалары
арасында айырмашылық аз. Тұңғыш рет Е.А. Александров Мұсабай ақыннан жазып алып,
мазмұнын орысшаға қара сөзбен аударған (1880). 19 ғасырдың екінші жартысында
татар мұғалімі Фалиолла Тухватуллин Зайсан өңірінен “Қыз Жібек” жырын жинап,
1894 жылы Қазанда бастырған. Сондай-ақ Жүсіпбек Шайхысыламұлы Қазан қаласында
1900, 1903, 1905, 1909, 1911 ж. қазақ тілінде жариялаған. “Қыз Жібектің”
Тухватуллин жинаған нұсқасы 1925, 1933, 1939, 1957, 1967 ж. басылып шығып, 1958
жылы “Қазақ эпосы”, “Казахский эпос” жинақтарында, 1963 жылы “Қыз Жібек” деген
атпен қазақ, орыс тілдерінде жарияланды, 1988 жылы орыс тілінде жеке кітап болып
шықты. Қазір ҚР Орталық кітапханасының қолжазба қорында жырдың бірнеше нұсқалары
сақтаулы. Оның ішінде Қ.Мырзағалиев, Ә.Дәнікеров, Ж.Қалмағамбетов, Е.Рақметов,
Р.Мәзқожаев нұсқалары бар. “Қыз Жібек” жырында қазақ халқының өмірі, тұрмысы,
кәсіп-тіршіліктері, салт-санасы, елдік, ерлік істері, ар-ожданы мен
арман-мақсаты қызғылықты әрі көркем жырланады. Жыр мазмұнында Базарбай байдың
Төлеген атты ұлы 14 жасқа толғанда өзіне жар іздеп, 210 сұлудың арасынан
Сырлыбай ханның Жібек атты қызын ұнатқандығы айтылады. Үш ай Сырлыбай ханның
елінде болған Төлеген өз еліне бармақ болып сапарға шығады. Бірақ Жібекті
қызғанып, жол тосқан Бекежан қапыда Төлегенді өлтіріп, қазасын Жібекке өзі келіп
естіртеді. Сол үшін Бекежан өлім жазасына кесіледі. Жырдың 2-бөлімінде хабарсыз
кеткен Төлегенді іздеп шыққан інісі Сансызбай қалмақ ханы Қоренді өлтіріп,
Жағалбайлы елін жаудан азат еткендігі айтылады.

"Қыз Жібек" эпосын махаббат гимні деудің әбден жөні бар. Оның нағыз көркем
туындыға айналу процесі жүріп жатқан кезде, яғни ХVІ-ХVІІІ ғасырлардағы қазақ
қоғамында жеке бастың, сезімнің бостандығы, махаббат еркіндігі туралы мәселе
мұндай деңгейде ашық айтыла бермеген, ескі рулық заманның неке мен отбасына
қатысты ежеқабыл, қалыңмал, көп әйел алу, әмеңгерлік сияқты салттары үстем
болған. Солай бола тұрса да, "Қыз Жібек" жырының шығуы сол дәуірдің өзінде-ақ
халықтың идеал туралы эстетикалық пайым-түсінігінде белгілі бір дәрежеде өзгеріс
болғанын айғақтайды. Төлегеннің де, Жібектің де өзіне лайық жар іздеуі,
сүйіспеншілікпен үйленуді көздеуі - сол кезеңдегі жастардың ойында, көкірегінде
жүрген арманын, мұңын, тілегін аңғартады. Жырдың ел арасында кең тарағанының бір
себебі осында болса керек.

Төлеген - қазақ эпосы, тіпті бүкіл қазақ фольклоры үшін жаңа кейіпкер. Ол Қозы
Көрпештен де өзгеше. Қозының бейнесінде батырлық қасиет көп. Ал Төлеген - нағыз
лирикалық кейіпкер. Ол бай болуды, батыр болуды көксемейді. Оның арманы - өзіне
лайықты сұлуды сүю, соны өзіне өмірлік жар ету. Жыршы да осыны айтады:
"Батырлық, байлық кімде жоқ, Ғашықтық жөні бір басқа". Демек, сол кездің
қоғамында осындай ой-пікір болған, яғни ел ішінде махаббатты - өте таза, бәрінен
ерекше, биік сезім, оны кез келген адам біле бермейді деген ұғым қалыптасқан.
Нақ осындай ерекше сезім Төлегенді әкесінің бата бермегеніне қарамастан алыс
жолға жалғыз аттандырады. Төлеген үшін өмірдің мәні де, сәні де - махаббат,
махаббат үшін күресіп, өмір сүру, сүйгеніңе үйлену. Сондықтан да болу керек,
оның мінезі де, істері де әдеткі эпостағыдай емес. Ол аң да ауламайды, мал да
бақпайды, жастайынан ерлік мінез де танытпайды, батырлық өнерді де үйренбейді.
"Періште сипатты ұл" боп тууының өзі - оның ерекше сұлу болатынын білдіреді.
Демек, ол батыр болмайды: Төлеген кәдімгі батырларша "сағат сайын" өспейді,
бозбала кезінде ешбір ерлік іс-әрекет жасамайды. Есесіне он екі жасында өзіне
пара-пар сұлу қыз іздей бастайды. Он алты жасқа толғанда ат тұяғы жететін жерді
түгел шарлап шығады. Қыз Жібек туралы ести сала ол еш ойланбастан жолға шығады.

Қазақтың классикалық түрдегі "Қыз Жібек" жыры - ежелгі рулық заманда пайда
болған "жігіттің үйленуі" туралы түпкі сюжеттің негізінде орта ғасырларда үлкен
эпос болып қалыптасқан түрі. Бұл сюжет, әсіресе, Қазақ хандығы тұсында көркем
фольклордың тамаша үлгісіне айналған. Талантты ақындар мен жыршылар "Қыз Жібек"
жырын тамаша романдық эпос етіп жырлаған, соның арқасында ол біздің заманымызға
жетіп отыр. Жетіп қана қойған жоқ, қазіргі мәдениетіміздің ажырамас бөлігіне
айналды. "Қыз Жібек" жыры профессионалды операға, көркем фильмге негіз болды.
1971 жылы Ғабит Мүсірепов сценарии бойынша Сұлтан Қожықов «Қыз Жібек» фильмін
түсірді. Төлеген мен Жібек рөлдеріне Құман Тастанбеков және Меруерт Өтекешева
таңдалды.



https://kk.wikipedia.org/wiki/%D2%9A%D0%BE%D1%81%D1%82%D0%B0%D0%BD%D0%B0%D0%B9_%D0%BE%D0%B1%D0%BB%D1%8B%D1%81%D1%8B

Координаттар: 53°12′ с. е. 63°38′ ш. б.﻿ / ﻿53.200° с. е. 63.633° ш. б.﻿ /
53.200; 63.633 (G) (O) (Я)

Қостанай облысы — Қазақстан Республикасының әкімшілік-аумақтық бөлінісі. 1936
жылы 29 шілдеде бұрынғы Қостанай мен Торғай губернияларының негізінде құрылған.
Облыс орталығы – Қостанай қаласы (1879 жылы құрылған). Жер аумағы 196 мың км².

Қостанай облысы солтүстік-батысы мен солтүстігінде Ресейдің Орынбор, Челябі,
Қорған облыстарымен, шығысында және оңтүстік-шығысында Қазақстанның Солтүстік
Қазақстан, Ақмола және Қарағанды облыстарымен, оңтүстік-батысында Ақтөбе
облысымен шектеседі.

Облыс аумағы негізінен жазық дала. Солтүстіктен оңтүстікке қарай тым созылып
жатуына байланысты (740 км) әр түрлі физикалық-географиялық белдеулерден тұрады:

Орал маңы үстірті негізінен, шығысқа қарай еңісетене келіп, солтүстігінде
Золотая сопка (Алтын шоқы) тұсымен, оңтүстігінде Тобыл өзенінің жоғарғы ағысының
аңғарымен шектеледі. Мұның оңтүстік жағында жекелеген шоқылар (Жетіқара тауы,
414 м, т.б.) кездеседі. Батыс Сібір ойпатының оңтүстігін көл қазаншұңқырлары бар
Қостанай жазығы мен Обаған-Есіл суайрығы және Есіл жазығы алыпжатыр. Облыстың
оңтүстігіндегі Торғай үстіртінің солтүстік бөлігін көл қазаншұңқырлары мол
Солтүстік Торғай жазығы (Құсмұрын көлінен Тобыл өзеніне дейінгі суайрықты), орта
бөлігін Сыпсыңағаш қолатымен және Өлкейек, Қабырға, Теке, Сарысу өзендерімен
тілімделген Торғай үстіртінің орта бөлігін қамтыған. Мұндағы суайрықтарда
Қарғалытау (310 м), Теке (262 м), Қызбелтау (219 м) және Сарыадыр (360 м)
төрткіл тау жұрнақтары, қиыр солтүстік-батысында Қоңыртау таулары орналасқан.
Торғай үстіртінің жалғасы саналатын Оңтүстік Торғай жазығы Сарықопа көлінің
оңтүстік бөлігін қамтиды. Ол Торғай мен Ұлы Жыланшық өзендерімен тілімделген.
Облыс аумағының бір ерекшелігі - оның қиыр оңтүстік-батыстан солтүстікке қарай
Торғай, Сарыөзен және Обаған өзендерінің аңғарларын қамти отырып, Тобыл өзеніне
дейін жететін ұзындығы 700 км Торғай қолаты жатыр. Облыстың ең биік бөлігі
шоқылы келген Сарыарқа бөлігі. Мұнда Қарақұс (Шарықты шыңы 397 м), Көкшетау (478
м!, Қайыңдышоқы (569 м), т.б. көптеген тау шоқылары кездеседі. Ұлы Жыланшық пен
Қараторғай өзендерінің суайрығын Жыланшықтүрме қыраты алып жатыр

Қостанай облысы кен байлықтарына өте бай. Мұнда магнетиттік және оолиттік темір
кендерінің, бокситтің, алтынның, никельдің, асбестің, қоңыр көмірдің, құрылыс
материалдарының (цементтің, флюстік әктастың), доломиттің, отқа төзімді
балшықтың, қыш және кірпіш балшықтарының, әйнектік құмның, граниттің, диориттің,
құмтастың, т.б. мол қоры бар.

Облыс климаты тым континеттік. Қысы суық және ызғарлы, қаңтардың орташа
температурасы солтүстігінде -18-19°С, оңтүстігінде -16-17°С. Кейбір қатаң
жылдары -40°С-тан да төмен болады. Қысы ұзақ, қар жамылғысы 5 айға дейін жатады.
Жазы біршама ыстық, шілденің орташа температурасы 19-20°С. Кей жылдары
35-40°С-қа дейін жетеді. Жылдық жауын-шашынның орташа мөлшері солтүстіктен
оңтүстікке қарай 300 мм-ден 170 мм-ге дейінгі аралықта, оның 70-75% -ы жылдың
жылы мезгілінде жауады. Облыста қуаңшылық болып тұрады. Кейінгі 50 жылдың
мәліметі бойынша қуаңшылық әр 10 жылда 3-4 рет қайталанған. Желсіз күндер аз.
Желдің жылдық орташа жылдамдығы солтүстігінде 4-4,5 м/с-тан, оңтүстігінде 5-6
м/с-қа жетеді. Солтүстігінде оңтүстік-батыс және оңтүстік желдер, оңтүстігінде
солтүстік және солтүстік-шығыс желдер басым.

Облыс жеріндегі топырақ жамылғысының бойлық бағытта белдемдік байланыстағы
өсімдік жамылғысы таралған.

Қостанай облысының солтүстік жіңішке бөлігін орманды-дала белдемі алып жатыр.
Орманды жерлері негізінен әр түрлі бұталар өскен терек аралас қайыңды шоқтардан
тұрады. Кей жерлерде олар едәуір алқапты қамтитын қайыңды орман өңірлерін
құрайды. Дала белдемі әр түрлі шөбі басым селеу мен боздан тұрады, ал құрғақ
дала белдемінде, негізінен, әр түрлі шөптер араласқан бетегелі-селеулі шөптер
өседі. Дала және құрғақ дала белдемдерінің құмдақ топырақты жерлерінде қайың мен
қарағайы басым Наурызымқарағай ормандары өскен. Наурызымқарағай шоқ орманы
негізінде 1930 жылы мемлекеттік қорық (Наурызым қорығы) ұйымдастырылған.

Облыстың жануарлар дүниесі әр түрлі. Жыртқыш аңдардан - қасқыр, түлкі, қарсақ,
күзен жиі кездеседі. Ақ қоян, ор қоян, құм тышқаны, сарышұнақ, аламан тышқаны,
қосаяқ секілді кеміргіштер көп тараған. Орманды дала белдемінде елік,
оңтүстіктің шөлейтті жерлерінде ақбөкендер жайылады. Облыста құстардың да сан
алуан түрлері мекендейді.

Қостанай облысы өзендер мен көлдерге бай. Өзендер Тобыл мен Торғай және Ұлы
Жыланшық өзендерінің алабына жатады. Тобыл өзенінің алабына жататын өзендер (Үй,
Тоғызақ, Әйет, Желқуар, Шортанды) бастауларын Орал маңы үстіртінен, ал Обаған
өзені Торғай қолатының орталық тұсынан алады. Торғай алабындағы өзендер,
негізінен, Торғай және оның салалары бастауларын Торғай үстіртінен (Өлкейек,
Қабырға, Теке) және Сарыарқаның батыс беткейінен (Сарыөзен, Мойылды және Үлкен
Дәмді, Жалдама, Қарынсалды, Тасты, Ащытасты, Қараторғай, Сарыторғай, Үлкен
Сабасалды, Сабасалды, т.б.) алады. Облыстың қиыр оңтүстігінде Торғай өзені
алабынан бастау алатын Ұлы Жыланшық өзені Жақсы Ақкөлге құяды. Қостанай
облысында 7 мыңнан астам көл бар. Олар көбіне тұщы келеді. Тұзды көлдер
Солтүстік Торғай жазығында, Сыпсыңағаш пен Торғай қолаттарының орталық
тұстарында шоғырланған. Көлдердің ең ірілері Торғай қолатында (Сарықопа, Күйік,
Ақсуат, Сарымойын, Құсмұрын, Алакөл, Теңіз, т.б.), облыстың солтүстік-шығысында
(Қойбағар, Алабота, Тімтәуір, Жаншора, Биесойған, Сарыкөл, Сарыоба, Жасылбағар,
Қарақамыс, Тоқта, т.б.), солтүстік-батысында (Шұбаркөл, Сасықкөл, Үлкен Бөрілі,
Тоқтас, Жолжарған, т.б.), Солтүстік Торғай жазығында (Шыбындысор, Айқамыс,
Қарасор мен Тентексор көлдер топтары, т.б.), Сыпсыңағаш қолатында (Қулыкөл,
Кіндікті, Орқаш, Жақсыбай, Шоғыркөл, Мамыркөл, т.б.) және оңтүстігінде
(Жалтырсор, Барақсор, Тентексор, Жаман Ақкөл, Жақсы Ақкөл, Ащы Ақкөл, т.б.)
орналасқан. Кейбір тұзды көлдердің (Әулиесор, Сабынды, Қарабасты, Қарақалпақ,
Жылысор, Балықты, Ақсуатсор, т.б.) емдік және курорттық маңызы бар. Тобыл мен
Торғай өзендеріне және олардың салаларында көптеген бөгендер мен суғару жүйелері
салынған. Олар Тобыл өзені мен оның салаларында Жайылма, Жоғары Тобыл,
Қаратомар, Қостанай, Желқуар, Шортанды бөгендері, Торғай өзенінде Албарбөгет
суғару жүйесі мен Үлкен Дәмді өзеніндегі көлдетіп суғару жүйесі, т.б. Жер асты
сулары облыстың барлық жерінде бар. Олар мезо-кайназойдың құмды-сазды
шөгінділері мен палеозой жыныстарында шоғырланған.

Тұрғыны 886,2 мың адам, орташа тығыздығы 1 км²-ге шаққанда 4,5 адамнан келеді
(2010). Облыста 100-ден астам ұлт өкілдері тұрады. Олардың ішінде 34,9%
қазақтар, 41,2% - орыстар, 11,9% - украиналықтар, 3,8% - немістер, қалған 8,2% -
басқа ұлттар (2008).

Қостанай облысы құрамында 5 қала (Арқалық, Жітіқара, Лисаковск, Рудный,
Қостанай), 13 кент, 16 аудан бар, 808 ауылдық мекендер бар (2010).

Қостанай облысы Қазақстандағы ең ірі егін және мал шаруашылығымен айналысатын
аймақ. Мұнда республиканың 18%-ға жуық егіс алқабы және 13%-дай ірі қара малы
шоғырланған. Ауыл шаруашылығы жерінің жалпы аумағы 19,6 млн. га, оның 5659,3 мың
га-сы егістік жер, 351,6 мың га-сы шабындық, 120,7 мың га-сы жайылым (2008).

Қостанай облысының аумағы арқылы Қостанай-Тобыл-Жітіқара,
Қостанай-Тобыл-Алтынсарин-Хромтау (Ақтөбе облысы), Қостанай-Алтын шоқы,
Қостанай-Көкшетау, Горняцкое-Қашар-Жаркөл телімі өтеді. Негізгі автомобиль
жолдары: Қостанай-Троицк, Қостанай-Троебратский,
Қостанай-Әулиекөл-Шолақсай-Амангелді, Қостанай-Әулиекөл-Қосағал-Аралкөл-Торғай,
Қостанай-Әулиекөл-Есіл-Арқалық, Қостанай-Сарыкөл-Көкшетау. Облысты халықаралық
«Екатеринбург–Алматы» автокөлік жолы кесіп өтеді. Теміржолдың ұзындығы – 1452,3
шақырым, автожолдардың ұзындығы – 9514,3 шақырым, газ құбыры – 2491,4 шақырым,
жылу құбырлары – 778,8 шақырым, су құбыры – 5937,1 шақырымға созылады.

1 қантар 2008 жылы облыста 644 мектеп, 91 балабақша, 28 арнай оқу орындары, 9
ЖОО, 48 емхана, 8 емхана, 3 театр, 10 мұражай, 393 кітапхана, 278 мәдениет үйі,
2 спорт сарайы, 39 спорт орындары және 29 стадион саналған.



https://kk.wikipedia.org/wiki/%D2%9A%D0%B0%D0%B7%D0%B0%D2%9B%D1%82%D1%8B%D2%A3_100_%D3%99%D0%BD%D1%96

«Қазақтың 100 әні» — бұл Қазақстан телеарнасында көрсетілген теледуман.
Қазақстанның ән мұрасын бір жүйеге келтіру мақсатында пайда болған жоба. Ол
бірнеше кезеңнен тұрады. Тележоба 2011 жылдың 26 ақпанында тұсауы кесіліп, ақтық
мәресі 9 шілде күні үздік әндерді шырқаумен аяқталды.

Алғашқы кезеңде қазақстандықтар өздерінің сүйікті қазақша әндерін жіберді. Содан
кейін, осы әндердің ішінен жиі орындалып жүрген жүздеген композиция іріктеліп
алынды. Бұл тізімге әр уақыт кезеңін қамтитын ән үлгілері енді: Абай
Құнанбайұлының және басқа да классиктердің халық әндеріне айналып үлгерген
шығармаларынан бастап кеңестік кезең мен заманауи шлягерлерге дейін.

Осыдан кейін жобаның телевизиялық бөлімі басталып, бұл кезең бірнеше айға
созылады.

Тележоба «Қазақстан» телеарнасынан аптасына бір рет көрсетіліп тұрды. Жобаның
сұрақ-жауап сайысы арқылы әндердің шығу тарихы жөнінде мағлұмат алу мүмкіндігі
болды, және де бұл сайыста барлық сұрақтарға дұрыс жауап берген қонақ жобаның
жеңімпазы атанып отырды. Сонымен қатар, әр бағдарламадан соң, көрермендердің СМС
дауыстары арқылы бес ең танымал ән анықталып, олар қорытынды жүздікке еніп
отырды.

9 шілде күні бес айға созылған ауқымды жоба өз мәресіне жетті және жобаның
қорытындысы бойынша 100 танымал ән енген CD және DVD жинақтары жарық көрді.

Қазақстан Республикасының Үкімет басшысы Кәрім Мәсімов Zakon.kz ақпараттық
порталындағы бейне-онлайн конференцияда «Қазақтың 100 әні» тележобасын жоғары
бағаланған болатын:

«Қазақтың 100 әні» жобасының студиясы 110 дауыс беру терминалдарымен
жабдықталып, бұл терминалдар арнайы бағдарламаның негізінде жүзеге асатын
компьютерлерге қосылған болатын. Соның арқасында жобаға қатысушы әрбір ойыншының
жауабы дәл сол сәтте тіркеліп, қорытыланып отырды.

Бұл жобаға үздік отандық мамандармен қатар, «Еуровидение» ән байқауы сынды басқа
да ірі тележобаларды жасап жүрген шетелдік мамандар шақырылды. «Қазақтың 100
әні» жобасы «Қазақстан» Ұлттық арнасында 26 ақпаннан басталған болатын.

«Қазақтың жүз әні» телевизиялық жобасы қазақ халқының бай ән мұрасын
насихаттауға бағытталған. Бағдарлама барысында халықтың көмегімен ең танымал 100
туынды іріктеліп алыну қажет болатын.

Жеңімпаз болып табылған 100 үздік ән қазақ тыңдарманына арнайы жинақ болып
шықты. Үздік жүз әннің тізіміне теледуманның 19 жеңімпазы өз таңдауларымен
қосқан 19 ән және көрермен дауыс берген 81 ән енді. Олардың тізімі төмендегідей:



https://kk.wikipedia.org/wiki/%D2%9A%D0%B0%D0%B7%D0%B0%D2%9B%D1%81%D1%82%D0%B0%D0%BD_%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA%D0%B0%D1%81%D1%8B_%D0%9F%D0%B0%D1%80%D0%BB%D0%B0%D0%BC%D0%B5%D0%BD%D1%82%D1%96%D0%BD%D1%96%D2%A3_%D0%9C%D3%99%D0%B6i%D0%BBi%D1%81%D1%96

Қазақстан Республикасының Парламенті Мәжiлiсі - Қазақстан Республикасының
жоғарғы заң шығарушы органның төменгі палатасы.

Мәжіліс конституциялық заңда белгіленген тәртіппен сайланатын жүз жеті
депутаттан тұрады. Парламент депутаты бір мезгілде екі Палатаға бірдей мүше бола
алмайды. Мәжіліс депутаттарының өкілеттік мерзімі — бес жыл .

Мәжілістің тоқсан сегіз депутатын сайлау жалпыға бірдей, тең және төте сайлау
құқығы негізінде жасырын дауыс беру арқылы жүзеге асырылады. Мәжілістің тоғыз
депутатын Қазақстан халқы ассамблеясы сайлайды. Мәжіліс депутаттарының кезекті
сайлауы Парламенттің жұмыс істеп тұрған сайланымы өкілеттігінің мерзімі
аяқталардан кемінде екі ай бұрын өткізіледі .

Парламент немесе Парламент Мәжілісі депутаттарының кезектен тыс сайлауы тиісінше
Парламент немесе Парламент Мәжілісінің өкілеттігі мерзімінен бұрын тоқтатылған
күннен бастап екі ай ішінде өткізіледі .

Қазақстан Республикасының азаматтығында тұратын және оның аумағында соңғы он
жылда тұрақты тұрып жатқан адам Парламент депутаты бола алады. Жасы отызға
толған, жоғары білімі және кемінде бес жыл жұмыс стажы бар, тиісті облыстың,
республикалық маңызы бар қаланың не Республика астанасының аумағында кемінде үш
жыл тұрақты тұрып жатқан адам Сенат депутаты бола алады. Жасы жиырма беске
толған адам Мәжіліс депутаты бола алады .

1995 жылғы 30 тамызда өткізілген бүкіл халықтық референдум нәтижесінде бұрынғы
мемлекеттік құрылыстың кемшіліктерін жойған Қазақстан Республикасының жаңа
Конституциясы қабылданды. Ол Парламентті заң шығару қызметiн жүзеге асыратын,
қос Палатадан: Мәжіліс пен Сенаттан тұратын жоғары өкiлдi орган ретінде
айқындады.

Қазақстан Республикасы Парламентінің Мәжілісіне алғашқы сайлау 1995 жылы 9
желтоқсанда болды. Мажоритарлық жүйе негізінде 67 депутат сайланды. Бірінші
сайланымдағы Қазақстан Республикасы Парламенті Мәжілісі депутаттарының
өкілеттіктері 1996 жылы 30 қаңтарда бірінші сессияның ашылуынан басталды.

Депутаттық корпуста жергілікті атқарушы органдардың және мәслихаттың басшылары
мен қызметкерлері басым болды - олар 19 адам. Әрбір бесінші депутат
кәсіпорынның, қауымдастықтың, фирманың, қордың және басқа құрылымдардың
басшылары болып жұмыс істеген. 9 депутат ғылым, жоғары оқу орындары
қызметкерлері, мұғалім болған. Әрбір оныншы депутат Президент Әкімшілігінің,
министрліктер мен республикалық комитеттердің қызметкерлері болған. 4
парламентарий уақытша жұмыс істемеген. 11 депутат - аграрлық салада, 3 депутат
мәдениет саласында жұмыс істеген. Екі депутат құқық қорғау органдарының
қызметкері және инженер-экономист болып істеген. Бір депутат – заңгер, біреуі
әскери қызметші және біреуі зейнеткер болған. Мәжілісте 7 ғылым докторы, 10
ғылым кандидаты жұмыс істеді. Парламентарийлердің арасында 9 депутат әйел болды.



https://kk.wikipedia.org/wiki/%D2%9A%D0%B0%D0%B7%D0%B0%D2%9B%D1%81%D1%82%D0%B0%D0%BD%D0%BD%D1%8B%D2%A3_%D1%8D%D0%BA%D0%BE%D0%BB%D0%BE%D0%B3%D0%B8%D1%8F%D0%BB%D1%8B%D2%9B_%D0%BF%D1%80%D0%BE%D0%B1%D0%BB%D0%B5%D0%BC%D0%B0%D0%BB%D0%B0%D1%80%D1%8B

Адамның шаруашылық әрекеті табиғаттың өзгеруіне әсер ететін ерекше фактор. Адам
еңбек пен ақыл ойдың арқасында қоршаған ортаға бейімделумен қатар, оны
өзгертеді. Сондықтан табиғатты өзгерту барысында адамзат оның кейінгі
зардаптарын да ескеруі қажет. Табиғат кешендеріне кері әсер ететін озық
ғылыми-техниканың тікелей қатысы жоқ. Ол өзгерістерге кінәлы прогресс емес,
техникалық жобаларда адамның шаруашылық әрекетінің әсері есепке алынбаған.
Жауын-шашын мөлшерін, топырақ ылғалдығын ескерместен топыраққа минералды
тыңайткыштар енгізу, ол заттардың шайылып, өзендер мен бөгендердің ластануын
туғызды. Мұның бәрі қаншама еңбек пен шикізатты зая кетірумен бірге, қоршаған
ортаның жағдайын нашарлатады. Ірі бөгендер салуда аумақтың табиғат
ерекшеліктерін ескермеу мезгілсіз батпақтануға, топырак, өсімдік жамылғысы мен
сол жердің микроклиматының өзгеруіне әкеп соғады. Қазіргі кезде антропогендік
ландшафтар басым. Ландшафтарды жақсарту үшін оларды өзгертетін шаралар
жүргізеді. Соның бірі – мелиорация. Мелиорация жердің жағдайын жақсарту мен оны
пайдалану тиімділігін арттыруға бағытталған шаралардың жиынтығы болып табылады.
Табиғатты тиімді пайдалану, көркейту және қорғау кешенді түрде қарастырылуы
қажет. Рио-де-Жанейро декларациясының қағидаларын есепке ала отырып Қазақстанның
экологиялық қауіпсіздігі проблемалары және қоршаған ортасының жағдайына
ғаламдық, ұлттық және жергілікті деңгейде қаралуын қарастырады.

Ғаламдық экологиялық проблемаларға климаттың өзгеруі, озон қабатының бұзылуы,
биоәртүрліліктің азаюы, шөлейттену және жердің құлдырауы (деградация) жатады.
Ұлттық экологиялық проблемалареа экологиялық апатты аймақтар; Каспий теңізі
қайраңы ресурстарын белсенді игерумен байланысты проблемалар; тарихи ластану;
трансшекаралық мәселелер; әскери ғарыштық және тәжірибелік кешендер
полигондарының әсерін жатқызуға болады. Жергілікті экологиялық проблемаларға ауа
бассейнінің ластануын, радиоактивті, тұрмыстық және өнеркәсіптік қалдықтары,
табиғи және техногендік төтенше жағдайларды жаткызуға болады. Адам әрекетінен
Қазақстан жерінде тез шешуді қажет ететін проблемалар бар.

Еліміздің тарихындағы ең қайғылы парақтардың бірі - Семей ядролық сынақ
полигонының өмірге келуі Алғашқы атомдық жарылыс дауысы 1949 жылы тамыздың 29-ы,
таңғы сағат 7-де естілді. Семей ядролық полигоны ауданында 450-ден астам жер
үсті және жер асты ядролық сынақтарының өткізілуі нәтижесінде атмосфераға,
гидросфераға және литосфераға өте үлкен мөлшерде радиоактивті материалдар
шығарылды. Тек Семей ядролық полигонының ғана емес, соған жақын жатқан орасан
үлкен аумақтар да (Павлодар, Қарағанды, Шығыс Қазақстан, Жезқазған облыстары
және Ресей Федерациясының Алтай өлкесі) радиоактивті ластануға ұшырады. Соның
нәтижесінде сол аумақтағы көптеген тірі ағзалар және тұрғын халықтар зардап
шекті.

Қазақстандағы сансыз ядролық зерттеулердің салдарлары әлі де толық зерттелген
жоқ. Белгілі ақын Олжас Сүлейменовтың басшылығымен Невада—Семей экологиялық
қозғалысы Семей ядролық полигонында сынақтар өткізуге толық тыйым салды. Бұл
қозғалысқа Қазақстанның көптеген халқы кеңінен қатысты. Қазақстан Президенті Н.
Ә. Назарбаев республикада ядролық сынақтар өткізуге мораторий жариялады. (Елбасы
Н. Ә. Назарбаевтың «Семей ядролық сынақ полигонын жабу туралы» Жарлығына 1991
жылы тамыздың 29-да қол қойылды.) Соңғы сынақтардан бері он жылдан астам уақыт
өткеніне қарамастан, Семей ядролық полигонының белдемі күні бүгінге дейін
экологиялық кауіпті аудан болып есептеледі. Өйткені онда ұзақ сақталатын
радиоактивті заттар жинақталған. Полигон аймағында күні бүгінге дейін топырақ
және өсімдіктер ластанған. Қазақстан Үкіметі Семей ядролық полигонымен шектесіп
жатқан аудандар аймағындағы экологиялық жағдайды жеңілдету жөнінде бірқатар
шұғыл шаралар қабылдады. АҚШ пен Жапония үкіметтері Семей ядролық полигоны
аймағында экологиялық зерттеулерді жүргізуге елеулі қаржылық көмек көрсетуде.
КСРО заманында Қазақстан аумағында атом бомбалары сынақтан өтті. Ол үшін арнайы
18 млн га жер бөлініп, Семей ядролық полигоны ашылды. Бастапқысынды адамдарға,
жануарлар мен табиғатқа тікелей зардабын тигізген ашық сынақтар жасалды. Сосын
оларды жер астына жасай бастады. Атом бомбаларының жарылыстары сұмдық ауыр
болды. Семей маңындағы радиациялық әсер аймағында тұратын 500 мыңдай адам осы
сынақтан азап шекті. 1949 жылдан 1963 жылға дейін жер бетінде жасалған
сынақтардың зардабы әсіресе мол болғаны рас. Бұл аймақтағы аурулардың
есеп-қисабы 1990 жылға дейін мұқият жасырылып келді. Облыста онкологиялық,
жүрек-қан тамыр, жүйке және психикалық аурулар саны күрт өсті. Азап шегіп, өлім
құшқан адамдар қаншама. Отбасыларында кемтар балалар көбейді. Бұның өзі қазақ
ұлтының келешегіне төнген зор қауіп болатын 1980 жылдардың аяғына қарай халықтың
төзімі таусылып, шегіне жеткен еді. Басқа ядролық державалармен салыстырғанда,
Қазақстан аумағында қиратқыш әлуеті жағынан орасан зор ядролық арсенал болды.
Қазақстандағы қарудың жиынтық ядролық қуаты бұрынғы Кеңес Одағының барлық
ықтимал дұшпандарының аса маңызды стратегиялық объектілерінің барлығының
тамтығын да қалдырмауға жетіп артылатын. Бұл қаруды қолдану миллиондаған халқы
бар мыңнан астам қаланы, ол былай тұрсын, тұтас бір мемлекеттерді, тіпті
континенттерді жермен жексен етуге мүмкіндік беретін. Қазақстан стратегиялық
қару-жарақ пен оны жеткізу құралдары орналастырылған жай ғана орын болған жоқ.
Біздің елде жайласқан сұмдық әскери-техникалық әлует қуаты жағынан тұтас бір
индустрия, өзіндік бір «мемлекет ішіндегі мемлекет» еді. КСРО-ның ыдырауы
нәтижесінде Қазақстан толық әскери ядролық циклды: ядролық қаруды сынау,
жаңғырту және өндіру циклын жүзеге асыру мүмкіндігі алды. Негізгі бөлім

Бір кездері ядролық полигон нақ Семей жерінде неге құрылды деген сұрақтың
жауабын іздегенде сол кезде бұл өңір Кеңес Одағының адам ең аз қоныстанған,
сонымен бірге негізгі коммуникация жерлерінен оншалықты қашық емес деген сөздер
шыққан. 1989 жылдың ақпанында Семейдегі атом полигонын табу үшін күресті
бастауға ұйғарған «Невада - Семей» қозғалысының алғашқы митингісі өткізілді. Оны
басқарған – белгілі қоғам қайраткері, ақын Олжас Сүлейменов. Сол жылдың 6
тамызында Семей облысының Қарауыл ауылында ядролық қаруды сынауға мораторий
жариялау жөніндегі ұсынысты КСРО және АҚШ Президенттеріне үндеу қабылданды. Онда
былай делінген болатын: «Сайын даламыз ядролық жарылыстардан қалтырап бітті,
сондықтан да онда ары қарай үнсіз қалу мүмкін емес. 40 жыл ішінде бұл арада
мыңдаған Хиросималар жарылды. Біз келешекті қауіппен күтудеміз. Уайымсыз отырып,
су мен тамақ ішу, өмірге нәресте әкелу мүмкін емес болып барады. Қазақстандағы
ядролық қаруды тоқтату үшін, өз үйімізде бейбітшілік пен тыныштық орнату үшін,
өз құқықтарымыз үшін күресу мақсатында біз «Невада - Семей» қозғалысын құрдық».
Осы уақытқа дейін үнсіз тығылып келген халық бір дауыстан «ядролық қаруға жол
жоқ!», «Сынақтар тоқтатылсын» деп мәлімдеді. Ядролық сынақтардың қатері жөнінде
барлық бұқаралық ақпараттары құралдарында, телевидение мен газеттерде әңгіме
бола бастады. Түрлі елдердің парламенттері өз сессияларында қозғалыс ұрандарын
талқылап жатты. Радиациялық сәулелердің зардаптары жайлы дәрігерлер мен
ғалымдардың ашық әңгіме қозғауға батылдары жетті. Бұқараның қысымымен Семей
полигонындағы сынақтар саны азая бастаған еді. Халықтың бастамасымен тұңғыш
ретКСРО Үкіметі ядролық қаруды сынауға тыйым салу – мораторий жасау туралы шешім
шығарды. Қазақстан Республикасының егемендігі туралы Декларацияда ел ауағы
ядросыз аймақ деп жарияланды. Қазақстан Президенті Н.Ә. Назарбаев Семей
полигонын жабу туралы Жарлық шығарған күні – 1991 жылдың 28 тамызы. Сөйтіп
тиянақтылық пен елімталдық көрсеткен қазақ халқы өз мақсатына жетті: ең үлкен
полигон жабылып, атом қаруынан бас тарту әрекеті жасала бастады. Семей полигоны
жабылғаннан кейін Ресейдің, АҚШ пен Францияның полигондарында ядролық қаруды
сынауға мораторий жарияланды. 1991 жылдың 29 тамызында Семей ядролық полигоны
жабылып, 1992 жылдың мамырында оның базасында Курчатов қаласындағы Ұлттық
ядролық орталық құрылды.

Каспий теңізінің алып жатқан географиялық орнына байланысты (шөл зонасы)
еліміздің шаруашылық саласында атқаратын маңызы өте зор. Сонымен қатар сол
маңдағы шөлді алапқа ылғал әкелуші су айдыны ретінде де үлкен рөлі бар.
Солтүстігіне құятын Еділ өзенінде бөгендердің салынуы, мұнай кәсіпшілігінің
өркендеуі теңіздің экологиялық жағдайын нашарлатты. Соңғы жылдары бұл аймақ
мұнай мен газды өндірудің маңызды экономикалық ауданына айналды. Теңіз
деңгейінің көтерілуіне байланысты бұл аймақ табиғи апат жағдайына ұшырады.
Табиғи қорларын игеруде де, бұл аудандағы табиғат компоненттерінің өзгеруіне
байланысты мынадай проблемалар туындауда:

Бұл проблеманың тууына себепші болған - адам әрекеті. Ұзақ жылдар бойы Аралға
құятын ірі өзендер Әмудария мен Сырдарияның суын теңізге жеткізбей, түгелдей
дерлік егістіктерді (мақта, күріш) суландыруға пайдаланылып келді. Буланушылық
дәрежесі жоғары болатын шөл зонасында орналасқан теңіз суының көбірек булануы
оның тартылуына әкеп соқты. Қазіргі кезде Арал теңізі екі су айдынына Үлкен және
Кіші теңізге бөлінген. Арал теңізіндегі суы тартылған бөліктің ауданы 30 мың км²
жетеді. Ғалымдардың есептеуі бойынша, теңіз табанынан атмосфераға жылына 200 млн
тоннаға дейін тұзды шаң-тозаң ұшады. Теңіз суының шегінуінен оның жағалауындағы
800 гектар тоғай, жануарлар дүниесі жойылып, теңіз айналасы бұл күнде тіршілігі
жоқ құмды, сортаң жарамсыз жерлерге айналды. Теңіз суының тартылуынан мұнда
теңдесі жоқ Барсакелмес қорығы жойылды. Бұл өзгерістер өз кезегінде сол аймақ
тұрғындарының денсаулығына кері әсерін тигізді. Аралды сақтап қалуға арналған
Халықаралық қордың құрылғанына 15 жыл толды. Осы жылдар аралығында аткарылған
жұмыстар аз емес. Аралды қалпына келтіру үшін көптеген іс-шаралар қаралып,
жобалар жасалды. Кіші аралдың оңтүстігіне ұзындығы 12 км болатын Көкарал бөгені
салынды. Соның салдарынан Кіші Аралдың (Солтүстік) деңгейі 42 метрге, аумағы 800
шаршы километрге ұлғайды. Суы тартылып қалған тұзды көлдің табанын жауып, көлге
тіршіліктің нышаны енді. Ғалымдардың айтуынша Аралдан ұшқан тұзды дауылдың бір
ұшы Гренландия мұздықтары мен Норвегияның орманды алқабына да жеткенін
дәлелдеген еді. Еліміздің көлемді атқарып жатқан іс-шараларының алды, аймақтың
және жергілікті жердің экологиялық жағдайын көтеру. Бүгінгі күні Солтүстік Арал
маңына халықтар қайта қоныстанып, үй салып, балық шаруашылығымен қайта айналыса
бастады. АРАЛ ТЕҢІЗІ - Өзбекстан мен Қазақстан (Қызылорда және Ақтөбе облысы)
жерінде, Тұран ойпатының шөлді белдемінде, Үстірттің шығыс шетінде орналасқан
тұйық көл. Алабындағы қарқынды антропогендік әрекеттерге дейін (1960 — 70 ж.)
дүн. жүз. теңіз деңгейінен 53,0 м биіктікте жатқан (кестені қ.). Осы деңгейдегі
айдынының ауданы 66,1 мың км² (аралдарымен қоса), суының көл. 1064 км3, орташа
тереңд. 16,1 м (ең терең жері 67 м), ұзындығы 428 км, ені 235 км, су жинау
алабының ауданы 69000 км² болған. Алабындағы шаруашылық мақсаттарға үздіксіз су
алу барысында 1998 ж. теңіз деңгейі 18 м-ге төмендеді (1997). Нәтижесінде теңіз
2 суқоймаға — Үлкен Арал және Кіші Аралға бөлініп қалды. А. т. көне замандардан
белгілі. Ежелгі гректер мен римдіктер теңізді Каспийдің "сақ шығанағы" деп
есептесе, А. Македонский кезінде Окс теңізі (Окс — Сырдарияның грекше аты) деп
атаған. Кейін Птолемей оның геогр. орнын анықтаған. А. т-нің Хорезм т., Жент т.,
Кердері т. сияқты аттары да бар. Араб саяхатшылары Әбу Әли Ахмед ибн Русте (10
ғ.), Әбу Исхақ әл-Истахри (10 ғ.), Әбу Абдал-лаһ Мүхаммед ол-Идриси (12 ғ.),
Әбу-л-Фида (14 ғ.), сондай-ақ Әбілғазы жазбаларында А. т. туралы деректер
кездеседі. 1850 ж. Аралдың алғашқы толық картасы жасалды. Теңіздің
морфометриялық сипаттамаларын тұңғыш рет (1874,-1889) И.А. Стрельбицкий
анықтады. Арал ойысы жоғарғы плиоценде жер қыртысының төменге майысуы
нотюкесінде қалыптасқан. Табанының бедері жота-жоталы жазық болып келеді.
Деңгейі күрт төмендегенге дейінгі тереңд. 20 — 25 м, А. т-нде жалпы ауданы
шамамен 2235 км² (айдынның 3,5%) болатын 1100 аралдар тобы болған, кейін олардың
бірқатары түбектерге айналып, құрлыққа қосылған. А. т-не Орталық Азияның 2 аса
ірі өзені (Әмудария мен Сырдария) құяды. Климаты континенттік, кұрғақ, ауаның
орташа температурасы жазда 24 -26°С, қыста -7,0 - 13,5°С. Жьылдық жауын-шашынның
орташа мөлш. шамамен 100 — 150 мм. Табиғи жағдайдағы теңіздің су теңдестігінің
құрамы: көл бетіне жауатын жауын-шашынның мөлш. 5,9 км3, өзен ағындысы 54,8 км3,
көл бетінен буланған ылғал 60,7 км'. 1970 ж. бастап көлге құятын өзен ағындысы
жоққа тән болғандықтан, булануға кеткен шығынды толтыруға шамасы жетпейді,
сондықтан теңіз суы жылдан жылға тартылып келеді. Су деңгейінің маусымдық
тербелісінің орташа мәні 25 см, көп жылдық (ғасырлық) ауытқуы 3 м-ге дейін
жеткен. Соңғы кезде маусымдық кұбылмалылық болмаса, су деңгейінің көпжылдық
ауытқу көрсеткіші тек төменге бағытталған. Судың беткі қабатының температурасы
жазда 26 — 30°С, қыста 0°С-тан төмен. Қыс бойы теңіз айдынын толығымен мұз
басады. Суының тұзд. табиғи жағдайда 9 — 14%с болатын, соңғы он жыл ішінде
(1988-98) 25 — 30%-ға дейін өсті. Суы өте мөлдір, 25 м-ге дейінгі тереңдікті
көруге болатын еді. Теңіздегі ағыстар сағат тілінің бағытымен айналым жасайды.
А. т-нде балықтан арал шоқыры, сазан, каяз, торта, т.б. бар. Соңғы кезде камбала
жерсіндірілген. Кеме байланысы шамамен 7 айға созылатын, қазіргі кезде тек
иірімдерде ғана қатынайды. А. т-нің жағалауында халық аз тұрады, жергілікті
халық балық аулау, мал ш-мен жөне көкөніс-бақша өсірумен айналысады. Арал балық
аулау ауданына А. т-не құятын өзендердің атырау аумағы кіреді. Балықөндеу
(тұздау) зауыттары бұрын Әмударияның атырауында, Аван кентінде (Көкаралда),
Бөген ауылында (шығыс жағалау), бұрынғы Ұялы және Ұзынқайыр аралдарында
орналасқан болатын. Алғаш Әмударияның атырау тұсы А. т. Аталып, кейін теңіз
түгелімен Арал аталған.

Балқаш көлі алабында да қүрделі экологиялық жағдай қалыптасып отыр. 1970 жылы
Балқашқа құятын Іле өзенінде Қапшағай бөгені мен су электр станциясының (СЭС)
салынуы Іле-Балқаш су шаруашылығы кешенінде бетбұрыс кезең болды. Іле өзенінің
гидрологиялық режимі өзгеріп, жалпы Іле-Балқаш алабындағы экологиялық жағдай
өзгере бастады. Қапшағай су торабын жобалау кезінде Іле өзенінің атырауындағы
табиғат кешенінің жағдайы ескерілмеді. Соның нәтижесінде онда тіршілік ететін
жануар дүниесіне (ондатр, балық, т.б.) және ауыл шаруашылығына көп зиян келеді.
Ақдала алқабын суландырып, күріш егу жобасы да толық жүзеге аспай қалды. Қыруар
қаржы текке жұмсалды. Іле өзенінің атырауы кеуіп, оның кері әсері Балқаш көліне
тиді. Суармалы алқаптардың көлемінің есепсіз кеңейтілуі, төменгі Іле қоңыр көмір
кен орнын игеруді бастау көлдің болашағы үшін қауіпті. Болжау бойынша, XXI
ғасырдың басында, көлдің батыс бөлігінің мүлде кеуіп, шығысының тұзды шалшыққа
айналуы мүмкін. Бұл өз кезегінде Балқаш маңындағы ландшафтылар мен экологиялық
жағдайларды түбірімен өзгертіп, тіршіліксіз шөлге айналдырады. Көл деңгейінің
төмендеуі оның суының шамадан тыс минералдануына әкеп соғуда. Бұл, бір жағынан,
егістік далалардан көлге қайта келіп құятын су құрамында әр түрлі тұздардың көп
болуына байланысты. Сонымен қатар алаптағы өзгерістер Балқаш маңы аймағының
климат жағдайларына да әсерін тигізеді. Су айдынының тәуліктік температураны,
ауа ылғалдылығын реттеуші ретіндегі әсері өз күшін жояды. Ғалымдардың
болжауынша, Балқаштың тартылуы Батыс Сібір мен Қазақстандағы географиялық
зоналардың шекараларын өзгертуі мүмкін.

Ауаға шығатын улы заттардың концентрациясы (ауыр металдар, шаң-тозаң, күкірт
тотығы, көмірқышқыл газы және т.б.) белгіленген мөлшерден он есе артық. Ең ауыр
жағдай Тараз, Теміртау, Алматы, Шымкент, Балқаш, Риддер, Өскемен және басқа да
қалаларда қалыптасқан. Осы қалаларда лас заттардың концентрациясы жыл бойынша
белгіленген мөлшерден 5-10 есе артады. Ауа кеңістігінің ластануы пайдалы
қазбалар өндіретін аудандарда да байқалады. Атмосфераның ластануы Байқоңыр
космодромында ғарыш кемелерін ұшыру кезінде де байқалады. Өнеркәсіпті аудандарда
ауа кеңістігінің ластануымен катар ластану сол жердегі су көздерін қамтиды.
Сырдария өзені ағысының 35-40%-ы өндіріс орындарының қалдық суларынан тұрады.
Өзен суында дизентерия, паратиф, гепатит, сүзек ауруы қоздырғыштары мен өте
қатерлі гексахлоран ДДТ кездеседі. Өнеркәсіп орындарының ластаушы заттарына жер
игеру нотижесінде пайда болған масштабы химиялық ластанудың көлемдері ұлғаюда.
Өсімдік жамылғысын қорғайтын әр түрлі химиялық заттар, дефолианттар,
пестицидтер, мөлшерден артық қолданған тыңайтқыштар, тек қана қоршаған ортаны
емес, тамақ өнімдерін де ластауда.

Семей ядролық полигонында да экологиялық апатты аймақ қалыптасып отыр. 1948-1964
жылдар аралығында Семей полигонында жер бетінде ядролық сынақтар жүргізілді, ал
1964-1989 ж. аралығында жер асты сынақтары жүргізілді. Ядролық қару-жарақтарды
сынау аймақтың табиғи ортасына және халықтың денсаулығына кері әсерін тигізді.
Республика көлемінде қоршаған ортаны қорғауға бағытталған жұмыстар жоспарлы
түрде іске асуда. Олар: жер қойнауын тиімді пайдалану (минералды шикізаттарды
кешенді пайдалану, игерілген жерді рекультивациялау және көгалдандыру).



https://kk.wikipedia.org/wiki/%D0%A3%D0%B8%D0%BA%D0%B8%D0%BC%D0%B5%D0%B4%D0%B8%D0%B0_%D2%9B%D0%BE%D1%80%D1%8B

«Уикимедиа Қоры» (Wikimedia Foundation, Inc.) — әлемдегі барлық тілде ақпарат
тарату және тегін мазмұн (контент) қалыптастыруға байланысты құрылған
халықаралық коммерциялық емес ұйым. Сонымен қатар, «Уикимедиа Қоры» түрлі
уики-жобалардың көмегімен тегін әрі танымдық контентке қол жеткізу мақсатын
көздейді. Әлем бойынша ең көп кірілетін 10 сайттың бірі болып табылатын ғаламдық
Уикипедия - аталмыш қордың ірі жобаларының бірі.

Штаб-пәтері АҚШ-тың Калифорния штатындағы Сан-Франциско қаласында орналасқан.
Қордың құрылуы ресми түрде 2003 жылы маусымның 20-сында Уикипедия негізін
қалаушылардың бірі Джимми Уейлс, тарапынан жарияланған болатын.



https://kk.wikipedia.org/wiki/%D0%A2%D2%B1%D1%80%D0%BC%D1%8B%D1%81-%D1%81%D0%B0%D0%BB%D1%82_%D0%B6%D1%8B%D1%80%D0%BB%D0%B0%D1%80%D1%8B

Тұрмыс-салт жырлары - қазақ халқының әдет-ғұрып, салт-жораларына байланысты
туындаған өлең-жырлар.

Қазақтың тұрмыс-салт жырлары жеке немесе топтасқан түрде белгілі бір әуенмен
орындалады. Қазақ зерттеушілері тұрмыс-салт жырлары терминін түрліше қолданған:
салт өлеңдері (Ә.Диваев, Б.Кенжебаев), сарындама (Ахмет Байтұрсынұлы), сыншылдық
салт өлеңдері (М.Әуезов), салт өлең-жырлары (С.Сейфуллин), тұрмыс-салтқа
байланысты туған шығармалар (М.Ғабдуллин), әдет-ғұрыппен байланысты өлеңдер
(Бекмұрат Уақатов), т.б. Уахатовтың “Қазақтың халық өлеңдері” (1974) еңбегінде
тұрмыс-салт жырларының көне түркілік дәуірден бергі үлгілері мен жиналу,
зерттелу жайы жан-жақты қамтылып, өлеңдер жанрлық тұрғыдан 4 түрге жіктелген.
Алайда халықтың тұрмысы мен салты үнемі өсу, жаңару үстінде болғандықтан
жырларды жіктеу де өзгеріске ұшырап отырады. Ғылымдағы соны көзқарастар
нәтижесінде тұрмыс-салт жырлары да жаңаша тұрғыдан саралана бастады.



https://kk.wikipedia.org/wiki/%D0%A2%D0%B5%D0%BC%D0%BF%D0%B5%D1%80%D0%B0%D1%82%D1%83%D1%80%D0%B0

Температура (лат. temperatura – араластырылуға тиісті, өлшемдес болу, қалыпты
күй) – макроскопикалық жүйенің термодинамикалық тепе-теңдік күйін сипаттайтын
физикалық шама. Егер оқшауланған немесе тұйықталған жүйе термодинамикалық
тепе-теңдік күйде болса, онда оқшауланған немесе тұйықталған жүйенің кез келген
бөлігінде температура бірдей болады. Ал егер жүйе тепе-теңдік күйде болмаса,
онда жылу (энергия) оның температурасы жоғары бөлігінен температурасы төмен
бөлігіне қарай ауысып, белгілі бір уақыт өткеннен кейін жүйенің барлық
бөліктеріндегі температура өзара теңеседі. Молекула кинетикалық теория
тұрғысынан тепе-теңдіктегі жүйенің температурасы сол жүйені құрайтын атомдардың,
молекулалардың, т.б. бөлшектердің жылулық қозғалысының қарқындылығын сипаттайды.
Мысалы, классикалық статистикалық физиканың заңдарымен сипатталатын жүйе үшін
бөлшектердің жылулық қозғалысының орташа кинетикалық энергиясы жүйенің абсолют
температурасына тура пропорционал болады. Бұл жағдайда температура дененің
жылыну (қызу) дәрежесін сипаттайды. Жалпы жағдайда температура жүйе энергиясының
энтропия бойынша алынған туындысымен анықталады және ол әрқашан оң болады.
Осылай анықталған температура абсолют температура немесе термодинамикалық шкала
температурасы деп аталады. Бірліктердің халықаралық жүйесінде абсолют
температураның бірлігіне кельвин (К) қабылданған. Көп жағдайда температураны
Цельсий шкаласы (t) бойынша өлшейді. Ал t және Т бір-бірімен: t=T-273,15К
теңдігі арқылы байланысқан (мұнда Цельсий градусы кельвинге тең). Дене
температурасы термометр арқылы өлшенеді.

Цельсий темературалық шкаласы - калыпты кысымда мұздың еру нүктесі нөл градуска,
ал судың кайнау нүктесі 100 градуска сәйкес келетін температуралык шкала.



https://kk.wikipedia.org/wiki/%D0%A2%D0%B0%D1%81_%D0%B4%D3%99%D1%83%D1%96%D1%80%D1%96

Тас ғасыры – адамзат тарихындағы ең ұзақ мәдени-тарихи кезең. 3 кезеңге (ежелгі,
орта, жаңа) бөлінеді. Шамамен б. з. б. 1 млн. 800 мың – 8/7 мыңжылдықтар
аралығын қамтиды. Тас дəуірі ескерткіштері Қазақстанның барлық аймақтарынан
кездеседі. Аймақтар тарихының ертедегі кезеңін зерттеу, әдетте, сонау адамзат
қоғамының қалыптасу тарихынан, яғни алғашқы қауымдық құрылыс дәуірінен
басталады. Бұл кезде, яғни тас дәуірінде ертедегі адамдардың материалдық және
рухани мәдениетінің қалыптасуы мен алғашқы дамуы орын алған.

Мезолит (орта тас ғасыры немесе палеолиттен неолитке өту кезеңі) - б.з.д. 10 -
7-мыңжылдықтар.

Неолит (жаңа тас ғасыры) - б.з.д. 7-6 - 4-мыңжылдықтар. Осындай археологиялық
терминдермен қатар, сол дәуірлердің геологиялық атаулық белгілері бар.
Палеолиттің барлық кезеңдері плейстоценге, ал мезолит пен неолит - голоценге
жатады.

Ертедегі тас дәуірі - адамның және оның шаруашылығының қалыптасуының бастапқы
уақыты. Палеолит дәуірінде адамдардың қоғамдық ұйымдары өте күрделі және ұзақ
даму жолынан өтті. Бастапқы кезеңде жабайы үйір пайда болды. Ол ерте ашельге
сәйкес келеді. Осы кезеңде бірте-бірте жаңа әлеуметтік организмнің, яғни алғашқы
қауымның пайда болуының алғы шарттары қалыптаса бастады. Іс жүзінде алғашқы
қауымның жетілген түрлері тек кейінгі палеолитте ғана қалыптасады. Ол, көптеген
зерттеушілердің пікірінше, прогрессивтік дамудың алғашқы айқын нышандарының бірі
болып, неандертальдықтардың қазіргі адам түріне айналу кезеңімен түспа-тұс
келді.

Олдувайлық мәдениет - бұл "Homo habilis" деп аталған ертедегі адамның («іскер
адам») өмір сүрген уақыты. Олдувайлық кезең өзінің ұзақтығымен (шамамен 2 млн.
жыл) палеолиттің басқа да кезеңдерін бәрін қосқаннан да асып түседі.

Бұл кезде тас бұйымдардың негізгі бөлігін жаңқалар құраған, ал құралдардан сол
кезең мәдениетіне сәйкес чопперлер мен чопингтер болған. Ағылшын тілінде чоппер
және чопинг «шабатын құрал», «балта», «кесу механизмі» дегенді білдіреді. Чоппер
- бұл тақыр тас кесінділерінен (өзен жұмыр тасы немесе домалак тастар), немесе
жуан тастың жаңқасынан жасалған, кесетін жағы дөңес немесе жазық, тек бір беті
(жағы) ғана өңделген, дөрекілеу келген кескіш сайман. Чоппингте - соған ұқсас,
бірақ екі беті де өңделген дөрекі құрал. Жаңқалар деп негізінен тастарды
өңдегенде алынатын қалдық түрлерін айтады, бірақ еңбек және аңшылық құралдары
және кесуші тас бұйымдар солардан жасалады деу қате болады. Дайын бұйымдарды
жасау үшін тасты қашауға шой балға пайдаланылды.

Палеолит жайлы әдебиеттерде «қол шапқыш» терминінің орнына екі беті де өңделген
құралды білдіретін «бифас» термині жиі қолданылып жүр. Бірақ «бифас» термині
«қол шапқыштан» гөрі кеңірек ұғым. Олар орта, кейінгі ашельге және мустьеге тән
және сонда кездеседі, сонымен қатар, шабуға емес, кесуге, қырқуға арналған және
сүңгінің ұштығы есебінде қолданылды. Одан басқа осы кездері тас бұйымдарды
шабатын құрал - кливер пайда болады. Шапқыш сияқты, ол да екі жағынан да
қашалған құралға, яғни бифасқа жатады. Палеолит туралы әдебиеттерде кливерлерді
кейде көлденең жүзді шапқыш, кескіш деп те атаған.

Соңғы палеолит (40-35 мың жыл - б.з.д. 10-мыңжылдық). Бұл адамның жер шарындағы
климаттық аймақтарда кеңінен орналасу және нәсілдердің, нәсіл топтарының
қалыптасу уақыты болды.

Мезолит (орта тас ғасыры немесе палеолиттен неолитке өту кезеңі) пышақ пішінді
пластинкаларды, оның ішінде микропластинкаларды бөлу техникасының өте жоғары
дамуымен ерекшеленеді. Осы кезеңде пышақ пішінді пластинкадан құралдар жасау өте
кең таралды.

Әртүрлі микролиттерді дайындау, оның ішінде геометриялық бейнелі құралдар -
сегменттер, трапециялар, үшбұрыштар, тікбұрыштар, параллелограммдар өндірісі
кеңінен дами бастайды. Микролиттер дайындауда қолданылатын микроқиятын техника
дамиды. Балта, шот балта, қашау сияқты кесу құралдарын, макролиттік арнаулы
құралдар - кетпен, қайла жасау кең таралады.

Мезолиттік материалды мәдениеттің айырықшылықтары осындай болды. Ол кейбір
палеолиттік техникалық жөне технологиялық әдістердің одан әрі дамуымен және
өзгеруімен, сондай-ақ, мезолитте пайда болған жаңа құралдар түрлерін жасау
әдістерінің таралуымен сипатталады.

Экономиканың негізі болып аңшылық қала береді (бұнда өткен уақытпен екі арадағы
үлкен сабақтастық жатқаны күмәнсіз). Бірақ, оның сипаты тез өзгеріп отырады,
өйткені соңғы палеолитпен салыстырғанда адамның өзінің қоршаған ортаға бейімделу
әдісі де өзгереді. Соңғы палеолиттегі орын алған ірі жаңалық - садақ - мезолитте
негізгі аңшылық қару ретінде толығымен қалыптасады. Соңғы палеолитте мүлдем
белгісіз болған сыналы құралдар дамиды, олардың түр-түрі тарайды. Мезолиттегі аң
аулау нысандары мезолит мәдениетінде өмір сүріп жатқан түрғындардың орналасуына
қарай, яғни нақты экологиялық ортаға байланысты қалыптасады. Палеолиттегі кең
таралған тәсіл - аңды қамап ұстау сақталады, бірақ оның тек эпизодтық формасы
ғана қалады. Аңшылықтың соңғы мезолитте құс аулау сияқты жаңа арнайы формасы
пайда болды. Мұндай түрлі аңшылық шаруашылығының дамуы палеолит адамдарына таныс
емес еді. Бұл кезеңде өндірмейтін, яғни өнімді тек табиғаттан алатын шаруашылық
барынша өрістеген еді. Неолиттік экономикаға тән артық өнім жинау деңгейінің
алғы шарттары осы кезде-ақ пайда болады.

Неолитте Қазақстан аумағында бұлақтық тұрактар кең тараған, өйткені оның
қуаңдалалы аймақтарында ірі өзендер желісі аз. Бұлақтардағы тұрақтар уақытша,
маусымды сипатта болады. Қуаңдалалық Қазақстандағы неолиттік ескерткіштердің
ерекшеліктерінің бірі - ашық түрдегі тұрақтардың көп болуы.

Барлық тұрақтардан жергілікті материалдан жасалған тас құралдар табылған: садақ
пен найзаның ұштары, балта, қашау, пышақ, қырғыш. Белгілі бір құралды жасағанда
тас жыныстарын бөліл іріктеу орын алған. Шикізаттың әр түрлілігі оларды
өңдегенде және жетілдіргенде әр түрлі техникалық әдістерді дамытуға әсерін
тигізген. Қазақстандағы неолиттік ескерткіштер бірнеше аумақтық топқа бөлінеді,
ол мәдениеті жағынан бір-біріне жақын туыстас тайпалардың өмір сүру аудандарына
сәйкес болуы мүмкін.



https://kk.wikipedia.org/wiki/%D0%A2%D0%B0%D0%B9%D0%B2%D0%B0%D0%BD%D1%8C

Тайвань (қыт. дәст. 台灣, жеңілд. 臺灣, пиньинь: Táiwān) — Тайвань аралында
орналасқан мемлекет. Тайвань халқының саны 2011 жылы 23 188 078 адам болды.
Көлемі 35 980 кв. км болғандықтан, халқының тығыздығы 644,5 кв.км адамға тең.
Қазіргі кезде халқының саны 23 млн. адам. Тайваньдықтар бірнеше этникалық
топтарға бөлінеді, олардың ішінде ең ірісі хандзулар. Тайвань ең тығыз елдердің
бірі. Батыс өңірі тығыздау болып келеді, жергілікті халқы ханзулықтармен
тауларға ығыстырылған. 3 миллионер-қаласы бар: Тайбэй, Гаосюн, Тайчжун.

Тайвань Жапония мен Филиппин аралдарының арасында, Тынық мұхиттың батысында
орналасқан. Тайвань мемлекетіне Тайвань аралы, Пэнху архипелагы (Пескадор
аралдары), Киньмэнь (Кемой), Мацу және т. б. аралдар кіреді. Тайваньның ресми
атауы 1912 жылдың 1 қаңтарында «Қытай Республикасы» деп қабылданған. БҰҰ-ның
Қауіпсіздік Кеңесінің құрамында болған (1971 жылы БҰҰ Қытай Республикасының
орнын Қытай Халық Республикасына берді). Қазіргі уақытта бұл атаумен Конституция
ескіргендіктен, басқа атау қабылдау керек деген әңгіме қозғалып жатыр.



https://kk.wikipedia.org/wiki/%D0%A1%D0%BF%D0%BE%D1%80%D1%82

Спорт (фр. desport — жалқу) — белгілі ережелер немесе дәстүрлерге сай көбінесе
жарыс күйінде өтетін әрекет. Спорт жалпы алғанда физикалық мығымдығы өте маңызды
болатын (жеңіске немесе жеңіліске әкелетін) әрекетті сипаттағанымен, ақыл-ой
немесе құрал-жабдық сапасы да маңызды рөл атқаратын ақыл-ой спорты және мотор
спортына қатысты айтылады. Адам баласы спортпен денсаулығын жақсарту, моральді
және затты қанағаттану үшін, өзін-өзі дамыту үшін шұғылданады.

Бүгінгі күнге белгілі үңгір өнерінің көп үлгілерінде дәстүрлі ырымдық ритуалдыр
көріністері бейнеленген. Осы бейнеленген көріністерді сенімді түрде қазіргі
мағынадағы спортқа жатқызуға болмағанымен сол кездің өзінде спортқа жақын
әрекеттердің орын алғаны хақында байлам жасауға болады. Франция, Африка, және
Аустралияда орналасқан бұл бейнелердің осыдан 30 000 жыл бұрын жасалғанын айта
кеткен жөн.

Қытай жерінде біздің дәуірден 4000 жыл бұрын қазіргі спорт мағынасына жақын
әрекеттің болғанын айтатын заттар мен құралыстар бар. Гимнастика ежелгі
Қытайдағы кең тараған спорт түрі болыпты-мыс. Перғауындар мазарларындағы
бейнелер мен заттар бірнеше ғасырлар бұрын да спорттың әр түрі болғандығынан
хабардар етеді, оның ішінде жүзу мен балық аулауды айта кетуге болады. Ежелгі
Персияда поло және атты рыцарлардың найзамен жарысы негіздері қаланды.

Ежелгі Грекия өзінде алуан түрлі спорт болған. Ең дамыған түрлері — күрес,
жүгіру, диск лақтыру және арба жарысы. Осы тізімге қарағанда Ежелгі
Грекияда(жалғыз ол жерде ғана емес т.б. жерлерде) әскери мәдениет мен әскери
өнер спортқа тікелей қатысты болған. Сол жерде әр төрт жыл сайын Пелопонессе
атты ауылда Олимпия деп аталған Олимпиада ойындары өтіп тұрған.

Осы күндері адамзаттың даму деңгейіне сәйкес, әсіресе БАҚ пен жаhандық байланыс
жүйелерінің пайда болуымен спортпен шұғылдануға көпшіліктің мүмкіндігі өсуде.
Спорт кәсіпқой спортқа айналып одан әрі адамзатты қызықтыруда.

Қазақстанда дамыған спорт түрлері қатарына бокс, хоккей, күрес, велоспорттарды
жатқызуға болады.



https://kk.wikipedia.org/wiki/%D0%9F%D0%BE%D0%BF%D1%83%D0%BB%D1%8F%D1%86%D0%B8%D1%8F

Популяция (лат. populus — халық, тұрғын халық) — белгілі бір кеңістікте
генетикалық жүйе түзетін, бір түрге жататын және көбею арқылы өзін-өзі жаңғыртып
отыратын ағзалар тобы.

Осы топтың популяция болып есептелуі үшін: тарихи қалыптасқан ареалы және
үздіксіз өзгеріп тұратын сыртқы орта жағдайында өзінің саны мен құрылымын
сақтауға қабілетті болуы; сол түрдің өзге топтарынан қандай да бір табиғи
кедергілермен ажыратылып тұруы; бір немесе бірнеше экожүйенің құрамына кіріп,
олардағы зат алмасу, энергия тасымалдау процестеріне қатысуы тиіс. Әр популяция
өзіне ғана тән статиктикалық сипаттамалары (саны, тығыздығы, ареалы, орналасуы,
жас ерекшелігі, жыныстық құрамы) және динамикалық сипаттамалары (саны мен
тығыздығының уақытқа қатысты өзгеруі) бойынша ерекшеленеді. Популяцияның
статиктикалық сипаттамалары популяцияның белгілі бір сәттегі күйін көрсетіп,
өлшеу, санау арқылы қысқа мерзімде анықталады. Популяцияның динамикалық
сипатамаларын анықтау ұзақ мерзімді (бір ұрпақ жаңаратындай) қажет етеді.
Популяция санының динамикасы белгілі бір уақыт аралығындағы тірі ағзалардың
өмірге келуі мен өлімі көрсеткіштерінің ара салмағы бойынша анықталады.
Сондай-ақ, популяция санының өзгеруіне иммиграция және эмиграция процестері де
әсер етеді. Популяция саны өсуінің біртіндеп тежелуі логистикалық теңдеу арқылы
өрнектеледі. Әдетте, жануарлар мен өсімдіктер популяциясының саны біршама
тұрақты болғанымен, олар әлсін-әлсін күрт өзгеріп отырады (мысалы, тоқалтіс
тышқандар, леммингтер, т.б.). Кейбір жануарлардың (шегіртке,бөкендер, т.б.)
санының немесе тығыздығының қауырт өсуі олардың қоныс аударуына әкеледі.
Жануарлар популяцияларының саны мен тығыздығы күрделі мінез-құлықтық (аумағын
белгілеу, қору, көші-қон), физиологиялық механизмдер арқылы (гормондар қызметі,
стресс) және популяцияның генетикалық құрылымының өзгеруі арқылы реттеліп
отырады.

Топтық бірігу ретіндегі популяция өзіне ғана тән қасиеттермен қатар әрбір жеке
дарақтардың өзіне тән қасиеттерге де ие. Топтық ерекшеліктер дегеніміз - бұл
популяциялардың негізгі сипаты. Оған мыналар жатады:

Популяция терминін 1903 ж. Дания биологы В.Иогансен (1857 — 1927) енгізді.
Эволюция заңдылықтарын, түрлердің пайда болуын зерттейтін ғалымдар популяцияны
микроэволюциялық процестің ең шағын бірлігі ретінде қарастырса, ал экологтар
популяцияны түр аралық әсерлесу мен өнімділік тұрғысынан зерттейді. Популяцияны
зерттеудегі микроэволюциялық, генетикалық, экологиялық бағыттарды біріктіретін
биологияның жаңа саласы — популяциялық биология қалыптасты. Жойылып кету қаупі
төнген түрлерді сақтап қалу, зиянды түрлердің санын тежеу, экожүйе құрамына жаңа
түрлерді енгізуде (интродукция) популяцияны зерттеудің маңызы зор.

Популяция туралы түсінік әрбір түр белгілі бір аумақта - ареалда тіршілік етеді.
Көбіне ареалдың әр жерінде орналасқан особьтар топтары бір-бірімен байланыса да
алмай, шағылыса да алмай бөлектеніп өмір сүреді. Бұл топтардың саны түрдің
санына, тарихи (филогенетикалық) жасына, ареалдың аумағына және басқа да
себептерге байланысты. Популяция - тіршілік циклдары, морфологиялық белгілері
ұқсас, генефондары ортақ особьтар жиынтығы.

Бір популяцияға жататын азғалар бір-біріне қоршаған ортаның факторлары немесе
басқа да бірге тіршілік ететін түрлерден кем әсер етпейді. Популяцияда тұраралық
қарым-қатынастың барлық формалары кездеседі. Алайда популяцияда көбіне
бәсекелестік және мутуалистік (бір-біріне пайдалы) байланыстар қатты байқалады.
Популяциядағы өзіндік түруші қарым қатынастары - бұл ұрпақ әкелуге қатысты
байланыстар; әртүрлі жынысқа жататын особьтар арасындағы және ата-аналары мен
ұрпақтары арасындағы байланыстар.

Кейбір популяциялар арасындағы өзгешеліктер әртүрлі деңгейде болады. Ол
өзгешеліктер олардың тек топтық сипатына ғана емес, жеке особьтарының
мінез-құлық, морфологиялық және Физиологиялық ерекшеліктеріне де қатысты болуы
мүмкін. Ареалдың әртүрлі бөлігіндегі ақ қояндар бір-бірімен түсі, дене мөлшері,
ас қорыту жүйесінің құрылысы бойынша айырмашылықтары болады. Мысалы, Ямал
түбегіндегі ақ қояндардың аш ішектерінің ұзындығы Орал тауының орманды
далаларындағы өкілдеріне қарағанда 2 есе ұзын. Бұл қоректену ерекшеліктеріне,
қорек құрамындағы қатты азықтардың мөлшеріне байланысты.

Табиғатта особьтардың бірқалыпты орналасуы сирек кездеседі. Кездейсоқ
(диффузиялық) орналасу көптеген өсімдіктерде, ясануарларда кездеседі. Топтанып
орналасуда (мозайкалық) особьтар топ-топ болып кездеседі, мысалы, сүтқоректілер
табыны, құстар колониясы. Топтанып орналасу популяция үшін қолайсыз жағдайларда
үлкен тұрақтылық береді. Жануарлардың ортаның қолайсыз жағдайларына немесе
олардың даму циклдарына байланысты жылжып қозғалуын миграция деп атайды. Олар
жүйелі (тәуліктік немесе маусымдық) ясәне жүйесіз (қуаңшылық, су тасқыны, өрт,
және т.б.) болуы мүмкін. Мысалы, құстардың жылы жаққа ұшуы маусымдық
миграцияжатады.

Вирустар мен микроағзалардан бастап жоғары сатыдағы өсімдіктер мен жануарларға
дейінгі тірі ағзалардың бәріне тән қасиет - мутацияға ұшырау мүмкіндігі. Мутация
- табиғи немесе жасанды жолмен тұқым қуалайтын генетикалық материалдың өзгеруі
нәтижесінде ағзаның кейбір белгілерінің өзгеруі. Популяцияның жастық құрылымы
особьтардың барлық жас топтарын, оның ішінде ағзаның барлық даму стадиялары мен
фазаларын қамтиды (мысалы, жәндіктердің қуыршақтары мен личинкалары, өсімдіктер
өскіндері).

Жеке тіршілік ету көптеген түрлерде, бірақ тіршілік циклының кейбір
стадияларында ғана кездеседі. Түрдің өмір бойы жеке тіршілік етуі табиғатта
кездеспейді. Өйткені онда негізгі функция - көбею болмайтын еді. Алайда кейбір
бірге тіршілік ететін түрлерде өте әлсіз, сирек байланыс болады. Бұған мысал
ретінде кейбір су жануарларын айтуға болады. Оларда ұрықтану сырттай жүреді
(сегізаяқ). Ал кейбір іштей ұрықтанатын түрлерде де аталық және аналық
особьтардың байланысы өте қысқа, тек копуляция (шағылысу) кезінде ғана болады
(хан қызы, кейбір қоңыздарда, т.б.).

Жануарлар әлемінде тірішілік күресі каннибализм (өзі сияқтыларды жеу) арқылы
көрініс береді. Мысалы, каннибализм құбылысы кейбір кемірушілерге, жәндіктер
личинкаларына, алабұға, шортан балықтарына тән.

Тығыз популяцияларда сандық мөлшердің реттелуінің басты механизмі стресс-реакция
болып табылады. Егер популяция ға күшті тітіргендіргіш әсер етсе, популяция оған
стресс-реакциямен жауап береді. Табиғатта стресстіц көптеген түрлері
бар:антропикалық, жүйкелік-психологиялық, шуыл әсері және т.б.ы



https://kk.wikipedia.org/wiki/%D0%9E%D1%82%D0%B1%D0%B0%D1%81%D1%8B

Отбасы — бірлесіп күн көретін туыстық қатынаста тұратын адамдар тобы. Балалар
тәрбиесін жүзеге асырып, басқа да қоғамдық тұрғыдан мәнді кажеттіліқтерді
қанағаттандыратын некелік немесе туыстық қатынастармен байланысқан адамдар тобы.

Отбасы құрылымы отбасының құрамы мен санынан, сонымен қатар оның мүшелері
арасындағы өзара қарым-қатынастарының жиынтығынан тұрады. Отбасы құрылымын
талдау отбасы қызметінің қандай жағдайда жүзеге асуы жөніндегі сұрақтарына жауап
беруге мүмкіндік туғызады: отбасында кім басшылық етеді және кім – орындаушы,
отбасы мүшелерінің арасындағы құқықтары мен міндеттері қалай бөлінген деген
сияқты. Отбасы құрылымының бұзылуы – бұл оның қызметінің отбасымен орындалуына
қиындық тудыратын және кедергі келтіретін құрылымдарының ерекшеліктері болып
табылады. Мысалы, ері мен зайыбының арасындағы шаруашылық-тұрмыстық
міндеттерінің тең бөлінбеуі өзара қарым-қатынас құрылымының бұзылу негізінде
ілгері басады, яғни маңызды міндеткерлікті алған сол ерлі-зайыптылардың
қажеттілік қатарының қанағаттануына кедергі жасайды: жеке күшті бұрынғы қалпына
келтіру, рухани қажеттілікпен қанағаттандыру. Осы себептен, отбасындағы
қарым-қатынас құрылымының бұзылуы оның түрлі қызметінің отбасымен орындалуына
кедергі келтіретін отбасылық қақтығыстар екенін мойындау керек.

Отбасының тәрбиелік қызметі ана және әке болуда, балалармен қатым-қатынаста,
оларды тәрбиелеуде, балалардың өз бетімен өсуі кезіндегі жеке қажеттіліктің
қанағаттанарлығынан тұрады. Отбасы қоғаммен байланысы бойынша өсіп келе жатқан
ұрпақтардың әлеуметтенуін, қоғамның жаңа мүшелерін дайындауды қамтамасыз етеді.

Отбасының шаруашылық-тұрмыстық қызметі - отбасы мүшелерінің материалды
қажеттіліктерінің (азық-түлік, қан және т.б.), олардың денсаулығының сақталуына
әсер етуінің қанағаттанарлығынан тұрады. Отбасының осы қызметінің орындалу
барысында еңбек ету кезінде жұмсалған жеке күшті бұрынғы қалпына келтіру
қамтамасыз етіледі.

Отбасының эмоциональдық қызметі – оның мүшелерін ұнатушылық, сыйлаушылық,
мойындаушылық, эмоционалды қолдаушылық, психологиялық қорғаушылық
қажеттіліктерімен қанағаттандыру. Осы қызмет қоғам мүшелерінің эмоционалды
тұрақтануын, олардың психикалық денсаулығының сақталуына әсер етуді қамтамасыз
етеді.

Сексуалды-эротикалық қызметі – отбасы мүшелерінің сексуалды-эротикалық
қажеттілігін қанағаттандыру. Қоғамның көзқарасымен қарағанда маңызды болып,
отбасы, сонымен қатар, отбасы мүшелерінің сексуалды-эротикалық мінез-құлығын
реттеуді қоғамның биологиялық ұдайы өсуін қамтумен іске асырады.

Отбасы қызметінің бұзылуы – бұл қиындық туғызатын немесе оның қызметін отбасымен
бірге орындауға кедергі келтіретін тіршілік қарекетінің осындай ерекшелігі болып
табылады. Өте кең шеңбердегі факторлар бұзылушылыққа мүмкіндік туғызады: оның
мүшелерінің жеке ерекшеліктері, олардың арасындағы өзара қарым-қатынас, отбасы
тіршілігінің анықталған жағдайы. Мысалы, отбасының тәрбиелік қызметінің бұзылу
себебінен, оның ілгері басуы және ата-аналарының сәйкес білімі мен дағдысының
болмауы, олармен қарым-қатынастың бұзылуы мүмкін (тәрбиелеу жөніндегі
қақтығыстар, отбасының басқа мүшелері мен басқалар жағынан кедергі келтіруі).

Әке — Белгілі бір баланың еркек жынысындағы ата-анасы. Әке отбасыда маңызды рөл
ойнайды. Себебі әке — отбасының тіреуі болып табылады. Кейбір елдерде әке «әке»
деген атқа ие болу үшін үйленуі тиіс. Бірақ басқа елдерде мұндай заң жоқ.
Мысалы, АҚШтың 16 % жалғыз-әкелер екен.

Әже — баланың ата-анасының әжелері. Әже немере үшін өте қымбат. Ол туралы
жазушылар көптеген кітап жазған. Мысалы, Бердібек Соқпақбаевтың «әжесінің
баласы» деген кітабы бар. Кітап сюжетіне сенсек өткен ғасыр балалалары әже
айтқан ертегісіз ұйықтамайтын болған.



https://kk.wikipedia.org/wiki/%D0%9D%D0%B8%D0%BA%D0%B0%D1%80%D0%B0%D0%B3%D1%83%D0%B0

Никарагуа Республикасы — Орталық Америкада орналасқан мемлекет. Жер аумағы 131,8
мың км². Халқы 4,6 млн (1998). Халқының 70%-ы метистер, 16%-ы еуропалықтар,
қалғандары басқа ұлт өкілдері. Ресми тілі – испан тілі. Астанасы – Манагуа
қаласы. Әкімшілік жағынан 16 департаментке бөлінеді. Мемлекет басшысы –
президент. Жоғарғы заң шығарушы органы – 1 палаталы Ұлттық ассамблея. Халқының
көпшілігі христиандар. Ұлттық мейрамы 15 қыркүйек – Тәуелсіздік күні. Ақша
бірлігі – алтын кордоба. Никарагуаның шығыс жағалауы – аллювийлі ойпат.
Солтүстік және орталық бөлігін таулы қырат (ең биік жері – 2438 м), батысы мен
оңтүстігін тектоникалық ойыс алып жатыр. Батыс Никарагуада Эль-Вьехо (1780),
Момтомбо (1258), Ометепе (1556 м) сөнбеген жанартаулар бар. Тектон. ойыста жер
сілкінулер болып тұрады. Климаты ылғалды тропиктік-пассаттық (солт.-шығыс жағы)
және маусымдық ылғалды субэкваторлық (оңт.-батысы). Жыл бойғы орташа температура
25 – 28°С, таулы аймақта 16 – 22°С. Жылдық жауын-шашынның орташа мөлшері 1000 –
6500 мм. Жерінің 40%-ын ылғалды тропикті орман мен саванна алып жатыр.

Ежелгі заманда Никарагуа жерін чибча тілі тобындағы бірнеше тілдерде (никарао,
микито, чаротеги) сөйлейтін үндіс тайпалары мекендеген. Еуропалықтардан алғаш
Христофор Колумб келді. 1523 ж. испандық отаршылдар Никарагуа аумағын
Санто-Доминго аудиенциясына қосты, кейін 1539 ж. Панамаға, 1573 ж. Гватемала
генерал-губернаторлығына біріктірді. 1821 ж. Никарагуа өзінің тәуелсіздігін
жариялады. 1823 – 38 ж. Орталық Америка құрама провинцияларының біріккен
федерациясының құрамында болды. 1838 жылдан дербес мемлекет. 19 ғасырдың
2-жартысында Никарагуа үшін Англия мен АҚШ арасындағы бақталастық күшейіп, 1841
ж. Англия Никарагуаның Кариб жағалауына протектаратын орнатты. 1912 – 33 ж.
Никарагуаны АҚШ әскерлері басып алды. 50-жылдары әскерилерге қарсы партизан
қозғалысы күшейді. Олар 1961 ж. бірыңғай саяси ұйым – Ұлттық азат етудің
сандинистік майданын құрды. 1977 ж. қозғалыстың жаңа кезеңі басталды. 1979 ж.
әскерилер биліктен кетуге мәжбүр болды. 1984 ж. тұңғыш рет Никарагуада жалпыға
бірдей ерікті сайлау өтті. 1986 ж. жаңа конституция қабылданды. 1990 ж. сайлауда
Оппозициялық ұлттық одақ жеңіске жетіп, жаңа үкімет құрылды.

Никарагуа – аграрлы ел. Экономикасы қант құрағын, кофе, мақта өсіруге
негізделген. Күріш, фасоль, жүгері, банан, темекі және какао да өсіріледі.
Өнеркәсібі ауыл шаруашылығы өнімдерін өңдеуге бағытталған (мақта тазартатын
кәсіпорындар, қант, былғары завоты). Экспортқа кофе, мақта, қант, банан, теңіз
өнімдерін шығарып, сырттан тұтыну бұйымдары, құрал-жабдықтар, азық-түлік алады.
Ұлттық жалпы өнімінің жан басына шаққандағы мөлш. 2370 АҚШ долларына тең.
Негізгі сауда серіктестері – АҚШ, Германия, Орталық Америка елдері, Испания,
Мексика. Қазақстан мен Никарагуа арасындағы дипломатикалық байланыс алғаш 1994
ж. 6 шілдеде орнады.



https://kk.wikipedia.org/wiki/%D0%9D%D0%B8%D0%B3%D0%B5%D1%80

Нигер Республикасы (фр. République du Niger) — Батыс Африкадағы мемлекет. Жер
аумағы – 1267 мың км². Халқы 10,1 млн. (2000). Жергілікті тұрғындары хаусалар
4,2 млн., джерма 2,3 млн., фульбелер 1,3 млн-ға жуық, туарегтер 900 мың,
канурилер 800 мың. Олардан басқа тубулер, сонгаилар, гурмалар қоныстанған. Елде
50 мың сириялықтар, ливандықтар, француздар бар. Астанасы – Ниамей қаласы
Әкімшілік жағынан 7 департаментке, 33 округке бөлінеді. Ресми тілі – француз
тілі. Халқының 80%-ы мұсылман-сүнниттер, 1%-ы христиандар, қалғандары жергілікті
наным-сенімдерді ұстанады. 1989 жылы қабылданған конституциясы бойынша мемлекет
басшысы – президент. Жоғарғы заң шығарушы органы – ұлттық жиылыс. Жоғарғы
атқарушы органы – үкімет. Ақша бірлігі – Африка қаржы қауымдастығының франкі.
Ұлттық мейрамы 18 желтоқсан – Республика күні (1958), БҰҰ-ның, Африка Бірлік
Ұйымының (ОАЕ) мүшесі.

Нигер аумағының көпшілік бөлігін Сахара (биікт. 200 – 500 м), орталық бөлігін
Аир үстірті (биіктігі 800 метрге дейін), оңтүстік-шығысын Чад көлі
қазаншұңқырының солтүстік-батыс бөлігі, оңтүстік-батысын Нигер өзенінің орта
ағысы бойындағы аңғарлар алып жатыр. Пайдалы қазбалары – уран кентасы, қалайы,
вольфрам, ниобий, темір кентасы, ас тұзы. Климаты – шөлді тропиктік және
субэкваторлық. Жыл бойғы орташа температура 20 – 34ӘС. Жауын-шашынның жылдық
мөлшері 100 мм (солтүстік-шығысында), 600 – 800 мм (оңтүстік-батысында). Ірі
өзендері – Нигер, Комадугу – Йобе. Чад көлінің едәуір бөлігі Нигерге қарайды.
Жері негізінен қызыл қоңыр, қызғылт топырақты. Елдің оңтүстік және
оңтүстік-батыс шетінде саванна, қараған, баобаб, пальма, солтүстігінде астық
тұқымдастар аралас бұталы өсімдіктер өседі. Арыстан, піл, буйвол, керік, шибөрі,
қорқау қасқыр, т.б. кездеседі.

Нигерде адамдар ерте қоныстанған. Чад өзенінің солтүстік-батысынан неолит
заманына жататын алуан түрлі айғақтар табылса, Аир үстірті ауданында тасқа
салынған бейнелер мен таңбалар сақталған. Бірақ ежелгі тарихы жөнінде деректер
мардымсыз. 7 – 19 ғасырларда Нигер жерінің кейбір бөліктері Суданда құрылған
мемлекеттердің құрамында болды. 19 ғасырдың басында оңтүстік аудандар Сокота
мемлекетіне бағынды. Дегенмен жергілікті халықтың даму деңгейі өте төменгі
дәрежеде болды. 19 ғасырда Нигерге еуропалықтар келе бастады. 1822 жылы ағылшын
ғалымы Х.Клаппертон, 1853 – 55 ж. неміс Г.Барт, т.б. жергілікті тайпалардың
өмірін, діни нанымдарын, салт-дәстүрлерін, тұрмыс-тіршілігін зерттеді. 1895 – 98
ж. француз отаршылары әскери қамалдар салып, біртіндеп елді жаулап алды. Өзара
бастары бірікпеген жергілікті халықтардың оларға тойтарыс беруге шамасы жетпеді.
1904 ж. “Нигер әскери аймағы” Француз Батыс. Африкасы (ФБА) құрамына енді. 1922
ж. Нигер отары ФБА-ның дербес әкімшілік аймағы болып бөлінді. Отаршылар ірі
плантациялар ұйымдастырып, халықты метрополияға қажетті мақта, тәтті қамыс,
арахис, темекі егуге мәжбүрледі. Жол жасау мен тау-кен қорларын игеруге мыңдаған
адамдар тартылды. Нигер халқы француздарға қарсы жиі-жиі (1905 ж. джермалар,
1906 – 14 ж. тубу мен туарегтер, 1914 – 17 ж. туарегтер мен сонгаилар) қарулы
көтеріліске шығып тұрды. 2-дүниежүзілік соғыстан кейін ұлт-азаттық қозғалысы
күшейіп, 1947 ж. Нигер Франциядан “Теңіздің ар жағындағы аумақ” мәртебесін алды.
1957 ж. жергілікті Ассамблея сайлауында демократиялық күштер жеңіске жетіп,
Үкіметтік кеңес мүшелерін сайлады. 1958 ж. 18 желтоқсанда Нигер автономиясы
республика мәртебесіне ие болып, 1960 ж. 3 тамызда ұлттық тәуелсіздігін
жариялады.

1974 ж. елде әскери төңкеріс болды. Шет мемлекеттердің араласуымен 1989 ж. Нигер
Конституциясы қабылданып, президент және парламент сайлауы өтті. Елде
демократияландыру процесі жүріп, 1991 ж. жаңа конституция қабылданды. Ол бойынша
Нигер – унитарлы, зайырлы, демокр. мемлекет болып жарияланды. Бірақ
экономиякалық тұрақсыздық жойылмады да, 1996 ж. 27 қаңтарда елде әскери төңкеріс
орын алып, мамырда жаңа конституция бекітілді. Қарашада президент және парламент
сайлауы өтті. Жан басына шаққандағы жылдық табыс мөлшері 900 АҚШ доллар
шамасында. Халықтың 90%-ы ауыл шаруашылығында жұмыс істейді. Жұмыссыздар
халықтың 20,9%-ын құрайды. Жерінің 12%-ы егістік және көп жылдық дақылдар егуге
жарамды. Елде қазба байлықтар (уран кентасы, қалайы, гипс, ас тұзы, сода) қоры
көп. Экспортқа уран кентасы, арахис, ет өнімдері, жеміс-жидектер шығарылса,
шикізат, құрал-саймандар, энергия ресурстары, тағы басқа әкелінеді. Негізгі
сауда серіктестері: Германия, Италия, Нигерия, Франция.Халақтың 90 пайызы ауыл
шаруашылығымен айналысады, сондықтан ауыл шаруашылық саласы өте жақсы дамыған.



https://kk.wikipedia.org/wiki/%D0%9D%D0%B5%D0%BF%D0%B0%D0%BB

Координаттар: 28°04′00″ с. е. 84°07′00″ ш. б.﻿ / ﻿28.06667° с. е.
84.11667° ш. б.﻿ / 28.06667; 84.11667 (G) (O) (Я)

Непал, Непал патшалығы – Оңт. Азиядағы Гималай тауының орталық бөлігіне
орналасқан мемлекет. Жер аумағы 147,2 мың км². Халқы 21,4 млн. (]]2001]]).
Негізгі тұрғындары – непалдықтар. Ресми тілі – непали. Халқының 86%-ы индуизм,
қалғандары будда, ислам діндерін ұстанады. Астанасы – Катманду қаласы Әкімшілік
жағынан 14 аймаққа бөлінеді. Конституция бойынша мемлекет басшысы – король.
Жоғары заң шығарушы органы – 2 палаталы парламент (Өкілдер палатасы және Ұлттық
ассамблея). Ұлттық мерекесі 28 желтоқсан (1945) – корольдің туған күні. Ақша
бірлігі – непал рупиясы.

Ежелгі заманда Үнді-Ганг жазықтығымен іргелес жатқан ну ормандарды видех, шакья,
малла, личхав тайпалары мекендеді. Б.з. бас кезінде Непал алқабында (Катманду
алқабы) Невар мемлекеті пайда болды. Ол 8 ғ-да ұсақ ұлыстарға бөлінді. 13 ғ-да
Малл әулеті елді қайта біріктірді. 15 ғ-да бұл мемлекет те бөлшектеніп, Карнали
өзеннің алабында 22 князьдік (Джумла, Джаджаркот, тағы басқа) және Гандок өз.
алабында 24 князьдік (Палпа, Танахун, тағы басқа) өмір сүрді. Дегенмен 1769 ж.
қазіргі билеуші король әулетінің негізін қалаушы Притхви Нараян Шах бытыраңқы
князьдіктерді қайта біріктірді. 1814 – 1815 ж. ағылшындармен соғыста Непал
бірқатар жерінен айырылды. 1846 ж. ағылшындардың көмегіне сүйенген рана әулеті
билікке келді. 1951 жылғы төңкеріс нәтижесінде Рана әулеті билікті бұрынғы
король әулетіне беруге мәжбүр болды. 1960 – 1980 ж. елде король әулетінің шексіз
билігі орнады. Бірақ экономика жағынан артта қалған Непал үкіметі сыртқы
күштердің және ел ішіндегі бұқаралық қозғалыстардың қысымымен 1990 ж. саяси
реформалар жүргізуге мәжбүр болып, жаңа конституция қабылдады.

Непал – аграрлы ел. Негізгі ауыл шаруашылық дақылдары – күріш, бидай, жүгері,
картоп, шай, темекі, мақта. Мал шаруашылығы елдің солтүстік бөлігінде басым
дамыған. Өнеркәсібінде ауыл шаруашылығы шикізатын қайта өңдеу басты орын алады.
Туризм мен альпинизм дамыған. Экспортқа кілемдер, қарақұмық, қағаз-мақта
бұйымдары, майлы дақылдар мен тері шикізаттарын шығарып, сырттан мұнай
өнімдерін, машина, құрал-жабдықтар, тұтыну тауарларын алады. Негізгі сауда
серіктестері: Тайланд, Үндістан, Германия, Қытай.



https://kk.wikipedia.org/wiki/%D0%9C%D1%96%D1%80%D0%B6%D0%B0%D2%9B%D1%8B%D0%BF_%D0%94%D1%83%D0%BB%D0%B0%D1%82%D2%B1%D0%BB%D1%8B

Міржақып Дұлатұлы (1885—1935) — қазақтың аса көрнекті ағартушысы, қоғам
қайраткері, ақын, жазушы, жалынды көсемсөз шебері.

Туған жері — Торғай уезінің, Сарықопа облысының бірінші ауылы(қaзipri Қостанай
облысының Жанкелді ауданына қарасты "Қызбел" ауылы). Әкесі — Дулат аймағына аты
шыққан шебер кісі болған, ер тұрман жасап, етік, мәсі тіккен. Шешесі — Дәмеш
ойын тойдың базары, әнші кісі болған. Әкесі балаларын жастайынан оқуға береді.
Алғашқыда бала Міржақып ауыл молдасынан оқып, хат таниды. Молдадан екі жыл
оқығаннан кейін, 1897-1902 жылдары, ауыл мектебінде орысша оқытатын Мұқан
мұғалімнен дәріс алады. Бұл мектеп Міржақыптың білімін толықтырумен қатар,
азамат ретінде қалыптасуына да аса зор ықпал жасайды, Мұқан мұғалім ұлы ағартушы
Ыбырай Алтынсарин іргетасын қалаған оқу орнының, дәлірек айтқанда, Торғай
қаласындағы уездік орыс-қазақ мектебінің түлегі болатын. Өз шәкірттеріне де ол
осы рухта тәлім-тәрбие, терең білім береді.

Өз бетінше талпынып, білім жинап, орыс тілін жетік меңгерген Міржақып орыстың
озық ойлы азаматтарының еңбектерімен танысуы арқасында замана тозаңын суырып,
дүниені дүр сілкіндірер дауылды күндердің тақап келе жатқанын өзгелерден бұрын
сезеді.

Міне, осындай күрделі кезеңде, 1904 жылы Міржақып Омбы қаласына келеді. Осында
ұлт зиялыларының ұстазы Ахмет Байтұрсынұлымен кездеседі. Бұдан кейінгі уақытта
біpi — ұстаз, бipi — ізбасары ретінде жұптарын жазбайды. 1905 жылы Міржақып
Ахмет Байтұрсынұлымен бipre Қарқаралыдағы саяси-бұқаралық жұмыстарға қатысады.
1905 жылы патша өкіметіне қазақ халкының атынан петиция жазушылардың қатарында
болады.

Кең даласында алаңсыз өмір сүріп, мал бағып жатқан бейқам халқын: «Көзіңді аш,
оян, қазақ, көтер басты, Өткізбей қараңғыда бекер жасты» деп жырымен жұлқылап
оятып, оларды білімге, ел үшін пайдалы іс әрекетке шақырады. Бүкіл халықтың
еркіндікке жетуінің басты шарты түнек болып торлаған қараңғылық ұйқысынан ояну,
дүр сілкініп, надандықтан арылу деп білген ол: «Оян, қазақ!» деп ұрандаудан
танған жоқ. Сондықтан да оның үні қалың ұйқыдағы қазағын құлағының түбінен
«маса» болып, маза бермей ызыңдап оятуды мұрат тұтқан өзінен он екі жас үлкен
рухани ағасы Ахмет Байтұрсынұлының үнімен қатар естіліп, қазақ даласын қатар
шарлады. Сол егіз үн тарих мінбесінен қатар көрінген екі алыптың қашан соңғы
демдері таусылғанша, тағдыр талқысымен екеуі екі жақта жүрсе де, қуғынға түсіп,
қамауға алынса да үзілмей, қатар естіліп тұрды. Ол екеуі екі атадан туса да, бір
туған бауыр еді, екі баспен ойласа да, қорытар ойы бір еді, екі ауызбен сөйлесе
де, шығар сөзі бір еді. Өйткені оларды туыстырған халқының мүддесі, ойландырған
халқының қамы, сөйлеткен халқының мұң зары болатын. Сондықтан да халқы оларды
жанашыр жақыным деп білді, олардың жұбын жазбай, «Ахаң, Жахаң» деп бірге атады.
Пенделік бар қазақтан бас тартап, халқының бақыты үшін күрескен есіл ерлерді өз
халқының жауы атандырып, кешегі күні Қызылдың қызылкөз жендеттері екеуін еріксіз
айырып, екі жерде атып өлтіріп, атын өшіреміз дегенде де халқы олардың асыл
есімдерін есінен шығарған жоқ, аялап жүрегінде сақтады, ардақ тұтты.

1906 жылы Петербургке барып қайтады. Бұл сапарынан ол саяси күрескер ғана емес,
шабытты ақын болып оралады. 1907 жылы Петербургте шыққан "Серке" газетіне
“Жастарға" деген өлеңін, бүркенпік атпен "Біздің мақсатымыз" деген мақала
жариялайды. Мақалада Міржақып қазақ халқының басындағы қиын жағдайдың анық
себептерін саралап, отарлық саясатты әшкерелейді. Патша өкіметі мақала авторын
тұтқындамақ болғанмен, бүркеншік аттың иесін таба алмайды. 1909 жылы Петербургте
М. Дулатұлының "Оян, қазақ!" атты өлеңдер жинағы жарық көреді. Бұл кітап та
патша әкімшілігінің қуғындауына ұшырайды.

1913 жылы ол Ахмет Байтұрсынұлымен бipre "Қазақ" газетін шығарып, басылымның
бұдан кейінгі жұмысына белсене араласады. 1920 жылы Ташкентке келіп, сондағы “Ақ
жол" газетінде қызмет атқарады. 1922 жылы жазықсыз қамауға алынады. Түрмеден
шыққан соң, 1922-1926 жылы Орынбордағы ағарту институтында оқытушы болады. 1928
жылдың аяғында бip топ қазақ зиялыларымен бipre қамауға алынады да, он жылға
сотталып, 1935 жылы тұтқында қайтыс болады.

Міржақып Дулатұлы — әдебиеттің әр түрлі жанрына қалам тартқан қаламгер. Алғашқы
кітабы — "Оян, қазақ!" деген атпен Петербург қаласындағы жарық көрген өлең
жинағы. Одан кейін 1913 жылы Орьнборда "Азамат", ал 1915 жылы "Терме" атты
өлеңдер кітаптары басылып шығады. Ақын өлеңдерінің басты такырыбы—ел тағдыры
болды. Алғашқы кітабы "Оян, қазақ!" жұртшылық арасында ауыздан-ауызға,
қолдан-қолға тез тарап кетеді. Қайта басылады. Кітаптың нeriзгi мазмұны халықты
оятуға, әділетсіздікпен күресуге шақырған өлеңдер құрады. Сол себепті де кітап
тұтқындалып, авторы қуғынға ұшырайды.

Өзінің шығармашылық жолын ә дегеннен өлеңнен бастаған Міржақып проза жанрына да
қалам сілтейді. 1910 жылы оның осы жанрдағы туындысы "Бақытсыз Жамал" романы
Қазан қаласында басылып шықты. Бұл - қазақ әдебиетіндегі таза көркем проза
үлгісінде туған тұңғыш роман еді. Кітап 1914 жылы екінші peт басылды.

Бұл жылдары Міржақып бірқатар мақалалар мен фельетондар жазады. 1922 жылы
Ташкентте екі бөлімнен тұратын "Есеп кұралы" оқулығын бастырады. "Балқия"
пьесасын жазады.

М. Дулатұлының шығармалары қазақ елінің тәуелсіздік алған кезінен бастап кеңінен
жариялана бастады. 1991 жылы шығармаларының бip томдық, ал 1996-1997 жылдары екі
томдық жинақтары жарык көрді. М. Дулатұлы шығармашылығы жөнінде ғылыми
зерттеулер жүргізіліп, бірқатар кітаптар мен мақалалар жарияланды.

Ресей патшасының отарлау саясаты, қазақ жұртының хал-жағдайы, өнер-білімнің
аздығы, басқа да түрлі қacipeттep осы төрт жолға сыйып тұрған секілді. Онын
үстіне бұл жолдарды Міржақып шығармашылығының өне бойына тартылған темірқазық,
идеяның басты бағдардың көрінісі деуге де болады. Ақын үшін халқының өмірін
жырлаудан асқан мәртебелі тақырып жоқ. Көп өлеңдерінде ол қазақ елінің
ауыртпалықтағы, отарлық езгідегі жағдайын баяндай келіп, елдің мүддесіне қызмет
ету—әpбip азаматтың парызы деген тұжырым жасайды. Атап айтқанда, "Қазақ халқының
бұрынғы һәм бүгінгі халі", "Таршылық халіміз хақында аз мінәжат", "Сайлаулар
хақында", "Жастарға", “Қазақтың ру басшыларына", "Атқамінер сұмдарға", тәрізді
өлеңдерінде қазақ қоғамының сипаты, ондағы адамдар психологиясы, соларды көрген
ақынның өкінішті күйі анық бейнеленген. Ақынның сол тақырыптағы шығармаларының
бipi — "Шағым" өлеңі.

Халық тағдыры М. Дулатұлының прозалық шығармаларына да арқау болды. 1910 жылы
оның "Бақытсыз Жамал" атты романы жарық көрді. Бұл роман жазушының шығармашылық
жолындағы ірі табыс қана емес, бүкіл қазақ әдебиетіндегі елеулі көркем туынды
болды. "Бақытсыз Жамал" қазақ әдебиетінде көркем прозалық үлгіде жазылған тұңғыш
роман еді. Міржақып осы шығармасы арқылы бұдан кейін жазылған Т.Жомартбаевтың
"Қыз көрелік", С.Көбеевтің "Қалың мал", С.Торайғыровтың "Қамар cұлу", т.б.
романдарына жол ашты. Бұлардың бәрі де сол кезектегі аса маңызды әлеуметтік
мәселеге арналды. Қазақ ауылының тұрмысы жайында жазылды. Әйелдердің бас еркі,
қоғамдағы жағдайы туралы баяндады.

Дулатұлының Абайға арналған алғашқы қысқа ғана мақаласы татардың «Уақыт»
газетінде 1908 жылы жарияланған. Ақынның ой-өрісі, білім деңгейі, туған жері,
шыққан ортасы айтылып, әдеби мұрасына жалпылама баға беріліп, оның орыс
әдебиетімен, әсіресе Лермонтовпен үндестігі ескертілді. 1914 жылы «Қазақ»
газетінде басылған «Абай» мақаласы ақынның опат болғанына он жыл толуына орай
арналып жазылған. Мұнда әдебиеттің, оның көрнекті өкілдерінің халық тарихында
алатын орны айрықша бағаланады. Абайдың қадірін білмеу, оны елеп ескермеу ұлттың
үлкен кемшілігі ретінде аталады, әдебиет елдің жаны деп көрсетіледі. Абайдың
ғұмыр жолын қысқаша баяндап, түңғыш кітабының шығу тарихы, оған Ахмет
Байтұрсынұлы, Әлихан Бөкейханұлы және ақын балалары мен інілерінің қатысуы,
Семейде Нәзипа Құлжанова өткізген әдеби кеш туралы сөз болады. Ең құнарлы ой -

деген салыстырма жасайды. Абай шығармаларын жариялау, насихаттау, оның есімін
мәңгі есте қалдыру үшін мұражайлар салдыру керектігін толғана сөз етеді.

Абайдың қазақ халқы тарихындағы мәртебелі орнын басқа елдер әдебиетімен
сабақтастықта алып қарап, дәл тауып, дұрыс бағалап берген Дулатұлының келешек
заманда ұлы ақынның атақ-абыройы, мерей-даңқы өсіп, жаңа буынмен емірене
табысатынын ерекше әулиелікпен көре білген. Дөрекі социологиялық, таптық,
атеистік көзқарас, дүниетаным тұрғысына түскен кезде зерттеушілер абайтануда
толып жатқан солақайлыққа, сан-алуан қателікке ұрынғаны белгілі. Ал Кәкітай
Ысқақов, Ахмет Байтұрсынұлы, Әлихан Бөкейханов, Міржақып Дулатұлы Абайдың
шығармаларын тануда ұлттық, халықтық, эстетикалық таза талғаммен ешқашан мәнін
жоймайтын бағалы байламдар жасай алды. Абай шығармаларындағы сарын-әуезді,
ой-пікірді, идея-нысананы алаш азаматтары терең сезіп, тебірене насихаттай
білген. Әдебиеттің барлық жанрында бірдей қалам тартқан қаламгер,
қоғамдық-әлеуметтік іске жанын салып араласқан қайраткер Міржақып Дулатұлының
өмірлік мақсатының биік нысанасы, тапжылмас темірқазығы - біркүндік даңқ, өтпелі
дәулет, баянсыз шен емес, туған халқының бостандығы, өзін-өзі билеуі, отарлық
езгіден құтылуы, ол қуғын-сүргін керіп, түрмелер азабын тартып жүрген азапты
күндерінің өзінде де, ақтық демі біткенше бүл жолдан тайған жоқ. Қазақ жұртының
бүгінгі, болашақ буындарына алаш деп ұран салып, келешек үшін арыстанша алысқан
Міржақып Дулатұлымен бауырындай етіп табыстыратын, айналып келгенде, осы
мәңгілік жасайтын асыл қасиеттер.



https://kk.wikipedia.org/wiki/%D0%9C%D0%B8

Ми' ('дұрыс айтылуы — мый) —латын тілінен encephalon деп аталады.\
сүтқоректілерде мінез-құлыққа жауапты орталық нерві жүйесінің меңгеру торабы. Ми
баста бассүйек қуысында орналасады. Ол мынадай бөлімдерден тұрады: сопақша ми,
ми көпірі, мишық, ортаңғы ми, аралық ми және үлкен ми сыңарлары.

Сопақша ми мен көпір жұлынның жалғасы болып табылады, олар рефлекстік және
өткізгіштік қызмет атқарады.

Сопақша ми мен көпірдің ядросы ас қорыту, тыныс алу, жүрек қызметін және басқа
процестерді реттейді, сондықтан сопақша ми мен көпірдің зақымдалуы өмірге
қауіпті. Шайнау, жұту, ему процестерінің реттелуі, сондай-ақ құсу, түшкіру,
жөтелу сияқты қорғаныш рефлекстері мидың осындай бөлімдерінің қызметіне
байланысты болады.

Сопақша мидің үстіңгі жағына мишық орналасады. Оның беті сұр зат — қыртыстан
тұрады, қыртыстың астындағы ақ затта ядро болады. Мишық орталық жүйке жүйесінің
көптеген бөлімдерімен байланысады.

Ортаңғы мида ядролар орналасады, олар қаңқа бұлшық еттеріне үнемі жүйке
импульстарын жіберіп, олардың шыриғып тұруын — тонусын сақтауға мүмкіндік
береді. Көру және дыбыс тітіркенуін қабылдайтын бағдарлау рефлекстерінің рефлекс
доғалары ортаңғы ми арқылы өтеді. Бағдарлау рефлекстері бас пен денені
тітіркендіргішке қарай бұрудан бөлінеді.

Сопақша ми, көпір және ортаңғы мидан ми бағаны түзіледі. Одан 12 жұп бассүйек —
ми жүйкелері таралады. Нервтер миды баста орналасқан сезім мүшелерімен,
бұлшықеттер мен бездермен байланыстырады.

Жүйке жүйесі эволюциялық даму кезінде бірнеше негізгі кезеңнен өтті: І-кезең –
торлы жүйке жүйесі (ішекқуыстыларда); ІІ- кезең – түйінді жүйке жүйесі
(омыртқасыздарда); ІІІ-кезең – түтікті жүйке жүйесі (хордалыларда), ал
омыртқалыларда ми пайда болды. Жүйке жүйесінің одан әрі дамып, мидың пайда болуы
сенсорлық (иіс, жарық сезу) жүйенің жетілуіне байланысты. Мидың филогенездік
І-кезеңінде үш: артқы, ортаңғы және алдыңғы ми көпіршіктері пайда болады. Одан
кейінгі эволюциялық даму барысында (ІІ-кезең) ми екіге: сопақша ми мен мишыққа
бөлінеді. Организмнің қоршаған ортамен зат алмасуының өзгеруінен сопақша ми мен
артқы мида тыныс алу, қан айналым, ас қорыту, т.б. орталықтары пайда болады.
ІІ-кезеңде көру рецепторының әсерінен ортаңғы ми күштірек дамыды (тіпті
балықтарда да). ІІІ-кезеңде, жануарлардың сулы ортадан құрлыққа шығуына
байланысты алдыңғы ми дами бастайды. Одан әрі алдыңғы мидың көлемі ұлғайып,
аралық және соңғы ми (ми қыртысы) дамыды. Жануарлардың судан құрлыққа тіршілік
етуге бейімделуі арқылы алғаш рет ми қыртысының жеке шоғырлары жорғалаушыларда
байқалады. Жүйке жүйесінің одан әрі қарай эволюциялық дамуы барысында ми қыртысы
барған сайын барлық төмен жатқан орталықтардың қызметтерін өзіне бағындырып, ми
қызметі біртіндеп ми қыртысына ауысты. Адамда мидың одан әрі дамуы – оның шығу
тегіне байланысты заңдылықтарға бағынады. Адам миының салмағы 1100 г-нан 2 кг-ға
дейінгі аралықта ауытқып отырады, көлемі – 1456 см3, аумағы 1622 см2. Адамның
ақылдылығы мидың салмағы мен көлеміне байланысты емес. Мысалы, дарындылығы
деңгейлес екі жазушы – Иван Сергеевич Тургеневтің миының салмағы – 2012 г., ал
Анатоль Франстың миының салмағы – 1017 г.



https://kk.wikipedia.org/wiki/%D0%9A%D2%AF%D1%80%D1%96%D1%88

Дүние жүзінде Күріштің 20-дан астам түрі негізінен Оңтүстік-Шығыс Азия, Африка,
Америка, Австралияның тропиктік және субтропиктік аймақтарында өсіріледі.

Күріш қолдан б.з.б. 2000 – 3000 жылдары егіле бастаған. Ал Орта Азияда ертеде
Күріш өсірілгендігі жөнінде алғашқы жазба деректер Страбон, Геродот еңбектерінде
бар.

Б.з.б. 1 ғасырда қалыптасқан Қытайдан басталатын атақты «Жібек жолы»
Қазақстандағы Сырдарияның жағасындағы ірі мәдениет және сауда орталығы – Отырар
қаласына келіп тірелетін. Ол кезде Отырар қаласы маңындағы халық егіншілікпен,
мал шаруашылығымен айналысқаны белгілі.

Бұл деректер Күріштің Сыр бойына өте ертеде келгеніне дәлел бола алады.
Қазақстанда аса маңызды азық-түліктік дақыл – екпе Күріш (satіva) – Қызылорда,
Оңтүстік Қазақстан, Алматы облыстарындағы Сырдария, Іле және Қаратал өзендерінің
аңғарында егіледі.

Оның биіктігі 60 – 150 см, бір жылдық өсімдік. Шашақты тамыры болады (70 – 80 см
тереңдікке дейін кетеді). Осы тамырларында ауа жинап өткізуші ұлпалар –
аэренхима дамиды. Сабақтың жоғарғы буын аралығының іші қуыс, төменгі буын
аралығының ішінде паренхималық ұлпалар бар.

Жапырақ саны сабақ буындары санына сәйкес келеді, бұл Күріштің сорттық қасиетін
көрсетеді.

Гүлшоғыры – сыпыртқы тәрізді, масағы бір гүлді. Гүлдері екі қабат – жоғарғы
жағында аналық, төменгі жағында аталық гүл орналасады. Күріш өздігінен, кейде
айқас тозаңданады. Сортына байланысты вегетация кезеңі 90 – 130 күн, жылуды,
суды көп қажет етеді. Күрішті егуден 5 – 6 күн бұрын тұқымын күнге қыздырып, 2
тәулік жылы суда жібітеді, тұқымды себу алдында кептіреді.

Оңтүстік Қазақстан облысында аса маңызды азық-түліктік дақыл – екпе күріш (лат.
Oryza satіva) егіледі. Оның биіктігі 60 – 150 см, бір жылдық өсімдік. Шашақты
тамыры болады (70 – 80 см тереңд. дейін кетеді). Осы тамырларында ауа жинап
өткізуші ұлпалар – аэренхима дамиды.

Сабақтың жоғары буын аралығының іші қуыс, төменгі буын аралығының ішінде
паренхималық ұлпалар бар. Жапырақ саны сабақ буындары санына сәйкес келеді, бұл
күріштің сорттық қасиетін көрсетеді.

Гүлшоғыры – сыпыртқы тәрізді, масағы бір гүлді. Гүлдері екі қабат – жоғары
жағында аналық, төменгі жағында аталық гүл орналасады. Күріш өздігінен, кейде
айқас тозаңданады. Сортына байланысты вегетациялық кезеңі 90 – 130 күн, жылуды,
суды көп қажет етеді. Күрішті егуден 5 – 6 күн бұрын тұқымын күнге қыздырып, 2
тәулік жылы суда жібітеді, тұқымды себу алдында кептіреді.

Күрішті кейбір Оңтүстік-Шығыс Азия елдерінде (Қытай, Жапония, Вьетнам) көшеттен
өсіреді. Күріштің бірнеше сорттары бар.

Қазақстанда көбірек таралғаны – Алакөл және Үштөбе сорттары. Оларды Қазақ
егіншілік ғылыми-зерттеу институтының ғалымдары шығарған, негізінен, Қаратал
өзені бойында өсіріледі. Маржан сорты – Қазақ күріш ғылыми-зерттеу институты
(қазіргі Арал өңірі агроэкология және ауыл шаруашылық ғылыми-зерттеу институты)
шығарған. Қызылорда облысының күріш егісінің 65 – 70%-ын осы сорт алады. Алтынай
сорты – Қазақстан Ғылым Академиясының Өсімдіктер физиологиясы, генетикасы және
биоинженериясы институтында шығарылған. Бұл сорт Алматы облысында
аудандастырылған, негізінен, Іле өзені бойындағы Ақдала аймағында өсіріледі.
Күріш – негізгі азықтық дақылдардың бірі. Күріш дәнінен спирт, крахмал алынады,
сыра дайындалады, сабанынан қағаз жасалады. Кебегі – мал азығы, одан жоғары
сапалы май алуға болады.

Құрамында қоректік элемент — азот бар тыңайтқышты азот тыңайтқышы дейді. Азот —
тіршілік үшін маңызы өте зор элемент, ол жетіспеген жағдайда есімдіктің жапырағы
бозғылт жасыл болып (мысалы, орамжапырак пен жүгерінің), бойы еспей, жапырағы
жұқа және шырыны аз, гүлі майда болады. Өсімдікке азот тыңайтқышын берсе,
есімдіктің өсуі мен дамуы жақсарып, өнім беруі жоғарылайды. Топырақ арқылы
азотты әсімдік аммоний ионы NH4+ және нитрат ионы N0^ түрінде сіңіреді. Азот
тыңайтқыштары минералды және органикалық болып белінеді Азотты тыңайтқыштарға:
калий, натрий және аммоний (NaN03, KN03,NH4N03) нитраттары (селитра) жатады.
Олар — ақ түсті, суда жақсы еритін кристалл заттар, онда коректік элементазот
15—16% болады. Аммоний сульфатында (NH4)2S04 21%-ке дейін коректік элемент —
азот болады. Көп қолданылатын тыңайтқыштың бірі— карбамид (мочевина) CO(NH2)2
құрамында 46%-ке дейін азот бар. Сұйық тыңайтқыш аммиак суы NHg, онда қоректік
элемент азот 80% шамасында болады.

Күріш пен ауыспалы күріш егісі дақылдарының жаңа, өнімділігі жоғары сорттарын
өсіру жөніндегі селекциялық процесті жеделдету үшін институттың кадрлық құрамын
нығайту, міндетті түрде жылыжай кешенін салу, жыл бойы үздіксіз зерттеу
жүргізуге мүмкіндік беретін заманауи фитотрон кешендерін құру қажет. Шет
елдердің тәжірибесі көрсеткендей, тіпті, Оңтүстік Корея, Индия, Филипин аралдары
сияқты табиғи-климаттық жағдайы күріш селекциясына барынша қолайлы жерлерде де
селекциялық жылыжайлардың немесе фитотрондардың болуы селекциялық процестің
маңызды бөлігі болып табылады.

Күріш – негізгі азықтық дақылдардың бірі. Күріш дәнінен спирт, крахмал алынады,
сыра дайындалады, сабанынан қағаз жасалады. Кебегі – мал азығы, одан жоғары
сапалы май алуға болады.



https://kk.wikipedia.org/wiki/%D0%9A%D0%B0%D0%BC%D0%B5%D1%80%D1%83%D0%BD

Камерун Республикасы (фр. République du Cameroun) — Орталық Африкадағы мемлекет.
Жер көл. 475440 км2. Халқы 15,4 млн. адам (1999). Халқы тілдеріне қарай банту
(дуала, балунду, баса, батанга, т.б.) шығыс банту (бамилеке, бамум, тикар,
т.б.), хауса (бата, мандара, т.б.) топтарына бөлінеді. Ресми тілдері – ағылшын
және француз тілдері. Тұрғындары христиан дінінің католик 35%, протестант (18%)
тармақтарын ұстанады. Дәстүрлі нанымдарына сенушілер (25%) мен мұсылмандар (22%)
да бар. Астанасы – Яунде қаласы. Елді президент басқарады (1982 жылдан П.Бийя).
Ол 5 жыл сайын төте сайлау негізінде сайланып отырады және үкімет басшысы да
болып саналады. Заң шығарушы орган бір палаталы парламент. Ұлттық мерекесі 1
қаңтар – Тәуелсіздік күні. Ақша бірлігі – Камерун франкі.

Камерун экваторлық және субэкваторлық белдеулерде орналасқан. Жерінің көпшілігі
таулы үстіртті және қыратты. Климаты экваторлық (оңтүстігінде) және
экваторлық-муссондық. Ең ыстық айлары ақпан мен наурызда 24 – 28С, салқын
айлары шілде мен тамызда 22 – 24С. Жауын-шашынның жылдық мөлшері 500 мм-ден
(солтүстікте) 3000 мм-ге (мұхит жағалауларында) дейін жетеді. Басты өзендері –
Санага, Ньонг, Нтем, Бенуэ, т.б. Жерінің 1/3 бөлігі (15 – 13 млн. га) орман және
саванна. Қызыл ағаштар мен темір ағаштардың көптеген түрлері кездеседі.
Жануарлар түрлеріне өте бай: ормандарында піл, гиппопотам, қолтырауын,
саванналарда буйвол, жираф, арыстан, қабылан, т.б. кездеседі. Пайдалы
қазындылары – темір, алтын, боксит, табиғи газ.

Камерун жеріне адам баласы өте ерте заманда қоныстана бастаған. Бұл елдің ежелгі
халқы пигмейлер болған деп есептеледі. Дегенмен олардың ертедегі тарихы
жөніндегі мәліметтер бізге жетпеген. 15 – 16 ғасырларда Мандара тау
бөктерлерінде Мандара сұлтандығы құрылды. 1472 жылы Камерун жеріне португалдар
келіп, елді Рио-душ-Камаруш деп атады. Олар бұл жерде құл саудасын дамытты. 17
ғасырдың басында шығыстан дуала тайпалары басып кіріп еуропалықтар (ағылшындар,
португалдар, голландықтар) мен жергілікті тайпалар арасындағы сауданы өз
қолдарына алды. 19 ғасырдың бас кезінде елдің солтеңізіне Нигериядан фульбе
тайпалары басып кіріп, Мандара сұлтандығын жаулап алды. Оған қоса елдің басқа
аймақтарында да ұсақ мұсылман мемлекеттері өмір сүрді. 16 ғасырдың аяғында
Камерунға голландиялықтар, 18 ғасырда француз, ағылшын, неміс саудагерлері мен
миссионерлері келді. 1884 жылы Германия елге өз үстемдігін орнатып, какао, кофе,
банан плантацияларын өсіруге кірісті. 1916 жылы Камерунды ағылшындар мен
француздар бөлісіп алды. Жергілікті халық отаршыларға қарсы бірнеше рет (1922,
1928 – 29, 1931) бас көтерді. 2-дүниежүз. соғыстан кейін ұлт-азаттық қозғалысы
күшейді. 1960 жылы француздар өз иеліктеріндегі Шығасыр К-ға тәуелсіздік беруге
мәжбүр болды, ал Оңтүстік-батыста көтеріліс басталады. 1961 жылы көтеріліс
басылып, БҰҰ бақылауымен референдум өткізілді. Нәтижесінде ағылшындар
бақылауындағы өңірлердің Оңтүстік Камерунға, Солтүстік Нигерияға қосылды. 1961
жылы Камерун федерациялық республика болып құрылды. Ел 1960 жылы БҰҰ-на, 1963
жылы Африка бірлестігі ұйымына қабылданды. 1972 жылы елде жаңа конституция
қабылданып, Камерун унитарлық мемлекетке айналды. 1982 жылы үкімет солтүстіктегі
мұсылман-офицерлер бүлігін басып тастап, оппозицияны қуғынға ұшыратты. Бірақ
халық толқулары нәтижесінде 1992 жылы саяси амнистия жарияланып, оппозиция
өкілдері сайлауға жіберілді.

Елдің жылдық ұлттық табысы 9,1 млрд. АҚШ доллары, сыртқы қарыз 9,5 долл.
көлемінде, халықтың 70%-і а. ш-нда, 9%-і – өнеркәсіпте, 21%-і қызмет көрсету
салаларында жұмыс істейді. Жұмыссыздар халықтың 25%-ін құрайды, барлық жердің
12,8%-і а. ш-на қолайлы. Елде қазба байлықтар (мұнай, табиғи газ, боксит, темір
кентасы, уран, алтын, т.б.) қоры көп. Экспортқа, негізінен, шикі мұнай мен мұнай
өнімдері, ағаш және ағаштан жасалған заттар, кофе, алюминий, мақта, банан
шығарылса, импортқа машиналар, құрал-саймандар, химия өнімдері, жанар май, т.б.
әкелінеді. Негізгі сауда серіктестері: Франция, Испания, Италия, Германия,
Нидерланд, Бельгия, АҚШ.



https://kk.wikipedia.org/wiki/%D0%98%D0%BD%D0%B2%D0%B5%D1%81%D1%82%D0%B8%D1%86%D0%B8%D1%8F

Инвестиция (латынша іnvestіre – киіндіру) – табыс алу, меншікті капиталын
молайту, елдің материалдық байлығы мен материалдық емес сипаттағы қоғамдық
құндылықтарын еселей түсу үшін шаруашылық жүргізуші субъектілер салатын
инвестициялық қаражат.

Инвестицияның күрделі қаржыдан өзгешелігі бар. Инвестицияда қаражат тек
материалдық активтерге ғана салынбайды, қаржылық және материалдық емес
активтерге де салынады. Инвестиция қаржы институттары, инновациялық және
әлеуметтік сала арқылы тікелей де, жанамалай да салынады. Инвестиция өзінің
құрамы жағынан біртекті емес, инвестициялау нысандарына, айналыс өрісіне,
негізгі капиталдың ұдайы өндірісіндегі мақсатына, рөліне, қаржыландыру көздеріне
қарай негізгі капиталға салынатын инвестиция, шетелдік инвестиция, қоржындық
инвестиция түрлеріне бөлінеді. Негізгі капиталға салынатын инвестиция –
құрылысқа, материалдық, материалдық емес негізгі капиталды салуға, ұлғайтуға,
қайта жаңғыртуға, техникалық жағынан қайта жарақтандыруға, күрделі жөндеуден
өткізуге, сатып алуға, сондай-ақ, материалдық айналыс құралдарының қорларын
толықтыруға жұмсалатын қаражат. Негізгі капиталды инвестициялау нысандарына
үйлер, ғимараттар, машиналар мен жабдықтар, мал, екпе ағаштар, жер қойнауын
барлау, компьютерлік және бағдарламалық қамтамасыз ету, көркем және әдеби
шығармалардың түпнұсқалары, жаңа үйлер және жаңа ақпарат жатады. Негізгі
капиталға салынған инвестиция Қазақстанда 2000 жылы бейқаржылық активтерге
салынған инвестиция көлемінің 79,1%-ы болды. Бейқаржылық инвестицияның қалған
20,9%-ы материалдық айналым құралдарының қорларын толықтыруға, құндылықтар мен
бейөндірістік активтерді (жер, жер қойнауы телімдерін, патенттер, лицензиялар,
т.б) сатып алуға жұмсалды. Негізгі капиталға салынатын инвестиция елдің экон.
өрлеуінің негізгі факторы болып табылады. Шетелдік инвестиция – шетел инвесторы
жүзеге асыратын инвестиция Әлемдік экономикалық жүйені жаїандандыру жағдайында,
сондай-ақ, Қазақстанның мемлекеттік тәуелсіздік алуына және ашық нарықтық
экономиканың қалыптасуына байланысты шетелдік инвестиция объективті қажеттілікке
айналып отыр. Өтпелі кезеңде экономикалық өрлеу мен нарықтық реформаларды
қаржыландыру үшін елдің ішкі қорланымдарының жеткіліксіздігі себепті оның рөлі
мен мәні арта түсуде. Шетелдік инвестицияға тікелей шетелдік инвестиция (яғни
қаражатты кәсіпорындардың немесе компаниялардың жарғылық қорына не акцияларына
салу), қоржындық шетелдік инвестиция, сондай-ақ, сыртқы несиелер, қарыздар,
дамуға ресми көмек, гуманитарлық көмек жатады. Нарықтық экономика жағдайында
шетелдік инвестицияны тарту және пайдалану тек қаражаттың ғана емес, сонымен
бірге шетелдік технологиялардың, басқару тәжірибесінің де ағылып келуін
қамтамасыз етеді, жаңа рыноктарға жол ашады, ірі құрылымдық өзгерістерге,
нарықтық инфрақұрылымның қалыптасуына, инновациялық процестердің кеңеюіне,
экономиканың жекеше секторының қалыптасуына серпін береді. Қазақстан үшін
тікелей шетелдік инвестиция неғұрлым тиімді. Ол қабылдаушы елдің шаруашылық
қызметінде инвестордың ұзақ мерзімді мүддесін қанағаттандырады және сыртқы
борышты қалыптастырмайды.

ТМД елдерінің арасында Қазақстан экономикаға тартылған шетелдік инвестицияның
көлемі бойынша көш бастап келеді. Күрделі құрылысқа салынған инвестицияның жалпы
көлеміндегі шетелдік инвестицияның үлесі 1995 ж. 1,5%-дан 2000 ж. 38,6%-ға
артты. 2000 ж. 2751 млн. долл. шет ел қаражаты тартылды, мұның өзі 1999 жылғымен
салыстырғанда 48,6% жоғары. Тек 1993 – 99 ж. тартылған тікелей шетелдік
инвестицияның көлемі 9700 млн. долл. болды, бұл ретте оның жалпы көлемінің
54,4%-ы мұнай-газ секторына, 20,1%-ы түсті металлургияға, 3,8%-ы қара
металлургияға, 3,7%-ы энергет. кешенге, 3,4%-ы тамақ өнеркәсібіне салынды. Осы
кезеңде тартылған тікелей шетелдік инвестицияның ең көп көлемі АҚШ-тың үлесіне
тиеді – жалпы көлемінің 33%-ы, Оңтүстік Кореяның үлесі – 15,4%, Ұлыбританияның
үлесі – 12,5%, Түркияның үлесі – 4,9%, Қытайдың үлесі – 4,7%. Қазақстан шет ел
капиталын несие мен қарыз нысанында да тартты. Қазақстанға Австрияның, АҚШ-тың,
Қытайдың, Түркияның, Еуропалық Одақтың және басқа елдердің несие желілері
ашылды, осы желілердің шеңберінде 90-нан астам келісімге қол қойылды.
Қазақстанның сыртқы қарызы шекті өркениетті шеңберден шыққан жоқ, яғни тікелей
мемл. және Қазақстан Республикасының Үкіметі кепілдік берген сыртқы борыш оның
жалпы көлемінің 25,5%-ы ғана болды. Борышқа қызмет көрсету нормасы сыртқы
борыштар бойынша төлемдердің экспорт көлеміне қатынасы ретінде 2000 ж. 32,6%
болды. 2000 ж. Қазақстан ТМД елдерінің арасында сыртқы борыш бойынша
міндеттемелерін мерзімінен бұрын төлеген жалғыз ел болды, мұның өзі еліміздің
халықаралық инвестициялық беделін көтерді. Қоржындық инвестиция – ұзақ мерзімді
борышқорлық міндеттемелер мен бағалы қағаздарға салынған қаражат; капиталға
қатысуды және салынған капиталға шаққанда табыс алуды қамтамасыз етеді. Әлемдік
практикада капитал қорланымы мен халықтың жинақ ақшасының көп бөлігі бағалы
қағаздар мен басқа да қаржы құралдары арқылы жанама түрде өндірісті
инвестициялауға қатысады. Мысалы, әлемдік инвестициялық байлықтың жалпы
көлеміндегі қаржы байлығының үлесі көп – 57,7%. Халықтың ақшалай қаражатының
қорланымына келетін болсақ, мысалы, АҚШ-та бағалы қағаздарға (негізінен,
акцияларға) салынған инвестицияның жалпы көлемдегі үлесі 50%-дан асады.
Қазақстанда халықтың акциялар, облигациялар, басқа да бағалы қағаздар сатып
алуға жұмсаған шығыны олардың жалпы көлемінің 3%-ынан аспайды. Мұндай жағдайдың
себебі қор рыногі мен қаржы құралдарының дамымағандығында. Мемлекеттік бағалы
қағаздар рыногі (МБҚР) бағалы қағаздар рыногінің неғұрлым серпінді түрде дамып
келе жатқан буыны болып табылады. Мұндай қағаздардың ең маңыздылары: мемлекеттік
қазынашылық міндеттемелер (МҚМ), олардың айналыс мерзімдері 3, 6, 12, 24 айдан
10 жылға дейін, Мемл. қысқа мерзімді қазынашылық міндеттемелер (МЕККАМ),
Мемлекеттік индекстелетін қазынашылық міндеттемелер (МЕИКАМ), Мемлекеттік орта
мерзімді қазынашылық міндеттемелер (МЕОКАМ), Мемлекеттік арнаулы қазынашылық
міндеттемелер (МЕАКАМ), Арнаулы валюталық мемлекеттік қазынашылық міндеттемелер
(АВМЕАКАМ), Мемлекеттік қысқа мерзімді қазынашылық валюталық міндеттемелер
(МЕКАВМ); ұлттық жинақ облигациялары (ҰЖО), Ұлттық банктің ноталары,
муниципалдық құнды қағаздар.



https://kk.wikipedia.org/wiki/%D0%96%D0%B0%D0%B9%D1%8B%D2%9B

Жайық – Ресей Федерациясы (Башқұртстан, Челябі, Орынбор облыстары) мен Қазақстан
Республикасы (Атырау, Батыс Қазақстан облыстары) жеріндегі өзен. Өзен Еуропа мен
Азия дүние бөліктерін бөлуші Орал тауларынан бірге шекара болып есептеледі.
Жалпы ұзындығы 2428 км, су жиналатын алабының ауданы 237 мың км2 , Қазақстан
жеріндегі ұзындығы 1084 км.

Орал тауының оңтүстік сілемдері (Орал-Тау жотасы) теңіз деңгейінен 640 м
биіктігінен басталып, Атырау қаласы орналасқан Каспий теңізінің бөлігіне
құяды.Жайық өзені Оңтүстік Оралдың шығыс беткейін бойлай тар аңғармен ағып,
Верхнеуральск қаласынан төмен қарай жазықпен ағады. Магнитогорск металлургия
комбинатын сумен қамтамасыз ету үшін қала маңында бөген салған. Бөгеннен төмен
қарай өзеннің жағасы жарқабақ , арасында қайраңдар бар. Ресей жеріндегі Орск
қаласына дейінгі бөлігінде Жайыққа оң жағынан Таналық, сол жағынан Орсалары
құяды. Орск қаласынан төменде өзен батысқа бұрылып, Губерли шатқалымен(ұзындыға
қырық бес км) өтеді. Жазық даламен ағатын тұсында сол жағынан Елек өзені құяды.
Жайыққа оң жағынан Кіші Қызыл, Үлкен Қызыл, Сакмар , Таналық, Шаған; сол жағынан
Шыңғырлау (Утва), Губейка, Үлкен Қараған, Сүйіндік, Қомақ, Ор, Елек, Барбастау
салалары құяды. Орал қаласынан төменгі бөлігінде Жайықтың аңғары тағы да
кеңейіп, жайылмасы тармақталады.Қаладан өткенен кейін өзенге Көшім бөгенсалынып,
Жайық-Көшім суғару-суландыру жүйесі тартылған.Жайықтың 80%қар суымен толығады.

Орал тау жотасынан басталып, жоғарғы бөлігінде Оңтүстік Оралдың шығыс беткейін
бойлай тар аңғармен ағып, Верхнеуральск қаласынан төмен қарай жазықпен ағады.
Магнитогорск металлургия комбинатын сумен қамтамасыз ету үшін қала маңында бөген
салынған. Бөгеннен төмен қарай өзеннің жағасы жарқабақ, арнасында қайраңдар бар.
Суды жинау көлемі – 220 мың км2 . Су сақтағыш, алқап, арна сипаттары бойынша
Жайық өзенін 3-ке бөледі (ағыстар): жоғарғы, орта және төменгі.

Орал қаласынан төменгі бөлігінде Жайықтың аңғары тағы да кеңейіп, жайылмасы
тармақталады. Қаладан өткеннен кейін өзенге Көшім бөгені салынып, Жайық-Көшім
суғару-суландыру жүйесі тартылған. Жайық көбіне қар суымен (80%) толығады. Су
тасу кезінде орта ағысы тұсында арнасы 10 км-ге, ал атырауында бірнеше ондаған
км-ге дейін жайылады. Өзен жоғарғы ағысында – қарашаның басында, орта, төменгі
бөлігінде қарашаның аяғында қатып, мұзының еруі төменгі бөлігінде наурыздың
аяғында басталып, жоғарғы бөлігінде сәуірдің ортасына дейін созылады. Өзеннен
бекіре, шоқыр, майшабақ, көксерке, Каспий қаракөзі, табан балық, сазан, жайын
ауланады. Жайықтың бойында орналасқан Ресей қалалары: Верхнеуральск,
Магнитогорск, Орск, Новотроицк, Орынбор, Қазақстан қалалары: Орал (кеме қатынасы
басталатын жер), Атырау. Еуропа мен Азияның шартты шекарасы Жайық өзені бойымен
өтеді.

Ресей жеріндегі Орск қаласына дейінгі бөлігінде Жайыққа оң жағынан Таналық , сол
жағынан Ор салалары құяды. Орск қаласынан төменде өзен батысқа бұрылып, Губерли
шатқалымен (ұзындығы 45 км) өтеді. Жазық даламен ағатын тұсында сол жағынан Елек
өзені құяды. Жайыққа оң жағынан Кіші Қызыл, Үлкен Қызыл, Сақмар, Таналық, Шаған;
сол жағынан Шыңғырлау (Утва), Гумбейка, Үлкен Қараған, Сүйіндік, Қомақ, Ор,
Елек, Барбастау салалары құяды.

Осы үрдістер Жайықтың көктемгі қатты тасқынымен тіптен тереңдей түседі.
Қазақстандық аймақта өзен арнасының лайлануына теріс әсер ететін факторларға
ағысты баяулатын даланың жазықтылығы және арнаның көп ирелеңдігіне әсер ететін
жер бедерінің сәл жотылығы жатады. Осыған байланысты өзеннің тұтастығы мен
қызметі оның тұрақты күтімсіздігінсіз мүмкін емес. Өзен арнасының лайлануына
оның салалары мен бастау көздерінің тазаланбауы әсер етеді. Батыс Қазақстан
облысындағы Жайық өзенінің алабына кіретін кіші өзендерге Шаған, Деркөл, Елек,
Утва, Рубежка, Быковка, Барбастау, Емболат т.б. кіреді.

Жайық өзені алабы ежелгі өркениет орталығы және қазіргі уақытта Қазақстан мен
Ресей Федерациясының әлеуметтік экономикасында аса маңызды орын алады. Жайық
өзенінің ландшафтты-экологиялық жағдайын және су кешенін қалыпқа келтіру мен
сақтау басты міндет. Жайық өзенінің көпғасырлық бай тарихы біздің ұрпақтар үшін
жоғалмауы керек.

Бұл қасиетті Жайық өзені! Осы өзеннің жағасында Қыз Жібек балғын шағын өткізген.
Осы өзенді өтіп Төлеген Қыз Жібекке келген.

Осы өзеннің суына Махамбет пен Исатай әскері аттарын суарған. Осы өзенді қорек
еткен. Осы өзен үшін алысып, жан беріскен. Ел азаттығы үшін осы өзенді талай
малтып кешіп жүріп соғысқан.

Осы өзенді өтіп әйгілі Бөкей хан "Ішкі Орда" атты Еділ-Жайық арасына қоныс
тепкен "қой үстіне бозторғай жұмыртқалаған" хандықтың негізін салған.

Осы өзеннің жағасында Алашорда үкіметінің негізін салушылардың бірі Халел мен
Жаһанша Досмұхамедовтар дүниеге келген. Осы өзенді малтып жүріп балалық шақтарын
өткізген!

Осы өзеннің суымен Александр Македонский де ауқат алған. Осы өзеннің жерінен
өзімен-өзі шығып жатқан қара майды көріп Аристотель де таң қалған. Осы өзенді
өтіп Батый Хан қыпшақ халқынын рухымен Русь әлемінің "ел боламыз" деген үмітін
жүздеген жылдарға кейін шегеріп, отар қылып, Еуропаның жартысын жаулап алған.

Осы өзеннің жағасында адамзат тарихындағы ең дарынды қолбасшылардың бірі Сұлтан
Бейбарыс дүниеге келген. Осы өзеннің бойға сіңген нәрімен Сұлтан Бейбарыс бүкіл
Ислам әлемін Моңғол және Крест шапқыншылығынан сақтап қалған. Байтал түгіл бас
қайғы заманда Мұстафа Шоқай да осы өзеннің бойымен шетел асқан.

Осы өзеннің бойында толғауын шегіне жеткізіп Құрманғазы құдіретті күйлерін
шығарған! Осы өзенді қазақтың маңдайына біткен ұлы Әлкей Марғұлан да малтып
жүріп Сарайшықты зерттеген!



https://kk.wikipedia.org/wiki/%D0%96%D0%98%D0%A2%D0%A1

Жүре пайда болған иммундық дефицитiнiң синдромы (ЖИТС, ағылш. AIDS) - аса
қатерлі вирустық дерт. Қоздырушы - адамның иммундық дефицит вирусы HIV (ИДВ).
Вирус иммундық жүйесінің жасушаларының жұмысын бұзып, жойып, нәтижесінде Жүре
пайда болған иммундық дефицитiнiң синдромы (ЖИТС) пайда болып, адам организмінің
қорғаныс механизмдерінің жұмысы бұзылып, инфекция мен қатерлі ісіктерлерден
кәдімгі иммунды статус қалыпта болған жағдайда дамымайтын оппортунисттік аурулар
пайда болады..

ДДҰ мәліметі бойынша АИВ жұқтырғандардың саны 2000 жылдан кейін 40—50 миллионға
жетуі ықтимал. ЖИТС-пен ең көп науқастанушылар АҚШ-та, Батыс Еуропа елдерінде
(әсіресе Франция, Германия, Ұлыбритания, Италия), Орталық Африкада, Гаитиде
тіркелген. Вирус ТМД мемлекеттерінде, Жапония, Шығыс Араб елдерінде кездесе
бастады. Әдетте ЖИТС-пен қала тұрғындары жиірек ауырады. Оған жөнсіз жыныстық
қатынас, шектен тыс сексуальдық еркіндік, жезөкшелік, гомосексуализм т. б.
жайлар себеп болады. Көпшілік жағдайда ЖИТС-тен сексуалъдық белсенділігі
басылмаған жастағы ерлер мен әйелдер зардап шегеді. Бала туу мүмкіндігі бар
әйелдердің арасында ЖИТС тарала бастауына байланысты балалардың да осы ауруға
шалдығуы жиілей түсті. Осыдан 3—4 жыл бұрын АИВ жұқтырғандардың 70—75%-ы
еркектер болса, бүгінде есірткі қолдану-ылардың саны күрт көбейіп, олар көпшілік
жағдайда ортақ шприц инелерін пайдаланатын болғандықтан, 6ұл науқасқа шалдыққан
ерлер мен әйелдердің саны теңесті (50%-дан). Мұндай жағдай балаларға ЖИТС
жұқтыру қаупін күшейтіп отыр. Қазіргі таңда көптеген жұқпалы аурулар белең алып,
халқымыздың денсаулығына зиянын тигізіп келеді. Мəселен, жас айырмашылығын
талғамай, елімізге қауіпті дерт болып жабысқан – СПИД ауруы.

Жыныстық жол негізгі жұғу жолы болып табылады. ЖИТС адамдарға 80% жағдайында осы
жолмен, яғни гетеросексуальдық (еркек-әйел) және гомосексуальдық (еркек-еркек)
жыныстық қатынас кезінде жұғады. Ең қауіптісі — гомосексуальдық анальдық
қатынас, өйткені партнерлердің жыныс мүшелерінің терісі, шырышты қабатының
жарақаттануы жиі болады. АҚШ-та ЖИТС-пен науқастанғандардың 70%-ына ауру осындай
жолмен жұққан. Жұқтыру каупі активті және пассивті гомосексуалистерде бірдей
дәрежеде болады. Қатерлі топқа жезөкшелер де жатады. Партнерлердің жиі ауысуы да
ЖИТС жұқтыру мүмкіндігін күшейтеді. ЖИТС-пен науқастанушылық бел алған елдерден
келген азаматтармен жыныстық катынаста болу әсіресе қауіпті. Жыныстық инфекциясы
бар немесе бұрын ауырғандармен кездесу, етеккір кезінде жыныстық катынаста болу,
садистік әдеті бар партнермен жақындасу ЖИТС жұқтыру каупін күшейте түседі.

ЖИТС вирусының үшінші жұғу жолы — анасынан нәрестеге жұғуы. Ауырған немесе АИВ
жүққан әйел-дерден туған балалардың 4/5-не вирус осындай жолмен жұққаны белгілі
болды. Егер де анасы нашақор немесе жезөкше болса нәрестеге вирус жұғу қаупі
бірнеше есе артады. Вирус нәрестеге қалыпты босану кезінде, баланы операция
жасап алғанда және жүктілік кезінде жұғуы мүмкін. ЖИТС-тің нәрестеге науқас
анасының емшек сүті арқылы жұғу оқиғалары да белгілі. ЖИТС-ке байланысты
мәселелер баспасөз беттерінде тұрақты түрде көтеріліп отырғанына қарамастан, бұл
проблемаға зор көңіл бөлу қажет. АИВ инфекциясымен күресуде ДДҰ «Әдепсіздік
нәтижесіңде өзінді өлімге апарма!» деген ұранға сүйенеді. Егерде сілекейден, көз
жасы сұйығынан вирус табылса, оның жұғу мүмкіндігі қандай деген сауалға келсек,
мұндай жолмен жұғу бүгінгі күнге дейін еш жерде кездескен емес. Вирус қанмен
жұғатын болғандықтан емделу қауіпті емес пе? Бұл сұраққа да теріс жауап беруге
болады. Өйткені осы уақытқа дейін мұндай жолмен ЖИТС жұғу оқиғасы болған емес.
АИВ-тің шаңмен, ауалы-тамшылы, фекальды-оральды (ауыз қуысы арқылы) жолмен
жұқпайтыны толық анықталған. Яғни адамдар сүйіскенде, сөйлескенде, түшкіргенде,
жөтелгенде, қол алысқанда, ортақ дәретхананы, ваннаны, душты, бассейнді
пайда-анғанда, сондай-ақ тағамдар мен ыдыстар арқылы ЖИТС вирусы жұкпайды. Сырт
киімдерді алмастырып кигенде, тіпті бір төсекте жатып ұйықтаған кезде де ЖИТС
вирусының жұғу қаупі жоқ. Қан сорғыш және басқа жәндіктер (маса, бит, кене,
бүрге, шыбын, тарақан, қандала т. б.) арқылы жұғу жолдары да анықталмаған.
Мысық, кой, жылқы, маймылдарда қоздырғышы АИВ-ке үқсас иммундық тапшылық
болатынына карамастан, үй және жабайы жануарлардан ЖИТС жұғу жайлары
кездеспеген.

ЖИТС жұғудан қалай сақтанады? Әртүрлі инфекциялардан сақтанудың ең тиімді тәсілі
— вакцина егу. Алайда вакцина дайындау бағытында тыңғылықты зерттеулер
жүргізіліп жатса да, ондай профилактикалық препарат алу әзірше қолдан келмей
отыр. ЖИТС-пен науқастанудан сақтанудың маңызды шаралары мыналар:

Профилактиканың басты міндеті — ЖИТС тасымалдаушыларды анықтап, жұғу арнасын
сенімді түрде жауып тастау. Осы мақсатта көптеген елдерде мынадай шаралар
жүргізіліп жатыр: халықтың (тұрғындардың) кейбір топтарын сөзсіз және жоспарлы
түрде лабораториялық тексеруден өткізу; донорлык, қанды, сперманы, органдарды
тексеру; гемофилиямен ауыратындарды, нашақорларды, гомосексуалистерді,
жезөкшелерді тексеру; ауырғандарды арнайы ауруханаға жатқызу және емдеу; сенім
телефондарын ұйымдастыру; ЖИТС-пен ауырғандарға консультация және көмек беретін
комиссия жұмысын ұйымдастыру; диагностикалық орталықтар, кабинеттер ашу т. б.
Тұрғындар арасында ЖИТС жөнінде санитариялық-ағарту жұмыстарын жүргізудің ерекше
маңызы бар. Әркім аурудың қалай тарайтынын, одан қалай сақтану қажет екенін
жетік білуі тиіс. Англияда осы бағытта жүргізілетін жұмыстарға мемлекет жылына
20 млн фунт стерлинг қаржы жұмсайды. Жалпы халықты, әсіресе балалар мен жастарды
өнегелілікке, дұрыс жыныстық қатынас жасауға тәрбиелеу мәселесін жолға
қоймайынша, ЖИТС-пен күресу мүмкін емес. Жеке бас профилактикасы қарапайым әрі
денсаулық үшін ұтымды. Оларға мыналар жатады:

Қазақстан Республикасында 5 жылдың ішінде (1987—1991) 4 млн 870 мың адам арнайы
тексеруден өтті. Екіқабат әйелдерді тексеру және өз атын жарияламай тексерілу
жұмыстары кең түрде жүргізілуде. Әрбір облыс орталығыңда осындай тексеру
жүргізетін арнайы кабинет жабдықталған және одан 6ұл індет туралы жан-жақты
ақыл-кеңес алуға болады. «ЖИТС (СПИД) ауруының алдын алу туралы» Қазақстан
Республикасының заңында (1994) ЖИТС ауруымен күресу күрделі, кешенді мәселе деп
танылған. Оны шешуге Денсаулық министрлігімен қатар басқа да министрліктер
(Қаржы, Еңбек және әлеуметтік қорғау, Ішкі, Сыртқы істер т. б.) қатысады,
олардың жұмысын ҚР Министрлер Кабинеті жанынан құрылған Үйлестіру кеңесі
басқарады. Қазақстан Республикасында тұратын не ұзақ мерзімге жұмыс атқаруға
келген әрбір шет ел азаматы Қазақстан Республикасының «Халық денсаулығын сақтау
туралы» заңына сәйкес ЖИТС вирусының жүққан-жұқпағандығын анықтау үшін
медициналық куәлендіруден (тексерістен) өтуі тиіс. ЖИТС-пен ауырған не вирусын
тасымалдаушы шет ел азаматтары Республика аумағынан шығарылып жіберіледі, ал
еліміздің азаматтары емделуге, кешендік тексерістерден өтуге міндетті. Оларды
қызметтен, жұмыстан, бизнестен, заңға қайшы келмейтін іс-әрекеттің қай түрінен
болмасын шеттетуге болмайды. Тек медицина, фармацевтика, тұрмыстық қызмет
көрсету саласы қызметкерлері (мысалы, шаштаразшы т. б.) жұмысын ауыстыруы қажет.
Олар үшін ЖИТС-пен ауыру, вирус тасымалдаушы болу — кәсіби ауру болып табылады,
сондықтан біраз жеңілдіктер жасау жайы қарастырылған. Мәселен, бір мерзімдік
ақша төлеу тәрізді. Оның үстіне ЖИТС-пен сырқаттанушылармен, вирус
тасымалдаушылармен тікелей жұмыс істейтін медицина және ғылыми қызметкерлер
жұмыстының зияндылығы үшін қосымша, ақылы 24 күндік демалыс және негізгі
жалақысының 60%-на дейін үстем ақы алуға құқылы. ЖИТС вирусын тасымалдаушылар
қан (басқа да органдар мен тканьдер) беретін донор бола алмайды. Әдейі және біле
тұра басқа азаматтарға ЖИТС вирусын жұқтырушы, клиникалық, лабораториялық
тексерілуден қашқақтаушы, өз жұмысын салақ атқару нәтижесінде ЖИТС вирусымен сау
адамдардың зарарлануына себепкер болушы, нақты кісінің ЖИТС-пен ауыратындығын не
оның вирусын тасымалдаушы екендігін рұқсатсыз жариялаушы азаматтар мен мамандар
заңға сәйкес жауапқа тартылады. Қорыта айтқанда, әдепті өмір сүріп, отбасы
бірлігі берік болса, арақ-шарап ішіп, наша тартудан, кездейсоқ жыныстық
жақындасудан аулақ болса, әрбір адам өзін-өзі ЖИТС-тен қорғай алады.



https://kk.wikipedia.org/wiki/%D0%95%D0%B6%D0%B5%D0%BB%D0%B3%D1%96_%D0%B3%D1%80%D0%B5%D0%BA_%D1%82%D1%96%D0%BB%D1%96

Ежелгі грек тіл білімі орыс. древнегреческое языкознание — Грекияда туған тіл
біліміндегі ой-пікір бүкіл Еуропа тіл ғылымының қалыптасып дамуына күшті әсерін
тигізді. Тілге қатысты жазба материалдары б. з. д. 5 ғасыр шамасынан басталады.

Ежелгі грек тіл білімі Гомердің "Илиада" мен "Одиссея" жырларының тілін
зерттеуден басталады. Көне заманнан сақталған бұл дастандартілі гректердін
сөйлеу тілінен мейлінше алыстап, оларға түсініксіз бола бастаған сон, грек
ойшылдары соны зерттеу, айкындаумен шүғылданған.

Ежелгі грек тіл білімі екі кезенге бөлініп қаралады. Онын бірі — философиялық
кезен, екіншісі — филологиялық кезен. Бірінші кезен б. з. д. 5—3 ғасырлар арасын
қамтиды. Бұл — Ежелгі грек тіл білімі қалыптасуының алғашқы кезені. Мұны
қалыптастырушылар философтар болған. Олар тіл мәселелерін лингвистикалық тұрғыда
емес, философия тұрғысынан сөз еткен, философияға тәуелді, соның ажырамайтын бір
саласы деп есептеген. Нақты тілдік фактілерге сүйенбей, абстракты болжаулар,
философиялық тұжырымдар жасаумен шұғылданған. Бұл бағыт Грек тарихындағы
эллинизм дәуіріне дейін сакталды. Ежелгі Грек философтарының тілге қатысты
мәселелерден ерекше сөз еткендері — атаудын табиғаты, зат пен онын атауы
арасында қандай байланыс болатыны, тілдік қайдан, қалай пайда болғаны және
тілдік грамматикасы мен логика арасындағы қарым-қатынас жөніндегі мәселелер.
Гераклит бастаған философтар атау заттың табиғатына сәйкес жаратылыстан
берілген, сөз — табиғат туындысы лесе, Демокрит бастаған философтар оған қарсы —
зат пен оның атауы арасында табиғи байланыс болмайды, ол екеуінің арасындағы
байланыс — шартты, кездейсок деген тұжырым жасады. Демокрит атаулардың
жаратылыстан берілген табиғи еместігін тілдерде затты эр түрлі атаумен
білдіретін синонимдердің және эр түрлі мағынаны білдіретін омонимдердің
болатындығымен, көптеген заттардын тілдік атауларынын болмайтынымен немесе зат
атауларының кейде өзгеріп кететінімен дәлелдейді.

Ежелгі Грек философтарының тілге байланысты сөз еткен екінші проблемасы — тілдің
шығуы жөніндегі мәселе. Бұл мәселеде де олар дұрыс шешімге келе алған жок.
Олардың бір тобы тілді дыбысқа еліктеуден шыққан десе, екінші бір тобы ертедегі
адамдардың өзара келісуінен барып шыққан дегенді айтады. Тіл білімінде мұның
алғашкысын дыбыска еліктеу теориясы десе, сонғысы келісім теориясы деп аталады.

Грек ғалымдары көтерген тағы бір проблема — грамматика мәселелері. Грамматиканы
да алғашында философия, әсіресе логика ғылымына тәуелді, соның бір саласы
ретінде, логикалық категориялардың көрсеткіші ретінде ғана қараған. Платон
тілдегі сөздерді есім, етістік деп екі топка бөлсе, Аристотель алдынғы екеуінің
үстіне жалғауыш дегенді қосып, үш топқа бөледі. Аристотель — грамматика мен
логика арасындағы қарым-қатысты алғаш сөз еткен ғалым. Онын логика мен поэтика
жөніндегі ілімі кейінгі заман оқымыстыларына да күшті ықпал жасады. Аристотель
логиканы ұғым, пайымдау сияқты категорияларды зерттейтін ғылым деп анықтайды да,
сөз табы деген — сөйлемнің элементтері, ал, сөйлем — есім мен етістіктің
байланысы, бұл екі категория арасында елеулі өзгешеліктер бар: етістік шақты
білдіреді, предикативтік қызмет атқарады, ал, есім септеледі, сөйлемде
субъектілік қызмет атқарады дейді. Бірак Платон да, Аристотель де сөздерді тапқа
бөлгенде, тілдік категория ретінде емес, логикалық категория ретінде қарайды.
Соған қарамастан Аристотельдің лингвистикалық көзқарастары бұл ғылымның кейінгі
замандардағы дамуына зор әсерін тигізді. Күні бүгінге Дейін қолданылып жүрген
грамматикалық категориялардың, Терминдердің көпшілігі Аристотельден қалған.

Ежелгі грек тіл білімі өз дамуының ең биігіне Грекия тарихында эллинизм деп
аталатын дәуірде көтерілді (бұл б. з. д. 3 ғ. мен б. з. 4 ғ. арасы). Тіл білімі
тарихында грамматистердін Александрия мектебі деп аталатын бағыты осы дәуірде
қалыптаскан. Бұл кезен Ежелгі грек тіл білімі тарихында филология дәуірі деп
аталады. Бұл дәуірде грамматикалық ілім философияның, логиканың ықпалынан
босанып, өзалды на дербес пән ретінде қаралды. Грамматика ілімін дамытушылар:
Аристрах Самофракийский (б. з. д. 200—150 жылдары), онын шәкірттері Дионисий
Фракийский, Аполлоний Дискол (б. з. 2 ғ.) болды. Аристрах тілдегі сөздерді есім,
етістік, есімше, член (артикль), есімдік, предлог, үстеу, жалғаулық деп сегіз
топка бөлген. Дионисий Фракийский негізгі сөз таптарының көптеген грамматикалық
категорияларын, Аполлоний Дискол синтаксис мәселелерін зерттейді. Дегенмен,
Ежелгі Грекияда морфологияға қарағанда синтаксис, фонетика, лексикология аз
зерттелген.

Бұл дәуірдегі филология жазба ескерткіштерді жинап зерттеу ісімен ерекше
шұғылданған. Ежелгі Грек дәуірінен келе жаткан зат пен оның атауы арасындағы
қарым-қатынас жөніндегі талас бұл кезенде де болды, бірақ бұл тілдегі заңдылық
тұрғысынан қаралды. Оны бардеушілер аналогистер, жокдеушілер аномапистер деп
аталды. Аномалистер (Ктатес Малое) зат пен оның атауы және грамматикалық
категориялар арасында ұқсастық, заңдылық жоқ десе, аналогистер (Аристрах
Самофракийский) тілде аналогияның рөлі ерекше, тілдік элементтерде аналогия
жолымен бірыңғай, біркелкі болу тенденциясы кұшті, тілдегінің барлығы да белгілі
заңдылыққа бағынады деді.

Тіл білімі тарихында елеулі мәні барлығына қарамастан, Ежелгі грек тіл білімінің
әлсіз жақтары да мол болған. Тіл мәселелерін алғашқыда философия, логика
ғылымдарына тәуелді, соның бір саласы ретінде қарады; тілдік категорияның
өзгеріп, дамып отыратың тарихи кұбылыс екеніне жете мән бермеді; гректер өз
тілінен баска тілді зерттемеді.



https://kk.wikipedia.org/wiki/%D0%94%D2%AF%D0%B9%D1%81%D0%B5%D0%BD%D0%B1%D1%96

Дүйсенбі — аптаның жексенбі мен сейсенбі күндерінің аралығындағы күні. ISO 8601
стандарты бойынша, дүйсенбі аптаның алғашқы күні болып табылады. Заманауи батыс
мәдениеті әдетте дүйсенбінің жұмыс аптасының басталуы, қалыптасқан тәртіп
бойынша бұл күні демалыстан соң ересектер жұмыс орындарына оралып, балалар
мектепке бара бастайды. Христиан діні және иудей дәстүрі бойынша, қасиетті інжіл
күнтізбесіне орай, дүйсенбі аптаның екінші күні болып саналады. Бұл көзқарас
АҚШ, Канада және Жапонияда әлі күнге сақталған. Иудаизм және исламда дүйсенбі
құлшылық ету мен намаз оқу үшін қолайлы күн болып саналады.



https://kk.wikipedia.org/wiki/%D0%91%D0%B5%D0%B9%D1%96%D0%BC%D0%B1%D0%B5%D1%82_%D0%96%D0%B0%D1%80%D0%BC%D0%B0%D2%93%D0%B0%D0%BC%D0%B1%D0%B5%D1%82%D2%B1%D0%BB%D1%8B_%D0%9C%D0%B0%D0%B9%D0%BB%D0%B8%D0%BD

Бейімбет Жармағамбетұлы Майлин (15.11.1894, Қостанай облысы, Таран ауданы -
10.11.1938) — қазақтың көрнекті жазушысы, қазақ әдебиетін қалыптастырушылардың
бірі.

Сауатсыздықты толық жою ұранын алға тартты «Сауаттылығы төмендерге арналған оқу
кітабын» (1929); «Күш» - сауаттылығы төмендерге арналған оқулықты (1930);
«Жаңаша оқы және жаз» құралын (1931) және Ғабит Мүсіреповпен және А. Ситдықовпен
бірге «Сауатсыздарға арналған әліппені» (1935-1936) жазып шығарды.

Бейімбет Майлин «Еңбекшіл қазаққа» «Еңбек туы» болып тұрған кезде-ақ атсалыса
бастаған. Алғаш мақалаларымен қатысқан ол әдеби қызметкер, бөлім меңгерушісі,
хатшысы да болған, редакторлыққа дейін өскен. Бірақ көп істемеген.

Бейімбет Майлиннің шығармалары қазақ әдебиетін барлық салада байытқан рухани
асыл қазына ретінде халқымен мәңгі бірге жасайтын болады.



https://kk.wikipedia.org/wiki/%D0%91%D0%B5%D0%B9%D0%BD%D0%B5%D0%BB%D0%B5%D1%83_%D3%A9%D0%BD%D0%B5%D1%80%D1%96

Бейнелеу өнері (ағылш. Visual arts) — дүниені көзбен көріп, түйсіну негізінде
бейнелейтін пластикалық өнердің бір саласы. Бейнелеу өнеріне негізінен
кескіндеме мүсін, графика жатады. Бейнелеу өнерінің белгілері архитектура,
безендіру және қолданбалы өнерде көрініс табуы мүмкін. Сондықтан шартты түрде
оларды да Бейнелеу өнері қатарына жатқызады. Сондай-ақ, театр, кино,
теледидардағы безендіруді, көркем дизайнды да Бейнелеу өнері ретінде таниды. Бұл
өнердің де негізінде адам, табиғат және заттық әлемді тұтастықта, бірлікте
қарастыру жатыр. Бейнелеу өнері дүниені байқау, бақылау, көру нәтижесінде оның
көркем бейнесін жасайды. Әр ғасыр, дәуір, кезеңде пайда болған Бейнелеу өнерінің
туындылары өзіндік бейнелеу жүйесі мен көркемдік үндесудің түрлі типтерін
құрайды. Бұл өнер танымдық, құндылық және қарым-қатынастық қызметімен де
ерекшеленеді. Уақыттық даму процесі басқа өнер түрлеріне (әдебиет, музыка,
театр, кино) қарағанда Бейнелеу өнерінде шектеулі, ол негізінен кеңістіктік
ауқымымен ерекшеленеді. Суретші өз көзімен көріп, түйсінген шындығын сол сәттегі
қалпымен көрсетуге ұмтылады. Өмір құбылыстары типтік жағынан таңдап алынып,
заманның тірлік-тынысы жан-жақты көркемдік қуатпен беріледі. Бейнелеу өнерінің
көркемдеу құралдарына сурет, түрлі түс, пластика, жарық пен көлеңке, композиция,
ырғақ жатады. Шығармалар заттық материалдан дайындалатындықтан оған пәндік,
заттық болмыс тән. Бейнелеу өнерінің әр жанры қоршаған әлемнің бейнесін түрліше
береді: кескіндеме түрлі түрлі-түсті бояуды, графика түрлі сызықтардың
қиылысуын, көлеңке мен жарықтың астасуын, мүсін пластикалық үш өлшемді (биіктік,
ендік және аумақтық) пайдаланады. Бейнелеу өнерінің барлық жанрындағы
шығармалары мазмұнына қарай монументальді-сәндік және қондырмалы болып екіге
бөлінеді. Қондырмалы шығармалар негізінен музейлер, галереялар немесе үй
интерьерлерін безендіріп, сол жерлерде орналасады. Монументальді кескіндеме
ғимараттардың ішкі қабырғаларында, интерьерде және экстерьерде жазылады.
Монументальді мүсін архит. кешендерде, қала көшелері мен алаңдарда, мекеме
ғимараттарының қасбеті мен интерьерлерінде орналасады. Шығыс және батыс Бейнелеу
өнеріне тарихи даму процесі барысында қалыптасқан портрет, пейзаж, натюрморт
сияқты жанрлар ортақ.

Ежелгі мүсін өнері, ең алдымен, қола статуэткаларымен, жалаңаш бозбалалар
(куростар) мен ұзын киім киген сымбатты қыздардың (кор) мүсіндерімен танымал.
Қыш құмыраларды безендіру өнері ерекше дамыды. Ежелгі өнерінің классикалық
кезеңінде әлдеқайда шынайылыққа жақын образдар жасалды, адам мүсіні мен сымбатын
сомдау жетіле түсті. Б. з. б. 5 ғ-дың 1-жартысындағы шеберлер ізденісін Мирон
аяқтады. Оның “Афина мен Марсий”, “Дискобол” атты мүсіндері адам сымбатын аса
кемел пластикалық күйде мүсіндеуімен, дене құрылысы мен оның әр қимыл
ерекшеліктерін жетік білгендігімен ерекшеленеді. Жалпы адам бейнесін жасауға
деген қызығушылық портрет жанрының дамуына ықпал етті. Кереғар болмыс
қайшылықтары мен адамның идеалды, рухани және тәни әрекет-ұмтылыстарын
мүсіншілер Скопас (“Менеда”, “Бозбаланың қабірі”), Пракситель (“Книдтық
Афродитас”, “Демалыс кезіндегі қуақы”), Лисипп (“Апоксимен”, “Демалыс үстіндегі
Гермес”), т.б. түрлі қырынан бейнеледі. Эллиндік кезең грек мәдениетінің таралу
өрісінің кеңейуімен сипатталады. Бұл кезеңнің ең әйгілі туындылары —
“Самофракийлік Нике”, “Пергам мехрабының фризі”, “Милостық Венера”, “Лаокоон”.
Б. з. б. 1 ғ-дың соңынан бастау алатын Ежелгі Римнің Б. ө. — ежелгі заман
мәдениетінің ірі ошақтарының бірі. Ол этрусс мәдениетінің негізінде қалыптасты.
Этрусс мәдениетінің таңдаулы хрестоматиялық шығармалары қатарына өлген адамның
мүсіні бейнеленген саркофак-құлыптастар, Римнің негізін қалаған Ромул мен Ремді
асыраушы Капитолий қаншығының мүсіні жатады. Рим өнеріндегі жетекші орынды
портрет жанры алды. Оның пайда болуы да жерлеу рәсімімен байланысты. Марқұмның
бетбейнесін балауызға түсіріп, оны құдайлар мүсіндерімен бірге үйде сақтау салты
портреттің және қайтыс болған адамның кескін-келбетін дәл көшірудің қатаң
дәстүрінің қалыптасуына себепші болды. Әсіресе, әйгілі адамдардың дәлме-дәл
жасалған портреттері сақталған (б.з.б. 1 ғ-дағы Августің статуясы, император
Вителлийдің портреті, т.б.). Ежелгі Римдегі Б. ө-нің дамыған саласы қабырғаға
аса нәзік шеберлікпен салынған мозаикалар (мыс., Александр Македонскийдің парсы
патшасы Дариймен соғысы бейнеленген мозаика) болып табылады. Ежелгі дәуірдің Б.
ө-нде Солт. Қара теңіз жағалауының мәдениеті, Урарту мемлекетінің, Үндістанның,
Қытайдың, Орталық Азия мемлекеттерінің мәдениеттері секілді ірі мәдениет
ошақтары болды. Соғда, Бактрияның, кейін Ахемендер патшалығының Б. ө. сақтардың
“жануарлық стилінің” ықпалына ұшыраған жергілікті өнердің бірегей дәстүрлері мен
Көне Шығыс өнерінің әдістерін ұштастырды. Грек-Бактрия патшалығы өнерінде
эллиндік көркемдік қағидалардың жалғасын табуы байқалады. Сәулет, мүсін,
бедерлеу өнері жетіле түсті. Б. ө-нің ғажайып ескерткіштері Үндістанда б.з.б.
4-мыңжылдықтан б.з.б. 5 ғ-ға дейін жасалды. Үндістан өнері көне дүниенің түрлі
мәдениеттерімен тығыз байланысты болды. Одан, сондай-ақ, Орталық Азия
мәдениетінің де ықпалы байқалады. Ежелгі Үндістан мәдениетінің орталығы Синдтағы
Мохенджо-Даро мен Пенджабтағы Хараппа елді мекендері болды. Ойылып бейнеленген
абыз бен еркін де ырғақты қимыл-қозғалыс үстіндегі биші қыз, үшкелбетті құдай,
киелі саналған жануарлар — бұғы, буйвол, мүйізтұмсық, піл, т.б. мүсіндері жасалу
шеберлігімен, пластикалылығымен, санқилылығымен ерекшеленеді. Үндістан
мәдениетінің келесі кезеңі бүкіл Ганга жазығына билік жүргізген Магадха
мемлекетінде өріс алды. Бұнда брахманизм идеологиясы үстемдік етіп тұрды.
Үндістанның Б. ө-нде мыңжылдықтар бойына Брама (жаратушы), Вишну (қорғаушы),
Шива (қиратушы) және Индра (патша билігін қолдаушы) бейнелері, түрлі рухтар мен
данышпандардың мүсіндері тұрақты кейіпкерлерге айналды. Үндістан өнеріндегі бай,
пластикалық, өмірлік күш-қуат пен динамикаға толы образдар Үндістанның мифтері
мен аңыздары арқылы дүниенің сұлулығы мен адамға арналған мадақ ретінде қызмет
етті. Үндістанда б.з.б. 3 ғ-да Ашок патша тұсында кең таралған буддизм мүсіндік
рельефтермен безендірілген ғибадатханалардың, мемориалдық құрылыстардың
салынуына себепші болды. Аса көрнекті де көркем ескерткіштер ансамблінің бірі —
Аджанта ғибадатханалары. Вагхора өз-нің сұлу алқабындағы жартастардан қашалған
Аджанта ғибадатханаларының (барлығы 29 үңгір) қасбеттері мүсіндермен
безендірілген. Будданың сансыз көп мүсіндері қабырғалардың етегіне жағалай
тізіліп, олардың арасы оюлармен және Будданың шәкірттері мен серіктерінің
бейнелерімен бедерленген. Құжыралардың іші түгелдей монументальді ою-өрнектер
мен жазбаларға толы. Аджанта сұңғаты мен мүсіндерінің сән-салтанаты қайран
қалдырады.

Адамзат мәдениетінің ең бір ежелгі ошақтарының бірі — Ежелгі Қытай өнері (б.з.б.
3 ғ-ға дейін). Бұл дәуірдегі өнердің дамуы қалалардың пайда болуымен тығыз
байланысты: ғибадатханалар, билеушілер сарайларының құрылысы, т.б. Ежелгі Қытай
өнерінің өзіндік стилі рельеф пен өрнекті жазулармен қапталған рәсімдік
ыдыстардағы бейнелерден көрініс тапқан. Аңдардың, құстардың қиял-ғажайып
мақұлұқтардың бейнелері, қола ыдыстардағы оюлы өрнектер, алтын, малахит және
фирузамен безендірілген қабырғалар, нефриттен ойылып жасалған заттар
ақсүйектердің жерасты қабірлерінің ішіне асқан көрік берген. Қытай мәдениетінің
маңызды кезеңі — б.з.б. 11 — 3 ғ-лардағы Чжоу дәуірі. Б.з.б. 1-мыңжылдықта пайда
болған діни-филос. ілімдер — конфуцийлық пен даоизм Қытайдың кейінгі бүкіл
мәдениетіне ықпал етті. Осы кезеңде қытай сәулет өнерінің қағидалары қалыптасты,
аңшылықтың, егін орағының жанрлық көріністерінен тұратын ыдыстардың безендірілу
үлгілері күрделене түсті, қытай Б. ө. үшін классикалық стиль болып табылатын
орамаларға тушьпен сурет салу өнері қалыптасты. Ұлы Қытай қорғанының құрылысымен
әйгіленетін Цинь дәуірінің (б.з.б. 221 — 207) өнері көне қытайлықтардың дүниенің
құрылымы, әлемдегі елдер туралы түрліше түсініктерін бейнелейді. Оларда шынайы
өмірлік бақылаудан туған пайымдаулар мен жүйрік қиял астасып жатыр.

Ортағасырлық Үндістан, Индонезия, Қытай, Камбоджа ғибадатханалары, Түркия мен
Орта Шығыстың мешіттері еуропалық ғибадатханалардан кем түспейді. Айтылмыш
кезеңде Месопатамия, Иран, Үндістан, Орта Азия, Әзірбайжан, Түркияда миниатюра
жанры қарқынды дамыды, хұснихат жазу өнері шеберліктің биігіне жетті. Шығыстық
миниатюраға нәзік те ашық бояу, ою-өрнектің әсемдігі, өмірлік тәжірибеден туған
пайымдаулардың айқындылығы, терең діни-философиялық тұспалдау тән. Түрік
миниатюрасының өзіндік стилін Сефи, Жәми, Нақши Ахмед, Мұстафа Шелеби секілді
шеберлер қалыптастырды. Қолөнер түрлері — өрнекті кілемдер, мата тоқу, металдан
жасалған ою-өрнекті бұйымдар жасау, қыш құю, ойылып, шекіліп өрнектелген
қару-жарақтар жасау өнері қарқын алды. Шираз, Тебриз, Бағдат, Самарқан, т.б.
орталықтарда миниатюраның бірегей мектептері пайда болды (12 — 15 ғ.). Орта
Шығыс миниатюрасының даму шыңы Герат мектебінің өкілі К. Бехзадтың шығарм-нан
көрініс тапты. Қиыршығыс Б. ө-ндегі тушьпен, акварельмен, гуашьпен жібек және
қағаз орамаларға сурет салу өнері поэтикалылығымен, адам мен табиғатты
бейнелеудегі байқампаздығымен, таңғаларлықтай нәзік бейнелеу әдіс-құралдарымен
Қытайда, Кореяда, Жапонияда үлкен жетістіктерге жетті. Жапон өнерінің кемелдікке
жеткен саласының бірі ағашқа гравюра салу — ксилография болды. Классикалық жапон
гравюра өнерінің майталман шеберлері — Китагава Утамаро, Кацусика Хокусай, Андо
Хиросигэ, Сидзуки Харунобу және басқалар. Қайта өркендеу — Ренессанс дәуірінің
Б. ө. күрт, қуатты өрлеуімен, жаңалықтар спектрінің ауқымдылығымен, жанр
түрлерінің, көрнекті шығарм. тұлғалардың молдығымен белгілі. Әлемдік Б. ө.
тарихындағы бұл дәуір Батыс, Орталық және Шығыс Еуропаның көптеген елдерін
қамтып, негізінде Ежелгі Грекияның мәдени мұраларына қайта назар аудару, оның
гуманистік мұраттарын өзінше қайта жаңғырту үрдісі жатқан зайырлы сипатымен
ерекшеленеді. Суретшілер, мүсіншілер, миниатюрашылар шабытының қайнары болған Б.
ө-нің реалистік түрі, шынайы өмір бейнесі — Ренессанс дәуірінің негізгі
ерекшелігі. Қайта өркендеу дәуірінің Б. ө-не адам мен әлемді терең тануға
ұмтылу, адам ақыл-ойының күші мен мүмкіндіктеріне деген сенім тән.
Жасампаздықтың, сұлулық пен шынайы болмыс үйлесімінің ұйтқысы ретіндегі адамның
биік бейнесі, табиғаттың объективті заңдылықтарын меңгеру Қайта өркендеу өнеріне
бөлекше мағына мен тұтастық дарытты. Еуропалық Қайта өркендеу өнерінің
классикалық үлгісі Италия өнері болып табылады (13 — 16 ғ-лар). Ол ерте, жоғары
және кейінгі Қайта өркендеу болып, үш кезеңге бөлінеді. Ерте Қайта өркендеуге
тән ерекшелік — Б. ө-нің жергілікті флоренциялық, венециялық, умбрийлық,
феррарлық, т.б. көркемсурет мектептері аясында дамуы. Оның ең көрнекті өкілдері
— Мазаччо, Андреа дель Кастаньо, А. Мантенья, А. де Мессина, Фра Анжелико,
Филиппо Липпи, Сандро Боттичелли және т.б. Жоғары Қайта өркендеу дәуірінің
өнеріне адамды әлемнің үйлесімді құрылымның өлшемі санаған кемел классикалық,
идеалды-асқақ бейнелердің сомдалуы тән.

Қазақстанның орта ғасырлардағы өнері өзіндік өрнегімен ерекшеленеді. Бұл
кезеңдегі өнер тәңіршілдікпен, түркілердің қуатты саясатымен, қалалардың
салынып, сауда мен қолөнердің дамуымен үндесті. Балбал тастар мен құлыптастар да
осы кезеңнің туындылары. Зергерлік өнер, тері илеу, қыш құю, тоқыма өнері
дамыды. Қазақ халқының көркемдік ойлау жүйесі мен бейнелеу тілінің байлығы
ою-өрнек өнерінде, белгі, таңба жүйесінде айқын ізін қалдырған. Адам мен
табиғатты тұтас бірлікте қарастыратын қазақтың дәстүрлі дүниетанымы мен өнері
киіз үйдің құрылысынан өз көрінісін тапқан. 18 — 19 ғ-лар мен 20 ғ-дың басында
қазақ халқының дәстүрлі өмір салтын Еуропа және орыс ориенталистері өз
туындыларында (Т. Аткинсон, Б. Залесский, А. Горонович, В. Штернберг, Т.
Шевченко, П. Кузнецов, Г. Хлудов) қызығушылықпен бейнеледі. Қазақтың дарынды
ұлдарының бірі Ш. Уәлихановтың суреттері 19 ғ-дың 2-жартысындағы графикалық
туындылардың Қазақстандағы алғашқы құнды үлгілері болып саналады. 20 ғ-дың
басында Қазақстанда кәсіби кескіндеме, мүсін, графика жанрлары қалыптаса
бастады. Оның негізін қалаушылар — Ә. Қастеев, Ә.Ысмайылов, Х.Наурызбаев, т.б.
Ұлттық кәсіби Б. ө. алғаш еуропалық көркемдік дәстүр арнасында дамығанмен,
кейіннен ғасырлар бойы қалыптасқан ұлттық дәстүр негізінде өзіндік стильмен
даралана бастады. Айқын ұлттық қолтаңбасымен көрінген С.Мәмбеев, М.Кенбаев,
Қ.Телжанов, С.Айтбаев, Т.Тоғысбаев, Ш.Сариев сияқты дарынды өнер шеберлерінің
үлкен шоғыры қалыптасты. Халық өмірінің барлық қырын қамтыған қазақ Б. ө. —
қазіргі таңда ірі өнер саласына айналған. 20 ғ-дың соңы ұлттық таным, төл тарих
пен мәдениет тарапындағы ізденістер қарқынды дамып, қазақ өнерінің жетіліп,
ұлттық көркем бағыттар, түрлі ағымдар, даралық стильдер туған кезең болды. Бұл
бағытта Е.Мергенов, Е. Төлепбай, А. Ақанаев, А. Сыдыхан, Т.Маданов, А. Есенбаев,
А. Есдулетов, т.б. жемісті еңбек етті. Қазіргі кезеңде қазақ Б. ө. мәдени
ескерткіштер, халық тарихының бастаулары, ұлттық ерекшелік, т.б. құндылықтарға
ден қою, тың ізденістерге бару.



https://kk.wikipedia.org/wiki/%D0%90%D2%9B_%D0%9E%D1%80%D0%B4%D0%B0_(%D0%BC%D0%B5%D0%BC%D0%BB%D0%B5%D0%BA%D0%B5%D1%82)

Ақ Орда - Алтын Орданың шығысындағы протоқазақтық ұлыс, кейіннен тәуелсіз
мемлекет.

14-15 ғасырларда Орта Азия мен Қазақстан моңғол шапқыншылығы зардабынан арыла
бастады. Әлеуметтік-экономикалық жағдайлар түзеле бастады. Көптеген ұлыстар мен
елдер тәуелсіз бола бастады. Осындай тәуелсіздікке ие болған мемлекеттердің бірі
- Ақ Орда. Оның шекарасы Жайық өзенінен Ертіске, Батыс Сібір ойпатынан Сырдың
орта шеніне дейін созылып жатты. Ақ Орданың астанасы - Сырдария өзенінің орта
ағысы бойында орналасқан Сығанақ қаласы. Ақ Орданың халқы - қыпшақтар, Алтайдан
осында қоныс аударған наймандар, қоңыраттар, керейттер, үйсіндер, қарлұқтар Ақ
Орда хандары - Орда-Ежен, Сартақ, Баян, Сасы Бұқа хан, Ерзен, Мүбәрәк Қожа хан,
Шымтай хан, Ұрыс хан, Құйыршық хан, Барақ, Керей, Жәнібек, ж.т.б.

Ақ Орданың күшейген кезі 14 ғ. 2 жартысы. 1361 ж. Ақ Орданың билеушісі болған
Ұрыс хан өз жағдайын біраз күшейтіп, енді Алтын Орда тағын иемденуге күш салды.
Сөйтіп, 1374-1375 жж. Еділ бойымен жорыққа шыққан ол Сарайды өзіне қаратып,
Хажы-Тарханды (Астраханды) қоршауға алды. Кама бұлғарларының жерін бағындырды.
Бірақ Ұрыс ханның үстемдігі ұзаққа созылмай, келесі жылы ол Еділ бойынан кетіп,
Алтын Ордадағы билікті Мамайға беруге мәжбүр болды. 1377 ж. Ұрыс хан қайтыс
болды. Ақ Орда иелігі Ұрыс ханның баласы Темір Мәлікке көшті. Бірақ осы кезде
Маңғыстау үстіртінің билеушісі - Жошы әулеті Түй хожа оғланның баласы Тоқтамыс
Орта Азия әміршісі Ақсақ Темірге сүйеніп, Темір Мәліктің әскерін талқандайды.
Өзін 1379 жылы Ақ Орда ханы етіп жариялайды. Ақ Орда әмірлерінің қолдауына ие
болған ол, 1380 жылы Сарайды, Қажытарханды, Қырымды және Мамай Ордасын басып
алды. Тоқтамыстың бұл табысы орыс жеріне басып кірген Алтын Орда ханы Мамайдың
1380 ж. Куликово даласында орыс әскерлерінен жеңілуі себебінен мүмкін болды.
Тоқтамыс мұнымен тоқтаған жоқ. Атап айтқанда, Тоқтамыс Ақсақ Темірдің қамқорынан
босануға тырысады. Бірақ, 1380, 1391, 1395 жж. Ақсақ Темірдің Тоқтамысқа қарсы
жасаған аса үлкен үш жорығынан кейін Алтын Орда тас-талқан болып қирайды.
Темірдің басқыншылық соғыстарының нәтижесінде және ішкі талас-тартыстан 14 ғ.
соңы мен 15 ғ. бас кезінде Ақ Орда да әлсіреп қалады.

1423-1424 жылдары Орыс ханның немересі Барақ өзінің бақталастарын жеңіп шығып,
Ақ Орда да хандықты өз қолына алды. Алайда, Ақ Орданың басты қаласы Сығанақ,
Сырдың орта ағысындағы аудандар Темір әулетінің қолында еді. 1425-1426 жылдары
Барақ Ақсақ Темірдің немересі Ұлықбекке қарсы жорыққа аттанып, Сығанақты және
Сыр бойындағы басқа да қалаларды босатты. Жорықта жүріп Барақ қаза тапқаннан
кейін Шығыс Дешті Қыпшақтың билігі Шайбан әулетіне көшті. Барақ өлген соң олар
Ақ Орданың елеулі бөлігін жаулап алды. Сөйтіп, 1227 жылы Жошы өліп, оның ұлысы
екіге жіктелгенде пайда болған Ақ Орда екі ғасыр өмір сүрді. Ақ Орданың отырықшы
аудандарында жерді шартты түрде иелену мен жеке меншіктің түрлері қалыптасты.
Мал шаруашылығы да дамыды. Жер иеленушіліктің інжу, милк, сойырғал сияқты
түрлері және тархандық сый тарту болған. Ақ Орданың еңбекші халқы хандар мен
ақсүйектер пайдасына күпшір, зекет, тағар тәрізді салықтар төлеп тұрды. Ақ
Орданың ресми тілі қыпшақ тілі болды.

Әуезов «Әдебиет тарихы» атты монографиясында (1927) Ақ Орда тұсындағы тарихи
оқиғаларды талдай келе, көп дәуір «исі түркі жұртының бірлігі мен елдігін
ойлаған ұлы батырларды туғызды» деген пікір түйеді. Ондай шығармалардың қатарына
«Қобыланды», «Ер Тарғын», «Ер Сайын», «Шора батыр» жырларын жатқызады. Жазушы
бұл тұжырымын: «Батырлар әңгімесінің басы ескі түркі бірлігінің заманындағы
әңгімелерден шығады. Қазақ елінің ескілігі жалғыз қазақтікі емес, жалпы түрік
жұртының ескілігі деп саналуға керек. Бұрынғы түрік, моңғол дәуірі жүрген
заманда «Алтын Орда, Ақ Орда күндері» айтылатын жерлер бар. Ноғай, Қырым,
Қыпшақ, Қырғыздардың бір жалаудың астында бір ел болып жүрген кездерін айтады.
Бұл түрік жұрттарының жік-жікке бөлінбей тұрған күндері бірін-бірі жат демей,
бауыр көріп журген кездері. Қазақтағы батырлар әңгімесінің осы кездерде шыққаны
бір жік болып, кейінгі замандағы шыққандары екінші бір жік болады. Алғашқы
жіктегі - ұлы батырлар» деп одан әрі дамытады. Осы еңбекте түркі тілдес
халықтардың бірлігін аңсаған тарихи жырларды ерекше бөліп қарағаны үшін оған
1927-19 және 1945-1951 жылдары' «Ұлтшыл - ұлы түрікшіл», «Алтын Орда» мен «Ақ
Орда» дәуірінің тұсындағы хандықты көксеп отыр» деген айып тағылды.



