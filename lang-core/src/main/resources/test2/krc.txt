https://krc.wikipedia.org/wiki/%D0%AD%D1%80%D1%86%D0%B3%D0%B5%D1%80%D1%86%D0%BE%D0%B3

Эрцге́рцог (немчача — Erzherzog) — къуру Габсбургланы монарх юйлерини членлери
хайырланнган титулду. Орта ёмюрлени эмда джангы заманны эпохасындагъы Германияда
эрцгерцог герцогдан мийикди, алай а курфюрст бла королдан алашады. Бу титиул
Германияда XIX ёмюрню аллына дери хайырланмагъан уллу герцог (немчача
Großherzog) титулгъа тенгирекди.

Эрцгерцог титул биринчи кере «Privilegium Maius» деген джалгъан документде
тюбейди, бу документи австриячы герцог Рудольф IV (1358—1365), Сыйлы Рим
империяны импеарторуну австриячы монархлагъа берилген хакъларын кёргюзген
буйрукъ кибик кёргюзгенди. «Privilegium Maius» документде, империяны башха
герцогларындан мийик этген, эрцгерцог титулну 1156 джыл император Фридрих I
Барбаросса киргизгенди деб джазылады. Рудольф IV джангы титулну киргизгенини
чуруму 1356 джылны Алтын булласында Карл IV императорну сайлагъан немча бийлени
санларын азайтыб, аланы ичинден австриячы герцогну къоратыуу болгъанды.

Австрияны башчыларыны джангы титулун императорла къабыл этмегендиле, алай а
герцог Эрнстден (1406—1424) башлаб, австрияны башчылары бу титулну хайырланыб
башлагъандыла. Биринчи кере эрцгерцог титулну Габсбургланы юйюнден император
Фридрих III къабыл этгенди. 1458 джыл бу титулну кесини кичи къарнашына Альбрехт
VI-гъа бергенди, 1477 джылда уа Сигизмунд Тирольчугъа берилгенди. 1482 джылдан
сора эрцгерцог титулну Фридрих III джашы, Максимилиан I император болгъунчу
хайырланнганды.

XVI ёмюрден башлаб эрцгерцог титул къуру Австрияны монархыны титулу болуб
къалмай Габсбургланы династиясыны бютеу келечилери бла да хайырланнганды. Аны
магъанасы, Европаны башха король юйлеринде принц неда бий титулланы магъанасына
келишиб башлагъанды. Бу адет Австрия империя (1804—1867) бла Австрия-Маджар
империяны (1867—1918) заманларындада къалгъанды.

Австрияда монархияны къоратылыуу бла (1918) титулла къурутулгъандыла, Австрия
Республикада эрцгерцог титул бла хайырланыу законнга къаршчыды, алай а тышында
джашагъа Габсбургланы туудукълары бу титул бла бусагъатдада хайырланадыла.



https://krc.wikipedia.org/wiki/%D0%AD%D0%BA%D0%B8%D0%BD%D1%87%D0%B8_%D1%88%D0%BE%D1%88%D0%BE%D0%BA%D0%B5%D0%B0%D0%BD_%D0%BA%D1%8A%D0%B0%D0%B7%D0%B0%D1%83%D0%B0%D1%82

Экинчи шошокеан къазауат (1879—1883) — Чилини (Ингилизни болушлугъу бла) Перу
бла Боливиягъа къаршчы бардырылгъан къазуатды. Аны баш нюзюрю селитраны
къайнакъларын кючлеу болгъанды, ол себебден бир-бирде бу къазауатха Селитра
къазауат деб да айтылады. Чиличиле, тенгизде бийликни алыб, къазауатда
хорлагъандыла эмда къайнакълы джерлеге ие болгъандыла.

Чили селитра компанияныкъы болгъан, алай а Чилини джеринде болмагъан, Атакама
къум тюздеги селитра къайнакъланы кючлеу болгъанды.

1879 джылны февралында Чилини аскерлери Боливиягъа чабадыла. Боливия бла
болушлукъ кесематы болгъан Перу, апрелде къазауатха къошулады. Тенгизни къолгъа
алгъан чиличиле, джылны артына боливиячы тенгиз джагъаны эмда ПерунуТарапака
провинциясын кючлейдиле. Боливия къазауатдан чыгъады. 1880 джылны апрелинде
чиличиле Перуну баш порту — Кальяону къуршоулайдыла, 1881 джылны январында
Перуну ара шахары — Лиманы аладыла. Уллу Британия селитраны чыгъарыргъа
монополия хакълагъа ие болгъаны себебли Чили джанлы болады, АБШ уа Перу бла
Боливиягъа болушлукъ этеди.

1883 джылны июнунда чиличиле перучуланы эки сермешиуде къаушатадыла, аны ызындан
12-чи июунда Перуну правительствосу Чилиге Тарапака провинцияны беририлгенин
мюкюл этген кесаматха къол салады. Боливия бла Чилини арасында 1884 джылны 14-чю
апрелинде Вальпараисода къол салыннган кесаматха кёре, Боливия Антофагаста
провинциясыз, ол себебден тенгизге чыгъышсыз къаладыл.



https://krc.wikipedia.org/wiki/%D0%AD%D0%B1%D0%B7%D0%B5

Эбзе (гюрдж. სვანეთი Сванети, эбз. შვა̈ნ Шван) — Гюрджюню шимал-кюнбатыш
джанында орналгъан тау тарих-география регионду. Эбзе, Кавказ тауланы къыбыла
тиклеринде эмда Ингури бла Цхенисцкали сууланы ёзенлеринде орналады. Эбзеде
джашагъан тамырлы миллет — эбзелиледиле. Тарихге эмда географиягъа кёре регион
Огъары Эбзе бла Тёбен Эбзеге бёлюнеди, бу эки бёлгени бири-биринден Эбзе аркъа
айырады.

Огъары Эбзе (гюрдж. ზემო სვანეთი Земо-Сванети), Ингури сууну ёзенинде орналады,
шималда Россия (Къарачай-Черкес, Къабарты-Малкъар) бла чеклешеди. Административ
халда Огъары Эбзе, Самегрело — Земо-Сванети (неда Малгар бла Огъары Эбзе) деген
регионну Местиа районун къурайды, аралыгъы да Местиа посёлокду.

Тёбен Эбзе (гюрдж. ქვემო სვანეთი Квемо-Сванети), Цхенисцкали бла аны джетеги
Хеледула сууланы ёзенлеринде орналады. Административ халда Тёбен Эбзе,
Рача-Лечхуми эмда Квемо-Сванети (неда Рача-Лечхум эмда Тёбен Эбзе) деген
регионну Лентехи районун къурайды, аралыгъы да Лентехи посёлокду.

Бизни эраны биринчи ёмюрлеринде Эбзе, Колхида патчахлыкъны (Эгриси) кесеги
болгъанды, андан сора Абхаз патчахлыкъгъа киргенди. XI—XV ёмюрледе Эбзе, Гюрджю
патчахлыкъны эристаулукъларындан (saeristavo) бири болады (башчылыкъ этгенни
чыны — эристау болгъанды).

XVI ёмюрню ортасында Гюрджю патчахлыкъ чачылгъанындан сора Тёбен Эбзе Малгар
бийликни къурамына киргенди, Огъары Эбзени уа кюнбатыш джанында Дадешкелиани бий
тукъумну бойсунмагъан бийлиги къуралгъанды, Огъары Эбзени бу кесеги Бийли Эбзе
ат бла танылгъанды. Огъары Эбзени къалгъан (эм уллу) кесегинде кишиге да
бойсунмагъан эркин эл джамагъатла джашагъандыла, ол себебли бу кесек — Эркин
Эбзе деб танылгъанды. Огъары Эбзени эки кесеги да Россия империягъа киргендиле
(Эбзе бийлик — 1833 джылда, Эркин Эбзе — 1840 джылда). 1859 джылда Эбзе бийлик
къоратылгъанды.

Огъары Эбзе, сейирлик пейзажлары эмда архитектура хазнасы бла бек белгилиди.
IX—XII ёмюрледе ишленнген адамла джашагъан къалала кёб санда сакъланнгандыла.
Дагъыда буруннгу таш православ клисала сакъланнгандыла. Огъары Эбзе — ЮНЕСКО-ну
Бютеудуния осуйлукъ объектлени тизимине киреди.



https://krc.wikipedia.org/wiki/%D0%A8%D0%B8%D0%BC%D0%B0%D0%BB_%D0%9A%D0%BE%D1%80%D0%B5%D1%8F

Корей Халкъ-Демократ Республика (кор. 조선 민주주의 인민 공화국, 朝鮮民主主義人民共和國), КХДР, Шимал
Корея — Кюнчыгъыш Азияда Корей джарымайрымканны шимал кесегинде орналгъан
къралды. Шималда Къытай бла чеклери барды, шимал-кюнчыгъыда — Россия бла.
Къыбылада Корея Республика бла чеклешеди, эки къралны демилитаризация этилген
зона айырады. Кюнбатышда Сары тенгиз бла джууулады, кюнчыгъышда — Япон тенгиз
бла. Ара шахары — Пхеньянды.

КХДР, 1948 джылны 15 августунда Корея Республика баямланнгандан сора, 1948
джылны 9 сентябрында совет оккупация зонаны территориясында халкъ-демократ
къралча къуралгъанды. Къралны официал идеологиясы чучхени идеяларыды. Бу
идеологияны къургъанлы Ким Ир Сен бла Ким Чен Ирдиле, ала аны «эсини фокусунда
адам болгъан философия идеология» деб ачыкълайдыла. Власть Кореяны урунуу
партиясыны къолундады, партияны башчысы Уллу Тамада Ким Чен Ынды.



https://krc.wikipedia.org/wiki/%D0%A7%D0%B5%D1%80%D0%B5%D0%BA_(%D1%81%D1%83%D1%83)

Черек (къаб.-черк. Шэрэдж; орус. Че́рек) — Къабарты-Малкъарда сууду, Басхан
сууну онг джетегиди. Бютеулей узунлугъу 131 км-ди. Черек, Бабугент элни къатында
Холам Черек (54 км) бла Малкъар Черекни (54 км) къошулгъанларындан къуралады,
эки сууну да суу джыйгъан майданлары бирчаракъды: Холам Черек — 627 км², Малкъар
Черек — 688 км².

Бызынгы (Холам) Черек, Уллу чырандан саркъыб башланады эмда узакъ бармагъанлай
Кюнлюм-Мижирги чырандан келген сууну алады. Андан ары Бызынгы Черекге
Къоргъашынлы тау аркъа бла Ухбани аркъадан чыран суула къошуладыл эмда Бызынгы
Черекни къуюлуб келген кёмюкленнген кючлю суу барыуун къурайдыла.

Малкъар Черекни башы да Баш Кавказ эмда Къабыргъа аркъаладады.
Дых-Кётю-Бугъой-Суу чырандан Дых суу саркъыб башлайды, ол Къара суугъа къошулуб
Малкъар Черекни къурайды. Андан ары Огъары Малкъар элни къатында Малкъар Черек
онг джанындан Рцывашки, сол джанындан Чайнашки чыран сууланы алады. Къаялы
аркъаны кесиб тешиб суу, ауузун терен этеди эмда мийиклиги 2200 метрге дери
джетген ёре тик къабыргъала къурайды. Огъары Малкъар элден Чирик кёллеге дери
баргъан джол онг къабыргъаны узунуна салыннганды. Сууну ауузу бек терендеди
(1000 метрге дери), ол теренликден сууну тауушу да эшитилмейди, кеси да къарангы
ёзенни тюбюнде ингичке ызчыкъча кёрюнеди.

Къая джесирликден чыгъыб тюзде Черек, суу басыучу кенг джерледе джайылады эмда
айырылгъан суулагъа бёлюнеди: Урвань, Акъ суу, Эски Кахун.

Сууну кёбюсюне къар бла чыранла толтурадыла. Суу къобуу джайда болады. Суу бла
иерге болады. Черекде орналгъан джерлешимле: Къашхатау, Зарагиж, Аушигер,
Псыгансу, Эски Черек, Тёбен Черек, Псынабо, Майский.



https://krc.wikipedia.org/wiki/%D0%A5%D1%83%D0%B1%D0%B8%D0%B9%D0%BB%D0%B0%D0%BD%D1%8B_%D0%9E%D1%81%D0%BC%D0%B0%D0%BD

Хубийланы Ахияны джашы Осман (туугъ. 17 февраль 1918 джыл, Огъары Теберди — елг.
27 март 2001 джыл, Черкесск) — къарачай джазыучу болгъанды.

1918 джыл февралны 17-де Огъары Тебердиде туугъанды. Эл школну бошагъандан сора,
Микоян-Шахарда педрабфакда окъугъанды, «Къызыл Къарачай» газетде ишлегенди.
1938-1939 джыллада Ставрополда устазлыкъ институтда билимин ёсдюргенди. 1940
джыл аскерге къуллукъ этерге кетгенди. Ата Джурт къазауатда джаула бла
сермешледе джигитликлери ючюн, «Къызыл Джулдузну» ордени бла саугъаланнган
джазыучу, къарачайлыланы депортациясыны джылларында Къыргъызстанда эл школлада
устазлыкъ этгенди. Туугъан джуртуна къайытхандан сора, «Ленинни байрагъы»
газетни культура бёлюмюню тамадасы, телевидение бла радиовещаниени область
комитетини джууаблы къуллукъчусу болуб ишлегенди. Талай джылны областны
джазыучуларыны бирлешлигине башчылыкъ этгенди.

Онджети джылында биринчи китабы чыкъгъан джазыучу, джыйырма бла беш назму эмда
проза китабны авторуду. Хубий улуну «Аманат» деген романы къарачай адабиятда
биринчи трилогияды. Талай чыгъармасы орус эмда башха тиллеге кёчюрюлгендиле. Аны
эллиден аслам назмусу джырла болуб джырланнгандыла. Хубийланы Осман 2001 джыл
мартны 27-де Черкесскеде ауушханды.



https://krc.wikipedia.org/wiki/%D0%A5%D0%B0%D0%BB%D0%BA%D1%8A%D0%BB%D0%B0_%D0%90%D1%80%D0%B0%D1%81%D1%8B_%D0%90%D1%87%D1%85%D0%B0_%D0%A4%D0%BE%D0%BD%D0%B4

Халкъла арасы ачха фонд, ХААФ (ингил. International Monetary Fund, IMF) — БМО-ну
специализацияланнган учреждениясыды, штаб-фатары Вашингтондады (АБШ).

1944 джылдны 22-чи июлунда бардырылгъан БМО-ну валюта-финанс сорууларыны юсюнден
Бреттон-Вудс конференциясында келишиуню тамалы къабыл этилгенди (ХААФ-ны
Хартиясы). ХААФ-ны концепциясыны къурауда эм уллю юлюшню, ингилиз делегациягъа
башчылыкъ этген Джон Мейнард Кейнс бла АБШ-ны кърал секретарыны орунбасары Гарри
Декстер Уайт къошхандыла. Келишиуню ахыр вариантына 29 къралны келечиси
1945 джылны 27-чи декабрында къол салгъандыла, ХААФ-ны туугъаны кюнюда ол кюн
саналады. Бреттон-Вуд системаныы бёлеги кибики, ХААФ кесини ишин 1947 джылны
1-чи мартында башлагъанды. Ол джыл огъунакъ Франция биринчи кредитни алады.
Бусагъатда ХААФ-да 186 кърал бирлешибди, аны структураларында 3500 чакълы бир
адам ишлейди.

ХААФ-ны баш башчылыкъ органына — Оноучуланы Кенгеши (ингил. Board of Governors)
саналады, анда хар къошулгъан къралдан оноучу эмда аны орунбасары барды.
Кёбюсюне ала финансланы министрлери неда ара банкланы тамадалары боладыла.
Кенгешни оноуунда Фондну ишлеуюню баш соруулары турадыла, ала: Келишиуню
статьяларына тюрлениуле къошуу, къралланы къошуу, неда къоратыу, капиталда
юлюшлерин белгилеу неда тюрлендириу, толтуруучу директорланы сайлау. Оноучула
сессиягъа джылда бир кере джыйылыучандыла, алай керек болса олтруууланы излеген
заманларында этерге боладыла, неда почтаны юсю бла чёб атаргъа мадарлары барды.

Устав капиталы 217 млрд СДР-ди (2008 джылны январынаа, 1 СДР 1,5 АБШ-ны доллары
чакълы бир болады). Къошулгъан къралланы взносларындан къуралыучанды, ол
взносдан 25 % СДР-де, къалгъаны уа миллет валюталарында тёленеди. Квоталаны
ёлчемлерине кёре къошулгъан къралланыда, оноу джюрютген органлада ауазларыны
саны тюрленеди.

ХААФ-да эм кёб ауазы болгъанла: АБШ — 17,8 %; Германия — 5,99 %; Япония —
6,13 %; Уллу Британия — 4,95 %; Франция — 4,95 %; Сауд Арабия — 3,22 %; Италия —
4,18 %; Россия — 2,74 %. ЕБ-ни 15 къралыны юлюшюда — 30,3 %, 29 индустриял
айныгъан къралланы юлюшю биргелей 60,35 % болады. Фондха къшулгъанладан 84 %
болгъан башха къралланы юлюшлери къуру 39,75 %.

Оноучуланы Кенгешинде оноула тюз кёбчюлюк бла алындадыла (ауазланы джарымындан
кёбю), стратегия халы, неда оператив бек магъаналы соруулада — «энчи кёбчюлюк»
керек болады (70 неда 85 %). АБШ бла ЕБ-ни ауазлырын саны азайсада, ала Фондну
оноуларына вето салыр мадарлары барды. Эмда аланы къолларында ауазла Фонду ишин,
ала излеген джары бурургъа мадар бередиле. Айный тургъан къралланы алыб
къарасакъ, теорияда алада координация этиб чёб атсала, Фондну ишине
къатышаллыкъдыла, алай а араларында ангылашмазлыкъла кёб болгъаны себебли,
практикада болурча тюлдю.

ХААФ-ны къурулуш структурасында Халкъла арасы валюта эмда финанс комитет ХАВФК
(ингил. International Monetary and Financial Committee, IMFC) уллу орун алады.
1974 джылдан башлаб 1999 джылны сентябрына дери, аны орнуна Халкъла арасы валюта
системаны болджаллы комитети болгъанды. ХААФ-ны 24 оноучусундан къуралады, эмда
сессияларына джылда эки кере джыйылады. Бу комитетни ауаз эркинлиги джокъду,
джангыз кенгешиу органнга саналады. Алай а бек магъаналы функциялары барды:
Толтуруучу кенгешни ишин тюзетеди; ХААФ-ны ишинде эмда дуния валюта системаны
ишлеунде соруулагъа стратегиялыкъ оноула этед. Оноучуланы кенгешине ХААФ-ны
Келишиуюне тюрлениуле теджейди. Ушаш роль Аныудан комитетдеда барды (ДБ-ны эмда
Фондну оноучларыны кенгешини бирлешген комитети Joint IMF — World Bank
Development Committee).

Оноучуланы кенгеши кесини полномочияларыны кёбюсюн Толтуруучу комитетге
(директоратха) (ингил. Executive Board) береди, ол ХААФ-ны ишлерин джюрютюуде
джууаблылыкъны алады, аланы ичинде политика, оператив эмда административ соруула
бардыла, сёз ючюн, къошулгъан къраллагъа кредит бериу эмда валюта курсну
политикасын сынчыкълау.

ХААФ-ны толтуруучу кенгеши бешджыллыкъ болджалгъа толтуруучу директорну сайлады
(ингил. Managing Director), ол Фонда ишлегенлени штатына башчылыкъ этеди.
Директор европа къралладан болургъа керекди.

ХААФ-ны (Дуния банкныда) политикле бла алимле кёб хыртха урадыла. Чурум кёб
табылады, алай а кёбюсюне АБШ джанлы болгъанын эмда кризисден чыгъар ючюн
рекомендацияларын джараусуз болгъаны ючюн.

ХААФ борчну талай шарт бла береди — капиталланы тыйгъычсыз джюрюую, приватизация
(аны ичинде кърал монополияланыда — темир джол улоу бла коммунал къуллукъланы),
социал программаланы (окууда, саулукъ сакълауда, джамагъат улоуну учузлауда э.
б.) мимимумгъа келтириу, кёбюсюне уа джабыу; табигъатны сакълауну тохтатыу;
ишчилени хакъларын азайтыу; джарлылагъа налог джюкню ауурландырыу кибик шартла
салады.

Югославиягъа берилген кредитлени кёбюсю борчну тёлеуге кетгенди. Фонда
Югославияны регионларыны экономика айнытыуда тенг этиуюн тыйгъанды, ол а уа
регионлада сепаратизмни ёсюуюне себеб болгъанды, артдан бу сепаратизм 600 минг
адамны джашауун алгъан граждан къазауатха бурулгъанды.

1989 джыл ХААФ Руандагъа фермер мюлклеге джакъ бермеу эмда миллет валютасын
девальвация этиу шарт бла кредит бергенди. Бу халкъны хайырларыны азалыугъа
себеб болгъанды, аны эсебинде эсе уа хуту бла тутси арасында милион бла джарым
къурбан кетген граждан къазауат келгенди.



https://krc.wikipedia.org/wiki/%D0%A4%D1%80%D0%B8%D0%B4%D0%B5%D1%80%D0%B8%D0%BA_%D0%A8%D0%BE%D0%BF%D0%B5%D0%BD

Фредери́к Шопе́н (фр. Frédéric François Chopin; туугъан аты — Фридерик
Франци́шек Шопе́н, поляк. Fryderyk Franciszek Szopen; 22 февраль (башха
версиягъа кёре — 1 март) 1810, Желязова-Воля эл, Варшаваны къатында — 17 октябрь
1849, Париж) — поляк композитор эмда виртуоз-пианист. Фортепианогъа бек кёп
чыгъарманы авторуду.

Польшаны эм уллу композиторуна саналады. Ол аны бла бирге закий пианист да
болгъанды. Аны кёп тюрлю чыгъармаларыны ичинде дуниягъа белгили «Ноктюрну» бютюн
да сейирликди. Шопенни музыка этюдларын Къулийланы Къайсын да бек сюйгенди.
Шопеннге аталып жазылгъан назмусу да барды.



https://krc.wikipedia.org/wiki/%D0%A4%D0%BE%D0%BB%D0%BA%D0%BB%D0%B5%D0%BD%D0%B4_%D0%BA%D1%8A%D0%B0%D0%B7%D0%B0%D1%83%D0%B0%D1%82

Фолкленд къазауат 1982 (ингил. Falklands War, исп. Guerra de las Malvinas) —
Уллу Британия бла Аргентинаны арасында Фолькленд айрымканланы (Аргентинада
Мальвин айрымканла дейдиле) кючлер мурат бла бардырылгъан къазауатды. Не
Аргентина, не Уллу Британия ачыкъдан къазауат баямламагъандыла бир-бирлерине,
эки джанындан да кеслерини закон территорияларында контролну орнуна салыр нюзюр
болгъанды. Къазауат Уллу Британияны хорламы бла бошалгъанды. Бусагъатда да
айрымканла аны къолундадыла.

Фолкленд айрымканланы эки кере ачхандыла: 1690 джылда ингилиз тенгизчиле, 1694
джылда французла (ала бу айрыманлагъа Мальвин атны бергендиле, кеслерини туугъан
шахарлары Сан-Малону сыйына атаб) XIX ёмюрню башындан (азатлыкъ алгъандан сора)
Аргентина бу айрымканланы кесиники санагъанды. Алай а Мальвин айрымканланы
Бирлешген Королевство 1833 джыл кючлейди, бу ишге Аргентинаны халкъы уллу
ачыуланады. 1981 джыл властха келген генерал-лейтенант Леопольдо Гальтиери
халкъда сыйын кёлтюрюр мурат бла, эскиден бери джилтин этген ачыуну тышына
чыгъарады.

1982 джылны 2-чи апрелинде аргентин десант айрымканлагъа тюшеди, анда аз санлы
британ гарнизонну джесирге алады. Аны ызындан, айрымканланы ызына къайтарыр
мурат бла Къыбыла Атлантикагъа уллу британ аскер-тенгиз бирлешиу джибериледи.

25-чи апрелде британ кючле Къыбыла Георгия айрымканда тюшедиле, бу айрымкан
Фольклендледен узакъда болгъанды, эмда аргентин кючлени саны аз болгъанды.

Фолклендлени къатында баш сермешиуле 1982 джылны 1-чи майында башланнганды,
аргентин авиация джауну флотуна чабханды, британ авиация бла кемеле уа
Порт-Стэнлини къатында аргентин позицияланы бомбалагъандыла.

2-чи майда британ атом суу тюбю кеме аргентин крейсер «Генерал Бельгранону»
батдырады, аны эсебинде 323 адам ёледи, бу къазауатда Аргентинаны эм уллу
къурман бериуу болады. Андан сора аргентин аскер-тенгиз флотха базалагъа къайтыу
буйрукъ бериледи, аны бла флотну къазауатха къошулгъаны битеди. Аргентин басым
билдиргеннге кёре «Сан Луис» атлы суу тюбю кеме 11-чи майгъа дери джюзгенлей
тургъанды, алай а бир джетишимли чабыу этмегенди, аны къой бир кере да торпеда
чыгъармагъанды. Бу шартлада аргентин аскер башчылыкъ басымны авиациягъа салады,
Уллу Британия адам къурманланы саны кёбейсе кесини муратларындан артха турур
деген нюзюр бла. A-4 «Скайхок» штурмчула бла «Даггер» къурутуучу-бомбалаучула
таймаздан британ флотха чабханлай тургъандыла, алай а ала тюз эркин тюшюучю
бомбаланы хайырландыргъандыла. Аргентинлилени баш умутлары джангы кемелеге
къаршчы «Экзосет» ракетала бла сауутланнган «Супер Этандар» штурмчулагъа
салыннганды. 4-чю майда быллай ракета бла «Шеффилд» эсминец батдырылады. Алай а
аргентинлиледе къуру тёрт быллай ракета болгъанды.

4-чю майдан сора сермешиуледе тёрт ыйыкълыкъ аралыкъ болады. 15-чи майны
кечесинде британ спецназны энчи бёлеги - SAS Пеббл айрымканда аргентин
аэродромгъа чабыб, 11 самолетну къурутады. Аны бла бирге БМО-ну болушлугъу бла
къазауатны тыяр муратда кёрюшюуле бардырыладыла. 20-чы майлагъа къазауатны тыйыу
перспективалагъа болмагъаны ангыланады. Бу заманнга Уллу Британияны тенгиз
пехотасыны 3-чю бригадасы Фолклендлеге десант тюшерге хазырлыкъ эте тургъанды,
5-чи бригада эсе уа айрымканлагъа джолну алыгъанды.

Британ аскер башчылыкъ десантны тюшюрюр джерге Сан-Карлос бухтаны сайлайды,
аргентинлиле десантны сакълагъан джерден бу тамам терсине айрымканны башха
джанында болады. 3-чю бригада десантны 21-чи майда башлайды, алагъа къаршчылыкъ
талай аргентин аскерчи этерге табылады. Алай а танг атаргъа Фолклендени башында
аргентин аскер самолетла чыгъадыла, алай бухтадагъы британ кемелеге чабар мурат
алгъандыла

25-чи майда аргентинлиле «Экзосет» бла «Атлантик Конвейор» контейнер ташыучуну
урадыла. Талай кюнден кеме батады. Ол заманда 3-чю бригада плацдармда кесин
бегитиб, андан ары этимлеге хазыр болады.

28-чи майда британ парашютчуланы батальону Дарвин эмда Гуз-Грин джерлешимлени
къатына джууукълашыб, андагъы аргентин гарнизоннга чабады. Ауур сермешиуден сора
гарнизон джесир болады. Ол заманда 3-чю бригаданы бёлеклери Кюнчыгъыш
Фолклендлени юсю бла белгили джаяу джюрюшюн этиб Порт-Стенлиге келеди. 5-чи
пехота бригаданы бир-бир бёлеклери десант кемеледен Порт-Стенлини къатында
тюшедиле. Ол заманда эки десант кемени эслеген аргентинлиле, авиацияны
ашырадыла, ол чабыуулдан сора 50 британ аскерчи ёледи, «Сэр Галахэд» десант кеме
эсе уа бузулады, бузлуулары тюзетилир мадары болмагъаны себебли, кеме британлыла
джанындан батдырылады. Алай болса да, июнну биринчи декадасыны ахырына, британ
бригадала аргентинлилени Порт-Стенлини къатында къуршоулайдыла, эмда штурм
этерге хазыр боладыла.

12-чи июнну кечесинде британ тенгиз пехотаны 3-чю бригадасы, аргентинлиле
кючлеген Маунт-Гарриет, Ту-Систерз эм Маунт-Лонгдон мийикликлени атака этедиле.
Эртденблагъа бютеу мийикликле британлыланы къолларына тюшедиле. 14-чю июнну
кечесинде 5-чи пехота бригаданы кёзюую келеди. Аны нюзюрюнде Маунт-Тамблдаун,
Уайрлесс-Ридж эм Маунт-Уильям мийикликле боладыла. Иги хазырлыкълыкъла
бардыралмасала да Уэльсчи эмда Шотлан ышанчыла муратларына джетедиле, британ
аскерни элитасы гуркхланы батальону уа сермешиугъа къатышыргъа да джетмейди.



https://krc.wikipedia.org/wiki/%D0%A4%D0%B8%D1%83%D0%BC%D0%B5_%D1%8D%D1%80%D0%BA%D0%B8%D0%BD_%D1%88%D0%B0%D1%85%D0%B0%D1%80

Фиуме эркин шахар (ит. Stato libero di Fiume, хорв. Slobodna Država Rijeka) —
1920 — 1924 джыллада бойсунмагъан кърал (эркин шахар) болгъанды. Территориясы 28
км² болгъанды — Риека шахар (ит. Fiume) эм Италия бла байлагъан тар коридор.

Биринчи дуния къазауатдан сора Австрия-Маджар чачылады, Фиумеге иелик уллу
халкъла арасы проблема болуб чыгъады — бу магъаналы тенгиз портха Югославия бла
Италия дау этгендиле. Хорлагъан къралланы келишиулерине кёре Фиуме бойсунмагъан
кърал болгъанды. Американ президент Вудро Вильсон бу чек конфликтде тёречи
болгъанды. Аны теджеуюне кёре Фиумеде Миллетлени Лигасыны штаб-фатары орналыргъа
керек эди.

12 ноябрь 1920 джыл Фиуме конфликтни эсебинде Рапалло кесамат (1920) къабыл
этиледи, аннга кёре бютеу тарафла Фиумени азатлыгъын таныйдыла эм аны саулугъун
джакъларгъа борчланадыла. АБШ, Франция эм Уллу Британия джангы къралны
таныйдыла.

3 март 1922 джыл джерли фашистле правительствону тюшюредиле, властны кючлеб,
Италиядан болушлукъ тилейдиле. 17 мартда Фиумеге итальян аскер киреди.

27 январь 1924 джыл Серблилени, Хорватлыланы эмда Словенлилени Королевствосу бла
Италия Королевствону арасында Рим кесамат къабыл этиледи, аннга кёре Италия
Фиумени кесине къошады, СХСК уа Сушак шахаргъа ие болады. Фиумени
правительствосу бу кесаматны танымай, кёчгюнчюлюкде ишлеб тургъанды.



https://krc.wikipedia.org/wiki/%D0%A3%D0%BE%D0%BB%D0%BF%D0%BE%D0%BB,_%D0%A0%D0%BE%D0%B1%D0%B5%D1%80%D1%82

Роберт Уолпол, 1-чи Орфорд граф (эски Вальполь, ингил. Robert Walpole, 26-чы
август 1676 — 18-чи март 1745) — британ политикачы, кърал адам, 1720-30-чу
джылланы эм бек айтылгъан, кючю болгъан политика фигурады. Ганновер династияны
биринчи короллары Уолполну дагъанына таяныб къралгъа оноу этгендиле. Ол
Британияны европка къазауатлагъа къатышдырмагъанды. Къралны аскер эмда экономика
кючлерин якобитле чабсала деб аягъанды.

1721 джыл Казначействону биринчи лорду болады, 1730 джылда уа лорд Тауншендни
оставкагъа чыгъыуу бла правительствогъа башчылыкъ этеди, бу орунда 1742 джылгъа
дери турады. Уллу Британияны тарихинде правительствогъа эм кёб заманны башчылыкъ
этгенди, биринчи премьер-министрге саналады. Бу термин ол заманлада хайырланмаса
да, правительствогъа эткиси бусагъатдагъы премьерленикича болгъанды.



https://krc.wikipedia.org/wiki/%D0%A2%D1%80%D0%B0%D0%BD%D1%81%D0%B0%D0%BB%D1%8F%D1%81%D0%BA%D0%B0_%D0%BD%D0%B5%D1%84%D1%82%D1%8C_%D0%B1%D1%8B%D1%80%D0%B3%D1%8A%D1%8B

Трансаляска нефть быргъы (ТАНБ) — АБШ-да нефть быргъыды. Алясканы шималында,
Прадхо-Бей атлы нефть чыкъгъан джерден къыбылада Валдиз шахарны портуна дери
нефтни джиберир ючюн деб ишленнгенди. Аляска штатны шималындан къыбыласына дери
созулады, узунлугъу — 1288 км-ди.

Нефть быргъыны къурулушу 1973 джылгъы энергетика кризисден сора башланнганды.
Къурулуш 1975 джылны 26-чы мартында башланнганды, эмда 1977 джылгъа бошалгъанды.
Ишлеб 1977 джылны 20-чы июнунда башлагъанды.

Дунияда эм бек джакъланнган быргъыладанды. Трансаляска нефть быргъы 8,5 балл
джер тебрениуню чыдарча ишленнгенди. 2002 джылны ноябрында Денали’де 7,9
магнитудалы джер тебрениу болгъанынды, быргъы сау къалгъанды.



https://krc.wikipedia.org/wiki/%D0%A2%D0%BE%D1%82%D0%B0%D0%BB_%D0%BA%D1%8A%D0%B0%D0%B7%D0%B0%D1%83%D0%B0%D1%82

Тотал къазауат — джауну хорлар ючюн, къошулгъан къралланы бютеу болгъан
къайнакъла бла амалларын хайырландыргъан къазауатды. Быллай къазауатда Джер
башында бурундан бери келедиле, алай а XIX ёмюрню ахырындан башлаб, женева
конвенцияланы чыгъыуу бла бу тюрлю къазуатла энчи категориягъа айрылгъандыла.

XX ёмюрню аллында немец аскер теоретикле къурагъан тотал къазауатны концепциясы
француз-прусс къазауатны эсеблерине таяннганды. Бусагъатдагъы къазауат аскерлени
къазауаты тюлдю, миллетлени къазуатыды. Ол себебден, хорламгъа джетер ючюн,
«кесини» миллетини бютеу къайнакъларын хайырландырыргъа керекди (сёз ючюн,
аскерге «16 джылдан башлаб 60 джылгъа дери» эркишилени аскерге чакъырыу), башха
джаны бла джау халкъны эткилер ючюн бютеу амалланы хайырландырыу (пропаганда,
террор кибик).



https://krc.wikipedia.org/wiki/%D0%A2%D0%B1%D0%B8%D0%BB%D0%B8%D1%81%D0%B8_%D0%BA%D1%8A%D1%80%D0%B0%D0%BB_%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82

Координатла: 41°42′36″ N 44°46′42″ E﻿ / ﻿41.71° N 44.778333° E (G) (O) (Я)41.71,
44.778333

Иванэ Джавахишвили атлы Тбилиси кърал университет (ТКъУ, гюрдж. თბილისის ივანე
ჯავახიშვილის სახელობის სახელმწიფო უნივერსიტეტი, Ivane Javaxishvilis saxelobis
Tbilisis saxelmts'ipo universit'et'i) — Гюрджюню алчы эмда эм уллу баш окъуу
къуралышыды, илму эм маданият аралыкъды. 1918 джылны февралында къуралгъанды.

ТКъУ-ну къурамына киредиле: 6 факультет (юрист, экономика, гуманитар, медицина,
социал эм политика илмуланы, кескин илмуланы эм табигъатны юсюнден илмуланы
факультетлери), Гюрджюню тюрлю-тюрлю регионларында 5 филиал, Практика
математиканы илму-тинтиу институту, Тиллеге юрениу республикан аралыкъ,
Информацион-тергеу аралыкъ, Мийик энергияланы физикасыны илму-тинтиу институту,
7 музей, оранжерея, басма аралыкъ («Тбилиси университет» газетни чыгъарады),
библиотека (4 млн китаб бла газет), физика-география стационар, Рача илму-сынам
база, генетиканы кафедрасыны окъуу-сынам базасы, Пицунда археология экспедиция,
Душети-Марткони окъуу-илму лаборатория. Университетде 35 минг чакълы бир студент
окъуйду. Ишлегенлени саны 5 минг бола кетеди.

ТКъУ кёб кърал бла къысха илму эм окъуу байламла джюрютеди, аланы ичинде: Уллу
Британия, Германия, Иран, Испания, Польша, Россия, АБШ, Тюрк, Украина, Франция,
Швеция, Швейцария.

1917 джыл Тбилиси университетни къурау бла кюрешген джамагъат къуралады. Тамалын
салгъаннга тарихчи Иванэ Джавахишвили саналады, аны тышында университетни
тамалында кюнчыгъыш билимчи Георгий Ахвледиани, тарихчи Шалва Нуцубидзе,
психолог Дмитрий Узнадзе, лингвист Акакий Шанидзе болгъандыла. Биринчи ректору
болуб химиячы Пётр Меликишвили сайланнганды.

Ректор Роина Метревелини заманында (1991 джылдан башлаб) университет 1926 джылда
тас этген автономиясын къайтарады; 1992 джыл коллектив Метревелини ректорлукъгъа
сайлайды. 2006-2010 джыллада университетни ректору Георгий Хубуа болады. 27-чи
декабрь 2010 джыл ректоргъа Александр Квиташвили сайланады.



https://krc.wikipedia.org/wiki/%D0%A2%D0%B0%D1%80%D0%B3%D1%8A%D1%83%D0%BB%D1%83_%D1%88%D0%B0%D1%83%D1%85%D0%B0%D0%BB%D0%BB%D1%8B%D0%BA%D1%8A

Таргъулу шаухаллыкъ (къум. Таргъулу шавхаллыкъ, орус. Тарковское шамхальство) —
Дагъыстанны шимал-кюнбатыш кесегинде къумукълула джашагъан феодал джер (кърал)
болгъанды. Таргъулу шаухаллыкъ, 1642 джылда Къазий-къумукъ шаухал III Сурхай
къралны аралыгъын таулада орналгъан Къумух элден тюздеги Таргъу элге кёчюргени
бла къуралгъанды. Аралыгъы — Таргъу болгъанды. Территориясы шималда Терк суудан
башлаб, Дагъыстанны къыбыла чеклерине дери джетгенди. Таргъулу шаухаллыкъда,
къралны тутхан къумукъ къауумну джергили бир бутагъы башчылыкъ этгенди.

Таргъулу шаухаллыкъны эм Дагъыстанны башха джерлерин Россия империягъа
къошулуулары 1813 джылда Гюлистан мамырлыкъ кесамат бла бегитилгенди. 1867
джылда Таргъулу шаухаллыкъ къоратылгъанды, аны джерлеринде Дагъыстан областны
Темир-Хан-Шура округу къуралгъанды.



https://krc.wikipedia.org/wiki/%D0%A1%D1%83%D1%83%D0%BD%D1%83_%D0%B1%D0%B0%D1%88%D1%8B

Сууну башы — суу агъымны (сёз ючюн, къобан неда кёзлеу) башланнган джериди.
География картада суу агъым кёбюсюне нохтачыкъ бла белгиленеди.

Кёб башы болгъан къобан системада Сууну башына аягъындан эм узакъ болгъан башха
неда эм толу суулу болгъаны саналады. Бир-бирде сууна башына эки башха сууну
бир-бирлерине къошулгъан джери саналады. Сёз ючюн, Шимал Двина, Сухона бла Юг
сууну бир-бирлерине къошулгъан джерлеринден башланады, Амур суу Шилка бла
Аргунну бир-бирине къошулгъанындан къуралады. Ол заманда сууну гидрография
узунлугъу баш суу бла, башлагъан сууланы эм узакъ башы болгъанны узунлугъуну
суммасы саналады.



https://krc.wikipedia.org/wiki/%D0%A1%D0%B0%D1%85%D0%B0%D1%80%D0%B0_%D0%BA%D1%8A%D1%83%D0%BC_%D1%82%D1%8E%D0%B7

Саха́ра (араб. صحراء) — Дунияда эм уллу къум тюздю, Шимал Африкадады.
Кюнбатышдан кюнчыгъышха 4800 км, къыбыладан шималгъа 1200 км узунлугъу барды;
джери 8,6 млн км² (Африканы джерини 30%). Кюнбатышдан Атлантика океан джууады,
шималдан Атлас таула эм Джерлеарасы тенгиз бла чеклиди, кюнчыгъышда уа Къызыл
тенгиз барды.

Сахара ондан артыкъ къралны джеринде уллу юлюш алады — Алжирде, Мисирде,
Кюнбатыш Сахарада, Ливияда, Мавританияда, Малиде, Мароккода, Нигерде, Суданда,
Тунисде, Чадда. Сахараны джерини кёбюсю адамсызды. Адамланы джерлешиуу къуру
оазисле бла чекленеди.

Сахара, асыры уллу болгъаны себебли, къум тюзлени типлерини бирини ичинеда
кирелмейди. Алай а, кёбюсю къумлу-ташлы типге киреди дерге боллукъды. Къум тюзню
ичинде кёб бёлге барды: Тенере, Уллу Кюнчыгъыш Эрг, Уллу Кюнбатыш Эрг,
Танезруфт, Хамада-эль-Хамраа, Эрг-Игиди, Эрг-Шеш, Араб къум тюз, Ливия къум тюз,
Нубия къум тюз.

«Сахара» ат б.э. биринчи ёмюрюнден бери белгилиди. Араб. صَحراء («ṣaḥrāʾ»)
сёзден къуралады, магъанасы "къум тюз", эмда аны кёбчюлюк саны «ṣaḥārāʾ» болады.

Сахараны бёлгелерини бир къаууму, сёз ючюн - Танесруфт неда Тенере бербер тилден
келедиле.



https://krc.wikipedia.org/wiki/%D0%A1%D0%A1%D0%A1%D0%A0-%D0%BD%D0%B8_1936_%D0%B4%D0%B6%D1%8B%D0%BB%D0%B3%D1%8A%D1%8B_%D0%9A%D0%BE%D0%BD%D1%81%D1%82%D0%B8%D1%82%D1%83%D1%86%D0%B8%D1%8F%D1%81%D1%8B

СССР-ни 1936 джылгъы Конституциясы (официал болмагъан аты: «Сталинчи
конституция», неда — «Хорлагъан социализмни конститутциясы») — СССР-ни 1936
джылны 5-чи декабрында Советлени VIII Бютеусоюз съезди къабыл этиб, 1977 джылгъа
дери (тюрлениулери эмда къошакълары бла) ишлеген Баш Законуду.

1935 джылны къачында СССР-ни Ара Толтуруучу Комитети ВКП(б)-ны АК-ны Секретары
И. В. Сталинни башчылыгъында Конституцион комиссия эмда 12 тюб комиссия
къуралады. Джангы Конституция авторланы оюмларына кёре Совет къралны тарихинде
магъаналы кёзюуню - социализмни къурууну бегитирге керек болгъанды. 1936 джылны
12-чи июнунда Конституцияны проекти басмаланнганды эмда 6 айны ичинде
сюзюлгенди.

Тарихчи О. В. Хлевнюкну оюмуна кёре 1924 джылны конституциясына кёре джангы
конституцияны демократ халлы болгъаныны чуруму, Совет Союзгъа халкъла арасы
джамагъатны кеси джанлы этиб, кюч ала тургъан фашизмге бирге къаршчыланыр мурат
болгъанды. Проектни биргесине баргъан джазмада, Сталин былай джазгъанды

Аны сюзюуюне биринчи кере 75 млн адам къошулгъанды, басмада басылгъан 1,5 млн
теджеу, къошакъ берилгенди. Партияны политика курсуна къаршчы болгъан теджеулени
(сёз ючюн, энчи мюлкню эркин этерге, колхозланы чачаргъа) басмаламагъандыла эмда
архивде «джау теджеуле» белги бла сакъланнгандыла.

Конституцияны текстини къурауда И. В. Сталин кесини юлюшюн къошханды.
Н. И. Бухарин конституцияны текстини баш кесегини автору санагъанды кесини.

Джангы конституция 1936 джылны 5-чи декабрында къабыл этилгенди эмда 6-чы
декабрда официал болуб басмаланнганды

ВКП(б)-ны XVII съезди (1934 дж.) СССР-де социализмни хорлагъанын эмда
асламысында ишлениб бошагъанын баямлагъанды. Ол деген, чыгъарыу амаллагъа энчи
иелик эмда экспулататор классла къуурутлагъандыла (пролетариатны диктатурасы
энди ётген этап болады). Джангы Конституцияда экономика тамалгъа план социалит
мюлк система эмда чыгъарыу амаллагъа эмда сауутлагъа социалист иелик баямланады.

Къралда баш закон къураучу властха эки палаталы СССР-ни Баш Совети
баямланнганды, аны сессияларыны арасында — СССР-ни Баш Советини Президиуму. Баш
Советни палаталарыны тенгликлери эмда аны излеген соруугъа, тинтиучю эмда
ревизион комиссияланы къураргъа хакъы айгъакъланнганды; депутатланы сайлаучуланы
аллында джууаблылыкълары эмда аланы ышаныуларын тас этгенлени ызына чакъырыу
хакъ бегитилгенди.

Къралны правительствосу алгъыннгы атын - СССР-ни Халкъ Комиссарларыны Совети,
алай а 1946 джылда СССР-ни Министрлерини Совети атха тюрленнгенди. Правительство
баш толтуруучу орган болгъанды, эмда Баш Совет бла аны Президиумуну аллында
джууаблы болгъанды.

1962 джылда СССР-ни Баш Совети джангы Конституцияны проектини хазырланыргъа
джоралаб комиссияны къурауну юсюнден бегим алады; аннга башчылыкъ Н. С. Хрущёв
этеди. В декабре 1964 года председателем комиссии стал Л. И. Брежнев.

СССР-ни 1936 джылгъы Конституциясы кючюн, 1977 джылны 7-чи октябрында джангы
Конституцияны къабыл этиу бла тас этгенди.



https://krc.wikipedia.org/wiki/%D0%A0%D0%B0%D0%BF%D0%B0%D0%BB%D0%BB%D0%BE_%D0%BA%D0%B5%D1%81%D0%B0%D0%BC%D0%B0%D1%82_(1920)

Рапалло кесамат — Италия королевство бла Серблилени, Хорватлыланы эмда
Словенлилени королевствосуну арасында Адриатика тенгизни шимал джагъасында,
Далмацияда, Венеция-Джулияда территория дауларын тюзетир мурат бла алыннган
кесаматды.

СХС королевство бла Италияны арасында тиклик Биринчи дуния къазауатдан сора
башланады. Ол заманда Австрия-Маджар чачылады, Италия эсе уа аннга 1915 джылны
Лондон пакты кёре аннга джораланнган территорияланы кючлейди. Проблема бу
территорияланы миллет къурамында болгъанды, былайыны джарымындан асламысы
къыбыла славянла (хорватлыла бла словенлиле) болгъандыла.

1920 джылны 12-чи ноябрында Италия бла СХС королевство Рапаллода бу сорууну
тюзетген кесаматха къол саладыла.

Кесаматны шартларына кёре Италия Далмациягъа дауларын къойагъанды. Эки къралны
арасында чек Соча бла Сава сууланы суу джыйыу айрылыуры бла баргъанды. Аны
тышында Италиягъа чачылгъан Австрия-Маджардан Истрияны асламысы, Опатия, Риека
(Фиуме) бла байлам болур ючюн тенгиз джагъада бёлге, далматин джагъаны къатында
Црес, Лошинь, Ластово эм Палагружа айрымканла Зара порт (Задар). Риека бла аны
тёгереги бёлге эки джаны бла бойсунмагъан кърал кибик танылады.

1947 джылны Париж мамырлыкъ кесаматына кёре бу территорияла (Триестни
территориясындан тышында), Экинчи дуния къазауатда хорланнган Италиядан
сыйырылыб, Югославиягъа кёчюрюледи.



https://krc.wikipedia.org/wiki/%D0%A0%D0%A4

Россия Федерация, Россия (орус. Российская Федерация, Россия, РФ) — Евразияда
(Европаны кюнчыгъыш джанында эмда Азияны Шимал джанында) орналгъан къралды.
Джерини ёлчеми бла эм уллу къралды Джер юсюнде (17 075 400 км² неда 11,46 %
(1/9) саулай къургъакъ джерни, неда 12,65 % (1/8) адам джашагъан джерден).

Халкъыны саны — 141 867 540 адам. Адам саны бла Россия Джер юсюнде тогъузунчу
орундады. Халкъны кёбюсю — 73,1 % шахарлада джашайды. Халкъны къурамындан
79,83 % оруслуладыла. Россияны кърал тили — орус тилди.

Россияны 18 кърал бла чеклери барды, аладан джер бла: Норвегия, Финляндия,
Эстония, Латвия, Литва, Польша, Белоруссия, Украина, Абхазия (Хачыпсы), Гюрджю,
Къыбыла Тегей, Азербайджан, Къазакъстан, Къытай, Монголия, Шимал Корея; тенгиз
бла — Япония, АБШ.

Россияны ара шахары Москвады. Россияда 11 шахар барды адам саны 1 миллиондан
кёб, ала: Москва, Санкт-Петербург, Новосибирск, Екатеринбург, Тёбен Новгород,
Самара, Омск, Къазан, Челябинск, Дондагъы Ростов, Уфа.

Россия 83 административ-территориал биримлеге бёлюнеди, аланы ичинде 21
республика (энчи къраллыкъла). Россия Федерацияны Конституциясына кёре ол
федератив демократ къралды.

Биринчи кере саулай халкъ санау Россия Империяда 1897 джыл ётгенди. Ол санаугъа
кёре къралда — 67 миллион бла 473 минг адам джашагъанды. 1950—2008 джыллада
халкъны саны тюрленнгенин график кёргюзтеди:



https://krc.wikipedia.org/wiki/%D0%9F%D0%BB%D0%B5%D1%81%D1%81%D0%B8%D0%B4%D0%B5_%D1%81%D0%B5%D1%80%D0%BC%D0%B5%D1%88%D0%B8%D1%83

Плессиде сермешиу (тюзюрек — Палашиде сермешиу; ингил. The Battle of Plassey,
бенг. পলাশীর যুদ্ধ, Pôlashir Juddho) — Кюнбатыш Бенгалияда Бхагиратхи сууну
къатында сермешиудю, анда 23 июнь 1757 джыл Британ Ост-Инд компанияны келечиси
бенгал наваб Сирадж уд-Дауланы эмда аны джанлы Француз Ост-Инд компанияны
аскерин къаушатханды.

Сауутлу сермешиуню чуруму, ингилизлилени Бенгалияда плацдармлары — форт
Уильямсны (бусагъатдагъы Калькутта) навабны аскери кючлеу болгъанды.
Директорланы кенгеши, бенгалчылагъа къаршчы турургъа Мадрасдан полковник Роберт
Клайвны эмда адмирал Чарльз Уотсонну джибереди. Ингилизлилени хорламларына уллу
болушлукъ — навабны аскерлерини башчысыны сатылыуу болады.

Сермешиу 23 июнь 1757 джыл эртденбла сагъат 7:00, индий аскерлени алгъа уруулары
бла башланады.

Плессиде хорлам, ингилизлилеге Бенгалияны кючлерге джол ачады. Мындан башланады
Индий субконтинентде британ бийликни тарихи.



https://krc.wikipedia.org/wiki/%D0%9F%D0%B0%D1%80%D0%B0%D1%88%D1%8E%D1%82

Парашю́т (фр. parachute) — хауада затны джюрюуюн акъыртын этер мурат бла
джаратылгъан къумачдан адырды. Парашютле адамланы эмда джюклени джерге
джарсыусуз тюшюулеринде эмда аппаратланы чёгюулеринде хайырланады.

Аллындан парашютле адамланы джерге тюшюулерин джумушакъ этер нюзюр бла
хайырландырылгъандыла. Бюгюнлюкде энчи неда десант парашютла хауадан адамланы
десант этер, адамланы къутхарыр эмда спортда хайырланадыла. Мешиналаны эмда
джюклени джерге тюшюрюр ючюн джюк парашютле хайрланадыла. Ауур техниканы джерге
тюшюрюр ючюн талай быллай парашют бирге хайырландырылыргъа болады. Аллайлагъа
гитче самолетлада салыннган къутхарыу системала да саналадыл. Быллай система
парашют бла тартыб чыгъарыуну терклендириучюлеринден къуралады. Къоркъуу болса,
пилот къутхарыу системаны ишлетеди, эмда самолет бютеулей парашют бла джерге
тюшеди. Быллай системаланы джараулугъу бек даулуду.

Тыйыу парашютле аскер эмда аскер-улоу самолетлада дрэг-рейсингде тохтатыу ючюн
хайырландырыладыла. Гитче тюзетиучю парашютле эркин тюшюуде тюзетилир ючюн
хайырланады.



https://krc.wikipedia.org/wiki/%D0%9E%D1%80%D1%83%D1%81-%D1%88%D0%B2%D0%B5%D0%B4_%D0%BA%D1%8A%D0%B0%D0%B7%D0%B0%D1%83%D0%B0%D1%82_(1808%E2%80%941809)

Орус-швед къазауат 1808—1809 неда Фин къазауат (фин. Suomen sota, швед. Finska
kriget) — Эресей бла Швецияны арасында баргъан къазауатды. Орус-швед
къазауатлада бу ахыр къазауат болгъанды.

Къазауат Эресейни хорламы бла эмда Фридрихсгам мамырлыкъ кесаматха къол салыу
бла бошалгъанды. Аннга кёре Финляндия Швециядан Эресейге бериледи, кеси да
Россия империяны къурамына Уллу бийлик Финдляндия болуб киргенди.

1807 джыл Тильзит мамырлыкъ къабыл этилгени бла, I Александр швед король IV
Густавха Франция бла арасын тюзетиуде кесини келечилигин теджегенди, ингилизлиле
къазауат баймламагъанлай Копенгагеннге чабыб дат флотну къоратханында, Швециядан
1780 эм 1800 джылланы кесаматларына кёре Балтий тенгизни кюнбатыш къралланы
флотларына джабыкъ тутарын излегенди. IV Густав бу излемлени эшитмезден, Ингилиз
бла джууукълашыугъа курсну алгъанды.

Ол заманда Эресей бла Уллу Британия арасы тикленеди. 1807 джылны 16-чы ноябрында
Эресейни правительствосу швед королгъа энтда бир кере болушлукъ излеу бла
чакъырыу этеди, алай а эки ай чакълы бирни джууаб алмайды. Бир талай замандан
Густав, Швеция кесаматланы тындырыуну, француз кючле Балтий тенгизни
гаванларындан къорамасала, башлаялмазлыкъларын билдиреди. Ол заманда швед
король, Норвегияны сыйырыр мурат бла, Ингилизге Дания бла къазауатда болушлукъ
этерге хазырланнганы болгили болады. Быллай шартлада Эресей ара шахарындан
джуукъда джау кючлени болгъанына разы болалмайды, эмда Финляндияны сыйырыр акъыл
алады.

1808 джылны аллында орус аскер (24 минг чакълы бир) Фридрихсгам бла Нейшлотну
арасында, чекни джанында орналгъанды, аскерлеге башчылыкъ граф Буксгевденнге
бериледи.

Шведлиле Финляндияда 19 минг аскерчини тутхандыла, ол заманда аннга болджаллы
генерал Клеркер башчылыкъ этгенди. Баш аскер башчы, граф Клингспор Стокгольмда
болгъанды, анда алкъын конфликни мамырлыкъ бла бошаллыгъына умут этгендиле:
король кеси орус аскерлени Выборг губернияда джыйылгъан билгилеге ийнанмагъанды.
Ол себебден швед аскерле аскер болумгъа кёчюрюлмегендиле.

Граф Клингспор Финляндиягъа атланнганында, аны къолунда инструкциягъа кёре швед
аскерле джау бла сермешиуге кириуден къачыныргъа, Свеаборгну къолда тутаргъа
эмда керек болса оруслуланы тылларында сермеширге керек болгъанды.

Къазауат баямланмаса да, орус аскерле 9-чу февралда чекни ётедиле. 18-чи
февралда граф Буксгевден Гельсингфорсха киреди; швед аскерле Свеаборг къалада
бугъадыла.

23-чю февралда граф Клингспор отступил Таммерфорсха ыхтырылыб, шимал Финляндияда
чачылгъан бёлеклерине да ары джыйыллыкъларына буйрукъ береди.

27-чи февралда Буксгевден Багратион бийге Клингспорну ызындан, генерал Тучковха
уа Клингспорннга ызына ыхтырылыу джолланы кесерге буйрукъ береди. Буксгевден
кеси уа Свеаборгну къуршоулайды.

Шведлиле Брагестадха тыйгъычсыз ыхтырыладыла, Свеаберг эсе уа 26-чы апрелде
оруслулагъа тюшеди, анда оруслула 7,5 минг джесир, 2 мингден артыкъ тоб, 110
аскер кеме да къолгъа аладыла.

Андан алгъаракъда, 5-чи мартда Свартхольм къала капитуляция этеди, ол заманда
огъунакъ бегитилген мыс Гангут, Готланд айрымкан эмдаАланд айрымканла
кючленедиле.

6-чы апрелдеКульневи башчылыгъанда орус аскерлени авангарды, Сийкайоки элни
къатында шведлилеге чабады, алай а кесинден аслам кючлеге тюбеб ууатылады; аны
ызындан, 15-чи апрелде быллай ситуация Револаксны къатында башха орус аскер
бёлек бла да къайтарылады, ол бёлекге башчылыкъ этген генерал Булатов, Михаил
Леонтьевич ауур джаралы болуб, джесир болады. 1809 джылны февралында, генералгъа
шведлилеге къаршчы кюрешмез сёз берилсе, башына бош боллугъун билдиргендиле,
алай а инарал унамагъанды. Бир талай замандан ал шартсыз аны Эресейге ийгендиле.

Апрелни ахырына швед флотилия Аланд айрымканланы къатларына келеди, анда
аякълашхан халкъны болушлугъу бла Вуич полковникни башчылыгъында гарнизонну
капитуляция этерге зорлайды.

3-чю майда Готланд айрымканны кючлеген контр-адмирал Бодиско капитуляцияны
къабыл этиб, сауутсузланыб, бу айрымканнга келген кемелери бла Либавагъа
къайтады.

14-чю майда Гётеборгга 14 минглик болушлукъ корпусу бла ингилиз флот келеди.
Алай а IV Густав бла ингилизлилени башчысы генерал Мур сермешиулени планлагъанда
бир-бирлери бла келишмейдиле, ол себебден Мурну аскерлери Испаниягъа
джибериледиле. Швед королну къолунда 36 кемеден къуралгъан ингилиз флот къалады.

Ол заманда, Финляндияны шималында сермешген орус аскерлени отрядлары Куопиогъа
ыхтырылыргъа зорланадыла. Клингспор кесини джетишимлерин бегителмейди, Швецияда
келлик аскерлени сакълаб, Сальми элчикни къатында тохтайды. Ол заманда
Финляндияны джагъаларында тюшген десант Лемуда эмда Ваасада сермешиуледе
къаушатылады. Бу хорламла бла хайырланыб, генерал граф Н. М. Каменский 2-чи
августда джангыдан алгъа урады.

20 эм 21 августда Куортане бла Салми эллени къатында сермешиуледен сора,
Клингспор Вааса эм Нюкарлебю таба ыхтырылыб башлайды, 2-чи сентябрда уа
Оравайсни къатында сермешиуде джангыдан чачылады.

Кюнчыгъыш Финляндияда генерал Тучков, кесини къаршчысына Сандельсни башчылыгъы
бла швед отрядны эмда сауутлу джерли халкъны тюбейди. Аннга болушлукъгъа
джиберилген Алексеевни отряды партизанла бла тохтатылады, 30-чу июлда Сердоболь
шахаргъа къайтыргъа керек болады. Къуру 14-чю сентябрда Алексеевни орнуна
салыннган Долгоруков бий Мелансеми элчикге джетелиде, анда ол Тучков бла
байланады. Алай а Тучков бла бирге Сандельсге чабыуул этерге излемлери толмайды,
Сандельск Клингспорну Оравайсны къатында хорланнганын эшитиб Иденсальми элге
ыхтырылады.

Кюнчыгъыш Финляндияда аякъланыула сорушадыла. Къачны келгени, аскерлеге азыкъ
джетмегени эмда солуу берирге керек болгъанын себебли граф Буксгевден Кингспорну
отну кесиу теджеуюн къабыл этеди, алай а бу келишиу император бла бегитилмейди.
Джангыдан башланнган алгъа джюрюш тыйыгъычсыз барады. Клингспор орунун генерал
Клеркерге къоюб Стокгольмгъа кетеди. Клеркер орус аскрлеге къаршчылыкъ
этелмезлигин ангылаб, ала бла кёрюшюулени башлайды, аны эсебинде шведлиле
Торнеогъа ыхтырыладыла, 1808 джылны декабрына бютеу Финляндия оруслуланы
къолларына тюшеди.

Император Александр граф Буксгевденни джетишимлерин азгъа санайды, швед аскерле
ахыры бла ууатылмагъандыла, кеслерини къурамларын сакълагъандыла, ол себебден,
къазауатны бошалгъан санаргъа боллукъ тюлдю. Декабрны аллында Буксгевденни
орнуна генерал Кнорринг салынады. Джангы аскер башчыгъа император къазауатны
швед территориягъа кёчюрюрге буйрукъ береди. Аскерле богъазны бузу бла швед
джагъагъа кёчерге керек боладыла.

Шимал отряд Торниогъа атлаб, анда аскер складланы кючлеб, Умео шахарда башха
отряд бла бирлеширге керек болгъанды; ючюнчю отряд Аланд айрымканлагъа чабыб,
аны кючлегенден сора олбир эки бла бирлешиб Стокгольмгъа джюрюрге борчланнганды.

Кнорринг бу батыр планны тындырыуну созуб февралны арасына дери тургъанды,
Александр бу болумдан разы болмай, ары аскер министр, граф Аракчеевни джибереди,
ол 20-чы февралда Абогъа келиб бу планны тындырылыуун излейди.

Багратион бийни аскерлери, 2-чи мартда Аланд айрымканланы кючлейдиле, 7-чи
мартда Кульневни башчылыгъында атлы бёлек швед джагъада Гриссельгам элни
кючлейди. Эки кюнден аннга Аландлагъа къайтыу буйрукъ келеди. Ол заманда ары
герцог Зюдерманландскийден келечи келеди, герцог орус аскерле швед джагъагъа
кёчмеу шарт бла мамырлыкъ теджейди. Кнорринг сермешиулени тохтатыргъа унайды:
Багратионну аскер кючлери Абогъа къайтарыладыла; Барклай-де-Толлини Кваркенни
къатында богъазны ётген отряды да ызына алынады.

Орус аскерлени граф Шуваловну башчылыгъында шимал отряды уллу джетишимле этеди.
Аннга къаршчыда тургъан Гриппенбергни бёлеги сермешиусюз Торниону береди,
кечирек Каликс элни къатында къуршоуланыб капитуляция этеди. Аны бла Шувалов
Аландлада отну кесиу келешиуню эшитиб тохтайды

1809 джылны 13-чю мартында Швецияда кърал переворот болады, IV Густав тахтдан
тюшюрелиди, власть аны гитче къарнашы герцог Зюдерманландскийни къолуна
бериледи.

19-чу мартда Абогъа император Александр келеди, ол Аландлада от кесиуню
келишиуюн тыяр буйрукъ береди. Апрелни башында Кноррингни орнуна
Барклай-де-Толли салынады. Сермешиуле джангыдан башланадыла. Къазауатны асламысы
шималда барады, 20-чы майда шимал отряд Умео шахарны кючлейди. Швед аскерле
ыхтырыладыла. Умео шахарны кючлениуюню аллы бла, Вестро-Ботнияда башчылыкъ этген
швед инарал Дёбельн, граф Шуваловха бютеу Вестро-Ботнияны Россиягъа берирге
теджейди, мамырлыкъны джууукъ болгъаны себебли керексиз къан тёгюлюуню тохтат
деб тилегенди. Алай а Барклай-де-Толли бу идеяны ушатмагъанды; Шимал бёлеклеге
бир мадар болуб, сермешиулени джангыдан башларгъа кереклиги билдирилгенди. Аны
бла бирге азыкъны дыккылыгъын сынагъан аскерлени баджарыууна да амалла къуралыб
башлагъандыла. Стокгольмда джыйылгъан риксдаг герцог Зюдерманландскийни король
этиб баямлайды. Джангы правительство генерал граф Вредени оруслуланы
Эстерботниядан къыстаргъа теджеуюн къабыл этеди; сермешиуле джангыдан
башланадыла, алай джетишимли болалмайдыла; Эресейге къаршчы халкъны аякъландырыр
умут толмайды.



https://krc.wikipedia.org/wiki/%D0%9E%D0%9F%D0%95%D0%9A

Нефтни экспортерлары болгъан къралланы организациясы (ингил. The Organization of
the Petroleum Exporting Countries; къысхартылгъаны — ОПЕК, ингил. OPEC) — нефтни
багъаларын стабиль тутар ючюн, нефть чыгъарыучу къралла къурагъан халкъла арасы
правительствола арасы организацияды (бир-бирледе картель дейдиле). ОПЕК-ге 12
кърал киреди: Иран, Ирак, Кувейт, Сауд Арабия, Венесуэла, Катар, Ливия,
Бирлешген Араб Эмиратла, Алжир, Нигерия, Эквадор эмда Ангола. Штаб-фатары
Венадады. Генерал секретары (2007 дж. бери) — Абдалла Салем аль-Бадриди.

ОПЕК, хаманда ишлеген организация болуб 1960 джылны 10-14 сентябрларында
Багдадда бардырылгъан конференцияда къуралгъанды. Аллындан организациягъа Иран,
Ирак, Кувейт, Сауд Арабия эмда Венесуэла (къуралыуну инициатору) киредиле. Бу
беш къралгъа кечирек дагъыда тогъуз къошулады: Катар (1961), Индонезия
(1962—2008, 2008 джылны 1-чи ноябрында ОПЕК-ден чыкъгъанды), Ливия (1962),
Бирлешген Араб Эмиратла (1967), Алжир (1969), Нигерия (1971), Эквадор
(1973—1992, 2007), Габон (1975—1994), Ангола (2007). Бусагъатда 2007 джыл
Анголаны кириую бла Эквадорну ызына къайытыундан сора, ОПЕК-ге 12 кърал киреди.
2008 джыл Россия картелде сынчыкълаучу болургъа излемин билдиргенди.

ОПЕК-ни штаб-фатары аллындан Женевада эди (Швейцария), кечирек 1965 джылны 1-чи
сентябрында Венагъа (Австрия) кёчюредиле.

ОПЕК-ни къраллары нефтни дуния къайнакъларыны 2/3 иедиле. Ала дуния нефть
чыгъарыуну 40 % этедиле, неда нефтни дуния экспортуну джарымын. Уллу нефть
чыгъарыучуладан «нефть чыгъарыуну тёппесин» къуру ОПЕК-ни къраллары (Венесуэланы
тышында) эмда Канада ётмегендиле. СССР-де бу «нефть тёппе» 1988 джыл ётюлгенди
Россияда 1998 джылдан башлаб нефть чыгъарыу кёбейиб барады, алай а бу тёппе
2007—2008 джыллада ётюлгенди деген оюм барды.

ОПЕК-ни «четени» деген термин (OPEC Reference Basket of crudes) официал халда
1987 джылны 1-чи январында джюрютюб башланнганды. «Четенни» багъасы : Arab Light
(Сауд Арабия), Basra Light/Basra Light (Ирак), Bonny Light (Нигерия), Es Sider
(Ливия), Girassol (Ангола), Iran Heavy (Иран), Kuwait Export (Кувейт), Merey
(Венесуэла), Murban (БАЭ), Oriente (Эквадор), Qatar Marine (Катар), Saharan
Blend (Алжир) нефть сортланы багъаларыны орта арифметика багъаларындан
къуралады.

2008 джылны мартында четеннге Oriente (Эквадор) къошулгъанды. 2009 джылны
январында четенден Minas (Индонезия) къоратылгънды, BCF 17 (Венесуэла) орнуна,
четеннге Merey (Венесуэла) алыннганды. Бусагъатда четенде 12 сорт барды.



https://krc.wikipedia.org/wiki/%D0%9D%D0%90%D0%A2%D0%9E

Шимал Атлантика Кесаматны Организациясы, НА́ТО, Шимал Атлантика Альянс (ингил.
North Atlantic Treaty Organization, NATO; фр. Organisation du traité de
l'Atlantique Nord, OTAN) — аскер-политика блокду. 1949 джылны 4-чю апрелинде
АБШ-да къуралгъанды. Аллында НАТО-гъа АБШ, Канада, Исландия, Уллу Британия,
Франция, Бельгия, Нидерландла, Люксембург, Норвегия, Дания, Италия эм Португалия
киргендиле. Бу орталыкъчы къралла бла аланы къоркъуусузлукъларыны юсюнден
кенгешиу ючюн «трансатлантика форумуду».

НАТО-ну баш нюзюрю — БМО-ну Уставыны тамалында Европа бла Шимал Америкада бютеу
членлерини эркинлиги бла къоркъуусузлугъуну гарантия этиудю. Бу нюзюрге джетер
ючюн НАТО кесини политика эмда аскер потенциалын керекли джерде эмда керекли бир
марда бла хайырландырады.

1999 джыл басмаланнга стратегия концепциягъа кёре, эм баш муратлары НАТО-ну
быладыла:

Организацияны баш аскер-политика органына, 1966 джылны декабрындан башлаб Аскер
планланыуну комитети саналады, ол джылда эки кере джыйылады, ары джакълауну
министрлери киредиле. Сессияланы арасында Аскер планланыуну комитетини
функцияларын Аскер планланыуну хамандагъы комитети тындырады, арыда НАТО-ну
кенгешине кибик посол рангда къралладан келечиле киредиле.

НАТО-ну баш аскер органы — Аскер комитетди, ол къошулгъан къралланы генерал
штабларыны тамадаларындан эмда Исландияны граждан келечисинден (аскери
болмагъаны себебли) къуралады, джылда эки кереден аз джыйылмайды. Аскер
комитетге эки зона бойсунадыла: Европа бла Атлантика. Европада баш аскер
башчылыкъны хаманда американ генерал джюрютеди. Аннга юч бёлек бойсунады:
Шимал-Европа, Ара-Европа эмда Къыбыла-Европа. Олтурууланы арасында Аскер
комитетни функцияларын Хамандагъы аскер комитет тындырады.

НАТО талай европачы эмда Европаны хоншулары болгъан къралла бла иш бирлик ючюн
келишиуге къол салгъанды. Бу къралла бла иш бирликни программасына «Мамырлыкъ
ючюн партнёрлукъ» аталгъанды. Программагъа бу къралла къошуладыла: Азербайджан,
Эрмен, Австрия, Белорусь, Босния эм Герцеговина, Гюрджю, Ирландия, Къазакъстан,
Къыргъызстан, Македония, Мальта, Молдова, Россия, Сербия, Таджикистан,
Тюркменистан, Юзбекистан, Украина, Финляндия, Черногория, Швеция, Швейцария.



https://krc.wikipedia.org/wiki/%D0%9C%D1%8D%D0%B9%D0%B4%D0%B7%D0%B8_%D1%80%D0%B5%D1%81%D1%82%D0%B0%D0%B2%D1%80%D0%B0%D1%86%D0%B8%D1%8F

Мэйдзи реставрация (яп. 明治維新 Мэйдзи Исин?), дагъыда Мэйдзи Исин неда Мэйдзи
Революция кибик белгилиди, — Японияны социал эмда политикалыкъ системасында
терен тюрлениулеге келтирген, бир-бири ызындан «сынджыр» халда келген болуулагъа
айтылады. Тёртджыллыкъ кёзюуню баргъанды — 1866-1869 джыллада, ол кёзюуге Эдо
кёзюуню ахыр джыллары бла Мэйдзи кёзюуню ал джыллары киргенди. Мэйдзи
реставрация Японияны кюнбатыш къраллагъа ачылыуундан сора болгъанды.

1866 джыл Сацума бийликни башчысы Сайго Такамори бла Тёсю бийликни башчысы Кидо
Такаёсини арасында альянс къуралады, андан башланады Мэйдзи реставрация. Бу эки
алчы император джанлы болгъандыла. Алгъын бу эки бийлик бир-бирине къаршчы
болгъанды. Аланы альянслары Сакамото Рёманы болушлугъу бла къуралгъанды, баш
нюзюрю Токугава сёгунатны (бакуфу) аудуруу эмда императорлукъ властны орнуна
салыу болгъанды.

Бакуфу правительствону оноуда турууу официал болуб 1867 джылны 9-чу ноябрында
бошалгъанды. Ол заманда Токугава тукъумдан 15-чи сёгун, Токугава Ёсинобу,
«кесини оноу хакъларын Императоргъа бергенди» 10 кюнден кеси да отставкагъа
кетгенди. Ёсинобуда власть къалса да, буду «реставрацияны» тамыры.

Кёб турмай, 1868 джылны январында Босин къазауат башланнганды. Тоба-Фусимиде
сермешиуде Сацума бла Тёсю бийликлени аскери алгъыннгы сёгунну аскерин дженгеди,
бу хорлам, императоргъа Ёсинобудан бютеу властны сыйырыргъа мадар береди.
Къазауат 1869 джылны майында бошалгъанды. Аны бла бирге Мэйдзи реставрацияны
кёзюую да бошалады.

Мэйдзи реставрацияны алчылары аланы болушлукълары бла Японияда имераторлукъ
оноуну орунуна келиуюн баямлагъандыла. Алай а кертиликде алай болмагъанды —
власть Токугава сёгунатны правительствосундан, аланы хорлагъан дайме олигархланы
къолларына тюшгенди. Бу олигархла асламысы бла Сацума (Окубо Тосимити) эмда Тёсю
провинцияладан болгъандыла.

Мэйдзи реставрация Японияны индустриализациясын къызыулашдыргъанды, 1905 джылда
Япония дунияны деу къралларыны бири болгъанды.



https://krc.wikipedia.org/wiki/%D0%9B%D0%BE%D1%81_%D0%90%D0%BD%D0%B4%D0%B6%D0%B5%D0%BB%D0%B5%D1%81

Лос-Анджелес (Лос-Анжелос, Лос-Анжелес, Лос-Анхелес) (ингил. Los Angeles, исп.
Los Ángeles, дагъада L.A. эмда City of Angels — Мёлеклени шахары деген атла бла
белгилиди) — АБШ-да Калифорния штатны къыбыласында Шош океанны джагъасында
шахарды. Джашагъан адамланы саны бла штатында эм уллу шахар болады, къралда —
экинчиди (2006 джылда джашагъанланы саны 3 849 378 болгъанды). Шахар, кеси бла
атлы округну административ аралыгъыды, 17 млн-дан кёб адам джашагъан Уллу
Лос-Анджелес агломерацияны да аралыгъыды. Лос-Анджелесде джашагъанлагъа
«Angelenos» (айтылыуу: анджеленос) дейдиле.

Лос-Анджелес — дунияда эм уллу культура, илму, экономика, окъуу аралыкъладан
бириди. Андан сора да шахар, кёз ачыу индустрияны (кино, музыка, телевидение,
компьютер оюнла) эм уллу дуниялыкъ аралыкъларындан бириди.

Бусагъатдагъы Лос-Анджелес болгъан джерде XVI ёмюрде тонгва бла чумаш индейлиле
джашагъандыла. Бусагъатдагъы Лос-Анджелесни джагъасына джюзюб келиб тохтагъан
биринчи европачы тенгизледе джюрюучю Хуан Родригес Кабрильо болгъанды, ол 1542
джыл «Сан Сальвадор» бла «Ла Виктория» кемеледе 1542 джылны 27 июлюнда Ла
Навидад шахардан (Мексика) чыгъыб 28 сентябрда Сан Диего бухтада тюшгенди. Ол
заманда тенгиз джагъада Янг-На деген индейли элчик болгъанды. Кабрильо, 1543
джылны 3 январында ёлгенди эмда Сан-Мигель айрымканда (кечирек «Хуан Родригес»
(исп. Juan Rodriguez) ат берилгенди) басдырылгъанды. Кесини джюзюуюню юсюнден
Кабрильо, лоцманы келтириб бусагъатда Севильяда (Испания) сакъланыб тургъан
журналда джазгъанды.

Къуру 227 джыл озгъандан сора алайгъа Гаспар Портоланы башчылыгъында эндиги
экспедиция тюшгенди. 1771 джыл миссионер Хуниперо Серра биринчи миссияны тамалын
салгъанды. Ол заманнга бусагъатдагъы Лос-Анджелесни территориясында тонгва
индейлилени 3 мингнге джууукъ адам джашагъан 30-гъа джууукъ джерлешими
болгъанды. 1781 джыл 4 сентябрда эки Калифорнияны да губернатору Фелипе де
Невени буйругъу бла миссияны къатында 46 адамдан испан колонист къауум,
Порсьюнкула сууда мёлеклени патчахы Къыз Мариямны эли (исп. El Pueblo de Nuestra
Señora la Reina de los Ángeles sobre El Río Porciúncula) атлы джерлешимни
къурагъандыла. 1820 джылгъа бу, Калифорнияда эм уллу джерлешим болгъанды: алайда
650 адам джашагъанды.

Мексиканы бойсунмаулугъу баймланнгандан сора Лос-Анджелес, къысха заманны ичинде
Мексиканы къурамына кирегнди. Мексиканы американ-мексикан къазауатда
хорланнганындан сора шахар, 1848 джылдан мамырлыкъ кесаматха кёре АБШ-гъа
берилгенди (бютеу Огъары Калифорния бла бирге). 1850 джылда Лос-Анджелес официал
халда шахар статусха ие болгъанды.

Шахарда джашагъанланы раса къурамы былайды: 49,0 % акъла, 10,0 % негрле, 0,4 %
индейлиле, 11,1 % азиатла, 0,3 % — Шош океанны айрымканларыны тамырлы халкъыны
келечилери, 26,9 % — башха расалыны келечилери. Халкъны 48,9 % кесин
латиноамериканлы деб белгилейди.

Тергеулеге кёре шахарда эм джайылгъан ингилиз бла испан тилди: 42,2 % бла
41,7 %. Къалгъанланы туугъан тиллери: корей (2,4 %), тагал (2,3 %), эрмен
(1,7 %), къытай (1,5 %), къаджар (1,3 %) эм башха тилледи.



https://krc.wikipedia.org/wiki/%D0%9B%D0%B8%D1%82%D0%B2%D0%B0%D0%BD%D1%8B_%D0%A2%D0%B0%D1%80%D0%B8%D0%B1%D0%B0%D1%81%D1%8B

Литваны Тари́басы (лит. Lietuvos Taryba, Литваны Кенгеши) — 1917 джылны
18—сентябрында Литвада къуралгъан власть органды, ол Литваны бойсунмазлыгъын
баямлагъанды эмда Литваны Кърал Кенгешине атын тюрлендиргенди.

1917 джылны 18—сентябрында Погулянкада Театрда, Йонас Басанавичюсну
башчылыгъында, 214 делегат къошулгъан Вильнюс конференцияда сайланнганды.
Председателге Антанас Сметона сайланнганды. Белорус, чууут, поляк миллет
азчылыкълылагъа 5 орун резерв этилгенди.

Аллында 6 ксендз сайланнганды (Тарибагъа кирген 4 тышында Вильнодан Юозас
Станкявичюс бла Тельшяйдан Пранцишкус Урбанавичюс), алай а джыйылгъанланы
асламысы къаршчы болгъаны себебли Юзас Станкявичюс бла Пранцишкус Урбанавичюс
кеслерини орунларын Станислав Нарутович бла Йонас Вилейшисге къойгъандыла.

1918 джылны июлунда Тарибагъа Юргис Алякна, Аугустинас Вольдемарас, Элизиюс
Даугялис, Мартинас Ичас, Витаутас Пятрулис, Юозас Пурицкис къошуладыла.

1917 джылны декабрында, Брестде кёрюшюулени башланнганындан сора, Тариба Литваны
бойсунмазлыгъыны орнуна салыууну эмда «Литва къралны Германия бла ёмюрлюк
джандаш байламларыны юсюнден» декларацияны алгъанды. Бегим ючюн 14 адам «разы»,
2 чёб атыугъа къошулмау, 4 - «къаршчы» болгъанды. Къаршчы чб атханла (Й.
Вилейшис, С. Кайрис, С. Нарутович, Й. Смиглявичюс) 1918 джылны январында
бойсунмазлыкъны актыны кеслерини вариантларын теджегендиле, аннга кёре Литваны
бир къралны аллында да джандаш борчлары болмагъанын эмда къралны оноуун Къураучу
сейм этерин белгиленнгенди. Аланы басымларына бой салыб Тариба 1918 джылны
февралында «Литваны бойсунмазлыгъыны юсюнден актны» къабыл этеди. Тарибаны бютеу
20 члени да къол саладыла. «Летувос Айдас» газетде акт басмаланнган номерни
немец властла конфискация этгендиле; Бойсунмазлыкъны акты айры къагъыт бла
басмаланнган Мартин Кухтаны басмасын да джабадыла. 21-чи февралда Германияны
канцлери Тарибагъа, герман кърал Литваны бойсунмазлыгъын декабрь декларацияда
белгиленнген шартла болмаса танымазлыгъын билдиргенди. февралда Тарибаны
президиуму эки декларация да бир бирине келишгенин, декабрь декларация эсе уа
Литва бла Германияны келлик заманда келишиулерини бегитгенин билдиргенди.

1918 джылны 23-чю мартында император II Вильгельм Литваны бойсунмазлыгъын
таныгъанды. II Вильгельм къол салгъан Литва къралны бойсунмазлыгъын таныу актны
тамалында, Тариба 1918 джылны 11-чи июлунда Литваны Кърал Кенгеши атны эмда
статусну алады (лит. Lietuvos Valstybės Taryba).

1918 джылны июлунда Литваны Кърал Кенгеши Литвада конститциялы монархияны
бегитирге эмда вюртемберг принц Вильгельм фон Урахгъа Литва Королевствону таджын
теджегенди (атына да II Миндаугас).1918 джылны ноябрында бу бегим ызына
алыннганды. Литваны Болджаллы конституциясыны баш джорукълары къабыл
этилгендиле. Бу джорукъланы тамал этиб, Кърал Кенгешни Президиуму 1918 джылны
11-чи ноябрында Аугустинас Вольдемарасны башчылыгъында алты министрден
къуралгъан Литваны болджаллы правительствосу къуралады, ол Литваны кърал
аппаратыны тамалы болады.

Вильногъа къызыл аскер бёлекле джууукълашханы себебли, 1919 джылны 2-чи
январында Кенгеш Ковно шахаргъа кёчеди. 1919 джылны 4-чю апрелинде Кърал Кенгеш
экинчи болджаллы Конституцияныкъабыл этеди, аннга кёре президент къуллукъ
болады. Литва Республиканы биринчи президенти Антанас Сметона сайланады. 16-чы
апрелде Кенгеш чачылады, алай а кёб турмай джангыдан ишлеб башлайды. Тамалы бла
ишин 1920 джылны 15-чи майында Къураучу Сеймни чакъырылыуу бла бошагъанды.



https://krc.wikipedia.org/wiki/%D0%9B%D0%B0%D1%82%D0%B8%D0%BD_%D1%88%D1%80%D0%B8%D1%84%D1%82

Герман, роман эмда башха кёб тилни джазма системасы болгъан бусагъатдагъы латин
алфавит 26 харифден къуралады. Тюрлю-тюрлю тилледе харифлени башха атлары барды.
Таблицада Россияда джюрюген атла бериледи, ала француз тилде адетдеча
бериледиле.

Латин алфавитни тамалында джазманы балтий, герман, роман эмда кельт къауумланы
тиллери хайырландырадыла, аны тышында башха къауумланы тиллери да хайырланадыла:
бютеу кюнбатыш эмда къыбыла-славян тиллени бир къаууму, бир-бир фин-угор эм тюрк
тилле, албан бла вьетнам тилле.

Латин алфавит этруск алфавитден къуралгъанды, ол а уа кюнбатыш (къыбыла-италий)
грек алфавитден къуралгъанды. Латин алфавит энчи б. э. д. VII ёмюрде бола
башлагъанды, эм аллында 21 харифи болгъанды:

Z хариф алфавитден б. э. д. 312 джылда къоратылгъанды (кечирек орнуна
салыннганды). С хариф [k] бла [g] тауушланы белгилегенди; б. э. д. 234 джылда
энчи G хариф, С харифге кёнделен сызчыкъ салыныб къуралгъанды. Б. э. д. I ёмюрде
грек тилден кёлген сёзлени джазар ючюн Y бла Z харифле къошуладыла. Бу
тюрлениулени эсебинде латин алфавит 23 харифи бла классика шекилин алады:

Император Клавдий джетишимсиз латин алфавитге [oe] тауушну къошаргъа кюрешеди
(Phoebus сёздеча), [ps/bs] (грек тилдеча), эмда [v] — [u] харифден айры болуб
(классика латин алфавитде V U бла V тауушланы белгилегенди). Клавдийни ёлюмюнден
сора «Клавдийни харифлери» унутулгъандыла.

Джангы заманда I бла V харифледе тюрлениу болгъанды (I/J бла U/V), аны тышында
VV диграф энчи хариф халгъа келгенди. Аны бла алфавит 26 харифи бла бюгюннгю
шекилин алгъанды:

Орта ёмюрледе скандинав эмда ингилиз алфавитледе тамгъа хариф þ хайырланнганды
(аты: thorn), ол th харифни белгилегенди (бусагъатдагъы ингилиз the), алай а
кечирек хайырланыудан чыкъгъанды. Бусагъатда thorn хариф къуру исланд алфавитде
джюрюйдю.

Бусагъатдагъы латин алфавитледеги башха къошакъ белгиле тамалдагъы 26 харифге
диакрит белги къошулуб неда лигатура шекилде къуралады (немец хариф ß, S бла Z
харифлени готика лигатурасындан къуралгъанды).

Буруннгу римчиле харфилени къуру уллу формаларын хайырландыргъандыла;
бусагъатдагъы гитче харифле антика бла орта ёмюрлени чегинде къуралгъандыла;
бусагъатдагъы шекилде харифле б. э. 800 джылында къуралгъандыла (каролинг
минускул)

Латин харифлени хайырланнган тиллеге классика алфавитни харифлери джетишмейдиле,
ол себебден ала тюрлю-тюрлю диакритика белгилени, лигатураланы эмда башха тюрлю
модификацияланы хайырланадыла. Юлгюге:

Къарачай-малкъар тил да тарихини бир заманында (Къарачайда 1924—1939, Малкъарда
1924—1938) латин алфавитни хайырланнганды:

Бусагъатда латин алфавитни Дунияны адамларыны асламысы таныйды, бу алфавитни
школлада тышкърал тиллени дерслеринде болмаса, математиканы дерслеринде
юрениледи (латин алфавит ана алфавити болгъан тиллени айтмай къояйыкъ), ол
себебден бу алфавит де-факто «халкъла арасы байламланы» алфавити дерге
боллукъду. Латин алфавитде джасалгъан тиллени асламысы къуралгъанды — эсперанто,
интерлингва, идо эмда башхала.

Латин болмагъан джазмалы тилледе латиница бла джазылгъан система болуучанды.
Бир-бир къраллада латиница бла болуш джазма стандартланнганды эмда школлада
окъутулады (сёз ючюн, Къытайда, Японияда).

Бир-бирде латиница бла джазыу, техника табсызлыкъла себебли керек болады:
халкъла арасы телеграммала къачанда латиница бла джазылгъандыла; электрон
почтада эмда веб-форумлада латин алфавитде джазылгъаннга кёб тюберге боллукъду.



https://krc.wikipedia.org/wiki/%D0%9B%D0%B0%D0%B9%D0%BF%D0%B0%D0%BD%D0%BB%D0%B0%D0%BD%D1%8B_%D0%91%D0%B8%D0%BB%D0%B0%D0%BB

Лайпанланы Аппасны джашы Билал (1955 джыл апрелни 12-де Къыргъызстанда
туугъанды) — къарачай-малкъар поэтди, Къарачай-Черкес республиканы халкъ
поэтиди, СССР-ни джазыучуларыны союзуну члениди, Норвегия королевствону
джазыучуларыны союзуну члениди, Халкъла арасы тюрк илмула академияны сыйлы
докторуду, КъЧКъУ сыйлы докторуду, 25 китабны авторуду, публицист эмда белгили
джамагъат ишчиди.

Орта школну, Къызыл Къала элде бошагъанды. Урунуу джолун Ючкекен элде
Микрокомпонент заводну ишчиси болуб башлагъанды. Аскер къуллутъун тындырыб,
1979-1984 джыллада Лайпан улу Москвада Горький атлы Литература институт бла
МГУ-ну къурамында Азия бла Африка къралланы институтунда баш билимле алгъанды.
Аны ызындан келген джыллада ГИТИС-де къарачай-малкъар тил бла адабиятны устазы
(къарачай студияда окъугъанлагъа) болуб ишлегенди.

1991 джылдан башлаб, Москвада «Юйге игилик» издательствогъа башчылыкъ эте,
«Ас-Алан» журналны (1998-2002), бир бёлек китабны чыгъаргъанды.

Ол А. Пушкинни «Маленькие трагедии», В. Шекспирни «Гамлет», М. Горькийни
«Мещане», Э. Филиппону «Человек и джентельмен» деген чыгъармаларын
къарачай-малкъар тилге кёчюргенди.



https://krc.wikipedia.org/wiki/%D0%9A%D1%91%D0%B1%D1%87%D1%8E%D0%BB%D1%8E%D0%BA_%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D1%8F%D0%BD%D1%8B_%D0%B0%D0%BC%D0%B0%D0%BB%D0%BB%D0%B0%D1%80%D1%8B

Кёбчюлюк информацияны мадарлары (къысхасыча «КИМ», неда — масс-медиа) — кёбчюлюк
коммуникцияны нюзюр этиб, сёз, сыфат эмда музыкалыкъ информацияны къуралыууну,
кёзюулю бериуюню эмда тиражланыууну баджаргъан къуралыш-техника комплексди.

Заманы озгъаны бла масс-медиа «билгилендирген» форматдан бусагъатда «къурагъан»,
«кёз ачхан» эмда башха эпитетле къуралгъандыла. Къайтарыу байламны механизми
айныгъаны бла, ол демек тынгылаучуланы, къараучуланы эмда окъуучуланы кеслерини
оюмларыны билдирир мадарлары болуу бла, масс-медиа бир джанлы коммуникациядан
чыгъады. Ол себебден КИМ социологияда кёбчюлюк коммуникацияны мадарлары деген
атны джюрютеди.

Масс-медианы биринчи тинтиучюлерине социологла Пол Лазарсфельд бла Роберт Мертон
саналадыла.



https://krc.wikipedia.org/wiki/%D0%9A%D1%8A%D1%80%D0%B0%D0%BB_%D1%82%D0%B8%D0%BB

Официал тил — къралда неда халкъла арасы организацияда айырма статсусу болгъан
тилди. Официал тилге бир-бирде кърал тил да дейдиле, алай болса да бир-бир
къралланы башчылары эмда правительство институтлары бу эки ангыламны айры
кёредиле.

Кърал тил, алгъы бурун бу къралны конституциясыны тилид, ол себебден
кодлашдырылгъан конституциясы болмагъан къралда, кърал тил да болмайды дерге
боллукъду. Асламысы бла кърал тилге ол къралда эм аслам халкъны (этник къауумну)
тили сайланады. Алай а бир-бир къралланы законларында, официал кърал
документлелери башха тилледе басмаланыулары айгъакъланнганды.

ЮНЕСКО-ну экспертлери 1953 джылда «кърал тил» бла «официал тилни» ангыламларын
айырыуун теджегенди:

Кърал (официал) тил бла миллет азлыкъланы официал танылгъан тиллени
бир-бирлеринден айырыргъа керекди, миллет азлыкъланы официал танылгъан
тиллеринде школлада сабийлени окъутургъа, неда айгъакълы территориялада кърал
органла бла хайырланыргъа боллукъдула, алай а ала кърал масштабда
хайырланмайдыла (сёз ючюн, Италияда сардин тил).

Дунияда къралланы джарымында кърал тил барды. Бир-бирледе (сёз ючюн, Албанияда,
Францияда, Германияда неда Литвада) джангыз бир кърал тил барды. Башхалада уа
(Белоруссия, Бельгия, Канада, Финляндия, Афганистан, Парагвай, Боливия, Индия,
Швейцария, КъАР кибикледе) бирден аслам кърал тил барды.

Къралланы бир къауумунда, сёз ючюн, Иракда, Италияда, Испанияда эм Россияда,
бютеулей къралгъа бир кърал тил барды, алай а аннга къошакъгъа регионлада айры
регионларына кърал тил болады (сёз ючюн, Къарачай-Черкесияда къарачай тил).
Бир-бир къраллада, (мисалгъа АБШ) бютеулей къралгъа ортакъ кърал тил джокъду,
алай аны айры бёлгелерине кърал тил болады. Башха къауумда уа кърал тил деген
ангылам джокъду, сёз ючюн Австралияда, алай а де-факто официал халда
хайырланнган бир баш тил болады, эмда быллай къраллада тилни хайырланыуну
бегитген документле болады.

Бир-бир къраллада (африкан къралла, Филиппинле) джерли халкъланы асламысы
сёлешмеген, кеслерини алгъыннгы колониялыкъ тарихлеринден къалгъан метрополия
тиллени официал халда хайырланадыла.

Аннга къаршчылыкъгъа Ирландияны халкъыны асламысыны ана тили ингилиз тил болса
да, ирланд тил къралны миллет тилича эмда биринчи кърал тилича танылады. Ингилиз
тил а уа Ирландияны конституциясында экинчи кърал тил кибик белгиленеди.

Карелияны тышында, Россия Федерациягъа кирген республикаланы кеслерини къошакъ
кърал тиллери барды. Сейири, карел тилге кърал статус берир ючюн, стандарт
процедураны ётюу (республиканы конституциясын тюрлендириу) джетерли тюлдю. Карел
тил латин джазманы хайырланнганы себебли, аны официал этер ючюн, айры федерал
закон керекди.



https://krc.wikipedia.org/wiki/%D0%9A%D1%8A%D1%80%D0%B0%D0%BB_%D0%BE%D0%BD%D0%BE%D1%83_%D1%84%D0%BE%D1%80%D0%BC%D0%B0

Кърал оноуну формасы кърал властны, баш кърал органланы системасыны къуралыуун
белгилейди.

Кърал оноуну формасын кърал джараштырыуну формасы эмда политикак режимбла
алджаштырыргъа джарамайды. Бютеу бу юч ышанла бир бирлерине къошулуб, къралны
формасын ангылатадыла.

Тарихни тюрлю-тюрлю кёзюулеринде кърал оноуну формасы тюрлю-тюрлю магъананы
джюрютгенди. Алайдыда, аграр джамагъатда кърал оноуну формасыны магъанасы къуру
къралны башчысы къаллай мадар бла оноугъа келгениди (сайлаула бламы, огъесе
осуйлукъму). Феодализмни индустриал джамагъатха кёчюую, монархланы властлары
къарыуун тас эте башлагъанды, халкъ келечилик а кюч ала, кърал оноу формалада
бай бола, тюрлене. Баш магъананы энди кърал тамада сайлау бламы, огъесе осуйлукъ
бламы келгени тюл, кърал тамаданы, парламенти, правительствону арасында илишкиле
къалай къуралгъанларыды. Аланы полномочиялары бир-бирлерине базман къалай
боладыла. Къысхасы бла властланы юлешиниуу къалай къуралгъаныды.

«политика режимни» «оноуну форамсындан» айры кёрюрге керекди. Политика режим
асламысы бла социология халыды къралны, къралда властха кёчюню не халда этиуню
кёргюзеди, оноуну формасы уа къралда власть органланы къалай къуралгъанларын
эмда органла къалай бир-бирлерибла джарашханларын кёргюзеди.



https://krc.wikipedia.org/wiki/%D0%9A%D1%8A%D0%B0%D1%80%D0%B0%D1%87%D0%B0%D0%B9_%D1%88%D0%B0%D1%85%D0%B0%D1%80

Къарачай шахар (орус. Карача́евск, абаз. Къарча къала) — Къарачай-Черкесияда
республикагъа бойсуннган шахарды. Къарачай районну административ аралыгъыды.

Къарачай шахарны администрациясына бойсуннган джерлешимле: Теберди шахар, Доммай
штп, Орджоникидзевский штп, Эльбрусский штп, Мара-Аягъы посёлок.

Шахар, Черкесскеден 60 км къыбыла-кюнбатышгъа, Уллу Кавказны Къаялы аркъасыны
къатында, Аскер-Сухум автомобиль джолда орналыбды. Тенгизден мийиклиги —
900 метрге джууукъду.

1926 джыл Георгиевское эл деб къуралгъанды, къысха заманны ичинде атына
А. И. Микоянны аты бла Микоян-Шахар аталгъанды. 1929 джыл Микоян-Шахаргъа шахар
статус берилгенди. Шахар 1944 джылда, къарачайлыланы депортациясындан сора,
Гюрджю ССР-ге берилгенди, атына да Клухори дейилгенди, 1957 джылдан РСФСР-ге
къайтарылгъанды эмда къарачай халкъны этноними бла бусагъатдагъы ат берилгенди.

2002 джылда шахарда 36 промышленность предприятие ишлегенди, 2  шахар ичи
автобус маршрут болгъанды. Конденсатор эмда темирбетон (ОАО «Джегутинский завод
ЗЖБИ») заводла, азыкъ промышленностну предприятиелери (ётмек завод, сют эмда
сыра заводла; гара суу чыгъарыу).

Шахарда баш билим, Алийланы Умар атлы Къарачай-Черкес кърал университет бла
Пятигорск кърал технология университетни филиалы береди.

Шахарны тийресинде кёб санда VIII—XIX ёмюрледен къалгъан архитектуралы белгили
джерле бардыла (аланы ичинде: Чууана клиса)



https://krc.wikipedia.org/wiki/%D0%9A%D1%8A%D0%B0%D1%80%D0%B0%D1%87%D0%B0%D0%B9_%D0%B0%D0%B2%D1%82%D0%BE%D0%BD%D0%BE%D0%BC_%D0%BE%D0%B1%D0%BB%D0%B0%D1%81%D1%82%D1%8C

Къарачай автоном область (1936 джылгъа дери болгъан орфографияда — Qaracaj
avtonom oвlast, орус. Карачаевская автономная область) — СССР-де 1926—1943
джыллада болгъан административ биримди.

Область, 26 апрель 1926 джыл Къарачай-Черкес автоном областны Къарачай автоном
область бла Черкес миллет округга (1928 джылдан — Черкес автоном область)
бёлюннген сагъатында Шимал-Кавказ крайны къурамында къуралгъанды.

13 март 1937 джылдан область, Орджоникидзевский крайны къурамына киреди, 12
январь 1943 джылдан — Ставрополь крайны къурамында.

Къарачайлыланы Орта Азия бла Къазахстаннга кёчюрюуню эсебинде Къарачай автоном
область 1943 джылны 12 октябрында къурутулгъанды. Областны джерлери Ставрополь
край бла Черкес автоном областны арасында юлешилиннгендиле, Микоян бла Учкулан
районладан къуралгъан Клухор район а уа Гюрджю ССР-ге берилгенди.

Къарачайлыла ызларына къайтхандан сора джангыдан Къарачай-Черкес автоном область
къуралгъанды.

1 январь 1941 джылда халгъа кёре областны къурамына 1 шахар бла (Микоян-Шахар) 6
район киргенди:

1939 джылгъы бютеусоюз халкъ санаугъа кёре областда 150 303 адам джашагъанды
(аны ичинде: шахарчыла — 10 713 адам, элчиле — 139 590 адам). Миллет къурамы
былай болгъанды:



https://krc.wikipedia.org/wiki/%D0%9A%D1%8A%D0%B0%D1%80%D0%B0%D1%87%D0%B0%D0%B9-%D0%A7%D0%B5%D1%80%D0%BA%D0%B5%D1%81_%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA%D0%B0

Координатла: 43°46′23″ N 41°55′01″ E﻿ / ﻿43.773056° N 41.916944°
E (G) (O)43.773056, 41.916944

Къарачай-Черкес Республика (Къарачай-Черкесия; орус. Карача́ево-Черке́сская
Респу́блика, къаб.-черк. Къэрэшей-Шэрджэс Республикэ, абаз. Къарча-Черкес
Республика, ногъ. Карашай-Шеркеш Республикасы) — Россия Федерацияны къурамына
кирген республикады (къралды), Россия Федерацияны субъектиди, Шимал-Кавказ
федерал бёлгени къурамына киреди.

Къарачай-Черкесия, шимал-кюнбатыш Кавказны тауларында эмда таулагъа джууукъ
джерлеринде орналады.

Кюнбатышында Краснодар край бла чеклешеди, шималында — Ставрополь край бла,
кюнчыгъышында — Къабарты-Малкъар Республика бла, къыбыласында — Баш Кавказ
аркъаны узунуна Абхазия бла эмда Гюрджю бла. Республиканы къурамына киреди: 10
муниципал район — Абаза, Адыге-Хабль, Зеленчук, Къарачай, Гитче Къарачай,
Ногъай, Къобан, Уруп, Джёгетей Аягъы, Хабез эмда республикан бойсунууда тургъан
эки шахар — Къарачай шахар бла Черкесск.

Климаты орта джылыды, къышы къысхады, джайы джылыды, узакъ заманнга барады,
джетерлай мылылыды. Климатына чууакъ кюнле юлгюлюдюле. Январны орта
температурасы −3,2 градусду, июлнукъу +20,6 градусду, эм исси температура +39
градусду, эм сууукъ −29 градусду.

Къарачай-Черкес Республика кёбюсюне тау джерледе орналады. Республиканы ичинде 3
зона айырылады: таулагъа джууукъ тюзле, тау этекле эмда Кавказ таула. Шималда
Уллу Кавказны ал аркъалары барадыла, къыбылада — Суу айырма эмда Къабыргъа
аркъа, аланы мийиклиги 4000 м дери джетеди. Къара тенгизни джагъасына Морх бла
Кюлхара (Клухор) аууш элтеди. Кюлхара аууш бла баргъан Аскер-Сухум джол,
Къарачай-Черкесияны Абхазия бла байлайды. Къабарты-Малкъар бла чекде Кавказны эм
мийик тау башы болгъан Минги тау орналады.

Республикада суу байлыкъ мелхумду: 130 чакълы бир тау кёл, кёб тау чучхур барды.
172 суу саркъады, аладан эм уллула — Къобан, Уллу Инджик, Гитче Инджик, Уруп,
Лаба; Къобан суу джыйылгъан джер барды. Республикада ишлеген Уллу Ставрополь
илипинни системасы, Ставрополь крайны суу бла баджарылыууну къайнагъыды.

Джер ичи, джерден чыкъгъан магъаданла бла байды: ташкёмюр, сослан таш, мермер,
тюрлю-тюрлю рудала эмда саз топракъла. Бакъгъан гара суула бла термал суула
чыкъгъан джерле да кёбдюле.

Къарачай-Черкесия, тау къырланы эмда кенгчапракълы чегетлени зонасында орналады.
Чегетледе эмда тау мийикледе бай флора бла фауна сакъланнганды. Республиканы
территориясында Теберди заповедник бла Кавказ заповедникни кесеги орналады.

Къарачай-Черкесияны территориясы, бизни эраны биринчи мингджыллыгъыны ахырында
аланланы къралына киргенди, ол кёзюуден бир къауум архитектура эсгертмеле
сакъланнгандыла: Зеленчук, Сынты, Чууна клисала, буруннгу шахар орунла. XIX
ёмюрню биринчи джарымындан башлаб (1828 джылдан орус-тюрк Адрианополь
мамырлыкъгъа кёре) бусагъатдагъы Къарачай-Черкесияны территориясы Россияны
къурамына Къобан областны Баталпашинск бёлмеси кибик киргенди.

1918 джылдан совет власть бегигенди. 1918 джылны 1 апрелинден территория, Къобан
Совет Республиканы кесеги болгъанды, 1918 джылны 28 майындан —
Къобан-Къаратенгиз Совет Республиканы кесеги, 1918 джылны 5 июлюндан декабрына
дери — Шимал-Кавказ Совет Республиканы кесеги, 1921 джылны 20 январындан — Тау
Автоном Совет Социалист Республиканы кесеги.

1922 джылны 12 январында Къыбыла-Кюнчыгъыш (1924 джылдан — Шимал-Кавказ) крайны
къурамында Баталпашинск станседе (бусагъатдагъы Черкесск шахарда) аралыгъы бла
Къарачай-Черкес автоном область къуралгъанды

1926 джылны 26 апрелинден ВЦИК-ни (Бютеуроссия Ара Толтуруучу Комитетни) бегими
бла Къарачай-Черкес автоном область, Къарачай автоном областха, Черкес миллет
округга, Баталпашинск эмда Зеленчук районлагъа бёлюннгенди.

СССР-ни Баш Советини Президиумуну Указы бла 1943 джылны 12 октябрында Къарачай
автоном область къурутулгъанды, къарачайлыла уа — бютеу барысы да фашистлени
болушчулары баямланнгандыла эмда 1943 джылны 2 ноябрында Орта Азия бла
Къазахстаннга кёчюрюлгендиле. Къарачайны къыбыла кесеги Клухор (Кюлхара) район
деген ат бла Гюрджюге берилгенди, кёбюсю уа Ставрополь крайгъа къошулуннганды.

1957 джылны 9 январында, къарачайлыланы реабилитациясы бла эмда джуртларына
къайтыргъа эркинлик берилиу бла байламлы, Ставрополь крайны къурамында Къарачай
бла Черкес областланы 1943 джылдагъы чеклеринде Къарачай-Черкес автоном область
къуралгъанды.

1990 джылны 30 ноябрында Къарачай-Черкес автоном область, Ставрополь крайны
къурамындан чыкъгъанды эмда РСФСР-ни къурамында Къарачай-Черкес Совет Социалист
Республика (КъЧССР) баямланганды, бу болум, РСФСР-ни Баш Советини 1991 джылны 3
июлюндан бегими бла къабыл этилгенди.

1989—1991 джыллада Къарачай-Черкесияны халкъларыны миллет къозгъалыулары
чакъыргъан энчи джыйылыулары, РСФСР-ни башчыларына энчи миллет автономияланы
ызына салыуну неда къурауну юсюнден тилекле бла сёлешгендиле.

Кёб кюн баргъан, мингле бла адам джыйылгъан митингледен сора 1991 джылны 3
декабрында Къарачай-Черкесияны Баш Советини бегими бла энчи республикаланы
таныуну юсюнден федерал аралыкъгъа соруу къабыл этилгенди.

1992 джылны январында Россияны президенти Борис Ельцин Къарачай-Черкесияны
бёлюнюуюн таныргъа хазыр болгъанды эмда РСФСР-ни Баш Советине къараргъа «Россия
Федерацияны къурамында Къарачай автоном область бла Черкес автоном областны
ызына салыуну юсюнден» законну проектин бергенди. Юч автоном областны (Къарачай,
Черкес, Баталпашинск) къурауну юсюнден Баш Советни комиссиясы къуралгъанды

1992 джылны 28 мартында ётген референдумда Къарачай-Черкесияны халкъыны кёбюсю
бёлюнюуге къаршчы чёб атханды. Республиканы бёлюнюую законнга салынмагъанды эмда
Къарачай-Черкесия бирлешгенлей къалгъанды. 1992 джылны 9 декабрында
Къарачай-Черкес Республика болгъанды.

1995 джылны 11 февралында черкеслиле бла абазалыланы бирлешген джыйылыулары,
Ставрополь крайны къурамында Черкес автоном областны ызыны салыуну юсюнден
оноуну къабыл этгенди, алай а бу оноу да бегитилмегенди.

Къарачай-Черкесия, кёб миллетли республикады: аны территориясында 80-ден артыкъ
миллетни келечиси джашайды. Бютеу халкъыны саны 478,5 минг адамды (2010).
Халкъны басыннганы — 33,5 адам/км² (2005), шахарлада джашагъанланы юлюшю —
44,1 % (2005).

Республиканы къурамына 2 шахар бёлге бла 10 муниципал район киреди, аланы ичинде
144 джерлешим барды, аладан — 4 шахар: Черкесск, Къарачай шахар, Джёгетей Аягъы
эмда Теберди.

2005 эмда 2006 джылда ётген референдумланы эсебинде, абазалыла джашагъан 5
муниципал къуралыш Къобан, Джёгетей Аягъы эмда Хабез райондан чыгъыб Абаза
районну къурагъанды, ногъайлыла джашагъан 5 муниципал къуралыш Адыге-Хабль
райондан чыгъыб Ногъай районну къурагъанды.

Къарачай-Черкесия — промышленностлу эмда аграрлы республикады. Территориясын 2
бёлгеге юлеширге боллукъду: шималда — химия чыгъарыу, машинала ишлеу эмда
дженгил промышленность бегирек айныбдыла, къыбылада уа — къазгъан бла агъач
ишлеген промышленность эмда малчылыкъ.

Куршав ГЭС-де (780 млн кВт·с/джыл), Зеленчук ГЭС-де (501 млн кВт·с/джыл) эмда
талай гитче ГЭС-де гидроэнергия чыгъарылады.

Дагъыда регионнга туризм, альпинизм (къыбыласында) эмда курорт къуллукъ (Доммай,
Архыз, Теберди эмда башха курортла) уллу магъаналыды.

Къарачай-Черкесия, 2010 джылны 1 апрелинден башлаб «Дин культурала бла секуляр
этиканы башоюмлары» (ичинде: «Православ культураны башоюмлары», «Ислам
культураны башоюмлары», «Буддист культураны башоюмлары», «Иудей культураны
башоюмлары», «Дуния дин культураланы башоюмлары», «Секуляр этиканы башоюмлары»)
курсну окъутуу экспериментге къатышыбды.

Закон чыгъарыучу властны органы — тахсалы чёб атыуда барына да тенг сайлау
эркинликни тамалында айырылгъан Халкъ Джыйылыуду (Парламентди). Депутатланы саны
73 адамды, хар тёрт джылдан сайланадыла.

Толтуруучу властны органы — Правительстводу; Правительствону башчысындан,
Правительствону башчысыны орунбасарларындан, министрледен, Кърал комитетлени
эмда комитетлени башчыларындан къуралады. Правительствону башчысын, Халкъ
Джыйылыуну разылыгъы бла Республиканы Башчысы салады.

Толтуруучу властны бир инсанлы органы — РФ-ни Президентини джазыуу бла
Къарачай-Черкесияны Халкъ Джыйылыуу (Парламенти) салгъан Къарачай-Черкесияны
Башчысыды.



https://krc.wikipedia.org/wiki/%D0%9A%D1%8A%D0%B0%D1%80%D0%B0%D1%87%D0%B0%D0%B9-%D0%9C%D0%B0%D0%BB%D0%BA%D1%8A%D0%B0%D1%80_%D0%92%D0%B8%D0%BA%D0%B8%D0%BF%D0%B5%D0%B4%D0%B8%D1%8F

Википедияны къарачай-малкъар тилде тест проекти Инкубаторда 2007 джылны мартында
ачылгъанды. Алай а 2009 джылны сентябрына дери проект айнымагъанлай тургъанды.

2009 джылны ноябрындан башлаб тест проект терк айныб башлагъанды эмда ноябрны
ортасы сюремде Викимедиа фондну Тил тюбкомитети аллы бла къабыл кёргенди. 2009
джылны аягъына проектде талай джюз статья болгъанды (аланы ичинде магъанасы
терен статьяла да кёб болгъандыла), «Баш бет» заманындагъыча джасалгъанды, терк
ишлеб башларгъа юретиу туура къарачай-малкъар тилге кёчюрюлгенди, форум эмда
«Сайланнган статья», «Иги статья», «Сиз билемисиз?», «Бюгюннгю сурат», «Бюгюннгю
кюнде болгъанла» проектле ачылгъандыла. Аны бла бир заманда интерфейсни кёчюрюу
бардырылгъанды, эмда 2009 джылны аягъына MediaWiki программалы механизмни бютеу
2,5 минг билдириую кёчюрюлгенди.

Викимедиа фондну Тил тюбкомитетини членлери айтханларына кёре, тест проектни
алай къызыу баргъанын эртдеден бери кёрмегендиле.

Викимедиа фондну Тил тюбкомитети эмда Осуй Кенгеши Къарачай-Малкъар Википедияны
къуралыуун къайытмаздан къабыл кёргенлери 18 февраль 2010 джыл белгили
болгъанды. 19 март 2010 джыл krc.wikipedia.org сайт ишлеб башлагъанды.



https://krc.wikipedia.org/wiki/%D0%9A%D1%81%D0%B5%D0%BD%D0%BE%D1%84%D0%BE%D0%B1%D0%B8%D1%8F_(Xenophobia)

Ксенофо́бия (грек тилден ξένος — тыш адам + φόβος — къоркъуу)- танылмагъан,
билмеген, башха затдан къоркъуу, неда керюп болмау; тыш затны ангылаусузча,
жеталмаззлыкъча керген. Ксенофобиаяны жашау керюмдюге саналып, адамны башха
адмны халкъ, дин, байлыкъ къурамына кере жау, дерт жолгъа бурургъа боллукъду.
ксенофобия бегиракъ халкъланы тюрлюлерини саны кеб, адам саны уа артыкъ уллу
болмагъан жерледе бегиракъ керюнюрге, адамлагъа тийим этерге болады. Бир-бир
этологла ксенофобияны адамны организимини къуралыуунда башхалыкъла бла
байлайдыла. Бу сорууну тинтген алимле айтханнга кере ксенофобия бегиракъ адамла
къыйын жашгъан, неда жашаулары къыйыннга айлана башлагъан жерледе чыгъады. Эмда
къырал таматаланы оноулукъ кючю чеге башланнганы бла байламлыды, анга себепди.

Жаныуарлада бир бирлерин тюрлюлерине, ушарларына кере энчи этиу жер барды.
Биология тыйыншлылыкъ мында - къатыш юйюрле къурамазлыкъ. Биосотциолоогия жаны
бла тинтгенде ксенофобия халкъланы, къауумланы кеси сакълаууларыны ишлеринден
бириди. Ксенофобия жерде жашаууну айныуунда тарих генлени туудукълагъа етдюрлюк
адырча къуралыргъа амалы бар эди. Алай бла, биреууледен къоркъуу аланы
ауургъанларын, етдюрюлген, кечген аууру жюрютгенлерин керюу, къарыуулуракъларын
кергенден чыгъаргъа боллукъ эди.



https://krc.wikipedia.org/wiki/%D0%9A%D0%BE%D0%BD%D1%83%D1%80%D0%B1%D0%B0%D1%86%D0%B8%D1%8F

Конурба́ция ( лат. con — бирге эм urbs — шахар) — кёб аралыкълы типи болгъан
шахар агломерацияды, аралыкълагъа талай бири-биринден кёбге уллу болмагъан
шахарладан неда шахар бёлгеледен къуралады, конурбацияда бир шахар биринден уллу
доминанта болмайды, сёз ючюн Германиядагъы Рур бассейнде шахарланы джыйылыуу.
«Конурбация» терминни бир-бирледе «шахар агломерация» («бир аралыкълы
агломерация») бла бирлешдиредиле.

Эм белгили конурбацияла (талай аралыкълы агломерацияла) Европада къуралгъандыла:
Германияда Рур конурбация (11,5 млн адам), Нидерландлада Рандстад (7 млн. чакълы
бир адам).



https://krc.wikipedia.org/wiki/%D0%9A%D0%BB%D1%83%D0%BD%D0%B8,_%D0%94%D0%B6%D0%BE%D1%80%D0%B4%D0%B6

Джордж Тимоти Клуни (ингил. George Timothy Clooney; туугъаны: 6 май 1961 джыл,
Лексингтон, Кентукки, АБШ) — американ актёр, режиссёр, продюсер эмда
сценаристди. Джырлаучу тиширыу Розмари Клунини къарнашындан туугъанды. Актёр
дебюту 1978 джылда американ телевидениеде болгъанды. Уллу киногъа «Къызыу
болушлукъ» сериал бла «Танга аласындан кюн батханнга дери» кинофильмден сора
тюшгенди. 2001 джылгъы «Оушенни онбир тенги» деген фильм аны эм уллу
коммерциялыкъ джетишими болгъанды. Режиссёр дебюту «Къоркъуулу адам ичиндегин
айтыу» деген фильм бла болгъанды. Клуни дагъыда социал активлиги бла белгилиди
эмда 2008 джылны январындан бери Бирлешген Миллетлени Мамырлыкъ Келечиси болуб
къуллукъ этеди.



https://krc.wikipedia.org/wiki/%D0%9A%D0%B8%D1%80%D0%BB%D0%B8_%D0%BA%D1%8A%D0%B0%D0%B7%D0%B0%D1%83%D0%B0%D1%82

Аргентинада «Кирли къазауат» (исп. Guerra Sucia en la Argentina) — Аргентинада
ахыр хунтаны 1976—1983 джыллада кърал терроризм политиканы ичинде болуулагъа
(адам урлаула, азаб чекдириу, сюдсюз ёлтюрюуле) айтылады. Ала барысы да «Кондор»
операцияны кесеги болгъандыла.

1976 джылны 24-чю мартында Хорхе Виделаны башчылыгъы бла аскерчиле кърал
переворот этиб, президент Исабель Перонну орнундан къоратадыла. Аскерчилени
болушлугъу бла Видела къралда оноуну къолгъа джыйгъанды. Аргентинада адам хакъла
бузулгъандыла, кёб санда адам тутулгъанды, тутулгъанланы термилтгендиле, кёб
адамны сюдсюз ёлтюргендиле. Ахыр диктатураны заманында 10 минг адам ёлгенди,
дагъыда 30 минг адам хапарсыз тас болгъанды. Аланы юсюне 60 минг адам политика
чурумла бла узун заманнга тутулгъандыла. «Кирли къазуатны» къурманларыны
асламысы солчула, профсоюзланы активистлери, студентле, журналистле, марксистле
эмда перонистле болгъандыла.

Правительство ауушуннгандан сора президент Рауль Альфонсинни буйругъу бла бу
аманлыкъланы тинтерге Миллет Комиссия къуралады, аннга башчыгъа белгили джазыучу
Эрнесто Сабато салынады. 1983—1984 джыллада бардырылгъан тинтиулеге кёре «Мындан
сора ёмюрде болмасын» атлы доклад басмаланады.



https://krc.wikipedia.org/wiki/%D0%9A%D0%B8%D1%80%D0%B8%D0%BB%D0%BB_%D0%B0%D0%BB%D1%84%D0%B0%D0%B2%D0%B8%D1%82

1) Эски-славян харифле: глаголица бла бирге эски-славян тилни буруннгу
харифлигине саналады;

2) Кирилл алфавитле: эски-славян кириллицаны тамалында башха тил ючюн къуралгъан
джазма система бла алфавитди.

IX ёмюрге дери славян тиллени джазмалары болгъанды деген билги джокъду. 863
джылгъа джууукъда Солундан (Салоникле) Константин (Кирилл) Философ бла Мефодий
къарнашла византий император Михаил III буйругъу бла славян тилге джазманы
къурагъандыла. Къарнашланы кюрешгенлери бла бу харифлик къыбыла славян джерледе
бек джайылгъандыла, ол джайылыу Римни рахатсыз этгенлей тургъанды, алай бла 885
джыл Рим папа кириллицаны клисада джасакъ этгенди.

Болгармияда сыйылы патчах Борис 860 джыл христианлыкъны алгъанды. Андан башлаб
Болгария славян джазманы джайылыууну аралыгъы болуб башлайды. Былайда биринчи
китаб школ ачылады — Преслав китаб школ — анда дин китабланы кирил-мефодий
оригиналлары джангыдан джазылгъандыла (Инджил, Забур (псалтырь), Абыстол,
дууала), грек тилден джангы кёчюрюуле этиледи, бурурнгу славян тилде джангы
чыгъармала чыгъадыла («О письменехъ Чрьноризца Храбра»). Славян джазманы эм бек
джайылгъан, «джашнагъан» заманына, Болгарияда патчах Уллу Симеонну
(893—927 дждж.) эмда аны джашы Борис патчахны башда заманлары саналады. Кечирек
эски-славян тил Сербиягъа джайылады, X ёмюрню ахырында Киев Бийликде дин тил
болады. Эски-славян тил кюнчыгъыш славянланы къраллыкъларында дин тил болгъаны
себебли, буруннгу орус тил джанындан кириу этиледи. Бу эски-славян тил кюнчыгъыш
славян тилле бла къатышыб, бир тюрлю халгъа келеди.

Аллында кириллица бла кюнчгыъыш славянла, къыбыла славянланы бир къаууму эмда
румынлыла хайырланнгандыла («румын кириллица»); заман бла аланы алфавитлери
кеслерича тюрлене, айры халгъа келгендиле, алай а харифлени джазылыуу эмда
орфографияны принциплери ушаш къалгъандыла (босанчица атлы кюнбатыш серб
кириллица вариантны тышында) .

Биринчи кирилл алфавитни къурамы белгили тюлдю; «классика» эски-славян кириллица
43 харифден къуралады, алай а анда кечирек къуралгъан харифледа бардыла (ы, оу,
йотланнганла). Кириллица саулайы бла грек алфавитни къошады кесине, алай а
бир-бир грек харифле (кси, пси, фита, ижица) аллында болгъан орунларында
тюлдюле, ахырына салыннгандыла. Грек алфавитде болмагъан кирилл харифлени бир
къаууму джазылгъанлары бла глаголицаны харифлерине ушайдыла. Ц бла Ш ол заманны
башха алфавитни харифлерине ушайдыла (арамей джазма, эфиоп джазма, копт джазма,
чууут джазма, брахми) къайсы алфавитден келгенин белгилеген бек къыйынды. Б
шекили бла В харифге ушайды, Щ Ш харифге. Диграфланы къурауну принциплери (ЪI
харифден Ы, ОУ, йотланнганла) глаголица харифлени ызындан келеди.

Санланы джазыуда кириллицаны харифлери грек системадача хайырланады. Бек эски
болуб, классика грек алфавитге огъунакъ кирмгене — сампи и стигма харифлени
орнуна Ц (900) бла S (6) хайырланнгандыла; кечирек 90 белгилеген коппа да Ч
хариф бла ауушдурулгъанды. Грек алфавитде болмагъан бир-бир харифле (сёз ючюн,
Б, Ж), сан магъананы джюрютмегендиле.

Таблицада берилген хариф атла Россияда бусагъатдагъы клиса-славян тилде да
джюрютюледиле.

Харифлени окъулууу диалектге кёре тюрленирге болгъанды. Ж, Ш, Ц харифле бурун
заманлада джумушакъ тунакыла болгъандыла *(бусагъатда къатыдыла); Ѧ бла Ѫ
аллында бурундан келген ачыкъ тауушла болгъандыла.

Къарачай-малкъар тил да 1938-39 джылладан башлаб кириллицаны тамалында харифле
бла хайырланады



https://krc.wikipedia.org/wiki/%D0%98%D0%B2%D0%BE%D0%B4%D0%B7%D0%B8%D0%BC%D0%B0%D0%BD%D1%8B_%D0%B1%D0%B0%D1%88%D1%8B%D0%BD%D0%B4%D0%B0_%D0%B1%D0%B0%D0%B9%D1%80%D0%B0%D0%BA%D1%8A%D0%BD%D1%8B_%D0%BA%D1%91%D1%82%D1%8E%D1%80%D1%8E%D1%83

«Иводзиманы башында байракъны кётюрюу» (ингил. Raising the Flag on Iwo Jima) —
23 февраль 1945 джыл Джо Розенталь этген тарих фотографияды. Анда АБШ-ны беш
тенгиз пехотачысы эм АБШ АТК-ни санитары Экинчи дуния къазауатны заманында
Иводзима ючюн сермешиуде Сурибати тауну башына Бирлешген Штатланы байрагъын
кётюрюулери суратланнганды.

Фотография мингле бла публикациялада басмаланнганы себебли бек популяр
болгъанды. Кечирек, публикациягъа чыкъгъан джылында огъуна Фотографиядан
Пулитцер премияны алгъан джангыз фотография болгъанды эмда АБШ-да къазауатны эм
магъаналы эмда эм танылгъан сураты кибик къаралыб башлагъанды. Дагъыда, эм кёб
репродукциясы чыкъгъан фотография болургъа боллукъду.

Фотографияда суратланнган алты адамдан ючюсю (Франклин Соусли, Гарлон Блок эмда
Майкл Стренк) сермешиуню заманында ёлтюрюлгендиле; сау къалгъан ючюсю (Джон
Брэдли, Рене Ганьон эмда Айра Хейз), фотография кёре ким болгъанлары
ачыкъланнгандан сора, бек белгили болгъандыла. Фотографияны скульптор Феликс де
Уэлдон, Арлингтон миллет къабырланы къатында тенгиз пехотаны мемориалын этген
сагъатда хайырландыргъанды.

Иводзиманы башында байракъны кётюрюу бла байламлы болгъан затла «Аталарыбызны
байракълары» деген суратлау фильмде джазылыб чыгъарылгъандыла.



https://krc.wikipedia.org/wiki/%D0%97%D0%B0%D0%BC%D0%B0%D0%BD_(%D0%B3%D0%B0%D0%B7%D0%B5%D1%82,_%D0%A0%D0%BE%D1%81%D1%81%D0%B8%D1%8F)

Заман — Къабарты–Малкъарда къарачай-малкъар тилде чыкъгъан джамагъат-политика
газетди. Газет республикада болгъан джамагъат–политика ишлени ачыкълайды,
дагъыда малкъарлыланы тарихлерини эмда маданиятларыны юсюнден басмалайды.

Газет, А2 форматда ыйыкъда 5 кере чыгъады. Тиражы — 3850 экземплярды. Газетни
къурагъанла Къабарты–Малкъарны парламенти бла правительствосудула.

Газет, 1924 джылдан бери чыгъады. Алгъа «Къарахалкъ» атны джюрютгенди, 1931
джылдан а — «Ленинчи жол» атны. 1944 джылда, малкъарлыланы депортациясыны
эсебинде, газетни чыкъгъаны тохтагъанды. 1957 джылда, малкъарлыланы
реабилитациясындан сора, газет джангыртылгъанды, эмда «Коммунизмге жол» ат
берилгенди. Бусагъатдагъы аты 1992 джылда берилгенди.



https://krc.wikipedia.org/wiki/%D0%94%D1%83%D0%BD%D0%B8%D1%8F_%D0%A1%D0%B0%D1%83%D0%BB%D1%83%D0%BA%D1%8A_%D0%9E%D1%80%D0%B3%D0%B0%D0%BD%D0%B8%D0%B7%D0%B0%D1%86%D0%B8%D1%8F

Дуния саулукъ организация (ДСО, ингил. World Health Organization, WHO, орус.
Всемирная организация здравоохранения, ВОЗ) — Бирлешген Миллетлени
Организациясыны энчи агентствосуду, 193 кърал киреди, баш функциясы — адам улуну
саулугъун сакълауда халкъла арасы проблемаланы джарашдырыуду. 1948 джыл Женевада
(Швейцария) къуралгъанды.

БМО-ну энчи къауумуна ДСО-дан сора ЮНЕСКО (Окъуудан, илмудан эмда культурадан
организация), УКъХАО (Урунууну къураудан халкъла арасы организация), ЮНИСЕФ
(сабийлеге болушлукъну фонду) киредиле. ДСО-гъа БМО-ну члени болгъан къралла
алынадыла, алай а Уставына кёре БМО-гъа кирмеген къралла да алыныргъа
боллукъдула.

Бу сорууда иш бирлик бла кюрешген биринчи орган 1839 джыл къуралгъан Саулукъ
сакълауну стампыл баш кенгеши болгъанды. Аны тамал нюзюрлери- тюрк портлагъа
кирген тыш кърал кемелени эмина бла холераны киргизмез ючюн сынчыкълау, конроль
этиу болгъанды. Кечирек алла кенгешле Мароккода (1840 дж.) эмда Мисирде (1846
дж) къуралгъандыла. 1851 дж. Парижде I Халкъла арасы санитар конференция
ётгенди, ары 12 кърал къошулгъанды, аланы ичинде Эресейда болгъанды. Бу форумну
ишини эсебинде Джерларасы тенгизде тенгиз карантинни къуралыуун джорукъларын
бегитген Халкъла арасы санитар конвенция алыргъа изленнгенди, алай бютеу къралда
къабыл этмегени себебли бегим алыналмагъанды. Джангыз 1892 джыл холераны, 1897
джылда эминаны юсюнден бегимле алыннгандыла. XX ёмюрню аллында эки правительство
арасы организация къуралады: 1902 джыл Панамерикан санитар бюро (Вашингтон,
АБШ), 1907 дж. Европада гигиенаны джамагъат бюросу (Париж, Франция). Аланы баш
функциялары аурууланы юсюнден информация джайыу болгъанды (артыкъсызда бек
джугъуучу аурууланы юсюнден). Биринчи дуния къазауатдан сора 1923 джыл
Миллетлени Лигасыны Халкъла арасы саулукъ сакълау организациясы ишлеб
башлагъанды (Женева, Швейцария), Экинчи дуния къазауат бошалгъандында уа 1946
джылны июлунда Нью-Йоркда Саулукъ сакълаудан халкъла арасы конференциясыны
бегимине кёре ДСО-ну къураргъа оноу этилгенди. ДСО-ну Уставы 1946 джылны 7-чи
апрелинде ратификация этилгенди, ол кюнден бери 7-чи апрель «Саулукъну дуния
кюню» кибик белгиленеди.

ДСО-ну иши Саулукъ сакълауну дуния ассамблеяларында бардырылады, алада хар джыл
сайын къралланы келечилери саулукъ сакълауну баш сорууларына къарайдыла.
Асамблеяланы арасында ишни Толтуруучу комитет бардырады, анда 30 къралны
келечиси барды (аланы ичинде 5 хамандалыкъ член : АБШ, Россия, Уллу Британия,
Франция эмда Къытай). Сюзюу эмда кенгешиуле ючюн ДСО белгили специалистлени
чакъырады. ДСО-да кенг халда басма иш бардырылады, аланы ичинде отчетла,
статистика материалла, журналла, монографияла дагъыда башха тюрлю илму ишле
чыгъадыла. Официал тиллеге ингилиз эмда француз тилле саналадыла, аланы тышында
-орус, къытай, испан, араб, немец тилледа иш тиллеге саналадыла.



https://krc.wikipedia.org/wiki/%D0%94%D1%83%D0%BD%D0%B8%D1%8F

Джер да къалгъан планеталары да Кюн системаны 4,54 млрд джыл алгъа букъу бла
газдан болгъанды, Кюн къуралгъандан къалгъан протопланетар дискден
къуралгъандыла. Алгъа Джерни юсю эриген масса болгъанды. Атмосферада суу
джыйылыб башлагъанында, планетаны юсю да суууб, къаты болуб башлагъанды.

Джерни бурулууу хаманда бирчалай турмайды. Уллу заманда - акъырыныракъ бола
барады. Хар джюз джылда Джер 0s,0014 секундха акъырын бурулады аллындагъы джюз
джылдан.

Джер Кюнню тёгерегидне эллипс орбита бла 150 млн километрге джууукъ узакълыкъда,
29,765 км/сек терклик бла джюрюйдю. Джер Кюнню тёгерегине 365,2564 суткагъа (бир
джыл) айланыб чыгъады.

Кюн да саулай Кюн система да Къой Джол (орус. Млечный путь) галактикада 220 км/c
терклик бла тёгерек орбитада буруладыла.



https://krc.wikipedia.org/wiki/%D0%94%D0%B6%D0%B0%D0%BD%D0%B8%D0%B1%D0%B5%D0%BA%D0%BB%D0%B0%D0%BD%D1%8B_%D0%90%D0%BF%D0%BF%D0%B0

Джаныбекланы Къала-Герийни джашы Зекерия (чам аты: Къалай улу Аппа, туугъ. 1864
джыл, Учкулан, Къобан область, Россия империя — ёлг. 1934 джыл, Къызыл-Покун,
Къарачай АО, РСФСР, СССР) — чам, селеке джырла этген поэт-сатирик эм
импровизатор болгъанды.

1864 джыл Учкуланда туугъанды. Ол джарашыб бир джерде джашамай, юйдегили да
болмай, башха эллеге, къошлагъа айланыб тургъанды, кеси кёрген затланы
юслеринден джыр къурагъанды эмда джырны къайсы элде, къайсы джайлыкъда этсе,
анда джырлаб кетгенди. Артыкълыкъгъа, залимликге бой сала билмеген, сёзге —
чемер, оюмгъа — чёрчек, селеке назмулагъа — уста, Къалай улуну, бир къауумла
чыртда огъурамасала да, аны халкъ бек сюйгенди. Аны халал джюреги харам хакъ
ашаучулагъа, адеб-намыс джорукъланы мийик дараджаларын аякъ тюбге атыучулагъа,
сансыз къалыб кетмей, джити, самаркъау сёзлери бла эс табдырыучу болгъанды.
«Биреулени чибинлете айланама, тюзюн айта», — дегенди ол. Аны амалтын,
элинде-джеринде орунсуз болуб, Аппа абрек чыгъыб да тургъанды, аны бла да
къалмай, Сибирге ашырылыб, тёрт джылны тутмакълыкъны не къыйынлыгъын да сынаб
къайтханды. Алай болса да, халкъ джырчы джырын, чамын, самаркъауун къоймагъанды.



https://krc.wikipedia.org/wiki/%D0%94%D0%B0%D1%85%D0%B0%D1%83_(%D0%BA%D0%BE%D0%BD%D1%86%D0%B5%D0%BD%D1%82%D1%80%D0%B0%D1%86%D0%B8%D0%BE%D0%BD_%D0%BB%D0%B0%D0%B3%D0%B5%D1%80%D1%8C)

Координатла: 48°16′13″ N 11°28′05″ E﻿ / ﻿48.270278° N 11.468056°
E (G) (O)48.270278, 11.468056

Да́хау (нем. Dachau) — Германияда биринчи концентрацион лагерлерини бири
болгъанды.

1933 джылны 22-чи мартында Дахау шахарда, Мюнхенден узакъ болмай къуралгъанды.
27-чи февралда Рейхстагга от салыннганды, къоркъуулу болуб экинчи кюн
баямланнганды. Миллетчи-социалистле властда болуб, диктатура болгъанлыкъгъа,
фашистле Рейхстагга 5-чи мартда болгъан сайлаулада кёбчюлюкню алалмагъандыла.
2-чи майда бютеу профсоюзла джасакъланнгандыла. 10-чу майда Темпельхоф майданда
китабла кюйдюрюледиле. Июндан башлаб партияла «кеслери кеслерин чача»
башлагъандыла: биринчи демократла, артдан онгчу Католик аралыкъ. Рейхстагда
абсолют кёбчюлюкню фашистле 1933 джылны декабрында алгъандыла. Концлагерь
тутмакъланы къазаларын бериу системаны сынамыны майданы болгъанды.

Экинчи дуния къазауатха дери Дахауда арий расаны «кирлендирген» адамла (Нацист
раса теориягъа кёре) тутулгъандыла. Ала режимге къаршчы баргъанла, аллында
коммунистлле бла социалистле, оппозициядагъы бабасла, рух ауруулары болгъанла,
наркоманла, саякъла э. а. к.

Тутмакъладан кёбю тёлеусюз ишчи кюч болуб шахар къатында индустриял ишлетмеледе
уруннгандыла, аланы ичинде «ИГ Фарбениндустри» концерн да болгъанды.

Къазауатны ахырына дери Дахауда белгили антифашист, протестант клисаны пастору
Мартин Нимёллер, белгили антифашист «Ала келгенленлеринде…» айтымны автору
тутулуб тургъанды.

Ахыргъы комендант, СС-ни оберштурмбаннфюрери Эдуарт Вайтер, 26-чы апрелде
къачханды. Лагерге башчылыкъ СС-ни оберштурмбаннфюрери Мартин Готтфрид Вайс
(1942—1943 джыллада башчылыкъ этгенди), алай а ол да къачханды.

6:00 Лагерни джангы коменданты, СС-ни оберштурмфюрери Хейнрих Скодзенски (нем.
SS-Obersturmführer Heinrich Skodzensky) капитуляция буйрукъ береди. Ол заманда
аны бойсунууунда 560 чакълы бир адам болгъанды.

10:55 Комендант Скодзенски американлы аскерлени алларына чыкъгъанды. Алай а
атышыуда ёледи.

11:30 Американ аскерчиле лагерде кёргенлеринден ачыуланыб 122 джесир немец
аскерчини ёлтюредиле. Тутмакъла да 40 сакълауулну къоллары бла ёлтюредиле.

12:00 Лагерде мизам орнуна салынады. 358 немец аскерчи джесир алынады, аланы
ичинде госпиталдан чыгъарылгъанла.

12:05 «Чыпчыкъ кёз» чам аты болгъан пулемётчу (ингил. Birdeye) : «Ала къачаргъа
кюрешедиле!» деб къычырыб, от ачыб, 12 аскерчини ёлтюреди.

Лагерни эм белгили тутмакъларыны ичинде Австрияны канцлери Курт Шушниг, австрий
психолог Виктор Франкл, Жорж Шарпак (кечирек физикадан Нобель премияны
алгъанды), француз джазыучу Робер Антельм, грек коммунист Никос Захариадис,
словен композитор Блаж Арнич эмда башхаланы айтыргъа боллукъду.



https://krc.wikipedia.org/wiki/%D0%94%D0%B0%D1%80%D1%82_%D0%92%D0%B5%D0%B9%D0%B4%D0%B5%D1%80

Дарт Ве́йдер (ингил. Darth Vader, туугъан аты: Э́накин Скайуо́кер — ингил.
Anakin Skywalker) — «Джулдуз къазауатла»’ны аламыны ара персонажыды, «Джулдуз
къазауатла» киноэпопеяны баш геройуду. Бу киноэпопеяны ичинде баш геройну Кючню
джюрютюучюсю болуб башлауун, Кючню Къарангы джанына кёчюуюн эмда ахырда
терслигини джабыуун кёрюрге боллукъду. Туугъан аты — Энакин Скайуокер болгъанды,
Кючню Къарангы джанына кёчгенинден сора Дарт Вейдер атны алгъанды. «Империя
джууабха урады» эм «Джедайны къайтыуу» фильмледе Люк Скайуокер бла Лея Органа’ны
атасы болгъаны ачылады. Бютеу алты эпизодда да «санлары бла» кёрюннген (R2-D2
бла C-3PO роботла саналмасала) джангыз персонажды.



https://krc.wikipedia.org/wiki/%D0%93%D0%BE%D0%BC%D0%B5%D1%81,_%D0%A1%D0%B5%D0%BB%D0%B5%D0%BD%D0%B0

Селена Мари Гомес (ингил. Selena Marie Gomez; туугъаны: 22 июль 1992 джыл,
Гранд-Прейри, Техас, АБШ) — американ актриса эм джырлаучуду. Disney Channel
каналаны «Вэйверли Плэйсден кёзбаучула» деген сериалында Алекс Руссону ролю
себебли бек белгилиди. Актёр карьерасы «Кюл къызчыкъны юсюнден энтда бир хапар»
деген эм «Гошаланы джакълау программа» деген телевизион фильмледен башланнганды.
Селена — католикди. Далласдан (Техас) узакъ болмагъан Гранд-Прейри шахарда
туугъанды. Гомесге, техано деген поп музыка жанрда джырлагъан американ джырлаучу
къыз Селенаны сыйына ат аталгъанды. Гомесни айтханына кёре, Селена аннга эм аны
юйдегисине бек магъаналыды.



https://krc.wikipedia.org/wiki/%D0%93%D0%B8%D0%B1%D1%80%D0%B0%D0%BB%D1%82%D0%B0%D1%80_%D0%B0%D1%87%D1%8B%D0%BA%D1%8A_%D0%B1%D0%BE%D0%B3%D1%8A%D0%B0%D0%B7

Координатла: 35°58′18″ N 5°29′09″ W﻿ / ﻿35.971667° N 5.485833°
W (G) (O)35.971667, -5.485833

Гибралтар ачыкъ болгъаз (исп. Estrecho de Gibraltar, ингил. the Strait of
Gibraltar, араб. مضيق جبل طارق‎, лат. Fretum Gaditanum) — Пиреней джарымайрымкан
бла Африканы шимал-кюнбатыш джагъасыны арасында, Джерле арасы тенгиз бла
Атлантика океанны байлагъан халкъла арасы ачыкъ богъазды.

Узунлугъу 59 км, кенглиги 14—44 км, фарватерде теренлиги 338 м чакълы бир болады
(эм терен джери — 1181 м-ди).

Гибралтар джарым айрымканда теренликни тюрлю-тюрлю къатларында агъымла
бир-бирлерине къаршчы джары агъадыла. Баш агъым Атлантикадан Джерле арасы
тенгизге джылда орталама 55 198 км³ сууну келтиреди (орта температурасы —
13,5 °C эмда тузлулугъу — 38 ‰). Терен агъым эсе уа Джерле арасы тенгизден
Атлантикагъа 51 886 км³ суу (орта температурасы — 17 °C эм тузлулугъу — 36 ‰).
3 312 км³ аралыкъ — Джерле арасы тенгизни башындагъы сууну къуругъаны себебли
болады.

Гибралтар ачыкъ богъазны джагъаларында асламысы бла къаялы ландшафтны кёрюрге
боллукъду, бурунда ол къаялагъа — шималында Гибралтар къаягъа эм
къыбыласында Джебель-Муса къаягъа — Геркулесни багъаналары дегендиле.

Гибралтар ачыкъ богъазны уллу стратегиялы эмда экономикалы магъанасы барды.
Ачыкъ богъазны джагъаларында испан портла Сеута, Ла-Линеа, Альхесирас, Мароккону
Танжери эм Уллу Британияны къаласы бла аскер-тенгиз базасы Гибралтар
орналыбдыла.

Кёб джылланы Испания бла Марокко (Ла-Маншны тюбю бла Францияны Уллу Британия бла
байлагъан туннель кибик), ачыкъ богъазны тюбю бла темир джол эмда автомобиль
джол салыр муратлы болуб тинтиулени бардыргъандыла.



https://krc.wikipedia.org/wiki/%D0%92%D0%B5%D1%80%D1%81%D0%B0%D0%BB%D1%8C_%D0%BC%D0%B0%D0%BC%D1%8B%D1%80%D0%BB%D1%8B%D0%BA%D1%8A_%D0%BA%D0%B5%D1%81%D0%B0%D0%BC%D0%B0%D1%82_1919

Версаль мамырлыкъ кесамат — Биринчи дуния къазауатны официал бошагъан кесамат
болгъанды. Кесаматха 1919 джылны 28-чи июнунда Версалда (Франция) Американы
Бирлешген Штатларыны, Британ империяны, Францияны, Италияны, Японияны,
Бельгияны, Боливияны, Бразилияны, Кубаны, Эквадорну, Грецияны, Гватемаланы,
Гаитини, Хиджазны, Гондурасны, Либерияны, Никарагуаны, Панаманы, Перуну,
Польшаны, Португалияны, Румынияны, Серб-Хорват-Словен къралны, Сиамны,
Чехословакия бла Уругвайны бир джанындан эмда капитуляция этген Германия башха
джанындан къол салгъандыла.

Кесаматны излемлери Париж мамырлыкъ конференцияда узун джашыртын кёрюшюуледен
сора къыбал этилгенди. Кесамат кючге 1920 джылны 10-чу январында, аны Германия
бла баш тёрт бирликчи кърал- Уллу Британия, Италия, Франция эмда Япония
ратификация этиую бла киргенди. Версаль кесаматха къол салгъан къралладан АБШ,
Хиджаз эм Эквадор ратификация этерге унамагъандыла. АБШ-ны сенаты кесаматда Уллу
Британия бла Франция ауурлукъ этген Миллетлени Лигасыны (бу организацияны
къуралыуу кесаматда джазылгъанды) къуралыууна разы болмай, ратификация этерге
унамагъанды. Кечирек (1921 джылны августунда) АБШ Германия бла энчи кесаматха
къол салгъанды, ол кесамат Версаль кесаматндан башхасы болмагъанды, джангыз
Милетлени Лигасыны юсюнден статьялары болмагъанды.

Версаль мамырлыкъ кесаматны баш мураты — дунияны хорлагъан къралланы арасында
джангыдан юлешиу болгъанды. Бу кесаматха кёре Германия Франциягъа
Эльзас-Лотарингияны (1870 джылны чеклеринде); Бельгиягъа — Мальмеди бла Эйпен
районланы, дагъыда Моренени нейтрал эмда прусс кесеклерин: Польшагъа — Познанны,
Поморьени кесгин, Кюнбатыш Пруссияны бир къауум районларын; Данциг шахар
(Гданьск) эмда аны району «эркин шахар» баямланнганды; Мемель ш. (Клайпеда)
хорлагъан къралланы оноуларына берилгенди, 1923 джылны февралында Литвагъа
къошулгъанды. Шлезвигни, Кюнчыгъыш Пруссияны эмда Огъары Силезияны къайсы
къралгъа кирлигини оноуу плебисцитде этиллик болгъанды (Шлезвигни шималы 1920
джыл плебисцитге кёре Даниягъа, Огъары Силезияны бир кесеги 1921 — Польшагъа,
Кюнчыгъыш Пруссияны къыбыла кесеги да Германиягъа кетгенди; Чехословакиягъа
Силезияны территориясындан бир кесек берилгенди. Огъары Силезияны асламы
Германияда къалгъанды. Саар 15 джылгъа Миллетлени Лигасыны оноууна тюшеди, 15
джылдан джазыуун плебисцит айырлыкъ болгъанды. Саарны кёмюр шахталары Францияны
къолуна тюшедиле. Кесаматха кёре Германия Австрияны, Польшаны эмда
Чехословакияны бойсунмазлыкъларын таныйды эмда гарантия этеди. Рейн сууну бютеу
сол джагъасы эмда онг джагъасында 50 километр кенглик демилитаризия боладыла.
Германия бютеу колонияларындан къуру къалады, кечирек ала хорлагъан къралланы
аралырнда мандат система бла юлешинедиле.

Герман колонияла былай юлешиннгендиле: Африкада Танганьика Уллу Британияны
мандатына киреди, Руанда-Урунди район — Бельгияны, «Кионга Ючкюл»
(Къыбыла-Кюнчыгъыш Африка) — Португалиягъа (алгъыннгы аты Герман Кюнчыгъыш
Африкады), Уллу Британия бла Франция Того бла Камерунну юлешедиле; КъАБ
КъыбылаА-Кюнбатыш Африкагъа мандатны алады. Шош океанда мандатлы территорияла
болуб Япониягъа, алгъын Германияныкъы болгъан экватордан шималдагъы айрымканла
кетедиле, Австралия Бирликге — Герман Джангы Гвинея, Джангы Зеландиягъа — Самоа
айрымканла.

Германия Версаль кесаматха кёре Къытайдабютеу концессияларындан къуру
къалгъанды, Сиамда консул юрисдикция эмда бютеу мюлк хакъларындан къуру
къалгъанды, Либерия бла бютеу кесаматлары эмда келишиулери тохтатылгъанды,
Францияны Мароккода , Уллу Британияны уа Мисирде протекторатын таныйды.
Германияны Цзяочжоу бла Шаньдунда хакълары Япониягъа бериледи (аны ючюн Къытай
Версаль кесаматха къол салмагъанды).

Кесаматха кёре Германияны сауутлу кючлери 100 минглик джаяу аскерден аслам
болургъа болмагъанды; зорлу аскер къуллукъ къоратылгъанды, сау къалгъан
аскер-тенгиз флотну асламысы хорлагъанлагъа берилгенди, джангы кемеле ишлеу
джасакъ болгъанды. Германиягъа джангы саутланы эмда аскер бёлеклени къурау
джасакъ болгъанды (аскер авиация, бронетехника кибик). Герамния репарацияла
формада Антантаны къралларыны правительстволарына эмда энчи адамлагъа заранны
орнуна салыргъа борчлу болгъанды (репарацияланы ёлчеми Репарациа комиссия бла
белгиленнгенди).

Версаль мамырлыкъ кесамат Германияны унукътдургъан, сыйын тюшюрген келишиу кибик
саналады, бу кесаматны Экинчи дуния къазауатны башланыууну баш чурумларындан
бирине санайдыла. Бу кесаматдан сора къралны ичинде къозгъалыула башланадыла
дуния эконмика кризисни заманында уа оногъа нацистле келедиле (1933).

Алай а Германиягъа салыннган тыйгъычла кереклисича бир сынчыкъланмагъандыла, ала
кесаматны бузгъанларыны европа къралла кёрмегенден баргъандыла (сауутланыу,
Австрияны аншлюсю , Судет областны Чехословакиядан сыйырыу эмда аны ызындан
Чехии бла Моравияны оккупациясы).



https://krc.wikipedia.org/wiki/%D0%91%D0%BE%D0%BB%D0%B8%D0%B4

Болид (фр. bolide , грек. βολίς, βολίδος — «темир садакъ» сёзден) — джарыкълыгъы
−4m аз болмагъан (Венерадан джарыкъ) неда эсленнген мюйюш ёлчемлери болгъан
метеорду. Халкъла арасы астрономия бирликде «болид» сёзню официал айгъакълауу
джокъду.

Болидлени учууларыны траекториясы асламысы бла гиперболалы болады. Джерни
атмосферсаына кирсе болидле букъу бла ионлашхан газладан ыз (къуйрукъ) къоядыла.
Джерге болидледен айрылыб метеоритле тюшерге боладыла. Учуу тауушну неда
радиобайламны бузукълугъун келтирге болады.

Уллу болидлени кюндюз да кёрюрге болады. Эм уллу болидлени бирине Бенешов
саналады. Аны джарыкълыгъы −21m джулдуз ёлчемде болгъанды (тенглешдириуге: Айны
джарыгъы −13m, Кюнню −26m). Сихотэ-Алинь метеороидни тюшюую уа «кюнден джрыкъ»
болгъанды, «кёлекке бергенди» (тюшюу кюндюз болгъанды) эмда «кёз къаматханды»
[1]. Болидлени сынчакълар ючюн АБШ-да, Канадада, Европада болид къармаула
къуралгъадыла. Алай а алай эффектив болалмагъандыла. Бусагъатда болидлени
космосдан джолдашла къарайдыла [2] Болууну метеоритика тинтеди.



https://krc.wikipedia.org/wiki/%D0%91%D0%BE%D0%BB%D0%B3%D0%B0%D1%80_%D0%BA%D0%BE%D0%BC%D0%BC%D1%83%D0%BD%D0%B8%D1%81%D1%82_%D0%BF%D0%B0%D1%80%D1%82%D0%B8%D1%8F

Болгар коммунист партия (болг. Българска комунистическа партия) — Болгарияда
политика партияды .

1891 джылны июлунда биринчи болгар марксист Димитр Благоевни инициативасында
Болгар социал-демократ партия (БСДП) къуралады, бу партия Тырновону, Габровну,
Сливенни, Стара-Загораны, Къазанлыкъны социал-демократ кружокланы тамалында
къуралады. 1892 джылны августунда, партияны официал газети «Работник» чыгъыб
башлайды.

1894 джыл БСДП Болгар социал-демократ бирлик бла (БСДБ) бирлешиб Болгар ишчи
социал-демократ партия болады (БИСДП). 1897 джылны июлундан бшлаб ишчилени
ичинде агитация бла пропаганданы бардыр ючюн «Работнически вестник» газет
хайырланыб башлайды. 1897 джылны январындан башлаб Благоевни редакторлугъунда
«Ново време» журнал чыгъыб башлайды.

1901 джылны июлунда БРСДП эки юлешинеди, партиядан «Общо дело» журналны
редактору Сакызовну джакълагъанла айрыладыла, эмда кеслерине Тар социалистлени
болгар ишчи социал-демократ партиясы атайдыла. бу партия 2-чи Интернационаллыны
сол къанатында партияланы бири болады.

Балкан къазауатланы эмда Биринчи дуния къазауатны кёзюуюнде ТСБСДП башчылыкъ
Благоев, Кирков, Коларов, Димитров и Кабакчиев этедиле.

Партия Октябрь революцияны пропагандасын бардыргъадыла. 1919 джыл 3-чю коммунист
интернационалгъа киреди. 1919 джылны майында ТСБСДП атын Тар социалистлени
болгар коммунист партиягъа тюрлендиреди.

Комминтерни оноуу бла коммунистле 1923 джылны сентябрында Александр Цанковну
правительствосуну диктатурасына къаршчы Сентябрь къозгъалыуну башлайдыла. Алай а
дженгиледиле, эмда заран аладыла.

1925 год джыл генерал Константин Георгиевни джаназысында партиячыла патчахны
ёлтюрюр мурат бла террор акт этедиле, ол актда 150 адам ёледи, Сыйлы Ыйыкъны
Собору да кючлю заран алады.

1939 джыл БКП бла ИП официал халда БИП болуб бирлешедиле, 1944 джылдан башлаб
Коммунистлени Болгар Ишчи Партиясы атны аладыла.

Экинчи дуния къазауатны заманында коммунистле антифашист кюрешге тири
къошуладыла, 1942 джыл Ата джурт фронт къурайдыла, 1943 джыл а уа
партизан-къозгъалыу аскер къурайдыла. БКП-ны аскер къауумлары Болгарияны
Германия джанлы правительствосу къазауатда СССРге къаршчы хайырланнган аскер
коммуникацияланы къурутадыла, чачадыла. Гитлеризмге джанлы болгъанланы
ёлтюредиле.

1944 джылны 9-чу сентябрында Совет Аскер Болгариягъа киреди, 25 000 партиясы
переворот этедиле. Болгарияны къазауатдан чыгъарыр ючюн кёрюшюуле бардыргъан
правительство къоратылыб, къралда «халкъ-демократ республика» баямланады.

БКП Болгария Халкъ Республикада баш партия болады, 1948 джыл социал-демократланы
къалгъан къауумлары да БКП-гъа къошауладыла.

Джангыртыуну башланыуу бла эмда социалист лагерни чачылыуу бла, партия ауур
кризисге киреди . 1990 джыл Болгар социалист партия атны алады.



https://krc.wikipedia.org/wiki/%D0%91%D0%B8%D1%80%D0%B8%D0%BD%D1%87%D0%B8_%D0%B8%D1%82%D0%B0%D0%BB%D1%8C%D1%8F%D0%BD-%D1%8D%D1%84%D0%B8%D0%BE%D0%BF_%D0%BA%D1%8A%D0%B0%D0%B7%D0%B0%D1%83%D0%B0%D1%82

Итальян-эфиоп къазауат (Биринчи Абиссин къазауат) европачы колонизаторлагъа
къаршчы африкан сауутлу къаршчыланыуну джетишимли юлгюсюдю.

1889 джылны мартында Эфиопияны императору IV Йоханныс Мэтэмни къатында
махдичи-суданлыла бла сермешиуде ёлгенди. Шоа бёлгени осуйлукъ башчысы ,
император династияны къабыргъа бутагъындан, Сахле-Марьям, кесин II Менелика ат
бла Эфиопияны императору баямлайды. Аллында Менелик эм уллу къоркъууну IV
Йоханнысыны джашы — рас Мэнгэша, Тигрени тамадасындан кёргенди. Ол себебден,
1889 джылны 2-чи майында Менелик Италия бла Мамырлыкъ бла сатыу-алыуну юсюнден
Уччиал кесаматха къол салгъанды: кесаматха кёре Италия Эритреяны эмда шимал
эфиоп провинция Тигрени бир кесегине ие болгъанды. Амхар эмда итальян тилледе
джазылгъан кесаматны текстлери бир-бирлеринден итальянлыланы хакъларыны юсюнден
пунктда айрылгъандыла. Амхарча былай джазылгъанды: «Аны Уллулугъу Эфиопияны
патчахларыны патчахы, башха къралла эм правительствола бла иш джюрютюуде Аны
Уллулугъу итальян королну правительствосуну къуллугъу бла хайырланыргъа
боллукъду»; итальянча вариантда уа «хайырланыргъа боллукъду» орнуна
«хайырланыргъа разыды» деб джазылгъанды, Италияаны «хайырланыргъа керекди»
дегенча ангылагъанды. Терс кёчюрюрлген кесаматны чурумгъа салыб, рим протекторат
салыргъа излегенин билиб, II Менелик, аллында тикликни дипломат джоллла бла
тюзетирге излегенди. Алай а джетишимсиз болуб, 1893 джыл Уччиал кесаматны 1894
джылны 2-чи майындан башлаб тохтатылгъанын баямлайды.

Къазауатха хазырлана, II Менелик ,джангы территория къошаргъа, алтын, пил сюек,
къулла, кофе чыгъарыуну джарашдырыр ючюн къыбыла бла кюнчыгъышха аскер
экспедицияла джибергенлей тургъанды. Джангы джерледе джыйылгъан джасакъла бла
налогла кёб хайыр келтиргендиле. Италия бла аны джандашы Уллу Британиягъа
къаршчы Менелик Россия бла Францияны табханды, ала эфиоплагъа джангы сауут,
артиллерия эмда сауут керекле сатхандыла. Россия эсе уа официал халда Эфиопия
джанлы болгъанды. Эфиопиягъа Россиядан аскер инструкторла эмда кеслери излеб
къазауат этерге да аскерчиле келгендиле. Эки джылны иги битим Эфиопияны
гёзенлерин мюрзеуден толтургъанды, Менелик кесин къазауатха хазыр санарча
болгъанды.

Менелик. аскерлерин Адуагъа тартыб, сакълагъанды. Айдан артыкъны фронтда шошлукъ
болгъанды, эки джандан да азыкъ таркъая башлагъанды. Эфиоп партизанла
итальянлылагъа чабханлай тургъандыла. Рим алгъа урурларын излегенди, Итальяны
премьер-министри Франческо Криспи ачыудан генерал Баратьерини пассивликде эмда
къоркъакълыкъда терслегенди. Баратьери аллында Адди-Кэйихге ыхтырылыргъа оноу
этгенди, алай а 1896 джылны 29-чу февралында джангыдан Адуагъа атланнганды: ол
биринчи эфиопла чабарларын излегенди, чабхан аскерни къаушатхан тынч боллукъду
деб.



https://krc.wikipedia.org/wiki/%D0%91%D0%B0%D1%82%D1%87%D0%B0%D0%BB%D0%B0%D0%BD%D1%8B_%D0%9C%D1%83%D1%81%D1%81%D0%B0

Батчаланы Хаджи-Кишини джашы Мусса (туугъ. 1939 джыл, Къумуш эл, Къарачай АО,
РСФСР, СССР — 14 июль 1982 джыл, туугъан джери) — къарачай джазыучу, фольклорист
болгъанды.

1939 джыл Къумуш элде туугъанды. Сабийлиги уруш, кёчгюнчю джыллада ётген поэт
гитчеликден огъуна джашауну джарсыуун, къыйынын да сынагъанды. Ол баш билим
Къарачай-Черкес кърал устазлыкъ институтда алгъанды. Москвада Горький атлы
Литература институтну Баш курсларын да тауусханды.

Орус тилде, ана тилинде да бирча уста джазалгъан Батча улу Лопе де Веганы,
А. Н. Островскийни, М. Байджиевни белгили пьесаларын — къарачай-малкъар тилге,
нарт таурухланы (Е. Стефанеева бла бирге) да орус тилге кёчюргенди.



https://krc.wikipedia.org/wiki/%D0%90%D1%80%D0%B0%D0%B1_%D0%B4%D0%B6%D0%B0%D0%B7%D1%8B%D1%83

Араб алфавит, араб джазма, арабица — араб тилде эмда башха тилледе, сёз ючюн —
къаджар тил, эмда талай башха тюрк тилледе джазар ючюн хайырланылады. 28
харифден къуралады, эмда онгдан солгъа джазылады.

Араб алфавит финикий алфавитден къуралгъанды, болгъан харифлеге кесини энчи
тауушларын кёргюзген харифле къошулгъанды. Ала  — са, ха, заль, дад, за, гъайн
харифледиле.

Алифни тышында хар бютеу харифле тунакы тауушланы белгилейдиле. Харифни
джазылыуу сёзде орнуна кёре тюрленеди. Ызындан келген харифге джалгъанмагъан
алты харифни тышында (алиф, даль, заль, ра, зай, вав), бир сёзню, бютеу харифи
джалгъаныб, джазылады.

Алиф, араб алфавитни тунакы тауушну белгилемен джангыз харифиди. Контекстге кёре
узун ачыкъ а̄ тауушну белгилерге болады (тюбрек къара), неда энчи тауушу
болмагъан болушлукъ орфографиялыкъ белги болады.

Къаджар алфавитде джорукъ бираз башхады — биринчи ва̄в барады, артдан а уа ха̄’.

Араб тилни юч узун ачыкъ тауушу (а̄, ӯ, ӣ) алиф, уау, йа харифле бла
белгиленеди. Къысха ачыкъла джазмада берилмеучендиле. Сёзню толу эшитилгенин
берирге керек болса (сёз ючюн,Къуран бла сёзлюкледе), ачыкъланы белгилер ючюн
сатыр башы эмда сатыр тюбю ачыкълаучула саланыдал (харакат).

Араб алфавитни тамалында алфавитле хайырланнган, араб болмагъан тилледе, ачыкъла
не матрес лекционис амал бла (къаджар тилде къуру узун ачыкъла бериледиле
«алиф», «йа» эм «уау» харифлени юсю бла), неда къошакъ белгилени киргизиу бла
бериледи (уйгур тилдеча). Араб тилде ачыкъ тауушла тилни тамалына кирмегени
себебли (башха семит тилледеча) ачыкъ тауушланы белгилеген харифле болмайдыла,
ХХ ёмюрде бу табсызлыкъ ючюн кёб муслиман кърал (Тюрк, Орта Азия, Индонезия,
Малайзия э. б.) араб алфавитни, ачыкъ тауушла берген белгилери болгъан башха
алфавитге ауушдургъандыла (латиница, кириллица кибик). Араб тилде «в» хариф
джокъду

Башында кёргюзюлген 28 харифге хуруф дейдиле (араб. حروف‎). Аны тышында араб
джазмада юч къошакъ белги хайырландырадыла.

Кеслерини энчи къошакъ белгилери урду, уйгъур тилледе, эмда араб тилни магриб
диалектлериндеда барды.

Интернетде джайылгъан араб джазманы транслитерациясын кирилл эмда латин стандарт
системаланы транслитерацияларыны келишиую кёргюзюлгенди бу таблицада.

Араб джазманы латинизациясыны системасы халкъла арасы ISO 233 стандартда
айгъакъланнганды.

Араб джазмада талай харифни джалгъаб джазыуну кёб тюрлю амалы барды (лигатура).
Лям-алиф лигатура стандартды, бу харифлени лигатура тышында джазылгъаны
уналмайды. Къалгъан лигатурала зорунлу тюлдюле, аланы хайырланыу а сайланнган
каллиграфиялыкъ стилге кёре болады.

Юникодда юч джюз лигатурадан артыкъ эки харифли, джюзден аслам юч харифли, талай
да сёз лигатура белгиленнгенди, сёз ючюн «Аллах», «акбар», «Мухаммад», «расул» ,
«риял» (Иранны ачхасы) сёзлеге. Аны тышында Юникодда тёрт сёз лигатурадан
къуралгъан белги барды, эмда сау фразаны белгилейди — «Солля Ллаху алейхи ва
саллам».

VIII ёмюрден башлаб санланы джазыуда онлукъ санау система хайырланады, анда
индий тархланы хайырландырадыла. Санда тархла солдан онгнга джазыладыла.

Тарихде араб алфавитни харифлери финикий алфавитдеча тизилгендиле. Финикий
алфавитде болмагъан харифлени уа ахыргъа салгъандыла:

Бу тизиу джорукъгъа «абджад» дейдиле — алфавитни биринчи тёрт харифине кёре:
алиф, ба, джим, даль. Индий тархлагъа кёчгюнчю, санны белгилер ючюн харифле
хайырландырылгъандыла, аланы сан маганалары, абджадда орунларына кёре болгъанды.
Индий харифлеге кёчгенден сора алфавитни тизиу джоругъу бусагъатдагъы шекилге
келгенди. Алай а араб тилде «алфавит» сёз  — أبجدية‎ абджадия, — эски тизиу
джорукъну эсгертеди.

Араб алфавитни джайылыуу ислам динни джайылыуу бла тенг баргъанды. Заман бла
араб алфавит «муслиман харифле» халгъа келгенди, Азия бла Африканы кёб тиллери
уа аны хайырланыб башлагъандыла (аннга дери кеслерини энчи алфавитлери болгъанла
да). Башха тилде сёлешген регионлада, ислам динни тутхан къауумла, араб
алфавитни сакъларгъа кюрешгендиле, сёз ючюн — белорус араб алфавит. Аны бла
бирге араб алфавитге, тилде тауушланы барысын да берирча къошакъ харифле къошуб
башлагъандыла.

Юникодда, араб алфавитде болмагъан, алай а араб алфавитни тамалында къуралгъан
джазмалада хайырланнган 135 хариф белгиленнгенди.

Индонезия бла Малайзия бусагъатда латин харифле бла хайырлансалада, дин адабият
араб харифле бла чыгъады.

Алгъыннгы СССР-ни халкълары араб харифлени 1920 джылланы ахырында, латин
харифлеге ауушдургъандыла. Ол заманлада латин алфавитге Тюркда кёчеди.

Бусагъатда араб алфавитни тамалында джазма бла башында айтылгъан тиллени тышында
урду, пушту, дари, кашмири, пенджаби, синдхи, хауса, фула, курд тил (Иран бла
Сирияда), уйгъур тилле ючюн хайырланады. Аны тышында алгъыннгы СССР-ни тышында
джашагъан азербайджанлыла, къазакълыла, къыргъызлыла, тюркменлиле, юзбеклиле
эмда татарлыла хайырланадыла (ол халкъланы тиллери кърал тил болгъан джерледе
латиница неда кириллица хайырландырылады).

1930 джылланы аллында СССРде джашагъан араблылагъа латин харифлени тамалында
алфавит бегитилгенди. Алай а джашауда хайыранмагъанды.



https://krc.wikipedia.org/wiki/%D0%90%D1%80%D0%B0%D0%B1_%D0%B4%D0%B6%D0%B0%D0%B7%D0%BC%D0%B0

Араб алфавит, араб джазма, арабица — араб тилде эмда башха тилледе, сёз ючюн —
къаджар тил, эмда талай башха тюрк тилледе джазар ючюн хайырланылады. 28
харифден къуралады, эмда онгдан солгъа джазылады.

Араб алфавит финикий алфавитден къуралгъанды, болгъан харифлеге кесини энчи
тауушларын кёргюзген харифле къошулгъанды. Ала  — са, ха, заль, дад, за, гъайн
харифледиле.

Алифни тышында хар бютеу харифле тунакы тауушланы белгилейдиле. Харифни
джазылыуу сёзде орнуна кёре тюрленеди. Ызындан келген харифге джалгъанмагъан
алты харифни тышында (алиф, даль, заль, ра, зай, вав), бир сёзню, бютеу харифи
джалгъаныб, джазылады.

Алиф, араб алфавитни тунакы тауушну белгилемен джангыз харифиди. Контекстге кёре
узун ачыкъ а̄ тауушну белгилерге болады (тюбрек къара), неда энчи тауушу
болмагъан болушлукъ орфографиялыкъ белги болады.

Къаджар алфавитде джорукъ бираз башхады — биринчи ва̄в барады, артдан а уа ха̄’.

Араб тилни юч узун ачыкъ тауушу (а̄, ӯ, ӣ) алиф, уау, йа харифле бла
белгиленеди. Къысха ачыкъла джазмада берилмеучендиле. Сёзню толу эшитилгенин
берирге керек болса (сёз ючюн,Къуран бла сёзлюкледе), ачыкъланы белгилер ючюн
сатыр башы эмда сатыр тюбю ачыкълаучула саланыдал (харакат).

Араб алфавитни тамалында алфавитле хайырланнган, араб болмагъан тилледе, ачыкъла
не матрес лекционис амал бла (къаджар тилде къуру узун ачыкъла бериледиле
«алиф», «йа» эм «уау» харифлени юсю бла), неда къошакъ белгилени киргизиу бла
бериледи (уйгур тилдеча). Араб тилде ачыкъ тауушла тилни тамалына кирмегени
себебли (башха семит тилледеча) ачыкъ тауушланы белгилеген харифле болмайдыла,
ХХ ёмюрде бу табсызлыкъ ючюн кёб муслиман кърал (Тюрк, Орта Азия, Индонезия,
Малайзия э. б.) араб алфавитни, ачыкъ тауушла берген белгилери болгъан башха
алфавитге ауушдургъандыла (латиница, кириллица кибик). Араб тилде «в» хариф
джокъду

Башында кёргюзюлген 28 харифге хуруф дейдиле (араб. حروف‎). Аны тышында араб
джазмада юч къошакъ белги хайырландырадыла.

Кеслерини энчи къошакъ белгилери урду, уйгъур тилледе, эмда араб тилни магриб
диалектлериндеда барды.

Интернетде джайылгъан араб джазманы транслитерациясын кирилл эмда латин стандарт
системаланы транслитерацияларыны келишиую кёргюзюлгенди бу таблицада.

Араб джазманы латинизациясыны системасы халкъла арасы ISO 233 стандартда
айгъакъланнганды.

Араб джазмада талай харифни джалгъаб джазыуну кёб тюрлю амалы барды (лигатура).
Лям-алиф лигатура стандартды, бу харифлени лигатура тышында джазылгъаны
уналмайды. Къалгъан лигатурала зорунлу тюлдюле, аланы хайырланыу а сайланнган
каллиграфиялыкъ стилге кёре болады.

Юникодда юч джюз лигатурадан артыкъ эки харифли, джюзден аслам юч харифли, талай
да сёз лигатура белгиленнгенди, сёз ючюн «Аллах», «акбар», «Мухаммад», «расул» ,
«риял» (Иранны ачхасы) сёзлеге. Аны тышында Юникодда тёрт сёз лигатурадан
къуралгъан белги барды, эмда сау фразаны белгилейди — «Солля Ллаху алейхи ва
саллам».

VIII ёмюрден башлаб санланы джазыуда онлукъ санау система хайырланады, анда
индий тархланы хайырландырадыла. Санда тархла солдан онгнга джазыладыла.

Тарихде араб алфавитни харифлери финикий алфавитдеча тизилгендиле. Финикий
алфавитде болмагъан харифлени уа ахыргъа салгъандыла:

Бу тизиу джорукъгъа «абджад» дейдиле — алфавитни биринчи тёрт харифине кёре:
алиф, ба, джим, даль. Индий тархлагъа кёчгюнчю, санны белгилер ючюн харифле
хайырландырылгъандыла, аланы сан маганалары, абджадда орунларына кёре болгъанды.
Индий харифлеге кёчгенден сора алфавитни тизиу джоругъу бусагъатдагъы шекилге
келгенди. Алай а араб тилде «алфавит» сёз  — أبجدية‎ абджадия, — эски тизиу
джорукъну эсгертеди.

Араб алфавитни джайылыуу ислам динни джайылыуу бла тенг баргъанды. Заман бла
араб алфавит «муслиман харифле» халгъа келгенди, Азия бла Африканы кёб тиллери
уа аны хайырланыб башлагъандыла (аннга дери кеслерини энчи алфавитлери болгъанла
да). Башха тилде сёлешген регионлада, ислам динни тутхан къауумла, араб
алфавитни сакъларгъа кюрешгендиле, сёз ючюн — белорус араб алфавит. Аны бла
бирге араб алфавитге, тилде тауушланы барысын да берирча къошакъ харифле къошуб
башлагъандыла.

Юникодда, араб алфавитде болмагъан, алай а араб алфавитни тамалында къуралгъан
джазмалада хайырланнган 135 хариф белгиленнгенди.

Индонезия бла Малайзия бусагъатда латин харифле бла хайырлансалада, дин адабият
араб харифле бла чыгъады.

Алгъыннгы СССР-ни халкълары араб харифлени 1920 джылланы ахырында, латин
харифлеге ауушдургъандыла. Ол заманлада латин алфавитге Тюркда кёчеди.

Бусагъатда араб алфавитни тамалында джазма бла башында айтылгъан тиллени тышында
урду, пушту, дари, кашмири, пенджаби, синдхи, хауса, фула, курд тил (Иран бла
Сирияда), уйгъур тилле ючюн хайырланады. Аны тышында алгъыннгы СССР-ни тышында
джашагъан азербайджанлыла, къазакълыла, къыргъызлыла, тюркменлиле, юзбеклиле
эмда татарлыла хайырланадыла (ол халкъланы тиллери кърал тил болгъан джерледе
латиница неда кириллица хайырландырылады).

1930 джылланы аллында СССРде джашагъан араблылагъа латин харифлени тамалында
алфавит бегитилгенди. Алай а джашауда хайыранмагъанды.



https://krc.wikipedia.org/wiki/%D0%90%D0%B4%D1%83%D0%B0%D0%BD%D1%8B_%D0%BA%D1%8A%D0%B0%D1%82%D1%8B%D0%BD%D0%B4%D0%B0_%D1%81%D0%B5%D1%80%D0%BC%D0%B8%D1%88%D0%B8%D1%83

Адуаны къатында сермишиу (ит. Battaglia di Adua) — Биринчи итальян-эфиоп
къазауатны эм магъаналы сермешиую 1896 джылны 1-чи мартында Адуа шахарны
къатында болгъанды.

Эм ачы сермешиу генерал В. Дабормидини бёлгесинде болгъанды, аны 30 минглик
аскер ургъанды эмда 10 сагъатлыкъ сермешиуде къаушатханды, генерал кеси да
ёлгенди. Итальянлыла 11 минг аскерчини ёлю тас этгендиле, 3,5 минг да джесирге
тюшгенди. Эфиоплуланы къолларына кёб сауут тюшгенди. Эфиоп аскер 4 минг адамны
ёлю тас этгенди, 6 минг да джаралы болгъанды. Бу хорламны эм магъаналы чуруму,
къазауатны аллында Эфиопияны биригиую, сермешиуде къралны хар бёлгесинден
аскерчи болгъанды. Бу сермешиуде итальянлыланы дженгилиую Биринчи итальян-эфиоп
къазауатны бошалыууна себеб болгъанды. Италия Эфиопияны суверенитетин таныргъа
керек болгъанды.



https://krc.wikipedia.org/wiki/%D0%90%D0%B3%D0%B3%D0%BB%D1%8E%D1%82%D0%B8%D0%BD%D0%B0%D1%86%D0%B8%D1%8F_(%D0%BB%D0%B8%D0%BD%D0%B3%D0%B2%D0%B8%D1%81%D1%82%D0%B8%D0%BA%D0%B0)

Агглютинация (лат. agglutinatio — джангыдан джабышдырыу, джабышдырыу) —
тюрлю-тюрлю тилледе сёзню тамырына неда тамалына грамматика эм деривацион
магъаналары болгъан аффикслени къошууну юсю бла грамматика формала эмда
къуралгъан сёзле джаратыуду. Аффиксле бир магъаналыдыла: хар бири джангыз бир
грамматика магъананы кёргюзеди, эмда бу магъана ючюн джангыз бир аффикс барды.
Аффиксле бир-бири ызындан барадыла, не тамырла бла, не башха аффиксле бла бир
болмайдыла, чеклери кескинди. Аффикслени ачыкъ тауушлары, сёзню тамалыны таууш
къурамына кёре, фонетика тюрлениуле сынаргъа боллукъдула (сингармонизм),
морфемаланы бир бирине тийген джеринде къысыкъ тауушла да тюрленирге
боллукъдула, алай а бу тюрлениулени барысы да хар тилни кесини фонетика
джорукъларына бойсунубдула. Агглютинация, алтай эм фин-угор тиллени кёбюсюнде
тюбейди.

Тюрк тилдеги агглютинацияны мисалы: ev — «юй» магъаналы ат, ler — кёблюк санны
кёргюзген суффикс, im — кимники болгъанын кёргюзген суффикс (бирлик санны 1-чи
бети), de — орунлаучу болушну кёргюзген суффикс. Эсебинде тёрт морфемалы
структура болады: evlerimde («юйлеримде»).



https://krc.wikipedia.org/wiki/%D0%90%D0%B1%D0%B4%D1%83%D0%BB%D0%BA%D1%8A%D0%B0%D0%B4%D1%8B%D1%80_%D0%90%D1%81-%D0%A1%D1%83%D1%84%D0%B8

Абдулькъадыр ас-Суфи (туугъан аты — Иэн Даллас, ингил. Ian Dallas; 1930 джыл,
Эйр, Шотландия) — шейх эмда докторду, Шазилия-Даркавия тарикъатны устазыды,
Дуния Мурабитун Джамагъатны къурагъан адамды. Исламны, суфийликни, политиканы
юсюнден кёб китабланы авторуду.

1967 джылда Фес шахарда (Марокко) аль-Караваин межгитде ислам диннге киргенди.
Исламгъа киргенден сора ислам диннге кёб адамланы келтиргенди. Шейх болуб,
иджазаны алыб, кёб сохталаны алды джангы келгелледен исламгъа Европадан бла
башха таза муслиман болмагъан къралладан.

Бусагъатда Кейптаунда (КъАР) джашайды, анда аны кючю бла межгит салдырдыла аны
мюридлери, анда зикр этиб, дерс бериб турады.

Шейх Абдулькъадыр Ас-Суфи 1930 джылда Шотландияда таулу юйдегиде туугъанды, ол
юйдегини тукъуму билген тарихи 1279 джылдан башланады. Эйр Академияда окъуб
башлаб, Лондон университетни бошагъанды.

1967 джылда Фес шахарда (Марокко) аль-Караваин межгитде ислам диннге киргенди,
Абдулькъадыр атны алгъанды. Ислам диннге киргенине шагъадатла: Аль-Караваин
межгитни имам-хатыбы, шейх Абдалькарим Дауди бла Алял Аль-Фауси болгъандыла.
Андан сора ол Даркави тарикъатха кириб, Мухаммад ибн Аль-Хабиб шейхни сохтасы
болгъанды. Олда аннга атына Ас-Суфи деген титулну бергенди.

Шейх Абдулькъадыр Ас-Суфи Даркави тарикъатха эки шейхни юсю бла келгенди, аны
биринчи устазын — Шейх Мухаммад аль-Хабиб бла, андан сора — Шейх Мухаммад
аль-Файтури бла. Шейх Мухаммад Аль-Файтури кеси Ливияда Бенгази шахарда
джашагъанды, аннга келгенинде Ас-Суфи, юч кюннге Шейх Мухаммад Аль-Файтури аны
калвагъа киргизтгенди. Юч кюнден сора ийиб аннга иджазаны бергенди — ол замандан
ол Шазалия-Даркавия тарикъатны керти устазы болгъанды.

1. Саййидина Мухаммад ибн ‘Абдаллах, Аллахны сыйли файхамбары (САС). 2. Имам
‘Али ибн Абу Талиб (Аллахны рахматы болсун анга). 3. Саййиди Абу Са’ид Хасан ибн
Абу аль-Хасан Йасар аль-Басри (Аллахны рахматы болсун анга). 4. Саййиди Хабиб
аль-‘Аджами (Аллахны рахматы болсун анга). 5. Саййиди Абу Сулейман Да’уд ибн
Насир ат-Таи’и (Аллахны рахматы болсун анга). 6. Саййиди Ма’аруф аль-Кархи
(Аллахны рахматы болсун анга). 7. Саййиди Хасан Сари ас-Сакати (Аллахны рахматы
болсун анга). 8. Саййиди Абу аль-Касим Джунайд аль-Багдади (Аллахны рахматы
болсун анга). 9. Саййиди Абу Бакр ‘Абдаллах аш-Шибли (Аллахны рахматы болсун
анга). 10. Саййиди Абу Фарах Мухаммад Йусуф ат-Тартуси (Аллахны рахматы болсун
анга). 11. Саййиди Абу аль-Хасан ‘Али Ахмад Кариши аль-Хуккари (Аллахны рахматы
болсун анга). 12. Саййиди Абу Са’ид ‘Али аль-Мубарак аль-Мухрами (Аллахны
рахматы болсун анга). 13. Мауляна ‘Абдулькадыр ибн Салих аль-Джилани (Аллахны
рахматы болсун анга) – Къадирия тарикатны салгъан аты берген. 14. Саййиди Абу
Мадиан Шу’айб аль-Хусайн аль-Ансари аль-Гаус (Аллахны рахматы болсун анга). 15.
Саййиди Мухаммад Салих (Аллахны рахматы болсун анга). 16. Саййиди Мухаммад ибн
Харазим (Аллахны рахматы болсун анга). 17. Саййиди ‘Абдуррахман аль-‘Аттар
аз-Заййят (Аллахны рахматы болсун анга). 18. Саййиди ‘Абдуссалам ибн Машиш
(Аллахны рахматы болсун анга).

Примечания: Абдуррахман аль-‘Аттара аз-Заййят шейхден суфий билимни маулянаны
Абдулькадыр ибн Сали аль-Джиланины (Къадирия такрикатха киреди) алады шейх
аз-Заййятаны сохтасы – шейх ‘Абдуссалам ибн Машиш, андан уа билим алады сохтасы
болуб , мауляна Абу аль-Хасан аш-Шазили, тарикатны Шазалияны салгъаны. Аллай
къадирияны силсиласы бирге болады шазалия сислиля бла, аныбла Шазалияны
устазладан келеди шейхгъе ‘Абдулькадыр ас-Суфиге.

Шазалия тарикатны силсиласы бла аны таифы (бутагъы) Абдулькъадыр Ас-Суфийге
келген.

1. Саййидина Мухаммад ибн ‘Абдаллах, Аллахны сыйли файхамбары (САС) 2. Имам ‘Али
ибн Абу Талиб (Аллахны рахматы болсун анга). 3. Саййиди Хасан ибн ‘Али ибн Абу
Талиб (Аллахны рахматы болсун анга). 4. Саййиди Абу Мухаммад Джабир ибн
‘Абдаллах (Аллахны рахматы болсун анга). 5. Саййиди Са’ид аль-Газвани (Аллахны
рахматы болсун анга). 6. Саййиди Абу Мухаммад Фатх ас-Су’уд (Аллахны рахматы
болсун анга). 7. Саййиди Са’ад (Аллахны рахматы болсун анга). 8. Саййиди Абу
Мухаммад Са’ид (Аллахны рахматы болсун анга). 9. Саййиди Абу аль-Касим Ахмад
аль-Марвани (Аллахны рахматы болсун анга). 10. Саййиди Абу Исхак Ибрахим
аль-Басри (Аллахны рахматы болсун анга). 11. Саййиди Зайнуддин аль-Казвини
(Аллахны рахматы болсун анга). 12. Саййиди Мухаммад Шамсуддин (Аллахны рахматы
болсун анга). 13. Саййиди Мухаммад Таджуддин (Аллахны рахматы болсун анга). 14.
Саййиди Нуруддин Абу аль-Хасан ‘Али (Аллахны рахматы болсун анга). 15. Саййиди
Фахруддин (Аллахны рахматы болсун анга). 16. Саййиди Тукайюддин аль-Фукаййир
(Аллахны рахматы болсун анга). 17. Саййиди ‘Абдуррахман аль-‘Аттар аз-Заййят
(Аллахны рахматы болсун анга). 18. Саййиди ‘Абдуссалам ибн Машиш (Аллахны
рахматы болсун анга). 19. Мауляна Абу аль-Хасан аш-Шазили аль-Хасани (Аллахны
рахматы болсун анга) – Шазалия тарикатны салгъан. 20. Саййиди Абу аль-‘Аббас
аль-Мурси (Аллахны рахматы болсун анга). 21. Саййиди Ахмад ибн ‘Атауллах
аль-Искандари (Аллахны рахматы болсун анга). 22. Саййиди Да’уд ибн аль-Бахили
(Аллахны рахматы болсун анга). 23. Саййиди Мухаммад Вафа’ Бахр ас-Сафа аль-Кабир
(Аллахны рахматы болсун анга). 24. Саййиди ‘Али ибн Мухаммад Вафа’ (Аллахны
рахматы болсун анга). 25. Саййиди Йахья аль-Кадири (Аллахны рахматы болсун
анга). 26. Саййиди Ахмад ибн ‘Укба аль-Хадрами (Аллахны рахматы болсун анга).
27. Саййиди Ахмад Заррук аль-Фаси (Аллахны рахматы болсун анга). 28. Саййиди Абу
Салим Ибрахим аль-Фаххам (Аллахны рахматы болсун анга). 29. Саййиди ‘Али
ас-Санхаджи ад-Даувар (Аллахны рахматы болсун анга). 30. Саййиди ‘Абдуррахман
аль-Маджзуб (Аллахны рахматы болсун анга). 31. Саййиди Йусуф аль-Фаси (Аллахны
рахматы болсун анга). 32. Саййиди ‘Абдуррахман аль-Фаси (Аллахны рахматы болсун
анга). 33. Саййиди Мухаммад ибн ‘Абдаллах аль-Фаси (Аллахны рахматы болсун
анга). 34. Саййиди Касим аль-Хассаси (Аллахны рахматы болсун анга). 35. Саййиди
Ахмад ибн ‘Абдаллах (Аллахны рахматы болсун анга). 36. Саййиди Аль-‘Араби ибн
Ахмад ибн ‘Абдаллах (Аллахны рахматы болсун анга). 37. Саййиди ‘Али аль-Хасани
аль-Джамаль (Аллахны рахматы болсун анга). 38. Мауляна Аль-‘Араби ибн Ахмад
ад-Даркави аль-Хасани (Аллахны рахматы болсун анга) – Даркавия тарикатны
салгъан. Примечание: Мауляна Аль-‘Араби ибн Ахмад ад-Даркавиден Шазалия
тарикатны силсиласы бёлюнеди эки бутагына, аны эки сохталадан ол бутакъла
барадыла, бири барады шейхден Абу Йа‘за аль-Мухаджиден мауляна Ахмад ибн Мустафа
аль-‘Алявигъе (бу таифа Шазилийя-Даркавийя-‘Алявийя), экинчиси – шейден Ахмад
аль-Бадавиден мауляна Мухаммад ибн аль-Хабибгъе (бу таифа
Шазилийя-Даркавийя-Хабибийя). Бу эки бутакъы бир болалла шейхде Мухаммад
аль-Файтури Хамуда, аны уа сохтасы Шейх ‘Абдулькадыр ас-Суфи алады андан иджаза
тарикатны Шазилийя-Даркавийя-‘Алявийя-Хабибийя.

38. Мауляна Аль-‘Араби ибн Ахмад ад-Даркави аль-Хасани (Аллахны рахматы болсун
анга) – Даркавия тарикатны салгъан. 39. Саййиди Абу Йа’за аль-Мухаджи (Аллахны
рахматы болсун анга). 40. Саййиди Мухаммад ибн ‘Абдулькадыр аль-Баша (Аллахны
рахматы болсун анга). 41. Саййиди Мухаммад ибн Куддур аль-Вакили (Аллахны
рахматы болсун анга). 42. Саййиди Ибн аль-Хабиб аль-Бузиди (Аллахны рахматы
болсун анга). 43. Мауляна Ахмад ибн Мустафа аль-‘Аляви (Аллахны рахматы болсун
анга) –‘Алявийя тарикатны салгъан. 44. Саййиди Мухаммад аль-Файтури Хамуда
(Аллахны рахматы болсун анга).

38. Мауляна Аль-‘Араби ибн Ахмад ад-Даркави аль-Хасани (Аллахны рахматы болсун
анга) – Даркавия тарикатны салгъан. 39. Саййиди Ахмад аль-Бадави (Аллахны
рахматы болсун анга). 40. Саййиди Мухаммад аль-‘Араби (Аллахны рахматы болсун
анга). 41. Саййиди Аль-‘Араби аль-Хаувари (Аллахны рахматы болсун анга). 42.
Саййиди Мухаммад ибн ‘Али (Аллахны рахматы болсун анга). 43. Мауляна Мухаммад
ибн аль-Хабиб (Аллахны рахматы болсун анга) – Хабибийя тарикатны салгъан. 44.
Саййиди Мухаммад аль-Файтури Хамуда (Аллахны рахматы болсун анга).

45. Саййиди Мухаммад аль-Файтури Хамуда (Аллахны рахматы болсун анга). 46. Шейх
‘Абдулькадыр ас-Суфи аль-Мурабит (Аллах сакъласын аны).

2004 джылда Ас-Суфи Кейптаунда Даллас колледжни ачханды. Ол колледж ислам диннге
окъутады, бу дунияда керек болгъан башха предметлени да программагъа къошуб.
Муслиман болмагъан къраллагъа джууаб бериучюлени, муслиман къралланы джангы, баш
тамадаларын хазырлайды колледж.



https://krc.wikipedia.org/wiki/%D0%90%D0%B1%D0%B0%D0%B7%D0%B0_%D1%80%D0%B0%D0%B9%D0%BE%D0%BD

Абаза муниципал район (абаз. Абаза район, орус. Абази́нский муниципа́льный
райо́н)  — Къарачай-Черкес Республиканы къурамына кирген административ районду.

Район, абазалыланы Къобан, Джёгетей Аягъы эмда Хабез районлада энчи джашагъан
эллеринде ётген референдумну эсеби бла 2006 джылны 1 июнунда къуралгъанды. Муну
аллы бла, 2005 джылны июнунда Черкесскеде абазалыланы протестлери ётгенди эмда
Абаза халкъны Джыйылыуу 2005 джылны 27 июнунда, бютеу онюч абаза элден да,
«Южный» комбинатны да Кубина элни чеклерине киргизтиб, Абаза район къураргъа
теджегенди.

Джангы районну къурамына беш эл киргенди — Кубина эл (Джёгетей Аягъы район),
Псыж бла Къара-Паго эл (Къобан район), Элбургъан бла Инжич-Чукун эл (Хабез
район).

Абаза районну власть эмда оноу этиу органлары бютеулей 2009 джылны 1 январына
къуралыб бошагъандыла.



https://krc.wikipedia.org/wiki/%D0%90%D0%B1%D0%B0%D0%B7%D0%B0_%D0%BA%D1%8A%D0%BE%D1%8F%D0%BD

Абаза къоян неда мальва (лат. Malva) — мальвалыланы юйюрюнден ёсюмлюк къауумду
(Malvaceae).

Абаза къоян- бирджыллыкъ, азыракъ да эки джыллыкъ эмда кёбджыллыкъ хансды,
саптагъайы аллында тюклюдю, артдан сыйдыам болады, узунлугъу 30—120 см.
Чапыракълары — джюрекге ушаша тёгерекледиле. Аланы 5-7 къалакълары барды.
Гоккалары уллуладыла, узунлукълары 3-4 см., кеслери да чапыракълары
къызылыракъдыла, тырнакъгъа ушайдыла, ючюшер мутхуз ызлары барды. Июндан
августха дери чагъадыла. Тамырлары узундула, кёбдюле. Кёгети — кёб урлукълу.

Кавказда кеслери алларына Malva alcea L., Malva rotundifolia L., Malva crispa
L., Malva silvestris L. эмда башхала ёседиле; бир къаууму халкъ медицинада
хайырланадыла.



https://krc.wikipedia.org/wiki/%D0%90%D0%B1%D0%B0%D0%B7%D0%B0%D0%BB%D1%8B%D0%BB%D0%B0

Абазалыла — Кавказда джашагъан хачыпсы-черкес миллетледен бириди. Бек бурундан
келген ёз атлары — аба́за-ды, кёблюк санда — абазакуа.

Бусагъат заманда абазалыла кёбюсюне Россия Федерацияны Къарачай-Черкесия
Республикасында джашайдыла, айырылыб онюч элде: Красный Восток, Къойдан, Кубина,
Къара-Паго, Псыж, Элбургъан, Инжич-Чукун, Тапанта, Абаза-Хабль, Малоабазинка,
Старокувинский, Новокувинский, Апсуа, Абазакт.

Абазалыла дагъыда Тюркде, Сирияда, Хачыпсыда, Иорданияда, Мисирде джашайдыла,
аладан биразы Кюнбатыш Европа бла АБШ-гъа да кёчгенди.

«Абаза» (неда «абазгла») деген этноним эм аны джюрютген халкъла антиклик
авторланы чыгъармаларында бизни эрагъа дери V ёмюрден тюбеб башлайдыла. Сёз
ючюн, буруннгугрек тарихчи Геродот (б. э. д. V ёмюр), буруннгу дунияны
картасында Эвксин Понтну (Къара тенгизни) джагъасында джашагъан миллетлени
санында, кораксла бла эм колхла бла бирге, абасгланы да сагъынады.

Абазалыланы тарих джуртлары — бусагъатдагъы Хачыпсыны эм Краснодар крайны
территориясындады.

Этнография халда абазалыла талай къауумгъа (субэтносха) бёлюнедиле: аубекле,
башилбайла, тамлыла, къызылбекле, шахгерийле, багла, баракайла, лоула,
дударукла, бийбердиле, джантемирле, къылычла, кячла.

Абазалыла хачыпсылылагъа эм джууукъ миллетдиле, алай а черкеслиле бла бирге бек
кёб джашагъанлары себебли абаза культурада хачыпсы элементледен эсе черкес
элементле кёбдюле.

Абазалыла шималкавказ тил юйюрню хачыпсы-черкес къауумуна кирген абаза тилде
сёлешедиле, тиллери эки диалектге бёлюнеди: ашхар бла ашуй диалектле. Литература
тил ашуй диалектни тамалында къуралгъанды. Россияда джашагъан абазалыланы кёбюсю
къабарты-черкес тил бла орус тилни да биледи.

Лингвистика халда абазалыла эки уллу къауумгъа бёлюнедиле: тапантала (ашуала)
бла ашхаруала (шкаруала).



https://krc.wikipedia.org/wiki/%D0%81%D0%BB%D1%87%D0%B5%D0%BC_%D0%B1%D0%B8%D1%80%D0%B8%D0%BC%D0%BB%D0%B5%D0%BD%D0%B8_%D1%85%D0%B0%D0%BB%D0%BA%D1%8A%D0%BB%D0%B0_%D0%B0%D1%80%D0%B0%D1%81%D1%8B_%D1%81%D0%B8%D1%81%D1%82%D0%B5%D0%BC%D0%B0%D1%81%D1%8B

Ёлчем биримлени халкъла арасы системасы, ЁС (SI, фр. Système International
d’Unités) — ёлчемлени халкъла арасы системасыды, метрик системаны бусагъатдагъы
вариантыды. ЁС дунияда эм кёб хайырланнган ёлчем бирим системады. Аны тюз
джашауда да, илмуда да, техникада да хайырландырадыла. Алай а электродинамикада
илму ишлени асламысы Биримлени Гаусс системасы бла хайырланады. Бусагъатда ЁС
дунияны къралларыны асламысында баш бирим ёлчелеу системасыды, кеслерини энчи
бирим системалары болгъан къраллада (сёз ючюн АБШ) биримлени ангылатыулары ЁС-ни
биримлерини юсю бла ангылатыладыла.

ЁС XI Мардала бла ауурлукъланы юсюнден генерал конференцияда къабыл этилгенди,
аны ызындан келген талай башха конференция эсе уа ЁС-де талай тюрлендириу
этгендиле.

ЁС джети баш эмда къуралгъан физика уллулукъну биримин белгилейди , аны тышында
индекследа орун аладыла. Биримлени белгилеуде стандарт къысхартыула бла аладан
къуралгъан биримлени джазыууну джорукълары бегитилгендиле.

Баш биримле: килограмм, метр, секунд, ампер, кельвин, моль эмда кандела. ЁС-ни
ичинде бир бирим башхадан къуралаллыкъ тюлдю.

Къуралгъан биримле баш биримлелден алгебраик ишлеулени эсебинде къураладыла
(юлешиу, керелеу). Бир-бир къуралгъан биримлеге ЁС-де энчи атла берилгендиле.

Индекслени биримлени алларына къошаргъа боллукъду, аны магъанасы- биримни
белгили бир сау саннга, 10-ну дараджасына къатларгъа неда юлеширге керекди. Сёз
ючюн, "кило" индекс миннге къатларгъа кереклисин белгилейди (километр=1000
метр). ЁС-ни индекслерин дагъыда онлукъ индексле ат бла белгилейдиле.

Бир-бирледе бир бирим тюрлю-тюрлю джазылыргъа болады, алай а джашауда эм кёб
джюрюген эмда физика магъанасына эм бек келишген аты хайырланады. Мисалгъа,
кючню моментин белгилеуде Н·м хайырландырыргъа керекди, м·Н неда Дж
хайырланмайдыла.

Аны тышындада дагъыда бу биримле хайырланадыла: град, джарыкъны джылы, парсек,
диоптрия, киловатт-сагъат, вольт-ампер, вар, ампер-сагъат, карат, текс, гал,
секундха бурулуу, минутха бурулуу. процент, промилле, фон, октава, декада кибик
логарфма биримлени хайырланыргъада болады. Аны тышында кенг джаыйлгъан заман
биримледа хайырланадыла, сёз ючюн, ыйыкъ, ай, джыл, ёмюр.

Къат эмда юлюш биримле стандарт къатлаучуланы эмда ЁС-ни индекслерини биримге
неда аны атына къошуу бла къураладыла.



https://krc.wikipedia.org/wiki/%D0%81%D0%B7%D0%B4%D0%B5%D0%BD%D0%BB%D0%B0%D0%BD%D1%8B_%D0%90%D0%BB%D1%8C%D0%B1%D0%B5%D1%80%D1%82

Ёзденланы Магометни джашы Альберт (1957 джыл 5 апрелде Къазахстанда туугъанды) —
белгили къарачай-малкъар поэт эм джырчыды.

Орта школну Хурзукда бошагъанды. Аскер къуллугъун тындыргъандан сора Первомай
совхоз-техникумда окъугъанды. Бир бёлек заманны Хурзукда ишлеб, ызы бла
Къарачай-Черкес кърал устазлыкъ институтда баш билим алгъанды. Педагогика
илмуланы кандидатыды.

Иги кесек джылны Ёзден улу Николаевское, Чапаевское элледе культура-джарыкълыкъ
ишлеге башчылыкъ этгенди. Арт джыллада Къарачай-Черкесияны Культура
министерствосунда джууаблы къуллукъда ишлейди.

Ёзденланы Альберт назмула, пьесала джазгъан бла бирге кеси макъамла да
чыгъарады. Атын эм алгъа кеси этген джырлары бла айтдыргъанды. Ала Къарачайда,
Малкъарда, Тюркде, Америкада да джырланадыла.



https://krc.wikipedia.org/wiki/1815_%D0%B4%D0%B6%D1%8B%D0%BB%D0%B3%D1%8A%D1%8B_%D0%BF%D0%BE%D0%BB%D1%8F%D0%BA_%D0%BA%D0%BE%D0%BD%D1%81%D1%82%D0%B8%D1%82%D1%83%D1%86%D0%B8%D1%8F

1815 джылгъы поляк конституция — Польша Патчахлыкъны конститутциясыды, 20 июнь
1815 джыл баямланнганды. 1830 джылда поляк къозгъалыугъа дери джюрюгенди. 1832
джыл император I Николай бу конститутцияны къоратханды.

15 (27) ноябрь 1815 дж. Вена конгрессни оноуу бла I Александргъа берилген Польша
Патчахлыкъ, кесини джангы патчахындан Конститутция алады. Бу конститутциягъа
кёре джангы къуралгъан кърал «Эресей империя бла ёмюрлюкге байланнган», осуйлукъ
монархия болады. Патчах кесини джарым патчахын салгъанды, ол да Император Юйден
болмаса, къуру поляк болургъа болгъанды.



https://krc.wikipedia.org/wiki/17_%D0%BE%D0%BA%D1%82%D1%8F%D0%B1%D1%80%D1%8C_1905_%D0%B4%D0%B6%D1%8B%D0%BB_%D0%9C%D0%B0%D0%BD%D0%B8%D1%84%D0%B5%D1%81%D1%82

Кърал мизамны ашхыландырыууну юсюнден мийик манифест (Октя́брь манифе́ст) —
17 (30-чу) октябрда 1905 баямланнган Эресей империяны Баш Властыны закон актыды.
Документни Сергей Витте, Имератор II Николайны буйругъу бла джарашдыргъанды. Бу
манифестни чыгъыууну баш чуруму, ол заманлада тохтаусуз революцион къозгъалыула
болгъанды. Октябрда Москвада забастовка башланады, ол бютеу къралны кючлеб,
Бютеуроссия октябрчы политикачы стачка болады. 12-18-чи октябрда, индустрияны
тюрлю-тюрлю санагъатларында стачкагъа 2 миллион ишчиден артыкъ адам
къошулгъанды. Бу бютеу къарлны аякъландыргъан стачка, артыкъсыз да темир
джолчуланы забастовкалары имераторну бу атлам этерге зорлайды.

Манифест Эресей патчахны закон къурауда энчи властыны патчах бла закончыгъарыучу
(келечиликчи) органы Кърал думаны арасында юлешеди.

II Николайны 1905 джылны 6-чы августундан «Кърал думаны къуралыууну юсюнден
манифести» бла бирге, бу манифест оноугъа къошулгъан парламент къурайды, аны
мюкюлю болмай бир закон да ишлеб башларгъа мадары болмайды. Алай а аны бла
бирге, Император Думаны чачаргъа эмда аны оноуларын вето бла тохтатыргъа хакъны
кесине къояды. Бу хакъ бла патчах хайырланыр ючюн да къалмагъанды.

Аны бла бирге Манифест граждан хакъла бла эркинликле бергенди: намыс эркинлик,
сёз эркинлик, джыйылыуланы эркинлиги эмда биригиуле къуралыуда эркинлик.

Либералла манифестге бек къууаныб тюбегендиле. Онг къанатха джууукъ болгъан кёб
либерал, революцияны нюзюрюне джетилген оюмгъа келгендиле. Алай а либерал
джамагъатда да бу манифестни барысы да ачыкъ къучакъ бла аллына чыкъмагъандыла.
Ол заманда либерал къымылдауда белигили политик П. Н. Милюков, манифест
баямланнган заманда Москвада болгъанды. Мында Литература кружокда, Манифестни
юсюнден хапар алыннгандан сора, аны адамла къолларына кёлтюрюб, ресторан залны
арасына келтиредиле, тепсини юсюне миндириб, къолуна да шампан бокалны тутдуруб,
сёз айтырын излейдиле. Кадет партияны келликде ауушунмазлыкъ алчысы, киши
сакъламагъан сёзлени айтады: «Тюрленнген джукъ джокъду, къазауат андан ары
барады». Кадетлени партиясыны, «17-чи октябрны Бирлиги» эмда башха политика
биригиулени къуралыуу бошалады.

Большевикле Октябрь манифестни кёзбау баямлаб, бютеу сол кючлени манифестни
бойкот этерлерине чакъырадыла.



https://krc.wikipedia.org/wiki/%D0%AF%D0%BC-%D0%97%D0%B0%D0%BF%D0%BE%D0%BB%D1%8C_%D0%BC%D0%B0%D0%BC%D1%8B%D1%80%D0%BB%D1%8B%D0%BA%D1%8A

Ям-Заполь мамырлыкъ — Речь Посполита бла Орус патчахлыкъны арасында Запольский
Ямдан 15 верстада болгъан Киверова Гора элде (Псковдан узакъ болмай) 1582 джылны
15-чи январында 10 джыл болджалгъа къол салыннган мамырлыкъ кесаматды. 1558—1583
джыллада баргъан Ливон къазауатны бошагъан дипломат актланы бириди. Бу мамырлыкъ
1605—1618 джылланы къазауатына дери тургъанды.

Мамырлыкъны юсюнден кёрюшюуле 1581 джылны 13-чю декабрында башланады. Стефан
Баторийни келечилери браслав воевода Я. М. Збаражский; олыкчы эмда несвижчи бий
А. Радзивилл; секретарь М. Гарабурда; Х. Варшевицкий болгъандыла.

Иван Грозныйны - бий, кашинчи воевода Д. П. Елецкий; козельчи воевода
Р. В. Олферьев; дьяк Н. Н. Верещагин; подьячий З. Свиязев.

Иван Грозный Литва Уллу Бийлик бла Ливонияны кючлер мурат бла башлагъан Ливон
къазауат Ям-Заполь мамырлыкъ бошалгъанды.

Ям-Заполь мамырлыкъ Орус патчахлыкъ бла Речь Посполитаны арасында къаршчылыкъны
тюзетелмегенди, джангыз къазауатдан талай заманнга сакълагъанды. Ливон къазауат
а уа Орус къралны ауур дженгилиую бла бошалгъанды, аны эсебинде Балтий тенгизге
чыгъышын джабханды



https://krc.wikipedia.org/wiki/%D0%AE%D0%9D%D0%98%D0%A1%D0%95%D0%A4

БМО-ну сабий фонду неда ЮНИСЕФ (ингил. UNICEF, United Nations International
Children’s Emergency Fund) — Бирлешген Миллетлени Организациясыны сабийлеге
болушхан халкъла арасы фондуду. 1946 джылны 11 декабрында БМО-ну Генерал
Ассамблеясыны оноуу бла къуралгъанды. Фондну нюзюрю — Экинчи дуния къазауатны
заманында джарсыгъан сабийлеге болушхан болгъанды. Аллында фонд болджаллы
болгъанды.

1953 джылда БМО, организацияны джумушларын кенгертгенди эмда болджалсыз этгенди.
Фондха джангы ат аталгъанды — БМО-ну сабий фонду, эмда ЮНИСЕФ аббревиатура
сакъланнганды. Фондну штаб-фатары Нью-Йоркда орналыбды.

1965 джылда БМО-ну сабий фондуна мамырлыкъны нобель премиясы берилгенди. 1989
джылда ЮНИСЕФ-ни эгидасында «сабийни джылы» программа ётгенди.

ЮНИСЕФ-ни баш органы — Толтуруучу кенгешди, аны, юч джыллыкъ болджалгъа, БМО-ну
Экономика бла Социал Кенгеши сайлайды. Толтуруучу кенгеш харджыллыкъ сессияларын
бардырады. 2010 джылны 1 майындан ЮНИСЕФ-ни толтуруучу директору американлы
Энтони Лэйкди.

ЮНИСЕФ-ни эмблемасы «Барселона» футбол клубну кёлеклеринде барды, алай болса да
ЮНИСЕФ спонсор тюлдю. Каталон клуб, джыл сайын кесини бюджетинден фондха 2
миллион евро береди.



https://krc.wikipedia.org/wiki/%D0%AD%D1%81%D1%82%D0%BE%D0%BD%D0%B8%D1%8F%D0%BD%D1%8B_%D0%B1%D0%BE%D0%B9%D1%81%D1%83%D0%BD%D0%BC%D0%B0%D1%83%D0%BB%D1%83%D0%B3%D1%8A%D1%83%D0%BD%D1%83_%D0%B4%D0%B5%D0%BA%D0%BB%D0%B0%D1%80%D0%B0%D1%86%D0%B8%D1%8F%D1%81%D1%8B

Эстонияны бойсунмаулугъуну декларациясы неда Эстонияны бютеу халкъларына
манифест (эст. Manifest Eestimaa rahwastele) — Эстония Республиканы 1918 джылдан
бери тамал законуду. Декларация басмаланнган кюн — 24-чю февраль — миллет байрам
неда Эстонияны бойсунмаулугъуну кюню деб байрамланады.

Декларацияны проектин Эстонияны къутхарыу комитети джарашдыргъанды. Аллында
бойсунмаулукъну 21-чи февраль 1918 джыл баямлрагъа излегендиле, алай а баямлау
эки кюннге кечикгенди, эмда 23-чю февралны ингиринде Пярну шахарда басмаланыб,
халкъны аллында окъулгъанды. Экинчи кюн, 24-чю февралда манифест Таллинде да
басмаланыб джайылгъанды.

Граждан къазауатны заманында Эстляндияны джер-джерли кенгеши (орус. Земский
совет Эстляндии, эст. Maapäev — «Маапяэв») къурагъан Эстонияны къутхарыу
комитети 24-чю февраль 1918 джыл Эстонияны бойсунмаулугъун баямлайды.



https://krc.wikipedia.org/wiki/%D0%A8%D1%82%D1%80%D0%B0%D1%83%D1%81,_%D0%98%D0%BE%D0%B3%D0%B0%D0%BD%D0%BD_(%D0%B4%D0%B6%D0%B0%D1%88)

Иоганн Штраус (джаш) (нем. Johann Strauß; 25 октябрь 1825, Вена — 3 июнь 1899,
Вена) — австрийли композитор, дирижёр эмда скрипачды.

Иоганн Штраусну сейирлик вальсларын эшитмеген, аланы сюймеген адам жер башында
хазна болмаз. Анга «Вальсла патчахы» деп да бошдан айтхан болмазла. Аламат
композитор, дирижер – ол «Кёк Дунайда», «Венада чегетни тауруху» дегенча
чыгъармаларын жазгъанды. Иоганн Штраус «Биттир», «Чыган барон» дегенча аламат
оперетталары бла да белгилиди. Штраус Россейде да кёп кере болгъанды. Аны
Павловскда бардыргъан концертлерини биринде фахмулу музыкант жаш Абайланы
Солтанбек да болгъаны белгилиди.



https://krc.wikipedia.org/wiki/%D0%A8%D0%B2%D0%B5%D0%B4-%D0%9D%D0%BE%D1%80%D0%B2%D0%B5%D0%B3_%D1%83%D0%BD%D0%B8%D1%8F

Швед-норвег керти уния, неда Швеция бла Норвегияны бирлешген королевствосу
(швед. Svensk-norska unionen, Unionen mellan Sverige och Norge, норв. Unionen
mellom Norge og Sverige) — 1814—1905 джыллада болгъан, Швеция бла Норвегияны
энчи униясыды. 1814 джылда швед-норвег къазауатны эсебинде къуралгъанды
(алгъаракъ болгъан дания-норвег унияны къурутхан Киль кесамат бла
айгъакъланнганды). Бу уния норвеглилени азатлыкъгъа имтиниулери бла Швецияны
орус-швед къазауатда Финляндияны тас этиуюн компенсация этерге излеуюню арасында
компромисс болгъанды. Швеция Норвегияны ич автономиясын эмда аны Эйдсволль
конституциясын (унияны къуралыуун эсеблеген тюрлениулери бла) таныргъа эм
бузмазгъа борчланнганды. Уния, Карлстад келишиуле бла 1905 джылда чачылгъанды,
андан сора Норвегия толу бойсунмаулукъгъа ие болуб, кесине джангы королну — VII
Хоконну сайлагъанды.

Наполеон къазауатланы заманында Швеция, французлагъа къаршчы коалицияла джанлы
болгъанды. 1807 джылдан башлаб, Поляк кампанияны заманында Наполеон Швед
Померанияны кючлейди. Кронпринц XIV Карл Юхан тыш политикада тирирек къымылдай
башлайды, кеси да Франциягъа къаршчы курс алады. Швеция, Франция джанлы болгъан
Дания бла къазауат башлайды. 1814 джылны Киль мамырлыгъына кёре Дания Швециягъа
Померания ючюн компенсациягъа бютеу Норвегияны берирге керек болады. Ол заманда
огъунакъ норвеглиле бойсунмаулукъ баямлайдыла, Карл Юхан анда кесини властын
орнатыр ючюн экспедиция ашырады. Норвегиягъа кириу дженгил эмда къансыз
бошалады. Швед-норвег уния ол джыл огъунакъ къуралады, аннга кёре эки къралгъа
орта монарх эмда орта тыш политика болургъа керек болгъанды, униягъа кирген
къралланы энчи конституциялары, парламентлери эмда законлары болгъанды. Бу
сауутлу уруш Швецияны тарихинда ахыр болгъанды. Андан сора Карл Юхан мамырлыкъны
бегитиу политиканы бардыргъанды, ол белгили швед нейтралитетни тамалы болгъанды.

Унияны шартлары дайым даулашыу джаратханды. Швед джаны унияны кючлю этерге,
келир заманда уа бир кърал къураргъа излесе, норвеглиле кеслерини автономияларын
джакълагъандыла эмда кенгертирге излегендиле. Сёз ючюн, 1835 джылда норвег
правительствону членлери тыш политика бла байламлы оноулагъа къошулургъа хакъ
алгъандыла. Аны тышында къралланы арасында таможня тыйгъычланы къоратыу да
Норвегияны экономикасыны ёсюмюне чурум болгъанды.

Орта швед-норвег комитетни теджеую бла II Оскар унияны джангы байрагъы бла
гербин къабыл этгенди, ала норвеглилени эки кърал тенг болургъа керекди деген
излемине келишгенди. Аны тышында эки къралгъа саудюгер эмда аскер флотларына
мюйюшлеринде бир-бирлерини гитче байракъчыкълары болгъан айры байракъла
берилгенди. Унияны герби тенг ёлчемли эки гербден къуралгъанды.

1860 джылдан башлаб эки къралны арасында илишкиле тик бола башлайдыла. Къралланы
политкачыларыны арасында уллу политика ангылашынмагъанлыкъла боладыла, ала
унияны къарыусузланыууна, Норвегияны да кючлю болуууна себеб боладыла. 1859
джылда тахха олтургъан XV Карл, Норвегияны генерал-губернатор постун къоратыргъа
унамайды. Ол уллу къаугъа джаратады. Конфликт, 1873 джылда генерал-губернатор
постну къоратыб, норвег правительствону башчысы премьер-министр титулну къабыл
этиу бла бошалады.

1872 джылда Стортинг, норвег правительствону членлерине аны ишине къошулургъа
хакъ берген законну алады, алай а II Оскар законнга къол салыргъа унамай, вето
салыргъа излейди. Бу дагъыда бир кризис джаратады, джангы дискуссияда король,
конституция бла байламлы соруулада вето хакъгъа иемиди, тюлмюдю деб сорулады.
Конфликт, биягъынлай Стортингни хорламы бла бошалады, 1884 джылда II Оскар
законнга къол салады. Аны бла бирге король, конституциягъа тюрлениуле этилген
бегимлеге вето хакъындан къуру къалады. Бу Норвегияда парламентаризмни уллу
хорламыды.

Эндиги кризис норвеглилени унияны белгиси болмагъан байракъ излемлери бла
джаратылады. 1890-чы джыллада Стортинг, талай кере норвег байракъдан унияны
белгисин къоратыугъа бегим алгъанды, алай а хар джол II Оскар вето этгенди.
Ахырында II Оскар бу бегимни да къабыл этеди, бу Швецияда консерватив къауумда
уллу ачыу джаратады. Бек консерватив болмагъан политикачы Юхан Август Грипенстед
огъунакъ прессада бу джумушатыуланы хыртха уруб «норвеглилени
къошакъландыргъанны тохтатыргъа керекди, аланы къамчи бла тынч этер заман
келгенди» дейди.

Политика кризиследен сора да Норвегия бла Швецияны узакълашыууна уллу къошакъ —
айныуну айры джоллары болгъанды, Норвегияны экономикада да джетишимлери
норвеглилеге баш кёлтюртгенди. Унияны ахыр чачылыууна уа консуллукъ соруу
келтиргенди. Норвеглиле бекден бек энчи консуллукъ даулаб башлайдыла, ол
Норвегияны энчи тыш политика джюрютюрге излеми болады.

II Оскар бу излемлени къабыл этерге унамайды, ол уллу тикликле эмда Норвегияда
правительство кризис джаратады. 1905 джылда Стортинг, ауаз бирлиги бла норвег
консул органны къуралыууна оноу этеди, алай II Оскар аны энтда бир кере къабыл
этерге унамайды. Норвег правительстов отставка этеди, алай а отставканы да
король къабыл этмейди. Аны ызы бла Стортинг, король норвег халкъны аллында
борчларын толтуралмагъанын баялмайды, 7 июнь 1905 джыл Норвегияны униядан
чыкъгъанын бегитеди. 13 авгсутда референдум бардырылады, анда унияны чачылыуу
ючюн 368 208 адам, къаршчы да — 187 адам чёб атады.

Норвегияны униядан чыгъыуу тиклик джаратады, чеклени эки джанында да мобилизация
бардырылады, Карлстадда 1905 джылны августу бла октябрында кёрюшюулерини
эсебинде эки джан да айырылыуну шартларын къабыл этеди, Швеция Норвегияны
бойсунмазлыгъын таныйды. 26 октябрьда тыш ишлени министрлери Фредрик Вактмейстер
(Швециядан) эмда Йорген Лёвланд (Норвегиядан) кесаматха къол саладыла.



https://krc.wikipedia.org/wiki/%D0%A8%D0%B0%D0%BB%D1%8F%D0%BF%D0%B8%D0%BD,_%D0%A4%D1%91%D0%B4%D0%BE%D1%80_%D0%98%D0%B2%D0%B0%D0%BD%D0%BE%D0%B2%D0%B8%D1%87

Фёдор Ива́нович Шаля́пин (1 [13] февраль 1873, Къазан — 12 апрель 1938, Париж) —
орус опера эм камера (мийик бас) джырлаучу болгъанды, тюрлю-тюрлю заманлада Уллу
бла Мариин театрланы эмда Метрополитен Опера театрны солисти болгъанды, биринчи
болуб Республиканы халкъ артисти деген сыйлы атны алгъан (1918—1927, сыйлы ат
1991 джыл къайтарылгъанды) болгъанды, 1918—1921 джыллада — Мариин театрны
суратлау тамадасы болгъанды. Чыгъармаларында «туугъандан музыкагъа
фахмулулукъну, уллу вокал болумну, аламат актёр усталыкъны» бирлешдирген артист
болгъан репутациясы барды. Дагъыда сурат салыу усталыкъ бла, графика бла эмда
скульптура бла кюрешгенди. Дунияда опера санатха бек уллу эткиси болгъанды.

Мусоргскийни «Борис Годунов» операсында Борис патчахны ролюн, Шарль Гунону
«Фауст» операсында Мефистофельни ролюн, Глинканы «Патчах ючюн джашауну бериу»
операсында Сусанинни ролюн ойнагъанды. Шаляпин орус халкъ джырланы, романсланы
джырлагъанды. Аны режиссёр хунери да болгъанды.

Революциядан сора эмиграцияда къалгъан Шаляпин 12 апрель 1938 джыл Парижде
лейкоздан ёлгенди. Аны сюеклерин, Парижден келтириб, 29 октябрь 1984 джыл
Москвада Ново-девичий къабырлада асырагъандыла.



https://krc.wikipedia.org/wiki/%D0%A7%D0%B5%D1%85%D0%B8%D1%8F%D0%BD%D1%8B_%D0%B3%D0%B8%D0%BC%D0%BD%D0%B8

Чехияны гимни — «Kde domov můj?» («Къайдады мени джуртум?») деген композицияды.
Официал гимни болуб 1993 джыл мюкюл этилгенди. Алай а 1920 джылдан башлаб «Kde
domov můj?» композиция Чехословакияны миллет гимнини кесеги болгъанды, чех тилде
биринчи куплет бла бирге словак тилде да куплет болгъанды, ол куплетге — «Nad
Tatrou sa blýska» джыр алыннганды, ол заманлада ол словакланы миллет орайдалары
болгъанды, бусагъатда да Словакияны гимниди. Музыканы автору — Франтишек
Шкроупду (чех. František Škroup), текстни — Йозеф Каэтан Тылды (чех. Jozef
Kajetán Tyl). Композицияны «Fidlovačka aneb žádný hněv a žádná rvačka» атлы
комедия ючюн джазгъандыла, биринчи кере ол комедия Прагада 1834 джылны
декабрында салыннганды.



https://krc.wikipedia.org/wiki/%D0%A7%D0%B5%D1%80%D0%BA%D0%B5%D1%81_%D1%82%D0%B8%D0%BB

Къабарты-черкес (къабарты, черкес) тил (адыгэбзэ неда къэбэрдей-черкесыбзэ) —
къабартылыла бла черкеслилени тиллериди, хачыпсы-адыг тилледен бириди.
Къарачай-Черкес («Къарачай-Черкес Республиканы миллетлерини тиллерини юсюнден»
Закон, 1996) бла Къабарты-Малкъар («Къабарты-Малкъар Республиканы миллетлерини
тиллерини юсюнден» Закон, 1995) республикалада официал тилди. Андан сора да
Краснодар крайда, Адыгеяда, Тюркде эмда Джууукъ Кюнчыгъышда бу тилде сёлешгенле
бардыла.

Бир къауум лингвистле, къабарты-черкес тил бла адыгей тилни орта черкес (адыг)
тилни диалектлерине санайдыла. Адыгейлиле, къабартылыла эмда черкеслиле
тиллерини атына адыгэбзэ («адыг тил») дейдиле. Орта аты (къабарты-черкес тил)
болгъанлыкъгъа, къабарты тил эмда черкес тил деген айры атла да
хайырландырыладыла.

Джазмасы 1924 джылгъа дери араб алфавитни эмда кириллицаны тамалында болгъанды,
1924—1936 джыллада —латиницаны тамалында, 1936 джылдан джангыдан кириллица
хайырландырылады.

Къабарты-черкес тилде китабла, газетле («Адыгэ псалъэ», «Черкес хэку» эм
башхала) эмда журналла чыгъадыла.



https://krc.wikipedia.org/wiki/%D0%A5%D0%B0%D1%87%D1%8B%D0%BF%D1%81%D1%8B%D0%B4%D0%B0_%D0%BA%D1%8A%D0%B0%D0%B7%D0%B0%D1%83%D0%B0%D1%82_(1992%E2%80%941993)

Гюрджю-хачыпсы къазауат (Хачыпсыда кёбюсюне «Хачыпсыны халкъыны Ата Джурт
къазауаты» деген термин хайырланады), бир джанындан — гюрджю кърал аскер
кючлени, башха джанындан — Хачыпсыны Гюрджюден бойсунмаулугъун излеген хачыпсы
сепаратист кючлени, Россияны сауутлу кючлерини эм Шимал Кавказдан келген
къазауатчыланы арасында 1992 джылдан 1993 джылгъа дери баргъан сауутлу конфликт
болгъанды.

Хачыпсыда джашагъан этникалы гюрджюлюле, кёбюсюне гюрджю аскер джанлы болуб,
уруш этгендиле. Этникалы эрменлиле бла оруслула эсе, кёбюсюне хачыпсылагъа
болушлукъ этгендиле эмда кёб санда ала джанлы къазауат этгендиле. Сепаратистлеге
болушлукъ этгенле — мингле бла шималкавказлы эм къазакъ къазауатчыла
болгъандыла, дагъыда Хачыпсыда (эмда къатында) дислокациясы болгъан Россияны
аскер базалары.

Конфликт, Гюрджюню тайдырылгъан президенти Звияд Гамсахурдия бла аны тайдыргъан
Эдуард Шеварднадзе башчылыкъ этген правительствону арасында баргъан граждан
къазауат себебли тереннге кетгенди. Аны юсюне да гюрджю-тегей конфликт
къошулгъанды.

Адам хакъланы бузуу эм джаныуарлыкъ, конфликтге къатышханланы эки джанындан да
чыкъгъандыла. Европада къоркъуусузлукъ бла ишбирликни юсюнден организацияны
айтханына кёре, 27 сентябрь 1993 джыл хачыпсы аскер Согъумну алгъанындан сора
шахарда джашагъан гюрджюлюле этникалы тазалау компаниягъа тюшгендиле. БМО-ну
фактла ачыкълаучу миссиясы, эки джаны да — гюрджюлюле да, хачыпсылыла да адам
хакъланы кёб кере эмда бек терен бузгъандыла деб айтханды. 13000-ден 20000-нге
дери этникалы гюрджюлю эм 3000-нге джууукъ этникалы хачыпсылы, айтылгъаннга
кёре, ёлтюрюлгендиле, 250 000-ден артыкъ гюрджюлю — ичги кёчюрюлген инсан неда
къачхынчы болгъанды, 2000 адам тас болгъанды.

Постсовет Гюрджю, къазауатдан бек уллу заран табханды; финанс, адам эм
психология джарсыуланы чекгенди. Хачыпсы эсе, къазауатны эмда андан сора
замандан заманнга чыгъыучу конфликтлени эсеби бла тамам оюлгъанды.



https://krc.wikipedia.org/wiki/%D0%A5%D0%B0%D1%83%D0%B0_%D1%88%D0%B0%D1%80

Аэроста́т (халкъда аты — хауа шар) — хауадан дженгил, кёкге кёлтюрюлюр ючюн
къабукъну ичине джыйылгъан газны (неда къыздырылгъан, тыкълыгъы тышында хауадан
аз болгъан хауаны) хайырланнган учуучу аппаратды

Щарльерлени толтурур ючюн водородну хайырланадыла, анда мында джарыкълаучу
газны; алай а бу газла джаныучула болгъанлары, аланы хауа бла къатышсала атылыу
келтиргени себебли, аланы хайырланыу къоркъуулуду, эмда къоркъуусузлукъда
къошакъ амалла керек болады. Бу табсызлык инерциялы гелийде джокъду, ол да
шарльерледе хайырландырылады; алай а гелийни багъасы мийик болгъаны себебли
хауачылыкъда хайырланыуу тыйгъычлыды.

Аэростатла адамгъа биринчи болуб хауа чыгъар мадар бергендиле, кечирек а уа
стратосферагъа джетер амал бергендиле.

Экинчи дуния къазауатда аэростатла шахарланы, индустрия бёлгелени, аскер-тенгиз
базаланы эмда башха объектлени хауа чабыуулдан сакълауда хайырландырылгъандыла.
Аэростатладан бетджанла къурауну магъанасы, учуб келген самолетланы джерге джиб
бла бегитилген хауадагъы аэростатлагъа тийиб заран табхан эмда аэростатлагъа
бегитилген атылыучу затлагъа тийиб атылгъан болгъанды. Хау къорууда аэростатланы
чыгъыуу, джауну самолётларын бек мийикге чыгъаргъа зорлагъанды, аллай мийикден а
уа мараб бомбалау къыйын болгъанды.



https://krc.wikipedia.org/wiki/%D0%A5%D0%B0%D0%BB%D0%BA%D1%8A%D0%BB%D0%B0_%D0%B0%D1%80%D0%B0%D1%81%D1%8B_%D0%90%D1%87%D1%85%D0%B0_%D0%A4%D0%BE%D0%BD%D0%B4

Халкъла арасы ачха фонд, ХААФ (ингил. International Monetary Fund, IMF) — БМО-ну
специализацияланнган учреждениясыды, штаб-фатары Вашингтондады (АБШ).

1944 джылдны 22-чи июлунда бардырылгъан БМО-ну валюта-финанс сорууларыны юсюнден
Бреттон-Вудс конференциясында келишиуню тамалы къабыл этилгенди (ХААФ-ны
Хартиясы). ХААФ-ны концепциясыны къурауда эм уллю юлюшню, ингилиз делегациягъа
башчылыкъ этген Джон Мейнард Кейнс бла АБШ-ны кърал секретарыны орунбасары Гарри
Декстер Уайт къошхандыла. Келишиуню ахыр вариантына 29 къралны келечиси
1945 джылны 27-чи декабрында къол салгъандыла, ХААФ-ны туугъаны кюнюда ол кюн
саналады. Бреттон-Вуд системаныы бёлеги кибики, ХААФ кесини ишин 1947 джылны
1-чи мартында башлагъанды. Ол джыл огъунакъ Франция биринчи кредитни алады.
Бусагъатда ХААФ-да 186 кърал бирлешибди, аны структураларында 3500 чакълы бир
адам ишлейди.

ХААФ-ны баш башчылыкъ органына — Оноучуланы Кенгеши (ингил. Board of Governors)
саналады, анда хар къошулгъан къралдан оноучу эмда аны орунбасары барды.
Кёбюсюне ала финансланы министрлери неда ара банкланы тамадалары боладыла.
Кенгешни оноуунда Фондну ишлеуюню баш соруулары турадыла, ала: Келишиуню
статьяларына тюрлениуле къошуу, къралланы къошуу, неда къоратыу, капиталда
юлюшлерин белгилеу неда тюрлендириу, толтуруучу директорланы сайлау. Оноучула
сессиягъа джылда бир кере джыйылыучандыла, алай керек болса олтруууланы излеген
заманларында этерге боладыла, неда почтаны юсю бла чёб атаргъа мадарлары барды.

Устав капиталы 217 млрд СДР-ди (2008 джылны январынаа, 1 СДР 1,5 АБШ-ны доллары
чакълы бир болады). Къошулгъан къралланы взносларындан къуралыучанды, ол
взносдан 25 % СДР-де, къалгъаны уа миллет валюталарында тёленеди. Квоталаны
ёлчемлерине кёре къошулгъан къралланыда, оноу джюрютген органлада ауазларыны
саны тюрленеди.

ХААФ-да эм кёб ауазы болгъанла: АБШ — 17,8 %; Германия — 5,99 %; Япония —
6,13 %; Уллу Британия — 4,95 %; Франция — 4,95 %; Сауд Арабия — 3,22 %; Италия —
4,18 %; Россия — 2,74 %. ЕБ-ни 15 къралыны юлюшюда — 30,3 %, 29 индустриял
айныгъан къралланы юлюшю биргелей 60,35 % болады. Фондха къшулгъанладан 84 %
болгъан башха къралланы юлюшлери къуру 39,75 %.

Оноучуланы Кенгешинде оноула тюз кёбчюлюк бла алындадыла (ауазланы джарымындан
кёбю), стратегия халы, неда оператив бек магъаналы соруулада — «энчи кёбчюлюк»
керек болады (70 неда 85 %). АБШ бла ЕБ-ни ауазлырын саны азайсада, ала Фондну
оноуларына вето салыр мадарлары барды. Эмда аланы къолларында ауазла Фонду ишин,
ала излеген джары бурургъа мадар бередиле. Айный тургъан къралланы алыб
къарасакъ, теорияда алада координация этиб чёб атсала, Фондну ишине
къатышаллыкъдыла, алай а араларында ангылашмазлыкъла кёб болгъаны себебли,
практикада болурча тюлдю.

ХААФ-ны къурулуш структурасында Халкъла арасы валюта эмда финанс комитет ХАВФК
(ингил. International Monetary and Financial Committee, IMFC) уллу орун алады.
1974 джылдан башлаб 1999 джылны сентябрына дери, аны орнуна Халкъла арасы валюта
системаны болджаллы комитети болгъанды. ХААФ-ны 24 оноучусундан къуралады, эмда
сессияларына джылда эки кере джыйылады. Бу комитетни ауаз эркинлиги джокъду,
джангыз кенгешиу органнга саналады. Алай а бек магъаналы функциялары барды:
Толтуруучу кенгешни ишин тюзетеди; ХААФ-ны ишинде эмда дуния валюта системаны
ишлеунде соруулагъа стратегиялыкъ оноула этед. Оноучуланы кенгешине ХААФ-ны
Келишиуюне тюрлениуле теджейди. Ушаш роль Аныудан комитетдеда барды (ДБ-ны эмда
Фондну оноучларыны кенгешини бирлешген комитети Joint IMF — World Bank
Development Committee).

Оноучуланы кенгеши кесини полномочияларыны кёбюсюн Толтуруучу комитетге
(директоратха) (ингил. Executive Board) береди, ол ХААФ-ны ишлерин джюрютюуде
джууаблылыкъны алады, аланы ичинде политика, оператив эмда административ соруула
бардыла, сёз ючюн, къошулгъан къраллагъа кредит бериу эмда валюта курсну
политикасын сынчыкълау.

ХААФ-ны толтуруучу кенгеши бешджыллыкъ болджалгъа толтуруучу директорну сайлады
(ингил. Managing Director), ол Фонда ишлегенлени штатына башчылыкъ этеди.
Директор европа къралладан болургъа керекди.

ХААФ-ны (Дуния банкныда) политикле бла алимле кёб хыртха урадыла. Чурум кёб
табылады, алай а кёбюсюне АБШ джанлы болгъанын эмда кризисден чыгъар ючюн
рекомендацияларын джараусуз болгъаны ючюн.

ХААФ борчну талай шарт бла береди — капиталланы тыйгъычсыз джюрюую, приватизация
(аны ичинде кърал монополияланыда — темир джол улоу бла коммунал къуллукъланы),
социал программаланы (окууда, саулукъ сакълауда, джамагъат улоуну учузлауда э.
б.) мимимумгъа келтириу, кёбюсюне уа джабыу; табигъатны сакълауну тохтатыу;
ишчилени хакъларын азайтыу; джарлылагъа налог джюкню ауурландырыу кибик шартла
салады.

Югославиягъа берилген кредитлени кёбюсю борчну тёлеуге кетгенди. Фонда
Югославияны регионларыны экономика айнытыуда тенг этиуюн тыйгъанды, ол а уа
регионлада сепаратизмни ёсюуюне себеб болгъанды, артдан бу сепаратизм 600 минг
адамны джашауун алгъан граждан къазауатха бурулгъанды.

1989 джыл ХААФ Руандагъа фермер мюлклеге джакъ бермеу эмда миллет валютасын
девальвация этиу шарт бла кредит бергенди. Бу халкъны хайырларыны азалыугъа
себеб болгъанды, аны эсебинде эсе уа хуту бла тутси арасында милион бла джарым
къурбан кетген граждан къазауат келгенди.



https://krc.wikipedia.org/wiki/%D0%A5%D0%B0%D0%BB%D0%BA%D1%8A%D0%BB%D0%B0_%D0%90%D1%80%D0%B0%D1%81%D1%8B_%D0%92%D0%B0%D0%BB%D1%8E%D1%82%D0%B0_%D0%A4%D0%BE%D0%BD%D0%B4

Халкъла арасы ачха фонд, ХААФ (ингил. International Monetary Fund, IMF) — БМО-ну
специализацияланнган учреждениясыды, штаб-фатары Вашингтондады (АБШ).

1944 джылдны 22-чи июлунда бардырылгъан БМО-ну валюта-финанс сорууларыны юсюнден
Бреттон-Вудс конференциясында келишиуню тамалы къабыл этилгенди (ХААФ-ны
Хартиясы). ХААФ-ны концепциясыны къурауда эм уллю юлюшню, ингилиз делегациягъа
башчылыкъ этген Джон Мейнард Кейнс бла АБШ-ны кърал секретарыны орунбасары Гарри
Декстер Уайт къошхандыла. Келишиуню ахыр вариантына 29 къралны келечиси
1945 джылны 27-чи декабрында къол салгъандыла, ХААФ-ны туугъаны кюнюда ол кюн
саналады. Бреттон-Вуд системаныы бёлеги кибики, ХААФ кесини ишин 1947 джылны
1-чи мартында башлагъанды. Ол джыл огъунакъ Франция биринчи кредитни алады.
Бусагъатда ХААФ-да 186 кърал бирлешибди, аны структураларында 3500 чакълы бир
адам ишлейди.

ХААФ-ны баш башчылыкъ органына — Оноучуланы Кенгеши (ингил. Board of Governors)
саналады, анда хар къошулгъан къралдан оноучу эмда аны орунбасары барды.
Кёбюсюне ала финансланы министрлери неда ара банкланы тамадалары боладыла.
Кенгешни оноуунда Фондну ишлеуюню баш соруулары турадыла, ала: Келишиуню
статьяларына тюрлениуле къошуу, къралланы къошуу, неда къоратыу, капиталда
юлюшлерин белгилеу неда тюрлендириу, толтуруучу директорланы сайлау. Оноучула
сессиягъа джылда бир кере джыйылыучандыла, алай керек болса олтруууланы излеген
заманларында этерге боладыла, неда почтаны юсю бла чёб атаргъа мадарлары барды.

Устав капиталы 217 млрд СДР-ди (2008 джылны январынаа, 1 СДР 1,5 АБШ-ны доллары
чакълы бир болады). Къошулгъан къралланы взносларындан къуралыучанды, ол
взносдан 25 % СДР-де, къалгъаны уа миллет валюталарында тёленеди. Квоталаны
ёлчемлерине кёре къошулгъан къралланыда, оноу джюрютген органлада ауазларыны
саны тюрленеди.

ХААФ-да эм кёб ауазы болгъанла: АБШ — 17,8 %; Германия — 5,99 %; Япония —
6,13 %; Уллу Британия — 4,95 %; Франция — 4,95 %; Сауд Арабия — 3,22 %; Италия —
4,18 %; Россия — 2,74 %. ЕБ-ни 15 къралыны юлюшюда — 30,3 %, 29 индустриял
айныгъан къралланы юлюшю биргелей 60,35 % болады. Фондха къшулгъанладан 84 %
болгъан башха къралланы юлюшлери къуру 39,75 %.

Оноучуланы Кенгешинде оноула тюз кёбчюлюк бла алындадыла (ауазланы джарымындан
кёбю), стратегия халы, неда оператив бек магъаналы соруулада — «энчи кёбчюлюк»
керек болады (70 неда 85 %). АБШ бла ЕБ-ни ауазлырын саны азайсада, ала Фондну
оноуларына вето салыр мадарлары барды. Эмда аланы къолларында ауазла Фонду ишин,
ала излеген джары бурургъа мадар бередиле. Айный тургъан къралланы алыб
къарасакъ, теорияда алада координация этиб чёб атсала, Фондну ишине
къатышаллыкъдыла, алай а араларында ангылашмазлыкъла кёб болгъаны себебли,
практикада болурча тюлдю.

ХААФ-ны къурулуш структурасында Халкъла арасы валюта эмда финанс комитет ХАВФК
(ингил. International Monetary and Financial Committee, IMFC) уллу орун алады.
1974 джылдан башлаб 1999 джылны сентябрына дери, аны орнуна Халкъла арасы валюта
системаны болджаллы комитети болгъанды. ХААФ-ны 24 оноучусундан къуралады, эмда
сессияларына джылда эки кере джыйылады. Бу комитетни ауаз эркинлиги джокъду,
джангыз кенгешиу органнга саналады. Алай а бек магъаналы функциялары барды:
Толтуруучу кенгешни ишин тюзетеди; ХААФ-ны ишинде эмда дуния валюта системаны
ишлеунде соруулагъа стратегиялыкъ оноула этед. Оноучуланы кенгешине ХААФ-ны
Келишиуюне тюрлениуле теджейди. Ушаш роль Аныудан комитетдеда барды (ДБ-ны эмда
Фондну оноучларыны кенгешини бирлешген комитети Joint IMF — World Bank
Development Committee).

Оноучуланы кенгеши кесини полномочияларыны кёбюсюн Толтуруучу комитетге
(директоратха) (ингил. Executive Board) береди, ол ХААФ-ны ишлерин джюрютюуде
джууаблылыкъны алады, аланы ичинде политика, оператив эмда административ соруула
бардыла, сёз ючюн, къошулгъан къраллагъа кредит бериу эмда валюта курсну
политикасын сынчыкълау.

ХААФ-ны толтуруучу кенгеши бешджыллыкъ болджалгъа толтуруучу директорну сайлады
(ингил. Managing Director), ол Фонда ишлегенлени штатына башчылыкъ этеди.
Директор европа къралладан болургъа керекди.

ХААФ-ны (Дуния банкныда) политикле бла алимле кёб хыртха урадыла. Чурум кёб
табылады, алай а кёбюсюне АБШ джанлы болгъанын эмда кризисден чыгъар ючюн
рекомендацияларын джараусуз болгъаны ючюн.

ХААФ борчну талай шарт бла береди — капиталланы тыйгъычсыз джюрюую, приватизация
(аны ичинде кърал монополияланыда — темир джол улоу бла коммунал къуллукъланы),
социал программаланы (окууда, саулукъ сакълауда, джамагъат улоуну учузлауда э.
б.) мимимумгъа келтириу, кёбюсюне уа джабыу; табигъатны сакълауну тохтатыу;
ишчилени хакъларын азайтыу; джарлылагъа налог джюкню ауурландырыу кибик шартла
салады.

Югославиягъа берилген кредитлени кёбюсю борчну тёлеуге кетгенди. Фонда
Югославияны регионларыны экономика айнытыуда тенг этиуюн тыйгъанды, ол а уа
регионлада сепаратизмни ёсюуюне себеб болгъанды, артдан бу сепаратизм 600 минг
адамны джашауун алгъан граждан къазауатха бурулгъанды.

1989 джыл ХААФ Руандагъа фермер мюлклеге джакъ бермеу эмда миллет валютасын
девальвация этиу шарт бла кредит бергенди. Бу халкъны хайырларыны азалыугъа
себеб болгъанды, аны эсебинде эсе уа хуту бла тутси арасында милион бла джарым
къурбан кетген граждан къазауат келгенди.



https://krc.wikipedia.org/wiki/%D0%A4%D1%80%D0%B5%D0%B4%D0%B5%D1%80%D0%B8%D0%BA_%D0%A8%D0%BE%D0%BF%D0%B5%D0%BD

Фредери́к Шопе́н (фр. Frédéric François Chopin; туугъан аты — Фридерик
Франци́шек Шопе́н, поляк. Fryderyk Franciszek Szopen; 22 февраль (башха
версиягъа кёре — 1 март) 1810, Желязова-Воля эл, Варшаваны къатында — 17 октябрь
1849, Париж) — поляк композитор эмда виртуоз-пианист. Фортепианогъа бек кёп
чыгъарманы авторуду.

Польшаны эм уллу композиторуна саналады. Ол аны бла бирге закий пианист да
болгъанды. Аны кёп тюрлю чыгъармаларыны ичинде дуниягъа белгили «Ноктюрну» бютюн
да сейирликди. Шопенни музыка этюдларын Къулийланы Къайсын да бек сюйгенди.
Шопеннге аталып жазылгъан назмусу да барды.



https://krc.wikipedia.org/wiki/%D0%A4%D0%B8%D0%BD%D0%BA%D0%B5%D0%BD%D1%88%D1%82%D0%B5%D0%B9%D0%BD_%D0%BA%D0%B5%D1%81%D0%B0%D0%BC%D0%B0%D1%82

Финкенштейн кесамат — Наполеонлу Франция бла Персияны арасында 4 май 1807 джыл
Маре шахарда къол салыннган бирлик кесаматды. Кесамат, Эресей эмда Британ
империялагъа къаршчы болгъанды.

24 декабрь 1807 джыл генерал Гарданны француз миссиясыны Тегераннга киргенинден
сора, кесаматха къошакъ статья салынады, аннга кёре къаджарлыла Наполеоннга
Карек айрымканны бергендиле, французлагъа къаджар аскерни европа юлгю бла
тюрлендирирге, Гомбурун бла Буширде аскер факторияла къурургъа эркинлик
бергенди.

Кесаматны къабыл этиу дунияда уллу хапар болса да, кесаматны толтуруу
башланмагъанлай бошалады. Эки джан да бир-биринден излемлени табалмайдыла — не
Франция Персиягъа Тау-Арты Кавказны къайтарыргъа болушмайды, не Персия
Британиягъа къаршчы Афганистанда къазауат башламайды.



https://krc.wikipedia.org/wiki/%D0%A4%D0%B5%D0%BD%D0%B8%D0%B0%D0%BD_%D1%87%D0%B0%D0%B1%D1%8B%D1%83%D1%83%D0%BB%D0%BB%D0%B0

Фениа́н чабыуулла — Канадагъы британ учреждениялагъа 1866 бла 1871 джылланы
арасында АБШ-да къуралгъан фениан къарнашлыкъны — ирланд тамырлы шимал
америкачыланы биригиулерини чабыууларыды. Бу чабыууланы башы нюзюрюнде британ
правительствону Ирландиядан кетерге зорлау болгъанды. Бу чабыуула ирланд
канадачыланы ичинде тикликле эмда ангылашмаулукъла джаратханды. бир къаууму
кеслерини джангы джуртлуры джанлы болгъандыла (асламысы бла протестант
ирландлыла) бир къаууму уа фениячыланы идеяларын джакълагъандыла. Американ
властла фениячыланы тутуб сауутларын сыйырсала да, правительствода кёб адам бу
чабыуулланы эмда аннга хазырланыуланы кёрмеген кибик этгендиле, аны баш сылтаыуу
британлыланы конфедератлагъа джакълыкъ бериую болгъанды.Бютеулей 5 чабыуул
болгъанды

1866 джылда фениячыла эки къауумгъа юлешинедиле. Биригиуню тамалын салгъан Джон
О’Магонини башчылыгъы бла бир къауум Ирландияда ачха джыяугъа эс бёлгенди.
Экинчи къауумну башчылары уа гитче болса да хорлам аланы джанлыланы санын
кёбейтирикди деген оюмда болгъандыла. Аланы Нью-Брансуикге джетишимсиз
чабыуулларындан сора (Кампобело айрымканнга) О’Магонини болушлугъу бла ала
Канаданы кюнбатышына (бусагъатда Онтариону къыбыласына) Буффалодан чабыуул
хазырлай башлайдыла.

Фениан башчы Джон О’Нил кесини аскерлери бла Ниагарасууну ётюб Риджуэйни
къатында 1866 джылны 2-чи июнунда канада милицияны бригадасына къаршчы сермешиб
башлайды. Талай джюз фений (канада тарихчиле талай мингни юсюнден айтадыла)
американ аскер кеме Мичиган бла АБШ-да тохтатыладыла.

О’Нилни 800 аскерчиси кеслерине Ирланд республикан аскер атны аладыла (ИРА),
аланы бир къаууму тюймелеринде бу къысхартылыу джазылгъан аскер форма киедиле.
ИРА деген сёз биринчи ол заманлада чыкъгъаннга саналады. .

Канадачыла сермешиуден кеслерини джаралылары бла ёлюклерин алыб къачхандыла. Бу
заманда фениачыла 1745 джылда Фонтенуада сермешиуден сора британлыланы биринчи
хорламларын къутлагъандыла.

Биринчи сермешиуден сора канадачыла Порт-Колборнге ыхтырыладыла. Фенияла уа
Риджуэйде къаладыла, кечирек Эри фортха кёчедиле. Дагъыда бир сермешиу болады,
канада милицияны бир бёлеги джесир тюшеди. Андан сора британ эмда канада кючлени
уллу санда келе тургъанларын сезиб, фенияла Буффалогъа къайтаргъа оноу этедиле.
Алай а аланы джолларын Мичиганом кеседи, фенияла американ аскер-тенгиз флотха
джесир боладыла.

Бу чабыуул Квебекни Вермонтдан айрыгъан чекни къатында графлыкъгъа 1870 джыл
этилгенди. Канадачыла Томас Биллис Бични тахсасыны болушлугъу бла чабыуулну
тыйгъандыла.

Фениан къарнашлыкъ шошокеан шимал-кюнбатыш штатлагъа кёчюб, 1870—1880-чи
джыллада Британ Колумбиягъа чыбыуул хазырлагъанды, чабыуул болмаса да, бу
хазырланыула регионда сескелендириу джаратхандыла, британлыла Британ Колумбияда
аскер кемелени санларын талай кереге кёбейтгендиле.

Эки къралны арасында илишкиле XX ёмюрню аллына дери сууукъ болгъандыла, алай а
керти джылы илишкиле эмда иш бирлик Экинчи дуния къазуатны заманындан
башланнганды.



https://krc.wikipedia.org/wiki/%D0%A3%D0%BD%D0%B8%D1%8F%D0%BD%D1%8B_%D1%8E%D1%81%D1%8E%D0%BD%D0%B4%D0%B5%D0%BD_%D0%90%D0%BA%D1%82_(1707)

Унияны юсюнден акт (ингил. Acts of Union) — 1706-1707 джылланы ичинде Ингилиз
бла Шотландияны парламентлери къабыл этген закон актды. Законнга кёре бирлешген
кърал къуралгъанды — Уллу Британия.

100 джыл чакълы бирни ичинде шонтланд король VI Яковну анасыны эгечи болгъан
ингилиз королева I Елизаветадан къалгъан ингилиз тахтха олтуруу бла, Ингилиз бла
Шотландия бир монархны оноуунда къалсала да, айры бойсунмагъан къраллагъа
саналгъандыла. 1707 джыл актны къабыл этилиуюне дери 1606 джылдан башлаб эки
къралны бирлешдирирге излеб кёб кюрешилгенди. 1654 джылда Оливер Кромвелни
диктатурасыны заманында Ингилиз бла Шотландияны толу кърал бирикдириуюню юснден
ордонанс чыкъгъанды, алай а 1660 джылда II Карл Стюартны тахтха олтуруу бла,
Шотландияны суверенитети орнуна салынады. Кечирек, 1667 эмда 1689 джыллада эки
къралны бирлешдириуге талай кере сынам этилгенди.

Шотландияда бирлешиуге къаршчыла асламысы бла якобитле бла шотланд
пресвитерианла болгъандыла, Шотландияда баш дин болуб тургъан Пресветериан
клисаны орнуна Англикан клиса келир къоркъуу болгъанды. Ингилизде уа къаршчыланы
асламысы экономика джанындан Шотландияны джарлылыгъын чурум салгъандыла. Сёзге,
тори партияны къуллукъчусу Эдвард Сеймур 1700 джылда былай айтханды:
«Шотландия — факъыр къызчады, факъыр къыз бла юйленнгеннге, бернеге да битле
келедиле».

Алай болса да, Ингилизде тохтамагъан, Испан осуйлукъ ючюн къазауат чыгъаргъан
политика кризис, эмда Шотландияны экономика болумуну къарыусузлугъу, эки къралда
да унияны этиуде керти атламлагъа тебергенди.

Биригиуню шартларыны юсюнден кёрюшюуле эки къралны парламентлерини
келечиликлерини арасында 1706 джылны апрелинде Лондонда башланнгандыла.
Кесаматны кескин, толу шартлары 1706 джылны 22-чи июлуна къабыл этилиб, кесамат
шекилге келгенди (Treaty of Union), ол Унияны юсюнден актны проектини тамалына
салыннганды, эмда ызындан талай айны ичинде эки къралны парламентлери да къабыл
этеди.

1707 джылны актында бегитилген уния бусагъатха дери турады; алай болса да 1998
джылгъы Шотландияны юсюнден акт Шотландиягъа ич автономия береди, эмда 1999
джылдан башлаб Шотландияны парламенти джангыдан ишлеб башлагъанды.



https://krc.wikipedia.org/wiki/%D0%A3%D0%BB%D0%BB%D1%83_%D0%B0%D1%87%D0%BB%D1%8B%D0%BA%D1%8A

Уллу ачлыкъ (орус. Великий голод) — Борис Годуновну башчылыкъ этиу заманында
Москова къралны европалы территориясыны 1601—1603 джыллада кючлеген ачлыкъ
болгъанды.

Чурумланы ичинде талай фактор барды. Ачлыкъны ал этапында 1601 джылны
битимсизлиги болгъанды, метеорологланы оюмларына кёре, ол Перуда Уайнапутина
джанартауну (вулканны) къусууу (19-чу февраль 1600 джыл) бла байламлыды. Бу
къусуу Джерни атмосферасында кюлню джыйылыууна чурум болгъанды, кюл джыйылыу
гитче бузлама кёзюуню джаратылыууна сылтау болады, аны эсебинде джайда 10
ыйыкъны тохтаусуз джангур джаууб тургъанды, къач да бузлауукъла эртде
башланнгандыла. Башха джанындан тарихчиле бла экономистле чертгеннге кёре
ХV—ХVII ёмюрледе Европаны бютеу къраллары кеч орта ёмюрлени кризисин
сынагъандыла.

Къуру Москвада ачлыкъдан эки джылны ичинде 127 минг чакълы бир адам ёлгенди,
ауруула, холера джайылгъанды. Бир башха оюмлагъа кёре 10 млн оруслудан юч
миллиону ёлгенди. Адам ашалгъанла да кёб болгъанды, малны кирин ашагъан да
тюбегенди. Россияда къозгъалыула эмда аякъланыула башланадыла, джалгъан атлыла
чыкъгъандыла, Годуновланы династиясы да тюшюрюлгенди — биринчи патчах — Борис
Фёдорович ёлгенди, андан сора аны джашы патчах Фёдор Борисович Годунов бла анасы
ёлтюрюледи.

Голландиялы Исаак Масса билдиргенине кёре, «… къралда мюрзеуню къысдырыгъы, аны
адамлары тёрт джылгъа ашаяллыкъдан эсе кёб болгъанды… байлада эмда монастырлада
амбарла мюрзеуден толу болгъандыла, аны бир къаууму кёб тургъандан чиригенди,
алай артха къоюб сатаргъа унамагъандыла; Аллахны буйругъу бла патчах сокъур
болгъанды, буйрукъ бериб болумну тюзетмегенди».

Ачлыкъ халкъны къозгъалгъанындан сора да Эресейни демографиясына да уллу эткиси
болгъанды, кёб адам алгъын аз джашагъан къыбыла эмда кюнчыгъыш бёлгелеге (Дон,
Итил, Джайыкъ сууланы тёгереги, Сибирь) кёчгендиле.



https://krc.wikipedia.org/wiki/%D0%A2%D0%B0%D1%83-%D0%9A%D1%8A%D0%B0%D1%80%D0%B0%D0%B1%D0%B0%D1%85_%D0%B0%D0%B2%D1%82%D0%BE%D0%BD%D0%BE%D0%BC_%D0%BE%D0%B1%D0%BB%D0%B0%D1%81%D1%82%D1%8C

Тау-Къарабах автоном область (азер. Дағлыг Гарабағ Мухтар Вилајәти, эрм.
Լեռնային Ղարաբաղի Ինքնավար Մարզ) — 1923—1991 джыллада Азербайджан ССР-ни
къурамында автоном область болгъанды. Областда джашагъанланы асламысы эрменлиле
болгъанды.

1918—1920 джыллада бу область Эрмен бла Азербайджан арасында даулу территория
болгъанды. Эрмен бла Азербайджанны советлешдириуден сора, 4-чю июль 1921 джылда
РКП(б)-ни Ара комитетини Кавбюросуну оноуу бла Тау Къарабах Эрмен ССР-ге
берилгенди, алай ахыр бегимни эркинлиги РКП(б)-ны Ара комитетине къалгъанды.
Алай а 5-чи июлда оноу бла область Азербайджан ССР-ни къурамында кенг автоном
статус бла къалады.

7-чи июль 1923 джыл Тау Къарабахны эрменлиле аслам джашахан бёлгелеринден Тау
Къарабахны автоном областы къуралады. Аралыкъгъа Ханкенди эл сайланады, кечирек
Степанакерт атны алады. Областны къуралгъанында джери 4 161 км² болгъанды. 1926
джылны тергеуюне кёре областны адам саны 125,2 минг болгъанды, андан 94 % асламы
эрменли болгъанды. Башында ТКъАО Эрмен ССР бла чеклешгенди, алай а 1930-чу
джылланы ахырына орта чек джокъ болгъанды.

1936 джылда СССР-ни джангы конститутция къабыл этилгенден сора, аты Тау
Къарабахны автоном областы дегенден Тау-Къарабах автоном область деб
тюрленнгенди.

18-чи июль 1988 джыл СССР-ни Баш Советини Президиуму, Тау-Къарабах автоном
областны Советини Азербайджан ССР бла Эрмен ССР-ни Баш Советлерине соруууна
къарагъады. Ол соруугъа кёре облсовет, Азербайджан ССР-ден чыгъыб, Эрмен ССР-ге
кирирге излегенди. Бу сорууну Азербайджан ССР-ни Баш Совети къабыл этмегенди,
Эрмен ССР-ни Баш Совети эсе уа къабыл этгенди.

2-чи сентябрь 1991 джылда Тау-Карабах областны бла Шаумян районну советлерини
орта сессиясында Тау-Карабах Республиканы къуралыуу эмда аны бойсунмаулугъу
баямланнганды. 23-чю ноябрь 1991 джылда Азербайджан Республиканы Баш Совети Тау
Къарабах автоном областны къурутуу бегимин алгъанды.



https://krc.wikipedia.org/wiki/%D0%A1%D1%82%D1%80%D0%B0%D1%81%D0%B1%D1%83%D1%80%D0%B3_%D0%B0%D0%BD%D1%82%D0%BB%D0%B0

Страсбург антла (лат. Sacramenta Argentariae, фр. Serments de Strasbourg, нем.
Straßburger Eide) — кюнбатыш-франк король Къашха II Карл бла аны къарнашы
кюнчыгъыш-франк король Немецли II Людовикни арасында 14-чю февраль 842 джыл
бегитилген джандаш кесамат болгъанды. Француз тилни (эски-француз тилни) эм эски
эсгертмесине саналады.

Текст, тарихчи Нитгардны латин тилде джазылгъан «Ашхы Намыслы Людовикни
джашларыны арасында къаугъаны юсюнден» деген тарих билгисинде тюбейди. Нитгард,
болгъан ишлени заманында джашагъанды, эмда аладан сора кёб турмай — 844 джылда
ёлгенди. Нитгардха кёре, Ашхы Намыслы I Людовикни джашларыны арасында болгъан
къазауатда орта къарнаш Людовик бла кичи къарнаш, 19 джылдагъы Карл, эм тамада
къарнашлары — Лотаргъа къаршчы бирлешгендиле. Карл, роман тилли аскерлени
башында, эмда Людовик герман тилли «тевтонлагъа» башчы болуб, 14-чю февраль 842
джылн Страсбургга джыйылгъандыла. Ант берилиуню аллы бла къарнашла
джыйылгъанлагъа сёлешгендиле: Карл, Людовикни аскерчилери аны ангыларча
«тевтонча» , Людовик эсе уа — «романча». Биринчи Людовик сёлешгенди. Ол кесини
сёзлеринде Лотарь Карлны инджитгенин, аланы джерлерин къурутханын, эмда бу
бирикмеклик энчи нафыслары бла тюл, къралларыны рахатлыкъларын эмда
берекетлиликлерин джакълай къурагъанларын айтханды. Бу антны къарнашларыны бири
бузса, антны бузгъан патчахны аскерчилери кеслерини башчыларына бойсунуудан эмда
антларындан башларына бош боладыла. Сёлешиуден сора антны биринчи Людовик
айтады, роман тилде (къарнашыны аскерчилери ангылар ючюн). Карл эсе уа бу антны
тевтон тилде айтады. Андан сора аскерчиле ант этедиле, хар аскерчи кесини
тилинде.

Нитгард бу текстлени болгъаныча береди, Карлы аскерини тилине «романча»
(лат. lingua romana), Людовикникине уа «тедескча» неда «германча» дейди
(лат. lingua teudisca). Тилни джанындан къаралса биринчи эски-француз тилни эм
эски белгили эсгертмесиди, экинчи уа — буруннгу огъары немец тилни (Рейн бёлгени
диалекти) эм эски эсгермелерини бириди.

Биринчи тинтиуле XIX ёмюрде «Monumenta Germaniae Historica» (II, 666) чыгъармада
болгъандыла, ары Гриммни Страсбург антланы юсюнден тинтиулери киргендиле. Артдан
Гастон Барри Нитгардны текстин филология джаны бла тинтгенди.

Эсгертмеге артдан да романистлени эслери бёлюннгенлей тургъанды, эмда тинтилген
асламысы бла эски-француз текст болгъанды. «Антланы» роман тилини юсюнден оюмла
тюрлю-тюрлюдюле. Бир алимле бу джазмалада Лион бёлгени роман тилин кёредиле,
башхала антланы диалект базасын Галлияны шимал-кюнчыгъышында локализация
этедиле, бирлери текстни ол заманда керти хайырланнган роман-галл тилге
санайдыла, башхалары уа текстни керексиз латинлешдирилгенди деген оюмдадыла.



https://krc.wikipedia.org/wiki/%D0%A1%D1%82%D0%B0%D0%BC%D0%B1%D1%83%D0%BB

Стампул (тюр. İstanbul — [isˈtanbuɫ], [иста́нбул]) — Тюркню эм уллу шахарыды
эмда къралны баш саудюгер, индустриал, культура аралыгъы эм портуду. Босфор
ачыкъ богъаз шахарны Европадагъы бла Азиядагъы эки кесекге бёледи эмда бу
богъазны юсю бла эки кёпюр салыныбды. Стампулну эки бёлюмюнде да джашагъан
адамла саналса, ол Европаны эм уллу шахары болады, эмда дунияда эм уллу
шахарладан бириди. Рим, Византия, Латин эм Осман империяланы ара шахары
болгъанды.

XIII ёмюрде араблыла шахарны «Истинполин» деб таныгъандыла, бу ат грекча εἰς τὴν
Πόλι(ν) («ис тин пόли(н)», «ис тим бόли(н)») — «шахаргъа» деген фразадан
къуралгъанды. Араблыланы айтыуларындан бусагъатдагъы аты да чыкъгъан болургъа
боллукъду. Башха версиягъа кёре шахарны бусагъатдагъы аты Исламбул («исламны
шахары») дегенден къуралгъанды. Алай а, 1453 джылда Константинополь кючленнгинчи
дери да Истинполин ат болгъаны себебли, ахыр версия ишеклиди. 1760 джылда
чыкъгъан (практикада реализация этилмеген) фирман, XV ёмюрню документлеринде
огъуна тюбеген Исламбол атны официал халда джюрютюрге салгъанды.

1930 джылгъа дери шахарны официал халкъла аралы аты — Константино́поль (грек.
«Константинни шахары»; тюр. Konstantiniyye) болгъанды. Башха тарих аты
(бусагъатха дери да Константинополчу патриархны титулунда хайырланнган) — Джангы
Рим неда Экинчи Рим (грек. Νέα Ρώμη, лат. Nova Roma) болгъанды. Тамалы
салыннгандан 330 джылгъа дери шахарны аты Виза́нтий (грек. Βυζάντιον; Byzántion)
болгъанды.

1923 джылда Тюрк республиканы халкъла аралы танылыуундан сора ол джылны 29
октябрында къралны ара шахары Анкара баямланнганды. 28 март 1930 джылда тюрк
тамадалыкъ шахарны къуру тюрк атын хайырланыргъа буйрукъ бергенди. Болса да,
грек тилде Константинополь (грек. Κωνσταντινούπολη, «Ko̱nstantinoúpoli̱») ат
сакъланады. Грекча Стампул къуру Шахар деб да танылады (грек. Πόλη, «Póli̱»).

Стампул, Тюркню шимал-кюнбатыш джанында, дуппурлу джерледе, Босфор ачыгъ
богъазны эки джагъасында да эм (къыбылада) Мермер тенгизни джагъасында
орналгъанды. Шахарны баш кесеги Европада орналады, гитчереги — Азияда. Шахарны
европалы кесегин Алтын Мюйюз бухта эки бёледи. Шахарны майданы — 2 106 км²-ди,
координатлары — 41, 2941°00′ N 29°00′ E﻿ / ﻿41° N 29° E (G) (O).

1912 джылда шахарда эм аны тийресинде джашагъанды: 449 114 тюрклю, 364 469
грекли, 159 153 эрменли, 46 581 чууутлу, 4 331 болгарлы, 142 825 башха адам.



https://krc.wikipedia.org/wiki/%D0%A1%D0%BE%D1%8E%D0%B7-1

«Союз-1» — «Союз» сериадан биринчи совет космос кемеди (KK) , орбитагъа 1967
джылны 23-чю январында джиберилгенди. Кемеде джангыз космонавт, Совет Союзну
Джигити инженер-полковник Владимир Михайлович Комаров болгъанды, ол аппаратны
табсыз джерге тюшгенинден ажымлы ёлгенди.

Бузукълукъла кемени орбитагъа чыгъыуу бла башланнганды: кюн батарейлени эки
панелинден бири ачылмагъанды, кемеде электрокъууатны дыккылыгъы башланнганды. Ол
себебден учуу болджалдан алгъа тохтатылгъанды, кеме джетишимли орбитадан чыгъыб
джерге тюшгенди, алай а парашют системасы ишлемегени себебли, аппарат
чачылгъанды, космонавт да ёлгенди. Биринчи кере космосха учуш космонавтны ёлюмю
бла бошалгъанды. Союзну чачылгъаны



https://krc.wikipedia.org/wiki/%D0%A1%D0%BE%D0%B4%D1%80%D1%83%D0%B6%D0%B5%D1%81%D1%82%D0%B2%D0%BE_%D0%BD%D0%B0%D1%86%D0%B8%D0%B9

Миллетлени биригиую (ингил. Commonwealth of Nations) — Уллу Британия бла аны
алгъынгы доминионлары, колониялары эмда протекторатлары къошулгъан къралла арасы
къуралышды. Алгъын Уллу Британия бла къатышлары болмагъан, алай а Биригиуге
къошулгъан къралла къуру экидиле — Мозамбик бла Руанда.

«Миллетлени Биригиую» термин биринчи кере британ премьер-министр Лорд Розберри
бла 1884 джыл хайырланнганды. Биригиуню тамалы уа, Лондонда 1887 джыл
бардырылгъан колониял конференцияа салгъанды, анда джангы колониялыкъ политиканы
тамаллары бегигендиле: мында эм бек айныгъан колониялагъа доминион статус
берилгенди. Ала кенг автономиялы, квази кърал халгъа келгендиле, кечирек а уа
бойсунмагъан къралла болгъандыла, аны бла бирге ала барысы да Миллетлени
Биригиуюню членлери болгъандыла. Биринчи аллай «эркинликлеге» ие болгъан
колонияла была болгъандыла: Канада, Австралия Биригиу, Джангы Зеландия,
Къыбыла-Африка Биригиу, Ньюфаундленд Доминион, Ирландия эмда Индия.

1926 джылда Уллу Британия бла британ иеликлени премьер-министрлерини
конференциясында Бальфурну Декларациясы къабыл этилгенди, анда Уллу Британия бла
доминионланы «тенг статуслары» болгъаны, аланы бири бирине бойсунмагъаны, алай а
барысы да Коронаны сыйын кёргенлери эмда Миллетлени Биригиуюне къошулуулары бла
бирикгенлери бегитилгенди.

Биригиуню хакъ статусу Вестминстер статут бла 1931 джылны 11-чи декабрында
бегитилгенди, аннга кёре Биригиу къралланы бирлигине ушаш бир къуралышды. алай
ала барысыда Уллу Британия бла энчи уния бла байламлы болгъандыла (ол демеклик
британ монарх доминионну башчысы болады).

Экинчи дуния къазауатдан сора британ иеликледе миллет къозгъалыуланы кюрешлерини
эмда финанс табсызлыкъланы себеби бла Британ империя чачылады. 1946 джылдан
башлаб «Британ Биригиу» «Биригу» ат алады.

Индияны азатланыуу эмда анда кърал оноуну формасы республика баямланнганында (
ол себебден британ монархны кърал башчы кибик танылмагъаны), Биригиуню
къуралышында терен тюрлениуле этерге керек болады. Атын тюрлендиргенден сора
приритет ишлеуле гуманитар миссия, окъуу эмда аны кибикле боладыла. Биригиу,
тюрлю-тюрлю айныу дараджалары болгъан къралланы, бу организацияны ичинде тенг
дараджада илишкиле къурургъа мадар берген бир къуралыш кибик къаралады.

Бирма бла Аден 1948 эмда 1967 джыллада бойсунмагъан статусну аладыла, эмда
алгъыннгы британ колония болуб къуру была Биригиуге кирмейдиле. Алгъыннгы
протекторатла бла Миллетлени Лигасыны мандат территоряларындан Биригиуге Мисир
(1922 джыл азатлыкъ алгъанды), Израиль (1948), Ирак (1932), Бахрейн (1971),
Иордания (1946), Кувейт (1961), Катар (1971) эмда Оман (1971) Биригиуге кирирге
излемегендиле. Ирландия Биригиуден 1949 джыл, республика баямлау бла чыкъгъанды,
Къыбыла-Африка Республика уа 1961 джыл (1994 джыл джангыдан ызына къайтханды).
Аннга къарамай, согласно Ирланд актха кёре (1949), Ирландия Республиканы
инсанлары, британ законнга кёре Биригиуню гражданлары бла тенг хакълары барды.

Биригиуню ёсюую бла, Уллу Британия бла аны 1945 джылгъа дери доминион болгъан
къраллагъа («доминион» ат 1940 джыллада хайырланыудан чыкъгъанды) «Эски биригиу»
атны бергендиле, артыкъсызда бек 1960 джыллада ала бла аладан джарлы болгъан,
джангы азатлыкъ алгъан Африкадагъа эмда Азиядагъы членлерини арасында даула
болгъандыла. Бу ангылашынмазлыкъла Эски. "Акъ" Биригиуню расизм бла, колониализм
бла терслеуге огъунакъ келтиргендиле. 1970 джыллада Къыбыла Родезияны, 1980
джыллада КъАР-ге санкцияла салыу бу дауну джангыдан къыздыргъанды. Бизни кюнлеге
джууукъда Нигерияда демократ тюрлениуле болууун соруулары, кечирек ол соруу
Зимбабведе чыгъады. Зимбабвени президенти Роберт Мугабе «Акъ Биригиу» сёзню кёб
хайырланады, Биригиуню аны къралында тюрлениулени излегенин, расизм бла
колониализмге санаб сёлешиученди.

Биригиуню къралларында джашагъан адамланы бютеулей саны 1,8 млрд чакълы бирди,
ол демек дунияны адам санындан 30 %. Адам саны бла къаралса биринчи орунда
Индияды ( 2001 санаугъа кёре бир миллиард адам), аны ызындан Пакистан,
Бангладеш/Бангладеш бла Нигерия барадыла (хар бирини адам саны 100 миллиондан
артыкъды); эм азы адам болгъан кърал а уа Тувалуду — 11 минг. Биригиуню
территориясы джер джюзюню тёрт этиб бири чакълы бирни алады. Джерлери бла эм
уллула — Канада, Австралия эмда Индияды.

Биригиуге членлик, нюзюрлерин къабыл бютеу къралгъа ачыкъды. Аны тышында
алгъыннгыда кандидат бла Уллу Британияны, неда Биригиуню башха членлирини
арасында конституция байламла болургъа керекдиле. Биригиуню бир къауум къраллары
Уллу Британия бла байламлары болмагъанды - талай къыбыла шош океан кърал
Австралиягъа неда Джангы Зеландиягъа бойсуннгандыла, Намибия уа 1920 -1990
джыллада КъАР-ни тюбюнде болгъанды. 1995 джыл Биригиуге Камерун киргенди.
Британиягъа бойсуннган аны бир кесек джери болгъанды, 1920-1946 джыллада
Миллетлени Лигасыны мандаты бла эмда 1946-1961 джыллада БМО бла келишиуге кёре.

Бу джорукъгъа сыйынмагъан джангыз бир кърал барды. Мозамбик, Португалияны
алгъыннгы колониясы болуб тургъанды, 1995 джыл Къыбыла Африкан Республиканы
джангыдан Биригиуге алыныуу бла эмда Мозамбикде биринчи демократ сайлауладан
сора Мозамбик Биригиуге къошулады. Мозамбик ючюн аны хоншулары тилигендиле.
Къыбыла Родезия (бусагъатда Зимбабве) бла КъАР-деги акъ азынлыкълыкъланы расист
режимлери бла кюрешде экономикасын келген зарауатлыкъны тюзетир эмда къралны
айнытыр умут бла киргенди Биригиуге. 1997 джыл Биригиуге кирген къралланы
башчылары Мозамбикни алыу, биринчи эмда ахырынчы кере джорукъладан чыгъыу
болгъанын билдиргендиле.

2009 джылны 29-чу ноябрында Руанда Миллетлени Биригиуюню 54-чю члени болады.
Руанданы алыуну юсюнден Тринидаде бла Тобагода бардырылгъан саммитде
билдирилгенди. Германия бла Бельгияны алгъынгы колониясы, Руанда Уллу Британия
бла конституциа байламлары болмагъан, алай а Биригиуге кирген экинчи кърал
болгъанды.

1972 джыл Биригиу Бангладешни бойсунмагъан кърал кибик таныгъаны ючюн, Пакистан
протест этиб организациядан чыгъады, 1989 джыл ызына къайтханды.

Фиджи организанциядан 1987-1997 джыллада, кърал чюйрелиб, республика
баямланнгандан сора чыкъгъанды. 2009 джылны 1-чи сентябрында Фиджини членлиги
"толусу бла тохтатылгъанды", баш чуруму Британ Биригиу белгилеген болджалгъа
эркин сайлаула бардырымлагъаны.

Зимбабве Биригиуден 2003 джыл чыкъгъанды. Чуруму къралда адам хакъланы бузуу
эмда къралгъа оноуну демпократия принципле бла этилмеу. Зимбабведе ситуация
джангыдан Биригиуню акъ къраллары — Уллу Британия, Австралия, Джангы Зеландия
бла африкан членлени арасында даугъа джол ачханды. Биринчиле Мугабени режимин
адам хакъланы бузгъаны ючюн айыбына джолукъдурургъа , экинчилери уа колониализм
бла терслегендиле биринчилени

Биригиуню къралларыны правительстволарыны башчылары къайсы болсада къралны
Биригиуню органларында ишлуеню тохтатыр эркинликлери болсада, Биригиуден къыстау
бир документ блада бегимегенди. Алай а Биригиуню къралы (Commonwealth Realms)
кесин республика баямласа автомат халда Биригиуден чыгъады, организацияда къалыр
ючюн айры тилек джиберирге керекди. Ирландия 1949 джыл, республика бола
айланнган заманында быллай норма болмагъаны себебли, тилек этмегенди. Ирландияны
Биригиуге кириуюню соруу талай керек кёлтюрюрлгенди, алай а къралны инсанлары бу
организацияны британ колониализм бла ассоцияция этгени себебли, бу соруугъа
джылы къарамайдыла. Ирланд Республика, Биригиуден чыгъыб, ызына къайтмагъан
биринчи кърал болгъанды..

Къыбыла Африкан Республика 1961 джыл республика баямлагъаны бла Биригиуден
чыгъады, Биригиуню къралларыны кёбюсю КъАР-да бардырылгъан апартеидге къаршчы
болгъанлары сбебели. Ызына алынмазлыгъын ангылаб, КъАР-ны правительствосу тилек
джибермегенди. КъАР-ны членлиги 1994 джыл, апартеид ахырын табханы бла ызына
салыннганды.

Бу амал 2000-2001 джыллада эмда 2006 джыл кърал чюйрелиуден сора Фиджиге,
Пакистаннга 1999-2004 джыллада эмда 2007 джылны ноябрындан башлаб биягъы
себебле.

1995-1999 джыллада Нигерия Биригиуню ишлерине къошулмагъанды. 2002 джыл быллай
амал Зимбабвегеда этилгенди (чуруму Роберт Мугабени правительствосу бардыргъа
джер реформа болгъанды).

Адет бла Биригиуню башчысына Уллу Британияны монархы саналады, бусагъатда Уллу
Британияны королевасы II Елизавета. Биригиуню тамадасы болуб ол джукъ функция
тындырмайды, организацияны джашаунду ролу джокъду. Биригиуню 17 къралында Уллу
Британияны монархы бусагъатха дери де-юре кърал башчыды , алай а джукъ функция
тындырмайды.



https://krc.wikipedia.org/wiki/%D0%A1%D0%B0%D1%83%D0%BB%D0%B4%D0%B0_%D1%81%D0%B5%D1%80%D0%BC%D0%B5%D1%88%D0%B8%D1%83

Саулда сермешиу (1236 дж.)— Къылышчыланы ордени бла ала джанлыла бир джанында,
эмда земгала, куршла бла литвачыла, и жемайтла башха джанында болуб баргъан
сермешиудю. Сермешиуню баргъан джерине бусагъатда Литвада Шяуляй шахарны къаты
саналады, алай а башха оюмгъа кёре латыш Вецсаулени къатында болургъа да
болгъанды бу сермешиу. Мырдылы джерде сермешген рыцарланы ауур кавалериялары
литвачыла бла земгалланы дженгил аскерлерине кеслерин хорлатхандыла. Немецле бу
дженгилиуден кеслерине келелмегендиле. Бу сермешиуню эсебинде орденни ахыры
келгенди.



https://krc.wikipedia.org/wiki/%D0%A0%D1%83%D1%80_%D0%BA%D0%BE%D0%BD%D1%84%D0%BB%D0%B8%D0%BA%D1%82

Рур конфликт — 1923 джылда Рур регионда Веймар республика бла француз-бельгий
оккупацион аскерлени арасында аскер-политикалыкъ конфликтни кульмкульминацясыды.

1919 джылны Версаль кесаматы бла Веймар республика Биринчи дуния къазауатда
хорлагъан къраллагъа репарацияла тёлерге борчланнганды. Кесаматны шартларын
таймаздан толтурууун, айрылыб Францияны президенти Раймон Пуанкаре даулагъанды.
Тёлеуледе тыйылыула болгъан заманлада француз аскерле Германияны оккупация
болмагъан территорияларына талай кере киргендиле. 1921 джылны 8-чи мартында
француз эмда бельгий аскерле Дуйсбург эм Дюссельдорф шахарланы оккупация
этедиле. Ол шахарла Рейн демилитаризация зона болгъандыла, аны бла бу эки кърал
Рейндланд-Вестфалиядагъы индустрия районуну кючлерге плацдарм къурагъандыла.
Франция Дуйсбургну портларын тинтиб кёмиюрню, къурчну эмда хазыр продукцияны
экспортуну ёлчемлерин билирге амал табханды. 1921 джылны 5-чи майында Лондон
ультиматумунда 132 млрд алты марка репарацияны тёлеуюню графиги белгиленеди,
заманында тёленмесе Рур регионну оккупациясы муратланады.

«Толтурууну политикасына» ахырына Огъары Силезияны юлешиу келтиреди. Францияны
излеми бла бу провинцияда баргъан реферндумну эсебинде бу алгъыннгы герман
регионну 40,6% Польшагъа къошулады. Джангы политика курс Германиягъа къаршчы
къуралгъан франк-поляк альянс бла кюрешиу тамалны джюрютгенди, 1922 джылны 20-чы
мартында совет Россия бла къол салыннган Рапалло кесамат да бу политиканы
бардырыууну чуруму болгъанды. Рапалло кесамат а уа Францияны тыш политикасыны
курсуну аушдуруууна эмда Рурну оккупациясыны оноууна чурум болгъанды.

1922 джылда Веймар республикада экономика болумну аман болуу бла бирге джандаш
къралла репарацияланы ачха формадан алгъанны къоюб, натурал тёлеуле (къурч,
агъач, кёмюр) алыб башлайдыла. 26-чы сентябрда джандаш къралланы комиссиясы
Германины репарация тёлеуледе болджалдан кечикгенлерини чертгенди. 1923 джыны
9-чу январында репарациялан комиссия Веймар республика тёлеулени иш этиб
заманында бардырмагъанын билдиргенди (1922 джылда 13,8 млн. тонна кёмюр орнуна -
11,7 млн тонна, 200 000 телеграф мачтаны орнуна - 65 000 тёленнгенди), Франция
буну Рур бассейннге аскерлени киргизиуге чурумча хайырланнганды.

1923 джылны 11-чи январы бла 16-чы январыны арасында француз эмда бельгий
аскерле 60 минг адам саны бла (кечирек 100 мингнге джетгенди) Рур регионну
бютеулей территориясын кючлейдиле, анда тургъан кёмюр чыгъаргъан предприятияланы
«аманатха» алгъандыла. Оккупацияны эсебинде Германияны 7% территориясы
кючленнгенди, анда 72% кёмюр, 50% чюон бла къурчну чыгъарылгъанды. Алай а
Францияны премьер-министр бла тыш ишлерини министри Раймон Пуанкаре Рейнланд бла
Рургъа, Саарланд региондача статусну берирге излегенди, анда де-юре Германияны
территориясы болгъанлыкъгъа де-факто власть французлада болгъанды.

Оккупация Веймар республикада халкъ къозгъалыугъа себеб болгъанды. Рейхсканцлер
Вильгельм Куно халкъны «пассив къаршчыланыугъа» чакъыргъанды. Репарацияланы
тёлеу тохтатылады, индустрия, оноучу аппарат эмда улоу забастовканы
башлагъандыла. Бир къауум предприятияла бла ведомствала оккупантлагъа
бойсунургъа унамагъандыла. Франция мыннга 150 минг тазир салгъанды, кючленнген
территориядан адамланы кёчюргенди. Фрайкорну алгъыннгы членлери бла коммунистле
саботажны актларын къурагъандыла, оккупацион аскерлеге чабыуулла этгендиле.
Оккупацион властла да азаб салгъан операцияла бардыргъандыла, аланы эсебинде 137
адам ёлгенди. Къоркъутур мурат бла шпионаж бла саботаж ючюн фрайкорну члени
Альберт Лео Шлагетер асылгъанды.

1923 джылны 26-чы сентябрында джангы рейхсканцлер Густав Штреземан пассив
къаршчыланыуну тохтатыргъа керек болады. Экономикагъа заран4-5 млрд алтын марка
чакълы бир болгъанды.

АБШ бла Уллу Британияны басымы бла Франция МИКУМ келишиуге къолады (фр. Mission
interalliée de Contrôle des Usines et des Mines (MICUM) — Рурну фабрикалары бла
шахталарыны юсюнден джандаш контроль комиссия). Рур регионну оккупациясы 1924
джылда къабыл этилген Дауэсни планы бла 1925 джылны июлунда-августунда бошалады.



https://krc.wikipedia.org/wiki/%D0%A0%D0%BE%D1%81%D1%82%D0%BE%D0%B2-%D0%BD%D0%B0-%D0%94%D0%BE%D0%BD%D1%83

Дондагъы Ростов (орус. Росто́в-на-Дону́) — Россияда, Кюнчыгъыш-Европа тюзню
къыбыла-кюнчыгъышда, Дон сууну джагъасында, аны Азау тенгизге къошулгъан
джеринден 46 километр узакълыкъда орналгъан шахарды. Москвадан 1094 километр
узакълыкъдады. Ростов областны административ аралыгъыды, 2000 джылны 13 майындан
бери Къыбыла федерал бёлгени административ аралыгъыды. 1749 джылда, Елизавета
Петровна императрицаны буйругъу бла тамалы салыннганды.

Дондагъы Ростов — Россияны, 1,099 млн адам джашагъан Къыбыла «ара шахарыды»,
уллу административ, культура, илму-окъуу эм индустрия аралыгъыды.

Шахар, Россияны къыбыласыны эм магъаналы транспорт аралыгъыды, шахарны,
«Кавказны къабакълары» деб таныйдыла.

2008 джылны 5 майында, Россия Федерацияны президентини указы бла, Дондагъы
Ростов шахаргъа Россия Федерацияны «Аскер махтаулукъну шахары» деген сыйлы чыны
берилгенди.



https://krc.wikipedia.org/wiki/%D0%A0%D0%BE%D1%81%D1%81%D0%B8%D1%8F_%D1%80%D1%83%D0%B1%D0%BB%D1%8C

Эресей сом (орус. российский рубль) — Россия Федерацияны ачха биримиди. Дагъыда
талай танылмагъан эмда джарым танылгъан къралланы территориясында
хайырландырылады: Хачыпсы Республикада, Къыбыла Тегей Республикада, Луганск
Халкъ Республикада эмда Донецк Халкъ Республикада (биринчи экиде — Россия
Федерация бла келишиуге кёре).

Эресей сомну ISO 4217 стандартда хариф коду — RUB, тарх коду — 643; 1998 джылгъы
ачха реформагъа дери RUR (810) код хайырландырылгъанды. Ол тарх код — 810 — банк
счётланы нумерациясында бусагъатха дери да хайырландырылыды. Официал белгиси — ₽
— 11 декабрь 2013 джыл бегитилгенди.

Bloomberg агентствону информациясына кёре, SWIFT системада банкла арасы джюрюуде
2013 джылны майындан 2014 джылны майына дери кёзюуде эресей сомну юлюшю 0,35 %
болгъанды (бир джыл андан алгъа — 0,62 %). Американ долларны уа (ол кёзюуде)
юлюшю — 42 %, еврону — 32 %, юаньны — 1,47 % болгъанды. Бютеулей банкла арасы
тёлеуледе дунияны бары валюталарыны ичинде сом 18-чи орунну алгъанды.



https://krc.wikipedia.org/wiki/%D0%A0%D0%BE%D1%81%D1%81%D0%B8%D1%8F_%D0%A4%D0%B5%D0%B4%D0%B5%D1%80%D0%B0%D1%86%D0%B8%D1%8F%D0%BD%D1%8B_%D0%9A%D0%BE%D0%BD%D1%81%D1%82%D0%B8%D1%82%D1%83%D1%86%D0%B8%D1%8F%D1%81%D1%8B%D0%BD%D1%8B_%D0%BA%D1%8E%D0%BD%D1%8E

Конституцияны кюню — бусагъатдагъы Россияда Конституцияны къабыл этилиуюню
байрамыды, 12 декабрда байрамланады.

1993 джылны 12 декабрында бютеу халкъны чёб атыуунда Россия Федерацияны
Конституциясы къабыл этилгенди, 1994 джылдан а Россияны президентини указлары
бла («Россия Федерацияны Конституциясыны кюнюню юсюнден» эмда «12 декабрда бош
кюнню юсюнден») 12 декабрь кърал байрам баямланнганды.

СССР-де 1977 джылгъа дери СССР-ни 1936 джылгъы Конституциясы къабыл этилген кюн
— 5 декабрда белгиленнгенди. Кечирек, байрам 7 октябргъа кёчюрюлгенди (СССР-ни
джангы, «Айныгъан социализмни Конституциясы» къабыл этилген кюн). Конституцияны
кюнюн байрамлагъан адет бусагъатдагъы Россияда да бардырылгъанды.

2004 джылны 24 декабрында Кърал Дума, РФ-ни Урунуу кодексине Россияны байрам
орузламасын ауушдургъан тюрлениулени къабыл этгенди. 2005 джылдан 12 декабрь,
Россияда бош кюн тюлдю, 12 декабрда Конституцияны кюню уа Россияны эсгериу
даталарыны санына киргенди.

2008 джылда конституцияны 15-джыллыгъына Россияны президенти Дмитрий Медведев
былай айтханды:



https://krc.wikipedia.org/wiki/%D0%A0%D0%BE%D1%81%D1%81%D0%B8%D1%8F%D0%BD%D1%8B%D0%BA%D1%8A%D1%8B%D0%BD_%D1%81%D0%B0%D1%82%D1%8B%D0%B1_%D0%B0%D0%BB%D0%BC%D0%B0!

«Россияныкъын сатыб алма» (укр. «Не купуй російське!») неда «Россияныкъын бойкот
эт» (укр. «Бойкотуй російське!») — Украинада орус сатыу-алыугъа бойкот
компанияды. Протест 2013 джылны 14-чю августунда, Россия Федерацияны Украинагъа
къаршчы сатыу-алыу эмбаргосуна джууабха башланнганды. Акцияны башлагъан «Відсіч»
(«Ыхтырыу») джамагъат къозгъалыу болгъанды, аны социал аулада чакъырууу
интернетде дженгил джайылгъанды. Компания 45 шахаргъа джайылгъанды, адамланы
плакатла, листовкала эмда башха агитация амалла бла Россияда чыгъарылгъанны
сатыб алмаугъа чакъыргъандыла. 2013 джылны ноябрында Евромайданны башланыуу бла
компания джокъну орнуна келеди, алай а 2 март 2014 джыл Кърым кризис эмда
Украинагъа Россияны аскер интервенциясы бла бирге джангыдан башланады.

Активистле, 22 август 2013 джыл Украинаны Президентини Администрациясыны
мекямыны къатында протест бардыргъандыла. Компания, къралны 45 шахарында
плакатланы, баннерлени, джабышдырыучу белгилени эмда башха агитация амалланы
чачыу бла бардырылгъанды. Орус матрёшка гинджини карикатурасы кампанияда
хайырланнганды. Компания, Евромайданны башланыуу бла бошалгъанды.

2 март 2014 джыл активистле, социал аулада Россияда чыгъарылгъан бютеу товарланы
эмда россиячы компанияла берген джумушланы джангыдан бойкот этерге
чакъыргъандыла. Баш нюзюрлери — украин ачханы Россиягъа кетиб, анда орус аскерге
джоюлуууна къаршчы туруу баямланнганды. Бойкот, Кърым кризисге эмда Россияны
Украинагъа аскер интервенциясына джуууб болуб башланнганды.

2014 джылны мартында активистле, супермаркетледе флешмобла къураб, анда
алыучуланы Россиядан товарланы алмазгъа, россиячы бензинни, банкланы, эмда
концертлени бойкот этерге чакъырадыла. 2014 джылны апрелинде Киевни, Львовну
эмда Одессаны бир къауум кинотеатры орус фильмлени кёргюзгенни тохтатхандыла.

2014 джылны джайында активистле Киевде россиячы ресторанла бла кофехауслада
флешмобланы джангыдан къураб башлагъандыла and actions.

2014 джылны августуну ахырында активистле Украин медия дунияда россиячы фильмле
бла сериаллагъа къаршчы кампанияны башлагъандыла.

2014 джылны апрелинден башлаб, талай россиячы компания кеслерини штрих-кодларын
Россияныкъындан Украинаныкъыгъа кёчюргендиле. Артыкълыкъчыланы бойкот ат бла,
Андроидде Россиядан продукцияны штрих-кодун тюрлендириб къралын тюрлендирсе да
таныгъан программа чыкъгъанды.

2014 джылны мартындан башлаб бойкот башха къраллагъа да джайылгъанды, сёз ючюн,
Латвия, Литва, Эстония, Польша, Молдова, Гюрджю эмда Чехия бойкотну
башлагъандыла.

2014 джылны январындан башлаб майына дери Standard & Poor's рейтинглерине кёре
Россиядан капиталлары болгъан Украинадагъы банкла 50 % аслам депозитлерин тас
этгендиле.

Экономист Андрей Новакны оюмуна кёре бу бойкот Россия Федерацияны экономикасына
талай миллион доллардан кёб заран келтирмегенди. Ол сагъыш этгеннге кёре андан
эсе Россияны экономикасына ачы уруу — «Газпромгъа» бойкот боллукъ эди.

Байкот идеяны «Ашан» эмда METRO Cash & Carry супермаркет аула таб кёрмегендиле,
аны чурумун кеслерини политикагъа къатышмаулары бла ангылатхандыла.

Андрей Длигач, Advanter Group компания къауумну генерал директору, орус затланы
джасакъламай, украин затланы сатыб алыргъа чакъыргъанды.



https://krc.wikipedia.org/wiki/%D0%A0%D0%B0%D0%BD%D0%B4%D1%81%D1%82%D0%B0%D0%B4

Рандстад (нидерл. Randstad — тогъай шахар; неда — Рандстад Голланд) —
Нидерландланы кюнбатышында кёб аралыкълы шахар агломерация-конурбацияды, аннга
къралны эм уллу шахарлары киредиле — Амстердам, Роттердам, Гаага эм Утрехт. Аны
чеклеринде Нидерландланы эм магъаналы шахарлары орналгъанды: Амстердам - ара
шахар, Гаага парламент бла правительствону эмда халкъла арасы къуралышланы
резиденциясы, Роттердам - дунияда эм уллу тенгиз портладан бири; Лейден —
Европада эм къарт университет шахарладан бири.

Агломерацияны аты картада агломерацияны формасы 60 километрлик радиусулу тёгерек
болгъаны ючюн берилгенди, бу тогъайны къыйырлары урбанизация басхан шахар
джерлешимледиле, арасында уа эл мюлк районду, ол ара Голландияны «джашил ёзеги»
 — нидерл. Groene Hart) атны джюрютеди. Эл мюлкню магъанасы тюшерек болса да, ол
ёзекни рекреация магъанасы уллуду. Рамстанд бла шахарчыкъланы арасында джашил
ырджы зонала къурулуб сакъланадыла.

Конурбацияда 2006 джылдан бери ортакъ дженгил рельсалы улоу RandstadRail
джюрюйдю.

Координатла: 52°11′27″ N 4°39′20″ E﻿ / ﻿52.190833° N 4.655556°
E (G) (O)52.190833, 4.655556



https://krc.wikipedia.org/wiki/%D0%9F%D1%80%D0%B8%D0%B1%D0%B0%D0%BB%D1%82%D0%B8%D0%BA%D0%B0

Балтика тийреси — Шимал Европада, бусагъатдагъы Литваны, Латвияны, Эстонияны
эмда алгъыннгы Кюнчыгъыш Пруссияны территориялары келишген (аны ичинде Россияны
Калининград областы да) джерди. Кюнбатышда, Балтиканы джагъасында болгъан башха
тарих регион бла чеклешеди — Поморье бла (кашубча Pòmòrskô, поморча Pòmòrzé,
лат. Pomerania, нем. эмда швед. Pommern).

Балтика тийреси (XIX ёмюрню ахыр тёртюнчю кесегине дери — Остзей) къралла
(республикала, губернияла, провинцияла д.а.к.) — Балтика тенгизни кюнчыгъыш
джагъасында суверен къралла неда административ-территориал къуралышладыла.
Россия империяны бир къауум губернияларыны биргелей атыны тарих вариантлары —
Остзей край неда Балтика тийреси край болгъанды.

1991 джылда Латвия, Литва эмда Эстония СССР-ни къурамындан чыкъгъандан сора,
«балтика тийреси къралла» деб алгъыннгы СССР-де «балтика тийреси республикала»
делиннген миллет къраллыкълагъа айтадыла. Бир-бирде, тыш къраллада да, бу кърал
къауумгъа «республикала» да дейдиле (кърал оноуну формасын белгилеб).



https://krc.wikipedia.org/wiki/%D0%9F%D0%BE%D1%80%D1%82%D1%83%D0%B3%D0%B0%D0%BB%D0%B8%D1%8F%D0%BD%D1%8B_%D1%80%D0%B5%D1%81%D1%82%D0%B0%D0%B2%D1%80%D0%B0%D1%86%D0%B8%D1%8F_%D0%BA%D1%8A%D0%B0%D0%B7%D0%B0%D1%83%D0%B0%D1%82%D1%8B

Португалияны реставрация къазауаты (1637—1668) (порт. Guerra de Restauração) —
Португалияны испан тадждан азат болурун излеб чыкъгъан халкъ къозгъалыула эм
аскер сермешиуле. 1640 джылны 1-чи декабрында Испания башчылыкъ этген 60
джыллыкъ Иберий уния (1580—1640) португаллыла джанындан тохтатылады. 1-чи
декабрь Португалияны азатлыгъыны кюнюдю. Алай а Испания къралны суверенитетин
1668 джылны 13-чю февралында таныгъанды. Бу кёзюуде Португалия, унияны заманында
сыйыртдыргъан колонияларын ызына къайтарыуда кюрешни башлайды.

1580 джылда испан король II Филипп португал таджны кючлегенди. Алай бла
Португалия кесини азатлыгъын тас этгенди. Уния не Испаниягъа, не Португалиягъа
хайырлы болмагъанды. Кючюн тауусхан Испанияны португал колонияланы джакъларгъа
къарыуу болмайды. Аланы бир къауумун голландлыла кючлейдиле (Голланд Бразилия).
Португалия эсе уа халкъла арасы хакъны субъекти болмагъаны себебли, кесини
джерлерин кеси джакълаялмагъанды. Испания бла унияны эсебинде, португаллыла
Испанияны бютёу джауларына джау баямланнгандыла, эмда Испанияны джылла бла
бардыргъан къазауатларына къатышыргъа керек болгъандыла.

Къазауатланы эм мийик налогланы эсебинде португаллыланы турмушланы джарлыдан
джарлы болгъанды. Испан инквизицияны маранлагъа (зор бла христиан этилген
чууутлулагъа) къаршчы болгъаны да экономика болумну къарыусуз этгенди (300 минг
чакълы бир маран къралдан къачханды). Тиллери ушаш, тамырлары бир болса да,
халкъланы айры менталитетлери, культуралары болгъанды, ол да айырылыугъа чурум
чыкъгъанды.

Мийик налоглагъа къаршчы 1637—1638 джыллада биринчи халкъ къозгъалыула
башланадыла. 1637 джылны 21-чи августунда Эворада къозгъалыу болады. Аякъланнган
халкъ шахардан испан коррехидорну (башчылыкъ этген келечи) къыстайды, налог
тизмелени кюйдюреди, тюрмени эмда кърал учрежденияланы чачады.

Халкъдан джакъ болгъанына къарамай, португал акъсюек къауум къозгъалгъанла
джанлы болургъа къоркъады. Сёз ючюн, Эвораны акъсюеклери джерли архиепископ бла
бирге кеслерини хунталарын къураб, къозгъалгъанланы тохтатыргъа кюрешедиле. ала
Мадридни аллында, аланы властыны джакъчылары болгъанларын кёргюзюрге
излегендиле.

Португал тахха баш кандидатурагъа саналса да, аллай оюмну аллында герцог Жуан
Браганса да тутханды. Акъсюеклени кюрешгенлерине къарамай, Эворада къозгъалыула
джыл джарым барадыла. Бу къозгъалыулагъа башха шахарла да къошула башлайдыла:
Алентежу, Алгарви, Лиссабон э. б. 1638 джылны мартында испанлыла къозгъалыуну
джатдыраладыла. Ол заманда Испания бла Португалияны официал патчахы IV Филипп
(1621—1640) болгъанды.

Халкъ къозгъалыула бла хайырланыб, 1640 джылны 1-чи декабрында португал тахха
Насыблы IV Жуанны олтуртадыла. Аны бла бирге джангы Браганса династия башланады.
Португал кортесле — акъсюек джыйылыу — джангы патчахха 1641 джылны январында ант
этедиле. IV Жуан испанлыла бла къазауатны башлайды. Талай сермешиу
1640—1668 джыллада Фару шахарда болгъанды.

1641—1654 джыллада джангы патчах Бразилияда антиголланд кампанияны башлайды,
эмда Къыбыла Америкадагъы португал колонияладан къыстайды. IV Жуан, Испания
Португалияны суверенитетин таныгъынчы ёлсе да, кърал де-факто эркин болады.
Испания бойсунмагъан Португал къралны 1668 джылны 13-чю февралында таныйды.



https://krc.wikipedia.org/wiki/%D0%9F%D0%BE%D1%80%D1%82%D0%BC%D0%B0%D0%BD,_%D0%9D%D0%B0%D1%82%D0%B0%D0%BB%D0%B8

Натали́ По́ртман (ингил. Natalie Portman, туугъан аты: Натали́ Хершла́г, ингил.
Natalie Hershlag, ивр. ‏נטלי הרשלג‏‎‎‎; туугъ. 9 июнь 1981(19810609)) —
тамырлары Израилден болгъан американ кино- эм театрал актрисады, кинорежиссёрду.

Эм бек белгили «Леон» (1994, дебютлу роль) эм «Джууукълукъ» (2004, «Алтын
глобус» ёч эм BAFTA бла «Оскар» ёчлеге экинчи планда эм иги тиширыу роль ючюн
номинацияла) фильмледе тюшгени себебли болгъанды, эмда «Джулдуз къазауатлагъа»
этилген трилогия-приквелде тюшгени себебли. «Оскар», «Алтын глобус», BAFTA эм
«Сатурн» ёчлени «эм иги актриса» номинацияда «Къара турна» (2010) фильм ючюн
алгъанды.

Портманны карьерасында кинода эмда театрда андан сора да белгили ролла
болгъандыла. Алай, 1990-чы джыллада Натали «Ариу къызла» эм «Къайда да болсун,
къуру былайда болмасын» фильмледе баш ролланы ойнагъанды. 2001 джылны июлунда уа
Натали, А. П. Чеховну «Чайка» пьесасына кёре салыннган спектаклде ойнагъанды.
«V — вендеттады» (2006) фильмде роль ючюн башын джюлюб, британ акцент бла
сёлеширге юреннгенди, ол фильм ючюн эм иги актрисагъа «Сатурн» ёчню алгъанды.
Дагъыда Портман «Гойяны ауангылары» (2006) эм «Болейн тукъумдан энтда бир»
(2008) тарих драмалада ал ролланы ойнагъанды. 2008 джылны майында 61-чи Канн
кинофестивалны жюрисини эм джаш члени болгъанды. Аны режиссёр дебюту,
къысхаметрли «Ева» фильм, 65-чи Венециан кинофестивалны къысхаметрли фильмлерини
конкурсун ачханды.



https://krc.wikipedia.org/wiki/%D0%9F%D0%B5%D1%82%D1%80%D0%BE%D0%B3%D1%80%D0%B0%D0%B4

Са́нкт-Петербу́рг — Россия Федерацияны федерал магъаналы шахарыды,
Шимал-Кюнбатыш федерал округну административ аралыгъыды, Россияны эмда Ленинград
областны баш власть органларыны орналгъан джериди. XVIII—XX ёмюрледе Россия
империяны ара шахары болгъанды.

Санкт-Петербургда джашагъан халкъны саны — 4 600 310 адамды. Бир миллиондан кёб
халкъы болгъан шахарладан эм шимал шахарды. Бютеулей Европада орналгъан
шахарладан Санкт-Петербург халкъы бла ючюнчюдю, эмда ара шахар болмагъан
шахарладан халкъы бла биринчиди. Санкт-Петербург шахар агломерацияны аралыгъыды.

Шимал Европада, Россия Федерацияны шимал-кюнбатышында, Балтика тенгизни Фин
богъазыны джагъасында, Нева сууну аягъында орналыбды.

Санкт-Петербургну тарих аралыгъы эмда аны бла байламлы эсгертме комплексле
ЮНЕСКО-ну Бютеудуния осуйлугъуну списогуна киредиле; Россияда эм магъаналы
туризм аралыкъладан бириди.

2008 джылдан Санкт-Петербургда Россия Федерацияны Конституцион сюдю орналыбды,
1992 джылдан а — БКъБ-ни Парламентле арасы ассамблеясы.



https://krc.wikipedia.org/wiki/%D0%9E%D0%B3%D1%8A%D0%B0%D1%80%D1%8B_%D0%9C%D0%B0%D0%BB%D0%BA%D1%8A%D0%B0%D1%80

Огъары Малкъар неда Уллу Малкъар — Къабарты-Малкъарны Черек районунда элди,
«Огъары Малкъар эл жерлешим» деген муниципал къуралышны аралыгъыды.

Огъары Малкъар бир элча малкъарлыла депортациядан къайытхандан сора
къуралгъанды. 1944 жылгъа дери аны орнунда кёб санда энчи элле болгъанды, аланы
ичинде: Тюп Шканты, Баш Шканты, Тюп Кюннюм, Баш Кюннюм, Туура-Хабла, Фардык,
Саууту, Шауурдат, Курнаят, Мухол, Тёбен Эл, Чегет Эл, Мукуш, Коспарты, Зарашкы,
Зылгы, Темуккулары, Глашлары. Февраль революциядан сора аланы барысын да эки эл
къуралышха жыйгъандыла: Огъары Малкъар бла Тёбен Малкъар. 1926 жылда Орта
Малкъар да къуралгъанды.



https://krc.wikipedia.org/wiki/%D0%9D%D0%BE%D0%B3%D1%8A%D0%B0%D0%B9_%D1%80%D0%B0%D0%B9%D0%BE%D0%BD_(%D0%9A%D1%8A%D0%B0%D1%80%D0%B0%D1%87%D0%B0%D0%B9-%D0%A7%D0%B5%D1%80%D0%BA%D0%B5%D1%81%D0%B8%D1%8F)

Ногъай муниципал район (ногъ. Ногай району, орус. Нога́йский муниципа́льный
райо́н)  — Къарачай-Черкес Республиканы къурамына кирген административ районду.

Ногъайлыланы энчи джашагъан эллеринде ётген референдумну эсебинде 2007 джылны 17
октябрында къуралгъанды. Район къуралгъынчыннга дери аны территориясы
Адыге-Хабль районнга киргенди.

Джангы административ-территориал бирим, республиканы Адыге-Хабль районуну
территориясыны 30 %-инден къуралгъанды. Ногъай районну территориясыны майданы
Къарачай-Черкесияны бютеу майданындан 1,3 % болады.



https://krc.wikipedia.org/wiki/%D0%9D%D0%B0%D1%86%D0%B8%D1%81%D1%82_%D0%93%D0%B5%D1%80%D0%BC%D0%B0%D0%BD%D0%B8%D1%8F

Ючюнчю рейх (нем. Drittes Reich — «Ючюнчю империя») — Герман империяны 1934
джылны 16 августундан 1945 джылны 23 майына дери фициал болмагъан атыды.
Германияны капитуляциясыны кюню 9 майны Ючюнчю Рейхни тюшюу кюнюне саналынады.
Алай а, официал халда бу кърал, 23 майда Карл Дёницни правительствосу арестге
алыннгандан сора, джокъ болгъанды.

Адабият бла тарихде «нацист Германия», «фашист Германия» атла да таныладыла. Арт
термин, кёбюсюне совет адабиятда хайырландырылады эмда, Италияда Бенито
Муссолинини фашист режими бла Гитлерни режимини арасында политика
джарашдырылыуда да, идеологияда да уллу башхалыкъ болгъаны себебли, тюз тюлдю.

Нацист адабиятда «Мингджыллыкъ рейх» (нем. Tausendjähriges Reich) ат да
хайырландырылгъанды.

Ючюнчю рейх, Адольф Гитлер башчылыкъ этген Национал-социалист немец ишчи
партияны власты бла байламлы болгъанды. Гитлер, Ючюнчю рейхни тарихини аллындан
ахырына дери (ахыр эки-юч ыйыкъ саналмагъанлай) алмашдырылмагъанлай рейхсканцлер
болуб тургъанды.



https://krc.wikipedia.org/wiki/%D0%9C%D1%83%D1%81%D1%82%D0%B0%D1%84%D0%B0_%D0%9A%D0%B5%D0%BC%D0%B0%D0%BB%D1%8C_%D0%90%D1%82%D0%B0%D1%82%D1%8E%D1%80%D0%BA

Мустафа Кемал Ататюрк (тюр. Mustafa Kemal Atatürk; 19 май 1881 — 10 ноябрь
1938) — Тюрк Республиканы биринчи президентиди (1923—1938), тюрк маршал эмда
уллу кърал къуллукъчуду. Тарихде эм иги тинтилген 100 инсандан тизмеге киреди.

Мустафа Кемалны башламчылыгъы бла 1919 джылда башланнган миллет азатлыкъ ючюн
кюрешиуню, революцияны эмда реформаланы эсебинде бусагъатдагъы Тюрк Республика
къуралгъанды.

Осман эмда тюрк аскерде абычар болуб къуллукъ этген Мустафа Кемал Ататрюк,
Халкъ-республикан партияны (тюр. Cumhuriyet Halk Partisi) къурагъан эмда биринчи
тамадасы болгъанды. 1921 джыл «Гази» (Ётгюр) чын берилгенди.

1881 джылда, Грецияны ол сагъатда Осман империяны къурамына кирген экинчи уллу
шахары Салоникини Ходжакасым тийресинде, Али Рыза-эфенди бла аны юй бийчеси
Зюбейде-ханымны юйюрюнде джаш сабий туугъанды, аннга Мустафа деб ат берилгенди.
Къуру ол эмда аны гитче эгечи акъылбалыкъ заманларына дери джашагъан сабийле
болгъандыла, къалгъанла гитче заманларында ёлгендиле.

Мустафаны туугъан кюню туура белгили тюлдю, джангыз джылы белгилиди — 1881. Бу
джангылыч, ол заманда къралда григориан орузламаны хайырландырылмагъаны бла
байламлыды, бу орузлама, кечирек Ататюркню кюрешиую бла киргизтилген. Ол заманда
Осман империяда айны фазаларыны тюрлениуюню тамалында къуралгъан хиджра орузлама
бла хайыланнгандыла. Анасы Мустафагъа джаз туугъанды деб айтыучан болгъанды эмда
артдан Ататюрк, туугъан датасына Тюркню бойсунмаулугъу ючюн кюрешни башланнган
кюнню — 19 майны сайлагъанды.

Кемал, тюрк миллетчилик идеологияны тамалын салгъанды. Бу идеология, бусагъатха
дери да Тюрк Республиканы официал идеологиясыды, кеси да Ататюркчюлюк неда
Кемализм ат бла белгилиди.



https://krc.wikipedia.org/wiki/%D0%9C%D1%83%D1%81%D0%BB%D0%B8%D0%BC%D0%B0%D0%BD_%D0%B4%D0%B8%D0%BD

Ислам (араб. الإسلام‎‎‎) — дуниялыкъ динледен бириди, монотеистлик (бир Аллах
ийнаннган) динди. Авраамлыкъ (Ибрахимлик) динледен бириди (башхала — чууут дин
бла христианлыкъ). «Ислам» сёзню талай магъанасы барды, биринчи магъанасы
«мамырлыкъ» болгъанды. Башха магъанасы бу сёзню - «кесинги Аллахха берген».
Шериат терминологияда ислам — ол толу, абсолют бираллахлыкъды, Аллахха бойсунуу,
кёбаллахлыкъдан (ширкден) кетиу. Аллахха бойсуннган адамлагъа исламда «муслимле»
(муслиманла) дейдиле.

Къураннга кёре, джангыз ислам — тюз динди адамлагъа, бары Файгъамбарла да ол
динни тутхандыла.

Мухаммад (570 джыл — 8 июнь, 632 джыл) — ислам динде дуниягъа Аллахдан келген
ахыр келечисине - файгъамбаргъа, саналады. Аллах аны дунияда бютеу адамлагъа,
джинлеге, мёлеклеге файгъамбар болургъа ашыргъанды. Мухаммад файгъамбардан
адамлагъа Къуран берилгенди.

«Китабны адамлары» (ахль аль-китаб) деб муслиманла христианла бла чууут
динликлеге айтадыла. Бу ат бла муслиман динде христианла бла чууулула
маджюсюледен айырадыла. Шериатха кёре, китабны адамларыны ислам къралда кеси
динлерин тутаргъа эркинликлери барды, аланы ёлтюрюрге, рысхыларын сыйырыргъа
джарамайды. Китабны адамларындан къатын алыргъа болады муслиман кишилеге.

Биринчи муслиманланы фахмулу болгъанлары, аланы аскерлери хорламлы болгъаны,
биринчи муслиман къралны — Араб Халифатны кючлюлюгю себебли ислам дин Африкада,
Азияда, Европада кёб джерледе джайылгъанды. Бусагъатда муслиманла 120 къралда
джашайдыла. 35 къралда муслиманла кёбчюлюк боладыла. 29 къралда муслиманла
белгили азчылыкъдыла. 28 къралда ислам официал халда кърал динди. Муслиманланы
къуру 18 % араб къраллада джашайды. Муслиманланы 20% Африканы субсахара
районунда джашайды. Муслиманланы 30% Индияда, Пакистанда, Бангладешде,
Индонезияда эмда Малайзияда джашайды.

Суннитле (араб. أهل السنة‎‎‎ ‘ахль ус-сунна — суннаны адамлары) Мухаммад
файгъамбарны ызындан баргъанладыла, аны суннасын (адетин) тутханла. Биринчи тёрт
халифни да тюзлеге санайдыла. Суннитле ислам динни къайнагъына Къуран бла
Мухаммад файгъамбарны суннасын санайдыла. Суннитледе, тёрт уллу муслиман алим
къурагъан, тёрт мазхаб джайылыбды, ала: Абу Ханифаны мазхабы, Аш-Шафиини
мазхабы, Малик ибн Анасны мазхабы, Ахманд ибн Ханбалны мазхабы.

Шиитле (араб. شيعة‎‎‎ шӣ‘а — партия, къауум) — биринчи муслиманладан айырылгъан
къауумду. Мухаммад файгъамбар ёлгенден сора къуралгъанды шиит партия. Ала
муслиманланы тамадалары, Халифатны башчысы Али ибн Абу Талиб болса керекге
санагъандыла. Алгъа бу муслиманланы араларында къуру политика ишледе даулаш
болгъанды, дин джанына артдан кёчгенди.



https://krc.wikipedia.org/wiki/%D0%9C%D0%BE%D0%BD%D0%B0%D1%80%D1%85

Мона́рх (грек. μόναρχος; грекча μόνος «джангыз» эмда αρχός «оноу этген»
сёзледен) — джангыз кеси оноу джюрютген кърал башчыды (патчах, император,
король, цезарь, кайзер, фыргъауун, тагавор, экзарх, негус, шах, солтан, эмир,
халиф, хан, малик, бий, визирь, махараджа д. а. к.); суверенитетге ие болгъан
адамды. Асламысы бла властны осуйлукъ болуб алады, алай а бир-бирде сайланнган
да этеди. Европада монархы бий (Монакода) неда герцог (Люксембургда) болгъан
монархиялы къралла да бардыла.

Монархны къолунда баш кърал, аскер эмда сюд власть джыйылыргъа болады (абсолют
монархия), быллай тип бусагъатда къуру Азияда тюбеученди. Къалгъан монархиялада
монархны власты баш закон къураучу орган бла чекленеди (парламентли неда
конституциялы монархия).

Конституциялы монархия — монархны власты конституция бла чекленнген монархия
шекилди. Конституциялы монархияда керти закон чыгъарыучу власть парламентдеди,
толтуруучу уа — правительстводады.



https://krc.wikipedia.org/wiki/%D0%9C%D0%B8%D0%BD%D0%B3%D0%B8_%D0%A2%D0%B0%D1%83

Минги тау — Кавказда, Къарачай-Черкесия бла Къабарты-Малкъарны чегинде орналгъан
стратовулканды. Минги тау, Уллу Кавказ аркъадан шималыракъ орналады эмда
Россияда эм мийик тау башха саналады. Европа бла Азияны чеги кескин болмагъаны
себебли, Европада да эм мийик тау башха саналыучанды.

Минги таугъа биринчи кере генерал Эммануэлни экспедициясыны джол кёргюзтюучюсю
Хачирланы Муссаны джашы Хыйлар (Хыйса) 22 июль 1829 джылда чыкъгъанды.

Минги тау — вулканны эки башлы конусуду. Кюнбатыш тёппесини мийиклиги 5642 м,
кюнчыгъышныкъы — 5621 м. Ала бир-бирлеринден чат бла айырылыбдыла, чатны
мийиклиги — 5200 м , эки тёппе бир-биринден 3 км чакълы бирге узакълашадыла.
Вулканны ахыр кере къусууу б. э. 50 (± 50 джыл) джылында болгъанды.

Альпинист классификациягъа кёре, Минги тау 2А къарлы-бузлуду, эки тёппесин ётюу
а — 2Б болады. Башха, андан да къыйыныракъ маршрутла да бардыла, сёз ючюн, Минги
тау (З) С-З къабыргъасы бла 3А.

Минги тау узакъдан кёрюннгени себебли, бу тауну аты кёб халкъланы тиллеринде да
барды, тюз этеклеринде джашагъан къарачай-малкъарлылада тарихлеринде талай атны
джюрютгендиле, сёз ючюн, Джелбуруш (бир-бир алимлени оюмларына кёре, бу сёзден
къуралгъанды бусагъатдагъы орусча «Эльбрус» вариант да).

Адыл суу, Ишхелди, Адыр суу ёзенле, эмда Тонгуз-Орун бла Ушба альпинистле бла
тау туристлени бек сюйген джерлериди. Минги тауну этеклери — Россияны тау
курортуду

Минги тауну чыранларыны бютеулей майданы 134,5 км²; аланы ичинде эм белгилилеге:
Уллу эм Гитче Азаула, Терскъол чыранла саналадыла.

Минги тауну этеклеринде джашагъан къарачайлыла бла малкъарлыла эртден да таугъа
чыкъгъандыла, алай а мыннга джазылгъан шагъатлыкъ джокъду. Минги тауну
мийиклигин (5421 м) биринчи кере 1813 джыл орус академик В. К. Вишневский
белгилейди.

Минги тауну тёппелерини бирине биринчи кере къагъытда шагъатлыкъ бла джетишимли
1829 джыл генерал Г. А. Эммануэлни башчылыгъы бла экспедиция чыкъгъанды.
Экспедиция илму экспедиция болгъанды, аннга къошулгъанла: академик Адольф Купфер
— геофизик, геолог, Петербургда Баш геофизика обсерваторияны тамалын салгъан,
физик Эмилий Ленц, зоолог Эдуард Минетрие, Орус энтомология джамагъатны тамалын
салгъан, ботаник Карл Мейер, суратчы-архитектор Иосиф Бернардацци, маджар алим
Янош Бессе. Болушлукъ къуллукъда 850 аскерчи бла 350 къазакъ болгъанды, эмда
талай джерли джол кёргюзюучю.

Миниуню кесине къуру Купфер, Ленц, Мейер, Минетрие, Бернардацци, 20 къазакъ бла
джол кёргюзгенле къошулгъандыла. Алай а къошулгъанланы кёбюсю, джолну ауурлугъу,
алпниист кереклери джарашмагъаны себебли ызына къайтхандыла. Андан арысына тёрт
адам баргъанды: Эмилий Ленц, къазакъ Лысенков эмда эки джол кёргюзюучю —
Хачирланы Хыйса (Хыйлар) бла Сотталаны Ахия. 5300 мийикликде къарыулары
тауусулуб Ленц бла аны биргесине келген экеулен да тохтайдыла. Биринчи кюнчыгъыш
тёппеге 1829 джылны 10-чу июлунда сагъат 11 бола, къарачайлы джол кёргюзюучю
Хачирланы Хыйса чыгъады. Аны чыкъгъаны лагерде ушкок салют бла белгиленнгенди.
Эммануэль чыгъыугъа лагерден кючлю кёзюлдюреуюк бла къараб тургъанды.

Кюнбатыш тёппесине биринчи кере джетишимли 1874 джыл ингилиз альпинистлени
къаууму чыгъады (башчылары Ф. Грове) алагъа джол кёргюзген биринчи чыгъышха
къошулгъан малкъарлы Сотталаны Ахия болады.

1974 джылны августунда юч УАЗ-469 мешина 4000 метрлик мийиклиде чыранлагъа
чыкъгъандыла.

1998 джылны 12-чи августунда Минги таугъа къарачай тукъумлу Хурзук бла Дауур
атлы атла бла экспедиция чыгъады. Минги тауну тарихинде бу биринчи ат бла чыгъыу
болгъанды.

Европаны эм мийик нохтасы болгъаны себебли, Минги тауну символлукъ магъанасы
болгъанды, ол себебден Уллу Ата Джурт Къазауатны заманында былайда ачы
сермешиуле болгъандыла, ол сермешиулеге белгили герман 1-чи тау-мараучу дивизия
«Эдельвейс» да къошулгъанды. «Кавказ ючюн сермешиуде» 1942 джылны 21-чи
августунда тау-мараучула «Кругозор» бла «Приют-11» базаланы кючлеб, кюнбатыш
тёппеде немец байракъны тагъадыла. 1942-1943 джылланы къышында вермахт Минги
тауну къабыргъаларындан къаушатылады, 1943 джылны 13-чю бла 17-чи февралында уа
совет аскерчи альпинистле кюнбатыш эмда кюнчыгъыш тёппелерине чыгъб совет
байракъланы тагъадыла.



https://krc.wikipedia.org/wiki/%D0%9C%D0%B5%D0%B8%D1%80,_%D0%93%D0%BE%D0%BB%D0%B4%D0%B0

Го́лда Ме́ир (ивр. גולדה מאיר‎), баш иеси бла тукъуму — Меерсон (ивр. מאירסון‎),
къыз тукъуму Мабович (ивр. מבוביץ׳‎, 3 май 1898, Киев, Россия империя — 8
декабрь 1978, Иерусалим, Израиль) — израилчи политик эмда кърал къуллукъчуду,
Израилни 5-чи премьер министри, Израилни ич ишлерини, Израилни тыш ишлерини,
Израилни урунуу эм социал баджарыууну министри болуб тургъанды.

Голда Меир Россия империяныКиев шахарында джарлы чууут юйдегиде туугъанды,
юйюрлеринде сегиз сабий болгъанды, аладан бешиси (тёрт джашчыкъ бла бир
къызчыкъ) сабийликлеринде ёлгендиле, сау къалгъан Голда бла аны эки эгечи,
тамада эгечи Шейна (1889-1972) бла эм кичи эгечи Клара (биринчи аты Ципка).
Атасы Мойше-Ицхок Мабович агъач уста болуб ишлегенди, анасы уа Блюма Мабович
дигиза болгъанды. 20-чы ёмюрню башы Россия империяда чууут погромла бла
белгиленнгенди, ол себебден Эресейде бир чууутлу да кесин къоркъуусуз сезерге
амалы болмагъанды, артыкъсыз да бек чууутлула азлыкъ болгъан джерледе. Ол
себебден, 1903 джылда Мабовичле Пинскге, Голданы къарт атасы бла къарт анасыны
юйюне къайтадыла.

Ол джыл огъунакъ Моисей Мабович АБШ-гъа иш излеб кетеди. Юч джылдан, 1906 джылда
Голда эгечлери эм анасы бла аталырыны ызындан Бирлешген Штатлагъа кёчедиле. Ала
къралны шималында Висконсин штатны Милуоки шахарында орналадыла. Голда тёртюнчю
классда окъугъан заманда тенги Регина Гамбургер (Regina Hamburger) бла «Джаш
эгечлени американ джамагъатын» къурайдыла, ала китабла керекли сохталагъа ачха
джыяр нюзюр бла къурайдыла. Гитче Голдачыкъны сёзлери джыйылгъан адамланы
сейирсиндиреди, джыйылгъан ачха керек китбалагъа джетеди. Джерли газет Джаш
эгечлени джамагъатыны башчысыны сураты бла чыгъады — бу Голданы газетде биринчи
картыды.

1912 джылда Голда Меир ал башланнган школну бошайды, ол джыл огъуна окъууун
андан арысын Денверде барырыргъа оноу этеди. Алай а юйдегиде билетге огъунакъ
ачха болмагъанды, сора Меир джангы эмигрантлагъа ингилиз тилни устазы болуб
джарашады, джалы сагъатха 10 цент болгъанды. Атасы-анасы джасакълагъаннга
къарамай, онтёрт джыллыкъ Голда Денверге кетеди. Денверде Голданы тамада эгечи
Шейна, аны баш иеси Шамай Корнгольд эмда аланы къызлары Юдифь джашагъандыла. Ол
заманда къралда эмигрант чууутлулагъа деб биринчи больница Денверде болгъанды,
аны пациентлерини бир къаууму Корнгольдланы юйдегиси бла шох болгъанды, эмда
алада къонакъда болуучу болгъандыла. Аланы ичинде сионистле да тюбегендиле, ол
заманда Голданы къарамларына сионизмни идеялары да уллу аууурлукъ салгъандыла.
Денверде Голда кесини баш иесин Морриса Меерсоннга тюбейди. Автобиографиясында
Меир былай джазады:

Голданы тамада эгечи Шейна анасы орнуна болгъанды, эмда Голданы алкъын
гитчечикге санаб къаты болгъанды. Бир кере уллу дауур болуб, Голда Шейнаны
юйюнден кетеди. Ательеде ишге джарашыб гитче хаух отоучукъгъа кёчеди. Джыл
кетиб, Голданы атасы аннга мектуб джазады: «Анангы джашауу сеннге багъалаы эсе,
юйюнге мычымай къайтыргъа керексе». Меир Милуокиге къайтыргъа керек болады.

1914 джылда Голда Меир атасыны юйюне къайтады, юйдегиде джашау джарашады, атасы
дайым иш табады, Онунчу орамда джангы фатаргъа кёчедиле. Ол джыл огъунакъ Голда
орта школгъа кириб, 1916 джылда бошайды. 1916 джылда Голда Меир Милуокини норма
школуна киреди (ол заманда аты «устазлыкъ колледж» болгъанды) 17 джылы толуб
Меир «Поалей Ционнга» киреди (солчу сионистлени организациясы). 1917 джылны
24-чю декабрында Морис Меерсон бла юйленеди.

Ол заманда Османлы империяны кесеге болгъан Палестинагъа Голда эри бла 1921
джылда кёчеди. Меир тукъумну уа 1956 джылда кърал къуллукъда болгъан заманында
Давид Бен-Гурионну излеми бла алгъанды.

1921—1924 джыллада Изреель ёзенде, Мерхавия кибуцда ишлегенди. Баш иеси Моррисни
саулугъу бла проблемала башланадыла. Ауур климат, безгек ауруу, аман ашам,
сабанда bikte - аннга бу асыры ауур тиеди, эри ючюн Голда кибуцну къояргъа разы
болады. 1924 джылны артында Моррис Иерусалимде бухгалтер болуб джарашады, алай а
джалы аман болгъанды. Эки отоулу гитче юйчюк табадыла, электркъууат болмагъанды,
ол себебли ашарыкъларын да бауда примусда хазырларгъа керек боладыла. Аланы
тюнгюч уланлары, Менахем 1924 джылны 23-чю ноябрында тууады, эки джылдан къызы
Сара тууады. Юйге тёлер ючюн, Голда эски джуууб ачха этерге кюрешгенди.
Джамагъат ишге къатышыргъа талпыуу 1928 джылда чыгъыш табады, Урунуучуланы
федерациясыны тиширыу бёлмесине тамада болады. Кнессетге 1949 джылда сайланырыны
аллы бла тюрлю-тюрлю кърал къуллукълада ишлегенди.

1948 джылны 14-чю майында Голда Меир Израилни бойсунмазлыгъыны декларациясына
къол салгъан эки тиширыудан бири болгъанды, бютеулей да декларациягъа 38 адам
къол салгъанды, аланы ичинде эки тиширыу Голда Меир бла Рахель Коэн-Каган. Сама
Меир, эсгеиулеринде былай джазады

Экинчи кюн Израилге Мисирни, Сирияны, Ливанны, Иорданияны эмда Иракны бирлешген
аскерлери чабадыла, алай бла Израилни бойсунмазлыгъы ючюн къазауат.

Азатлыкъ ючюн къазауатны башланыуу бла джаш къралгъа сауут керек болады.
Израилни де-юре таныгъан биринчи кърал СССР болгъанды, эм кёб сауут сатхан да ол
болгъанды.

1948 джылда Г. Меир (Меерсон) СССР-де Израилни посолу болады, 3-чю сентябрда
Москвагъа келеди. Бу орунда ол 1949 джылгъа дери тургъанды.

Г. Меир орусча сёлеше билмегенди. Кремлде раутда В. М. Молотовну юй бийчеси,
Полина Жемчужина, аннга идишде сёлешгенд: «Мен чууутлуну къызыма!» (идиш Ich bin
a yiddishe Tochter!). Г. Меирни Москвада посол болгъан кёзюуде Чууут Антифашист
комитет, «Эйникайт» газет, «Дер Эмес» басма джабыладыла. Чууут культураны
белгили къуллукъчулары тутуладыла, китаблары библиотекаладан къоратыладыла.

1978 джыл Иерусалимде ёлгенди, Герцлни тауунда басдырылгъанды. Нью-Йоркда
эсгертме салыннганды.



https://krc.wikipedia.org/wiki/%D0%9C%D0%B0%D0%B4%D0%B0%D0%BD%D0%B8%D1%8F%D1%82

Культура (лат. cultura, чыкъгъаны: colo, colere деген этим — «джерни ишлеу»,
кечирек — «юретиу», «окъутуу», «ёсдюрюу», «сыйлау») неда маданият (араб. مدنية‎,
madaniyya — «шахар», «шахарлы») — адам улуну джашауунда этген ишлерини
тюрлю-тюрлю сфераларында бек кёб магъанасы болгъан терминди. Культураны
философия, культурология, тарих, санат билим, лингвистика (этнолингвистики),
политология, этнология, психология, экономика, педагогика эм башха илмула
предмет этиб тинтедиле.

Кёбюсюне культура деб адамны этген ишлерине айтадыла, аны ичинде — адамны кесин
кёргюзтюую бла кесин ангылаууну не тюрлю формасы бла амалы, адам бла саулай
социумну усталыкъ бла чемерликни джыйыулары. Культура, адамны субъективлиги бла
объективлигин (халисин, компетентлигин, чемерлигин, усталыгъын эм билимин) да
ачыкълайды.

Культура, адамны этген ишлерини деменгили формаларыны (аласыз культура кесин
ишлеб чыгъарыб туралмагъан) бютеу барыны да биргелей атыды.

Культураны къайнагъы — адамны этген ишлери, ангы­лауу эм чыгъармачылыгъыды.
Культура — адамны табийгъат бла, джамагъат бла (башха адам бла), кеси кеси бла
келишиу процессинде къуралгъан керти бар затды.



https://krc.wikipedia.org/wiki/%D0%9B%D1%8E%D0%B4%D0%B2%D0%B8%D0%B3_%D0%B2%D0%B0%D0%BD_%D0%91%D0%B5%D1%82%D1%85%D0%BE%D0%B2%D0%B5%D0%BD

Людвиг ван Бетховен (нем. Ludwig van Beethoven  [ˈluːt.vɪç fan ˈbeːt.hoːfən]; 16
декабрь 1770, Бонн, Вестфалия — 26 март 1827, Вена, Австрия) — немец композитор,
дирижёр эмда пианистди, «веначы классиклени» ючюсюнден бириди.

Бетховен дуния культурада симфония деген музыка жанрны эм айтылгъан устасыды.
Аламат музыкант, дирижёр да болгъанды. Закийлени да закийи Бетховенни
чыгъармаларында уллу революциялы талпыныу, адамны ниет кючю кёргюзтюледиле:
«Жигитлик симфониясы», «Къууанчлыкъ одасы», тюрлю-тюрлю увертюралары.

Бетховен музыкада соната жанрны да уллу устасы болгъанды. Дунияда эм белгили, эм
сыйлы сонатагъа аны «Аппассионатасы» саналады. Ол чыгъармада композитор адамны
таркъаймаз кючюн, аны къадар бла тенглешин кёргюзтеди. Жашауу уллу
къыйынлыкълада ётген, ахырында сангырау болгъан композитор закийлик кючюн ахыр
ууахтысына дери ташламагъанды, таукелликни къажымаулукъну.



https://krc.wikipedia.org/wiki/%D0%9B%D0%B8%D1%82%D0%B2%D0%B0_%D0%BB%D0%B0%D1%82%D0%B8%D0%BD%D0%B8%D1%86%D0%B0%D0%BD%D1%8B_%D0%B4%D0%B6%D0%B0%D1%81%D0%B0%D0%BA%D1%8A%D0%BB%D0%B0%D1%83

Литва латиницаны джасакълау 1863—1864 джыллада поляк къозгъалыудан сора
бегитилгенди. 1865 джылны 6-чы (18) сентябрында, Шимал-Кюнбатыш крайны
генерал-губернатору эмда Вильно аскер округну аскерлерини башчысы болгъан
К. П. Кауфман литва басма чыгъармаланы «латин-поляк харифле» бла бамаланыуун
джасакълагъанды. Бу властлагъа къаршчы баргъан книгнешлени аякъланыуу
къуралыууна себеб болады.

1904 джылны 7-чи майында орус правительство литва басманы латин алфавитде
чыгъарыргъа джасакъны къоратыргъа керек болады (бусагъатда бу кюн Басманы, тилни
эмда китабны къайтарыу кюню атлы байрамды— лит. Spaudos atgavimo, kalbos ir
knygos diena).

1889 джылдан 1904 джылгъа дери кёзюуде хоншу Пруссиядан келтирилген эмда литва
тилде басмаланнган 234 минг экземпляр сыйырылгъанды. Джасакъланыуну бузгъаны
ючюн 3047 адам тутулгъанды, аланы бир къаууму талай кере. 160 адамдан артыгъы
тутулуб тышына ашырылгъанды, аладан бир-бирлери Сибирге тутмакъгъа
ашырырлгъанды. 40 адам чакълы бир тюрмеге олтуртулгъанды.



https://krc.wikipedia.org/wiki/%D0%9B%D0%B5%D0%BD%D0%B8%D0%BD%D0%B3%D1%80%D0%B0%D0%B4

Са́нкт-Петербу́рг — Россия Федерацияны федерал магъаналы шахарыды,
Шимал-Кюнбатыш федерал округну административ аралыгъыды, Россияны эмда Ленинград
областны баш власть органларыны орналгъан джериди. XVIII—XX ёмюрледе Россия
империяны ара шахары болгъанды.

Санкт-Петербургда джашагъан халкъны саны — 4 600 310 адамды. Бир миллиондан кёб
халкъы болгъан шахарладан эм шимал шахарды. Бютеулей Европада орналгъан
шахарладан Санкт-Петербург халкъы бла ючюнчюдю, эмда ара шахар болмагъан
шахарладан халкъы бла биринчиди. Санкт-Петербург шахар агломерацияны аралыгъыды.

Шимал Европада, Россия Федерацияны шимал-кюнбатышында, Балтика тенгизни Фин
богъазыны джагъасында, Нева сууну аягъында орналыбды.

Санкт-Петербургну тарих аралыгъы эмда аны бла байламлы эсгертме комплексле
ЮНЕСКО-ну Бютеудуния осуйлугъуну списогуна киредиле; Россияда эм магъаналы
туризм аралыкъладан бириди.

2008 джылдан Санкт-Петербургда Россия Федерацияны Конституцион сюдю орналыбды,
1992 джылдан а — БКъБ-ни Парламентле арасы ассамблеясы.



https://krc.wikipedia.org/wiki/%D0%9A%D1%8F%D1%85%D1%82%D0%B0_%D0%BA%D0%B5%D1%81%D0%B0%D0%BC%D0%B0%D1%82_(1727)

Кяхта кесамат (орус. Кяхтинский договор) — Эресей бла Цин империяны арасында
чекни бегитиуню эм сатыу-алыуну юсюнден кесаматды. Келишиу «Владиславовични
келечилигини» заманында хазырланнганды эм 1727 джыл 21 октябрда къол
салыннганды. Эресей джанындан орус келечи С. Л. Рагузинский-Владиславич эмда Цин
империяны келечилери Чабина, Тегут эм Тулишен къол салгъандыла. Бу кесамат
Нерчинск бла Буре кесаматланы шартларын бегитгенди.

Кесамат, Буре кесамат бла белгиленнген чеклени бегитгенди. Эресейни Пекинде
саудюгерлик этиуде джолун ачханды (3 джылда бир кере 200 адамдан кёб болмагъан
кериуан джиберир хакъгъа ие болгъанды). Кяхта бла Црухайтуйда пошлинасыз
сатыу-алыу бардырыр мадар берилгенди.

Кяхта кесамат, Эресей бла Цин империяны арасында илишкилени хакъ тамалы болуб
XIX ёмюрню арасына дери баргъанды. Аны шартлары эки джанны да разылыгъы бла
кечирек тюрлендирилгендиле (Айгун кесамат, 1858; Пекин трактат, 1860).



https://krc.wikipedia.org/wiki/%D0%9A%D1%8A%D1%8B%D0%B1%D0%BB%D0%B0_%D0%B6%D0%B0%D1%80%D1%8B%D0%BC%D1%82%D0%BE%D0%BF

Къыбыла джарымтобда джай декабрдан февралгъа, къыш эсе уа — июндан августха дери
барады. Къыбыла джарымтобда циклонла, шимал джарымтобдача болмай сагъат
бурулгъанча буруладыла, антициклонла уа тамам терсине, сагъат бурулгъаннга
къаршчы.. Кюнортада Кыбыла джарымтобда Кюн шималда боалды, Шимал джарымтобда эсе
уа -къыбылада.

Къыбыла джарымтобда тёрт континент (Антарктида, Австралия, Къыбыла Американы
кёбюсю, Африканы бир бёлеги, Азияны кесеги (Малай архипелагны бир къауум
айрымканы), Океанияны иги танг айрымканы, эмда терт океан (Атлантика, Индий, Шош
океанланы къыбыласы эмда Къыбыла океанны бютеую киреди).



https://krc.wikipedia.org/wiki/%D0%9A%D1%8A%D1%83%D0%BC_%D1%82%D1%8E%D0%B7

Къуругъан тюз — джерини тюзлюгю бла, флорасыны азлыгъы бла неда болмауу бла,
кесини белгили бир фаунасы бла айрылгъан ландшафтны типиди.

Къумлу, ташлы, сазлы, тузлу топуракълы тюзлени айырадыла. Башха аралыкъ къум
тюзле чыгъадыла (Антарктида бла Арктикада — арктика тюзле). Эм белгили къум
тюзге Африканы бютеу шимал кесегин алгъан Сахара саналады. Къум тюзлеге джарым
къум тюзледа саналадыла, алада экстремал ландшафтладыла.

Къуругъан тюзле Шимал джарымтобну орта климат бёлгелеринде, Шимал эмда Къыбыла
джарымтобну субтропик эмда тропик бёлгелеринде бардыла. Мылылыкъны дыккылыгъы
бла (джауумну джыллыкъ суммасы 200 мм аз, экстраарид районлада уа — 50 мм-денда
аз; мылылыкъны коэффициенти (джауумланы кебиуге илишкисин кёргюзеди) — 0—0,15).
Рельеф къатышды — таулу джерле, ууакъ дуппурла, алгъыннгы суу ёзенле. Рельефни
къуралыуну эрозия типи къарыусузду, рельефни эол формалары джайылыбдыла.
Кёбюсюна къум тюзлени джерлеринден тышына суу саркъамайды, бир-бирледе аланы
юслери бла суула барадыла (Сырдарья, Амударья, Нил, Хуанхэ эмда башхала);
кёзюулю кебген, неда кеслерини шекиллерин, уллулукъларын тюрлендирген кёлледа
кёбдюле (Лобнор, Чад, Эйр), кёзюулю саркъгъан суулада кёбдюле. Топуракътюбю
сууланы минерализациялары мийик болады. Топуракъ кеси къарыусуз айныйды,
кёбюсюне туз къабукъ бла джабылыб, неда эриген туз ичине сингибди. Ёсюмлюлюк
къарыусузду, кесилибди (эки ёсюмлюлюкню арасы он сантиметрден талай метрге дери
болургъа болады), кеслерида джерни 50 % басадыла къуру; экстраарид бёлгеледе уа
джокъну орнундадыла.

Къум тюзле асламысы бла чыгъаналы чырпыла бла, джаныуарладан — рептилияла эмда
ууакъ тюзлю джаныуарла бла толуду. Къум тюзледе, джертюбю сууланы саркъгъан
джерледе оазисле — джашил ёсюмлюлюкден толу, суу болгъан «айрымканчыкъла» —
тюбейдиле. Къар тюзле полюс тогъайны ары джанында болуучанды, кесиндеда
сууукъгъа чыдамлы джаныуарла джашайдыла.

Континентни ичиндеги къуругъан тюзлеге склерофил типли ёсюмлюк асламлыкъ
джюрютеди, аланы ичинде чапракъсыз кёкенле эмда джарымкёкенле (сакъсауул,
джузгъун, эфедра д. б.). Къуругъан тюзлени къыбыла зонатюбюню фитоценозунда
ханслы ёсюмле уллу орун аладыла(эмемерле бла эфемероидле).

Субтропик бла тропик континент ичи къуругъан тюзледеда ксерофил кёкенле бла
кёбджыллыкъ хансла асламдыла, алай а мында суккулентледа тюбейдиле. Бархан къум
тёбеле бла туз къабукъ джабхан джерледе ёсюмлюк джокъду.

Шимал Америка бла Австралияны субтропик къуругъан тюзлени ёсюмлюкъ джабыуу
байыракъды (Орта Азияны къуругъан тюзлерине джуукълашады) — ёсюмлюк болмагъан
джер джокъну орнундады. Къум тёбелени арасындагъы саз алашалыкълада шлап акация
бла эвкалипт ёседи; ууакъ ташлы-зыгъыр тюзледе джарымкёкенли тузлукълу хансла
ёседиле — лыбыта э.б . Субтропик эмда тропик океанджаны къуругъан тюзледе
(Кюнбатыш Сахара, Намиб, Атакама, Калифорния, Мексика) суккулент типли ёсюмле
бийлик этедиле.

Орта климат, субтропик эмда тропик бёлгелени тузлу топуракъларындагъы къуругъан
тюзледе ёсюмле бир-бирлерине ушайдыла. Была — галофил эм суккулент джарымкёкенле
бла кёкенле (тамарикс, селитрянка э.б.) эмда бирджыллыкъ тузлухансла (тузлуханс,
сведа э.б.).

Къуругъан тюзлени ёсюмлюгюнден оазислени, тугъайланы, уллу суу ёзенле бла суу
аякъланы фитоценозлары бек айырыладыла. Азияны къуругъан-орта климат
бёлгесиндеги ёзенледе агъыучу чапыракълы терекле ёседиле (туранг бусакъ, джида,
тал, къарагъач; субтропик эмда тропик бёлгеледе — ёмюрюджашил ёсюмле — пальма,
олеандр.

Къуругъан тюзледе малчылыкъ айныбды. Джерчилик сугъарыуну тамалында болургъа
боллукъду. Асламысы бла уллу сууланы ёзенлеринде барды. Къуругъан тюзлени кёбюсю
джараулу къазылгъан магъаданла бла байды (айырылыб Азияда), нефть бла газ
чыгъарылады.

Адам улуну аз джашагъаны себебли, къум тюзле кеслерини сейирлик экология
системаларын сакълагъандыла. Бир-бир къраллада ала миллет парклагъа киредиле,
башха джаны бла къум тюзлени къатларында адамны ишлеуу (тереклени кесиу, сууланы
тыйыу) къум тюзлени джайылыууна себеб болгъанды.



https://krc.wikipedia.org/wiki/%D0%9A%D1%8A%D1%83%D0%BB_%D1%82%D1%83%D1%82%D1%85%D0%B0%D0%BD

Къул тутуу — бир адамны (къулну) башха адамгъа (къул иени) иелигинде. Башха
адамны иелиги болгъаны себебли, къул кесини башына оноу этелмейди.

Ахыр 5000 джылны ичинде, къул тутуу джамагъатланы кёбюсюнде болгъанды. Эм
белгили къул тутхан къраллагъа Буруннгу Греция бла Буруннгу Рим саналадыла, эм
кеч эмда эм белгилиге уа АБШ бла Бразилия. Буруннгу Кюнчыгъышда къул тутуу
классика къул тутуудан бир тюрлю болгъанды. Марксизм къул тутхан джамагъатны
айры социал-экономика формациягъа санайды, бу формация тарих аллы джамагъат бла
феодализмни арасында орун алады, ол кёзюуде къулну урунуу кючю адам джамагъатны
айныуунда баш къымылдатхан кючю болгъанды.

Адамны джашаууну бардырыр ючюн эмда бютеу излемлерин баджарыр ючюн, бютеу
кереклени чыгъарыргъа урунуу керекди. Чыгъарыу джетишимли болур ючюн, урнууну
юлешиниую керек болады. Урунууну юлешинуюнден сора, эм ауур иш (кёбюсюне къол
кюч керек болгъан) сыйсыз болады. Джамагъатны айныууну айгъакълы кёзюуюнде, бир
къауум адамланы азатлыкъларын сыйырыб, эм сыйсыз ишлени зор бла этдириб,
урунууларыны эсеблерине ие болур мадар чыкъгъанды. Алай бла къул тутуу
башланнганды. Азатлыкълары сыйырылгъан эмда ие ючюн урунургъа керек болгъан
адамлагъа къулла дейдиле.

Аристотель айтханнга кёре, къул «джаны болгъан урунуу сауутду», джаны болгъан
мюлк, джюк ташыгъан мал (рим хакъны тилинде — res — зат). Къулла кёбюсюне эл
мюлкде эмда башха чыгъарыуда ишчи кюч болуб, джумушчу болуб неда иени башха
излемлерин баджарыуда хайырланнгандыла. Къулну кереклисине, излемлерине иеси
джууаблыды. Къулну кесини иелиги, мюлкю джокъду. Иеси эркинлик бермей юйленирге
эркин тюлдю, къулдан туугъан балала да иени къулларыдыла. Мюлкню башха кесеклери
кибик, къул да сатыу-алыуда хайырланнганды.

Къулну джашау шартлары къул иени инсанлыгъы эмда хайыры бла айгъакъланады.
Биринчиси бек аз тюбейди; экинчиси уа джангы къулну табылыууну тынчлыгъына кёре
болады. Къулланы гитчеликлеринден ёсдюрген акъыртын, багъалы эмда кёб
«джаратыучу» къул тутаргъа керек болгъан процессди, ол себебден не бек
инсанлыкъсыз ие да, къуллары ишлер къарыуу болурча джашауларын баджарыргъа
керекди; алай а саулукълу къулланы табхан тынч болгъан джерледе джашауларын
багъалатмайдыла эмда иш бла саулукъларын джоядыла.

Къул, тюз адам кибик хакъны субъекти тюлдю. Не иесини аллында, неда башхаланы
алларында хакъ джагъы джокъду. Джюйюсхан къулну джазыуун кесини излеми бла
тюрлендирирге болады. Къулну ёлтюрюую, аны иесине закон бла берилген хакъды,
башха адам ёлтюрсе уа джюйюсханны мюлкюне джарсыу салыныу кибик къаралады. Къул
башха адамгъа неда мюлкюне джарсыу салса, джууаблылыкъны иеси тутады. Бир къауум
хакъ къуллагъа, къул тутуу джамагъатны арт этапларында берилгендиле, алай а ол
хакъла бек адаргы болгъандыла.



https://krc.wikipedia.org/wiki/%D0%9A%D1%8A%D1%80%D1%8B%D0%BC%D1%88%D0%B0%D1%83%D1%85%D0%B0%D0%BB%D0%BB%D0%B0%D0%BD%D1%8B_%D0%98%D1%81%D0%BB%D0%B0%D0%BC

Кърымшаухалланы Пачаны джашы Ислам (Ислам Тебердичи) 1864 джыл мартны 31-де
Къарт Джуртда туугъанды. Халкъны джарыкълаучу, суратчы, джазыучу, культура
къуллукъчу Кърымшаухал улу къарачай-малкъар халкъны профессионал культурасыны
тамалын салгъан фахмулу адамланы бириди.

1877 джыл Кърымшаухал улу Ставропольда гимназиягъа киргенди, анда эки джылны
окъугъандан сора, юйюне къайытханды. 1880 джыл а орус патчахны аскерине
къуллукъгъа чакъырылыб, Санкт-Петербургга кетгенди. Анда Кърымшаухал улу орус,
араб, ингилиз, тюрк тиллеге юреннгенди, орус культура бла, тарих бла терен
шагъырей болгъанды. Кеси да суратла салгъанды, орус, къарачай-малкъар тилледе
назмула, хапарла, статьяла джазгъанды. Ол театрлада, музыка, адабият салонлада
Петербургну фахмулу адамлары бла танышханды.

1884 джыл абычар чында джуртуна къайытыб, джашаууну арт онбеш джылын ол халкъыны
арасында джарыкълыкъны, билимни джаяр джанындан къайгъырыуда ашыргъанды. Латин
харифлени тамалында къарачай тилден элибле джарашдыргъанды, алай а, аны
чыгъаргъынчы, ёлюб кетгенди.

Кърымшаухалланы Ислам 1910 джыл январны 3-де Ялтада ауушханды. Тебердиде
Джамагъат къабырлада асыралгъанды.



https://krc.wikipedia.org/wiki/%D0%9A%D1%8A%D0%B0%D1%88%D1%85%D0%B0%D1%82%D0%B0%D1%83

Къашхатау (орус. Кашхатау) — Къабарты-Малкъарны Черек районунуда орналгъан шахар
типли посёлокду, Черек районну бла Къашхатау шахар джерлешимни административ
аралыгъыды.

1944 джылда малкъарлыланы тургъан жерлеринден кечюрюлген эсебинде Къашхатауну
аты Советское деб тюрленнгенди. Керти аты къуру 16 декабрь 1991 джыл
къайтарылгъанды.

Элге «Къашхатау» деб, къатында башы чегетсиз («къашхалы») дуппур орналгъаны ючюн
аталгъанды.

1943 джылда Къашхатауда КъМАССР-ни сыйылы артист тиширыуу, культураны белгили
къуллукъчусу, кёб санда вокал ансамбллени къурагъан Таукенланы Галина туугъанды.
1930 джылда посёлокда РСФСР-ни сыйлы къурулушчусу Локьяланы Маштайны джашы
Хаметгерий туугъанды.

Къашхатау бла Аушигерни арасында Черек гидроэлектростанцияланы каскады ишленеди,
аладан биринчиси ишлеб башлагъанды.

Элде, Ара Кавказны тау мийиклерини жаныуар бла битим байлыгъын сакъларгъа деб
къуралгъан Къабарты-Малкъар тау заповедникни баш офиси орналады.



https://krc.wikipedia.org/wiki/%D0%9A%D1%8A%D0%B0%D1%87%D1%85%D1%8B%D0%BD%D1%87%D1%8B

Къачхынчыла — къоркъуулу болумну себеби бла дайым джашагъан къралларындан кетген
адамладыла.

1951 джылгъы БМО-ну Къачхынчыланы статусуну юсюнден Женева Конвенциясыны
ачыкълаууна эмда энчи Протоколуна кёре къанчхынчыла кеслерини расаларыны,
динлерини, гражданлыгъыны, белгили социал къауумгъа кириулерини, сексуал
ориентацияларыны неда политика къарамларыны себеби бла къоркъуу алгъанлары ючюн,
кеслерини граждан болгъан къралларыны тышында болгъан, эмда ол къралларыны
джакъларын алалмагъан, неда ол къоркъуула ючюн алыргъа излемеген адамладыла;
неда, белгили гражданлыкълары болмагъан эмда таймаздан джашагъан къралларыны,
башында белгиленнген къоркъуула себебли къоюб кетерге керек болгъан адамладыла.

Къачхынчыланы статусларыны юсюнден баш хакъ документле — 1951 джылны Конвенция
бла 1967 джылны Протоколду. БМО-ну къачхынчыла бла кюрешген органы —
Къачхынчыланы ишлерини юсюнден БМО-ну Баш комиссарыны управлениеси. Сауутлу
конфликтлени эсебинде къачхынчы болгъанлагъа болушлукъ бла Къызыл Къач бла
Къызыл Айны Халкъла Арасы Комитети кюрешеди.

2001 джылдан башлаб дуния джамагъатда 20 июнда Къачхынчыланы дуния кюню
белгиленеди.

БМО-ну тинтиулерине кёре 2007 джылны ахырында кеслерини къралларыны тышында
11,4 млн къачхынчы болгъан, эмда 26 млн кеслерини къралларыны ичинде кёчерге
керек болгъан адам болгъанды.



https://krc.wikipedia.org/wiki/%D0%9A%D1%8A%D0%B0%D1%80%D0%B0%D0%BA%D0%B5%D1%82%D0%BB%D0%B0%D0%BD%D1%8B_%D0%98%D1%81%D1%81%D0%B0

Къаракетланы Заурбекни джашы Исса (туугъ. 1900 джыл, Джёгетей эл, Къобан
область, Россия империя — ёлг. 1942 джыл, Смоленск область, СССР) — къарачай
поэт болгъанды, къарачай совет поэзияны башлагъан адам болгъанды.

1900 джыл Джёгетей элде туугъанды. Ол медреседе эмда эл орус школда билим
алгъандан сора, 1929 джыл Москвада КУТВ-ны (орус. Коммунистический университет
трудящихся Востока) бла Орджоникидзеде эл мюлк интитутну бошагъанды. Къаракет
улу талай джылны Хумара округда — исполкомну, Учкулан районда — исполкомну,
Къарачайда облсовпрофну председатели болуб ишлегенди.

Поэтни биринчи назмусу 1922 джыл джазылгъанды. Ол къайда окъуса да, къайда
ишлесе да, назму джазгъанын къоймагъанды. 1924 джыл «Джангы назмула» деб,
биринчи китабын Москвада чыгъаргъанды. Ол къарачай поэзияны биринчи атламыды,
кеси да араб харифле бла джазылгъанды.

Поэт, кърал къуллукъчу, гёджеб, джигит аскерчи Ата Джурт къазауатда, джигитча,
ёлгенди. Аны къабыры Смоленск областны Подъяблонки элини къатындады.
Къаракетланы Исса 1942 джыл ауушханды.



https://krc.wikipedia.org/wiki/%D0%9A%D1%8A%D0%B0%D0%B1%D0%B0%D1%80%D1%82%D1%8B-%D0%9C%D0%B0%D0%BB%D0%BA%D1%8A%D0%B0%D1%80_%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA%D0%B0

Къабарты-Малкъар Республика (орус. Кабардино-Балкарская Республика, къаб.-черк.
Къэбэрдей-Балъкъэр Республикэ) — Россия Федерацияны къурамында республикады.
Шимал-Кавказ Федерал бёлгеге киреди. 1922 джылны 1-чи сентябрында къуралгъанды.
Ара шахары Нальчикди.

Шималда Ставрополь край бла, къыбылада Шимал Тегей эмда Гюрджю бла, кюнбатышда
Къарачай-Черкесия бла чеклешеди.

Республика асламысы бла Шимал Кавказны тауларында орналыбды, шимал кесеги
тюздеди.

Къыбыласында Уллу Кавказны тёрт тау тизими созулубдула — Мел, Къаялы, Къабыргъа
эмда Баш (неда Сууайыргъан) тау тизимле

Тюзлеринде къара топуракъла эмда къаралдым-каштан топуракъла, тауланы
къабыргъаларында — тау-джайлыкъ топуракъла джайылгъандыла.

Республиканы территориясыны 1/10 чегетди. Суу джагъалада — чапыракълы чегетле.
800—1600 м мийикликде — кенг-чапыракълы чегетле (асламысы бла чынар чегетле),
2200 м дери — зыгыт (асламысы бла нарат). 2000—2400 м мийикликледе субальпий
джайлыкъла . 2400 м мийикликде — альпий джайлыкъла джайылгъандыла.

Сютичиучюледен барс, шакал, бёрю, къара айю, къундуз, джур, къабан, кавказ
къашха эчки, джугъутур джайылгъанды. Къанатлыланы ичинде эм бек джайылгъан —
сарычыпчыкъ, джаз тауукъ эмда бёденеди.

Къабарты-Малкъарны территориясында «Минги тау тийреси» миллет парк ,
Къабарты-Малкъар мийик тау заповедник орналгъандыла.

1922 джыда Къабарты-Малкъар автоном область къуралады, 1936 джыл статусу АССР-ге
дери чыгъарылады.

Уллу Ата Джурт къазауатны джылларында Къабарты-Малкъарда 115-чи Къабарты-Малкъар
атлы дивизия къуралады, ол Кавказ ючюн сермешиуде эмда Сталинград сермешиуде
кесин джигит кёргюзеди. 1942 джылда республиканы асламысы немецлени тюблерине
тюшеди. 1943 джылны январында республиканы бютеулей немецледен ариулайдыла. 1944
джылны 8-чи мартында малкъар халкъны кёчюрюлюуюнден сора республикагъа Къабарты
АССР ат бериледи, 1957 джыл джангыдан Къабарты-Малкъар АССР ат алады. 1992
джылдан башлаб бусагъатдагъы — Къабарты-Малкъар Республика деген атын алады.



https://krc.wikipedia.org/wiki/%D0%9A%D0%BE%D1%81%D1%82%D1%8E%D1%88%D0%BA%D0%BE%D0%BD%D1%83_%D0%BA%D1%8A%D0%BE%D0%B7%D0%B3%D1%8A%D0%B0%D0%BB%D1%8B%D1%83%D1%83

Тадеуш Костю́шкону къозгъалыуу (1794 джылда поляк къозгъалыу, Костюшкону
Инсуррекциясы поляк. Powstanie kościuszkowskie, insurekcja kościuszkowska) —
Речь Посполитаны джеринде къозгъалыуду (1794), ол заманда ол къралгъа
бусагъатдагъы поляк, белорус, украин, литва джерле киргендиле.

1791 джылны 3-чю майында Варшавада баямланнган Конституция, Речь Посполитаны
магнатлары бла шляхтасыны ичинде кёб къаршчыны чыгъарады. Тарговицада джыйылыб
(Торговица бусагъатдагъы Украинадады) конституцияны къурутлгъанын эмда Станислав
патчах бла кюрешни конфедерациясын къурайдыла. II Екатерина, тюрклюле бла
къазауатны бошаб, конфедератланы кесини джагъына алады, эмда инарал
М. В. Каховскийге Польша королевствогъа киририне буйрукъ береди, инарал
М. Н. Кречетников а уа — Литвагъа джол алады. Аны бла джангы конституция
джанлыланы конфедератла бла орус аскерлеге къаршчы ачы къазуатлары башланады;
хорлам экинчиленики бола башлагъанында прусс патчах II Фридрих Вильгельм Россия
джанлы болады, поляк король Станислав Понятовский конфедератланы излемлерин
къабыл этер зорунда къалады.

Гроднода сейм чакъырылыб, алгъынгы конституцияны орнуна салыныуу баямланады;
Варшава эмда башха уллу шахарлада орус гарнизонла орналадыла: поляк аскер орус
мисал бла тюрленеди, бир къауум бёлекни уа чачар мурат аладыла.

Поляк патриотла, тышындан бойсунмакълыкъларын кёргюзтселе да, революция къызыуда
баргъан Франциядан умут этиб, таша тиллешиб къозгъалыугъа хазырланнгандыла.
Башчыгъа ала кесин джигит эмда акъыллы аскерчи кёргюзтген Костюшкону сайлайдыла.
Генерал Мадалинский гродночу сеймни оноууна бойсунуб, кесини атлы бригадасын
чачаргъа унамайды, Пулутуск шахарда сакъламай тургъан орус полкгъа чабыб, аланы
хазналарын сыйырады, аны ызындан Шренскде прусс эскадронну чачыб, Краковха
айланады. Аны билген Костюшко да ары ашыгъады; 1794 джылны 16-чы мартында
Краковну халкъы аны республиканы диктатору этиб баямлайдыла. Краковда
къозгъалыуну акты баямланады, Костюшко халкъны аллында ант этеди. Къозгъалыуну
актына кёре Тадеуш Костюшко миллет сауутлу кючлени башчысы болады эмда къралда
чакесиз полномочияла алады. Къралны тюрлю-тюрлю джерлеринде халкъ сауутлана
башлайды. Варшавада орус посол эмда орус аскерлени башчысы генерал Игельстром
Мадалиснкийге къаршчы Денисов бла Τορмасовну аскер бёлеклерин джибереди; ол
заманда Польшагъа прусс аскерле киредиле.

4-чю апрелде Денисов бла Тормасовну Рацлавицилени къатында сермешиуде
къаушатадыла: бу хапар Варшаваны да аякъландырады, ол аякъланыу орус гарнизонну
чачады, бир джоппу аскерчи бла генерал Игельстром къачыб къутулады. Аны ызы бла
Вильнус да къозгъалады, андан да орус гарнизонну кёбюсю къурутулады, къалгъаны
къачыб къутулады.

Костюшко генералиссимус титулну алыб, къралда бютеухалкъ сауутланыуну баямлайды;
аскерини саны 70 мингнге чыгъады, алай а ол аскерни ичинде къазуат эте билмеген,
сенекле бла, балтала бла сауутланнган элчиле кёб эдиле. Полякла бла литвинлени
баш корпусларына (23 минг) Костюшко кеси башчылыкъ этиб, Варшавагъа джолда
сирелгенди, башха бёлекле Люблинни, Гроднону, Вильнюсну эмда Раваны къатында
орналадыла, бирикген резерв (7 минг) — Краковда. Оруслула джанындан поляклагъа
къаршчы Радомну, Ловични эмда Раваны къатында бёлеклени саладыла, башха юч бёлек
Литвагъа киредиле; генерал Салтыков (30 минг) Речь Посполитадан аннексия этилген
бёлгелени джакълагъанды; Тюркню чеклеринде Суворовну корпусу Польша таба
атланнганды. Австрияны джанындан Галицияны чегинде 20 минглик корпус
джыйылгъанды, прусс патчахны башчылыгъы бла 54 минг прусс аскерчи да Польшагъа
киргенди, башха прусс бёлекле (11 минг) Пруссияны кесини чеклерин
джакълагъандыла.

Радомну къатындагъы Денисовну бёлеги, аны ыхтыргъан Костюшкадан джанланб,
прусслула бла бирлешиб, алгъа ургъанды, Щекоцинни къатында сермешиуде Костюшкону
дженгиб, аны Варшавгъа ыхтырадыла. Ол заманда Краков прусс генерал Эльснерге
бойсунады, Фридрих Вильгельм Варшаваны къуршаларгъа хазырланыуланы башлайды.

Ол заманда Рефельденни орус бёлеги, Припять суудан алгъа уруб, Зайончекни
корпусун къаушатады, Люблинни кючлеб Пулавылагъа джетеди, Литвада аскерлеге
башчы этилген бий Репнин Вильногъа джетеди. Варшаваны къуршалауну пруссакла
таукел этмейдиле, Уллу Польшада къозгъалыу башланды хапарны эшитгенлеринде уа,
прусс патчах Варшаваны къатындан кетеди. Пруссиягъа кёб болмай къошулгъан
джерледе да халкъ аякъланыб талай шахарны кючлейди. Костюшка прусс аскерлени
ызларындан ашыкъмай тебрейди, Тёбен Вислада уа Мадалинский бла Домбровскийни
джибериб Бромбергни кючлетеди. Австрия Краковну, Сандомир бла Хелмни кючлеб,
тохтайды. Литвада Репнин, Суворовну келирин сакълаб, ачыкъ уруш этмейди. 12
минглик поляк корпус Курляндиягъа кириб Либавагъа джетеди; Огинский партизан
къазауатны джетишимли бардыргъанды; Грабовский бла Ясинский Вильно бла Гроднону
кючлейдиле.

Литвадагъы поляк бачама Виельгорскийни таукелсизлиги былайда уллу джетишимле
этдирмейди. Оруслула эки кере алгъа ургъандан сора Вильнону кючлейдиле, эмда
Виельгорскийни орнуна салыннган Хлевинскийни бёлегин къаушатадыла. Гродного
келген джангы аскер башчы, Мокроновский болумну тюзетелмейди, аны юсюне граф
Браницкий Россия джанлы контрконфедерация къурайды. Октябрны арасына оруслула
Поланген бла Либаваны аладыла. Сентябрны башында, къазуатны сахнасына 10-минглик
бёлеги бла Суворов чыгъады. 4-чю сентябрда Кобринни алады, 8-чи сентябрда
Брест-Литовскийни къатында Сераковскийни аскерлерин къаушатады.

28-чи сентябрда Мацеёвицилени къатында сермешиуболады, анда полякланы баш
кючлерин инарал Ферзен къуашатыда, Костюшканы джесирлейди. Бу джесирлеу бла
паника болса да, халкъ къазуатны андан ары барырын излегенди. Джангыдан баш
аскер башчы Вавржецкий бютеу поляк бёлекглеге ара шахарны джакълар ючюн
ашыгъырларын излген буйрукъ джибереди. Ол заманда Суворов, кесине Ферзен бла
Дерфельденни бёлеклерин къошуб, 23-чю октябрда Варшаваны къатында Прага атлы
шахарчыкъны къатында тохтайды, 24-де уа штурм бла алады. Энди полякланы мындан
ары къаршчыланыуларыны магъанасыз болгъаны ангыланады:25-чи октябрда
капитуляциягъа къол салынады, 26-да Суворов Варшавагъа киреди.



https://krc.wikipedia.org/wiki/%D0%9A%D0%BE%D0%B9%D0%BF%D0%B5%D1%80%D0%BD%D0%B8_%D0%B1%D0%B5%D0%BB%D0%B8

Койперни бели (бир-бирде Эджворт-Койперни бели дейдиле)-кюн низамны кесеги,
Нептунну чорхундан (30 а.у. Кюнден) 55 а.у.-гъа дери (Кюнден). Койперни бели
астероид белбауугъа да ушайды, алай ол 20 кереге кенг эм 20-200 кереге уа ауурду
экинчиден. Аламда андан башха беллеча, Койперникида гитче затладан къуралады,
башхача айтханда, кюн низам къуралып бошагъандан сора къалгъан аберден. Койперни
букъу бели учумлукъ аберден къуралады (алагъа бузла дейдиле), ол бузланы санына
метен, аммиак эм суу киреди. Жуукъ аламны ол тийресинде юч шылаб планета
бардыла: Плутон, Хаумеа, Макемаке. Дыгъыда Кюн низамны планеталарыны бир бир
женгерлери да ол тийреде жаратылгъанга саналадыла, аланы санына Нептунну женгери
-трион, сатурнну женгери - Феба киредиле. 1992 жылда Койперни бели ачылгъанлы
беи энттада мингнге жуукъ букъу бел ачылгъанды, аламны тинтген алимлени
акъылларына кере, дингил кенглиги 100 км-ден артыкъ болгъан, энттада 70 000 бел
ачылмай турады. Аллын, къысхаортаман чорх ортаманы 200 жыл болгъан къуйрукълу
жулдузланы асламы Койперни букъу белинде къуралгъаннга санап тургъандыла. Алай,
1990 жылда ол тийреде бардырылгъан ишле ол акъылны терслигин кергюзтгендиле.
Плутон Койперни белини бек уллу гюржесиди. Биринчи Плутон планетагъа санала эди,
алай ол Койперни белинде болгъаны себепли шылаб планетала санына тюшгенди.



https://krc.wikipedia.org/wiki/%D0%9A%D0%B8%D0%BD%D0%BE

Кинемато́граф (грек. κινημα, κινηματος — «къымылдау» эмда грек. γραφω —
«джазаргъа», «суратларгъа»; биргелей магъанасы — «къымылдауну джазыучу») — адам
ишни бир бёлюмюдю, къымылдагъан суратла джаратхан бла байламлыды. Бир-бирде
синемато́граф (фр. cinématographe, эскирген) неда кинематогра́фия деб да
танылады. Кинематографны аты, Люмьер къарнашла ойлаб чыгъаргъан аны бла бир атлы
аппаратдан алыннганды. Технологияны коммерциялы хайырланыб башланыуу бу аппарат
бла байламлыды. Кинематограф, XIX ёмюрню ахырында ойлаб чыгъарылгъанды эмда XX
ёмюрде бек популяр болгъанды.



https://krc.wikipedia.org/wiki/%D0%98%D1%83%D0%B4%D0%B5%D0%B9%D1%87%D0%B8%D0%BB%D0%B8%D0%BA

Иудейлик — дунияны илму джаны бла ангылаугъа монотеист динледен иудейлик эм
эскиди.

Палестинада, бизни эрабызгъа дери I мингджыллыкъда къуралгъанды. Асламысында
къуруда чууутлула тутадыла бу динни. Бир Аллахха (иврит тилде Элоха; Яхве башха
атыды) ийнаныудан башха Яхве чууут халкъны айырыб, аны бла ёмюр бузулмаз келишим
болдургъанды деб, иудейликни баш ниетиди.

Сора чууутлула Яхве берген кёб къыйын джорукъла сакъларгъа керекдиле. Башха
халкъла уа джаланда тынч «Алты Нух (Ной) джорукълары» сакъласала алагъа
джарайды, джетеди. Бу джорукъладан бир Аллахха ийнаннган эм магъаналыды.

Иудейлиле Мессияны келлигине ийнанадыла, иудей башчылыкъ битеу дунияда
саллыкъды, Иерусалимдеги храмны джангыртырыкъды деб. Бюгюнлюкге дери бу храмдан
джаланда Кюнбатхан къабыргъа сакъланнганды. Бу Къабыргъа битеу иудейлеге эм
сыйлы джерди. Башха, белгилирек аты Джылау Къабыргъасыды.

Библияны биринчи бёлюмю — Эски Келишим (орус. Ветхий Завет, ивритде Танах) —
иудейлиле да сыйлыгъа санайдыла. Танахдан башха сыйлы китаб Талмудду. Талмуд
Танахны ангылатады, ачыкълайды, кёб зат къошады анга.

Аны бла бирге иудейликде Каббала деген мистик окъуу барды. «Зогар» бла «Сефер
иецира» сыйлы китабларыдыла. Талмуддан ёнгелеген, Танахдан джаланда Моисей (Муса
Файгъамбар) Бешкитаблыкъ (Тора) сыйлыгъа санагъан секта барды. Караимледиле ала.
Кърымда джашай караимле сектадан кеси аллына халкъгъа айланнгандыла, энчи тил
(тюрк тил), энчи адетлери бла.



https://krc.wikipedia.org/wiki/%D0%98%D1%82%D0%B8%D0%BB_%D1%81%D1%83%D1%83

Итил неда Волга (орус. Волга, мар. Юл, тат. Идел, чуваш. Атăл, эрз. Рав, къаз.
Едiл) — Россияны Европадагъы кесегинде саркъгъан сууду. Европаны эм узун сууду
эмда Джерни эм узун сууларындан бириди. Эски аты — Эдилди. Узунлугъу 3500 км
болгъан Волга, Москва бла Санкт-Петербургну арасындагъы Валдай мийикликде
тууады. Тенгиз дараджасындан 28 м алаша болгъан Каспий тенгизге агъады. Валдай
дуппурладагъы кёб кёл бла мырдыладан чыкъгъан сууланы бир джерге джыйылыб
къуралгъан Волга, Ржев шахардан башлаб улоугъа джараулу болады. Москва илипин
бла бирлешгенинден сора кенглиги 230 метр болады. Андан ары сууда кемечилик
тохтаусузду. Итилни юсюнде беш плотина ишленибди.

Дон суугъа 72 километрге джууукълашхан джеринде эки сууну арасында канал
къазылгъанды, ол каналны кючю бла Азау тенгиз бла Каспий тенгизлени арасында
байлам болады. Каспий тенгизге 50 км джетгинчи Итиль, 200-ден артыкъ дженнге
юлешинеди. Бу дельтаны кенглиги 100 километрден кенгди.

Итил къышны юч айында бузлайды. Итилни джагъаларында Россияны бек магъаналы
портлары бла сатыу-алыу аралыкълары орналгъанды. Аладан эм белгилиле: Тёбен
Новгород, Къазан, Самара эм Волгоград. Орта ёмюрледен бери саудюгер джол болгъан
Итил, бюгюн да улоу джолду.



https://krc.wikipedia.org/wiki/%D0%98%D1%81%D0%BC%D0%B0%D0%B8%D0%BB_%D0%9C%D1%83%D1%81%D1%82%D0%B0%D1%84%D0%B0_%D1%83%D0%BB%D1%83_%D0%93%D0%B0%D1%81%D0%BF%D1%8B%D1%80%D0%B0%D0%BB%D1%8B

Исмаил Мустафа улу Гаспыралы (Гаспринский) (кърым. İsmail Mustafa oğlu
Gasprinskiy (Gaspıralı), араб джазмада: اسماعیل مصطفى اوغلى گاسپرينسكى;
туугъаны: 1851 джылны 8-чи (21-чи) мартында, ёлгени: 1914 джылны 11-чи (24-чю)
сентябрында) — Россия империяны бютеу муслиман халкъыны ичинде белгили болгъан,
сыйы кёрюлген кърымтатар алим, интеллектуал, джазыучу эмда политик болгъанды.
Кърым татарлыла аннга «Миллетни атасы» атны да бередиле. Тюркчюлюк (Пантюркизм)
идеологияны къурагъанладан бирине саналады.

Таврия губернияны Ялта уездини Уллу Сала элинде, орус къуллукъну офицери Мустафа
Али улу Гаспыралы бла аны юй бийчеси Фатма-Султан Темир-Гази къызыны юйдегисинде
туугъанды. 19 апрель 1854 джыл аны юйдегисин дворян дараджада мюкюл этгендиле.
Исмаил эм алгъа юйде окъуб башлагъанды, андан сора башланнгыч мектебде,
Акъмежгит кърал эркиши гимназияда, Воронеж аскер школда, артдан 2-чи Москва
аскер гимназияда окъугъанды. Окъууун битдирмей юйюне къайтыб, башланнгыч школда
устаз болуб ишлеб башлагъанды. 1871 джыл Франциягъа кетгенди. 1874—1875 джыллада
Тюркде джашагъанды. Кърымгъа къайтханында Бахчасарай шахар Думаны депутаты болуб
сайланнганды. 13 февраль 1879 — 05 март 1884 джыллада Бахчасарай шахар башчы
болуб ишлегенди.

1879 джылдан башлаб Исмаил Гаспыралы кърымтатар тилде газетле чыгъара башлайды:
«Файдалы эглендже» (1879—1880), «Закон» (1881). 1883 джылдан Гаспыралыгъа
биринчи орта кърымтатар-орус «Переводчик-Терджиман» газетни чыгъарыргъа эркинлик
бергендиле. Бу ол заманлада Россияда тюрк тилледе чыкъгъан джангыз газет
болгъанды, XX ёмюрню аллына уа дунияда эм къарт муслиман газет болгъанды. Газет
35 джылны чыгъыб тургъанды, 23 февраль 1918 джыл джабылгъанды.

«Терджиман» газетни юсю бла Исмаил Гаспыралыны идеялары бютеу Россиягъа
джайылгъандыла. Аны тышында газет Иранда, Къытайда, Тюркде, Мисирде, Болгарияда,
Францияда, Швейцарияда, АБШ-да джайылгъанды. Гаспыралыны айтханына кёре, бу
газетни джуртдашларындан эсе тыш къраллада бек сюйгендиле.

Бу газетни материаллары бла башха муслиман халкъланы басмасы да хайырланнганды:
«Икдам», «Себах», «Гайрет», «Ватан», «Диккат», «Хидмет», «Агонк», «Заман»,
«Каир», «Нил», «Ахтер», «Наасури».

1886 джыл «Переводчик-Терджиман» газетге «Листок объявлений» реклама къошакъ
къошулгъанды. 1905 джылны ахырындан Гаспыралы «Алеми Нисван» («Тиширыу дуния»)
деген биринчи кърым-татар тиширыу журнал чыгъарыб башлагъанды. Тиширыула ючюн бу
ючюнчю кере сынамы болгъанды (андан алгъа эки кере — 1887 джылда «Тербие» журнал
бла 1891 джылда «Переводчик-Терджиман» газетге — «Къадын» къошакъ джарашыб
чыгъалмагъандыла). 1906 джыл Исмаил ана тилде «Ха-ха-ха» атлы биринчи чам журнал
чыгъарыргъа эркинлик алады. Кечирек ол Кърал Думаны муслиман фракциясыны официал
органы «Миллет» газетни чыгъарыб башлайды.

Гаспыралы 1907—1908 джыллада Мисирде араб тилде «Аль Нахда» («Айныу») газетни
талай номерин чыгъарады. Гаспыралыны басмасында кърым-татар маданиятны белгили
адамлары — Осман Акъчокъракълы, Мемет Нузет, Якъуп Шакир-али, Юсеин Шамил
Тохтаргазы, Абляким Ильмий, Асан Сабри Айвазов, Исмаил Лятиф-заде, Сеит-Абдулла
Ёзенбашлы д. б. ишлегендиле. 1908 джыл Къазан басмада Гаспыралыны атына энчи
шрифт къурагъандыла.

Исмаил Гаспыралыны аты бла джадидизм деген джарыкълау къозгъалыу байламлыды. Бу
къозгъалыуну баш нюзюрю муслиман школлада джангы, лаик окъуу мардаланы киргизиу
болгъанды. Гаспыралыны джангы окъутуу мардалары къуру Кърым бла къалмай Россияны
бютеу муслиман халкъларыны школларыда хайырланнгандыла. Россия бла къалмай
Иранда, Тюркде, Уйгъурда да киргендиле джангы мадарла бла мардала. Джангы
мадарла бла окъутулгъан школлагъа «джангы мадар школ» ат берилгенди. Гаспыралы
бу школлагъа талай окъуу китаб чыгъаргъанды, аланы ичинде эм белгилиси «Ходжа и
субъян» («Сабийлени устазы») деген китаб болгъанды. 1887 джылдан башлаб И.
Гаспыралы Таврида алим архив коммисияны члени болгъанды.

1905 джыл Гаспыралы бла аны бла бир сагъышда болгъанла «Бутюнрусие иттифак эль
муслимин» («Муслиманланы бютеуроссия бирлиги») атлы муслиман либерал организация
къурайдыла. Ол бу организацияны Ара комитетини члени болгъанды, Кърым бёлюмюне
да башчылыкъ этгенди. 1905 джылда Гаспыралы эм ол башчылыкъ этген бёлюм «17
октябрны бирлиги» джанлы болгъандыла. Гаспыралыны кърым сагъышдашларыны ичинде
эм белгилиле быладыла: Исмаил бла Амет Муфтии-заде, Мустафа Кипчакский, Асан
Сабри Айвазов, Абдурахман Мемет огълу, Асан Тарпиев, Сулейман Крымтаев,
Абдурешит Медиев, Рустам Ахундов, Ибраим Гурзуф, Али Булгаков, Аббас Кёрбек эмда
башхала. 1907 джыл Гаспыралы Каирде, муслиман дунияны реформала эмда прогресс
джанлы бютеу кючлерин бирлешдирир ючюн Бютеудуния Муслиман Конгресс чакъырыуну
теджегенди.

Гаспыралыны дуниягъа къарамы либерал идеологияны, джамагъатны прогрессив
айныууну, халкъланы арасында шохлукъны, динлени арасында бир-бирлерине
чыдамлыкъны, социалистлени радикал излемлерине къаршчылыкъда тамалланнганды.
Гаспыралы джамагъатны эволюция халда тюрлениую джанлы болгъанды. Гаспыралыны
къарамлары, белгили философла Джамалютдин Аль Афганини, Шигабутдин Марджанини,
Мухаммад Абдону, Гасанбек Меликов Задарбини, Махмудходжа Бехбудини эмда
башхаланы къатында болгъанды.

Гаспыралыны талай кърал саугъасы балгъанды: Бухарадан — «Чолпан джулдузну алтын
ордени» (III дараджа); Тюркден — «Меджидие» (IV дараджа); Ирандан — «Аслан бла
Кюн» (IV бла III дараджала) эмда Санкт-Петербург орус техника джамагъатны
медалы.

Исмаил Гаспыралы Бахчасарайда ауушханды, Сынджырлы медресени арбазында
басдырылгъанды. Гаспыралыгъа Акъмежгит бла Бахчасарайда эсгертмеле бардыла, аны
аты бла орамла, библиотека аталыбды.



https://krc.wikipedia.org/wiki/%D0%98%D1%81%D0%BC%D0%B0%D0%B8%D0%BB_%D0%93%D0%B0%D1%81%D0%BF%D1%8B%D1%80%D0%B0%D0%BB%D1%8B

Исмаил Мустафа улу Гаспыралы (Гаспринский) (кърым. İsmail Mustafa oğlu
Gasprinskiy (Gaspıralı), араб джазмада: اسماعیل مصطفى اوغلى گاسپرينسكى;
туугъаны: 1851 джылны 8-чи (21-чи) мартында, ёлгени: 1914 джылны 11-чи (24-чю)
сентябрында) — Россия империяны бютеу муслиман халкъыны ичинде белгили болгъан,
сыйы кёрюлген кърымтатар алим, интеллектуал, джазыучу эмда политик болгъанды.
Кърым татарлыла аннга «Миллетни атасы» атны да бередиле. Тюркчюлюк (Пантюркизм)
идеологияны къурагъанладан бирине саналады.

Таврия губернияны Ялта уездини Уллу Сала элинде, орус къуллукъну офицери Мустафа
Али улу Гаспыралы бла аны юй бийчеси Фатма-Султан Темир-Гази къызыны юйдегисинде
туугъанды. 19 апрель 1854 джыл аны юйдегисин дворян дараджада мюкюл этгендиле.
Исмаил эм алгъа юйде окъуб башлагъанды, андан сора башланнгыч мектебде,
Акъмежгит кърал эркиши гимназияда, Воронеж аскер школда, артдан 2-чи Москва
аскер гимназияда окъугъанды. Окъууун битдирмей юйюне къайтыб, башланнгыч школда
устаз болуб ишлеб башлагъанды. 1871 джыл Франциягъа кетгенди. 1874—1875 джыллада
Тюркде джашагъанды. Кърымгъа къайтханында Бахчасарай шахар Думаны депутаты болуб
сайланнганды. 13 февраль 1879 — 05 март 1884 джыллада Бахчасарай шахар башчы
болуб ишлегенди.

1879 джылдан башлаб Исмаил Гаспыралы кърымтатар тилде газетле чыгъара башлайды:
«Файдалы эглендже» (1879—1880), «Закон» (1881). 1883 джылдан Гаспыралыгъа
биринчи орта кърымтатар-орус «Переводчик-Терджиман» газетни чыгъарыргъа эркинлик
бергендиле. Бу ол заманлада Россияда тюрк тилледе чыкъгъан джангыз газет
болгъанды, XX ёмюрню аллына уа дунияда эм къарт муслиман газет болгъанды. Газет
35 джылны чыгъыб тургъанды, 23 февраль 1918 джыл джабылгъанды.

«Терджиман» газетни юсю бла Исмаил Гаспыралыны идеялары бютеу Россиягъа
джайылгъандыла. Аны тышында газет Иранда, Къытайда, Тюркде, Мисирде, Болгарияда,
Францияда, Швейцарияда, АБШ-да джайылгъанды. Гаспыралыны айтханына кёре, бу
газетни джуртдашларындан эсе тыш къраллада бек сюйгендиле.

Бу газетни материаллары бла башха муслиман халкъланы басмасы да хайырланнганды:
«Икдам», «Себах», «Гайрет», «Ватан», «Диккат», «Хидмет», «Агонк», «Заман»,
«Каир», «Нил», «Ахтер», «Наасури».

1886 джыл «Переводчик-Терджиман» газетге «Листок объявлений» реклама къошакъ
къошулгъанды. 1905 джылны ахырындан Гаспыралы «Алеми Нисван» («Тиширыу дуния»)
деген биринчи кърым-татар тиширыу журнал чыгъарыб башлагъанды. Тиширыула ючюн бу
ючюнчю кере сынамы болгъанды (андан алгъа эки кере — 1887 джылда «Тербие» журнал
бла 1891 джылда «Переводчик-Терджиман» газетге — «Къадын» къошакъ джарашыб
чыгъалмагъандыла). 1906 джыл Исмаил ана тилде «Ха-ха-ха» атлы биринчи чам журнал
чыгъарыргъа эркинлик алады. Кечирек ол Кърал Думаны муслиман фракциясыны официал
органы «Миллет» газетни чыгъарыб башлайды.

Гаспыралы 1907—1908 джыллада Мисирде араб тилде «Аль Нахда» («Айныу») газетни
талай номерин чыгъарады. Гаспыралыны басмасында кърым-татар маданиятны белгили
адамлары — Осман Акъчокъракълы, Мемет Нузет, Якъуп Шакир-али, Юсеин Шамил
Тохтаргазы, Абляким Ильмий, Асан Сабри Айвазов, Исмаил Лятиф-заде, Сеит-Абдулла
Ёзенбашлы д. б. ишлегендиле. 1908 джыл Къазан басмада Гаспыралыны атына энчи
шрифт къурагъандыла.

Исмаил Гаспыралыны аты бла джадидизм деген джарыкълау къозгъалыу байламлыды. Бу
къозгъалыуну баш нюзюрю муслиман школлада джангы, лаик окъуу мардаланы киргизиу
болгъанды. Гаспыралыны джангы окъутуу мардалары къуру Кърым бла къалмай Россияны
бютеу муслиман халкъларыны школларыда хайырланнгандыла. Россия бла къалмай
Иранда, Тюркде, Уйгъурда да киргендиле джангы мадарла бла мардала. Джангы
мадарла бла окъутулгъан школлагъа «джангы мадар школ» ат берилгенди. Гаспыралы
бу школлагъа талай окъуу китаб чыгъаргъанды, аланы ичинде эм белгилиси «Ходжа и
субъян» («Сабийлени устазы») деген китаб болгъанды. 1887 джылдан башлаб И.
Гаспыралы Таврида алим архив коммисияны члени болгъанды.

1905 джыл Гаспыралы бла аны бла бир сагъышда болгъанла «Бутюнрусие иттифак эль
муслимин» («Муслиманланы бютеуроссия бирлиги») атлы муслиман либерал организация
къурайдыла. Ол бу организацияны Ара комитетини члени болгъанды, Кърым бёлюмюне
да башчылыкъ этгенди. 1905 джылда Гаспыралы эм ол башчылыкъ этген бёлюм «17
октябрны бирлиги» джанлы болгъандыла. Гаспыралыны кърым сагъышдашларыны ичинде
эм белгилиле быладыла: Исмаил бла Амет Муфтии-заде, Мустафа Кипчакский, Асан
Сабри Айвазов, Абдурахман Мемет огълу, Асан Тарпиев, Сулейман Крымтаев,
Абдурешит Медиев, Рустам Ахундов, Ибраим Гурзуф, Али Булгаков, Аббас Кёрбек эмда
башхала. 1907 джыл Гаспыралы Каирде, муслиман дунияны реформала эмда прогресс
джанлы бютеу кючлерин бирлешдирир ючюн Бютеудуния Муслиман Конгресс чакъырыуну
теджегенди.

Гаспыралыны дуниягъа къарамы либерал идеологияны, джамагъатны прогрессив
айныууну, халкъланы арасында шохлукъны, динлени арасында бир-бирлерине
чыдамлыкъны, социалистлени радикал излемлерине къаршчылыкъда тамалланнганды.
Гаспыралы джамагъатны эволюция халда тюрлениую джанлы болгъанды. Гаспыралыны
къарамлары, белгили философла Джамалютдин Аль Афганини, Шигабутдин Марджанини,
Мухаммад Абдону, Гасанбек Меликов Задарбини, Махмудходжа Бехбудини эмда
башхаланы къатында болгъанды.

Гаспыралыны талай кърал саугъасы балгъанды: Бухарадан — «Чолпан джулдузну алтын
ордени» (III дараджа); Тюркден — «Меджидие» (IV дараджа); Ирандан — «Аслан бла
Кюн» (IV бла III дараджала) эмда Санкт-Петербург орус техника джамагъатны
медалы.

Исмаил Гаспыралы Бахчасарайда ауушханды, Сынджырлы медресени арбазында
басдырылгъанды. Гаспыралыгъа Акъмежгит бла Бахчасарайда эсгертмеле бардыла, аны
аты бла орамла, библиотека аталыбды.



https://krc.wikipedia.org/wiki/%D0%98%D1%81%D0%BB%D0%B0%D0%BC_%D1%80%D0%B5%D1%81%D0%BF%D1%83%D0%B1%D0%BB%D0%B8%D0%BA%D0%B0

Ислам республика — Джууукъ Шаркъда джайылгъан теократ неда аннга джууукъ кърал
оноу формады, анда къралгъа оноу этилген заманда ислам дин къуллукъчула уллу
орун аладыла (Иранда бу шартла эм бек терен этилгендиле, мында къралны де-факто
башчысы, къралда эм баш дин къуллукъчуду). тарихден келген ислам монархия бла
европачы республикан къурулушну арасында компромиссди. Ислам республикада
законла асламысы бла шериятны тамалында къуралгъандыла. Ислам республикалагъа
Иранны,Афганистанys, Комор айрымканланы, Мавританияны эмда Пакистанны санаргъа
боллукъда; алай, а сёз ючюн, Пакистанны 1956 къабыл этген конститциясы лаик
халлыды, ол себебден атыда «Ислам республика» деб джазылыуу халкъыны динине
хурмет бериудю.



https://krc.wikipedia.org/wiki/%D0%98%D0%BB%D0%B8_%D0%BA%D1%80%D0%B0%D0%B9%D0%BD%D1%8B_%D1%8E%D1%81%D1%8E%D0%BD%D0%B4%D0%B5%D0%BD_%D0%BA%D0%B5%D1%81%D0%B0%D0%BC%D0%B0%D1%82

Или крайны юсюнден кесамат неда Петербург кесамат — Эресей бла Къытайны
арасында, Цин империяны шимал-кюнбатышында чеклени демаркациясыны юсюнден
кесамат болгъанды. Или край — бусагъатдагъы Синьцзян-Уйгъур автоном районну
шималында, Или сууну ёзендинде территорияды.

Петербургда 1881 джылны 24-чю февралында Цин империяны Эресейде дипломат агенти,
Уллу Британия бла Францияда министри маркиз Цзэн Цзицзэ Къытай джанындан эмда
тыш ишлени министрини джолдашы, Азия департаментни оноу джюрютюучюсю Николай
Гирс бла Россия империяны Къытайда посолу Евгений Бюцов орус джанындан къол
салгъандыла.

Эресей Или крайны (бир кесек джеринден тышында) Цин империягъа бергенди. Зайсан
кёлню къатында чекни бегитгенди. Чекде чыкъгъан сорууланы тюзетиуню мизамын
белгилегенди.

1860 джылгъы Пекин кесамат къошакъ болуб, орус-цин чекни демаркациясын
бошагъанды



https://krc.wikipedia.org/wiki/%D0%98%D0%B1%D0%B5%D1%80%D0%B8%D0%B9_%D1%83%D0%BD%D0%B8%D1%8F

Иберий неда пиреней уния деб Испания бла Португалияны таджларыны 1580—1640
джыллада энчи унияларына айтылады. Ол джыллада испан Габсбургланы — II Филиппни,
III Филиппни эм IV Филиппни властлары бютёу Пиреней джарымайрымканнга
джайылгъанды. Унияны джылларында португал къраллыкъны къарыуун тас этиу бла,
Португал империяны чачылыуу да башланнганды.

1578 джылда джаш португал патчах I Себастьян, Эль-Ксар-эль-Кебиреде сермешиуде
ёледи, къралда башчы болгъан Ависс династия тауусулургъа джетеди. Къралгъа
патчах болуб, джылы келген къаратон кардинал Энрике баямланады. Алай а эки
джылдан ол да ёледи, эмда къралда династия кризис джаратылады. Бу кризисни
кёзюуюнде тахха I Мануэлни туудукълары олтурургъа излейдиле, аланы ичинде
португаллылагъа узакъ болгъан II Филипп, гыбышы туугъан приор Кратучу Антонио
эмда герцогиня Катерина Браганса.

Герцог Альба башчылыкъ этген испан армия, португал тах ючюн къазауатда хорлайды.
1581 джылда II Филипп Лиссабоннга келиб, I Филипп ат бла португал тахха
олтурады. Ол бирикген къралда португаллыланы келечиликлерин джетерли этеди,
Португалияны энчи законларын, аскерин, ачхасын джюрютюрге эркин къояды, бир
заманлада унияны ара шахарын Лиссабоннга кёчюрюрге да излейди.

XVII ёмюрде португал элита унияны къралгъа хайырындан эсе хатасы кёбюрек
болгъанын ангылай башлайдыла. Бу монархны португаллылагъа аман къарауу бла
байламлы болмагъанды, аны баш чуруму — Испанияны джаулары португал колонияланы
ышаннга алыу бла байламлы болгъанды. Португал колониялагъа испанлыланы джаулары
чабыуул этселе да, испанлыла болушургъа ашыкъмагъандыла. Артыкъ да ауур тийгени
— Ингилиз бла 1386 джылда къол салыннган Виндзор трактатны тохтатыу болгъанды.

II Филиппге къаршчы къозгъалгъан голландлыла, португал Цейлонну, Бразилияны
шимал районларын эмда Анголада Луанданы кючлейдиле; аланы ызындан Бразилиягъа
французла да киредиле. Колонияланы бир-бири ызындан тас этиу, португал акъсюек
къауумну чыдамын къурутады. Къраллыкъны орнуна салыу ючюн кюреш башланады.
Герцогиня Брагансаны туудугъу IV Жуан ат бла тахха олтурады, Испания бла 28 джыл
(1640—1668) баргъан къазауатны уа португаллыла хорлайдыла. Уния чачылады, тахха
Браганса династия киреди.



https://krc.wikipedia.org/wiki/%D0%97%D0%BB%D1%83%D0%BA%D0%B0%D0%BD%D1%8B_%D0%B0%D0%BA%D1%82%D1%8B

Украин Халкъ Республика бла Кюнбатыш-Украин Халкъ Республиканы бирлешиулерини
акты неда Злуканы акты — 22 январь 1919 джыл къууанч халда баямланнган Украин
Халкъ Республика (УХР) бла Кюнбатыш-Украин Халкъ Республиканы (КБУХР) бирикген
украин къралгъа бирлешиу актыды.

КБУХР-ге кириб келген поляк аскерден кюрешде болушлукъ алыр умут бла, Украин
Миллет Рада 1918 джылны ноябрыны ахырында Киевдеги гетман Скоропадскийге кесини
келечилери Л. Цегельский бла Д. Левицкийни джибереди. Алай а ол заманнга Киев,
Директорияны аскери бла къуршаланнганды. Келечиле Фастовда Директорияны членлери
В. Винниченко, С. Петлюра, А. Андриевский, Ф. Швец эмда А. Макаренко бла
тюбешедиле. Кёрюшюулени тамамында 1 декабрь 1918 джыл къралланы бирлешдириуню
юсюнден ал кесаматха къол салынады (укр. Передвступний договір).

Фастов шахарда къол салыннган кесаматны Украин Миллет Рада 3 январь 1919 джыл
Станиславовда мюкюл этеди. Бирлешген къралны къураучу джыйылыуу чакъырылгъынчы
КБУХР-ни территориясында закон къураучу власть Украин Миллет Раданы къолунда,
граждан эм аскер власть а — КБУХР-ни Кърал Секретариатыны къолунда къалады.
Директорияны бегимин берир ючюн 16 январда Киевге Л. Бачинский башчылыгъында
делегация джибериледи.

18 январда Директорияны бла Халкъ Министрлени Кенгешини КБУХР-ни келечилери бла
бирге джыйылыуда кесамат мюкюл этиледи.

22 январь 1919 джыл «Злуканы акты»-н къууанч халда баямлайдыла. София майданда
мингле бла адамла, аскерчиле, архиепископ Агапитни башчылыгъында Украин
Православ Клисаны келечилери, Директорияны, УХР-ни правительствосуну членлери
эмда КБУХР-ни делегациясы джыйыладыла. Дууа этилгенден сора, онеки сагъатда Л.
Цегельский Украин Миллет Раданы бирлешиуню юсюнден бегимин окъуб, аны
Директорияны башчысы В. Винниченкогъа береди. Директорияны члени Ф. Швец да
УХР-ни Универсалын окъуйду.

Ол кюн огъунакъ Директорияны закон къураучу органы — Украинаны Урунуу Конгресси
ачылады, аннга КБУХР-ни 48 делегаты киреди, президиумгъа уа КБУХР-ни келечиси С.
Витик сайланады. 23 январь 1919 джыл «Злуканы акты» ауаз бирлик бла (бир къауум
билгиге кёре 2 коммунист къаршчы чёб атханды) къабыл этиледи .

Андан башлаб, Къураучу Джыйылыу чакъырылгъынчы дери УХР-ни Директориясына баш
власть бериледи, аны къурамына уа КБУХР-ни келечилери кирирге керек болгъанды.
«Кюнбатыш-Украин Халкъ Республика» атны орнуна «Украин Халкъ Республиканы
Кюнбатыш бёлгеси» (УХРКББ) термин къабыл этидели, аннга территориал автомномия
бериледи. УХРКББ-ни тыш ишлерини кърал секретары Л. Цегельский украин
правительствоны тыш ишлерини министерствосуну биринчи вице-министри болады.
Польша, Чехословакия эм Румыния бла илишкилени юсюнден байламлы бютеу оноуланы
ол мюкюл этерге керек болгъанды. 12 март 1919 джыл КБУХР-ни президенти
Петрушевич Директорияны къурамына киреди.

Биригиуню баямлагъандан сора биринчи айлада эки къралны интеграция джолунда
атламла этилгендиле, артыкъсыз да аскер сферада. Петлюра талай кере Галициягъа
барыб В. Голубовични правительствосуну олтурууларына къошулгъанды. Кюнбатыш
Бёлгеге кюнчыгъышдан азыкъ, Кюнбатышндан эсе уа — нефть, джиберилиб башлагъанды.
Алай а, керти бирлешиу болмайды. Координация къуру аскер сферада болгъанды, ол
да чекли халда, эки аскерни эки башха тамадалыгъы болгъанды (аскерле Кюнбатыш
Украина къурутулгъанында да бирикмегендиле). Яневскийни оюмуна кёре, Украин
Халкъ Республика — конфедерация халлы къуралыш болгъанды.

Галцияны аскери, Украин Халкъ Республиканы правительствосуну оюмуна сыйынмай,
Акъ аскер бла 6 ноябрь 1919 джыл келишиуге кириб, Акъ аскер бла сауутлу
сермешиулени тохтатады, аны ызындан Галцияны аскери Акъ аскер бла аскер бирликге
кириб инарал Деникиннге бойсунады. Ол биригиуню денонсация халгъа келтиреди.
Украин тарихчиликде бу келишиуге «ноябрчы пелях» атны бергендиле
(укр. «Листопадова катастрофа»). 1919 джылны ахырында актны Кюнбатыш-Украин
Халкъ Республиканы президенти Евген Петрушевич да денонсация этеди.



https://krc.wikipedia.org/wiki/%D0%96%D1%83%D0%BB%D0%B4%D1%83%D0%B7%D0%BB%D0%B0_%D0%B0%D1%80%D0%B0%D0%BB%D1%8B_%D0%B1%D1%83%D0%BA%D1%8A%D1%83

Жулдузла аралы букъу деб жулдузла аралы кенгликлени толтургъан бек гитче
миндеулеге (кесеклеге) айтадыла. Ол гитче къаты кесекледен къуралыпды. Аны
кесеклерини орта уллулугъу 0,01—0,2 мкм чакълы бир болады. Жулдузланы жарыгъы
букъуну бир талай кельвиннге дери жылытады, ол себепден жулдузла аралы букъу
узун толкъунлу инфракъызыл жайыу чачады. Букъу дагъыда химия жаны бла барыугъа
себеп этеди: аны санында ауур темирле катализатор оюнну ойнайдыла, бир-бир
кесеклери уа водород молекула къураргъа болушадыла. Ол а темирге жарлы болгъан
булутлада жангы жулдуз къурауну барыууна себеп этеди.



https://krc.wikipedia.org/wiki/%D0%94%D1%8B%D1%85_%D1%82%D0%B0%D1%83

Дых тау неда Тик тау (орус. Дыхтау, Дых-тау) — Кавказда Къабарты-Малкъарны
Бызынгы ауузунда орналгъан тауду. Мийиклиги — 5 204 м-ди, Кавказда джангыз Минги
таудан алашады. Шимал (неда Къабыргъа) аркъада орналады.

1886 джылда эм 1888 джылда болгъан эки джетишимсиз чыгъыудан сора, Дых таугъа
ахыр ингилизли Альберт Ф. Маммери бла швейцар джол кёргюзтюучю Генрих Цурфлюх
къыбыла-кюнбатыш джанындан аркъа бла чыкъгъандыла (24 июль 1888). 20 август 1888
джылда H. В. Холдер, Херманн Вулли, Джон Кокин эм Ульрих Алмер Дых тауну
бусагъатда стандарт маршрутха саналгъан шимал башына чыкъгъандала.



https://krc.wikipedia.org/wiki/%D0%94%D1%83%D0%BD%D0%B0%D0%B9_(%D1%81%D1%83%D1%83)

Дуна́й (рум. Dunărea, мадж. Duna, нем. Donau, хорв. Dunav, словак. Dunaj,
болг. Дунав, серб. Дунав, Dunav, укр. Дунай, лат. Danubius, Danuvius, бур.-грек.
Ίστρος) — Европада (Итилден сора) узунлугъу бла экинчи, «интернационал» сууду.

Сууну атыны этимологиясы бир версиягъа кёре Danuvius (къызыу суу) деген
магъанадан келеди, danu (къызыу) эмда vius (суу) деген кельт сёзледен
къуралгъанды, башха версиягъа кёре скиф-сарматча dānu сёздю, магъанасыда «суу»,
«къобан» деген сёзге келеди (бусагъатдагъы тегейча — «дон»), дагъыда бир версия
тюрк тилле бла байламлыды: Тынай — тынч, рахат деген магъанада.

Дунайны юсюнден эм алгъын билгиле буруннгу грек тарихчи Геродотда (б. э. д. V
ёмюр) тюбейди, «Тарих» деген китабында, Истр суу (Дунайны буруннгу аты)
кельтлени джерлеринде башланыб Европаны юсю бла агъады деб джазылады. Истр суу
Эвксин понтха (Къара тенгиз) джети дженг бла саркъады. Бусагъатдагъы атын
кельтле бергендиле, ала былайлада бизни эрагъа дери 1-чи мингджыллыкъны биринчи
джарымында джашагъандыла. 105 джыл Траян Дунайны юсю бла биринчи таш кёпюрню
ишлегенди.

Суу аллын Шварцвальдда (Баден-Вюртемберг, Германия) алады, Донауэшинген шахарны
къатында таудан келген Брег (узунлугъу 48 км) бла Бригах (узунлугъу 43 км)
кёзлеу суула, 678 метр мийикликде бир-бирлерине къошулуб Дунай сууну
джаратадыла.

Иммендинген шахарны къатында, къуралгъан джеринден 30 километр узакълыкъда,
Дунай джер тюбюне кетеди, аны чуруму — бу акъгъан ёзенни тамалы тытырлы тау
породаладан къуралыб, тешикли, джарылгъанлы болгъаныды, тау породаланы ичин суу
эритиб къуууш болады, Дунайда ол къууушла бла энгишге саркъа башлайды.

Джер тюбюне кирген джеринден, 12 километр къыбылагъа, Дунай уруб джер башына
чыгъады. Былайда Германияны эм уллу джер тюбюнден чыкъгъан сууу барды. Бир
секундха 25 тонна чакълы бир суу чыгъады. Былайдан Аах сууда башланады, кечирек
ол белгили, Рейн суу тамалын алгъан, Боден кёлге агъады.

1877 джыл Аахда уруб чыкъгъан суу, Дунайны джер тюбю сууларындан ашам алыннганы
белгили болгъанды: 100 центнер таш тузну, Дунай джерге кирген джеринден узакъ
болмай суугъа къошхандыла, 55 сагъатдан сора бу туз Аахны сууларына джетгенди.
Джазгъы толусуу кёзюуде бу джер тюбю агъым, бу джолун къуру 20 сагъатха ётеди.
Суу джер тюбюнде уллу илипинле бла саркъа, Вимзен дорбуннга дери келеди,
добрундан джер юсюне чыгъады. Дунай бла Аахны башыны арасында мийикликлени эниши
185 чакълы бир болады.

Кесини джолунда Дунай талай кере баргъан табасын тюрлендиреди. Биринчи
Германияны тау джерлери бла къыбыла-кюнчыгъышха саркъады, сора 2747 км.
узунлукъда шимал-кюнчыгъышха бурулады. Былай Регенсбург шахаргъа (2379 км) дери
келеди, былайда сууну агъымыны эм шимал нохтасыды (49°03' ш. к.). Регенсбургну
къатында къыбыла-кюнчыгъышха бурулады, сора Вена чунгурлукъну ётюб, 600 км
чакълы бирни Ортадунай алашалыкъны юсю бла саркъады. Суу орунун Къыбыла
Карпатланы тау сынджырларындан Темир къабакъла атлы ёзенден ётюб, Тёбендунай
алашалыкъ бла Къара тенгизге 900 километрден артыкъны келиб, агъады. Сууну эм
толу нохтасы Болгарияны Свиштов шахарыны къатындады — ш.к. 43°38'.

Дунай, тёбен агъымында бутакъ кибик айрылыб дженгледен, кёлледен къуралгъан
мырдылы дельта къурайды. Бу дельтаны кюнбатышдан кюнчыгъышха дери узунлугъу 75
км, шималдан къыбылагъа кенглиги уа 65 км. Дельтаны тёппеси Измаил Чатал мысны
къатындады, былайдан 80 километр узакълыкъда Дунайны баш суу орну Килий бла
Тульчин гирлогъа юлешиннген гирло барды. 17 км къыбылагъа, Тульчин гирлода
Георгий бла Сулин гирлолагъа юлешинеди, ала Къара тенгизге айры-айры агъадыла.
Килий гирло Украинаны территориясыны чеклеринде Килий дельтаны къурайды, бу
Дунайны дельтасыны эм къызыу акъгъан бёлгесиди. Дунайны дельтасында Дунай
биосфера заповедник орналыбды.

Дунайны бассейнини асимметрия шекили барды. Онг джагъа бёлюмю гитчерегиди (суу
джыйыуну майданыны 44%). Алай а онг джагъасында Дунайны джетеклери бассейнни
гидрография четенин къурайдыла. Джетекле тенг юлешинмегендиле: кёбюсю Альпала
бла Карпатланы этеклериндедиле, Маджар (Ортадунай алашалыкъда) джокъну
орнундадыла.

Дунай башындан гирласына дери 10 къралны юсю бла неда чеги бла агъады (Германия,
Австрия, Словакия, Маджар, Хорватия, Сербия, Болгария, Румыния, Молдова эмда
Украина).

Аны тышында Дунайны бассейни Ара эмда Къыбыла Европаны 18 къралын алады (башында
айтылгъан 10 къралдан сора — Италия, Словения, Босния эм Герцеговина, Албания,
Македония, Польша, Швейцария эмда Чехия).

Бютеу Дунай джанында къраллагъа бу къобан чек болады, бир-бир къралланы чеклери
Дунайны суулары бла 1075 км (Румыния) башхаланыкъы уа 0,2 км (Молдавия) чакълы
бир болады.

Дунайны джагъаларында онла бла уллу шахар орналыбды, аланы ичинде терт европачы
къралны ара шахары барды: Австрияныкъы — Вена (1597 минг. адам), Сербияныкъы —
Белград (1670 минг), Маджарныкъы — Будапешт (1702 минг), Словакияныкъы —
Братислава (425 минг). Изар джетекде Баварияны ара шахары Мюнхен (1365 минг)
орналыбды.

Германияда Майн-Дунай каналны 1992 джыл ишлениую бла, Дунай суу, Шимал
тенгиздеги Роттердамдан Къара тенгиздеги Сулиннге дери созулгъан трансевропа суу
джолну кесеги болгъанды (3500 км). Дунайны юсю бла транспорт ташыуланы ёлчеми
100 миллион тоннаны (1987 джыл) озгъанды.

Дунайны дельтасында эки кеме джюзерча канал барды — румын эмда украин, ала уллу
кемелени Дунайдан Къара тенгизге ётер мадар бередиле.

1999 джыл, Белградны НАТО-ну авиациясы бомбалаб юч кёпюрню ойгъандыла. Суу
орунну ариулау 2002 джыл бошалгъанды, андан бери кемеле тыйгъычсыз джюзерча
болгъандыла.

Дунай джауум сууладан, Альпала бла Карпатланы эриген къарлары бла чыранларындан,
джер тюбю сууладан ашам алады.



https://krc.wikipedia.org/wiki/%D0%94%D0%B6%D1%91%D0%B3%D0%B5%D1%82%D0%B5%D0%B9_%D0%90%D1%8F%D0%B3%D1%8A%D1%8B

Джёгетей Аягъы (абаз. Усть-Джьгваты, къаб.-черк. Усть-Жэгуэтэ, орус.
Усть-Джегута) — Россияда шахарды (1975 джылдан бери), Къарачай-Черкесияны
Джёгетей Аягъы районуну административ аралыгъыды.

Къобан сууну онг джагъасында, Черкесске шахардан 15 км узакълыкъда орналыбды.
Шахарда джашагъанланы саны — 29,9 минг адамды (2010).

Джёгетей, Невинномысскдан келген темир джол ызны ахыр станциясыды. Джёгетей
Аягъында, Къобандан Уллу Ставрополь илипин башланады. Джёгетей Аягъыны
къурамына, «Южный» теплица комбинат бла бирге ишленнген Московский микрорайон
киреди.



https://krc.wikipedia.org/wiki/%D0%93%D0%B8%D1%82%D1%87%D0%B5_%D0%98%D0%BD%D0%B4%D0%B6%D0%B8%D0%BA

Гитче Инджик (абаз. Йынджьыгь-ЧкӀвын, къаб.-черк. ИнджыджцӀыкӀу, орус. Ма́лый
Зеленчу́к) — Шимал Кавказда сууду, Къобанны сол джетегиди.

Сууну узунлугъу — 59 км, Морх сууну башындан ёлчеленсе уа — 123 км. Гитче
Инджик, Баш Кавказ аркъаны Эрун аркъасыны чыранларындан башланнган Морх суу бла
Схауат сууну къошулгъанларындан къуралады. Морх суу бла Схауат суу шималгъа тар
ёзенледе саркъадыла. Суула, Къарданик станседен 5 км шималда бир-бирине къошулуб
Гитче Инджикни джаратадыла.

Гитче Инджик, мийик джагъалы (Къобаннга къошулгъан джеринде алашаракъ болады)
тар ёзенде Уллу Инджикге параллел халда саркъады. Беломечетская стансени
къатында Къобаннга къошулады.



https://krc.wikipedia.org/wiki/%D0%93%D0%B2%D0%B0%D0%B4%D0%B0%D0%BB%D0%B0%D1%85%D0%B0%D1%80%D0%B0%D0%B4%D0%B0_1992_%D0%B4%D0%B6%D1%8B%D0%BB%D0%B4%D0%B0_%D0%BA%D1%91%D0%B7%D1%8E%D1%83_%D0%B0%D1%82%D1%8B%D0%BB%D1%8B%D1%83%D0%BB%D0%B0

Гвадалахарада 1992 джылда кёзюу атылыула — Мексиканы экинчи уллу шахары
Гвадалахарада 1992 джылны 22-чи апрелинде болгъан уллу пеляхды.

Официал билгилеге кёре 206 адам ёлгенди. Алай а Lloyd’s атлы лондончу компанияны
хыйсабларына кёре, ёлгенлени саны 252 адам, джаралыла 1440 аслам, 15 минг адам
да юйсюз къалгъандыла, 450 предприятие чачылгъанды, салыннган заранны ёлчеми
тюрлю-тюрлю билгилеге кёре АБШ долларла бла 300 миллиондан башлаб 1 миллиардха
дери барады.

Бир версиягъа кёре ёсюмлюк джау чыгъарыуда хайырланнган токсик дженгил джаннган
гексан газны фабрикадан агъыуу болгъанды.

Алай а тинтиу башха чурумну чыгъаргъанды - шахар коммуникацияланы бир-бирлерине
джууукъ болуулары. Суу быргъы бензин быргъыны юсю бла ётгенди. Къанджаллашхан
темирлени бир-бирлерине тийюлери химиялыкъ реакция бла коррозия чурум болгъанды.
Отлукъ бензин быргъыдан чыгъыб, диаметринде 1 см болгъан суу быргъыны тешигинден
киргенди. 600 минг чакълы бир литр алай саркъгъанды. Аны юсюне отлукъ топракъгъа
эмда къатында тургъан канализация быргъыгъа да саркъгъанды.



https://krc.wikipedia.org/wiki/%D0%93%D0%B0%D0%BB%D0%B0%D0%BA%D1%82%D0%B8%D0%BA%D0%B0

Мырыт — жулдузладан, кечетледен, жулдузла аралы букъудан, буздан, тылпыудан эм
къара жынгылдан къуралгъан ауетли байланнган уллу низамды. Мырытда хар зат
саулай ауурлукъну ортасына кёре тёгерек бурулады. Санында Кюн низам бла Жер да
болгъан мырыт — Къой жолду. Къой жолдан къалгъан галактикала бек узакъдадыла.
Аланы жууукъдагъыларына узакълыкъны мегапарсекледе ёнчелерге келишгендиле,
узакъдагъыларына уа — къызыл тебиуню ёлчеминде. 2008 жылда белгиге кёре бизден
эм узакъ мырыт — UDFj-39546284-дю. Жерден къарап жангыз да юч мырытны кёрюрге
боллукъду: Андромеданы тубанлыгъы (шимал жарымтопда кёрюнеди), Уллу эм Кичи
Магелланны булутлары (къыбла жарымтопда кёрюнедиле).

Мырытланы суратларындан жулдузланы суратларын айырыргъа 20 ёмюрню аллына дери
онг болмагъанды. 1990 жылгъа жулдузлары айырылгъан 30 мырыт биле эди адам. Ала
барысы да жууукъ къауумну санына кире эдиле. Жерни Чорхуна «Хаббл»
кёзюлдреумюкню чыгъаргъандан, Жерде уа 10 метрлик кёзюлдреумюкню къурап
орнатхандан сора жулдузлары кёрюннген мырытланы саны терк толгъанды. Мырытла кёп
тюрлюле боладыла, аланы санында топха ушаш кенгине созулгъанла, жалпакъ
бургъучла, аралыкъ къошуулула, шылабла, къынгырла эм а.у.б. Ауурлукъларыны
юсюнден айтханда уа, мырытланы ауурлугъу 107 тоннадан 1012 тоннагъа дери жетеди.
Мырытланы дингил кенглиги 5-ден 250 килопарсекге дери жетеди (16-800 минг
жарыкълы жыл).



https://krc.wikipedia.org/wiki/%D0%92%D0%B5%D0%BD%D0%B0_(%D1%81%D1%83%D1%83)

Вена суу, Австрияда кеси бла бир атлы шахарны юсю бла саркъады эмда Дунайгъа
къошулады. Сууну узунлугъу — 34 км, андан 15 км — шахарны чеклериндеди. Венаны
бассейни 230 км² чакълы бирди эмда шахарны кесеги бла Вена Чегетни кесегин
алады.

Сууну башы, Вена чегетни кюнбатыш кесегинде орналыбды. Суу, шахарны аралыгъыны
кюнчыгъыш кесегинде («Уранияны» — окъуу аралыкъ эмда обсерваторияны къатында)
Донауканалгъа (Дунайны дженги) къошулады.

Шахарны ичинде сууну ызы, къуру бетон плитала бла къуралгъанды дерге боллукъду.
Ыз, ёлетни да келтириучю уллу суу басыуланы тохтатыр умут бла, 1895 бла 1899
джылланы арасында алай джарашдырылгъанды.



https://krc.wikipedia.org/wiki/%D0%92%D0%B0%D1%80%D1%88%D0%B0%D0%B2%D0%B0_%D0%B3%D0%B5%D1%82%D1%82%D0%BE

Варшава гетто — Польшаны оккупациясыны заманында фашистле къурагъан Варшавада
чууут геттоду. Гетто болгъан заманны ичинде, анда джашагъан адамланы саны 450
мингден 37 миннге дери азайгъанды.

Ючюнчю рейхни аскерлерини Польшагъа киргенинден сора, 1939 джылны октябрында
оккупацион властла буйрукъ чыгъаргъандыла, бу буйрукъгъа кёре чууутлула
ачхаларын кредит-финанс къурулушлагъа берирге борчлагъандыла. Адам башына 2000
злотыйден артыкъ ачха къояргъа эркинлик болмагъанды.

Геттону къуралыууну оноуун 1940 джылны 16-чы октябрында генерал-губернатор Ганс
Франк этгенди. Бу заманнга геттода 440 минг чакълы бир адам неда Варшаваны адам
саныны 37% болгъанды, алай а геттону майданы шахарны майданындан къуру 4,5 %
болгъанды.

Геттону ичиндеги соруулагъа юденрат къарагъанды, ол немец властланы контролунда
болгъанды. Юденратны башчысы Адам Черняков. Геттода чууут полциягъа башчылыкъ
Юзеф Шеринский этгенди.

Геттода дажшаулары аман болмагъан къауум къуралгъанды (саудюгерле,
контрабандачыла, юденратда ишлегенле, гестапону агентлери), геттода
джашагъанланы асламысы ачлыкъ сынагъанды. Артыкъсыз да бек болумлары аман
тышындан кёчюрюлюб келген чууутлуланы болгъанды, Варшавада танышлары
болмагъанлары себебли кеслерине иш эмда юйдегилерини баджарыу табылмагъанды.

1942 джылны 19-чу июлунда геттода адамланы кёчюрлюкдюле деген сёз джюрюб
башлайды. Геттону комиссары Гейнц Ауэрсвальд юденратны башчысына Черняковгъа бу
хапар джалгъан болгъанын билдиргенди, андан сора Черняков геттода билдириу
этгенди.

23-чю июлда приютладан сабийлени да кёчюрюллюклерин билгенинде юденратны башчысы
Черняков кесин ёлтюреди, аны орнуна баришчи Марек Лихтенбаум келеди. Аны
джашлары да гестапону агентлери болгъандыла. Юденрат, халкъны полициягъа
болушургъа чакъыргъанды.

6-чы августда Треблинкагъа сабий юйден 200 сабий ашырылады, аны директору
белгили педагог Януш Корчак болгъанды. Юденрат Корчакны башына бош этдиртеди,
алай а Корчак кесини сохталарыны ызындан кетеди. Августда биринчи кере юденратда
ишлегенле да ашырыладыла (700-800 адам).

52 кюнню ичинде (1942 джылын 21-чи сентябрына дери) 300 минг адам Треблинкагъа
джиберилгенди. Июлну ичинде чууут полиция 64 606 адамны ашырыргъа болушханды.
Августда 135 минг адам, 11-чи сентябргъа дери 35 886 адам кёчюрюледи. Андан сора
геттода 60 мингден аз адам къалады.

Аны ызындан келген айлада Чууут сауутлу организация къуралады, анда 500 чакълы
бир адам джыйылады, башчылыкъ Мордехй Анелевич этеди, аны тышында Чууут сермешиу
бирлик къуралады. Чууут сауутлу организация геттода къалыб сермеширге, сермешиу
бирлик а уа геттодан къачыб чегетлеге бугъар мурат этгенди.

1943 джылны 19-чу апрелинден 16-чы майына дери Варшава геттода сауутлу
къозгъалыу болады. Къозгъалыу СС-ни аскерлери бла къурутулады. Къозгъалыуну
заманында геттону 7000 минг джакъчысы ёледи, немец аскерчиле от салгъанларында
6000 минг адам саудан кюйгенди. Сау къалгъан 15 000 адам Треблинка ёлюм лагерге
джибериледиле. 16-чы майда гетто ахыры бла джокъ этилгенди.



https://krc.wikipedia.org/wiki/%D0%92%D0%B0%D0%BB%D1%8C%D0%B4%D0%B8%D0%B2%D0%B8%D1%8F,_%D0%9F%D0%B5%D0%B4%D1%80%D0%BE_%D0%B4%D0%B5

Педро де Вальдивия (исп. Pedro de Valdivia, 1497, Кастуэра, Бадахос, Испания —
декабрь 1553, Тукапел, Чили) — испанлы конкистадорду, Чилини биринчи губернатору
болгъанды.

Педро де Вальдивия Испанияны Бадахос шахарында идальгону юйюрюнде туугъанды.
1520—1521 джыллада V Карлны аскеринде Фландрияда къазауат этгенди, андан сора уа
1525 джылгъа дери Италияда. Европада къазауатладан сора Къыбыла Америкагъа
кёчгенди, Франсиско Писаррону башчылыгъында Перуда (1532—1536) эмда Диего де
Альмагрону башчылыгъында Чилиде (1535—1537) баргъан кючлеучю джортуууллагъа тири
къатышханды. 1535 джылда бусагъатдагъы Венесуэланы территориясында
Хуан-Фернандес де Алдеретени бёлегинде къазауат этгенди.

1540 джылда Педро де Вальдивияны Испанияны Чили колониясыны биринчи губернатору
этиб салгъандыла. Бу къуллукъда, 1548 джылда бир кесек тохтау бла, 1553 джылны
декабрына дери тургъанды.

Къуллукъда ишлеген сагъатында де Вальдивия, контролюнда тургъан территорияда,
быллай шахарланы тамалларын салгъанды: Чилини бусагъатдагъы ара шахары Сантьяго
(1541), Ля-Серена (1544), Консепсьон (1550), Ля-Империал (1551), Вальдивия
(1552), дагъыда кёб санда башха джерлешимле. Де Вальдивия башчылыкъ этген
заманда Чилини территориясы Атакаманы къыбыласындан Вальдивия бла Чилоэ
айрымканнга дери джайылгъанды.

Алай болса да, джерлени кючлеуню эсебинде индейлиле бла кёб уруш башланнганды.
Джесирге тюшгенлени де Вальдивияны буйругъуна кёре кёб кере къыйнагъандан сора
асмакъгъа асыб баргъандыла.

1550-чи джылланы аллында, къыбылагъа узакъ алгъа баргъан ючюн, арауканла бла
урушла къаты болгъандыла. Араукан къазауатны джангы кёзюую башланнганды. 1553
джылны декабрында Педро де Вальдивия джесирге тюшгенди. Эркинлик берселе,
бютеулей джерлерин да ызына къайтарыргъа айтханына да къарамай, арауканла
губернаторну асмакъгъа салгъандыла. Тешиндириб къымыжа этиб, зорлаб алтын къум
ашатхандыла, джити джылан кёпчек бла алгъа санларын кесиб сора башын да кесиб
алгъандыла. Конкистадорну джюрегин бачама бла аны ышаннган адамлары ашагъандыла.
Баш сюегинден арауканла спиртли ичкилеге гоппан аякъ этгендиле. Бир-бир
билгилеге кёре, ёлюгюн да къуууруб тайпа ашагъанды.



https://krc.wikipedia.org/wiki/%D0%91%D1%80%D0%B8%D1%82%D0%B0%D0%BD_%D0%9C%D0%B8%D0%BB%D0%BB%D0%B5%D1%82%D0%BB%D0%B5%D0%BD%D0%B8_%D0%91%D0%B8%D1%80%D0%B8%D0%B3%D0%B8%D1%83%D1%8E

Миллетлени биригиую (ингил. Commonwealth of Nations) — Уллу Британия бла аны
алгъынгы доминионлары, колониялары эмда протекторатлары къошулгъан къралла арасы
къуралышды. Алгъын Уллу Британия бла къатышлары болмагъан, алай а Биригиуге
къошулгъан къралла къуру экидиле — Мозамбик бла Руанда.

«Миллетлени Биригиую» термин биринчи кере британ премьер-министр Лорд Розберри
бла 1884 джыл хайырланнганды. Биригиуню тамалы уа, Лондонда 1887 джыл
бардырылгъан колониял конференцияа салгъанды, анда джангы колониялыкъ политиканы
тамаллары бегигендиле: мында эм бек айныгъан колониялагъа доминион статус
берилгенди. Ала кенг автономиялы, квази кърал халгъа келгендиле, кечирек а уа
бойсунмагъан къралла болгъандыла, аны бла бирге ала барысы да Миллетлени
Биригиуюню членлери болгъандыла. Биринчи аллай «эркинликлеге» ие болгъан
колонияла была болгъандыла: Канада, Австралия Биригиу, Джангы Зеландия,
Къыбыла-Африка Биригиу, Ньюфаундленд Доминион, Ирландия эмда Индия.

1926 джылда Уллу Британия бла британ иеликлени премьер-министрлерини
конференциясында Бальфурну Декларациясы къабыл этилгенди, анда Уллу Британия бла
доминионланы «тенг статуслары» болгъаны, аланы бири бирине бойсунмагъаны, алай а
барысы да Коронаны сыйын кёргенлери эмда Миллетлени Биригиуюне къошулуулары бла
бирикгенлери бегитилгенди.

Биригиуню хакъ статусу Вестминстер статут бла 1931 джылны 11-чи декабрында
бегитилгенди, аннга кёре Биригиу къралланы бирлигине ушаш бир къуралышды. алай
ала барысыда Уллу Британия бла энчи уния бла байламлы болгъандыла (ол демеклик
британ монарх доминионну башчысы болады).

Экинчи дуния къазауатдан сора британ иеликледе миллет къозгъалыуланы кюрешлерини
эмда финанс табсызлыкъланы себеби бла Британ империя чачылады. 1946 джылдан
башлаб «Британ Биригиу» «Биригу» ат алады.

Индияны азатланыуу эмда анда кърал оноуну формасы республика баямланнганында (
ол себебден британ монархны кърал башчы кибик танылмагъаны), Биригиуню
къуралышында терен тюрлениуле этерге керек болады. Атын тюрлендиргенден сора
приритет ишлеуле гуманитар миссия, окъуу эмда аны кибикле боладыла. Биригиу,
тюрлю-тюрлю айныу дараджалары болгъан къралланы, бу организацияны ичинде тенг
дараджада илишкиле къурургъа мадар берген бир къуралыш кибик къаралады.

Бирма бла Аден 1948 эмда 1967 джыллада бойсунмагъан статусну аладыла, эмда
алгъыннгы британ колония болуб къуру была Биригиуге кирмейдиле. Алгъыннгы
протекторатла бла Миллетлени Лигасыны мандат территоряларындан Биригиуге Мисир
(1922 джыл азатлыкъ алгъанды), Израиль (1948), Ирак (1932), Бахрейн (1971),
Иордания (1946), Кувейт (1961), Катар (1971) эмда Оман (1971) Биригиуге кирирге
излемегендиле. Ирландия Биригиуден 1949 джыл, республика баямлау бла чыкъгъанды,
Къыбыла-Африка Республика уа 1961 джыл (1994 джыл джангыдан ызына къайтханды).
Аннга къарамай, согласно Ирланд актха кёре (1949), Ирландия Республиканы
инсанлары, британ законнга кёре Биригиуню гражданлары бла тенг хакълары барды.

Биригиуню ёсюую бла, Уллу Британия бла аны 1945 джылгъа дери доминион болгъан
къраллагъа («доминион» ат 1940 джыллада хайырланыудан чыкъгъанды) «Эски биригиу»
атны бергендиле, артыкъсызда бек 1960 джыллада ала бла аладан джарлы болгъан,
джангы азатлыкъ алгъан Африкадагъа эмда Азиядагъы членлерини арасында даула
болгъандыла. Бу ангылашынмазлыкъла Эски. "Акъ" Биригиуню расизм бла, колониализм
бла терслеуге огъунакъ келтиргендиле. 1970 джыллада Къыбыла Родезияны, 1980
джыллада КъАР-ге санкцияла салыу бу дауну джангыдан къыздыргъанды. Бизни кюнлеге
джууукъда Нигерияда демократ тюрлениуле болууун соруулары, кечирек ол соруу
Зимбабведе чыгъады. Зимбабвени президенти Роберт Мугабе «Акъ Биригиу» сёзню кёб
хайырланады, Биригиуню аны къралында тюрлениулени излегенин, расизм бла
колониализмге санаб сёлешиученди.

Биригиуню къралларында джашагъан адамланы бютеулей саны 1,8 млрд чакълы бирди,
ол демек дунияны адам санындан 30 %. Адам саны бла къаралса биринчи орунда
Индияды ( 2001 санаугъа кёре бир миллиард адам), аны ызындан Пакистан,
Бангладеш/Бангладеш бла Нигерия барадыла (хар бирини адам саны 100 миллиондан
артыкъды); эм азы адам болгъан кърал а уа Тувалуду — 11 минг. Биригиуню
территориясы джер джюзюню тёрт этиб бири чакълы бирни алады. Джерлери бла эм
уллула — Канада, Австралия эмда Индияды.

Биригиуге членлик, нюзюрлерин къабыл бютеу къралгъа ачыкъды. Аны тышында
алгъыннгыда кандидат бла Уллу Британияны, неда Биригиуню башха членлирини
арасында конституция байламла болургъа керекдиле. Биригиуню бир къауум къраллары
Уллу Британия бла байламлары болмагъанды - талай къыбыла шош океан кърал
Австралиягъа неда Джангы Зеландиягъа бойсуннгандыла, Намибия уа 1920 -1990
джыллада КъАР-ни тюбюнде болгъанды. 1995 джыл Биригиуге Камерун киргенди.
Британиягъа бойсуннган аны бир кесек джери болгъанды, 1920-1946 джыллада
Миллетлени Лигасыны мандаты бла эмда 1946-1961 джыллада БМО бла келишиуге кёре.

Бу джорукъгъа сыйынмагъан джангыз бир кърал барды. Мозамбик, Португалияны
алгъыннгы колониясы болуб тургъанды, 1995 джыл Къыбыла Африкан Республиканы
джангыдан Биригиуге алыныуу бла эмда Мозамбикде биринчи демократ сайлауладан
сора Мозамбик Биригиуге къошулады. Мозамбик ючюн аны хоншулары тилигендиле.
Къыбыла Родезия (бусагъатда Зимбабве) бла КъАР-деги акъ азынлыкълыкъланы расист
режимлери бла кюрешде экономикасын келген зарауатлыкъны тюзетир эмда къралны
айнытыр умут бла киргенди Биригиуге. 1997 джыл Биригиуге кирген къралланы
башчылары Мозамбикни алыу, биринчи эмда ахырынчы кере джорукъладан чыгъыу
болгъанын билдиргендиле.

2009 джылны 29-чу ноябрында Руанда Миллетлени Биригиуюню 54-чю члени болады.
Руанданы алыуну юсюнден Тринидаде бла Тобагода бардырылгъан саммитде
билдирилгенди. Германия бла Бельгияны алгъынгы колониясы, Руанда Уллу Британия
бла конституциа байламлары болмагъан, алай а Биригиуге кирген экинчи кърал
болгъанды.

1972 джыл Биригиу Бангладешни бойсунмагъан кърал кибик таныгъаны ючюн, Пакистан
протест этиб организациядан чыгъады, 1989 джыл ызына къайтханды.

Фиджи организанциядан 1987-1997 джыллада, кърал чюйрелиб, республика
баямланнгандан сора чыкъгъанды. 2009 джылны 1-чи сентябрында Фиджини членлиги
"толусу бла тохтатылгъанды", баш чуруму Британ Биригиу белгилеген болджалгъа
эркин сайлаула бардырымлагъаны.

Зимбабве Биригиуден 2003 джыл чыкъгъанды. Чуруму къралда адам хакъланы бузуу
эмда къралгъа оноуну демпократия принципле бла этилмеу. Зимбабведе ситуация
джангыдан Биригиуню акъ къраллары — Уллу Британия, Австралия, Джангы Зеландия
бла африкан членлени арасында даугъа джол ачханды. Биринчиле Мугабени режимин
адам хакъланы бузгъаны ючюн айыбына джолукъдурургъа , экинчилери уа колониализм
бла терслегендиле биринчилени

Биригиуню къралларыны правительстволарыны башчылары къайсы болсада къралны
Биригиуню органларында ишлуеню тохтатыр эркинликлери болсада, Биригиуден къыстау
бир документ блада бегимегенди. Алай а Биригиуню къралы (Commonwealth Realms)
кесин республика баямласа автомат халда Биригиуден чыгъады, организацияда къалыр
ючюн айры тилек джиберирге керекди. Ирландия 1949 джыл, республика бола
айланнган заманында быллай норма болмагъаны себебли, тилек этмегенди. Ирландияны
Биригиуге кириуюню соруу талай керек кёлтюрюрлгенди, алай а къралны инсанлары бу
организацияны британ колониализм бла ассоцияция этгени себебли, бу соруугъа
джылы къарамайдыла. Ирланд Республика, Биригиуден чыгъыб, ызына къайтмагъан
биринчи кърал болгъанды..

Къыбыла Африкан Республика 1961 джыл республика баямлагъаны бла Биригиуден
чыгъады, Биригиуню къралларыны кёбюсю КъАР-да бардырылгъан апартеидге къаршчы
болгъанлары сбебели. Ызына алынмазлыгъын ангылаб, КъАР-ны правительствосу тилек
джибермегенди. КъАР-ны членлиги 1994 джыл, апартеид ахырын табханы бла ызына
салыннганды.

Бу амал 2000-2001 джыллада эмда 2006 джыл кърал чюйрелиуден сора Фиджиге,
Пакистаннга 1999-2004 джыллада эмда 2007 джылны ноябрындан башлаб биягъы
себебле.

1995-1999 джыллада Нигерия Биригиуню ишлерине къошулмагъанды. 2002 джыл быллай
амал Зимбабвегеда этилгенди (чуруму Роберт Мугабени правительствосу бардыргъа
джер реформа болгъанды).

Адет бла Биригиуню башчысына Уллу Британияны монархы саналады, бусагъатда Уллу
Британияны королевасы II Елизавета. Биригиуню тамадасы болуб ол джукъ функция
тындырмайды, организацияны джашаунду ролу джокъду. Биригиуню 17 къралында Уллу
Британияны монархы бусагъатха дери де-юре кърал башчыды , алай а джукъ функция
тындырмайды.



https://krc.wikipedia.org/wiki/%D0%91%D0%B5%D1%80%D0%BA%D0%BB%D0%B8%D0%B4%D0%B5_%D0%9A%D0%B0%D0%BB%D0%B8%D1%84%D0%BE%D1%80%D0%BD%D0%B8%D1%8F%D0%BD%D1%8B_%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82%D0%B8

Координатла: 37°52′12″ N 122°15′32″ W﻿ / ﻿37.87° N 122.258889°
W (G) (O) (Я)37.87, -122.258889

Берклиде Калифорнияны университети (ингил. The University of California,
Berkeley) — АБШ-да илму тинтген джамагъат университетди, орналгъаны —
Беркли’деди (Калифорния штат). Калифорнияны университетини он кампусундан эм
эртдегилиди. 2013 джылда U.S. News & World Report журналны «Миллет
университетле» рейтингинде 20-чы позицияны алгъанды, алай а окъутуу
программаларыны кёбю къралда эм игилени санына киредиле. 2013 джылда Times
Higher Education журналны рейтингинде Берклиде Калифорнияны университети,
дунияны университетлеринден бешинчи орунну алгъанды.

Университет, компьютер бла IT технологияладан, экономикадан эмда физикадан
специалистлени хазырлауда эм иги аралыкъланы бири кибик бютеу дунияда белгилиди.
Берклиден физикле, Экинчи дуния къазауатны заманында атом бомбаны эмда андан
сора водород бомбаны ишлеуде баш роль ойнагъандыла. Берклиден алимле циклотронну
ойлаб чыгъаргъандыла, антипротонну тинтиб къарагъандыла, лазерни ишлеуде баш
ролда болгъандыла, фотосинтезни тамалында болгъан процесслени ангылатхандыла,
кёб химия элементни (аланы ичинде: сиборгий, плутоний, берклий, лоуренсий эм
калифорний) ачхандыла. Берклиде BSD операцион система (эмда BSD лицензия)
башламын алгъанды.

Беркли, студент активизмини тарихи бла белгилиди. Эм белгили акцияла: 1964
джылда Сёз Эркинлик ючюн къымылдау — университетни кампусдан политика
памфлетлени джайыучуланы къоратыргъа кёргенинден сора башланнган протест акция —
эмда 1968 джылда Халкъ паркда къаршчы туруу — «хиппи» культура бла ассоциация
этилген студентлени протестлери.



https://krc.wikipedia.org/wiki/%D0%91%D0%B0%D1%80%D1%80%D0%B8%D0%BA%D0%B0%D0%B4%D0%B0

Баррика́да (фр. Barricade — «тыйгъыч» , фр. Barriques — «бёчке») — къол тюбюнде
болгъан материалладан орамны, джолну, тар ёзенни кёнделенине къурулгъан
фортификацион бетджанды. Материалгъа къурулуш багуш, терекле, мебель, бёчкеле,
бетон блокла, улоу амалла эмда аны кибик. Баррикадала асламысы бла уллу сауутлу
конфилктлени неда къозгъалыуланы заманында орам сермешиуледе, эмда моторлу
аскерлени тыяр амал бла хайырланадыла. Алай бла, баррикада сермешиуде алгъа уруб
келген джауну аллында тыйгъыч болады.

Асламысы бла баррикадаланы джаяу аскерле алыргъа излеселе кёб къурман болгъаны
себебли, штурмлу артиллерия бла, танкала бла чачадыла. Артиллерия болмаса, джаяу
аскерле баррикадаланы къатында юйлеге кириб, джакълагъанланы къабыргъаларындан
эмда артларында урургъа кюрешедиле.

Аллында баррикадаланы бош чагъыр бёчкеледен къургъандыла (бордо чагъыр тургъан
бёчкеге «баррик» дейдиле), ичин да топуракъдан толтургъандыла. Быллай бетджанла
1830 джылны Революциясыны заманында джайылгъандыла.

Биринчи кере баррикадала Парижде чыкъгъандыла, анда Орта ёмюрден башлаб
хайырланыб башлагъандыла, андан бери хар революцияда ала уллу орун алгъандыла.
Сёз ючюн, 1358 джылда дофинни фаворитлерини аман халилерине ачыуланыб парижчиле
къозгъалгъандыла, Этьен Марсель орамлада юйлени арасына сынджырла тагъыб
баррикадаларын андан да бек бегитгендиле; ала 1383 джылгъа дери тургъандыла.
1588 джылны майында Когда в мае 1588 года III Генрих Парижге 4000 швейцар
аскерчини киргизирге излегенинде, шахарчыла баррикадала къургъандыла, ала асыры
кючлю къаршчыланнгандан швейцар аскерчиле шахаргъа кирелмей къайтхандыла. 1648
джылны августунда Брусселни (Фронданы бачамасы) тутулгъанына ачыуланыб парижчиле
шахарда эки минг чакълы бир баррикада къургъандыла. Уллу француз революцияны
заманында баррикада къурулмагъанны орнунда болгъанды, мында халкъ джакъланнган
тюл, чабхан болгъанды; 1830 джылны революциясындауа ала уллу роль алгъандыла.
27-чиден 28-чи июлну кечесинде тёрт мингден артыкъ баррикада къурулгъанды.
1848 джылны революцияларында Европаны бютеу уллу шахарлары баррикадала бла
танышадыла. Февралда ала Париж (1500 чакълы бир); мартда Вена бла Берлинде,
сентябрда Майндагъы Франкфуртда; 1849 джылны майында Дрезденде чыгъадыла.
Парижни 1870-71 джыллада къоруулауда Рошфорну башчылыгъында энчи баррикада
комиссия къуралады. Парижни къуршалагъан герман аскерле да ара шахаргъа баргъан
джоллада баррикадала къургъандыла.



https://krc.wikipedia.org/wiki/%D0%91%D0%B0%D0%BB%D1%8B%D0%BA%D1%8A_(%D1%81%D1%83%D1%83)

Балыкъ суу (орус. Малка, къаб.-черк. Балъкъ) — Къабарты-Малкъарда сууду, бир
кесеги Къабарты-Малкъарны Ставрополь край бла чегини юсю бла барады, Терк сууну
сол джетегиди.

Узунлугъу 210 км-ди (аллын салгъан Къызыл-къол суу бла бирге), бассейнини
майданы 10 минг км²-ди. Балыкъ сууну чыкъгъан джерлери Минги тауну шимал тигинде
орналадыла. Уллу-чыран, Къара-чауул, Уллу-къол, Микел-чыран, Къынгыр-сырт,
Чунгур-чат-чыран деген чыранладан уллу болмагъан суучукъла — Къызыл-къол,
Бирджалы суу, Солтан-тары суу, Къаракъая суу эмда башха атсыз къулакъ суула
саркъадыла, ала, Къая-эшик ауушну къатында бир бирине къошулуб, Балыкъ сууну
къурайдыла. Бу джерде къая магъаданла тышына чыкъгъан себебли, сууну орну
тапхырлыды эмда 20-дан 40 метрге дери мийикликлери бла тёрт чучхурну къурайды.
Баш джанында Балыкъ суу — тау сууду, кёб джетеклени (26) алады, аланы ичинде эм
уллула — Мушт бла Кичибалыкъ (сол джетекле) эмда Шаукъол (онг джетек). Тюзге
чыкъгъандан сора (аягъындан 65 км-де) Балыкъ суу, кюнчыгъышха агъыуун
сакълагъанлай, республиканы шимал джаны бла ётеди эмда Екатериноградская
станседен узакъда болмай Терк суугъа къошулады. Тюзде сууну уллу кесеги (16 %
чакълы бири) Къабарты-Малкъарны Прохладна районуну, Ставрополь крайны эмда Шимал
Тегейни сабанларын сугъарыугъа кетеди. Прохладна шахардан къыбылада, аягъындан
20 км чакълы бир узакълыкъда Балыкъ суу, баш джетегин — Басхан сууну къошады.
Басханны суу джыйыу джерини майданы, Балыкъ сууну бютеу суу джыйыу джерини
майданыны джарымындан кёбюдю.

Сууда орналыбдыла: Хабаз, Каменномостское, Сармаково, Малка эмда башха элле,
Солдатская стансе, Прохладна шахар.



https://krc.wikipedia.org/wiki/%D0%91%D0%98%D0%9F

Бютеулюк ич продукт (ингил. Gross Domestic Product), къысхартылыуу — БИП (ингил.
GDP) — джылны ичинде, бир къралны территориясында, чыгъарыуну факторларыны
миллет иелигине къарамай, экономиканы бютеу санагъатларында саулай ахыр (туура
хайырланыргъа хазыр) товарла бла къуллукъланы сауда багъасыды. Бу ангылам
биринчи кере 1934 джыл Саймон Кузнец бла теджелгенди.

Къралны БИП-и миллет валютада кёргюзтюледи, керек болса биржа курс бла тышкърал
валютагъа кёчюрюледи.

БИП-ини уллулугъу бла дунияда биринчи орунну АБШ алады, алай а адам башына БИП
бла алда Катарды. Россия 6-чы орундады, алай а адам санына саналса 53 орундады.



https://krc.wikipedia.org/wiki/%D0%90%D1%80%D0%BA%D1%82%D0%B8%D0%BA%D0%B0_%D0%BE%D0%BA%D0%B5%D0%B0%D0%BD

Координатла: 90°00′00″ N 0°00′00″ E﻿ / ﻿90° N 0° E (G) (O) (Я)90, 0 Шимал
Бузлаучу океа́н (ингил. Arctic Ocean, дан. Ishavet, норв. эмда нюнорск
Nordishavet) — Джер майданы бла эм гитче океаныды, Евразия бла Шимал Американы
арасындады.

Майданы 14,75 миллион км², орта теренлиги 1225 м, эм терени 5527 м (Гренлан
тенгизде). Сууну къалынлыгъы 18,07 миллион км³. Шимал Бузлауукъ океанны
джагъаларында Дания (Гренландия), Исландия, Канада, Норвегия, Россия Федерация
бла Американы Бирлешген Штатлары орналыбдыла.

Бу океан айры океан болуб, XVII ёмюрдеги немец картдада Гиперборея океан —
«Къыйыр Шималда океан» деб белгиленеди (бур.-грек. Βορέας — буруннгу греклиледе
шимал джелни аллахы, бур.-грек. ὑπερ- — уллу, кючлю деген сёз къошакъ). Ол
заманлада тыш кърал къайнакълада башха тюрлю атла да тюбейдиле: Oceanus
Septentrionalis — «Шимал океан» (лат. Septentrio — шимал), Oceanus Scythicus —
«Скиф океан» (лат. Scythae — скифле), Oceanes Tartaricus — «Тартар океан», Μare
Glaciale — «Бузлу тенгиз» (лат. Glacies — буз).

1935 джылны 27-чи июнунда СССР-ни Ара толтуруучу комитетини бегими бла Шимал
Бузлу океан ат бегитилгенди.

Шимал Бузлауукъ океан - океанланы ичинде эм гитче океанды, аны майданы 14,75
миллион км² болады, ол Дуния океанны бютеулей майданыны къуру 4 % чакълы бир
болады. Суууну къалынлыгъы 18,07 миллион км³. Бир къауум океанографланы
оюмларына кёре бу океан тюлдю, Атлантика океанны тенгизиди. Шимал Бузлауукъ
океан эм сай океанды, аны орта теренлиги 1225 м (эм терени 5527 м - Гренланд
тенгиздеди).

Евразия бла Шимал Американы арасындады. Атлантика океан бла чеги Гудзонну ачыкъ
богъазыны кюнчыгъыш киришинден башлаб, Дэвисни ачыкъ богъазыны юсю бла
Гренландия айрымканны джагъасы бла Брустер учха дери барады, андан Даниячы ачыкъ
богъаз бла Исландиядагъы Рейдипупюр учха дери барады, аны джагъасы бла Герпир
учха дери, артдан Фарер айрымканлагъа дери, сора Шетланд айрымканлагъа барда,
алайдан шимал кенгликни 61° бла Скандинав джарымайрымканны джагъасына дери. Шош
океан бла чегине Берингни ачыкъ богъазында Дежнёвну учундан Уэльсчи Принцни
учуна дери сыз саналады.

Шимал Бузлаучу океанны тенгизлерини, богъазларыны эмда ачыкъ богъазларыны
майданы 10,28 миллион км² бола кетеди (океанны бютеулей майданындан 70 % ),
къалынлыгъы 6,63 миллион км³ (37 %).

Къыйыр тенгизлери (кюнбатышдан кюнчыгъышха): Баренни тенгизи, Кар тенгиз,
Лаптевлени тенгизи, Кюнчыгъыш-Сибирь тенгиз, Чукотка тенгиз, Бофортну тенгизи,
Линкольнну тенгизи, Вандельни тенгизи, Гренлан тенгиз, Норвег тенгиз. Ич
тенгигзле: Акъ тенгиз, Баффинни тенгизи. Эм уллу богъазгъа Гудзонну богъазы
саналады.

Айрымканларыны саны бла, Шимал Бузлауукъ океан Шош океандан сора экинчиди.
Океанда Дунияны эм уллу айрымканы Гренландия (2175,6 минг км²) бла уллулугъу бла
экинчи архипелаг: Канада Арктика архипелаг оналыбдыла (1372,6 минг км²,аны
ичинде уллу айрымканла: Баффинни Джери, Элсмир, Виктория, Банкс, Девон, Мелвилл,
Аксель-Хейберг, Саутгемптон, Уэльсчи Принцни айрымканы, Сомерсет, Принс-Патрик,
Батерст, Кинг-Вильям, Байлот, Эллеф-Рингнес). Эм уллу айрымканлары бла
архипелаглары: Джангы Джер , Шпицберген, Новосибирск айрымканла, Шимал Джер ,
Франц-Иосифни джери, Конг Оскар, Врангельни айрымканы, Колгуев, Милнни джери,
Вайгач.

Шимал Америка джагъаларында джерини рельфеи асламысы бла дуппурлуду.
Шимал-кюнбатыш бюгюлюуде бузлауукъ рельфеф формалы аккумуляция тюзле тюбейдиле.
Канада архипелагны уллу айрымканлары эмда Баффинни Джерини шимал кесеги тюбюнден
къая джитиле чыкгъан тау чыран рельефге иедиле. Гренландияны 80% территориясы
уллу буз джабыу бла джабылыбды, джабыуну къалынлыгъы 3000 м дери джетеди.
Мийиклиги уа 3231 м белгиге дери чыгъады. Джерини джагъа тёгереги (кенглиги 5 -
120 км ) бютеу узунлугъунда буз джабыусузду, эмда къаялы рельеф бла айрылады. Бу
ачыкъ джерле бир-бирде чырандан "къобанла" бла айрыладыла, ол чыранла океаннга
бузланы атадыла, алагъа айсберг дейдиле. Исландияны юсюню рельефи вулкан шекелле
бла айрылады — мында бусагъатда да къусхан 30 вулкандан аслам барды. Базальт
сыртланы эм мийик бёлеклери джабыучу чыранла бла алыныбдыла. Къыбыла-Кюнбатышдан
шимал-кюнчыгъышха, бютеу Исландияны юсю бла Орта Атлантика тау аркъа барады, аны
тёгерегинде джер тебрениулени эпицентрлери барды, вулканла да аны узунлугъу бла
къуралгъандыла.

Евразия кюнбатышыны джагъалары асламысы бла мийикдиле, фьордла бла айрылыбдыла.
Скандинав джарымайрымканны шимал кесегинде Финмарк атлы ала таулу тюз барды,
былайыны элементлерини асламысы чыранла бла къуралгъанды. Быллай джагъа рельфе
Кольск джарымайрымканда да тюбейди. Акъ тенгизни Карел джагъасы чыран ёзенле бла
терен къазылгъанды. Аны къаршчысында джагъаны рельефи Акъ тенгизни джагъасына
алаша болгъан тюзледен къуралады. Андан ары кюнчыгъышха Урал бла Джангы джерни
таулу бёлгеси барды. Джангы Джерни Къыбыла айрымканы чыран джабыусузду, алай а
кёб болмай болгъан бузлама кёзюуню ызлары энтда тюбейдиле. Къыбыла айрымканны
шималы бла Шимал айрымканда кючлю чыранла бардыла. Франц-Иосифни Джерини 85%
чыранла бла джабылыбды, аны тюбюнде базальт сырт барды. Кар тенгизни къыбыла
джагъалары Кюнбатыш-Сибирь алашалыкъны къурайды, ол джаш платформада
къуралгъанды. Таймыр джарымайрымкан кесини шимал кесегинде тау аркъала бла
сыртха ушаш массивледен къуралгъан Бырранга тау сырт барды. Бютей айтылгъан
джерледе рельефни бузлама формалары да кёб джайылгъанды. Шимал Джерни
джарымындан асламысы буз джабыу бла джабылыбды. Ёзенлени алаша джерлери тенгиз
бла алыныб, фьордла къурайдыла. Кюнчыгъыш-Сибирь эмда Чукотка тенгизлени
джагъалары Верхоянск-Чукотка къая джуртну ичиндедиле. Лена суу кенг эмда къурамы
бла къыйын дельтаны къурайды. Андан кюнчыгъышдагъы Колыма сууну аягъына дери
Тенгиз джаны тюзледиле, ала ёмюрлюк бузлауукъдан къураладыла.

Шимал Бузлауукъ океанны тюбюню рельефини асламысы шельфден къуралады (45 % ).
Океанны орта теретнлиги сай болгъаны аны бла ангылатылады. 40% 200 метрден терен
тюлдю. Шимал Бузлауукъ океан быллай тектоника структураланы къыйырлары бла
барады: Шимал-Американ бурунгу платформа; Евразия платформа; Кюнчыгъыш-Европа
платформа ; Урал-Джангы Джер тау къурулуш; Кюнбатыш-Сибирь джаш платформа .

Мел заманда (137—67 миллион джыл мындан алгъа) бир джанындан Шимал Америка бла
Европа айрылыб баргъандыла, башха джанындан а уа Евразия бла Шимал Америка
джууукълашхандыла. Мел кёзюуню ахырына Гренландияны Канадада бла Скандинав
джарымайрымкандан рифт зона бла айрылыуу башланады. Ол заманда Чукотка-Аляска
къарта-тау бёлге къуралады, аны эсебинде бусагъатдагъы Канада чунгурну Шошокеан
плитадан айрылыуу болады.

Кайнозой эрада кеч Олигоценнге дери Евразияны Шимал Америкадан Шимал Атлантикада
айрылыуу, Аляска бла Чуктканы къатында уа джуукълашыуу баргъанды. Ол заманнга
Гренландия Шимал-Американ плитагъа къошулады. 15-13 миллион джыл мындан алгъа
Гренланд тенгиз къыбыла кесегини ёсюую баргъанды. Бу заманда огъунакъ,
базальтланы къусуулары бла бирге Исландия тенгиз дараджадан ёрге ёсюб
башлагъанды.

Шимал Бузлауукъ океанны климаты аны география болуму бла айгъакъланады. Бузну
уллу массаларыны болуу климатны Кюнден аз джылыу келиуу бла суукълугъун андан да
кючлю этеди.. Арктика зонаны радиация режимини баш энчилиги полюс кечени
узунлугъуна кюн радиация келмейди, аны эсебинде 50-150 кюнню ичинде джер, суу
юсю суууйду. Джайда уа полюс кюнню себеби бла кюн радиация бла келген джылыуну
ёлчеми уллуду. Джагъала бла айрымканлада джылгъы радиация балансы позитивди,
эмда 2-ден башлаб 12—15 дери ккал/см болады, океанны ара районларында уа
негативди, мэада 3 ккал/см чакълы бир болады.

Къыш кёзюуде (6,5 айдан аслам) океанны башында бирча тургъан мийик басымны
бёлгеси орун алады (Арктичка антициклон), аны арасы полюсха кёре Грендландиягъа
джууугъуракъды. Арктика хауаны сууукъ къургъакъ массалары къыш заманда океанны
тёгерегинде континетлеге субторопиклеге дери барадыла, эмда кеслерини келиулери
бла хауаны терк сууутадыла. Джай (июнь — сентябрь) алаша басымны бёлгеси
къуралады, ол джайгъы температура кёлтюрюунден болады. Ол заманда бери
къыбыладан джылы хауа келеди.

Шимал Бузлауукъ океаннга джылыуну асламысы Атлантикадан джылы Шимал-Атлантика
агъым бла келеди. Океанны чегине келирге атлантика суула атмосферагъа джылыууну
70% чакълысын бередиле. Ол хауа массаланыны динамикасына уллу магъана береди.
Бютеу джылны ичинде таймаздан орун алгъан Гренланд антициклонну джерли атмосфера
циркуляциягъа уллу эткиси барды. .

Океанны полюслукъ география болуму себебли Арктика бассейнни ара бёлгесинде буз
джабыу бютеу джылны ичинде сакълананды.

Дайым буз джабыу океанланы сууларыны башларын кюн радиацияны эмда атмосфераны
ачыкъ эткилеринден сакълайды. Башындагъы сууланы циркуляцияларына эткиси болгъан
фактор атлантика сууланы Шимал Бузлауукъ океаннга келиуюдю. Бу джылы
Шимал-Атлантика агъым Шимал-Европа бассейнде, Баренцни тенгизинде эмда Кар
тенгизде агъымланы джайылыуларына себеб болады. Арктиакада сууланы
циркуляциясына Шош океандан келген агъымла да бир кесек этки этедиле. Шимал
Бузлауукъ океандан акъгъан сууланы асламысы Антлантика океаннга кетеди, аны
шимал-кюнчыгъыш джанындан киреди. Канада Арктика архипелагны ачыкъ богъазларыны
юсю бла уа аз суу ётеди. Ма буду Шимал Бузлауукъ океанны баш сууларыны
циркуляциясы.

Шимал Бузлауукъ океанда суу массаланы талай къатын айырадыла. Юс къатында
температура гитчеди (0 °C тюбюнде) тузлулугъу да гитчеди. Аллай гитче тузлулукъ
къобанладан саркгъан сууланы, эриген сууну эмда кюнде аз къуругъаны чуруму бла
болады. Аны тюбюнде юс тюбюндеги къатды, ол андан да сууугъуракъды (−1,8 °C
дери) эмда тузлуракъды (34,3 ‰ дери), юс сууланы аралыкъ суула бла къатышууну
эсебинде къуралгъан къатды. Аралыкъ суу къат - Грендланд тенгизден келген джылы
эмда тузлу (37 ‰ аслам) атлантика суудан къуралады. 750-800 м. теренликге дери
джайылады. Аны тюбюнде терен суу къат барды, ол да къыш Грендланд тенгизде
къуралыб, бютеу агъым болуб Гренландия бла Шпицбергенни арасында ачыкъ
богъазладан агъыб башлайды. Ачыкъ богъазгъа киргенинден башлаб 12-15 джылдан бу
суу масса Бофортну тенгизини районуна келеди. Терен сууланы температурасы
−0,9 °C чакълы бир болады, тузлулугъу 35 ‰ джетеди. Аны тышында тюб суу
массаланы да айырадыла. Ол аз къымылдагъан, къалкъыб тургъан, океанны бютеулей
циркуляциясына къошулмагъан къатды. Тюб суула океанны тюбюню эм терен
джерлеринде, чунгурларында джыйыладыла.

Бузла Арктиканы климаты бла гидродинамикасында уллу орун аладыла. Буз джылны
узунунда бютеу арктика тенгизледе барды. Ара районлада пак бузла джайда, къышда
джабыу болуб океанны башын джабадыла. Джагъагъа джууукъ тенгизледе, джай бузланы
кёбюсю эрийди, алай уллу буз къаяла эримей джюзерге ёчдюле, ала джагъалагъа
джууукълашыб, кемечиликге чырмау боладыла. .

Климатыны хынылыгъы органика дуниясыны джарлылыгъына чурум болады. Къуру
Шимал-Европа бассейнде, Баренцни эмда Акъ тенгизледе джаныуар эмда ёсюмлюк дуния
байды. Океанны флорасы асламысы бла ламинарияладан, фукусладан, анфельциядан
къуралады, Акъ тенгизде аны юсюне зостера да тюбейди. Шимал Бузлауукъ
океанныфитопланктонунда къуру 200 тюрлю барды, аладан 92-си - диатомлуладыла.
Диатомейле океанны къыйын шартларына юреннгендиле. Аланы ичинде кёб тюрлюсю
бузну тюб джанында орналадалы. Диатом флора океанны фитопланктонуну асламысын
къурайдыла, Баренцни тенгизинде 79% дери, Арктика бассейинде уа 98% дери.

Океанны къыйын климат шартлары болгъаны себебли, зоопланктон да джарлыды. Кар,
Баренцни, Норвег эмда Гренланд тенгизледе зоопланктонну 150-200 тюрлюсю тюбейди.
Кюнчыгъыш-Сибирь тенгизде 80-90 тюрлю, Арктика бассейнде - 70-80. Асламысы бла
копеподла, ичегичилиле тюбейдиле. Чукотка тенгигзни зоопланктонунда шошокеан
зоопланктонну тюрлюлери да тюбеучендиле. Океанны тюбюню джаныуар дуниясы андан
да бек сейир джайылгъанды. Баренцни, Норвег эмда Акъ тенгизлени зообентосу
кесинпи байлылыгъы бла Атлантика океанны субтропика бла орталыкъ зоналарандагъы
тенгизле бла тенглешдирирчады 1500-1800 тюрлю, биомассасы- 100—350 г/м².
Лаптевлени тенгизинде тюрлюлени санлары 2-3 къатха азаяды, орта биомасса да - 25
г/м² чакълы бир болады. Кюнчыгъыш Арктиканы тенгизлерини тюбюню фаунасы бек
джарлыды, артыкъсыз да бек Артика бассейнни ара кесегинде. Шимал Бузлауукъ
океанда 150 тюрлю чабакъ тюбейди, аланы ичинде кёб чабакъчылыкъда хайырланнга
тюрлю (трескалыла, камбалалыла эмда башхала). Арктикада тенгиз къанатлыла
асламысы бла колониялыкъ джашауну бардырадыла. Былайда дайым джашагъан тюрлюлени
саны 30 чакълы бирди (акъ чайка, люрик, бир къауум куликле, гагала, кайрала, акъ
къазла эмда башхала). Сютлю джаныуарла тюленлиледен, моржладан, китледен,
нарвалладан къураладыла. Айрымканлада леммингле тюбейдиле, буз кёпюрле бла
былайлагъа песецле эмда шимал буула да ётюучендиле. Океанны фаунасына дрейф
этген бузлада джашаулары ётген акъ айюлени да къошаргъа керекди. Джаныуарла бла
къанатлыланы асламысы джылны узунунда (бир къаууму къуру къыш) акъ неда джарыкъ
бетли боялыбдыла.

Шимал тенгизлени фаунасы талай энчилик бла айрыладыла. Аланы бири — гигантизм.
Шимал Бузлауукъ океанда эм уллу мидияла, эм уллу Цианея медуза джашайды
(узунлугъу 2 м дери, щупальцалары уа 20 метрге дери), эм уллу Офиура «Горгонаны
башыды». Былайдагъы джаныуарланы башха энчиликлери аланы кёб джыл джашауларыды.
Сёз ючюн, Баренцнти тенгизинде мидияла 25 джылгъа дери джашайдыла (Къара
тенгизде къуру 6 джыл), треска чабакъ 20 джылгъа дери, палтус — 30—40 джыл. Бу
сууукъ арктика суулада джашауны айныуу акъыртын баргъаны бла байламлыды.

Шимал Бузлауукъ океанны табигъаты дуниябызны эм чола экосистемаларыны бириди.
1991 дожылда Канада, Дания, Дания, Финляндия, Исландия, Норвегия, Россия
Федерация, Швеция бла АБШ Арктиканы табигъатыны джакълаууну стратегиясын (AEPS)
къабыл этгендиле. 1996 джылда арктика регионны къралларыны тыш ишлерини
министерстволары Оттава декларациягъа къол салыб Арктика кенгешни къурайдыла.
БМО-ну табигъатдан программасы (ЮНЕП) Арктиканы баш экология проблемаларына
бузланы эриулерин, климатны тюрлениуюн, шимал тенгизлени сууларыны нефтден
продуктла бла эмда химияны джараусузгъа чыкъгъанлары бла кирлениуюн, арктика
джаныуарланы аз болууун санайды.

Колорадону Университетини Къар бла бузну тинтиу миллет аралыгъыны (NSIDC)
билгилерине кёре, Арктиканы тенгиз бузу терклешиб азаяды, артыкъ да къызыу
азайгъан эски къалын бузду, ол себеден буз джабыу андан да бек чола болады. 2007
джылны сентябрында океанда бузну майданыны айлыкъ эмда кюнлюк минимуму
белгиленнгеди- 4,24 миллион км². 2011 джылны 9-чу сентябрында экинчи минимум
белгиленеди — 4,33 миллион км² (1979 джылдан 2000 джылгъа дери орта кёргюзюмден
2,43 миллион км² азды). Ол заманда ёмюрю ётюлмезлик саналагъан Шимал-кюнбатыш
кечиу ачылады. Быллай темпле бла Арктика 2100 джылгъа кесини джайгъы бузун тас
этерикди. Алай а бусагъатда бузну тас этиуню терклиги къызыулаша барады, бир
къауум прогнозла бла XXI ёмюрню арасына джокъ болургъа боллукъду. . Джайгъы
бузну тас болууу, Арктиканы табигъатына уллу заран саллыкъды. Буз аз болса,
моржла бла акъ айюлени джашауларына уллу къоркъуу келликди. Океанны кюн
радияцияны къайтарыу амалы да азайырыкъды, ол уа кюн къууатны 90% джутуууна
себеб боллукъду. Океанны джылыныуу джер джюзюнде глобал джылыныуню кючлениуюне
себеб боллукъду. Аны бла бирге океан тёгерегиндеги джерлени чыранлары
эририкдиле, ол да тенгизни дараджасыны кёлтюрюлюуюне себеб боллукъду.

Джагъа джанындагъы сууланы болумлары да осаллашады. Шимал флотда джыл сайын 10
миллион м³ кирли суу тёгюледи. Индустрия предприятияланы атыкъ суулары бла бирге
арктика суулагъа нефтни джараусузлары, фенлолла, ауур металланы биригиулери, азт
эмда башха заран бериучю зат тюшеди. Кар тенгизде радиацияны джараусузгъа
чыкъгъалары бла контейнерле батдырылгъандыла. Кольск богъазда 200 иесиз кеме
батдырылыбды, ала да кирлениуню къайнагъы боладыла. Шимал Бузлаучу океанны
джагъаларында 12 миллион темир джыккыр атылады. аланы бир къауму нефть
продуктлары бладыла. Бу джараусузгъа чыкъгъан затланы асламысыны иеси бюгюнлюкде
джокъду.

1954 джылдан 1990 джылгъа дери Джангы Джерде ядоролу сауутну сынаулары
бардырылгъанды. Ол заманны ичинде полигонда 135 ядролу атылыу болгъанды:87
атмосферада (аланы 84 хауада, 1 джер башында, 2 суу юсюнде), 3 суу тюбюнде эмда
42 джер тюбю атылтыу. Сынауланы ичинде бек кючлю мегатонналыкъ ядролу сауутланы
атылтыу да болгъанды. Джангы Джерде 1961 джылда адам улуну тарихинде эм кючлю
водород бомба -58 мегатонналыкъ Патчах Бомба атылтылгъанды.

Океаннга джолоучулукъну юсюнден биринчи джазылы сагъыныу бизни эрагъа дери IV
ёмюрде болгъанды, ол заманда белгили грек джолоучу Массилиядан Пифей Туле атлы
джомакълы къралгъа джюзгенди, ол Шимал полюс тогъайдан ары болгъан болур,нек
десек, греклини айтханына кёере джайгъы кюн къайтыуну заманында бютеу кече да
кюн тийиб тургъанды. Бир къауум алимле Туле деб Исландиягъа айтылады деген
оюмдадыла. V ёмюрде ирланд монахла Фарер айрымканла бла Исландияны тинтгендиле.
IX ёмюрде уа биринчи скандинав тенгизчи Холугаланддан Оттар кюнчыгъышха джюзюб,
Акъ тенгизге джетеди.986 джылда викингле Гренландияда джерлешимле къурайдыла, XI
ёмюрде ала Шпицберген бла Джангы Джерге джетедиле, XIII ёмюрде уа Канада
Арктикагъа дери барадыла. 1553 джылда ингилиз тенгиз джолоучу Ричард Ченслер
Нордкин учну тёгерегине айланыб бусагъатда Архангельск шахар болгъан джерге
джетеди. 1556 джылда Москва компаниядан Стивен Барроу Джангы джерге дери
джетеди. Голланд тенгиз джолоучу эмда тинтиучю Виллем Баренц 1594—1596 джыллада
юч арктика экспедиция бардыргъанды, аны нюзюрю Ост-Индиягъа шимал тенгиз джолну
табыу болгъанды. Кеси Джангы Джерни къатында ажымлы ёледи. Евразияны шимал
районлары Эресейде къуллукъда болгъан тинтиучюле бла тинтилгендиле. XI ёмюрде
орус чабакъчыла бла джерчиле Акъ тенгизни джагъаларына чыгъадыла, XV—XVI
ёмюрледе уа кюрк бла сатыу этген саудюгерле Урал артына дери барадыла. XVIII
ёмюрден башлаб, Россия Сибирь бла Узакъ Кючныгъышда тинтиулени кёблешдиреди, аны
эсебинде Шимал Бузлауукъ океанны джагъаларыны тынгылы карталары чыгъады.
1641—1647 джыллада къазакъ С. И. Дежнёв Шимал Азияны джагъаларын тинтеди. 1648
джылда Дежнёв Азия бла Американы арасындагъы ачыкъ богъазны табады (джангыдан бу
ачыкъ богъазны 1728 джылда В. Беринг табады). Бу ачылыула Уллу Шимал
Экспедицияны къуралыууна себеб болады. Ол 1733—1743 джыллада Акъ тенгизден
Берингни тенгизиде дери эм къысха джолун ачаргъа керек болгъанды. Бу
экспедицияны заманында 1742 джылда С. И. Челюскин Азияны эм шимал нохтасын
ачады. Перед Первой мировой войной начались рейсы, совершаемые торговыми судами
из Атлантического океана до реки Енисей, однако регулярное освоение Северного
морского пути началось в 1920-е годы. В 1932 году ледокол «Александр Сибиряков»
за одну навигацию смог пройти маршрут от Архангельска до Берингова пролива, а в
1934 году ледокол «Федор Литке» прошёл этот путь в обратном направлении с
востока на запад. Впоследствии регулярные рейсы караванов торговых судов в
сопровождении ледоколов проходили по Северному морскому пути вдоль арктического
побережья России. Весь Северо-Западный проход впервые прошёл норвежский
исследователь Руаль Амундсен в 1903—1906 годах на маленьком судне «Йоа». В
обратном направлении в 1940—1942 годах осуществила плавание по проходу канадская
полицейская шхуна «Сент-Рок», а в 1944 году «Сент-Рок» стала первым судном,
преодолевшим этот путь за одну навигацию. В 1980-х годах Северо-Западным морским
путём впервые прошли несколько небольших пассажирских судов и туристское судно
«Линдблэд эксплорер».

Шимал полюсха чыгъаргъа биринчи сынаб кёрюуле Симтни богъазыны эмда Кеннеди
ачыкъ богъазны районларындан башланнгандыла. 1875—1876 джыллада ингилизли Джордж
Нэрс «Дискавери» бла «Алерт» кемелени пак бузланы къыйырларына дери келтиреледи.
1893 джылда норвег тинтиучю Фритьоф Нансен «Фрам» кемеде, Россияны Арктикасында
тенгиз бузлагъа бузлайды, ала бла бирге Шимал Бузлауукъ океаннга дрейф этеди.
«Фрам» полюсха джууукъ болгъанында Нансен бла аны джолдаши Яльмар Йохансен Шимал
полюсха дери джетер умут этедиле, алай а ш. к. 86° 13.6’ джетиб ызларына
къайтыргъа керек боладыла. Американ тинтиучю Роберт Пири кесини «Рузвельт»
кемесинде къышлайды, эмда 1909 джылны 6-чы апрелинди полюсха джетгенин айтады.
Башха американлы, доктор Фредерик Кук, 1908 джылны 21-чи апрелинде полюсха
джетгенин айтханды. Бусагъатда тинтуючлени оюмларына кёре, не Кук, не Пири
полюсда болмагъандыла. Моторлу улоуну хайырланмай, Шимал полюсха бузланы юсю бла
джетген биринчи адамла, ишексиз да британ трансарктика экспедициягъа
къошулагъанладыла, ала Уолли Гербертни башчылыгъы бла 1969 джылны 6-чы апрелинде
джетгендиле. .

Джылны кёбюсюне Шимал Бузлауукъ океанны тенгиз ташыулада хайыралндырадыла.
Эресей Шимал тенгиз джолну, АБШ бла Канада уа Шимал-Кюнбатыш ётюуню. Шимал
Бузлаучу океанны баш кеме джюзген ачыкъ богъазлары: Берингни ачыкъ богъазы,
Лонгну ачыкъ богъазы, Дмитрий Лаптевни ачыкъ богъазы, Вилькицкийни ачыкъ
богъазы, Кар экшикле, Маточкин Шар, Югор Шар, Даниячы ачыкъ богъаз, Гудзон ачыкъ
богъаз.Санкт-Петербургдан Владивостокга дери тенгиз джолну узунлугъу 12,3 минг
км болады. Шимал тенгиз джолну эм къыйын кесеги Мурманскдан Берингни ачыкъ
богъазына дериди. Арктиканы россиячы джагъасыны джюк ташылыууну 60% чакълы бири
Мурманск порт бла Архангельск портха келеди. Шимал тенгиз джол ташылгъан
джюклени асламысы: агъач, кёмюр, азыкъ, джаныучу, машинала эмда Шималда
джашагъанлагъа биринчи керекле. .

Шимал Бузлауукъ океанны американ секторунда регуляр навигация джокъду. Анда
асламысы бла шималда джашагъан адамлагъа керекле ташыладыла. Алясканы
джагъасында эм уллу порт Прадхо-Бей турады, ол нефтьчыгъарыучу районну
баджарады. Гудзонну богъазыны эм уллу порты — Черчиллди, андан Манитоба и
Саскачеван провинцияладан будай Европагъа ташылады. Гренландия (порт Годхавн)
бла Данияны арасында да джюк ташыу барады (Даниягъа чабакъ бла тау магъадан,
Гренландиягъа промтоварла бла азыкъ). Норвегияны джагъасы бла портла бла порт
пунктла кёбдюле, анда джылны узунуна навигация барады. Норвег портладан эм
уллураы: Тронхейм (агъач), Му-и-Рана (магъадан, кёмюр, нефтьы), Будё (чабакъ),
Олесунн (чабакъ), Нарвик (темир магъадан), Киркенес (темир магъадан), Тромсё
(чабакъ), Хаммерфест (чабакъ). Исландияны джагъа суулары каботаж флотну айныуу
бла айрылады. Аладан эм магъаналы порт — Акюрейриди (чабакъ). Шпицбергенде порт
пунктла Лонгйир, Свеа, Баренцбург бла Пирамида таш кёмюрню чыгъарыуда
специализация этеди.

Тёгерегиндеги джерле бла бирге Шимал Бузлауукъ океан мазаллы нефтли-газлы
бассейнди, анда нефть бла табигъат газны бай къайнакълары барды. Асламысы бла
ала Кюнбатыш-Сибирь эмда Арктика Амеркан нефтли-газлы бёлгеледиле. Россияны
секторунда ол Кюнбатыш-Сибирь бёлгеди. Американ секторда нефтли эмда газлы
къайнакъла Маккензи сууну аягъындадыла. . Арктика джагъаны россиячы секторунда
таш эмда осал кёмюрню уллу къайнакълары барды. Сибирни арктика джагъасындагъы
кёмюр къайнакълары 300 млрд. тонна чакълы бир боладыла, аланы 90% таш кёмюрлени
тюрлю-тюрлюлеридиле. АБШ бла Канаданы да джагъаларында таш кёмюрню джатакълары
уллуду. Гренландияда таш кёмюр бла графитни ёзеклери Баффинни тенгизини
джагъасында ачылгъандыла.

Шимал Бузлауукъ океанны джагъалары тюрлю-тюрлю магъаданла бла да байдыла:
Таймырда ильменит, Чаун эринни джагъасында тутурукъ, Чукоткада алтын, Аляскада
алтынны, бериллийни, тутурукъну, вольфрамны джатакълары бардыла. Баффинни
Джеринде кюмюш-къоргъашин магъаданла, Мелвилл джарымайрымканда темир магъадан,
Грендландияны кюнбатыш джагъасында полиметалла.



https://krc.wikipedia.org/wiki/%D0%90%D0%BD%D0%B4_%D1%82%D0%B0%D1%83%D0%BB%D0%B0

Андла, Анд Кордильерле (исп. Andes; Cordillera de los Andes) — дунияны эм узун
тау тизгин сынджырды.

Къыбыла Американы бютеу кюнбтыш къыйырыны узунлугъуна орналгъанды. Венесуэладан
башлаб Колуибияны, Перуну, Боливияны юсю бла Аргентина бла Чилини
территориясындагъы Патагониягъа дери узалады. Къысхасы бла шималдагъы 465°
параллелинден къыбыладагъы 1523° параллельге дери созулгъанды.

Андланы эм мийик тауу Аконкагуады — 6962 м. Анд тауланы джыл саны 60 миллион
чакълы бирди.

Андла сейсмо эмда вулканактив бёлгеге саналадыла. Джерни эм мийик вулканлары бу
бёлгедедиле. 6882 метр мийиклиги бла Монте Писсис (Аргентина) бла 6887 метр
мийиклиги бла Охос-дель Саладо (Чили) аладандыла.



https://krc.wikipedia.org/wiki/%D0%90%D0%BC%D0%B5%D1%80%D0%B8%D0%BA%D0%B0%D0%BD_%D0%B8%D1%87_%D0%BA%D1%8A%D0%B0%D0%B7%D0%B0%D1%83%D0%B0%D1%82

АБШ-да граждан къазауат (ингил. American Civil War), Шимал бла Къыбыланы
къазауаты — аболиционист штатла (Шимал) бла 11 къул тутхан штатны (Къыбыла)
арасында 1861—1865 джыллада бардырылгъан къазауатды.

Къазауат, Самтер фортха атыу бла, 1861 джылны 12-чи апрелинде башланнганды, 1865
джылны 26-чы майында, генерал К. Смит башчылыкъ этген аскерни джесирлениую бла,
бошалгъанды. Къазауатны баргъанында 2 минг чакълы бир сермешиу болгъанды. Бу
къазауатда, АБШ-ны тарихинде къазауат болуб эм кёб къурман берилгенди.

XIX ёмюрню биринчи джарымында АБШ-да эки система къуралгъанды — къыбылада къул
тутуу, шималда капитализм. Бу эки система бир-бирине келишмеген социал-экономика
формация болгъандыла. АБШ федерация болгъаны себебли, хар штат кесини
политикалыкъ, экономикалыкъ джашауун айры бардыргъанды, интеграция процессле
акъыртын баргъандыла. Ол себебден аграр Къыбыла бла индустриял Шимал, экономика
джанындан эки айры районнга айырлгъандыла.

АБШ-ны шималына саудюгерле эмда эмигрантланы асламысы джол алгъанды. Бу регионда
машина ишлеу, металл джарашдырыу, дженгил промышленностну асламысы орналгъанды.
Мында урунуу кючню асламысы эмигрантладан къуралгъанды. Шималда ишчи къолла
джетишгендиле, демография болум иги, адамланы джашау дараджаларында джетерли
болгъанды. Къыбылада эсе уа болум тамам терсине болгъанды. АБШ Американ-мексикан
къазауатны эсебинде къыбылада кёб джерге ие болгъанды. Бу джерледе плантаторла
орналгъандыла. Ол себебден Къыбыла, Шималча болмай, аграр регион болгъанды. Алай
а былайда бир проблема болгъанды, къыбылада ишчи къол джетишмегенди.
Эмигрантланы асламысы Шималгъа баргъандыла, ол себебден Африкадан XVII ёмюрден
башлаб негр къулла келтирилгендиле. Сецессияны башланырына Къыбыланы акъ
халкъыны 1/4 къул тутханды.

Шималда деменгили налог политика бардырылгъанды, штатланы бюджетлеринден ачха
болушлукъгъа баргъанды. Правительство негрлени джашауларын къолай этиуде
болушлукъ этерге кюрешгенди. Алай а консерватив, джабыкъ Къыбылада болум башха
болгъанды, тиширыуланы эмансипациясына тыйыгъычла салыннганды, негрлени акъла
бла хакъларын тенг этиу джасакъланнганды. Къыбыланы джашау ангылауларында
джерлери, уллу мюлклери болгъан «акъсюек» къауум уллу орун алгъанды. Бу къауум
штатланы политикаларында уллу ауурлукъгъа ие болгъандыла. Ала кеслерини мийик
джашау дараджаларын тас этмез ючюн болумну тюрлендирирге излемегендиле.

Къул тутуугъа къаршчы болгъан политикалыкъ эмда джамагъат организацияла 1854
джыл Республикачы партияны къурагъандыла. 1860 джылда бардырылгъан президент
сайлаулада бу партияны кандидаты Авраам Линкольнну хорламы, къул тутханлагъа
къоркъуу салгъанды эмда сецессиягъа — Бирликни къурамындан чыгъыугъа
келтиргенди. 1860 джылны 20-чы декабрында Къыбыла Каролина, биринчи болуб,
чыкъгъанды, аны ызындан:

Юристлик джанындан тыйгъыч болмагъанды — АБШ-ны Конституциясына кёре чыгъыугъа
джасакъ (эркинлик да) болмагъанды. Бу 6 штат 1861 джылны февралында джангы
кърал — Американы Штатларыны Конфедерациясын къурагъандыла. 1-чи мартда Техас
бойсунмазлыгъын баямлагъанды, ол экинчи кюн Конфедерациягъа къошулгъанды,
апрель-май айлада:

Бу 11 штат конституцияны къабыл этгендиле, эмда кеслерине президент этиб
Миссиспиден сенатор Джефферсон Дэвисни сайлагъандыла. Конфедерацияны ара шахары
Алабамадагъы Монтгомери болгъанды, Конфедерациягъа Виргиния къошулгъанындан
сора — Ричмондха кёчгенди ара шахар. Бу штатла АБШ-ны джерини 40 % алгъандыла,
адам саны 9,1 млн болгъанды, аны ичинде 3,6 млн афроамериканлы. 7-чи октябрда
Конфедерацияны къурамына Индей территория киреди, ол территорияны халкъы не
Къыбыла штатланы, неда Шимал штатланы джакъламагъанды. Алай а къул тутуугъа
огъай демегенлери ючюн Конфедерациягъа кирирге оноу этгенди. АКШ-ны Сенаты хар
штатдан эки келечи бла къуралгъанды, эмда хар индей республикадан бир келечи
болгъанды (бютеулейда Индей территорияда 5 республика болгъанды — тайпаланы
санына кёре: чероки (эм кёб къул тутхан), чокто, крик, чикасо эмда семинол).
Сенатда индей келечиле ауаз хакъгъа ие болмагъандыла.

Бирликни къурамында 23 штат къалгъанды, аланы ичинде къул тутхан штатла:
Делавэр, Кентукки, Миссури эмда Мэриленд. Виргинияны талай кюнбатыш округуну
адамлары Бирликден чыгъыу оноугъа бойсунмагъандыла, эмда кеслерини власть
органларын къураб, 1863 джылны июлунда АБШ-ны къурамына штат болуб алыннгандыла.
Бирликни адам саны 22 миллиондан артыкъ болгъанды, аны джеринде промышленностну
асламы болгъанды, темир джолланы 70 %, банк хыйсабланы 81 %.

Сауутлу уруш 1961 джылны 12-чи апрелинде Чарлстон бухтада Самтер форт ючюн
сермешиу бла башланнганды. Аннга джууабха президент Линкольн къыбыла штатлада
закон тышында къозгъалыу болгъанын баямлаб, бютеу тенгиз джагъасын блокада
этеди, аскерге адамланы чакъырады. Аллында джетишим къыбылачыланы джанында
болгъанды. Линкольнну инаугурациясына дери огъунакъ бери кёб сауут-саба
джыйылгъанды. Къыбылада американ аскерни эм кючлю бёлеклери орналгъандыла, аланы
асламысы къыбылачыла джанлы болгъандыла. Шималчыланы къазауатда баш нюзюрлери
къралны бирлигин сакълау, къыбылачыланы уа Конфедерацияны эркинлигин танытыу
болгъанды. Эки джанны да стратегия планлары бирчаракъ болгъанды — джауну ара
шахарын кючлеу, территориясын юлешиу.

Биринчи ауур сермешиу Виргинияда, Манассас темир джол станцияны къатында 1861
джылны 21-чи июлунда болгъанды, иги хазырланалмагъан шималчыланы аскерлери
Булл-Ран атлы къулакъны ётюб къыбылачыланы аскерлерине чабхандыла, алай а
ызларына ыхтырылыргъа керек къалгъандыла, бу ыхтырылыу артында къачыу бла
бошалгъанды. Къачха къазауатны кюнчыгъыш театрында Бирликни иги сауутланнган,
инарал (генерал) Дж. Б. Макклелланны башчылыгъында аскери болгъанды. Маккелан
1-чи ноябрдан башлаб бютеу аскерлеге башчы болады, алай а фахмусуз болгъаны
себебли бёлеклери 21-чи октябрда, американ ара шахардан узакъ болмай,
Боллс-Блаффени къатында къаушатыладыла. Къургъакъда джетишимсизликлеча болмай,
тенгизде шималчыланы аскерлери хорламлы болгъандыла, шималчыланы кемелир
Конфедерацияны джагъаларын джабыб, тышындан байламланы къыйынлашдыргъандыла. Бу
блокаданы заманында, 1861 джылны 8-чи ноябрында шималчыла, къыбылачы эмиссарлары
болгъан британ кемени кючлейдиле. Ол кёзюуде Уллу Британия бла къазаутны ауузуна
келедиле.

1862 джылда шималчыла кюнбатыш къазауат театрда хорламлы боладыла.
Февраль-апрель айлада генерал У. С. Грантны аскерлери талай фортну кючлеб,
къыбылачыланы Кентуккиден къыстайдыла, андан сора Шайлода ачы сермешиуден сора
Теннессини къыбылачыладан ариулайдыла. Джайгъа Миссури штат кючленеди, Грантны
аскерлери Миссисипи бла Алабаманы шимал районларына киредиле.

1862 джылны 25-чи апрелинде генерал Б. Ф. Батлерни бёлеклери бла Д. Фаррагутну
кемелерини кючю бла къыбылачылан магъаналы сатыу-алыу эмда стратегия аралыкълары
Джангы Орлеан тюшеди. Кюнчыгъышда, Линкольн «ашыкъмаучу» атагъан, Макклеллан
бютеу аскерлени башчылыгъындан къоратылыб Ричмондха чабыуулгъа атылады. Ол
чабыуул бла «Джарымайрымканда компания» башланады. Макдауэлл ауур артиллерия бла
адам санны кёблюгюн хайырланыб, тюз адамлагъа заран джетдирмей, къазауатны бир
компания бла хорлар акъылда болады.

Апрелни аллында 100 мингден артыкъ шималчы аскер Виргинияны джагъасына десант
болуб тюшедиле, терк урууну орнуна, Макклеллан акъыртын аллына баргъанды,
къыбылачыла ызларына ыхтырыла башлайдыла, Ричмонд эвакуациягъа хазырлана
башлайдыла. Сермешиуледе генерал Джонстон джаралы болады, башчылыкъны къолгъа
Роберт Ли алады.

Бу сермешиуде биринчи болуб пулемётла да хайырланнгандыла, алай а иги
джарашмагъанлары себебли сермешиуню эсеблерине уллу кюч этелмегендиле.

Генерал Ли шималчыланы аскерлерин тохтатыб, артдан джарымайрымкандан
къыстагъанды (сермешиулени къымылдагъан картасы).

Макклеллан орунундан къоратылады, аны орнуна генерал Поуп салынады. Алай а
джангы аскер башчы Бул-Ранеде экинчи сермешиуде къаушатылады (29-30 август). Ли
Мэрилендге киреди, аны нюзюрлеринде федерал аскерлени коммуникацияларын кесиб,
Вашингтонну къуршоугъа алыр болады. 15-чи сентябрда Т. Дж. Джексонну
башчылыгъында аскерле Харперс-Ферриени кючлейдиле. 17-чи сентябрда Шапсбергни
къатында 40 минглик аскери бла Лиге 70-минглик шималчы аскер чабады. Бу эм
къанлы сермешиуде 4 мингден артыкъ адам ёледи, эки джан да хорлаялмайдыла, алай
а Ли ызына ыхтырылыргъа оноу этеди. Макклеллан таукелсизлик этиб, ыхтырылгъан
аскерлени ызларындан бармайды. Ол таукелсизлик ючюн орунундан къоратылыб, аны
орнуна Эмброуз Бернсайд келеди.

1862 джылны 9-чу мартында, Виргинияны джагъаларында, тарихде биринчи кере
бронялы кемелени сермешиулери болгъанды.

1862 джылны 30-чу декабрында Линкольн «Къулланы азатлауну юсюнден
прокламациягъа» къол салады. Бютеу къулла азат баямланадыла.

Аннга дери Шималны тенгиз блокадасын хыртха уруб тургъан Европа, бу
прокламациядан сора Шималны джанын алады.

1863 джылны январында федерал аскерлени башчысына Джозеф Хукер салынады. Ол
Ричмондха чабыуулну джангыдан башлайды. Майны аллында Чанселорсвиллде сермешиу
болады, анда 130 минглик шималчы аскерлени 60 минглик къыбылачы аскерле
къаушатадыла. Бу сермешиуде алгъан джараларындан генерал Т. Дж. Джексон ёледи.
Лини аскерлери уа Вашингтонну шималдан ётюб, Пенсильваниягъа киредиле.

Июлну аллында юч кюн баргъан Геттисбергде сермешиуде Лини аскерлери
тохтатыладыла, эмда Виргиниягъа ыхтырыладыла, аны бла Бирликни бютеу
территориясы къыбылачаладан ариуланады. Ол кюнледе кюнбатыш театрда Грантны
аскери Биксберг къаланы алады (4-чю июль). 8-чи июлда генарал Н. Бэнксни
аскерлери Луизианада Порт-Хадсонну кючлейдиле, аны бла Миссиспи сууну ёзенини
къолгъа алыб, Конфедерацияны эки юлешедиле.

Эки хорланыудан сора къыбылачыла тохтаб къалмагъандыла. Сентябрда генерал
Брастенни аскерлери, адмирал Розенкрансны Огайо аскерин хорлаб (Чикамугада
сермешиу), къалгъанларын Чаттануга шахарда къуршоугъа алады. Алай а, генерал
Улисс Грант шахарны къуршоуун ачады, артдан а уа Брэггни аскерин къаушатады
(Чаттанугада сермешиу). Чаттатунгада сермешиуледе, тарихде биринчи болуб,
чыгъаналы темир чыбыкъ хайырланнганды.

Къазауатда хорлам шималчылагъа кёче башлайды. 1864 джылны компаниясыны планын,
ол заманнга Бирликни аскерлерине башчылыкъ этген, Грант хазырлайды. Баш урууну
генерал У. Т. Шерманны 100 минглик аскери этеди. Ол майда Джорджиягъа киреди,
аллында хар нени къаушатыб, алгъа илтинеди, 2-чи сентябргъа Атлантагъа киреди.
Грант кеси башчылыкъ этген аскер бла Лиге кюнчыгъыш театрда къаршчы чыгъады.
1864 джылны 4-чю майында Грантны 118 минглик аскери чегетледе къыбылачыланы 60
минглик аскери бла тюбешеди. Анда къанлы сермешиу башланады, Грант 18 минг
аскерчисин тас этеди, къыбылачылада 8 минг аскерчи ёледи, алай а Грант
тохтамайды, Спотсильвейнни кючлер ючюн алгъа барады, бу шахар алынса
Шимал-виргин аскер Ричмонданан кесиллик боладыла. 8-19 майлада Спотсвильвейнде
сермешиу болады, Грант 18 минг аскерчисин къурман береди, алай а къыбылачыланы
бетджанларындан ётелмейди. Эки ыйыкъдан Колд-Харборда сермешиу болады, ол
сермешиу да эсеб бермей, позицион къазауатха кёчедиле. Къыбылачыланы
бетджанларын кючлейелмей, Грант бир джаны бла ётюб Питтерсбергга чыгъыб, аны
къуршоугъа алады, бу къоршоулау сау джыл баргъанды.

Шерман, бёлеклерин 15-чи ноябрда джыйыб белгили «тенгизге маршны» башлайды, ол
марш аны Саваннагъа келтиреди, шахар 1864 джылны 22-чи декабрында тюшеди. Аскер
хорламла, президент сайлаулагъа да тамгъасын салады, Линкольн джангыдан
президент болады.

Шерманны аскерлери 1-чи февралда Саваннадан, шималгъа, Грантха болушлукъгъа
чыгъадыла. Къыбыла Каролина аллында болады, аныда кючлеб, 18-чи февралда
Чарлстонну къолгъа аладыла. Бир айдан Шималны эки аскери Шимал Каролинада
тюбейдиле. 1865 джылны джазына Грантны аскеринде 115 минг адам болгъанды. Лиде
уа къуру 54 минг адам къалгъанды, Файв-Фоксдагъы сермешиуде дженгилгенинден
сора, 1-чи апрелде Питтерсбергни къояды, 2-чи апрелде уа Ричмонду эвакуация этиб
башлайды. Сермешиуле бла ызына ыхтырылгъан къыбылачы аскерлени къалгъанлары 1865
джылны 9-чу апрелинде Аппматоксда Грантха джесир тюшедиле. Конфедерацияны
аскерини къалгъан бёлеклери сау май айны капитуляция этиб тургъандыла. Дж. Дэвис
бла правительствосу тутулгъанындан сора Конфедерацияны ахыры болады. Бу хорламны
къурманларына Линкольнну да санаргъада боллукъду. 1865 джылны 14-чю апрелинде
аны джаралы этедиле, экинчи кюнде кесине келмей ёледи.



https://krc.wikipedia.org/wiki/%D0%90%D0%BA%D1%8A%D0%B1%D0%B0%D0%B9%D0%BB%D0%B0%D0%BD%D1%8B_%D0%90%D0%B7%D1%80%D0%B5%D1%82

Акъбайланы Алийни джашы Азрет (1941 джыл апрелни 13-де Огъары Тебердиде
туугъанды) — белгили къарачай-малкъар поэтди, Россияны джазыучуларыны Союзуну
эмда журналистлерини Союзуну члениди, Кърал Думаны биринчи чакъырылыууну
депутаты болгъанды.

Орта школну Орта Азиядан къайытхандан сора Черкесскеде тамамлагъанды. Ол
Къарачай-Черкес кърал устазлыкъ институтну филология белюмюн, Москвада РАГС-ны
(Российская Академия государственной службы при Президенте) юриспруденция
факультетин эмда аспирантурасын бошагъанды, юрист илмуланы кандидатыды.

Акъбай улу Черкесскеде устазлыкъ, профессионал-техника училищени устазы,
республикада телерадиокомитетни редактору, комсомолну Уруп райкомуну биринчи
секретары, облисполкомну джууаблы къуллукъчусу, Россияны культура фондуну
Къарачай-Черкес республикан бёлюмюню тамадасы болуб ишлегенди. 1993 джыл
Къарачай-Черкесиядан Кърал Думагъа депутатха сайланнганды. 1996 джылдан бери
Москвада Кърал Думаны аппаратында джууаблы къуллукъдады.



https://krc.wikipedia.org/wiki/%D0%90%D0%B4%D0%B0%D0%BC%D0%BD%D1%8B_%D1%85%D0%B0%D0%BA%D1%8A%D0%BB%D0%B0%D1%80%D1%8B

Адамны эркинликлери — бютеу адамла ие болгъан «тамал хакъ эмда эркинликледиле».
Адамны хакълары, раса, дин, тил эмда ырхыз айрылыу кёргюзюлмеген, бютеу адамла
хайырланаллыкъ эркинликле бла хакъладыла. Бу хакъла бла эркинликлени
хайырланыуда хар ким тенгди. Башха джанындан адамны хакълары термин бир идеалды.
Бу терминни хайырланнганла, бу аланда болгъан затны тюл, болургъа керекни
белгилейдиле.

Биринчи «адамны хакълары» деген ангылам 1789 джыл мюкюл этилген француз «Адам
бла гражданинни хакъларыны декларациясында» тюбейди, аннга дерида адамны
тууугъанындан, Аллахдан келген хакъларыны юсюнден фикирле айныуну узун джолун
ётгендиле, эм магъаналы нохталарына ингилиз Азатлыкъланы уллу хартиясын (1215),
ингилиз Хакъланы юсюнден билль (1689) эмда американ Хакъланы юсюнден билль
(1791) саналадыла.

XIX ёмюрде тюрлю-тюрлю къраллада адамланы граждан эмда политикалыкъ хакъларыны
либерал джыйымы тюрлю-тюрлю къуралгъанды (эркинлик эм тенглик, инсанны
тийилмезлиги, иелик хакъы, сайлау хакъы э. б.), бусагъатдагъы къарам бла,
ангылам бла бек чекленнген болгъандыла (мюлкюне кёре сайлау цензле, политикалыкъ
джасакъланыула, эркиши бла тиширыуну тенгсизлиги, расагъа кёре чеклениуле э.
б.).

XX ёмюрде социалист къымылдауланы кючлениую бла, граждан эмда политикалыкъ
хакълагъа социал-экномика хакълада къошуладыла (урунуучуланы профсоюзлада
биригиуге, урунуугъа, солуугъа, социал болушлукъгъа хакълары кибик).

1922 джыл немец эмда француз хакъла ючюн лигаланы инициативалары бла,
тюрлю-тюрлю къралладан джыйырма чакълы бир организация Адаманы хакъларыны
халкъла арасы федерациясы къурайды (FIDH), бу къуралыш дунияда адамны хакъларын
джакълагъан биринчи организацияды.

Экинчи дуния къазауат бла тоталитар режимлени адамланы унукъдурууу, адам бла
гражданини хакъларыны джакълауда уллу айныугъа себеб болгъанды.

1948 джылны 10-чу декабрында БМО-ну Генерал Ассамблеясы «Адамны хакъларыны тамал
декларациясыны» къабыл этиледи. Ол декларацияда адамны туугъанындан, аны
расасына, терисини бетине, ырхызына, тилине, динине, политикалыкъ эмда башха
къарамларына, миллетине неда социал классына , мюлк неда башха болумуна къарамай
къаллай хакълагъа ие болгъанлары белгиленеди.

Аны тышында 1950 джыл, Европада Адамны хакъларыны эмда баш эркинликлерини
джакълауну юсюнден европа конвенция къабыл этилгенди. Бу конвенцияны, башха
кесаматладан башхалыгъы: декларация этилген хакъланы керти джакълау механизмни
къуралыууду — Адамны хакъларыны юсюнден европа сюд.

1966 джылда БМО-ну эгидасында «Граждан эмда политика хакъланы юсюнден халкъла
арасы пакт» эмда «Экономика, социал эмда культура хакъланы юсюнден халкъла арасы
пакт» къабыл этиледи. Бу башында белгиленнген, эмда аланы ызы бла келген башха
документле адам хакъланы бусагъатдагъы стандартларына эмда бу стандартланы
къралланы конституция турмушларында бегитиуге себеб болгъанды.

Демократия эмда хакъ кърал ангыламла кърал властны эмда адамны хакълары бла
эркинликлерини илишкилери бла байламлыды.

Хар инсан белгили бир дараджада азатды. Алай а кесини эркинликлери бла
хайырланнган заманда, башха инсанланы -джамагъатны аны кибик членлерини
интереслерин эсге алыргъа керекди. Ма буду инсанны эркинликреин хакъ бла белгили
бир дараджагъа дери чеклендириу.

Эркинлик — инсанны кеси акъылы бла джашау къылыгъын сайларгъа мадарыды. Хакъ —
эркин гражданланы бир-бири бла джашар ючюн, инсанны эркинлигини бир кесегин
чеклендириудю.

Политика хакъла бла эркинликле энчи, социал, экономикалыкъ эмда башха хакъладан,
белгили бир къралны гражданлыгъы бла байламлы болгъаны бла айырыладыла.
Гражданланы баш конституциялыкъ хакълары бла эркинликлерине киреди. Политика
хакълагъа, джорукъгъа кёре, была къошуладыла:



https://krc.wikipedia.org/wiki/%D0%90%D0%B4%D0%B0%D0%B9_%D0%B3%D1%8E%D1%82%D0%B4%D1%8E

Адай гютдю (лат. Althaéa) — мальвалыла юйюрден бирджыллыкъ неда кёбджыллыкъ ханс
къауумду.

Эки метрге джетгенк ёксюлдюм джашил хансды. Баш, тюб тамыры да базыкъдыла,
къысхадыла. Кёб бутакъчыкълары барды. Орта тюб тамыры агъашчады, бутакълары
джумушакъ, аланы тыш кёрюнюшлери кёксюлдюм, ичлери акъсылдыла. Баш тамырдан ёрге
ёсген саптагъайы тюздю, юсю кёксюлдюм тююкле бла джабылыб, эм башы
бутакъчыкълагъа айрылыбды. Ала къысхадыла, ёрге айланыбдыла, чапыракълары
кёзюулю битедил, узунлукълары 5 сантиметрге джетед, къыйрлары мычхыны ауузучады,
кёрюнюулери къатапачады. Чапыракъланы къоюнларында гоккалары, ала адай гютдюню
саптагъайыны башырагъындадыла. Къысха гюл саптагъайны юсюнде битеди, гокка
табакъчыкъ беш чапыракъ къалакълыды. Аланы орталарында назик джипчикле
блабир-бирлерине байланыб, кимит бетли бек кёб 50-60 чакълы эрекер урлукъ
болады. Урлугъу - юч уялы, кёб ууакъ урлукълу зугул, конгур бетлиди. Адай гютдю,
июнь айдан сентябргъа дери чагъады, урлугъу сеньябрь, октябрь айлада бишеди.



https://krc.wikipedia.org/wiki/%D0%81%D0%B7%D0%B4%D0%B5%D0%BD%D0%BB%D0%B5%D0%BD%D0%B8_%D0%90%D0%BB%D1%8C%D0%B1%D0%B5%D1%80%D1%82

Ёзденланы Магометни джашы Альберт (1957 джыл 5 апрелде Къазахстанда туугъанды) —
белгили къарачай-малкъар поэт эм джырчыды.

Орта школну Хурзукда бошагъанды. Аскер къуллугъун тындыргъандан сора Первомай
совхоз-техникумда окъугъанды. Бир бёлек заманны Хурзукда ишлеб, ызы бла
Къарачай-Черкес кърал устазлыкъ институтда баш билим алгъанды. Педагогика
илмуланы кандидатыды.

Иги кесек джылны Ёзден улу Николаевское, Чапаевское элледе культура-джарыкълыкъ
ишлеге башчылыкъ этгенди. Арт джыллада Къарачай-Черкесияны Культура
министерствосунда джууаблы къуллукъда ишлейди.

Ёзденланы Альберт назмула, пьесала джазгъан бла бирге кеси макъамла да
чыгъарады. Атын эм алгъа кеси этген джырлары бла айтдыргъанды. Ала Къарачайда,
Малкъарда, Тюркде, Америкада да джырланадыла.



https://krc.wikipedia.org/wiki/%C2%AB%D0%A3%D1%80%D0%B3%D1%8A%D0%B0%D0%BD_%D0%B4%D0%B6%D0%B5%D0%BB%C2%BB_%D0%BE%D0%BF%D0%B5%D1%80%D0%B0%D1%86%D0%B8%D1%8F

«Ургъан джел» операция (ингил. Frequent Wind) — американ гражданланы Сайгондан
1975 джыл, Вьетнам къазауатны заманында къутхарыу операцияды.

1975 джылны августуну ахырына АБШ Вьетнам къазауатха ачыкъдан къатышмагъанлы эки
джыл болгъанды. Шимал Вьетнамны аскерлерини мартда башланнган Джазгъы алгъа
уруулары джетишимли болгъанды, Къыбыла Вьетнамны ахыр кюнлери келгени
белгиленеди. Шималчыланы аскерлерини Сайгоннга джууукълашханы себебли 29-чу
апрелни экинчи джарымында, аллындан хазырланнган къутхарыу операция башланады.
Асламысы бла американ гражданла къутхарыладыла, алай а коммунистлени
келиулеринден къоркъгъан вьетнамлыланы да алгъандыла. Эвакуация тенгиз пехотаны
корпусу бла CH-46 эм CH-53 вертолётла бла АБШ-ны 7-чи флотуну кемелерине
этилгенди. Джууукъда бютеу къачаргъа излеген адамлагъа орун джетмезлиги белгили
болады. Операция 30-чу апрелнини эртденинде , Сайгонну шимал вьетнамчы аскерлени
къолуна тюшерге талай сагъат къалыб, бошалады. . «Хауа кёпюр» шималчыла
джанындан къаршчыланыу кёрмегенди. Бютеулей 7-чи флотну кемелерине АБШ-ны 1737
гражданы эмда башха къралланы (асламысы бла вьетнамлыла) гражданы эвакуация
этилгенди.



https://krc.wikipedia.org/wiki/World_Trade_Organization

Дуния сатыу-алыу организация (ДСАО) (ингил. World Trade Organization (WTO), фр.
Organisation mondiale du commerce (OMC), орус. Всемирная торговая организация
(ВТО)) — халкъла арасы сатыу-алыуну эмда къошулгъан къралланы саудюгер-политика
илишкилерин регуляция этер ючюн къуралгъан халкъла арасы организацияды. 1995
джылда къуралгъанды. ДСАО, Тарифле бла сатыу-алыуну юсюнден генерал келишиуню
(ГАТТ) тамалында къуралгъанды, ол келишиу 1947 джыл къуралгъанды эмда 50 джылны
ичинде халкъла арасы организация функцияны тындырыб тургъанды.

ДСАО джангы сатыу-алыу келишиулени къурау эмда киргизиуге джууаблыды, аны
тышында бютеу келишиулени тындырыугъа къарайды. ДСАО кесини ишин 1986—1994
джыллада Уругвай раундда къол салыннган бегимлени эмда аны аллындагъа
келишиулени тамалында бардырады. Проблемаланы сюзюу эмда либерализацияны глобал
проблемаларыны юсюнден оноу кеб джанлы келишиулени (раундла) ичинде алады.
Бусагъатха дери 8 раунд бардырылгъанды, 2001 джыл Дохада (Катар) тогъузунчу
раунд башланнганды.

2008 джылны июлуна ДСАО-да 153 кърал болгъанды. Аланы хар бири, бир-бирине
сатыу-алыуда эм джумушакъ режим берирге борчлуду.



https://krc.wikipedia.org/wiki/Wikimedia_Foundation

Викимедиа фонд (ингил. Wikimedia Foundation, Inc., къысхасыча WMF) — саудюгерчи
болмагъан игилик этиу организацияды, талай краудсорсингли вики-проектлени (аланы
ичинде — Википедия, Викисёзлюк, Викисёз, Викикитаб, Викитека, Викигид,
Викигёзен, Викибилгиле, Викитюрлюле, Викиджангылыкъла, Викиверситет, Викимедиа
Инкубатор, Мета-вики) ишлеулерин юзмей тутады, бусагъатда ишлемеген Nupedia
деген энциклопедиялы проекти иесиди. Фонд, Wiki Loves Monuments (Вики
эсгертмелени сюеди) деген конкурсну къурагъанды.

«Викимедиа фонд»’ну штаб-фатары Сан-Францискода орналады, Викимедианы проектлери
Калифорния штатны законларына кёре джарашдырыладыла, организация кеси уа Флорида
штатны (алгъа офиси Сент-Питерсбергде (Флорида) орналгъанды эмда бусагъатда да
Тампада серверлери орналадыла) законларына кёре регистрацияны ётгенди. Уставына
кёре Фондну нюзюрю — билим берген контентни джыйыу, айнытыу, эмда аны эффектив
глобал джайыуду. «Викимедиа фонд»’ну къуралгъаныны юсюнден официал халда 20 июнь
2003 джыл Википедияны къурагъанладан бири Джимми Уэйлс баямлагъанды, аннга дери
ол Википедиягъа кесини Bomis компаниясы бла башчылыкъ этгенди. Фондну ишлеую —
бютеу дунияда энчи инсанла эмда тюрлю-тюрлю организацияла разы болуб
болушлукъгъа берген ачха бла баджарылады.

Организацияны алчы проекти — эркин энциклопедия Википедия — дунияда эм кёб
кирилген он веб-сайтны санына киреди. Проектледе, «эркин контент» бла эркин
программа баджарыу къурай (эркин лицензияла бла берилген), тюрлю-тюрлю
къралладан волонтёрла ишлейдиле.



https://krc.wikipedia.org/wiki/US$

Американы Бирлешген Штатларыны до́ллары (ингил. United States dollar, нем. Taler
— талер) — АБШ-ни ачха биримиди, дунияны баш резерв валютасыды (1 доллар = 100
цент). Белгилениую: $ неда USD. Энчи банкланы трести — АБШ-ни ФРС-ини (ингил.
Federal Reserve System) борч къагъытларыды. АБШ-де кърал ара банк джокъду. ачха
эмиссия хакъ ФРС-ге кирген энчи банкладады.

АБШ-ни доллары АБШ-ден тышында талай къралла бла территорялада хайырланады, сез
ючюн:Панама,Сальвадор.

1861 джылдан чыкъгъан АБШ-ни бютеу федерал банкнотлары бусагъатха дери закон
тёлеу мадаргъа саналадыла. 1971 джылдан башлаб АБШ-ни доллары алтыр резерв бла
баджарылмайды. Эркин джюрюуде бусагъатда бу номиналлы банкнотала бардыла:

Аны тышында, бусагъатха дери $500, $1000, $5000, $10 000 номиналы болгъан
банкнотала джюрюйдюле (аланы бонист багъалары номиналларындан кёбге уллуду);
эмда $100 000 (ФРС бла казначействону арасында хыйсаб ючюн). Бусагъатда 10 минг
долларлыкъ номиналы болгъан банкнотладан къолда къуру 130 купюра барды, ол
себебден ала раритетге саналадыла.

500, 1000, 5000, 10 000 и 100 000 долларлыкъ банкнотала алгъаракъ
басмаланнгандыла. Ала асламысы бла банкла арасында хыйсаблашыуда эмда
аманлыкъчыланы арасында джюрюгендиле, алай 1936 джылдан башлаб аланы басханны
къойгъандыла, 1969 джыл президент Ричард Никсонну буйругъу бла джюрюуден
къоратылгъандыла.

Хар кюн сайын АБШ-де 35 млн чакълы бир тюрлю-тюрлю номиналы болгъан, бютеулей
$635 млн багъасы болгъан банкнота чыгъарылады. Банкноталаны 95 % эски болгъан
ачхаланы ауушдурур ючюн чыгъарылады. 2005 джылда бир банкнотаны чыгъарыуну
багъасы 5,7 цент болгъанды.

Купюраны башха джанында, АБШ-ни тарихин суратлагъан иллюстрацияла басыладыла. Аз
тюбеген $2 банкнотада Азатлыкъны Декларациясына къол салыныу, $5 —
Вашингтондагъы Линкольнну Мемориалы, $10 — АБШ-ни финансла министерствосу, $20 —
Акъ юй, $50 — Капитолий, $100 — Индепенденс-холл, Филадельфияда Азатлыкъ
Декларациягъа къол салыннган мекям. $100 купюрада сагъатда кёргюзген заман — 14
сагъат 22 минутду.

$1 башха джанында АБШ-ни Уллу мухуру суратланыбды. Бу уллу мухурну суратына
айрылыб эс бёлюнеди: къушну къалкъанында 13 сыз, олива бутакъ 13 таякъчыгъы бла,
эмда къолунда 13 садакъ, къушну башында булутда 13 джулдуз, башы кесик
пирамидада 13 атлаууч (Аллындан АБШ-ге 13 штат киргенди), рим цифра MDCCLXXYI
1776 санны тутады (Азатлыкъны Декларациясы баямлагъан джыл), башы кесилиб, "Хар
не кёрюучю кёз" салыннган пирамида бек эртдеги дин белгиди, латин джазыула «Е
pluribus unum» («Бирлик кёблюкдеди»), «Annuit Coeptis» («Бизни ишлерибизни
къыбыл этеди») эмда «Novus Ordo Seclorum» («Джангы ёмюрню джоругъу») —
Вергилийни «Энеидасындан» цитаталадыла эмда "американ эраны" келгенин
белгилейдиле. Бир-бирле бу бютеу элементлени масонлукъ бла байларгъа кюрешседа,
алай тюлдю.

АБШ-де кърал ара банк джокъду. Ачха эмиссия (чыгъарыу) хакъ 12 энчи банкда —
Федеральной резерв системасыны членлеринде барды (1913 джыл къуралгъанды).
АБШ-ни территориясы 12 регионнга юлешиннгенди, хар биринде энчи федерал резерв
банк барды, ала кеслерини цифра эмда хариф белгилерине иедиле:

Бу аралыкълада орналгъан федерал резерв банкланы къагъыт ачха басар хакълары
бардыФ. Кюн сайын долларланы басар ючюн 18 тонна чакълы бир бояу кетеди.

Бир банкнотады орта ауурлугъу 1 грамм чакълы бирди. Долларла этилген къагъытны
25 % кетен халыдан эмда 75 % — мамукъ халыданды, ол себеден джылла озсада
саргъалмайды. Къагъыт синтетика къылла бла кючлендирилгенди (Биринчи дуния
къазауатха дери джибек халыла хайырландырылгъандыла).

1792 джылда АБШ-де 1 унция алтын 19,3 $ болгъаны бегитилгенди. 1834 джылда
унциягъа 20,67 $ бере эдиле, АБШ-де джетерли алтын джыйымдыкъ болмагъаны себебли
валютаны курсу тюшгенлей тургъанды.

Биринчи дуния къазауатдан сора девальвация тохтаусуз баргъанды. 1934 джыл 1
унция алтыннга 35 $ бергендиле. Экономика кризисге къарамай, АБШ долларны
алтыннга байланыуун сакъларгъа кюрешгендиле, къазауатланы заманында Европадан
алтын Америкагъа кёчюрюлюб башлагъанды, ол талай заманнга долларны алтыннга
байламлыгъын сакълагъанды. 1900 джылгъа дери доллар эркин алтын бла кюмюшге
ауушдурулгъанды, 1900-1934 джыллада къуру алтыннга (1,67 г бир долларгъа). 1934-
1975 дждж алтыннга ауушдуруу къуру тыш кърал правительство бла бла аланы ара
банкларына этилгенди ( 1934—1972 дждж. 0,88865 г -1 доллар; 1972—1975 дждж.
0,81853 г -1 доллар).

1944 джылда Бреттон-Вуд келишиуге къол салыннганды. Алтындевиз стандарт
киргенди, аны тамалы алтын бла эки валютада — АБШ-ни доллары бла Уллу Британияны
стерлинглерини фунтунда болгъанды, аны бла алтын стандартны ахыры болгъанды.
Джангы джорукълагъа кёре алтыннга байланнган валюта болуб доллар джангыз
къалады. АБШ-ни Казначействосу тыш къралны правительстволарына эмда ара
банкларына долларны алтыннга ауушдурургъа борчланады, курсуда бир троя унциягъа
35 $. Алай бла алтын баш валютадан резерв валюта статусха тюшеди.

1960 джылланы ахырында АБШ-де мийик инфляция алгъыннгы дараджада алтын бла
байламны мадарсыз этеди, аны юсюне тыш сатыу-алыу дыккылыкъ ситуацияны ауур
этеди. Алтынны сауда багъасы, официал багъасындан кёбке уллу болады. 1971 джыл
АБШ-ни президенти Ричард Никсон долларны алтыннга ауушдурууну джасакъ этиб,
талай девальвация бардырады: 1971 джылда унцияны багъасы 38 $ болады, 1973
джылгъа уа — 42,22 $ дери. Алтыннга ауушдуруугъа джасакъны кетермегенлей Ямайка
валюта система киреди, аннга кёре доллар алтын байламын юзеди, алай а дуния
резерв валюта статусу къалады, ауушдуруу коофцициентида джюзюучю болады.

АБШ-ни доллары дунияны баш резерв валютасыыды. Ахыр онджыллыкъны ичинде дунияда
алтын-валюта резервни 50 % АБШ-ни долларладады. 2003-2008 джыллада еврону
кючлениую , АБШ-ни экономикасында негатив тенденцияла долларны башха валюталагъа
курсун эмда резерв валюта ролюн азайта башлайдыла. 2008 джылны экинчи джарымында
кризисни глобализациясы бла долларны курсу ёсе башлайды, доллар стабил валютагъа
саналгъаны себебли, капиталны долларгъа буруб башлайдыла. 2009 джылны биринчи
джарымындан башлаб долларны курсу, эмиссия эмда АБШ-ни уллу тыш борчу себебли
энишге айланады.

Шимал Америкадагъы голланд эмда башха кёчгюнчюле талер атлы валютаны
джюрютгендиле. АБШ-ни азатлыгъы баямланнгандан сора Долларла къралны миллет ачха
бирими болгъандыла. Алай а «доллар» сёз XIX ёмюрню ахырындагъы талерге байламлы
тюлдю. Ингилизде «доллар» деб кюмюш ачханы къайсысына да айтхандыла, американ
колониялада уа испан кюмюш песолагъа айтхандыла («Spanish Dollars»).



https://krc.wikipedia.org/wiki/Time_%28%D0%B6%D1%83%D1%80%D0%BD%D0%B0%D0%BB%29

«Тайм» (ингил. Time — «Заман»; сатыу-алыу марка ингилизча уллу харифле бла
джазылады: TIME) — хар ыйыкъ сайын чыкъгъан американ журналды, штаб-фатары
Нью-Йоркда орналады. Адамланы кёзюуге кёре (джыл, джюз джыл) рейтинглерин
кёргюзтеди. 3,4 млн экземпляргъа джууукъ тиражы бла 2007 джылда АБШ-да эм
популяр журнал болгъанды.

Журналны биринчи чыгъармасы 3 март 1923 джылда сатаргъа салыннганды. Time
газетни къураргъа Генри Льюсни (Henry Luce) бла Брайтон Хэденни (Briton Haden)
Йель университетни «Баш сюек бла сюекле» деген таша студент джамагъатны
резиденциясында ётген джыйылыуда акъылларына келгенди.

Джангылыкъла чыгъаргъан дунияда биринчи хар ыйыкълыкъ газет болгъанды. Он
джылдан сора конкуренти — «Newsweek» чыкъгъанды. 1967 джылда Льюс ёлгюнчю журнал
аны орта консерватив къарамларын кёргюзгенди.

Бусагъатдагъы «Тайм» кёбчюлюк информацияны мадарларыны эмда шоу-бизнесни
средасында эм уллу болгъан Time Warner холдингни ёзегиди. Журналны американ
версиясындан сора да европалы (Лондон), азиялы (Гонконг) эмда австралий (Сидней)
версиялары чыгъадыла.

Атедге кёре Time журнал декабрдагъы ахыр номеринде «джылны адамын» айтады.
«Джылны адамы» номинация 1927 джылдан бери бериледи. Бу номинация биринчи
берилген, тарихде биринчи кере кеси джангыз Атлантиканы учуб ётген лётчик Чарльз
Линдберг болгъанды.

Персонаны толтуруучу редактор джангыз кеси сайлайды. Тюрлю-тюрлю джыллада Джылны
адамы болгъандыла: Адольф Гитлер, Иосиф Сталин, Джордж Буш, Михаил Горбачёв (эки
кере – 1987 эм 1989 джыллада), абстракциялы Американ аскерчи, эмда интернетни
хайырланыучу. 2007 джылда Джылны адамы Россияны Президенти Владимир Путин
болгъанды. 2010 джылда уа Facebook компанияны къурагъан эмда башчысы Марк
Цукерберг.

1999 джылдан башлаб журнал «Time 100» деген тизмени публикация этеди, бу —
джылны эм бек къолундан келген джюз адамыны тизмесиди. Тизмеге киргенлени
алимледен комиссия айырады.

1999 джылны июнюнда XX ёмюрню эм белгили адамларыны тизмеси публикация
этилгенди: «Time 100: 20-чы ёмюрню батырлары бла кумирлери». Кандидатланы
американ тарихчиледен, журналистледен эмда политикачыладан комиссия айыргъанды.
1999 джылны декабргъы чыгъармасында Time-ны версиясына кёре Джюз джылны адамы
айтылгъанды, ол — Альберт Эйнштейн болгъанды.



https://krc.wikipedia.org/wiki/Google_chrome

Google Chrome — браузер, Google компания бла разработка этилиу эмда сайтланы
кегюзтюр ючюн WebKit движок бла ишлейди. Биринчи бета-версия Microsoft
Windowsгъа 2 сентябрь да 2008 джылда, а биринчи стабил — 11 декабрьда 2008 джыл.
«StatCounter» джазгъангъа кере браузер ючюнчю орунну алыб турады, а рынокда
белюмю июнь айны ортасына 2010 джылда 9,16 %.

Биринчи Chrome къуру Microsoft Windows ха чыкъгъан эди, кечирек (9 декабрь2009
джылда) dev- эмда beta-версияла чыкъдыла GNU/Linux эмда Mac OS X операциялы
системалагъа. Биринчи ол ОС-лени сборкаланы толу функциялары джокъ эди Windows
версиялада ча, артдан 5.х версиясы чыкъгъалай функциялары бирча болдула. .

2 сентябрьда [[2008 джыл] компания Google кесини браузерин Chrome атыбла
чыгъаргъанын билдирди.

Биринчи бета версиясы браузерни Microsoft Windowsха деб чыгъарылды (XP эмда
андан кеч версиялагъа) 2 сентябрьда 2008 джыл, 43 тилде эди. Биринчи сагъатлада
джагъы чыкъгъандан сора Google ге джюзлебла письмо-ла ийгендиле браузени
терсликлерин юсюнден.

Chrome дженгил рынокну 1 % -ин алды , къуру Microsoft Windows-ха этилгенине
къарамай. 2008 джылны октябрьге 0,69 % -ге дерю тюшдю белюмю. Артдан энтда есюб
тебреди, 2008 джылны декабрьда, Chrome 1 % белюмге джетеди.

Команда разработчиков Chrome решила использовать в своем браузере движок WebKit,
как им посоветовала команда Android. Как и большинство других браузеров Chrome
был протестирован внутри компании перед выпуском.

Первая версия Google Chrome полностью прошла Acid1 и Acid2 тесты, но не Acid3
(только 79/100 тестов). Начиная с версии 4.0 Chrome проходит все тесты.

Google Chrome направлен на повышение безопасности, скорости и стабильности. 9
июня 2009 года разработчики Google Chrome в своём интервью для неофициального
сообщества пользователей обозначили стратегию дальнейшего развития своего
продукта, которая заключается в том, что браузер будет иметь максимально высокую
скорость работы и минимально допустимый функционал, а все дополнительные функции
планируется внедрять при помощи расширений.

Chrome периодически загружает обновления из двух чёрных списков (один для фишинг
сайтов и один для сайтов содержащих вредоносное ПО) и предупреждает
пользователя, когда тот пытается посетить вредоносный сайт.

Chrome, как правило, создаёт для каждой вкладки отдельный процесс, чтобы не
допустить ситуации при которой содержимое одной вкладки имеет возможность влиять
на содержимое другой (так же, в случае, если процесс обработки содержимого
вкладки зависнет, его можно будет завершить без риска потери данных других
вкладок). Процессу вкладки даётся наименьшее число привилегий, процесс может
совершать вычисления, но не может производить чтение или запись. Образно
выражаясь, вкладка находится в песочнице.

Как правило, плагины (наиболее популярный Adobe Flash Player), не являются
частью браузера и не могут быть встроены в песочницу. 30 марта 2010 года Google
объявил, что вскоре Adobe Flash будет встроен в браузер, что избавляет
пользователя от необходимости загружать и устанавливать его. Обновляться Flash
Player будет также автоматически.

При загрузке исполняемого файла (например, с расширением EXE, DLL или BAT)
сначала необходимо подтвердить загрузку, нажав кнопку Сохранить, которая
появляется на панели загрузок. Это позволяет предотвратить автоматическую
загрузку вредоносного программного обеспечения на компьютер.

Браузер поддерживает режим инкогнито. Страницы, которые просматриваются в окне в
режиме инкогнито, не появятся в истории браузера или истории поиска, а также не
оставят на компьютере других следов, таких как файлы cookie, они автоматически
удаляются когда пользователь закроет это окно. Тем не менее, все файлы, которые
будут загружены, или закладки, которые будут созданы, останутся в целости и
сохранности. Как предупреждает сам браузер, переход в режим инкогнито не влияет
на поведение других пользователей, серверов или программ и не позволяет
защититься от:

В Chrome для обработки сценариев JavaScript используется движок V8. Согласно
тесту скорости, время выполнения скриптов в Chrome 2.0.172.33 в 2,1 раза больше
времени выполнения скриптов в Safari 4.0.2 (530.19.1). У браузеров Firefox,
Opera и Internet Explorer этот показатель ещё хуже (Firefox 3.5 в 2,2 раза
медленнее Safari 4.0.2, Opera 9.64 (10487) — в 2,6 раза, IE8 — в 4,6).

В Chrome используется многопроцессная архитектура и каждой вкладке или плагину,
в большинстве случаев, соответствует отдельный процесс. Эта процедура называется
изоляцией процессов, которая исключает вероятность того, что вкладки будут
мешать друг другу. Так же злоумышленник, используя одну вкладку, не сможет
подсмотреть, что происходит в другой, и, если на одной вкладке произойдет сбой,
то это не помешает работе всего браузера - нужно будет просто завершить эту
вкладку.

Chrome включает в себя диспетчер задач, который позволяет посмотреть как сайты и
плагины используют оперативную память, процессор и загружают интернет-канал
пользователя, а также позволяет завершить их.

По умолчанию интерфейс Google Chrome включает кнопки: назад, вперед, обновить,
добавить текущую страницу в закладки, перейти к странице/остановить загрузку,
перейти на главную страницу (домой). Кнопка перехода на главную страницу может
быть отключена.

Панель вкладок является основным компонентом интерфейса и находится в верхней
части окна, а не под строкой адреса. Это изменение выглядит достаточно
контрастно по сравнению со многими другими браузерами. Вкладка легким
перетаскиванием на свободное место может быть перенесена в отдельное окно
(возможен также и обратный вариант). Каждая вкладка имеет свой собственный набор
элементов, в том числе Omnibox.

Omnibox это адресная строка, которая находится наверху каждой вкладки, она
совмещает в себе адресную строку и строку поиска. Omnibox перенаправляет запрос
в поисковую систему, в том случае, если адрес не соответствует правилам
написания URL — к примеру не содержит точек, имени протокола, косых черт,
содержит пробелы в начале адреса и т. д. При вводе поискового запроса Google
используя функцию поиска в Интернете «Мне повезет» предлагает первый по списку
URL адрес (например, при вводе в адресную строку слова «яндекс» браузер
автоматически предложит вариант «www.yandex.ru»). Так же автодополнение
предлагается поиском по закладкам и истории ранее посещенных страниц. В браузере
возможен вызов различных поисковых машин прямо из адресной строки. Для этого
надо ввести сокращение для данной поисковой машины (например, букву 'g' для
google), затем нажать клавишу «Tab» и ввести поисковый запрос. При посещении
сайтов браузер автоматически копирует оттуда строку поисковых запросов и в
следующий раз при вводе этого сайта автоматически будет предложен поиск с
использование его поисковой системы.

Одна из отличительных черт Chrome является страница быстрого доступа, которая
может заменять домашнюю страницу и открывается при создании новой вкладки. На
странице быстрого доступа содержится 8 наиболее посещаемых веб-сайтов
(отображаются в виде маленьких снимков веб-страниц), недавно закрытые вкладки,
советы по использованию Chrome и синхронизация закладок. По желанию пользователь
может изменить внешний вид страницы, добавив или удалив одну из опций.

Chrome имеет менеджер закладок доступный из меню. Слева от Omnibox имеется
кнопка (на ней изображена звёздочка), при нажатии на которую текущая страница
добавляется в закладки. На данный момент эта функция не доступна в версиях
Chrome на платформах Linux и Mac. В 6-ой версии эта кнопка была убрана вместе с
опцией в параметрах, а звёздочка переместилась в правую часть Omnibox, как у
Mozilla Firefox.

Впервые расширения появились в стабильной версии Chrome 4.0, а галерея была
официально открыта 25 января 2010 года. На момент открытия в ней было уже 1500
расширений.

Данная функция использует сервис Google Translate. Пользователь может выбрать
язык и сайт, содержание которых в будущем переводить не требуется. Также
пользователь может полностью отключить функцию перевода в настройках.

8 января 2009 года Google представил три канала обновления: Stable (стабильный),
Beta (бета), Developer (для разработчиков). До внесения этого изменения было
только два канала: Beta и Developer. Это было сделано с целью того, чтобы
пользователи получали более стабильные версии.

Google Chrome автоматически обновляется при обнаружении новой версии браузера.
Процесс обновления происходит в фоновом режиме и не требует от пользователя
никаких действий. Если Google Chrome был открыт во время обновления, достаточно
закрыть и открыть браузер для запуска новой версии.

Веб-инспектор: Для запуска необходимо, нажать правой кнопкой мыши на любом
компоненте веб-страницы и выбрать «Просмотр кода элемента». Появится диалоговое
окно, в котором указываются элементы и ресурсы, связанные с этим компонентом.
Также имеется возможность, просмотреть иерархическое представление модели DOM и
консоль JavaScript. (Чтобы открыть консоль JavaScript, нужно нажать среднюю
кнопку в нижней части. В ОС Windows, также можно открыть меню Страница >
Разработчикам > Консоль JavaScript.)

Диспетчер задач: Для запуска необходимо: открыть меню «Страница» и выбрать
«Разработчикам» (в ОС Windows). Выбрать «Диспетчер задач». Также можно
воспользоваться быстрыми клавишами Shift + Escape. В диспетчере задач
показываются все процессы, запущенные в Google Chrome, и используемые этими
процессами ресурсы (память, процессор и сеть).

Отладчик JavaScript: Для запуска необходимо: открыть меню «Страница» и выбрать
«Разработчикам» (в ОС Windows). Выбрать «Отладка JavaScript». Откроется
командная строка отладчика JavaScript, который можно использовать для отладки
запущенных процессов.

Другие инструменты: Для запуска необходимо: ввести любую из перечисленных ниже
команд в адресной строке для просмотра дополнительной информации.

Chrome автоматически отправляет информацию об использовании браузера в Google.
Часть механизмов сбора подобной информации может быть отключена пользователем, а
часть — нет.

Браузер распространяется на условиях специальной собственнической лицензии EULA.

Часть кода браузера, или весь код открыт под названием Chromium под лицензией
типа BSD и другими.

Примерно до 4 сентября EULA содержало абзац, дававший Google безотзывную
неисключительную лицензию на безвозмездное использование, создание производных
работ, распространение и публикацию в рекламных целях всей передаваемой через
браузер информации. Подобные абзацы также были, например, в соглашениях ICQ и
Facebook, а в данном случае оно взято из «Условий оказания Услуг Google». После
критики в блогах и на Slashdot данный абзац был убран из соглашения браузера.



https://krc.wikipedia.org/wiki/God_Save_the_Queen%2FKing

Аллах, сакъла Королну/Королеваны! (ингил. God Save the Queen) — патриот джырды,
Уллу Британияны миллет гимниди. Аны тышында Джангы Зеландияны эки миллет
гимнлеринден бириди, Канаданы, Австралияны эмда Британ Биригиуню башха
къралларыны патчах гимниди, норвег тилге кёчюрюлгени Норвегияны патчах гимни
кибик хайырланады. Феминист версиясы бек белгили болса да, Уллу Британияда
эркиши патчахлыкъ этсе «Королева» сёз «Король» сёз бла ауушунады.

Белгили бир официал версиясы джокъду, не патчах прокаламация бла, неда британ
парламентни оноуу бла, неда башха акт бла бу гимн официал халда къабыл
этилинмегенди. Алай а, Уллу Британияда башха затлача, бу да адет халда
къалгъанды.



https://krc.wikipedia.org/wiki/God_Save_the_Queen

Аллах, сакъла Королну/Королеваны! (ингил. God Save the Queen) — патриот джырды,
Уллу Британияны миллет гимниди. Аны тышында Джангы Зеландияны эки миллет
гимнлеринден бириди, Канаданы, Австралияны эмда Британ Биригиуню башха
къралларыны патчах гимниди, норвег тилге кёчюрюлгени Норвегияны патчах гимни
кибик хайырланады. Феминист версиясы бек белгили болса да, Уллу Британияда
эркиши патчахлыкъ этсе «Королева» сёз «Король» сёз бла ауушунады.

Белгили бир официал версиясы джокъду, не патчах прокаламация бла, неда британ
парламентни оноуу бла, неда башха акт бла бу гимн официал халда къабыл
этилинмегенди. Алай а, Уллу Британияда башха затлача, бу да адет халда
къалгъанды.



https://krc.wikipedia.org/wiki/Fragaria_vesca

Адам (тау, къой) джилек неда марако (лат. Fragaria vesca) — Розалыла юйюрден
ёсюмлюкдю, Джилек къауумдан тюрлюлени бириди.

Ёсюмлюк Эресейни европа кесегинде, Кюнчыгъыш эмда Кюнбатыш Сибирде, Украинада,
Беларусда, Балтикада, Къазахстанда, Кавказда эмда Евразияны башха регионларында
джайылыбды. Аны тышында Шимал Африкагъа, Шимал эмда Къыбыла Америкагъа
келтирилиб, анда джайылгъанды. Адам джилек чегет талалада, кёкенлени ичинде,
агъач кесилген джерледе ёсерге ёчдю.

Ёсюмлюкню чапыракъларында В къауумну витаминлери, аскорбин мыстылыкъ,
каротиноидле, органика мыстылыкъла (лимон, хина, алма мыстылыкъла), шекерле,
эфир джауланы, флавоноидлени ызлары да кёрюнеди, аны тышында, темирни,
марганецни, кобальтны тузлары да барды.

Джилекни чапыракъларыны сууу тер чыгъарыргъа, ётню джюрютюрге, сийдикни аслам
чыгъарыргъа болушады. Диабет бла къан азлыкъ аурууда да хайырланадыла.



https://krc.wikipedia.org/wiki/Electromote

Электромот (Electromote) дунияда троллейбус кибик хайырландырылгъан биринчи улоу
амал болгъанды. Халкъгъа 1882 джылны 29-чу апрелинде доктор Вернер фон Сименс
Берлинни къатында Халензее джерчикде кёргюзгенди. 540 метр узунлугъу болгъан
биринчи троллейбус сыз 1882 джылны 29-чу апрелинден 13-чю июнуна дери баргъанды.
Баргъаны Берлин-Халензее станциядан, Штрассе 5 (бусагъатда
Йоахим-Фридрих-Штрассе) эмда Штрассе 13 (бусагъатда Йохан-Георг-Штрассе) юсю
бла, Курфюрстендаммны ётюб Курфюрстенплацха келгенди.

Siemens & Halske AG компания къзургъан Electromote тёрт чархлы арба болгъанды,
тартханы арт эки чархы этгенди, ала 2,2 киловатт кючлю эки электромотор бла
ишлетилгендиле. Троллейбус къарыуну 550 вольтлукъ кюченнгени бла дайым къууатны
контакт сетинден алгъанды.



https://krc.wikipedia.org/wiki/%D0%AF%D0%BF%D0%BE%D0%BD%D0%B8%D1%8F%D0%BD%D1%8B_%D0%B2%D0%B0%D0%BB%D1%8E%D1%82%D0%B0%D1%81%D1%8B

Ие́на ([йена]; японча — 円) — Японияны ачха биримиди, АБШ-ны доллары бла евродан
сора ючюнчю резерв валютады. Халкъла арасы коду: JPY. Латин символ — ¥, Японияда
円 иероглиф хайырланады.

Иена 1871 джыл Мейджи Реставрациясындан сора , Эдо кёзюуню къатыш ачха
системасыны орнуна келгенди. Реставрациягъа дери алтын, кюмюш, джез эмда къагъыт
ачха белгиле джюрюгендиле, аны юсюне ол ачханы ара правительствону тышында 244
бийликде чыгъаргъандыла. Юлюш бирим: сэн (яп. — 銭) = иенаны 1/100, рин (яп. — 厘)
= иенаны 1/1000. Сэн бла рин 1954 джыл къоратылгъанды, алай а «сэн» ангылам
бусагъатха дери финанс дуняда джюрюйдю. Джангы валютаны 1 иена = 1,5 г Алтын
стандарты болгъанды, алай кечирек экономика болумгъа кёре Япония бу стандартны
талай кере къоратыб джангыдан киргизгенди.

Кесини атын — «иена» — «ен» деген сёзден алгъанды (японча - «тёгерек»), иенагъа
дери темир ачхаланы белгили бир формалары болмагъанды, бир бирле тёртгюл,
башхалары зугул, бир-бирде уа ангыланмазча хар ачха бир башха форма. Иенаны
бурунгу, «сыйлы» иероглиф сураты барды — 圓.

Дуния таныгъан валюта статус иена 1953 джылны 11-чи майында алгъанды, ол заманда
Халкъла арасы валюта фонд 2,5 миллиграмм алтын паритетин бегитгенди. Андан сора
АБШ-ны доллары эмда башха дуния валюталагъа кёре талай ревальвациядан сора
иенаны «ауурлугъу» иги кесекге ёсгенди.

2000 джылда Окинавада баргъан 8-чи Экономика Саммитге эмда джангы
мингджыллыкъгъа атаб Е серия джюрюуге чыкгъанды. Бу серияда 2000 иена номиналы
банкнотала болгъандыла (Японияны тарихинде биринчи кере). Бу банкноталада
биринчи болуб джакъ белгиге Еврионну илкери хайырланнганды.

2000 иена номиналгъа къошакъ болуб, 2004 джыл джангы 10 000, 5000 эмда 1000 иена
багъада (серия F) купюрала чыкъгъандыла, ала кечирек D серия банкноталаны
ауушдургъандыла. E серияда сыналгъан, эм джангы джакълаучу технологияла
хайыраныб башлагъандыла.



https://krc.wikipedia.org/wiki/%D0%AD%D1%81%D1%82%D0%BE%D0%BD%D0%B8%D1%8F%D0%B4%D0%B0_%D1%8D%D0%BB%D1%87%D0%B8_%D0%BA%D1%8A%D0%B0%D0%B7%D0%B0%D1%83%D0%B0%D1%82_(1343-1345)

Элчи къазауат (23-чи апрель 1343 — февраль 1345) — къралны герман-дат
зулмулукъдан къутхарыр мурат бла бардырылгъан миллет-къутулуу къазауат. 1343
джылны 23-чю апрелинде Юрийни кечесини къозгъалыуу бла башланнганды (эст. Jüriöö
ülestõus). 1343 джылны джайында, къозгъалгъан эстле Псковчу оруслуладан
болушлукъ тилегендиле, алай а 5000 псковчу аскерчи джетишелмегенди, эмда
къозгъалыу джукълатылгъанды. Джетишимли болмаса да, бу къозгъалыу, эстон халкъны
кесини азатлыгъы ючюн кюреширге хазыр болгъаныны кёргюзюмю болгъанды.

Къозгъалыу эки кёзюуде ётгенди. Къозгъалыугъа эм бек къошулгъан, 1343 джылда
къобхан ара Эстонияда джашагъанла болгъандыла. Былайда къозгъалыу
джукълатылгъанындан сора, 1343 джылны 26-чы майында Эзель (Сааремаа) айрымканны
халкъы къобханды. Къозгъалыу 1345 джылны февралына дери баргъанды.



https://krc.wikipedia.org/wiki/%D0%AD%D1%80%D0%B5%D1%81%D0%B5%D0%B9_%D0%A4%D0%B5%D0%B4%D0%B5%D1%80%D0%B0%D1%86%D0%B8%D1%8F

Россия Федерация, Россия (орус. Российская Федерация, Россия, РФ) — Евразияда
(Европаны кюнчыгъыш джанында эмда Азияны Шимал джанында) орналгъан къралды.
Джерини ёлчеми бла эм уллу къралды Джер юсюнде (17 075 400 км² неда 11,46 %
(1/9) саулай къургъакъ джерни, неда 12,65 % (1/8) адам джашагъан джерден).

Халкъыны саны — 141 867 540 адам. Адам саны бла Россия Джер юсюнде тогъузунчу
орундады. Халкъны кёбюсю — 73,1 % шахарлада джашайды. Халкъны къурамындан
79,83 % оруслуладыла. Россияны кърал тили — орус тилди.

Россияны 18 кърал бла чеклери барды, аладан джер бла: Норвегия, Финляндия,
Эстония, Латвия, Литва, Польша, Белоруссия, Украина, Абхазия (Хачыпсы), Гюрджю,
Къыбыла Тегей, Азербайджан, Къазакъстан, Къытай, Монголия, Шимал Корея; тенгиз
бла — Япония, АБШ.

Россияны ара шахары Москвады. Россияда 11 шахар барды адам саны 1 миллиондан
кёб, ала: Москва, Санкт-Петербург, Новосибирск, Екатеринбург, Тёбен Новгород,
Самара, Омск, Къазан, Челябинск, Дондагъы Ростов, Уфа.

Россия 83 административ-территориал биримлеге бёлюнеди, аланы ичинде 21
республика (энчи къраллыкъла). Россия Федерацияны Конституциясына кёре ол
федератив демократ къралды.

Биринчи кере саулай халкъ санау Россия Империяда 1897 джыл ётгенди. Ол санаугъа
кёре къралда — 67 миллион бла 473 минг адам джашагъанды. 1950—2008 джыллада
халкъны саны тюрленнгенин график кёргюзтеди:



https://krc.wikipedia.org/wiki/%D0%AD%D1%80%D0%B5%D1%81%D0%B5%D0%B9

Россия Федерация, Россия (орус. Российская Федерация, Россия, РФ) — Евразияда
(Европаны кюнчыгъыш джанында эмда Азияны Шимал джанында) орналгъан къралды.
Джерини ёлчеми бла эм уллу къралды Джер юсюнде (17 075 400 км² неда 11,46 %
(1/9) саулай къургъакъ джерни, неда 12,65 % (1/8) адам джашагъан джерден).

Халкъыны саны — 141 867 540 адам. Адам саны бла Россия Джер юсюнде тогъузунчу
орундады. Халкъны кёбюсю — 73,1 % шахарлада джашайды. Халкъны къурамындан
79,83 % оруслуладыла. Россияны кърал тили — орус тилди.

Россияны 18 кърал бла чеклери барды, аладан джер бла: Норвегия, Финляндия,
Эстония, Латвия, Литва, Польша, Белоруссия, Украина, Абхазия (Хачыпсы), Гюрджю,
Къыбыла Тегей, Азербайджан, Къазакъстан, Къытай, Монголия, Шимал Корея; тенгиз
бла — Япония, АБШ.

Россияны ара шахары Москвады. Россияда 11 шахар барды адам саны 1 миллиондан
кёб, ала: Москва, Санкт-Петербург, Новосибирск, Екатеринбург, Тёбен Новгород,
Самара, Омск, Къазан, Челябинск, Дондагъы Ростов, Уфа.

Россия 83 административ-территориал биримлеге бёлюнеди, аланы ичинде 21
республика (энчи къраллыкъла). Россия Федерацияны Конституциясына кёре ол
федератив демократ къралды.

Биринчи кере саулай халкъ санау Россия Империяда 1897 джыл ётгенди. Ол санаугъа
кёре къралда — 67 миллион бла 473 минг адам джашагъанды. 1950—2008 джыллада
халкъны саны тюрленнгенин график кёргюзтеди:



https://krc.wikipedia.org/wiki/%D0%A8%D0%BF%D0%B8%D1%86%D0%B1%D0%B5%D1%80%D0%B3%D0%B5%D0%BD_%D1%82%D1%80%D0%B0%D0%BA%D1%82%D0%B0%D1%82

1920 джылдан Шпицберген трактат — 1920 джылны 9 февралында Парижде къол
салыннган эмда Шпицберген архипелагны халкъла арасы статусун белгилеген
кесаматды.

Шпицберген трактатха кёре, алгъа кишиники да болмагъан джерге саналгъан
Шпицберген, Норвегияны суверенитетине тюшгенди, кесаматха къатышхан къраллагъа
уа, табигъат байлыкъларын эмда джериндеги тенгизлерин эксплуатация этерге тенг
эркинлик берилгенди. Норвегия, кесаматны 9-чу статьясында архипелагны
территориясында тенгиз базала бла бетджанла къураргъа къоймазгъа эмда аскер
къаст этиб хайырландырмазгъа борчланнганды. 1925 джылда Норвигия, Шпицбергенни
официал халда Норвегия королевствону кесеги болгъанын баямлагъанды. СССР 1935
джылда Шпицберген трактатха къошулгъанды.

Бусагъат заманнга кесаматха къатышхан къралланы саны 50-ден озгъанды, аланы
ичинде: Россия бла СССР-ни башха къраллары, АБШ, Уллу Британия, Германия,
Франция, Япония, Нидерландла, Болгария, алгъыннгы Югославияны къраллары, Маджар,
Дания, Норвегия, Польша, Чехия, Словакия, Румыния, Италия, Швеция эм башхала.
Норвегияны стортинги, 1947 джылны 15 февралындан резолюциясында СССР-ни да
Норвегия бла бирге Шпицбергенде энчи экономика интереслери болгъан кърал кибик
таныгъанды. 1991 джылда бу хакъла Россиягъа кёчгендиле.



https://krc.wikipedia.org/wiki/%D0%A8%D0%B8%D0%BC%D0%B0%D0%BB_%D0%A2%D0%B5%D0%B3%D0%B5%D0%B9_%E2%80%94_%D0%90%D0%BB%D0%B0%D0%BD%D0%B8%D1%8F_%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA%D0%B0

Координатла: 43°11′ N 44°14′ E﻿ / ﻿43.183333° N 44.233333° E (G) (O)43.183333,
44.233333

Шимал Тегей — Алания Республика (Терк Башы Тегей, Шимал Тегей; тег. Республикæ
Цæгат Ирыстон — Алани  эшитилиую) — Россия Федерацияны къурамына кирген
республикады (къралды), Россия Федерацияны субъектиди, Шимал-Кавказ федерал
бёлгени къурамына киреди.

Республика, Уллу Кавказ тау аркъаны шимал тигинде орналады. Кюнбатышда
Къабарты-Малкъар бла чеклери барды, шималда — Ставрополь край бла, кюнчыгъышда —
Юнгюш бла эмда Чечен бла, къыбылада — Гюрджю бла эмда джарым танылгъан Къыбыла
Тегей кърал бла.

Бютёу территориясындан 4121 км²-ни тюзле бла алаша джерле аладыла, таулу
джерлени юлюшю джарымындан кесекге азды. Республиканы шималында — Ставрополь тюз
орналады, къыбыларакъ — Терк эм Сунжа аркъала, ортасында уа — Шимал-Тегей тюз.
Къыбыласын, Уллу Кавказны Баш аркъасы алады. Эм мийик нохтасы — Казбек тауну
тёппесиди (5033 м). Республиканы таулу кесегинде, Баш аркъадан шималда
бир-бирине параллель халда тёрт уллу тау аркъа ётедиле: Къабыргъа, Къаялы,
Джайлыкълы эм Чегетли аркъала. Аркъаланы ёзенле кеседиле, аладан эм магъаналыла
быладыла: Дарьял, Геналдон, Куртат, Кассар, Алагир эм Дюгер.



https://krc.wikipedia.org/wiki/%D0%A8%D0%B8%D0%BC%D0%B0%D0%BB_%D0%A2%D0%B5%D0%B3%D0%B5%D0%B9_%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA%D0%B0_%E2%80%94_%D0%90%D0%BB%D0%B0%D0%BD%D0%B8%D1%8F

Координатла: 43°11′ N 44°14′ E﻿ / ﻿43.183333° N 44.233333° E (G) (O)43.183333,
44.233333

Шимал Тегей — Алания Республика (Терк Башы Тегей, Шимал Тегей; тег. Республикæ
Цæгат Ирыстон — Алани  эшитилиую) — Россия Федерацияны къурамына кирген
республикады (къралды), Россия Федерацияны субъектиди, Шимал-Кавказ федерал
бёлгени къурамына киреди.

Республика, Уллу Кавказ тау аркъаны шимал тигинде орналады. Кюнбатышда
Къабарты-Малкъар бла чеклери барды, шималда — Ставрополь край бла, кюнчыгъышда —
Юнгюш бла эмда Чечен бла, къыбылада — Гюрджю бла эмда джарым танылгъан Къыбыла
Тегей кърал бла.

Бютёу территориясындан 4121 км²-ни тюзле бла алаша джерле аладыла, таулу
джерлени юлюшю джарымындан кесекге азды. Республиканы шималында — Ставрополь тюз
орналады, къыбыларакъ — Терк эм Сунжа аркъала, ортасында уа — Шимал-Тегей тюз.
Къыбыласын, Уллу Кавказны Баш аркъасы алады. Эм мийик нохтасы — Казбек тауну
тёппесиди (5033 м). Республиканы таулу кесегинде, Баш аркъадан шималда
бир-бирине параллель халда тёрт уллу тау аркъа ётедиле: Къабыргъа, Къаялы,
Джайлыкълы эм Чегетли аркъала. Аркъаланы ёзенле кеседиле, аладан эм магъаналыла
быладыла: Дарьял, Геналдон, Куртат, Кассар, Алагир эм Дюгер.



https://krc.wikipedia.org/wiki/%D0%A8%D0%B8%D0%BC%D0%B0%D0%BB_%D0%90%D1%82%D0%BB%D0%B0%D0%BD%D1%82%D0%B8%D0%BA%D0%B0_%D0%B0%D0%BB%D1%8C%D1%8F%D0%BD%D1%81

Шимал Атлантика Кесаматны Организациясы, НА́ТО, Шимал Атлантика Альянс (ингил.
North Atlantic Treaty Organization, NATO; фр. Organisation du traité de
l'Atlantique Nord, OTAN) — аскер-политика блокду. 1949 джылны 4-чю апрелинде
АБШ-да къуралгъанды. Аллында НАТО-гъа АБШ, Канада, Исландия, Уллу Британия,
Франция, Бельгия, Нидерландла, Люксембург, Норвегия, Дания, Италия эм Португалия
киргендиле. Бу орталыкъчы къралла бла аланы къоркъуусузлукъларыны юсюнден
кенгешиу ючюн «трансатлантика форумуду».

НАТО-ну баш нюзюрю — БМО-ну Уставыны тамалында Европа бла Шимал Америкада бютеу
членлерини эркинлиги бла къоркъуусузлугъуну гарантия этиудю. Бу нюзюрге джетер
ючюн НАТО кесини политика эмда аскер потенциалын керекли джерде эмда керекли бир
марда бла хайырландырады.

1999 джыл басмаланнга стратегия концепциягъа кёре, эм баш муратлары НАТО-ну
быладыла:

Организацияны баш аскер-политика органына, 1966 джылны декабрындан башлаб Аскер
планланыуну комитети саналады, ол джылда эки кере джыйылады, ары джакълауну
министрлери киредиле. Сессияланы арасында Аскер планланыуну комитетини
функцияларын Аскер планланыуну хамандагъы комитети тындырады, арыда НАТО-ну
кенгешине кибик посол рангда къралладан келечиле киредиле.

НАТО-ну баш аскер органы — Аскер комитетди, ол къошулгъан къралланы генерал
штабларыны тамадаларындан эмда Исландияны граждан келечисинден (аскери
болмагъаны себебли) къуралады, джылда эки кереден аз джыйылмайды. Аскер
комитетге эки зона бойсунадыла: Европа бла Атлантика. Европада баш аскер
башчылыкъны хаманда американ генерал джюрютеди. Аннга юч бёлек бойсунады:
Шимал-Европа, Ара-Европа эмда Къыбыла-Европа. Олтурууланы арасында Аскер
комитетни функцияларын Хамандагъы аскер комитет тындырады.

НАТО талай европачы эмда Европаны хоншулары болгъан къралла бла иш бирлик ючюн
келишиуге къол салгъанды. Бу къралла бла иш бирликни программасына «Мамырлыкъ
ючюн партнёрлукъ» аталгъанды. Программагъа бу къралла къошуладыла: Азербайджан,
Эрмен, Австрия, Белорусь, Босния эм Герцеговина, Гюрджю, Ирландия, Къазакъстан,
Къыргъызстан, Македония, Мальта, Молдова, Россия, Сербия, Таджикистан,
Тюркменистан, Юзбекистан, Украина, Финляндия, Черногория, Швеция, Швейцария.



https://krc.wikipedia.org/wiki/%D0%A8%D0%B5%D1%84%D0%B8%D0%BA%D1%8A%D0%B0_%D0%93%D0%B0%D1%81%D0%BF%D1%8B%D1%80%D0%B0%D0%BB%D1%8B

Шефикъа Гаспыралы (кърым. Şefiqa Gasprinskaya, Şefiqa Gaspıralı, туугъаны: 1886
джылны 14-чю октябры, ёлгени: 1975 джылны 31-чи августу) — Кърымда джыйырманчы
ёмюрню башында бар болгъан «Кърымны муслиман тиширыуларыны Толтуруучу комитети»
(«Кадынлар гюню») деген кърымтатар къозгъалыуну лидери болгъанды. Ол замандагъы
исламгъа уникал болгъан тиширыу муслиман къозгъалыу хал, аны аты бла байламлыды.
Белгили кърымтатар джарыкълаучу, джадидизмни лидери болгъан Исмаил Гаспыралыны
къызыды. 1886 джылны 14-чю октябрында Бахчисарайда туугъанды, 1975 джылны 31-чи
августунда Стамбулда (Тюрк) ёлгенди.

1905 джылда Шефикъа Гаспыралы, атасы Исмаил Гаспыралы къурагъан, кърымтатар
тилде чыкъгъан «Alem-i nisvan» — «Алем-и нисван» («Тиширыу дуния») деген Кърымда
биринчи муслиман тиширыу журналны редактору болгъанды. 1917 джылны 1—11 майында
Шефикъа Гаспыралы, Москвада ётген I Бютеуроссиялы муслиман джыйылыуну ишлеуюне
кърым делегацияны къурамында къатышханды. Кечирек, 1917 джылны 9 декабрында
Бахчисарайда ётген Кърымтатар халкъны I Къурултайыны делегаты болуб сайланнганды
эмда кърымтатар халкъны миллет правительствосуну оноуу бла Симферополь тиширыу
педагогика школну директору болуб салыннганды. Кърымтатар халкъны Миллет
самоуправлениеси чачылгъандан сора, Шефикъа, Кърымны къоюб Бакугъа кёчеди, анда
педагогика школ къурайды. Бакуда Азербайджанны премьер-министри Насиб
Юсуфбейлиге эрге чыгъады. Азербайджан миллет правительство къоратылгъандан сора
эри ышаннга салыннганды кеси да Тюркге эмиграциягъа кетеди, анда ёксюзле юйню
тамадасы болуб ишлегенди. 1930 джылда Стамбулда Шефикъа «Кърымтатар тиширыуланы
бирлигин» къурагъанды эмда аннга башчылыкъ этгенди. Андан сора да кърымтатар
эмигрантланы проблемалары бла эмда игилик этиу бла кюрешгенди.



https://krc.wikipedia.org/wiki/%D0%A8%D0%B5%D1%84%D0%B8%D0%BA%D0%B0_%D0%93%D0%B0%D1%81%D0%BF%D1%8B%D1%80%D0%B0%D0%BB%D1%8B

Шефикъа Гаспыралы (кърым. Şefiqa Gasprinskaya, Şefiqa Gaspıralı, туугъаны: 1886
джылны 14-чю октябры, ёлгени: 1975 джылны 31-чи августу) — Кърымда джыйырманчы
ёмюрню башында бар болгъан «Кърымны муслиман тиширыуларыны Толтуруучу комитети»
(«Кадынлар гюню») деген кърымтатар къозгъалыуну лидери болгъанды. Ол замандагъы
исламгъа уникал болгъан тиширыу муслиман къозгъалыу хал, аны аты бла байламлыды.
Белгили кърымтатар джарыкълаучу, джадидизмни лидери болгъан Исмаил Гаспыралыны
къызыды. 1886 джылны 14-чю октябрында Бахчисарайда туугъанды, 1975 джылны 31-чи
августунда Стамбулда (Тюрк) ёлгенди.

1905 джылда Шефикъа Гаспыралы, атасы Исмаил Гаспыралы къурагъан, кърымтатар
тилде чыкъгъан «Alem-i nisvan» — «Алем-и нисван» («Тиширыу дуния») деген Кърымда
биринчи муслиман тиширыу журналны редактору болгъанды. 1917 джылны 1—11 майында
Шефикъа Гаспыралы, Москвада ётген I Бютеуроссиялы муслиман джыйылыуну ишлеуюне
кърым делегацияны къурамында къатышханды. Кечирек, 1917 джылны 9 декабрында
Бахчисарайда ётген Кърымтатар халкъны I Къурултайыны делегаты болуб сайланнганды
эмда кърымтатар халкъны миллет правительствосуну оноуу бла Симферополь тиширыу
педагогика школну директору болуб салыннганды. Кърымтатар халкъны Миллет
самоуправлениеси чачылгъандан сора, Шефикъа, Кърымны къоюб Бакугъа кёчеди, анда
педагогика школ къурайды. Бакуда Азербайджанны премьер-министри Насиб
Юсуфбейлиге эрге чыгъады. Азербайджан миллет правительство къоратылгъандан сора
эри ышаннга салыннганды кеси да Тюркге эмиграциягъа кетеди, анда ёксюзле юйню
тамадасы болуб ишлегенди. 1930 джылда Стамбулда Шефикъа «Кърымтатар тиширыуланы
бирлигин» къурагъанды эмда аннга башчылыкъ этгенди. Андан сора да кърымтатар
эмигрантланы проблемалары бла эмда игилик этиу бла кюрешгенди.



https://krc.wikipedia.org/wiki/%D0%A8%D0%B5%D1%84%D0%B8%D0%BA%D0%B0_%D0%93%D0%B0%D1%81%D0%BF%D1%80%D0%B8%D0%BD%D1%81%D0%BA%D0%B0%D1%8F

Шефикъа Гаспыралы (кърым. Şefiqa Gasprinskaya, Şefiqa Gaspıralı, туугъаны: 1886
джылны 14-чю октябры, ёлгени: 1975 джылны 31-чи августу) — Кърымда джыйырманчы
ёмюрню башында бар болгъан «Кърымны муслиман тиширыуларыны Толтуруучу комитети»
(«Кадынлар гюню») деген кърымтатар къозгъалыуну лидери болгъанды. Ол замандагъы
исламгъа уникал болгъан тиширыу муслиман къозгъалыу хал, аны аты бла байламлыды.
Белгили кърымтатар джарыкълаучу, джадидизмни лидери болгъан Исмаил Гаспыралыны
къызыды. 1886 джылны 14-чю октябрында Бахчисарайда туугъанды, 1975 джылны 31-чи
августунда Стамбулда (Тюрк) ёлгенди.

1905 джылда Шефикъа Гаспыралы, атасы Исмаил Гаспыралы къурагъан, кърымтатар
тилде чыкъгъан «Alem-i nisvan» — «Алем-и нисван» («Тиширыу дуния») деген Кърымда
биринчи муслиман тиширыу журналны редактору болгъанды. 1917 джылны 1—11 майында
Шефикъа Гаспыралы, Москвада ётген I Бютеуроссиялы муслиман джыйылыуну ишлеуюне
кърым делегацияны къурамында къатышханды. Кечирек, 1917 джылны 9 декабрында
Бахчисарайда ётген Кърымтатар халкъны I Къурултайыны делегаты болуб сайланнганды
эмда кърымтатар халкъны миллет правительствосуну оноуу бла Симферополь тиширыу
педагогика школну директору болуб салыннганды. Кърымтатар халкъны Миллет
самоуправлениеси чачылгъандан сора, Шефикъа, Кърымны къоюб Бакугъа кёчеди, анда
педагогика школ къурайды. Бакуда Азербайджанны премьер-министри Насиб
Юсуфбейлиге эрге чыгъады. Азербайджан миллет правительство къоратылгъандан сора
эри ышаннга салыннганды кеси да Тюркге эмиграциягъа кетеди, анда ёксюзле юйню
тамадасы болуб ишлегенди. 1930 джылда Стамбулда Шефикъа «Кърымтатар тиширыуланы
бирлигин» къурагъанды эмда аннга башчылыкъ этгенди. Андан сора да кърымтатар
эмигрантланы проблемалары бла эмда игилик этиу бла кюрешгенди.



https://krc.wikipedia.org/wiki/%D0%A8%D0%B5%D1%80%D0%BB%D0%BE%D0%BA_%D0%A5%D0%BE%D0%BB%D0%BC%D1%81%D0%BD%D1%83_%D0%BC%D1%83%D0%B7%D0%B5%D0%B9%D0%B8

Координатла: 51°31′24″ N 0°09′30″ W﻿ / ﻿51.523333° N 0.158333°
W (G) (O) (Я)51.523333, -0.158333

Шерлок Холмсну Музейи (ингил. The Sherlock Holmes Museum) — Лондонда сэр Артур
Конан-Дойль джаратхан персонаж, белгили детектив Шерлок Холмсну музей юйю.

Артур Конан-Дойлну чыгъармаларына кёре, Шерлок Холмс эмда аны шоху доктор Ватсон
Бейкер-стрит, 221b (221b, Baker street) адресде 1881 — 1904 джыллада фатар
тутхандыла. Бу чыгъарма джазылгъан заманда Лондонда аллай адрес болмагъанды.
Алай а кечирек Бейкер-стритни шималгъа созулгъанындан сора, бу номер 215 бла 229
номерлени арасында санда болгъанды, ол адрес эмда Abbey National къурулшчу
джамагъатны адреси болгъанды. Ол себебден кёб джылны ичинде Abbey National Baker
street, 221b адресге Шерлок Холмсха келген мектубла бла башха конференцияны
джарашдырыр ючюн энчи секретар тутаргъа керек болгъанды. Музей къурулгъан
заманда юйню адреси 239 болгъаны себебли, чыгъармадагъы адресча болур ючюн «221b
Baker Street» атлы фирма къураб, аны атын тагъаргъа керек болгъандыла. Алай а
кечирек бу юй официал халда 221b, Baker Street, London, NW1 6XE, почта адресни
алгъанды, эмда бютеу корреспонденция музейге келиб башлагъанды.

Музейни биринчи къабаты сувенир тюкенди. Экинчи Холмсну отоуу, ючюнчюде Ватсонну
эмда миссис Хадсонну отоулары. Тёртюнчюде персонажланы къаууздан скульптуралары
барды. Музей хар кюн сайын сагъат 09:30 бла 18:00 арасында ишлейди. Кириш
билетни багъасы уллулагъа 8 стерлинглени фунту (2013 джыл). Музейде тёлеусюз
фото- эмда видео алыргъа болады.



https://krc.wikipedia.org/wiki/%D0%A8%D0%B5%D0%BD%D0%B3%D0%B5%D0%BD_%D0%BA%D0%B5%D0%BB%D0%B8%D1%88%D0%B8%D0%BC

Шенге́н келишиу — Европа Бирликни талай къралыны арасында чекледе паспорт-виза
контролну къоратыуну юсюнден келишиудю. Аллында 1985 джылны 14-чю июнунда беш
европачы кърал бла къол салыннганды ((Бельгия, Нидерландла, Люксембург, Франция
эм Германия). Ол кючге 1995 джылны 1-чи майында киргенди.Кечирек аны орнуна
ЕБ-ны Шенген законла киргендиле.

Европа экономика биригиуню къуралгъан заманында аны баш нюзюрюнде ортакъ сауда
къурау болгъанды, ол Тёрт эркинликни болуу магъанагъа келеди:товарланы,
къуллукъланы, адамланы эмда капиталланы эркин джюрюую. Товарла бла къуллукъланы
эркин джюрютюр ючюн 1958 джыл Таможня бирлик къуралады, аны тышында кёб тюрлю
келишиуге къол салыннганды.

Чекде контролну къоратыууню юсюнден келишиу Соглашение о постепенном отказе от
пограничного контроля было подписано 1985 джылны 14-чю июнунда беш европачы
къралны келечиси бла Мозелни арасында, Люксембургну, Францияны эмда ГФР-ни
чеклерини бир-бирине тийген джерде, «Принцесса Мари-Астрид» кемеде къол
салыннганды ((Бельгия, Нидерландла, Люксембург, Франция эм Германия). Бу юч
къралны чеклерини бир-бирине тийген нохтаны сайлаууну чуруму уа Бенилюксну
къралларында паспорт контролну ол заманнга болмагъаны болгъанды.

1986 джылда Бирикген Европа акт къабыл этиледи, аны баш нюзюрю Европада 1992
джылны 31-чи декабрына дери Европада бирикген сауда къурау болгъанды. Кечирек
Маастрихтде къол салыннган Европа бирликни къуралыууню юсюнден кесаматны
джараштырыу башланады. Кесамат Европа бирликни гражданствосу деген ангыламны
къурагъады. ЕБ-ни гражданлары Бирликни ичинде эркин джолоучулукъ этерге хакъгъа
ие болгъадыла.

1990 джылда ол беш кърал Шенген келишиуню кючге кириуюню юсюнден конвенциягъа
къол саладыла. Бу конвенция бла паспорт контролну къоратылыуу, тюз паспортланы
иелерине виза политиканы унификация этиу, полицей эмда сюд иш бирликни къурау
айгъакъланнганды. Келишиу 1995 джыл 7 къралда ишлеб башлайды (Испания бла
Португалия къошулады).

1999 джылны 1-чи майында кючге Амстедрам кесамат киреди, ол Европа бирлик
кесаматха тюрлениуле къошады. Джангыртылгъан кесаматны V бёлгесине кёре Шенген
келишиуню кючге кириуюню юсюнден конвенция ЕБ-ни закон биригимине киреди. Европа
закон биригимни бу бёлгеси Шенген келишиуню орнуна кюч алады, эмда Шенген
законла деген атны алады.

Лихтенштейн Швейцария бла 1923 джылдан башлаб таможня эмда чек бирлик
джюрютгенди; Швейцария бла чеги сакъланмагъанды; Австрия бла чегин швейцар чек
къуллукъ сакълагъанды. Швейцарияны 2008 джылда Шенген зонагъа кириую, эмда ол
заманда Лихтенштейнни алкъын ол зонамда болмауу, эки къралны арасында чекни
сорууун чыгъаргъанды.

Лихтенштейнни Шенген законлагъа къошулуууну юсюнден кесаматха 2008 джыл къол
салыннганды, чек контролну да къоратылыуу 2009 джыл сакъланнганды, алай а
Германия бла Швецияны Лихтенштейн налог тёлеуден къачханла бла кюрешде аз кюч
салгъан оюмну тутуб, контролну къоратыуну талайгъа тыйгъандыла. Алай а кечирек
бу тыйгъычла къоратылгъадыла, эмда чек контроль 2011 джылны 19-чу декабрында
толу къоратылгъады.

Данияны 1997 джыл Амстердам кесаматха этилген Шенген протоколда бегитилген
статусуна кёре, Амстердам кесаматха къол салыннган заманда шенген иш бирликни
ёлчеминден аслам къошулмазгъа хакъы барды.

Аны тышында Шенген законланы толу Европа экономика зонагъа/Эркин сатыу-алыуну
европа ассоциациясына кирген, алай а ЕБ-ни членлери болмагъан къралла да
хайырланадыла :



https://krc.wikipedia.org/wiki/%D0%A8%D0%B0%D0%B9%D0%BE_%D1%8E%D1%87%D1%8E%D0%BD_%D1%81%D0%B5%D1%80%D0%BC%D0%B5%D1%88%D0%B8%D1%83

Шайо сууда сермешиу (Сайо сууда сермешиу; Мохи ёзенде сермешиу) — 11 апрель 1241
джыл маджар король IV Бела бла аны къарнашы хорват герцог Коломанны аскерлери
бла, Батый, Шибан, Кадан эмда Субэдэй башчылыкъ этген монгол аскерни арасында
сермешиу болгъанды. Маджар-хорват аскер къаушатылгъанды.

1240 джылда Орусха монгол чабыуулну заманында маджар король IV Бела, алгъы бурун
Михаил Черниговскийни джашы Ростиславны кесини къызын тилей келген келечилигин
къабыл этмегенди, артдан Даниил Галицкийни джашы Левни да къуру къоллу
ашыргъанды. Бу эки зиярат да, Орусха монгол къоркъуу болуб, некяхны юсю бла
Маджар бла бирлешир мурат бла этилгенди.

Монголланы баш кючлери Галични кючлеб, Маджаргъа чабхандыла, ала Карпатладагъы
Мункач бла Унгвар ауушладан 12-чи март 1241 джыл ауадыла, 16-чы мартха
монголланы аллында баргъан бёлеклери (Шибан, 10 минг атлы) Пештге
джууукълашадыла. Каданны корпусу къыбыла маршрут бла Молдавия эм Трансильванияны
юсю бла баргъанды, ала Варадин, Арад, Перг, Егрес, Темешвар кибик маджар
шахарланы чачыб, сермешиуню заманына баш къауумгъа къошуладыла.

Галиция-Волындан Ара Европагъа кирген монгол аскерлени саны 100 мингден аслам
болмагъанды, аны юсюне Польшагъа Байдарны башчылыгъы бла кирген аскерлени саны 3
тюмен (30 минг) болгъанды, баш кючле уа юч къауумгъа юлешиниб Маджаргъа къаршчы
бурулгъадыла.

Гильом де Рубрукну билдириуюне кёре Маджарны королуну аскери 1253 джылда 30 минг
адамдан къуралгъанды. Алай а бу оюм монгол чабыуулдан сора айтылгъанды.
Сермешиуню аллында маджар аскерге Хорватияны герцогу Коломанны аскери да
къошулгъанды, алай бла маджар-хорват аскерни орта саны 60 минг чакълы бир
болады.

Джувейни, маджарлыланы (башгирдлени) кючлерин 450 минг аскерчи деб белгилейди,
ол Шибанны «ала монгол аскерден эсе эки къатха кёбдюле» деген сёзлерин
келтиреди.

Маджар-хорват аскер, алчы монгол бёлекни 6 кюнню сюрюб баргъанды, джетинчи кюнню
ингиринде Шайо сууну аллындагъы Мохи ёзенде тохтайдыла.

Аскерини къаушатылыуу Маджарны джакъсыз къойгъанды. Каданны корпусу Пештден
Адриатика тенгизге ётюб Хорватия бла Далмацияны тонайдыла.

IV Бела австрий герцог II Фридрихде букъгъанды, болушлукъ ючюн аннга казнасы бла
юч маджар комитатны бергенди. Ызларына къайтхан джолда монгол аскерле Сербия бла
Болгарияны джерлерин тонаб къайтхандыла.



https://krc.wikipedia.org/wiki/%D0%A8%D0%B0%D0%B9%D0%BE_%D1%81%D1%83%D1%83%D0%B4%D0%B0_%D1%81%D0%B5%D1%80%D0%BC%D0%B5%D1%88%D0%B8%D1%83

Шайо сууда сермешиу (Сайо сууда сермешиу; Мохи ёзенде сермешиу) — 11 апрель 1241
джыл маджар король IV Бела бла аны къарнашы хорват герцог Коломанны аскерлери
бла, Батый, Шибан, Кадан эмда Субэдэй башчылыкъ этген монгол аскерни арасында
сермешиу болгъанды. Маджар-хорват аскер къаушатылгъанды.

1240 джылда Орусха монгол чабыуулну заманында маджар король IV Бела, алгъы бурун
Михаил Черниговскийни джашы Ростиславны кесини къызын тилей келген келечилигин
къабыл этмегенди, артдан Даниил Галицкийни джашы Левни да къуру къоллу
ашыргъанды. Бу эки зиярат да, Орусха монгол къоркъуу болуб, некяхны юсю бла
Маджар бла бирлешир мурат бла этилгенди.

Монголланы баш кючлери Галични кючлеб, Маджаргъа чабхандыла, ала Карпатладагъы
Мункач бла Унгвар ауушладан 12-чи март 1241 джыл ауадыла, 16-чы мартха
монголланы аллында баргъан бёлеклери (Шибан, 10 минг атлы) Пештге
джууукълашадыла. Каданны корпусу къыбыла маршрут бла Молдавия эм Трансильванияны
юсю бла баргъанды, ала Варадин, Арад, Перг, Егрес, Темешвар кибик маджар
шахарланы чачыб, сермешиуню заманына баш къауумгъа къошуладыла.

Галиция-Волындан Ара Европагъа кирген монгол аскерлени саны 100 мингден аслам
болмагъанды, аны юсюне Польшагъа Байдарны башчылыгъы бла кирген аскерлени саны 3
тюмен (30 минг) болгъанды, баш кючле уа юч къауумгъа юлешиниб Маджаргъа къаршчы
бурулгъадыла.

Гильом де Рубрукну билдириуюне кёре Маджарны королуну аскери 1253 джылда 30 минг
адамдан къуралгъанды. Алай а бу оюм монгол чабыуулдан сора айтылгъанды.
Сермешиуню аллында маджар аскерге Хорватияны герцогу Коломанны аскери да
къошулгъанды, алай бла маджар-хорват аскерни орта саны 60 минг чакълы бир
болады.

Джувейни, маджарлыланы (башгирдлени) кючлерин 450 минг аскерчи деб белгилейди,
ол Шибанны «ала монгол аскерден эсе эки къатха кёбдюле» деген сёзлерин
келтиреди.

Маджар-хорват аскер, алчы монгол бёлекни 6 кюнню сюрюб баргъанды, джетинчи кюнню
ингиринде Шайо сууну аллындагъы Мохи ёзенде тохтайдыла.

Аскерини къаушатылыуу Маджарны джакъсыз къойгъанды. Каданны корпусу Пештден
Адриатика тенгизге ётюб Хорватия бла Далмацияны тонайдыла.

IV Бела австрий герцог II Фридрихде букъгъанды, болушлукъ ючюн аннга казнасы бла
юч маджар комитатны бергенди. Ызларына къайтхан джолда монгол аскерле Сербия бла
Болгарияны джерлерин тонаб къайтхандыла.



https://krc.wikipedia.org/wiki/%D0%A7%D1%83%D1%83%D0%B0%D0%BD%D0%B0_%D0%BA%D0%BB%D0%B8%D1%81%D0%B0

Координатла: 43°48′16.35″ N 41°53′22.33″ E﻿ / ﻿43.804542° N 41.889536°
E (G) (O)43.804542, 41.889536

Чууана клиса — бусагъатдагъы Къарачай-Черкесияны территориясында X ёмюрню ал
джарымында къурулгъан христиан клисады.

Клиса, Чууана къаяны къыбыла-кюнчыгъыш джетегинде, Къобан сууну сол джагъасында,
Коста Хетагуров атлы элни тийресинде, Къарачай шахардан 7 км шималда орналыбды.

Византий архитектураны адетине кёре ишленнгенди. Планда — юч апсидли, юч нефли
эмда къач куббели мекямды; болушлукъ мустук бла башын кётюрген тёрт тёртгюл
багъанасы да барды. Мекямны кюнбатышдан кюнчыгъышха узунлугъу — 12,9 м-ди,
мийиклиги да узунлугъу бла бирчады, кюнбатыш фасадына кёре кенглиги — 8,9 м-ди.



https://krc.wikipedia.org/wiki/%D0%A7%D0%B5%D1%80%D0%BD%D0%BE%D0%B3%D0%BE%D1%80_%D1%82%D0%B8%D0%BB

Черногор тил (чрн. crnogorski jezik/црногорски језик) — кюнбатыш тюбкъауумда,
къыбыла-славян тилди. Черногор тил Черногорияда джюрюген серб-хорват тил
системаны btrfd-штокав диалектини тамалында къуралгъанды, тенглешдириу
лингвистиканы оюмумуна кёре ангылашылгъан, стандартлашхан вариантларыны бириди
(серб, хорват эмда босний вариантла бла бирге) 1992 джылгъа дери конституциясына
кёре Черногорияны кърал тилине серб-хорват тил саналгъанды, 2007 джылгъа дери
серб тилни иекав формасы, серб. srpski jezik ijekavskog izgovora, 2007 джылдан
башлаб — черногор тил. Социо-лингвистика параметрлерине кёре Абштанд типге
киреди.

Черногор тилни, серб-хорват тилден хорват тил бла босний тилни айырылыулары бла
тенглешдирирге боллукъду, алай башхалыкълары да барды, сёз ючюн, серб, хорват
эмда босний тиллени энчи адабият стандартлары барды, черногор тилге уа алкъын
адабият стандарт къуралыб бошамагъанды. Аны юсюне, боснийлиле бла хорватлыла
динлери башха болгъаны себебли, кеслерин серблиледен айрадыла, эмда сёлешген
тиллерин энчи тил болгъанын чертедиле, черногор диалектледе сёлешгенлени джарымы
чакълы бири кеслерин серб тилде сёлешген санайдыла. Черногор тилде сёлешген
адамланы саны даулуду. 2003 джылда адам санаугъа кёре Черногорияда джашагъанланы
63,49 % ана тиллерине серб тил дегендиле, 21,96 % — черногор. 2011 джылны
санаууна кёре черногор тилге ана тил деб 229 251 адам, неда халкъны 37 %
айтханды алай а кеслерин тиллерине серб тил деб атагъанланы асламысы да
серб-хорват тил формацияны черногор вариантында сёлешедиле.

Кеслерини тиллерин черногор тил деб таныгъанланы асламысы Подгорица аралыгъы
болгъан, къралны тарих тамалы саналгъан районунда джашайдыла. Черногорияны
шималында, 1912 джыл къошулгъан районларында джашаханла тиллерин серб тил деб
таныйдыла.

2007 джылны 22-чи октябрында къабыл этилген Черногорияны Конституциясына кёре,
черногор тил Черногория Республиканы официал тилиди.

Черногор диалект (джангы штокавский иекавский) Кюнчыгъыш Герцеговинада эмда
Хорватияны Дубровник тёгерегинде сёлешилген диалектле бла бирчады. Стандарт
серб, хорват эмда босний тилледен лексикасы бла бир кесек айырылады, алай бу
башхалыкъла уллу тюлдюле (сёз ючюн, черногорча sjutra стандартча sutra).

Морфология джанындан къаралса, черногор тилде бусагъатда серб-хорват тилледе
хайырланмагъан имперфект форманы болуу бла айрылады.

Черногор тилни айры тил болгъанын джанлылары кириллицаны орнуна латиницаны
хайырландырыргъа сюедиле, эмда алфавитге юч хариф къошаргъа излейдиле: Ś [ç], Ź
[ʝ] эмда З [ʣ]. Алай а бу тауушла Черногор диалектлени барысында да
хайырланмагъаны себебли фонема кибик танылмайды.

Серб тилдеча, тышында келген атла фонетика тамалында джазады. Черногор тил
иекавизмни халландырады, ije эки бёлюм кибик окъулады, серб-хорват системаны
башха регионларында дифтонг кибик айтылады. Тарихде ije — «ѣ» тауушну
тюрлениулерини эсебиди.



https://krc.wikipedia.org/wiki/%D0%A7%D0%B5%D1%80%D0%BA%D0%B5%D1%81_%D1%85%D1%8D%D0%BA%D1%83

Черкес хэку (Черкес джурт) — Къарачай–Черкесияда къабарты-черкес тилде чыкъгъан
джамагъат-политика газетди. Газетни къурагъанла — Къарачай-Черкесияны парламенти
бла правительствосуду. Ыйыкъда 2 кере чыгъады, тиражы — 4000 экземплярды (2009).
1970-чи джыллада тиражы 5 минг экземпляр болгъанды.

Газет, республикада болгъан джамагъат-политика ишлени ачыкълайды, дагъыда
черкеслилени тарихлерини эмда культураларыны юсюнден басмалайды.

Газет, 1924 джылда «Адыгэ ПсэукIэ» (Черкес джашау) аталыб къуралгъанды. 1929
джылда аты «Черкес Плъыжь» (Къызыл Черкесия) деб тюрленнгенди, 1953 джылдан аты
— «Черкес Пэж» (Черкес кертиси) болгъанды, 1965 джылдан — «Ленин нур» (Ленин
нюр) болгъанды, бусагъатдагъы аты 1991 джыл берилгенди.



https://krc.wikipedia.org/wiki/%D0%A7%D0%B5%D0%B3%D0%B5%D0%BC_%D1%81%D1%83%D1%83

Чегем (къаб.-черк. Шэджэм; орус. Чеге́м) — Къабарты-Малкъарны Чегем районунда
саркъгъан сууду, Минги таудан кюнчыгъышда Баш Кавказ аркъаны ёмюрлюк къарлары
бла чыранларындан чыгъады.

Шимал-кюнчыгъыш таба саркъады, 1-чи Чегем бла 2-чи Чегем деген эки ырхыгъа
бёлюнеди, сора дагъыда бир бирине къошулуб Басхан суугъа къошулады. Суу, бек
терк саркъады эмда джай айлада, таулада къар эм бек эригин кёзюуде артыкъ кёб
сууу болады. Узунлугъу 130 километр чакълы бирди.

Суу орунуну 3 км чакълы бири къая тар бла ётеди, сууну эм айтылгъан джерлери —
Чегем тар бла Чегем чучхурладыла.



https://krc.wikipedia.org/wiki/%D0%A7%D0%B0%D1%80%D0%BB%D1%8C%D0%B7_%D0%A1%D0%BF%D0%B5%D0%BD%D1%81%D0%B5%D1%80_%C2%AB%D0%A7%D0%B0%D1%80%D0%BB%D0%B8%C2%BB_%D0%A7%D0%B0%D0%BF%D0%BB%D0%B8%D0%BD

Чарльз Спенсер «Чарли» Чаплин (ингил. Charles Spencer "Charlie" Chaplin; 16-чы
апрель 1889 — 25-чи декабрь 1977) — ингилиз киноактёр, сценарист, композитор
эмда режиссёр, кинону эм белгили джулдузларындан бири, дуниягъа эм белгили бир
сыфатны — айланма Чарлини къурагъанды.

Чарли Чаплин 1889 джылны 16-чы апрелинде Лондонда, мюзик-холну артистлерини
юйдегисинде туугъанды. Анасы тюрлю-тюрлю театрлада джырла бла, тепсеуле бла
чыкъгъанды, аны ичинде белгили композиторланы, белгили оперетталаны авторлары -
Джилберт бла Салливанны антрепризаларындада ойнагъанды. Атасы- ариу баритонну
иеси, 80-чы джылланы орталарында Лондон мюзик-холлада белгили джырчы болгъанды.
Ол Европа бла Америкагъа гастролла блада айланыучу болгъанды, алай ахыры бушуулу
болгъанды, ауазын тас этиб, белгилигинден болгъандан сора, кесин ичкиге атханды.
1901 джыл Лондондагъы С. Фоманы госпиталында ёлгенди.

Чаплин, Карнону труппасы бла 1910 джылны сентябрындан 1912 джылны июнуна дери
АБШ-да гастроллада болады. 1912 джыл, ол беш айгъа Ингилизге къайтады, 1912
джылны 2-чи октябрында биягъы труппа бла АБШ-гъа келиб, ызына къайтмайды. Бир
чыгъыуланы кёзюуюнде аны белгили кинопродюсер Мак Сепнет эслейди, Чарлини оюнун
джаратыб, кесини «Кистоун Филм» атлы студиосуна ишлерге чакъырады. 1913 джылны
23-чю сентябрында Чаплин «Кистоун Филм» бла контрактха къол салады, эмда
ыйыкъгъа $150 джал бла ишге джарашады.

Чаплиннге белигликни тауушсуз кино келтиргенди, фильмледе таууш 1927 джыл
чыкъсада, Чарли дагъыда он джылны эски фильмлени салады. Биринчи толу тауушлу
фильни 1940 джыл салады Чарли. Фильмни аты "Уллу диктатор", бу фильмде
айланма-Чарлини сыфаты ахыр кере хайырланады. 1952 джыл "Рампаны отлары" атлы
фильмни дуния премьерасы ючюн Лондонгъа кетеди, ол заманда ФБР-ни тамадасы Эдгар
Гувер, иммиграция властладан Чаплинни ызына къайтыуун джасакълатады. Чаплин
Швейцарияны Веве шахарында орналады. Мында ол эски фильмлерине музыка джазады.
Ахыр фильмин ("Гонкогндан графиня") Чаплин 1967 джылда, кесини сценарийни
тамалында салгъанды. Баш роллада Софи Лорен бла Марлон Брандо ойнайдыла.



https://krc.wikipedia.org/wiki/%D0%A7%D0%B0%D0%BF%D0%BB%D0%B8%D0%BD,_%D0%A7%D0%B0%D1%80%D0%BB%D1%8C%D0%B7_%D0%A1%D0%BF%D0%B5%D0%BD%D1%81%D0%B5%D1%80

Чарльз Спенсер «Чарли» Чаплин (ингил. Charles Spencer "Charlie" Chaplin; 16-чы
апрель 1889 — 25-чи декабрь 1977) — ингилиз киноактёр, сценарист, композитор
эмда режиссёр, кинону эм белгили джулдузларындан бири, дуниягъа эм белгили бир
сыфатны — айланма Чарлини къурагъанды.

Чарли Чаплин 1889 джылны 16-чы апрелинде Лондонда, мюзик-холну артистлерини
юйдегисинде туугъанды. Анасы тюрлю-тюрлю театрлада джырла бла, тепсеуле бла
чыкъгъанды, аны ичинде белгили композиторланы, белгили оперетталаны авторлары -
Джилберт бла Салливанны антрепризаларындада ойнагъанды. Атасы- ариу баритонну
иеси, 80-чы джылланы орталарында Лондон мюзик-холлада белгили джырчы болгъанды.
Ол Европа бла Америкагъа гастролла блада айланыучу болгъанды, алай ахыры бушуулу
болгъанды, ауазын тас этиб, белгилигинден болгъандан сора, кесин ичкиге атханды.
1901 джыл Лондондагъы С. Фоманы госпиталында ёлгенди.

Чаплин, Карнону труппасы бла 1910 джылны сентябрындан 1912 джылны июнуна дери
АБШ-да гастроллада болады. 1912 джыл, ол беш айгъа Ингилизге къайтады, 1912
джылны 2-чи октябрында биягъы труппа бла АБШ-гъа келиб, ызына къайтмайды. Бир
чыгъыуланы кёзюуюнде аны белгили кинопродюсер Мак Сепнет эслейди, Чарлини оюнун
джаратыб, кесини «Кистоун Филм» атлы студиосуна ишлерге чакъырады. 1913 джылны
23-чю сентябрында Чаплин «Кистоун Филм» бла контрактха къол салады, эмда
ыйыкъгъа $150 джал бла ишге джарашады.

Чаплиннге белигликни тауушсуз кино келтиргенди, фильмледе таууш 1927 джыл
чыкъсада, Чарли дагъыда он джылны эски фильмлени салады. Биринчи толу тауушлу
фильни 1940 джыл салады Чарли. Фильмни аты "Уллу диктатор", бу фильмде
айланма-Чарлини сыфаты ахыр кере хайырланады. 1952 джыл "Рампаны отлары" атлы
фильмни дуния премьерасы ючюн Лондонгъа кетеди, ол заманда ФБР-ни тамадасы Эдгар
Гувер, иммиграция властладан Чаплинни ызына къайтыуун джасакълатады. Чаплин
Швейцарияны Веве шахарында орналады. Мында ол эски фильмлерине музыка джазады.
Ахыр фильмин ("Гонкогндан графиня") Чаплин 1967 джылда, кесини сценарийни
тамалында салгъанды. Баш роллада Софи Лорен бла Марлон Брандо ойнайдыла.



https://krc.wikipedia.org/wiki/%D0%A6%D0%B8%D0%BD_%D0%B8%D0%BC%D0%BF%D0%B5%D1%80%D0%B8%D1%8F

Цин династия (маньчжур. дайцин гурун къыт. 清朝, пиньинь Qīng Cháo, палл. Цин
чао) — Къытайны ахыр монархиялыкъ династиясыды. 1616 джыл маньчжур Айсин Гёро
тукъумдан, бусагъатдагъы шимал-кюнчыгъыш Къытайда (ол заманлада Маньчжурияда)
къуралгъанды. 30 джылны ичине бу династия бютеу Къытай бла Орта Азияны уллу
юлюшюн къолгъа алгъанды.

Аллында династия «Кеч Цзинь» (金 — «алтын») атны джюрютгенди, кечирек аты
«Циннге» (清 — «кирсиз») ауушдурулгъанды. Оноу Цинни къолунда болгъан заманда
Къытайгъа Синьцзян бла Тибетда къошуладыла. XVIII-чи ёмюрню башында Цинни
правительствосу къралны оноууну джюрютюу системасын джарашдырады, эффектив
халгъа келтиреди, ол себебли ол заманда адам санны кёб болуу Къытайда эм мийик
дараджада болгъанды. Цин династия къралны джабыкъ тутаргъа кюрешгенди, ахырында
бу политика XIX-чу ёмюрде Къытайны Апиян къазауатладан сора зор бла дуниягъа
ачадыла, кърал джарым колония халгъа келеди.

Алай а аны ызындан Кюнбатыш къралла бла иш бирлиги, династияны Тайпинлени
къозгъалыуларыны заманында къурутулуудан къутхарады, къралда аз-аз модернизация
башланады, алай бла династия 20-чы джыллагъа дери аумай тургъанды, аны бла
бирге, бу династияны Кюнбатышха ачылыуун огъурамагъан къытайлыланы ичинде
миллетчи — манчжурлагъа къаршчы тауушла кючлене башлайдыла.

Синьхай революцияны эсебинде 1911 джыл Цин династия тюшюрюледи, аны орнуна
Къытай Республика баямланады.



https://krc.wikipedia.org/wiki/%D0%A6%D0%B8%D0%BD_%D0%94%D0%B8%D0%BD%D0%B0%D1%81%D1%82%D0%B8%D1%8F

Цин династия (маньчжур. дайцин гурун къыт. 清朝, пиньинь Qīng Cháo, палл. Цин
чао) — Къытайны ахыр монархиялыкъ династиясыды. 1616 джыл маньчжур Айсин Гёро
тукъумдан, бусагъатдагъы шимал-кюнчыгъыш Къытайда (ол заманлада Маньчжурияда)
къуралгъанды. 30 джылны ичине бу династия бютеу Къытай бла Орта Азияны уллу
юлюшюн къолгъа алгъанды.

Аллында династия «Кеч Цзинь» (金 — «алтын») атны джюрютгенди, кечирек аты
«Циннге» (清 — «кирсиз») ауушдурулгъанды. Оноу Цинни къолунда болгъан заманда
Къытайгъа Синьцзян бла Тибетда къошуладыла. XVIII-чи ёмюрню башында Цинни
правительствосу къралны оноууну джюрютюу системасын джарашдырады, эффектив
халгъа келтиреди, ол себебли ол заманда адам санны кёб болуу Къытайда эм мийик
дараджада болгъанды. Цин династия къралны джабыкъ тутаргъа кюрешгенди, ахырында
бу политика XIX-чу ёмюрде Къытайны Апиян къазауатладан сора зор бла дуниягъа
ачадыла, кърал джарым колония халгъа келеди.

Алай а аны ызындан Кюнбатыш къралла бла иш бирлиги, династияны Тайпинлени
къозгъалыуларыны заманында къурутулуудан къутхарады, къралда аз-аз модернизация
башланады, алай бла династия 20-чы джыллагъа дери аумай тургъанды, аны бла
бирге, бу династияны Кюнбатышха ачылыуун огъурамагъан къытайлыланы ичинде
миллетчи — манчжурлагъа къаршчы тауушла кючлене башлайдыла.

Синьхай революцияны эсебинде 1911 джыл Цин династия тюшюрюледи, аны орнуна
Къытай Республика баямланады.



https://krc.wikipedia.org/wiki/%D0%A6%D0%B8%D0%BD%D1%8C_%D0%B8%D0%BC%D0%BF%D0%B5%D1%80%D0%B8%D1%8F

Цин династия (маньчжур. дайцин гурун къыт. 清朝, пиньинь Qīng Cháo, палл. Цин
чао) — Къытайны ахыр монархиялыкъ династиясыды. 1616 джыл маньчжур Айсин Гёро
тукъумдан, бусагъатдагъы шимал-кюнчыгъыш Къытайда (ол заманлада Маньчжурияда)
къуралгъанды. 30 джылны ичине бу династия бютеу Къытай бла Орта Азияны уллу
юлюшюн къолгъа алгъанды.

Аллында династия «Кеч Цзинь» (金 — «алтын») атны джюрютгенди, кечирек аты
«Циннге» (清 — «кирсиз») ауушдурулгъанды. Оноу Цинни къолунда болгъан заманда
Къытайгъа Синьцзян бла Тибетда къошуладыла. XVIII-чи ёмюрню башында Цинни
правительствосу къралны оноууну джюрютюу системасын джарашдырады, эффектив
халгъа келтиреди, ол себебли ол заманда адам санны кёб болуу Къытайда эм мийик
дараджада болгъанды. Цин династия къралны джабыкъ тутаргъа кюрешгенди, ахырында
бу политика XIX-чу ёмюрде Къытайны Апиян къазауатладан сора зор бла дуниягъа
ачадыла, кърал джарым колония халгъа келеди.

Алай а аны ызындан Кюнбатыш къралла бла иш бирлиги, династияны Тайпинлени
къозгъалыуларыны заманында къурутулуудан къутхарады, къралда аз-аз модернизация
башланады, алай бла династия 20-чы джыллагъа дери аумай тургъанды, аны бла
бирге, бу династияны Кюнбатышха ачылыуун огъурамагъан къытайлыланы ичинде
миллетчи — манчжурлагъа къаршчы тауушла кючлене башлайдыла.

Синьхай революцияны эсебинде 1911 джыл Цин династия тюшюрюледи, аны орнуна
Къытай Республика баямланады.



https://krc.wikipedia.org/wiki/%D0%A5%D1%80%D0%B8%D1%81%D1%82%D0%B8%D0%B0%D0%BD_%D0%B4%D0%B8%D0%BD

Христианлыкъ (грек. Χριστός — «Къутхарыучу» деген сёзден) — дуниялыкъ динлени
бириди. Рим империяда, Палестинада бизни эрабызыны I ёмюрюнде къуралгъанды.

Христианла Аллахны джашы Иса Христос адамланы гюнахлары кечилирча, адам санына
кириб, Джерде джашаб, зарауатлыкъ сынаб ёлгенди, сора тирилиб кёкге учуб
кетгенди деб ийнанадыла.

Ахыр Заманда хар адамны ишлерине кёре хакъ берирча экинчи кере Джерге
къайтырыкъды.

Сыйлы китаб — Библияды. Библияны Иса Христосну джашаууну эм окъуууну юсюнден
эрттегили христиан хапарлары болгъан, христиан динни мурдоруна саналгъан кесеги
— Инджилди (орус. Евангелие).

Христианлыкъ талай джолгъа айырылады: католиклик, ортодокс христианлыкъ
(православие), протестантлыкъ, монофизитлик.

Католикликни арасы Рим шахарны ичинде орналгъан Ватикан деген къралды, битеу
католиклени башчылары Римли Папады. Башха джолланы ортакъ аралары эм бир
башчылары джокъдула, алай а хар христианнга, къайсы джолу болса да, эм сыйылы
шахар Иерусалимди.

Алан патчахлыкъ заманда (X-XIII ёмюрледе) Византиядан келгенле бюгюннгю Къарачай
бла Малкъар джеринде христианлыкъ джайгъандыла. Алай а XV ёмюрде Византия джокъ
болгъандан сора, христиан дин къарыуун тас этеди, маджюсюлюк бла къатышады.
XVIII ёмюрде, акъырын джайыла тебиреб, ислам дин хорлайды.

Алан епархияны арасы Архызда орналыб болгъанды. Х ёмюрде ишленнген, Россиядагъы
эм эски христиан килисала тамам Къарачайда сакъланнгандыла: Архыздагъы килисала,
Сынты, Чууана. Христианлыкъ къарачай-малкъар тилде да ыз къойгъанды.



https://krc.wikipedia.org/wiki/%D0%A5%D1%80%D0%B8%D1%81%D1%82%D0%B8%D0%B0%D0%BD

Христианлыкъ (грек. Χριστός — «Къутхарыучу» деген сёзден) — дуниялыкъ динлени
бириди. Рим империяда, Палестинада бизни эрабызыны I ёмюрюнде къуралгъанды.

Христианла Аллахны джашы Иса Христос адамланы гюнахлары кечилирча, адам санына
кириб, Джерде джашаб, зарауатлыкъ сынаб ёлгенди, сора тирилиб кёкге учуб
кетгенди деб ийнанадыла.

Ахыр Заманда хар адамны ишлерине кёре хакъ берирча экинчи кере Джерге
къайтырыкъды.

Сыйлы китаб — Библияды. Библияны Иса Христосну джашаууну эм окъуууну юсюнден
эрттегили христиан хапарлары болгъан, христиан динни мурдоруна саналгъан кесеги
— Инджилди (орус. Евангелие).

Христианлыкъ талай джолгъа айырылады: католиклик, ортодокс христианлыкъ
(православие), протестантлыкъ, монофизитлик.

Католикликни арасы Рим шахарны ичинде орналгъан Ватикан деген къралды, битеу
католиклени башчылары Римли Папады. Башха джолланы ортакъ аралары эм бир
башчылары джокъдула, алай а хар христианнга, къайсы джолу болса да, эм сыйылы
шахар Иерусалимди.

Алан патчахлыкъ заманда (X-XIII ёмюрледе) Византиядан келгенле бюгюннгю Къарачай
бла Малкъар джеринде христианлыкъ джайгъандыла. Алай а XV ёмюрде Византия джокъ
болгъандан сора, христиан дин къарыуун тас этеди, маджюсюлюк бла къатышады.
XVIII ёмюрде, акъырын джайыла тебиреб, ислам дин хорлайды.

Алан епархияны арасы Архызда орналыб болгъанды. Х ёмюрде ишленнген, Россиядагъы
эм эски христиан килисала тамам Къарачайда сакъланнгандыла: Архыздагъы килисала,
Сынты, Чууана. Христианлыкъ къарачай-малкъар тилде да ыз къойгъанды.



https://krc.wikipedia.org/wiki/%D0%A5%D0%BE%D0%BB%D0%BE%D0%BA%D0%BE%D1%81%D1%82%D0%BD%D1%83_%D0%BA%D1%8A%D1%83%D1%80%D0%BC%D0%B0%D0%BD%D0%BB%D0%B0%D1%80%D1%8B%D0%BD%D1%8B_%D1%85%D0%B0%D0%BB%D0%BA%D1%8A%D0%BB%D0%B0_%D0%B0%D1%80%D0%B0%D1%81%D1%8B_%D0%BA%D1%8E%D0%BD%D1%8E

Холокостну къурманларыны халкъла арасы эсгериу кюню (БМО-ну официал тиллеринде:
орус. Международный день памяти жертв Холокоста, ингил. International Holocaust
Remembrance Day, араб. اليوم الدولي لإحياء ذكرى محرقة اليهود, исп. Día
Internacional de Conmemoración en memoria de las víctimas del Holocausto, къыт.
国际大屠杀纪念日, фран. la Journée internationale de commémoration en mémoire des
victimes de l'Holocauste) — 27 январда ётеди. БМО-ну Генерал Ассамблеясы 2005
джыл 1 ноябрда бегитгенди (№ 60/7 Резолюция). 27 январь дата, совет аскерле ол
кюн Освенцим концентрация лагерьни (Польшада) азатлагъанлары ючюн сайланнганды.

БМО-ну эм Россия правительствону официал документлеринде Холокост сёз бу эсгериу
кюнню атында орусча уллу харифден джазылады (Международный день памяти жертв
Холокоста). Интернетде да, басма чыгъармада да кёбюсюне ол халда джазадыла.

Израилде Къалабалыкъ бла Джигитликни кюню (Йом Ха-Шоа) чууут орузлама бла 27
нисанда ётеди, Варшава геттода къозгъалыуну башланнган кюнюнде. Григориан
орузламада ол 7 апрель бла 7 майны араларында бир кюннге тюшерге боллукъду.

Румынияда Холокостну къурманларыны халкъла арасы эсгериу кюню 9 октябрда ётеди
(en:National Day of Commemorating the Holocaust). Ол кюн 1941 джылда
Буковинадагъы, Молдавиядагъы эм Румыниядагъы чууутлуланы Транснистриягъа
концлагерле бла геттолагъа депортация башланнганды.



https://krc.wikipedia.org/wiki/%D0%A5%D0%B0%D1%87%D1%8B%D0%BF%D1%81%D1%8B_%D0%BA%D1%8A%D0%B0%D0%B7%D0%B0%D1%83%D0%B0%D1%82

Гюрджю-хачыпсы къазауат (Хачыпсыда кёбюсюне «Хачыпсыны халкъыны Ата Джурт
къазауаты» деген термин хайырланады), бир джанындан — гюрджю кърал аскер
кючлени, башха джанындан — Хачыпсыны Гюрджюден бойсунмаулугъун излеген хачыпсы
сепаратист кючлени, Россияны сауутлу кючлерини эм Шимал Кавказдан келген
къазауатчыланы арасында 1992 джылдан 1993 джылгъа дери баргъан сауутлу конфликт
болгъанды.

Хачыпсыда джашагъан этникалы гюрджюлюле, кёбюсюне гюрджю аскер джанлы болуб,
уруш этгендиле. Этникалы эрменлиле бла оруслула эсе, кёбюсюне хачыпсылагъа
болушлукъ этгендиле эмда кёб санда ала джанлы къазауат этгендиле. Сепаратистлеге
болушлукъ этгенле — мингле бла шималкавказлы эм къазакъ къазауатчыла
болгъандыла, дагъыда Хачыпсыда (эмда къатында) дислокациясы болгъан Россияны
аскер базалары.

Конфликт, Гюрджюню тайдырылгъан президенти Звияд Гамсахурдия бла аны тайдыргъан
Эдуард Шеварднадзе башчылыкъ этген правительствону арасында баргъан граждан
къазауат себебли тереннге кетгенди. Аны юсюне да гюрджю-тегей конфликт
къошулгъанды.

Адам хакъланы бузуу эм джаныуарлыкъ, конфликтге къатышханланы эки джанындан да
чыкъгъандыла. Европада къоркъуусузлукъ бла ишбирликни юсюнден организацияны
айтханына кёре, 27 сентябрь 1993 джыл хачыпсы аскер Согъумну алгъанындан сора
шахарда джашагъан гюрджюлюле этникалы тазалау компаниягъа тюшгендиле. БМО-ну
фактла ачыкълаучу миссиясы, эки джаны да — гюрджюлюле да, хачыпсылыла да адам
хакъланы кёб кере эмда бек терен бузгъандыла деб айтханды. 13000-ден 20000-нге
дери этникалы гюрджюлю эм 3000-нге джууукъ этникалы хачыпсылы, айтылгъаннга
кёре, ёлтюрюлгендиле, 250 000-ден артыкъ гюрджюлю — ичги кёчюрюлген инсан неда
къачхынчы болгъанды, 2000 адам тас болгъанды.

Постсовет Гюрджю, къазауатдан бек уллу заран табханды; финанс, адам эм
психология джарсыуланы чекгенди. Хачыпсы эсе, къазауатны эмда андан сора
замандан заманнга чыгъыучу конфликтлени эсеби бла тамам оюлгъанды.



https://krc.wikipedia.org/wiki/%D0%A5%D0%90%D0%90%D0%A4

Халкъла арасы ачха фонд, ХААФ (ингил. International Monetary Fund, IMF) — БМО-ну
специализацияланнган учреждениясыды, штаб-фатары Вашингтондады (АБШ).

1944 джылдны 22-чи июлунда бардырылгъан БМО-ну валюта-финанс сорууларыны юсюнден
Бреттон-Вудс конференциясында келишиуню тамалы къабыл этилгенди (ХААФ-ны
Хартиясы). ХААФ-ны концепциясыны къурауда эм уллю юлюшню, ингилиз делегациягъа
башчылыкъ этген Джон Мейнард Кейнс бла АБШ-ны кърал секретарыны орунбасары Гарри
Декстер Уайт къошхандыла. Келишиуню ахыр вариантына 29 къралны келечиси
1945 джылны 27-чи декабрында къол салгъандыла, ХААФ-ны туугъаны кюнюда ол кюн
саналады. Бреттон-Вуд системаныы бёлеги кибики, ХААФ кесини ишин 1947 джылны
1-чи мартында башлагъанды. Ол джыл огъунакъ Франция биринчи кредитни алады.
Бусагъатда ХААФ-да 186 кърал бирлешибди, аны структураларында 3500 чакълы бир
адам ишлейди.

ХААФ-ны баш башчылыкъ органына — Оноучуланы Кенгеши (ингил. Board of Governors)
саналады, анда хар къошулгъан къралдан оноучу эмда аны орунбасары барды.
Кёбюсюне ала финансланы министрлери неда ара банкланы тамадалары боладыла.
Кенгешни оноуунда Фондну ишлеуюню баш соруулары турадыла, ала: Келишиуню
статьяларына тюрлениуле къошуу, къралланы къошуу, неда къоратыу, капиталда
юлюшлерин белгилеу неда тюрлендириу, толтуруучу директорланы сайлау. Оноучула
сессиягъа джылда бир кере джыйылыучандыла, алай керек болса олтруууланы излеген
заманларында этерге боладыла, неда почтаны юсю бла чёб атаргъа мадарлары барды.

Устав капиталы 217 млрд СДР-ди (2008 джылны январынаа, 1 СДР 1,5 АБШ-ны доллары
чакълы бир болады). Къошулгъан къралланы взносларындан къуралыучанды, ол
взносдан 25 % СДР-де, къалгъаны уа миллет валюталарында тёленеди. Квоталаны
ёлчемлерине кёре къошулгъан къралланыда, оноу джюрютген органлада ауазларыны
саны тюрленеди.

ХААФ-да эм кёб ауазы болгъанла: АБШ — 17,8 %; Германия — 5,99 %; Япония —
6,13 %; Уллу Британия — 4,95 %; Франция — 4,95 %; Сауд Арабия — 3,22 %; Италия —
4,18 %; Россия — 2,74 %. ЕБ-ни 15 къралыны юлюшюда — 30,3 %, 29 индустриял
айныгъан къралланы юлюшю биргелей 60,35 % болады. Фондха къшулгъанладан 84 %
болгъан башха къралланы юлюшлери къуру 39,75 %.

Оноучуланы Кенгешинде оноула тюз кёбчюлюк бла алындадыла (ауазланы джарымындан
кёбю), стратегия халы, неда оператив бек магъаналы соруулада — «энчи кёбчюлюк»
керек болады (70 неда 85 %). АБШ бла ЕБ-ни ауазлырын саны азайсада, ала Фондну
оноуларына вето салыр мадарлары барды. Эмда аланы къолларында ауазла Фонду ишин,
ала излеген джары бурургъа мадар бередиле. Айный тургъан къралланы алыб
къарасакъ, теорияда алада координация этиб чёб атсала, Фондну ишине
къатышаллыкъдыла, алай а араларында ангылашмазлыкъла кёб болгъаны себебли,
практикада болурча тюлдю.

ХААФ-ны къурулуш структурасында Халкъла арасы валюта эмда финанс комитет ХАВФК
(ингил. International Monetary and Financial Committee, IMFC) уллу орун алады.
1974 джылдан башлаб 1999 джылны сентябрына дери, аны орнуна Халкъла арасы валюта
системаны болджаллы комитети болгъанды. ХААФ-ны 24 оноучусундан къуралады, эмда
сессияларына джылда эки кере джыйылады. Бу комитетни ауаз эркинлиги джокъду,
джангыз кенгешиу органнга саналады. Алай а бек магъаналы функциялары барды:
Толтуруучу кенгешни ишин тюзетеди; ХААФ-ны ишинде эмда дуния валюта системаны
ишлеунде соруулагъа стратегиялыкъ оноула этед. Оноучуланы кенгешине ХААФ-ны
Келишиуюне тюрлениуле теджейди. Ушаш роль Аныудан комитетдеда барды (ДБ-ны эмда
Фондну оноучларыны кенгешини бирлешген комитети Joint IMF — World Bank
Development Committee).

Оноучуланы кенгеши кесини полномочияларыны кёбюсюн Толтуруучу комитетге
(директоратха) (ингил. Executive Board) береди, ол ХААФ-ны ишлерин джюрютюуде
джууаблылыкъны алады, аланы ичинде политика, оператив эмда административ соруула
бардыла, сёз ючюн, къошулгъан къраллагъа кредит бериу эмда валюта курсну
политикасын сынчыкълау.

ХААФ-ны толтуруучу кенгеши бешджыллыкъ болджалгъа толтуруучу директорну сайлады
(ингил. Managing Director), ол Фонда ишлегенлени штатына башчылыкъ этеди.
Директор европа къралладан болургъа керекди.

ХААФ-ны (Дуния банкныда) политикле бла алимле кёб хыртха урадыла. Чурум кёб
табылады, алай а кёбюсюне АБШ джанлы болгъанын эмда кризисден чыгъар ючюн
рекомендацияларын джараусуз болгъаны ючюн.

ХААФ борчну талай шарт бла береди — капиталланы тыйгъычсыз джюрюую, приватизация
(аны ичинде кърал монополияланыда — темир джол улоу бла коммунал къуллукъланы),
социал программаланы (окууда, саулукъ сакълауда, джамагъат улоуну учузлауда э.
б.) мимимумгъа келтириу, кёбюсюне уа джабыу; табигъатны сакълауну тохтатыу;
ишчилени хакъларын азайтыу; джарлылагъа налог джюкню ауурландырыу кибик шартла
салады.

Югославиягъа берилген кредитлени кёбюсю борчну тёлеуге кетгенди. Фонда
Югославияны регионларыны экономика айнытыуда тенг этиуюн тыйгъанды, ол а уа
регионлада сепаратизмни ёсюуюне себеб болгъанды, артдан бу сепаратизм 600 минг
адамны джашауун алгъан граждан къазауатха бурулгъанды.

1989 джыл ХААФ Руандагъа фермер мюлклеге джакъ бермеу эмда миллет валютасын
девальвация этиу шарт бла кредит бергенди. Бу халкъны хайырларыны азалыугъа
себеб болгъанды, аны эсебинде эсе уа хуту бла тутси арасында милион бла джарым
къурбан кетген граждан къазауат келгенди.



https://krc.wikipedia.org/wiki/%D0%A4%D0%B0%D1%85%D0%B4_%D0%BA%D0%BE%D1%80%D0%BE%D0%BB%D0%BD%D1%83_%D0%BA%D1%91%D0%BF%D1%8E%D1%80%D1%8E

Король Фахдны кёпюрю (араб. جسر الملك فهد‎, ингил. King Fahd Causeway) —
Эль-Хубар шахарны (Сауд Арабия) Бахрейн (айрымкан кърал) бла байлагъан, кёпюрле
бла плотиналадан комплексди. Кёпюрге ат, Сауд Арабияны королю Фахд ибн Абдель
Азиз ас-Саудну аты бла берилгенди.

Объектни ишлениуюню юсюнден келишимге 1981 джылны 8 июлюнда къол салыннганды, юч
джылдан ишлениб башланнганды. Король Фахд бла шейх Иса ибн Салман аль-Халифа,
1982 джылны 11 ноябрында кёпюрню тамалына биринчи ташны салгъандыла. Кёпюр, 1986
джылгъа ишлениб бошагъанды, 25 ноябрда ачылгъанды.

Проект, бютеулей Сауд Арабияны ачхасына этилгенди, 1,2 миллиард американ доллар
джоюлгъанды. Кёпюрню юсю бла салыннган тёрт ызлы джолну 25 километр узунлугъу
барды.

Кёпюрлени комплекси юч кесекге бёлюнеди: Эль-Хубар шахардан Сауд Арабия бла
Бахрейнни чегиндеги джасалгъан айрымкангъа элтген юч кёпюр (аланы ичинде 5194
метрли эм узун кёпюр); джасалгъан айрымкандан Умм аль-Насан айрымкангъа элтген
кёпюр; эмда Умм аль-Насанны Бахрейн айрымкан бла байлагъан дагъыда бир кёпюр.

2003 джылны февралында Король Фахдны кёпюрюнде Бахрейнни полициясы, Аль-Каида
террорист организация бла байламлы болгъан беш адамны арестге алгъанды.



https://krc.wikipedia.org/wiki/%D0%A3%D0%BD%D0%B8%D1%8F%D0%BD%D1%8B_%D1%8E%D1%81%D1%8E%D0%BD%D0%B4%D0%B5%D0%BD_%D0%B0%D0%BA%D1%82_(1707)

Унияны юсюнден акт (ингил. Acts of Union) — 1706-1707 джылланы ичинде Ингилиз
бла Шотландияны парламентлери къабыл этген закон актды. Законнга кёре бирлешген
кърал къуралгъанды — Уллу Британия.

100 джыл чакълы бирни ичинде шонтланд король VI Яковну анасыны эгечи болгъан
ингилиз королева I Елизаветадан къалгъан ингилиз тахтха олтуруу бла, Ингилиз бла
Шотландия бир монархны оноуунда къалсала да, айры бойсунмагъан къраллагъа
саналгъандыла. 1707 джыл актны къабыл этилиуюне дери 1606 джылдан башлаб эки
къралны бирлешдирирге излеб кёб кюрешилгенди. 1654 джылда Оливер Кромвелни
диктатурасыны заманында Ингилиз бла Шотландияны толу кърал бирикдириуюню юснден
ордонанс чыкъгъанды, алай а 1660 джылда II Карл Стюартны тахтха олтуруу бла,
Шотландияны суверенитети орнуна салынады. Кечирек, 1667 эмда 1689 джыллада эки
къралны бирлешдириуге талай кере сынам этилгенди.

Шотландияда бирлешиуге къаршчыла асламысы бла якобитле бла шотланд
пресвитерианла болгъандыла, Шотландияда баш дин болуб тургъан Пресветериан
клисаны орнуна Англикан клиса келир къоркъуу болгъанды. Ингилизде уа къаршчыланы
асламысы экономика джанындан Шотландияны джарлылыгъын чурум салгъандыла. Сёзге,
тори партияны къуллукъчусу Эдвард Сеймур 1700 джылда былай айтханды:
«Шотландия — факъыр къызчады, факъыр къыз бла юйленнгеннге, бернеге да битле
келедиле».

Алай болса да, Ингилизде тохтамагъан, Испан осуйлукъ ючюн къазауат чыгъаргъан
политика кризис, эмда Шотландияны экономика болумуну къарыусузлугъу, эки къралда
да унияны этиуде керти атламлагъа тебергенди.

Биригиуню шартларыны юсюнден кёрюшюуле эки къралны парламентлерини
келечиликлерини арасында 1706 джылны апрелинде Лондонда башланнгандыла.
Кесаматны кескин, толу шартлары 1706 джылны 22-чи июлуна къабыл этилиб, кесамат
шекилге келгенди (Treaty of Union), ол Унияны юсюнден актны проектини тамалына
салыннганды, эмда ызындан талай айны ичинде эки къралны парламентлери да къабыл
этеди.

1707 джылны актында бегитилген уния бусагъатха дери турады; алай болса да 1998
джылгъы Шотландияны юсюнден акт Шотландиягъа ич автономия береди, эмда 1999
джылдан башлаб Шотландияны парламенти джангыдан ишлеб башлагъанды.



https://krc.wikipedia.org/wiki/%D0%A3%D0%BB%D0%BB%D1%83_%D0%98%D0%BD%D0%B4%D0%B6%D0%B8%D0%BA

Уллу Инджик (абаз. Йынджьыгь-Ду, къаб.-черк. Инджыджышхуэ, орус. Большо́й
Зеленчу́к) — Шимал Кавказда сууду, Къобанны сол джетегиди.

Сууну узунлугъу — 158 км, бассейнини майданы — 2730 км². Къарачай-Черкесияны
эмда Ставрополь бла Краснодар крайланы юсю бла саркъады. Баш Кавказ аркъаны
шимал тёшлеринде башланнган Псыш (Пшиш таудан саркъады, 3790 м), Къызгъыч, Архыз
сууладан эмда аланы джетеклеринден къуралады. Сууну баш джанындан Архыз посёлок
орналады, бу посёлок, туристле солугъан белгили джерди. Сууну сол джагъасы бла
Теберди заповедникни бир кесеги (Архыз бёлюмю) орналыбды.

Буково посёлокда архитектура эсгертме болгъан буруннгу Архыз шахарны
къалгъанлары бардыла, посёлокдан узакъда болмай а уа — РИА-ны обсерваториясы.
Сол джетеги Кяфар сууду. Зеленчук стансени къатында суу тюзге чыгъады.
Невинномысск шахарны къатында Къобан суугъа къошулады. Сууну агъымыны кесеги
Зеленчук ГЭС-ни деривациясына алыныб Къобаннга элтиледи.

Уллу бла Гитче Инджик сууланы ёзенлерини ортасында Къара таула аркъаны Шисса
тауу орналыбды.



https://krc.wikipedia.org/wiki/%D0%A3%D0%B8%D0%BB%D1%8C%D1%8F%D0%BC_%D0%A8%D0%B5%D0%BA%D1%81%D0%BF%D0%B8%D1%80

Уи́льям Шекспи́р (ингил. William Shakespeare; 1564, Эйвондагъы Стратфорд,
Ингилиз — 23 апрель 1616) — уллу ингилиз драматург эмда поэтди, дунияны эм
белгили драма джазыучуларыны бириди, эм азы бла 10 трагедияны, 16 комедияны, 6
тарих хрониканы  авторуду, аны ичинде талай кесекден къуралгъан 4 поэма бла 154
сонетден къуралгъан циклны къуралгъанды.

Уильям Шекспир Эйвондагъы Стратфорд шахарда (Уорикшир графлыкъ) 1564 джыл
туугъанды, къайсы кюн туугъаны кескин белгили тюлдю. Хапарлагъа кёре 23-чю
апрелде туугъанды.: бу дата аны ёлген кюню бла келишеди. Аны бла бирге 23-чю
апрелде, Ингилизни джакъчысына саналгъан Сыйлы Георгийни кюнюдю, ол себебден бу
датагъа туугъан кюнюн иш этиб келишдиргендиле деген оюм да барды. Шекспир деген
тукъумну ингилиз тилден «муджурасы бла сейирсиндирген» деб кёчюрюрге боллукъду.

Аны атасы, Джон Шекспир, бай санагъатчы болгъанды, тюрлю-тюрлю джамагъат
къуллукълагъа сайланнганлай тургъанды. Ол клисагъа джюрюмегени себебли, уллу
тазир тёлегенди (католик болгъанды деген сёз джюрюйдю).

Шекспир стратфорд «грамматика школда» окъугъаннга саналады (инг.. «grammar
school»), анда тыйыншлы окъуу алгъанды: латин тилден устазы латинча назмула
джазгъанды. Бир къауум алимле айтханнга кёре Шекспир VI Эдуардны школунда
окъугъанды, анда Овидий, Плавт кибик белгили назмучуланы чыгъармаларын тинтгенди
, алай а ол оюмну бегитирча къагъыт къалмагъанды,.

1582 джылда ол кесинден 8 джылгъа тамада болгъан, джерли байны къызы Энн Хатауэй
бла юйленеди; 1583 джылда алагъа къыз тууады, атына Сьюзен атайдыла, 1585 —
эгизле: джашы Хемнет, гитчечиклей ёлгенди (1596), эмда къызы Джудит тууады.
Джашаууну андан арасы джети джылыны юсюнден хапар джокъду.

1592 джыл антрепренёр Филип Хенслону дефтеринде, аны «Роза» атлы театрында
баргъан Шекспирни «VI Генрих» хроникасы сагъынылады .

1595 джылда Шекспир Лорд-камергерни къуллукъчуларыны труппасыны актёру кибик иш
къагъытлада белгиленеди, ол документде Ричард Бёрбеджни ойнагъаны да
сагъыннганды. 1599 джылда «Глобус» ишленеди, Шекспир хайырындан он этиб бирин
алгъанды. Ол джыллада Шекспир атасыны сыйлы къауумдан болгъанын бегитеди, кеси
да акъсюек болады. Биринчи Яковну заманында, Шекспир бла Бёрбеджни труппалары
Патчахны къуллукъчулары боладыла (1603).

1597 джылда Шекспир Стратфорда уллулугъу бла экинчи болгъан юйню сатыб алады.
1605-да шахарны къатында джерледен юлюш сатыб алыргъа хакъны сатыб алгъанды.
1612 джылда Шекспир билинмеген чурумла бла театрны къоюб, туугъан шахарына
къайтады. Анда юй бийчеси бла къызлары тургъанды.

Ол заманда Шекспир къол салгъан документледе аны джазыу хаты аман болгъанына
кёре (1612—1613) бир къауум тинтиучю ол заманда ауругъанды деб оюмгъа
келедиле.1616 джылны 23-чю апрелинде Шекспир ауушады, ол кюнде белгили испан
джазыучу Мигель Сервантес да ауушханды.

Юч кюнден Шекспирни Стратфорддагъы клисада басдырадыла. Аны сын ташында быллай
эпитафия джызылыбды:

Шекспирден къалгъан чыгъармала эки тенг болмагъан кесекге юлешинедиле:
назмучулукъ (поэмла бла сонетле) эмда драмачылыкъгъа. В. Г. Белинский, «асыры
батырлыкъды эмда къуджур боллукъду Шекспирге адам улуну назмучуларындан уллуду
деб айтсакъ, алай а драматург кибик аннга тенг алкъын киши джокъду».

Сонет – 14 тизгинден къуралгъан назмуду. Ингилиз адет бла, аны тамалында
биринчиден, Шекспирни сонетлеридиле, быллай рифма алыннганды: abab cdcd efef gg,
башхача айтханда юч катрен тёрт джанындан рифмалагъа, эм бир экитизгин
(тюрлюлюкню назмучу граф Суррей кийиргенди, Генрих VIII заманында асылгъан).
Шекспир бютёу да 154 сонет джазгъанды, эм аланы кёбюсю 1592–1599 джыллада
къурагъандыла. Аладан экиси 1599 жылда «Нафыслы Сонетлерини бютеу циклы айры
тема къауумлагъа юлешинеди:



https://krc.wikipedia.org/wiki/%D0%A3%D0%B8%D0%BB%D1%8C%D1%8F%D0%BC_%D0%94%D0%B6._%D0%9C%D0%BE%D1%80%D0%B3%D0%B0%D0%BD

Уильям Дж. Морган (ингил. William G. Morgan, туугъ. 23 январь 1870, Локпорт, Нью
Йорк штат, АБШ — ёлг. 27 декабрь 1942, туугъан джери) — биринчи аты «минтонет»
(ингил. Mintonette) болгъан волейбол оюнну ойлаб чыгъаргъан устаз болгъанды.

23 январь 1870 джылда Локпорт шахарда (Нью-Йорк штат, АБШ) туугъанды.
Спрингфилдни колледжинде (Массачусетс штат) окъугъан сагъатында 1892 джылда
Морган, баскетбол оюнну ойлаб чыгъаргъан Джеймс Нейсмит бла танышханды. Нейсмит
кибик, Морган да Джаш христианланы ассоциациясыны (YMCA) колледжинде, физика
культурагъа юретиуден устаз болуб, карьерасын бардыргъанды. Нейсмитни эм
баскетболну эткилерини юсю бла, Морган 1895 джылда Массачусетс штатны Холиок
шахарында «минтонет» оюнну ойлаб чыгъарады. Кечирек, Альфред Т. Хальстед, оюннга
къараб, атын волейбол деб тюрлендиргенди.

Морган, 27 декабрь 1942 джылда джетмиш эки джылында туугъан шахарында ёлгенди.
Холиок шахардагъы башланнгыч школ аны атын джюрютеди.



https://krc.wikipedia.org/wiki/%D0%A2%D1%8E%D1%80%D0%BA_%D0%BC%D0%B8%D0%BB%D0%BB%D0%B5%D1%82%D0%BB%D0%B5

Тюркле — бизни эрагъа дери I мингджыллыкъда Алтайда эм Азияны тюзлеринде
къуралгъан этнолингвистика миллет къауумду. Тюрклени адетдеги ишлери,
сабанчылыкъдан сора да кёчгюнчю малчылыкъ болгъанды, дагъыда темир къазыу эм
темирчилик. Тюрк культура, шимал Евразияны кёчгюнчю культуралары бла джууукъ
байламлыды. Сёз ючюн, белгили тюрколог Л. Н. Гумилёв, гуннланы скиф культураны
андан ары бардыргъанлагъа санагъанды.

Тюрктилли миллетле, бизни эрагъа дери III ёмюрден бери белгилидиле. Алай а тюрк
этноним (къытайча — ту-кю) биринчи кере VI ёмюрню аллында Монгол Алтайда
сагъынылыб башланнганды, кеси да уллу болмагъан бир халкъны белгилегенди, алай а
бу халкъ кечирек бютёу Орта Азияда бийлик этген болгъанды. Тюрк сёз — «кючлю»,
«къаты» деген магъананы тутады.

Бусагъатда тюрк миллетле тюрлю-тюрлю къраллада джашайдыла — Орта бла Ара
Азаияда, Шимал Кавказда, Тау Артында, Джерле арасы тенгизни тийресинде, Къыбыла
бла Кюнчыгъыш Европада эмда андан ары Россияны Узакъ Кюнчыгъышына дери. Тюрк
азчылыкъла, Кюнбатыш Европа бла Американы къралларында эм Къытайда барды.



https://krc.wikipedia.org/wiki/%D0%A2%D1%80%D0%B0%D0%BD%D1%81%D0%B0%D0%BB%D1%8F%D1%81%D0%BA%D1%8F_%D0%BD%D0%B5%D1%84%D1%82%D1%8C_%D0%B1%D1%8B%D1%80%D0%B3%D1%8A%D1%8B

Трансаляска нефть быргъы (ТАНБ) — АБШ-да нефть быргъыды. Алясканы шималында,
Прадхо-Бей атлы нефть чыкъгъан джерден къыбылада Валдиз шахарны портуна дери
нефтни джиберир ючюн деб ишленнгенди. Аляска штатны шималындан къыбыласына дери
созулады, узунлугъу — 1288 км-ди.

Нефть быргъыны къурулушу 1973 джылгъы энергетика кризисден сора башланнганды.
Къурулуш 1975 джылны 26-чы мартында башланнганды, эмда 1977 джылгъа бошалгъанды.
Ишлеб 1977 джылны 20-чы июнунда башлагъанды.

Дунияда эм бек джакъланнган быргъыладанды. Трансаляска нефть быргъы 8,5 балл
джер тебрениуню чыдарча ишленнгенди. 2002 джылны ноябрында Денали’де 7,9
магнитудалы джер тебрениу болгъанынды, быргъы сау къалгъанды.



https://krc.wikipedia.org/wiki/%D0%A2%D0%BE%D1%80%D1%83%D0%BD%D1%8C_%D0%BC%D0%B0%D0%BC%D1%8B%D1%80%D0%BB%D1%8B%D0%BA%D1%8A_1411

Биринчи Торунь мамырлыкъ — Тевтон орден бир джанындан, Польша Королевство бла
Литва Уллу Бийлик да башха джанындан къабыл этилген мамырлыкъ кесаматды. Бу
кесамат бла 1409—1411 джылланы Уллу къазауаты бошалгъанды. Анда Тевтон орденни
аскерлерин джандаш аскерле 1410 джыл Грюнвальд сермешиуде дженнгендиле.

Документ латин тилдеди, 570x496+45 мм уллулугъу болгъан пергамент чапыракъда
болгъанды. Уллу литвачы бий Витовтны мухуру — къызыл балауузда диаметри 50 мм
болгъан басылгъан ызы.

Мамырлыкъны шартлары Орден ючюн бек джумушакъ болгъанды. Алай болса да Уллу
къазауатны эсебинде Тевтон орден экспансиясы тохтатылгъанды.



https://krc.wikipedia.org/wiki/%D0%A2%D0%B8%D0%BD%D0%B2%D0%B0%D0%BB%D1%8C%D0%B4

Тинвальд (ингил. Tynwald, мэн Tinvaal) — Мэн айрымканны парламентиди. Тинвальд,
дунияны эм эски парламентлерини бириди, ол 979 джылда къуралгъанды. Дуглас
шахарда орналыбды. 35 депутатндан къуралады.

Парламентге башчылыкъ Тинвальдны председатели этеди, ол депутатланы ичинден
сайлананады. Формал халда ол британ монархны келечиси  — лейтенант-губернатор
бла бегитиледи, алай талай ёмюр бегитмегени болмагъанды. Тинвальдны президенти
де-факто айрымканны башчысыды (де-юре «айрымканны Лорду/Ледиси» Уллу Британияны
монархыды). Парламент тыш эмда ич политиканы сорууларына къарайды.

Тинвальд эки палатадан къуралады: тёбен — Ачхычланы палатасы (ингил. House of
Keys, мэн Kiare as Feed — «джыйырма тёрт»), ачыкъ бютеу чёб атыу бла сайланады,
эмда огъары палатадан — Закон къураучу кенгешден (ингил. Legislative Council,
мэн Choonseil Slattyssagh), аннга членлени тёбен палата сайлайды. Законланы
къурауу бла асламысы тёбен палата кюрешеди, огъары палата уа бегитген этеди. Эки
палата да къабыл этген закон Мэн айрымканны Лордуна бериледи, ол да аны патчах
санкция алыр ючюн лейтенант-губернаторгъа джибереди. Алай а, огъары палата
законну къабыл этмесе, не да тёбен палата унамагъан тюрлендириуле салса, тёбен
палата огъары палатаны къабылын алмагъанлай патчах санкциягъа чыгъарыргъа
болады; ол себебден, огъары палатаны политика ауурлугъу алай уллу тюлдю. .

1706 бла 1874 джылланы арасында Ачхычланы палатасы, Мэн айрымканны алгъыннгы ара
шахарыКаслтаунда олтургъандын.

Мэн айрымканны парламенти дунияда тыйылыусуз ишлеген эм эски къарт парламентге
саналады. Исландияны парламенти (альтинг), эм эскиге саналса да, 1801—1845
джыллада официал ишлемегенди, IX ёмюрде къуралгъан фарер лагтингни да ишлеуюнде
тыйылыула болгъанды.гьироиопиибъ иъь



https://krc.wikipedia.org/wiki/%D0%A2%D0%B0%D0%BA%D1%8A%D1%8E%D0%B7%D1%8E%D0%B3

Такъюзюк неда такъюзгю (лат. Sorbus, орус. Рябина) — Розала (Rosaceae) юйюрден
агъач битимлени тукъумуду, мийиклиги 15 метрге дери джетеди.

Каполлары кийиз-джумушакъладыла. Чапыракълары уллуладыла. Кёб болгъан акъ
гоккачыкълары бутакъланы къыйырларында чыкъгъан къалкъан маталлы къалын джоппула
къураб джыйыладыла. Гокка джоппуланы кючлю энчи ийислери барды. Кёгети — тобха
ушаш неда зугул суулу джарыкъ-къызыл бетли алмады, урлугъу ууакъды. Кёгетини
къурамы: 8 % шекерле (фруктоза, глюкоза, сорбоза, сахароза), дагъыда органика
кислотала (аланы ичинде — антисептика себеби болгъан сорбин кислота),
микроэлементле эмда витаминле — аскорбин кислота (200 мг% дери), Р витамин,
каротин эм гликозидле (аланы ичинде — амигдалин).



https://krc.wikipedia.org/wiki/%D0%A2%D0%B0%D0%B1%D0%B8%D0%B9%D0%B3%D1%8A%D0%B0%D1%82

Табигъат — материал дуния, илмуну эм баш тинтиу объектиди. Халкъ ичинде,
тёгерегибизде, адам къолу бла джаратылмагъан хар неге да табигъат дейдиле.
Таигъат 2 тюрлюге юлешинеди: джансыз эм джанлы.

Джансыз табигъатны энергиясы болгъан зат бла физика поледен къуралады. Талай
дараджадан къуралгъанды: элементар кесекчикле, атомла, химия элементле, кёк
санла, джулдузла, галактика эмда Алам. Зат агрегат болумну тёрт тюрлюсюню
биринде болады (сёз ючюн, газ, суусун, къаты сан, плазма). Джансыз табигъатны
айныуу Джанлы табигъатны джаратылыууна себеб болгъанды.

Джанлы табигъат — бютеу организмлени биригиуюдю. Илмуда 7 патчахлыкъгъа
юлешинеди: вирусла, бактерияла, джууала, ёсюмлюкле эмда джаныуарла. Джанлы
организмле биосфераны къурагъан экосистемалада джашайдыла. Джанлы табигъатны
айныуу адам улуну джаратылыууна себеб болгъандыла.



https://krc.wikipedia.org/wiki/%D0%A1%D1%83%D1%83_%28%D1%87%D0%B5%D1%80%D0%B5%D0%BA,_%D0%BA%D1%8A%D0%BE%D0%B1%D0%B0%D0%BD%29

Къобан (черек, суу) — джертюбю саркъыу сууланы кесини бассейнинден эмда джербашы
саркъыу сууладан ашам табхан, кеси тешген суу орун бла саркъгъан табигъат суу
агъымды.

Къобанланы джерни гидрологиясыны бёлюмю — къобан гидрология (потамология)
тинтеди.

Хар къобанныда къуралгъан джери — башы эмда тенгизге, кёлге неда башха къобаннга
къошулгъан джери — аягъы болады.

Кеслери океанлагъа, тенгизлеге, кёллеге неда къумлада мырдылада тас болгъан
къобанлагъа — баш къобан дейдиле; баш къобанлагъа къошулгъан суулагъа — джетек
суу дейдиле.

Кесини джетеклери бла баш къобан — къобан системаны къурайдыла, ол кеси
къалынлыгъы бла белгиленеди.

Суу джыйыу майдандан къобан системаны сууларын джыяды. Суу джыйыу майдан бла бу
къобан системаны тутхан эмда башха къобан системаладан суу айырыу бла
джаякъланнган джер къабукъну огъары къатларыны бирлигине къобан бассейн дейдиле.

Къобанла рельефни созулгъан, алаша формаларында — ёзенледе саркъадыла, ёзенни эм
алаша джерине суу орун дейдиле, ёзенни къобан къобхан заманында батдыргъан
кесегине уа — пойма, неда пойма терраса дейдиле.

Суу агъымны чегине джагъа дейдиле, сууну агъымына кёре онг бла сол джагъа
айырадыла.

Сууну башы бла аягъыны башхалыгъына къобанны тюшюую дейдиле; къобанны тюшюуюню
узунлугъуна илишкиси къобанны тиклиги деб белгиленеди, эмда процентле (%) бла
неда промиллеле (‰) бла белгиленеди.

Саркъгъан джерлерини рельефине кёре къобанла тау неда тюздеги боладыла. Кёб
къобанлада суу тау тип бла башланыб тюздеги типге кёчеди. Тау къобанла,
асланмысы бла уллу тиклиги бла, терк саркъыуу бла айрылады. Тар ёзенледе
саркъадыла. Тюздеги къобанлада меандрла ёч тюбейдиле.

Джер тобну юсюнде къобанла тенг юлешинмегендиле. Хар континентде башха
океанлагъа суу саркъыуун чеклери — суу айырыуланы белгилерге боллукъду. Джерни
баш суу айрыуу континентлени эки баш бассейннге юлешеди: атлантика-арктикалыкъ
(Атлантика эмда Шимал Бузлауукъ океанлагъа саркъады) эмда шошокеанлыкъ (Шош эмда
Индий океанлагъа саркъады ).

Къобан сеть эм бек къалынлыкъгъа экватор бёлгеде джетеди, анда дунияны эм уллу
къобанлары саркъадыла — Амазонка, Конго; тропик эмда орта климат бёлгеледе да
болады къалын, алай а тау районларында болуучанды (Альпла, Кавказ, Къаялы таула
д.а.к.). Къуругъан джерледе кёзюулю саркъгъан къобанла боладыла (вади Сахарада,
крик Австралияда д.б.).



https://krc.wikipedia.org/wiki/%D0%A1%D1%83%D0%BD_%D0%A7%D0%B6%D1%8D-%D0%B3%D0%B8

Сун Чжэ-ги (кор. 성재기 成在基, туугъ. 11 сентябрь 1967, Тэгу, Корея Республика — ёлг.
26 июль 2013, Мапхогу, Сеул, Корея Республика) — къыбылакореялы уллу джамагъат
къуллукъчу, адам хакъланы джакъчысы, граждан активист, философ-либералист эмда
антифеминист болгъанды. 2008 джылда Корей эркишилени ассоциациясын (кор. 남성연대,
男性連帶) къурагъанды эм джашаууну ахырына дери аны тамадасы болгъанды.

Тэгу шахарда туугъанды, баш билим экономикадан алгъандан; университетни
тамамлагъанындан сора 1992 джылдан 2000 джылгъа дери къоркъуусуз этиу агент
болуб ишлегенди, андан сора 2006 джылгъа дери Thomas Mcfly Consulting &
Headhunting Company (토마스 맥플라이 컨설팅 & 헤드헌팅사) деген компанияда менеджер болуб
ишлегенди. Джамагъат къуллукъ бла 1999 джылдан кюрешиб башлагъанды, 2006 джылда
феминизмге къаршчы кюрешиу ассоциацияны тамалын салгъанды. $200 миллион чакълы
бир джыйылгъан борчларын тёлеелмегенден, 2013 джылда Сеулдагъы Мапо кёпюрден
чынгаб кеси кесин ёлтюргенди.



https://krc.wikipedia.org/wiki/%D0%A1%D0%B8%D0%BC%D0%BE%D0%B4_%D1%82%D1%80%D0%B0%D0%BA%D1%82%D0%B0%D1%82

Эресей бла Японияны арасында Симода кесамат неда Симода трактат (яп. 日露和親条約
Нити-ро васин дзё:яку?, «Мамырлыкъны юсюнден япон-эресей кесамат») — Эресей бла
Японияны арасында биринчи дипломат келишиу болгъанды. 7 февраль 1855 джылда
вице-адмиралом Е. В. Путятин бла Тосиакира Кавадзини арасында къол салыннганды.

9 статьядан къуралгъанды. Кесаматны баш нюзюрю — «Япония бла Россияны арасында
дайым мамырлыкъ бла ачыкъ шохлукъну бегитиу» болгъанды. Япониядагъы оруслулагъа,
де-факто консул юрисдикция киргизилгенди. Итуруп айрымкандан шималдагъы Курил
айрымканла Россиягъа къалгъандыла, Сахалин эсе уа эки къралны орта оноуунда эмда
иелигинде къалгъанды.

Орус кемелеге Симода, Хакодатэ, Нагасаки кибик портла ачыладыла. Россия
сатыу-алыуда эм къолайлы режим алады эмда чертилген портлада консуллукъла
ачаргъа эркин болады.

Сахалиннге орта иелик, айрымканны тири колонизация эте тургъан Россиягъа бек
хайырлы болгъанды (Японияны флоту болмагъаны себебли быллай мадары болмагъанды).
Кечирек Япония айрымканнга кесини гражданларын тири джерлешдире башлагъанында
арагъа тикликле чыгъа, соруу дау халгъа келе башлагъанды. Эки джанны да арасында
тикликле эмла ангылашынмазлыкъла 1875 джылда Санкт-Петербург кесаматха къол
салыу бла тохтайдыла, бу келишиуге кёре Россия Япониягъа бютеу Курил
айрымканланы къойгъанды, Япония эсе уа Сахалинни иелигин бютеулей да Россиягъа
бергенди.

Симода трактатха къол салыннганны тархы 1981 джылдан башлаб Японияда «Шимал
территорияланы кюню» кибик белгиленеди.



https://krc.wikipedia.org/wiki/%D0%A1%D0%B8%D0%BC%D0%BE%D0%B4%D0%B0_%D1%82%D1%80%D0%B0%D0%BA%D1%82%D0%B0%D1%82

Эресей бла Японияны арасында Симода кесамат неда Симода трактат (яп. 日露和親条約
Нити-ро васин дзё:яку?, «Мамырлыкъны юсюнден япон-эресей кесамат») — Эресей бла
Японияны арасында биринчи дипломат келишиу болгъанды. 7 февраль 1855 джылда
вице-адмиралом Е. В. Путятин бла Тосиакира Кавадзини арасында къол салыннганды.

9 статьядан къуралгъанды. Кесаматны баш нюзюрю — «Япония бла Россияны арасында
дайым мамырлыкъ бла ачыкъ шохлукъну бегитиу» болгъанды. Япониядагъы оруслулагъа,
де-факто консул юрисдикция киргизилгенди. Итуруп айрымкандан шималдагъы Курил
айрымканла Россиягъа къалгъандыла, Сахалин эсе уа эки къралны орта оноуунда эмда
иелигинде къалгъанды.

Орус кемелеге Симода, Хакодатэ, Нагасаки кибик портла ачыладыла. Россия
сатыу-алыуда эм къолайлы режим алады эмда чертилген портлада консуллукъла
ачаргъа эркин болады.

Сахалиннге орта иелик, айрымканны тири колонизация эте тургъан Россиягъа бек
хайырлы болгъанды (Японияны флоту болмагъаны себебли быллай мадары болмагъанды).
Кечирек Япония айрымканнга кесини гражданларын тири джерлешдире башлагъанында
арагъа тикликле чыгъа, соруу дау халгъа келе башлагъанды. Эки джанны да арасында
тикликле эмла ангылашынмазлыкъла 1875 джылда Санкт-Петербург кесаматха къол
салыу бла тохтайдыла, бу келишиуге кёре Россия Япониягъа бютеу Курил
айрымканланы къойгъанды, Япония эсе уа Сахалинни иелигин бютеулей да Россиягъа
бергенди.

Симода трактатха къол салыннганны тархы 1981 джылдан башлаб Японияда «Шимал
территорияланы кюню» кибик белгиленеди.



https://krc.wikipedia.org/wiki/%D0%A1%D0%A1%D0%9A%D0%9F_%D0%90%D0%9A

Совет Союзну Коммунист Партиясыны Ара Комитети (1917 джылны джазына дери аты —
РСДРП-ни АК; 1917—1918 — РСДРП(б)-ни АК; 1918—1925 РКП(б)-ни АК; 1925—1952
БКП(б)-ни АК) — партияны джыйылыуларыны (съездлерини) арасында баш органыды. Ара
комитетни эм кёб члени 1990 джылда XXVIII-чи джыйылыуунда сайланнганды — 412
адам. Пленумлада Ара комитет — Политбюрону, Секретариатны, Оргбюрону эмда Партия
контролну комиссиясын сайлагъанды (1934—1990).

КПСС-ни АК-ни Политбюросу партияны Пленумларыны арасында оноу джюрютген баш
органы болгъанды. Дайым орган болуб РКП(б)-ни VII-чи джыйылыуундан сора
башлагъанды. Эм магъаналы политикалыкъ, кърал эмда партия ичи сорууланы оноуун
этгенди.

Хрущевну оноуу бла АК-ни Президиумуну къурамына бир-бир республикан
компартияланы биринчи секретарларын къоша башлайдыла (ол адет кечирек да
къалады), 1990-1991 джыллада Политбюрогъа бютеу республикан компартияланы
биринчи секретарлары киреди (Эстонияда эки юлешиннген компартияны тышында).

Аннга къуру АК-ни секретарлары киргендиле. 1990 джыл Секретариятда 5 член
болгъанды.

Бу Орган 1919-1952 джыллада болгъанды, алай а Секретариатны ишин дубль этгени
себебли ролу болмагъанды.



https://krc.wikipedia.org/wiki/%D0%A0%D0%BE%D1%81%D1%81%D0%B8%D0%B9%D1%81%D0%BA%D0%B0%D1%8F_%D0%B8%D0%BC%D0%BF%D0%B5%D1%80%D0%B8%D1%8F

Россия империя (орус. Российская империя, реф. дери орус. Россійская Имперія;
дагъыда Росси́йское государство неда Росси́я) — Россияны 1721 джылдан 1917 джыл
Февраль революция бла республика баямланнгынчыннга дери атыды. Империяны Уллу
Шимал къазауатны эсеби бла Пётр I орус патчах баямлагъан эди. Россия империяны
алгъа 1713—1728 джыллада ара шахары Санкт-Петербург болгъанды, андан сора
1728—1730 джыллада Москва, дагъыда 1730—1917 джыллада джангыдан Санкт-Петербург
(1914 джыл шахарны аты Петроградха тюрленнгенди). Россия империя джер ёлчеми бла
дунияны тарихинде болгъан къралладан ючюнчю болгъанды (Монгол бла Британ
империяладан сора) — шималда Шимал Бузлауукъ океандан къыбылада Къара тенгизге
дери, кюнбатышда Балтика тенгизден кюнчыгъышда Шош океаннга дери джайылгъанды.
Империяны Башчысыны — бютеуресей императорну тыйгъычы болмагъан, абсолют власты
болгъанды 1905 джылгъа дери. Империяны закончыгъарыучу органы — Кърал Дума къуру
6 (19) октябрда чачылгъанлыкъгъа, 1917 джыл 1 (14) сентябрда Россия официал
халда республика баямланнганды.



https://krc.wikipedia.org/wiki/%D0%A0%D0%BE%D0%B1%D0%B5%D1%80%D1%82_%D0%A3%D0%BE%D0%BB%D0%BF%D0%BE%D0%BB

Роберт Уолпол, 1-чи Орфорд граф (эски Вальполь, ингил. Robert Walpole, 26-чы
август 1676 — 18-чи март 1745) — британ политикачы, кърал адам, 1720-30-чу
джылланы эм бек айтылгъан, кючю болгъан политика фигурады. Ганновер династияны
биринчи короллары Уолполну дагъанына таяныб къралгъа оноу этгендиле. Ол
Британияны европка къазауатлагъа къатышдырмагъанды. Къралны аскер эмда экономика
кючлерин якобитле чабсала деб аягъанды.

1721 джыл Казначействону биринчи лорду болады, 1730 джылда уа лорд Тауншендни
оставкагъа чыгъыуу бла правительствогъа башчылыкъ этеди, бу орунда 1742 джылгъа
дери турады. Уллу Британияны тарихинде правительствогъа эм кёб заманны башчылыкъ
этгенди, биринчи премьер-министрге саналады. Бу термин ол заманлада хайырланмаса
да, правительствогъа эткиси бусагъатдагъы премьерленикича болгъанды.



https://krc.wikipedia.org/wiki/%D0%A0%D0%B8%D0%BC_%D0%BA%D0%B5%D1%81%D0%B0%D0%BC%D0%B0%D1%82_(1924)

Рим кесамат — эркин шахар Фиумени (Риека) юлешиуню юсюнден эки кърал арасында
халкъла арасы кесаматды, 1924 джылны 27-чи январында Италияны Рим шахарында,
Югославия бла Италияны келечилери къол салгъанды.

Кесаматны шартларына кёре, Фиуме шахарны территориясын Италия аннексия этгенди,
Югославиягъа уа Сушак шахар. Фиумени Италия 1924 джылны 16 мартында кючлегенди.
Эки къралны арасында чек Речица сууну юсю бла ётгенди. Алай бла Рим кесамат, аны
аллында къабыл этилгени Рапалло кесаматны тохтатханды.

Миллетлени Лигасы бу юлешиуню законлу таныгъанлыкъгъа, Фиуме республиканы
правительствосу бу кесаматны таныргъа унамай, къачхынчылыкъда ишлеб тургъанды.
Итальян фашистле хорламларын байрам этгендиле, алай а шахарны Италиягъа
къошулууу бла экономикасы айныр деген умутла толмагъандыла.



https://krc.wikipedia.org/wiki/%D0%9F%D0%BE%D1%80%D1%82%D0%BC%D0%B0%D0%BD%2C_%D0%9D%D0%B0%D1%82%D0%B0%D0%BB%D0%B8

Натали́ По́ртман (ингил. Natalie Portman, туугъан аты: Натали́ Хершла́г, ингил.
Natalie Hershlag, ивр. ‏נטלי הרשלג‏‎‎‎; туугъ. 9 июнь 1981(19810609)) —
тамырлары Израилден болгъан американ кино- эм театрал актрисады, кинорежиссёрду.

Эм бек белгили «Леон» (1994, дебютлу роль) эм «Джууукълукъ» (2004, «Алтын
глобус» ёч эм BAFTA бла «Оскар» ёчлеге экинчи планда эм иги тиширыу роль ючюн
номинацияла) фильмледе тюшгени себебли болгъанды, эмда «Джулдуз къазауатлагъа»
этилген трилогия-приквелде тюшгени себебли. «Оскар», «Алтын глобус», BAFTA эм
«Сатурн» ёчлени «эм иги актриса» номинацияда «Къара турна» (2010) фильм ючюн
алгъанды.

Портманны карьерасында кинода эмда театрда андан сора да белгили ролла
болгъандыла. Алай, 1990-чы джыллада Натали «Ариу къызла» эм «Къайда да болсун,
къуру былайда болмасын» фильмледе баш ролланы ойнагъанды. 2001 джылны июлунда уа
Натали, А. П. Чеховну «Чайка» пьесасына кёре салыннган спектаклде ойнагъанды.
«V — вендеттады» (2006) фильмде роль ючюн башын джюлюб, британ акцент бла
сёлеширге юреннгенди, ол фильм ючюн эм иги актрисагъа «Сатурн» ёчню алгъанды.
Дагъыда Портман «Гойяны ауангылары» (2006) эм «Болейн тукъумдан энтда бир»
(2008) тарих драмалада ал ролланы ойнагъанды. 2008 джылны майында 61-чи Канн
кинофестивалны жюрисини эм джаш члени болгъанды. Аны режиссёр дебюту,
къысхаметрли «Ева» фильм, 65-чи Венециан кинофестивалны къысхаметрли фильмлерини
конкурсун ачханды.



https://krc.wikipedia.org/wiki/%D0%9F%D0%B8%D1%82%D0%B5%D1%80

Са́нкт-Петербу́рг — Россия Федерацияны федерал магъаналы шахарыды,
Шимал-Кюнбатыш федерал округну административ аралыгъыды, Россияны эмда Ленинград
областны баш власть органларыны орналгъан джериди. XVIII—XX ёмюрледе Россия
империяны ара шахары болгъанды.

Санкт-Петербургда джашагъан халкъны саны — 4 600 310 адамды. Бир миллиондан кёб
халкъы болгъан шахарладан эм шимал шахарды. Бютеулей Европада орналгъан
шахарладан Санкт-Петербург халкъы бла ючюнчюдю, эмда ара шахар болмагъан
шахарладан халкъы бла биринчиди. Санкт-Петербург шахар агломерацияны аралыгъыды.

Шимал Европада, Россия Федерацияны шимал-кюнбатышында, Балтика тенгизни Фин
богъазыны джагъасында, Нева сууну аягъында орналыбды.

Санкт-Петербургну тарих аралыгъы эмда аны бла байламлы эсгертме комплексле
ЮНЕСКО-ну Бютеудуния осуйлугъуну списогуна киредиле; Россияда эм магъаналы
туризм аралыкъладан бириди.

2008 джылдан Санкт-Петербургда Россия Федерацияны Конституцион сюдю орналыбды,
1992 джылдан а — БКъБ-ни Парламентле арасы ассамблеясы.



https://krc.wikipedia.org/wiki/%D0%9E%D0%B4%D0%B5%D1%81%D1%81%D0%B0_%D0%BE%D0%BF%D0%B5%D1%80%D0%B0%D1%86%D0%B8%D1%8F

1944 джылгъы Одесса операция — аскерни генералы Р. Я. Малиновскийни
башчылыгъында 3-чю Украин фронтну аскер операциясы болгъанды (адмирал
Ф. С. Октябрьскийни башчылыгъы бла Къаратенгиз флот тенгизден болушханды). 1944
джылны мартында-апрелинде бардырылгъанды. Операцияны нюзюрю — джауну Къыбыла Буг
эмда Днестр сууланы арасында джыйылгъан къауумун къаушатыб, Къара тенгизни
шимал-кюнбатыш джагъасын, аны ичинде да порт шахар Одессаны, азатлаб, СССР-ни
Румыния бла кърал чегине чыгъыу болгъанды.

Алгъа уруу мартны аллында башланнганды. 3-чю Украин фронтну аскерлерине къаршчы
Вермахтны 6-чы аскери бла 3-чю румын аскер тургъанды. Мартны арасына совет
аскерле Къыбыла Буг суугъа чыкъгъандыла, 18-чи мартда уа аны ётюб башлагъандыла.
Немецлени совет аскерлени суудан ётдюрмез умутлары болгъанды, алай а 3-чю Украин
фронтну кючлерини алгъа урууларына къаршчыланалмай, ыхтырылгъандыла. Суудан ётюу
27-28 мартлада бошалгъанды, андан сора совет аскерле къыбылагъа джюрюшню
башлагъандыла. 28-чи мартда совет аскерле Николаевни азатлайдыла. Къыйын
болумгъа тюшген 6-чы аскер ыхтырылыргъа керек къалгъанды. Ол заманда огъунакъ
совет аскерле Раздельная станцияны кючлейдиле, андан сора Очаковну азатлайдыла.
Джауну кючлери къуршаланады.

9-чу апрелни ингиринде совет аскерле Одессаны шимал тийрелерин кючлейдиле. Кече
штурм бла эмда партизанланы бошулукълары бла 10-чу апрелни эртденине Одесса
азатланнганды. Алгъа уруу кюнбатышха, Днестр суугъа тохтамаздан баргъанды.
Украин фронтла Приднестровьени азатлаугъа кёчгендиле, аны ызындан Молдавияны.
Совет билгилеге кёре, немецле 26 800 ёлю, 10 680 джесир, 443 танка бла 952 тоб
сауутну тас этгендиле.



https://krc.wikipedia.org/wiki/%D0%9E%D0%9E%D0%9D

Бирлешген Миллетлени Организациясы (къысхасыча — БМО) 1945 джылны 24 октябрында
къуралгъан дунияны мамырлыгъын, къоркъуусузлугъун сакълар ючюн эмда халкъла
арасында экономика, джамагъат эмда маданият ишбирликни бегитир ючюн къуралгъан
халкъла арасы организацияды. БМО кесин «адиллик эм къоркъуусузлукъну, экономика
айныуну эм социал тенгликни халкъла арасында бютеу къраллада сакълауну нюзюр
салгъан бир глобал къуралышды» деб танытады.

Организацияны къуралгъан джылда 51 члени, бюгюнде, Черногорияны къошулуу бла,
192 членнге дери ёсгенди. Организацияны оноуу, Нью-Йоркда орналгъан аралыгъындан
этиледи эмда къошулгъан къралла бла хар джыл бардырылгъан олтуруулада мында
ётедиле.

Организация талай органнга юлешинеди: Генерал Ассамблея, Къоркъуусузлукъну
Кенгеши, Секретарият эмда Генерал Секретарь. Бирлешген Миллетлени
Организациясыны къураргъа мадар Экинчи дуния къазауат битгенден сора келгенди.

БМО-ну аллында тамалын салгъан Биринчи дуния къазауатдан сора къуралгъан
Миллетлени Лигасыды, алай а БМО-ча болмай ол салгъан нюзюрлерин
тындыралмагъанды, Экинчи дуния къазауатны башланыууна тыйгъыч болалмагъанды.

«Бирлешген Миллетле» атны АБШ-ны президенти Франклин Делано Рузвельт теджегенди.
Эмда биринчи кере Бирлешген Миллетлени Декларациясында 1942 джыл хайырланнганды,
бу декларациягъа кёре 26 къралны келечиси кеслерини правительстволарыны атындан
Фашист къралланы блогуна къаршчы кюреш бардырыргъа борчланнгандыла.

БМО-ну Уставыны ахыр тексти Сан-Францискода бардырылгъан конференицияда 1945
джылны 26 июнунда къабыл этилгенди. Ол уставха 50 къралны келечиси къол
салгъанды, кючге 1945 джылны 24 октябрында, Польшаны да къошулуу бла киргенди.
Бу кюн Бирлешген Миллетлени Кюню кибик байрамланады.

Организацияда баш орунну алады, баш кенгешиу, оноулашыу, эмда келечилик органына
саналады. Генарал Ассамблея халкъла арасы мамырлыкъны эмда къоркъуусузлукъну
юсюнде ишбирликни принциплерине къарайды, БМО-ну Къоркъуусузлукъ Кенгешини
болджаллы членлерин, Экономика эмда Социал Советни членлерин сайлайды,
Къоркъуусузлукъну Кенгешини теджеую бла БМО-ну Генерал Секретарын сайлайды,
Къоркъуусузлукъну Кенгеши бла бирге БМО-ну Халкъла арасы сюдюне сюдюлени
сайлайды. Экономика, социал, маданият эмда гуманитар сфералада халкъла арасы
ишбирликни координация этеди; БМО-ну уставында белгиленнген башха
полномочияланыда бардырады.

Генерал Ассамблеяны, 1993 джылны 17 августунда алыннган оноууна кёре къурумунда
6 комитети барды:

Дунияда мамырлыкъны эмда къоркъуусузлукъну тутууда баш джууаблыды, аны оноууна
бютеу БМО-ну членлери бойсунургъа керекдиле. Беш хамандагъы члени (Россия
Федерация, АБШ, Уллу Британия, Франция, Къытай) вето салыргъа хакълары барды.



https://krc.wikipedia.org/wiki/%D0%9D%D0%BE%D0%B1%D0%B5%D0%BB%D1%8C_%D0%BF%D1%80%D0%B5%D0%BC%D0%B8%D1%8F

Нобелни премиясы (швед. Nobelpriset, ингил. Nobel Prize) — илму тинтиуде, джангы
джаратыулада революцион ачылыу ючюн,культурагъа эмда джамагъатны айнытыугъа уллу
юлюш къошулагъаны ючюн берилген премияладан эм сыйлы эмда эм белгили премияды.

Альфред Нобелни 1895 джылны 27-чи ноябрында этилген осуятында былай
джазылгъанды:

Аны тышында, Нобелни осиятында болмагъан, алай а 1969 джылдан башлаб Швед банкны
инициативасы бла экономикадан аны аты бла премия бериледи. Аны бериуюню
шартларыда башха нобель премиялачады.

Нобелни фонду 1900 джыл, энчи бойсунмагъан правительствочу болмагъан организация
кибик къуралгъанды, тамал капиталы 31 млн. швед крона болгъанды (бусагъатдагъа
багъалагъа кёре 1,5 млрд крона чакълы бирди). Биринчи премияланы ёлчемлери 150
000 крона болгъанды. Бусагъада фондну капиталы 2 млрд 966 млн шведа крон
джетгенди ( 450 млн АБШ-ны $ чакълы бир), премияланы ёлчеми уа 10 млн швед
кронады.

Эм аллындан Нобель, премия берилген илмуланы списогуна математиканы къошханды,
алай а кечирек аны кетериб, мамырлыкъ премияны джазгъанды. Буну керти чурумун
киши да билмейди, алай а сёзге кёре ол заманда швед математиканы алчысы
Миттаг-Леффлер бла байламлыды, Нобель бу алимни, хаман Стокгольм университетден
ачха тилеб тургъаны ючюн сюймегенди. Башха версиягъа кёре Нобелни сюйгени, Анна
Дезри аны къоюб Франц Лемаржгъа эрге чыгъады, Франц а уа ол заманда математик
болур акъылда болгъанды.

Алай а эм бек келишиу версия, Нобелни джашауда керти «къол бла тутарча» хайыр
берген джетишимлеге берирге излегениди. Математика джетишимле джамагъатны уллу
бёлюмю бла аллайгъа саналмайдыла.

Нобелни премиясыны математикада «эквиваленти» Филдсни эмда Абелни
премияларыдыла, иноформатикада — Тьюрингни премиясыды.

Швецияны Банкыны Альфред Нобелге аталгъан премиясына да Нобелни премиясы деб
къоядыла. Бу премия 1969 джыл Швецияны Банкы бла къуралгъанды. Къалгъан
премиялача болмай, бу премиягъа ачха Нобелни осуй мюлкюнден берилмейди. Ол
себебден бу премиягъа Нобелни премиясы дерге боллукъмуду, боллукъ тюлмюдю деген
соруу чыгъады.



https://krc.wikipedia.org/wiki/%D0%9D%D0%BE%D0%B1%D0%B5%D0%BB%D0%BD%D0%B8_%D1%91%D1%87%D1%8E

Нобелни премиясы (швед. Nobelpriset, ингил. Nobel Prize) — илму тинтиуде, джангы
джаратыулада революцион ачылыу ючюн,культурагъа эмда джамагъатны айнытыугъа уллу
юлюш къошулагъаны ючюн берилген премияладан эм сыйлы эмда эм белгили премияды.

Альфред Нобелни 1895 джылны 27-чи ноябрында этилген осуятында былай
джазылгъанды:

Аны тышында, Нобелни осиятында болмагъан, алай а 1969 джылдан башлаб Швед банкны
инициативасы бла экономикадан аны аты бла премия бериледи. Аны бериуюню
шартларыда башха нобель премиялачады.

Нобелни фонду 1900 джыл, энчи бойсунмагъан правительствочу болмагъан организация
кибик къуралгъанды, тамал капиталы 31 млн. швед крона болгъанды (бусагъатдагъа
багъалагъа кёре 1,5 млрд крона чакълы бирди). Биринчи премияланы ёлчемлери 150
000 крона болгъанды. Бусагъада фондну капиталы 2 млрд 966 млн шведа крон
джетгенди ( 450 млн АБШ-ны $ чакълы бир), премияланы ёлчеми уа 10 млн швед
кронады.

Эм аллындан Нобель, премия берилген илмуланы списогуна математиканы къошханды,
алай а кечирек аны кетериб, мамырлыкъ премияны джазгъанды. Буну керти чурумун
киши да билмейди, алай а сёзге кёре ол заманда швед математиканы алчысы
Миттаг-Леффлер бла байламлыды, Нобель бу алимни, хаман Стокгольм университетден
ачха тилеб тургъаны ючюн сюймегенди. Башха версиягъа кёре Нобелни сюйгени, Анна
Дезри аны къоюб Франц Лемаржгъа эрге чыгъады, Франц а уа ол заманда математик
болур акъылда болгъанды.

Алай а эм бек келишиу версия, Нобелни джашауда керти «къол бла тутарча» хайыр
берген джетишимлеге берирге излегениди. Математика джетишимле джамагъатны уллу
бёлюмю бла аллайгъа саналмайдыла.

Нобелни премиясыны математикада «эквиваленти» Филдсни эмда Абелни
премияларыдыла, иноформатикада — Тьюрингни премиясыды.

Швецияны Банкыны Альфред Нобелге аталгъан премиясына да Нобелни премиясы деб
къоядыла. Бу премия 1969 джыл Швецияны Банкы бла къуралгъанды. Къалгъан
премиялача болмай, бу премиягъа ачха Нобелни осуй мюлкюнден берилмейди. Ол
себебден бу премиягъа Нобелни премиясы дерге боллукъмуду, боллукъ тюлмюдю деген
соруу чыгъады.



https://krc.wikipedia.org/wiki/%D0%9C%D1%83%D1%81%D1%82%D0%B0%D1%84%D0%B0_%D0%9A%D0%B5%D0%BC%D0%B0%D0%BB_%D0%90%D1%82%D0%B0%D1%82%D1%8E%D1%80%D0%BA

Мустафа Кемал Ататюрк (тюр. Mustafa Kemal Atatürk; 19 май 1881 — 10 ноябрь
1938) — Тюрк Республиканы биринчи президентиди (1923—1938), тюрк маршал эмда
уллу кърал къуллукъчуду. Тарихде эм иги тинтилген 100 инсандан тизмеге киреди.

Мустафа Кемалны башламчылыгъы бла 1919 джылда башланнган миллет азатлыкъ ючюн
кюрешиуню, революцияны эмда реформаланы эсебинде бусагъатдагъы Тюрк Республика
къуралгъанды.

Осман эмда тюрк аскерде абычар болуб къуллукъ этген Мустафа Кемал Ататрюк,
Халкъ-республикан партияны (тюр. Cumhuriyet Halk Partisi) къурагъан эмда биринчи
тамадасы болгъанды. 1921 джыл «Гази» (Ётгюр) чын берилгенди.

1881 джылда, Грецияны ол сагъатда Осман империяны къурамына кирген экинчи уллу
шахары Салоникини Ходжакасым тийресинде, Али Рыза-эфенди бла аны юй бийчеси
Зюбейде-ханымны юйюрюнде джаш сабий туугъанды, аннга Мустафа деб ат берилгенди.
Къуру ол эмда аны гитче эгечи акъылбалыкъ заманларына дери джашагъан сабийле
болгъандыла, къалгъанла гитче заманларында ёлгендиле.

Мустафаны туугъан кюню туура белгили тюлдю, джангыз джылы белгилиди — 1881. Бу
джангылыч, ол заманда къралда григориан орузламаны хайырландырылмагъаны бла
байламлыды, бу орузлама, кечирек Ататюркню кюрешиую бла киргизтилген. Ол заманда
Осман империяда айны фазаларыны тюрлениуюню тамалында къуралгъан хиджра орузлама
бла хайыланнгандыла. Анасы Мустафагъа джаз туугъанды деб айтыучан болгъанды эмда
артдан Ататюрк, туугъан датасына Тюркню бойсунмаулугъу ючюн кюрешни башланнган
кюнню — 19 майны сайлагъанды.

Кемал, тюрк миллетчилик идеологияны тамалын салгъанды. Бу идеология, бусагъатха
дери да Тюрк Республиканы официал идеологиясыды, кеси да Ататюркчюлюк неда
Кемализм ат бла белгилиди.



https://krc.wikipedia.org/wiki/%D0%9C%D0%BE%D1%81%D0%BA%D0%B2%D0%B0_%D0%BA%D1%8A%D1%80%D0%B0%D0%BB_%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82

Координатла: 55°42′11″ N 37°31′50″ E﻿ / ﻿55.703056° N 37.530556°
E (G) (O) (Я)55.703056, 37.530556

М. В. Ломоносов атлы Москва кърал университет (орус. Московский государственный
университет имени М. В. Ломоносова) — Россияны алчы эмда эм эски классика
университетлерини бириди, Россияда илму бла маданиятны аралыгъыды. 1940 джылдан
бери Михаил Ломоносовну атын джюрютеди.

МКъУ-ну къурамында 15 илму-тинтиу институт, 40 факультет, 300 кафедра эм 6
филиал (аны ичинде 5 — БКъБ-ни къралларында) барды. Университетде 35 минг
студент, 5 минг аспирант, докторант, соискатель эм 10 минг чакълы бир хазырланыу
бёлюмлеринде, бютеулей 50 минг чакълы бир адам окъуйду. Факультетлери бла
илму-тинтиу аралыкълада 4 минг профессор бла устаз, 5 минг чакълы бир илму
къуллукъчу ишлейди. Болушлукъчу эмда баджарыучу персоналны саны 15 минг адам
чакълы бирди. 1992 джылдан бери МКъУ-ну ректору физика-математика илмуланы
доктору, академик, Виктор Антонович Садовничийди.

Университетни къуралыуу И. И. Шувалов бла М. В. Ломоносовну теджеулери бла
байламлыды. Университетни къуралыууну юсюнден декретге императрица Елизавета
Петровна 12 (23) январь 1755 джыл къол салгъанды. Указгъа къол салыннган кюнню
аты бла университетде хар джыл сайын 12-чи январда Татьянаны кюню байрамланады.
Университетде биринчи лекцияла 1755 джылны 26-чы январында окъулгъандыла. Иван
Иванович Шувалов университетни куратору, Алексей Михайлович Аргамаков а уа
(1711—1757) — биринчи директору болгъандыла.

Университет Правительство сенатха туурадан бойсуннганды. Профессура университет
сюдден тышында башха сюдге къуру куратор бла директорну санкциясындан
тартылыргъа болгъанды. Директорну борчлары:

XVIII джюзджыллыкъда университетни къурамында юч факультет болгъанды: философия,
медицина эмда юристлик факультетле. 1779 джылда Михаил Херасков Москова
университли сыйлы пансионну къурайды, ол 1830 джылда гимназия болады.
Университет басманы тамалын 1780-чы джыллада Николай Иванович Новиков салгъанды.
Москва университетни профессорлары устазлыкъ къуллукъда болгъан кърал
къуллукъчулагъа саналгъандыла, университет кеси да кърал аппартны кесегине.
Университетде ол заманлада Россия империяда эм популяр газет — «Московские
ведомости» басмаланнганды. Ол заманлада университетде илму джамагъатла да
къурала башлагъандыла.

1804 джылда Москва университетни джангы уставы къабыл этиледи, аннга кёре ректор
къуллукъ орун — сайланыучу болады. Ректорну хар джыл сайын профессор джыйылыу
сайлагъанды, эмда император бегитгенди. Факультетлени деканлары да
сайланнгандыла. 1-чи сайланнган ректор — тарихчи эмда географиячы
Х. А. Чеботарев болады (2009 джылны августунда Россияны Президенти Дмитрий
Медведев Кърал Думагъа закон проект джибергенди, аннга кёре МКъУ-ну ректоруну
сайлаулугъу ызына алынады; бу законнга кёре Университетни ректорун Россияны
Президенти салады).

1804 джылда медицина факультет — клиника (терапия), хирургия эмда гинекология
бёлюмлеге юлешинеди. 1884—1897 джыллада медицина факультет энчи эмда кърал
болушлукъ бла «клиника шахарчыкъ» ишлейди. 1930 джылда медицина факультет
университетни къурамындан чыгъарылгъаны себебли, бусагъатда ол шахарчыкъда И. М.
Сеченов атлы Москва медицина академия орналады.

1911 джылда ол заманны Халкъ окъуу министри Л. А. Кассону политикасы бла
байламлы скандал болады. Аны эсебинде МКъУ 6 джылгъа 130 устазсыз къалады, аланы
ичинде 30 профессор да, ол окъуу процессге уллу уруу болгъанды. Аны ичинде бу
процесс физика-матиматика факультетде да ауур эсеблеге келтиргенди,
П. Н. Лебедевни кетиую бла физика илму университетде айныууун 15 джылгъа
уютханды. 1920—1930 джыллада МКъУ-дан гуманитар эмда медицина факультетле
чыгъадыла. 1945 джылда гуманитар факультетле МКъУ-гъа къайтадыла. 1949 джылда
университетни джангы корпусуну къурулушу башланады. 1992 джылда МКъУ-ну ректору
болуб математикачы В. А. Садовничий сайланады.

Университетни къурамында 600 мекям барды. Аланы бютеулей майданлары 1 млн м²
чакълы бирди. Къуру Москва шахарда МКъУ-ну территориясы 205,7 га болады.
Москваны правительствосу 2003 джылда берген эмда майданы 120 га болгъан,
университетни джангы территориясы тири къурулушдады. 2005 джылда Интеллектуал
аралыкъны — Фундаментал библиотеканы мекямы ачылгъанды. 2007 джылны 1-чи
сентябрында Москваны мэри Ю. М. Лужков бла МКъУ-ну ректору В. А. Садовничий
къууанч халда эки уллу эмда университетге магъаналы мекямны ачхандыла. Ломоносов
проспектде МКъУ-ну баш корпусу ачылгъанды, ары юч факультет кёчгенди: тарих,
философия эмда кърал оноу джюрютюу факультетле. Философия факультетден 2008 джыл
айырылгъан политология факультет да ол мекямдады. Аны тышында Медицина аралыкъны
эки корпусу ачылгъанды, бютеулей а аралыкъда 5 мекям барды, алада поликлиника,
300 оруннга стационары бла клиника, диагностика аралыкъ эмда фундаментал
медицинаны факультети орналыбдыла. 2009 джылны 23-чю январында 3-чю гуманитар
корпусну биринчи кёзюую ачылгъанды, анда экономика факультет орналыбды.
Бусагъатда юристлик факультетге 4-чю гуманитар корпус ишлене турады.
Перспективада университетни джангы территориясында тёрт окъуу корпуслу шахарчыкъ
болургъа керекди, аны тышында анда Фундаментал библиотека, талай лабараториялы
эмда илму-тинтиу корпус, 6 минг студентге общежитие, 15 минг орунлукъ стадион
боллукъду. Аны тышында Ломоносов проспектни тюбю бла эски эмда джангы
территорияланы байлагъан кёчюу ишленникди.

Университетни тышында филиаллары да барды: Севастополда, Пущинода, Астанада
(Къазахстан), Ташкентде (Юзбекистан), Душанбеде (Таджикистан). 1988 джылдан
Ульяновскда филиал болгъанды, ол 1995 джылда Ульяновск кърал унивесритетге
бурулгъанды. 2009 джылны февралында филиал Бакуда да ачылгъанды.

МКъУ, Россияны баш окъуу заведениелерини ичинде россиялы рейтингледе эмда
россиялы баш окъуу заведениелени ичинде бардырылгъан тыш кърал рейтингледе
таймаздан биринчи орундады. МКъУ, Россия Федерациядан бютеу халкъла арасы
рейтинг системалада келечилик этген джангыз баш окъуу заведениеди. 2012 джылда
дунияны университетлерини «шанхайчы» рейтингиде 80-чы орунда болгъанды,
математика илмуладан ол рейтингде 22-чи оруннга да чыкъгъаны болгъанды (2010
джыл), бусагъатда уа 35-чи орундады. QS World University Rankings рейтингде 2011
джылгъа МКъУ 112-чи орунда болгъанды, 2012 джылда 116-чы оруннга тюшгенди.
Халкъла арасы High Impact Universities рейтингде джетишимли тинтиу ишни
индексине кёре, 2010 джылда МКъУ 415-чи орунда болгъанды.

2012 джылда МКъУ Times Higher Education World University Rankings рейтингде 100
университетни ичине кирелмегенди. 2011 джылда МКъУ бу рейтингни 33-чи орунунда
болгъанды. 2013 джылда МКъУ джангыдан бу рейтингге кириб, 50-чи орунну алгъанды.

Россияны баш окъуу заведениелерини рейтинги болмагъаныны баш чурумуна бюрократия
саналады. МКъУ 2012 джылда рейтингде Бразиялияны, Тюркню, Израилни окъуу
заведенияларыны артында къалгъанды.

2009 джылны 11-чи ноябрында Россияны Президенти Дмитрий Медведев Россияны эки
алчы университети — МКъУ бла СПбКъУ-ну ишлерин тюзетген законнга къол салгъанды.
Законнга кёре МКъУ бла СПБКъУ кесинде окъуб бошагъанлагъа РФ-ни герб мухуру бла
энчи дипломла берирге эркинлик алгъандыла. Закон, МКЪУ-ну ректоруну сайланыб
айырылмакълыгъын тохтатханды. МКъУ-ну ректорун РФ-ни Президенти салады. Баш
окъуу заведениени башчысыны къуллукъда туруу болджалы — 5 джыл болгъанды. Аны
бла бирге Россияны Президенти, болджалы толмагъанлай ректорну къоратыу хакъгъа
ие болгъанды. РФ-ни Президенти бу къуллукъ оруннга белгиленнген джашдан тамада
болгъанланы эки кере салыргъа эркинди. МКъУ-ну уставын правительство бегитеди.

Университетни бошагъанланы ичинде Нобель премияны, Филдс премияны лауреатлары,
уллу политикачыла, кърал оноучула да бардыла.



https://krc.wikipedia.org/wiki/%D0%9C%D0%BE%D1%81%D0%BA%D0%B2%D0%B0_%D0%9A%D1%8A%D1%80%D0%B0%D0%BB_%D0%A3%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82

Координатла: 55°42′11″ N 37°31′50″ E﻿ / ﻿55.703056° N 37.530556°
E (G) (O) (Я)55.703056, 37.530556

М. В. Ломоносов атлы Москва кърал университет (орус. Московский государственный
университет имени М. В. Ломоносова) — Россияны алчы эмда эм эски классика
университетлерини бириди, Россияда илму бла маданиятны аралыгъыды. 1940 джылдан
бери Михаил Ломоносовну атын джюрютеди.

МКъУ-ну къурамында 15 илму-тинтиу институт, 40 факультет, 300 кафедра эм 6
филиал (аны ичинде 5 — БКъБ-ни къралларында) барды. Университетде 35 минг
студент, 5 минг аспирант, докторант, соискатель эм 10 минг чакълы бир хазырланыу
бёлюмлеринде, бютеулей 50 минг чакълы бир адам окъуйду. Факультетлери бла
илму-тинтиу аралыкълада 4 минг профессор бла устаз, 5 минг чакълы бир илму
къуллукъчу ишлейди. Болушлукъчу эмда баджарыучу персоналны саны 15 минг адам
чакълы бирди. 1992 джылдан бери МКъУ-ну ректору физика-математика илмуланы
доктору, академик, Виктор Антонович Садовничийди.

Университетни къуралыуу И. И. Шувалов бла М. В. Ломоносовну теджеулери бла
байламлыды. Университетни къуралыууну юсюнден декретге императрица Елизавета
Петровна 12 (23) январь 1755 джыл къол салгъанды. Указгъа къол салыннган кюнню
аты бла университетде хар джыл сайын 12-чи январда Татьянаны кюню байрамланады.
Университетде биринчи лекцияла 1755 джылны 26-чы январында окъулгъандыла. Иван
Иванович Шувалов университетни куратору, Алексей Михайлович Аргамаков а уа
(1711—1757) — биринчи директору болгъандыла.

Университет Правительство сенатха туурадан бойсуннганды. Профессура университет
сюдден тышында башха сюдге къуру куратор бла директорну санкциясындан
тартылыргъа болгъанды. Директорну борчлары:

XVIII джюзджыллыкъда университетни къурамында юч факультет болгъанды: философия,
медицина эмда юристлик факультетле. 1779 джылда Михаил Херасков Москова
университли сыйлы пансионну къурайды, ол 1830 джылда гимназия болады.
Университет басманы тамалын 1780-чы джыллада Николай Иванович Новиков салгъанды.
Москва университетни профессорлары устазлыкъ къуллукъда болгъан кърал
къуллукъчулагъа саналгъандыла, университет кеси да кърал аппартны кесегине.
Университетде ол заманлада Россия империяда эм популяр газет — «Московские
ведомости» басмаланнганды. Ол заманлада университетде илму джамагъатла да
къурала башлагъандыла.

1804 джылда Москва университетни джангы уставы къабыл этиледи, аннга кёре ректор
къуллукъ орун — сайланыучу болады. Ректорну хар джыл сайын профессор джыйылыу
сайлагъанды, эмда император бегитгенди. Факультетлени деканлары да
сайланнгандыла. 1-чи сайланнган ректор — тарихчи эмда географиячы
Х. А. Чеботарев болады (2009 джылны августунда Россияны Президенти Дмитрий
Медведев Кърал Думагъа закон проект джибергенди, аннга кёре МКъУ-ну ректоруну
сайлаулугъу ызына алынады; бу законнга кёре Университетни ректорун Россияны
Президенти салады).

1804 джылда медицина факультет — клиника (терапия), хирургия эмда гинекология
бёлюмлеге юлешинеди. 1884—1897 джыллада медицина факультет энчи эмда кърал
болушлукъ бла «клиника шахарчыкъ» ишлейди. 1930 джылда медицина факультет
университетни къурамындан чыгъарылгъаны себебли, бусагъатда ол шахарчыкъда И. М.
Сеченов атлы Москва медицина академия орналады.

1911 джылда ол заманны Халкъ окъуу министри Л. А. Кассону политикасы бла
байламлы скандал болады. Аны эсебинде МКъУ 6 джылгъа 130 устазсыз къалады, аланы
ичинде 30 профессор да, ол окъуу процессге уллу уруу болгъанды. Аны ичинде бу
процесс физика-матиматика факультетде да ауур эсеблеге келтиргенди,
П. Н. Лебедевни кетиую бла физика илму университетде айныууун 15 джылгъа
уютханды. 1920—1930 джыллада МКъУ-дан гуманитар эмда медицина факультетле
чыгъадыла. 1945 джылда гуманитар факультетле МКъУ-гъа къайтадыла. 1949 джылда
университетни джангы корпусуну къурулушу башланады. 1992 джылда МКъУ-ну ректору
болуб математикачы В. А. Садовничий сайланады.

Университетни къурамында 600 мекям барды. Аланы бютеулей майданлары 1 млн м²
чакълы бирди. Къуру Москва шахарда МКъУ-ну территориясы 205,7 га болады.
Москваны правительствосу 2003 джылда берген эмда майданы 120 га болгъан,
университетни джангы территориясы тири къурулушдады. 2005 джылда Интеллектуал
аралыкъны — Фундаментал библиотеканы мекямы ачылгъанды. 2007 джылны 1-чи
сентябрында Москваны мэри Ю. М. Лужков бла МКъУ-ну ректору В. А. Садовничий
къууанч халда эки уллу эмда университетге магъаналы мекямны ачхандыла. Ломоносов
проспектде МКъУ-ну баш корпусу ачылгъанды, ары юч факультет кёчгенди: тарих,
философия эмда кърал оноу джюрютюу факультетле. Философия факультетден 2008 джыл
айырылгъан политология факультет да ол мекямдады. Аны тышында Медицина аралыкъны
эки корпусу ачылгъанды, бютеулей а аралыкъда 5 мекям барды, алада поликлиника,
300 оруннга стационары бла клиника, диагностика аралыкъ эмда фундаментал
медицинаны факультети орналыбдыла. 2009 джылны 23-чю январында 3-чю гуманитар
корпусну биринчи кёзюую ачылгъанды, анда экономика факультет орналыбды.
Бусагъатда юристлик факультетге 4-чю гуманитар корпус ишлене турады.
Перспективада университетни джангы территориясында тёрт окъуу корпуслу шахарчыкъ
болургъа керекди, аны тышында анда Фундаментал библиотека, талай лабараториялы
эмда илму-тинтиу корпус, 6 минг студентге общежитие, 15 минг орунлукъ стадион
боллукъду. Аны тышында Ломоносов проспектни тюбю бла эски эмда джангы
территорияланы байлагъан кёчюу ишленникди.

Университетни тышында филиаллары да барды: Севастополда, Пущинода, Астанада
(Къазахстан), Ташкентде (Юзбекистан), Душанбеде (Таджикистан). 1988 джылдан
Ульяновскда филиал болгъанды, ол 1995 джылда Ульяновск кърал унивесритетге
бурулгъанды. 2009 джылны февралында филиал Бакуда да ачылгъанды.

МКъУ, Россияны баш окъуу заведениелерини ичинде россиялы рейтингледе эмда
россиялы баш окъуу заведениелени ичинде бардырылгъан тыш кърал рейтингледе
таймаздан биринчи орундады. МКъУ, Россия Федерациядан бютеу халкъла арасы
рейтинг системалада келечилик этген джангыз баш окъуу заведениеди. 2012 джылда
дунияны университетлерини «шанхайчы» рейтингиде 80-чы орунда болгъанды,
математика илмуладан ол рейтингде 22-чи оруннга да чыкъгъаны болгъанды (2010
джыл), бусагъатда уа 35-чи орундады. QS World University Rankings рейтингде 2011
джылгъа МКъУ 112-чи орунда болгъанды, 2012 джылда 116-чы оруннга тюшгенди.
Халкъла арасы High Impact Universities рейтингде джетишимли тинтиу ишни
индексине кёре, 2010 джылда МКъУ 415-чи орунда болгъанды.

2012 джылда МКъУ Times Higher Education World University Rankings рейтингде 100
университетни ичине кирелмегенди. 2011 джылда МКъУ бу рейтингни 33-чи орунунда
болгъанды. 2013 джылда МКъУ джангыдан бу рейтингге кириб, 50-чи орунну алгъанды.

Россияны баш окъуу заведениелерини рейтинги болмагъаныны баш чурумуна бюрократия
саналады. МКъУ 2012 джылда рейтингде Бразиялияны, Тюркню, Израилни окъуу
заведенияларыны артында къалгъанды.

2009 джылны 11-чи ноябрында Россияны Президенти Дмитрий Медведев Россияны эки
алчы университети — МКъУ бла СПбКъУ-ну ишлерин тюзетген законнга къол салгъанды.
Законнга кёре МКъУ бла СПБКъУ кесинде окъуб бошагъанлагъа РФ-ни герб мухуру бла
энчи дипломла берирге эркинлик алгъандыла. Закон, МКЪУ-ну ректоруну сайланыб
айырылмакълыгъын тохтатханды. МКъУ-ну ректорун РФ-ни Президенти салады. Баш
окъуу заведениени башчысыны къуллукъда туруу болджалы — 5 джыл болгъанды. Аны
бла бирге Россияны Президенти, болджалы толмагъанлай ректорну къоратыу хакъгъа
ие болгъанды. РФ-ни Президенти бу къуллукъ оруннга белгиленнген джашдан тамада
болгъанланы эки кере салыргъа эркинди. МКъУ-ну уставын правительство бегитеди.

Университетни бошагъанланы ичинде Нобель премияны, Филдс премияны лауреатлары,
уллу политикачыла, кърал оноучула да бардыла.



https://krc.wikipedia.org/wiki/%D0%9C%D0%BE%D1%80%D0%B3%D0%B0%D0%BD,_%D0%A3%D0%B8%D0%BB%D1%8C%D1%8F%D0%BC_%D0%94%D0%B6.

Уильям Дж. Морган (ингил. William G. Morgan, туугъ. 23 январь 1870, Локпорт, Нью
Йорк штат, АБШ — ёлг. 27 декабрь 1942, туугъан джери) — биринчи аты «минтонет»
(ингил. Mintonette) болгъан волейбол оюнну ойлаб чыгъаргъан устаз болгъанды.

23 январь 1870 джылда Локпорт шахарда (Нью-Йорк штат, АБШ) туугъанды.
Спрингфилдни колледжинде (Массачусетс штат) окъугъан сагъатында 1892 джылда
Морган, баскетбол оюнну ойлаб чыгъаргъан Джеймс Нейсмит бла танышханды. Нейсмит
кибик, Морган да Джаш христианланы ассоциациясыны (YMCA) колледжинде, физика
культурагъа юретиуден устаз болуб, карьерасын бардыргъанды. Нейсмитни эм
баскетболну эткилерини юсю бла, Морган 1895 джылда Массачусетс штатны Холиок
шахарында «минтонет» оюнну ойлаб чыгъарады. Кечирек, Альфред Т. Хальстед, оюннга
къараб, атын волейбол деб тюрлендиргенди.

Морган, 27 декабрь 1942 джылда джетмиш эки джылында туугъан шахарында ёлгенди.
Холиок шахардагъы башланнгыч школ аны атын джюрютеди.



https://krc.wikipedia.org/wiki/%D0%9C%D0%BE%D1%80%D0%B3%D0%B0%D0%BD%2C_%D0%A3%D0%B8%D0%BB%D1%8C%D1%8F%D0%BC_%D0%94%D0%B6.

Уильям Дж. Морган (ингил. William G. Morgan, туугъ. 23 январь 1870, Локпорт, Нью
Йорк штат, АБШ — ёлг. 27 декабрь 1942, туугъан джери) — биринчи аты «минтонет»
(ингил. Mintonette) болгъан волейбол оюнну ойлаб чыгъаргъан устаз болгъанды.

23 январь 1870 джылда Локпорт шахарда (Нью-Йорк штат, АБШ) туугъанды.
Спрингфилдни колледжинде (Массачусетс штат) окъугъан сагъатында 1892 джылда
Морган, баскетбол оюнну ойлаб чыгъаргъан Джеймс Нейсмит бла танышханды. Нейсмит
кибик, Морган да Джаш христианланы ассоциациясыны (YMCA) колледжинде, физика
культурагъа юретиуден устаз болуб, карьерасын бардыргъанды. Нейсмитни эм
баскетболну эткилерини юсю бла, Морган 1895 джылда Массачусетс штатны Холиок
шахарында «минтонет» оюнну ойлаб чыгъарады. Кечирек, Альфред Т. Хальстед, оюннга
къараб, атын волейбол деб тюрлендиргенди.

Морган, 27 декабрь 1942 джылда джетмиш эки джылында туугъан шахарында ёлгенди.
Холиок шахардагъы башланнгыч школ аны атын джюрютеди.



https://krc.wikipedia.org/wiki/%D0%9C%D0%B8%D0%BD%D0%B8%D1%81%D1%82%D1%80

Мини́стр (лат. minister — «джумушчу») — правительствону члениди. Асламысы бла —
министрликни башчысыды. Кёбюсюне министр — кърал къуллукъчуду эмда кърал неда
регионал правительствода къуллукъ орун алады.

Министр (фр. ministre, лат. minister — «джумушчу») — кърал оноу джюртюуню эм
магъаналы органларыны — правительствогъа кирген министрликлени — башчыларыны
орун атыды. АБШ-да, Уллу Британияда, Мексикада эмда талай башха къралда
министрлени барысы неда бир кексеги кърал секретарь атны джюрютедиле, Уллу
Британияда уа бир къауум министрлеге канцлер деб айтылады (Казначейликни
канцлери, Ланкастер герцоглукъну канцлери д. а. к.).

Биринчи къауумда, артыкъсыз да Вестминстер системаны хайырланнган къраллада
(Уллу Британия, Ирландия, Канада, Австралия), быллай бирлешиу керекди, экинчиде
(ГФР, Италия, Австрия, Польша) — алай этерге болады, ючюнчюде уа (РФ, Болгария,
Литва, Норвегия, Нидерландла) — джасакълыды. Министрлени кертилик роллары да
айры болады, парламент къраллада министр орунну кёбюсюне профессионал
политикачыла, президент республикалада уа профессионал администраторла аладыла.



https://krc.wikipedia.org/wiki/%D0%9C%D0%B8%D0%BD%D0%B3%D0%B8_%D1%82%D0%B0%D1%9E

Минги тау — Кавказда, Къарачай-Черкесия бла Къабарты-Малкъарны чегинде орналгъан
стратовулканды. Минги тау, Уллу Кавказ аркъадан шималыракъ орналады эмда
Россияда эм мийик тау башха саналады. Европа бла Азияны чеги кескин болмагъаны
себебли, Европада да эм мийик тау башха саналыучанды.

Минги таугъа биринчи кере генерал Эммануэлни экспедициясыны джол кёргюзтюучюсю
Хачирланы Муссаны джашы Хыйлар (Хыйса) 22 июль 1829 джылда чыкъгъанды.

Минги тау — вулканны эки башлы конусуду. Кюнбатыш тёппесини мийиклиги 5642 м,
кюнчыгъышныкъы — 5621 м. Ала бир-бирлеринден чат бла айырылыбдыла, чатны
мийиклиги — 5200 м , эки тёппе бир-биринден 3 км чакълы бирге узакълашадыла.
Вулканны ахыр кере къусууу б. э. 50 (± 50 джыл) джылында болгъанды.

Альпинист классификациягъа кёре, Минги тау 2А къарлы-бузлуду, эки тёппесин ётюу
а — 2Б болады. Башха, андан да къыйыныракъ маршрутла да бардыла, сёз ючюн, Минги
тау (З) С-З къабыргъасы бла 3А.

Минги тау узакъдан кёрюннгени себебли, бу тауну аты кёб халкъланы тиллеринде да
барды, тюз этеклеринде джашагъан къарачай-малкъарлылада тарихлеринде талай атны
джюрютгендиле, сёз ючюн, Джелбуруш (бир-бир алимлени оюмларына кёре, бу сёзден
къуралгъанды бусагъатдагъы орусча «Эльбрус» вариант да).

Адыл суу, Ишхелди, Адыр суу ёзенле, эмда Тонгуз-Орун бла Ушба альпинистле бла
тау туристлени бек сюйген джерлериди. Минги тауну этеклери — Россияны тау
курортуду

Минги тауну чыранларыны бютеулей майданы 134,5 км²; аланы ичинде эм белгилилеге:
Уллу эм Гитче Азаула, Терскъол чыранла саналадыла.

Минги тауну этеклеринде джашагъан къарачайлыла бла малкъарлыла эртден да таугъа
чыкъгъандыла, алай а мыннга джазылгъан шагъатлыкъ джокъду. Минги тауну
мийиклигин (5421 м) биринчи кере 1813 джыл орус академик В. К. Вишневский
белгилейди.

Минги тауну тёппелерини бирине биринчи кере къагъытда шагъатлыкъ бла джетишимли
1829 джыл генерал Г. А. Эммануэлни башчылыгъы бла экспедиция чыкъгъанды.
Экспедиция илму экспедиция болгъанды, аннга къошулгъанла: академик Адольф Купфер
— геофизик, геолог, Петербургда Баш геофизика обсерваторияны тамалын салгъан,
физик Эмилий Ленц, зоолог Эдуард Минетрие, Орус энтомология джамагъатны тамалын
салгъан, ботаник Карл Мейер, суратчы-архитектор Иосиф Бернардацци, маджар алим
Янош Бессе. Болушлукъ къуллукъда 850 аскерчи бла 350 къазакъ болгъанды, эмда
талай джерли джол кёргюзюучю.

Миниуню кесине къуру Купфер, Ленц, Мейер, Минетрие, Бернардацци, 20 къазакъ бла
джол кёргюзгенле къошулгъандыла. Алай а къошулгъанланы кёбюсю, джолну ауурлугъу,
алпниист кереклери джарашмагъаны себебли ызына къайтхандыла. Андан арысына тёрт
адам баргъанды: Эмилий Ленц, къазакъ Лысенков эмда эки джол кёргюзюучю —
Хачирланы Хыйса (Хыйлар) бла Сотталаны Ахия. 5300 мийикликде къарыулары
тауусулуб Ленц бла аны биргесине келген экеулен да тохтайдыла. Биринчи кюнчыгъыш
тёппеге 1829 джылны 10-чу июлунда сагъат 11 бола, къарачайлы джол кёргюзюучю
Хачирланы Хыйса чыгъады. Аны чыкъгъаны лагерде ушкок салют бла белгиленнгенди.
Эммануэль чыгъыугъа лагерден кючлю кёзюлдюреуюк бла къараб тургъанды.

Кюнбатыш тёппесине биринчи кере джетишимли 1874 джыл ингилиз альпинистлени
къаууму чыгъады (башчылары Ф. Грове) алагъа джол кёргюзген биринчи чыгъышха
къошулгъан малкъарлы Сотталаны Ахия болады.

1974 джылны августунда юч УАЗ-469 мешина 4000 метрлик мийиклиде чыранлагъа
чыкъгъандыла.

1998 джылны 12-чи августунда Минги таугъа къарачай тукъумлу Хурзук бла Дауур
атлы атла бла экспедиция чыгъады. Минги тауну тарихинде бу биринчи ат бла чыгъыу
болгъанды.

Европаны эм мийик нохтасы болгъаны себебли, Минги тауну символлукъ магъанасы
болгъанды, ол себебден Уллу Ата Джурт Къазауатны заманында былайда ачы
сермешиуле болгъандыла, ол сермешиулеге белгили герман 1-чи тау-мараучу дивизия
«Эдельвейс» да къошулгъанды. «Кавказ ючюн сермешиуде» 1942 джылны 21-чи
августунда тау-мараучула «Кругозор» бла «Приют-11» базаланы кючлеб, кюнбатыш
тёппеде немец байракъны тагъадыла. 1942-1943 джылланы къышында вермахт Минги
тауну къабыргъаларындан къаушатылады, 1943 джылны 13-чю бла 17-чи февралында уа
совет аскерчи альпинистле кюнбатыш эмда кюнчыгъыш тёппелерине чыгъб совет
байракъланы тагъадыла.



https://krc.wikipedia.org/wiki/%D0%9C%D0%B8%D0%BD%D0%B3%D0%B8_%D1%82%D0%B0%D1%83_%D1%82%D0%B8%D0%B9%D1%80%D0%B5%D1%81%D0%B8

Минги тау тийреси (орус. Приэльбру́сье) — Ара Кавказда, Басхан сууну огъары
джанында, Европаны эм мийик тауу — Минги тауну эмда Чегет тауну джууугъунда
орналгъан районду. «Минги тау тийреси» — Уллу Кавказны, Къабарты-Малкъарны
Эльбрус бла Зольск районларыны территорияларында (Басхан аууз бла Балыкъ суу
башында) орналгъан кесегини туристлик атыды.

Бир-бирде тюбеген Къарачай (Къарачай-Черкес, неда Кюнбатыш) Минги тау тийреси
(орус. Западное Приэльбрусье) термин, Минги тауну Къарачай-Черкесияда орналгъан
кюнбатыш тиклерин белгилейди.

Минги тау тийреси курорт, тау лыжала бла кюрешген спортчуланы ичинде аты
айтылгъан джерди. Эресейни тау лыжала бла кюрешген юч эм уллу районларындан
бириди. Минги тау тийресинде 12 км канат джол бла 35 км тау лыжа трасса барды,
баш тикле экидиле — Чегет бла Минги тау. Курортну трассалары ючюн 9 кётюргюч
ишлейди. Минги тау тийресинде талай тау лыжа школ ишлейди. Курортда табийгъат
къар джабыу ноябрда къуралады, сезон апрелге дери барады. Минги тауну огъары
зонасында майда да лажыла бла учаргъа болады.



https://krc.wikipedia.org/wiki/%D0%9C%D0%B8%D0%BD%D0%B3%D0%B8_%D1%82%D0%B0%D1%83%D0%BD%D1%83_%D1%82%D0%B8%D0%B9%D1%80%D0%B5%D1%81%D0%B8

Минги тау тийреси (орус. Приэльбру́сье) — Ара Кавказда, Басхан сууну огъары
джанында, Европаны эм мийик тауу — Минги тауну эмда Чегет тауну джууугъунда
орналгъан районду. «Минги тау тийреси» — Уллу Кавказны, Къабарты-Малкъарны
Эльбрус бла Зольск районларыны территорияларында (Басхан аууз бла Балыкъ суу
башында) орналгъан кесегини туристлик атыды.

Бир-бирде тюбеген Къарачай (Къарачай-Черкес, неда Кюнбатыш) Минги тау тийреси
(орус. Западное Приэльбрусье) термин, Минги тауну Къарачай-Черкесияда орналгъан
кюнбатыш тиклерин белгилейди.

Минги тау тийреси курорт, тау лыжала бла кюрешген спортчуланы ичинде аты
айтылгъан джерди. Эресейни тау лыжала бла кюрешген юч эм уллу районларындан
бириди. Минги тау тийресинде 12 км канат джол бла 35 км тау лыжа трасса барды,
баш тикле экидиле — Чегет бла Минги тау. Курортну трассалары ючюн 9 кётюргюч
ишлейди. Минги тау тийресинде талай тау лыжа школ ишлейди. Курортда табийгъат
къар джабыу ноябрда къуралады, сезон апрелге дери барады. Минги тауну огъары
зонасында майда да лажыла бла учаргъа болады.



https://krc.wikipedia.org/wiki/%D0%9C%D0%B8%D0%BD%D0%B3%D0%B8-%D0%A2%D0%B0%D1%83

Минги тау — Кавказда, Къарачай-Черкесия бла Къабарты-Малкъарны чегинде орналгъан
стратовулканды. Минги тау, Уллу Кавказ аркъадан шималыракъ орналады эмда
Россияда эм мийик тау башха саналады. Европа бла Азияны чеги кескин болмагъаны
себебли, Европада да эм мийик тау башха саналыучанды.

Минги таугъа биринчи кере генерал Эммануэлни экспедициясыны джол кёргюзтюучюсю
Хачирланы Муссаны джашы Хыйлар (Хыйса) 22 июль 1829 джылда чыкъгъанды.

Минги тау — вулканны эки башлы конусуду. Кюнбатыш тёппесини мийиклиги 5642 м,
кюнчыгъышныкъы — 5621 м. Ала бир-бирлеринден чат бла айырылыбдыла, чатны
мийиклиги — 5200 м , эки тёппе бир-биринден 3 км чакълы бирге узакълашадыла.
Вулканны ахыр кере къусууу б. э. 50 (± 50 джыл) джылында болгъанды.

Альпинист классификациягъа кёре, Минги тау 2А къарлы-бузлуду, эки тёппесин ётюу
а — 2Б болады. Башха, андан да къыйыныракъ маршрутла да бардыла, сёз ючюн, Минги
тау (З) С-З къабыргъасы бла 3А.

Минги тау узакъдан кёрюннгени себебли, бу тауну аты кёб халкъланы тиллеринде да
барды, тюз этеклеринде джашагъан къарачай-малкъарлылада тарихлеринде талай атны
джюрютгендиле, сёз ючюн, Джелбуруш (бир-бир алимлени оюмларына кёре, бу сёзден
къуралгъанды бусагъатдагъы орусча «Эльбрус» вариант да).

Адыл суу, Ишхелди, Адыр суу ёзенле, эмда Тонгуз-Орун бла Ушба альпинистле бла
тау туристлени бек сюйген джерлериди. Минги тауну этеклери — Россияны тау
курортуду

Минги тауну чыранларыны бютеулей майданы 134,5 км²; аланы ичинде эм белгилилеге:
Уллу эм Гитче Азаула, Терскъол чыранла саналадыла.

Минги тауну этеклеринде джашагъан къарачайлыла бла малкъарлыла эртден да таугъа
чыкъгъандыла, алай а мыннга джазылгъан шагъатлыкъ джокъду. Минги тауну
мийиклигин (5421 м) биринчи кере 1813 джыл орус академик В. К. Вишневский
белгилейди.

Минги тауну тёппелерини бирине биринчи кере къагъытда шагъатлыкъ бла джетишимли
1829 джыл генерал Г. А. Эммануэлни башчылыгъы бла экспедиция чыкъгъанды.
Экспедиция илму экспедиция болгъанды, аннга къошулгъанла: академик Адольф Купфер
— геофизик, геолог, Петербургда Баш геофизика обсерваторияны тамалын салгъан,
физик Эмилий Ленц, зоолог Эдуард Минетрие, Орус энтомология джамагъатны тамалын
салгъан, ботаник Карл Мейер, суратчы-архитектор Иосиф Бернардацци, маджар алим
Янош Бессе. Болушлукъ къуллукъда 850 аскерчи бла 350 къазакъ болгъанды, эмда
талай джерли джол кёргюзюучю.

Миниуню кесине къуру Купфер, Ленц, Мейер, Минетрие, Бернардацци, 20 къазакъ бла
джол кёргюзгенле къошулгъандыла. Алай а къошулгъанланы кёбюсю, джолну ауурлугъу,
алпниист кереклери джарашмагъаны себебли ызына къайтхандыла. Андан арысына тёрт
адам баргъанды: Эмилий Ленц, къазакъ Лысенков эмда эки джол кёргюзюучю —
Хачирланы Хыйса (Хыйлар) бла Сотталаны Ахия. 5300 мийикликде къарыулары
тауусулуб Ленц бла аны биргесине келген экеулен да тохтайдыла. Биринчи кюнчыгъыш
тёппеге 1829 джылны 10-чу июлунда сагъат 11 бола, къарачайлы джол кёргюзюучю
Хачирланы Хыйса чыгъады. Аны чыкъгъаны лагерде ушкок салют бла белгиленнгенди.
Эммануэль чыгъыугъа лагерден кючлю кёзюлдюреуюк бла къараб тургъанды.

Кюнбатыш тёппесине биринчи кере джетишимли 1874 джыл ингилиз альпинистлени
къаууму чыгъады (башчылары Ф. Грове) алагъа джол кёргюзген биринчи чыгъышха
къошулгъан малкъарлы Сотталаны Ахия болады.

1974 джылны августунда юч УАЗ-469 мешина 4000 метрлик мийиклиде чыранлагъа
чыкъгъандыла.

1998 джылны 12-чи августунда Минги таугъа къарачай тукъумлу Хурзук бла Дауур
атлы атла бла экспедиция чыгъады. Минги тауну тарихинде бу биринчи ат бла чыгъыу
болгъанды.

Европаны эм мийик нохтасы болгъаны себебли, Минги тауну символлукъ магъанасы
болгъанды, ол себебден Уллу Ата Джурт Къазауатны заманында былайда ачы
сермешиуле болгъандыла, ол сермешиулеге белгили герман 1-чи тау-мараучу дивизия
«Эдельвейс» да къошулгъанды. «Кавказ ючюн сермешиуде» 1942 джылны 21-чи
августунда тау-мараучула «Кругозор» бла «Приют-11» базаланы кючлеб, кюнбатыш
тёппеде немец байракъны тагъадыла. 1942-1943 джылланы къышында вермахт Минги
тауну къабыргъаларындан къаушатылады, 1943 джылны 13-чю бла 17-чи февралында уа
совет аскерчи альпинистле кюнбатыш эмда кюнчыгъыш тёппелерине чыгъб совет
байракъланы тагъадыла.



https://krc.wikipedia.org/wiki/%D0%9C%D0%B8%D0%BB%D0%BB%D0%B5%D1%82%D0%BB%D0%B5%D0%BD%D0%B8_%D0%91%D0%B8%D1%80%D0%B8%D0%B3%D0%B8%D1%83%D1%8E

Миллетлени биригиую (ингил. Commonwealth of Nations) — Уллу Британия бла аны
алгъынгы доминионлары, колониялары эмда протекторатлары къошулгъан къралла арасы
къуралышды. Алгъын Уллу Британия бла къатышлары болмагъан, алай а Биригиуге
къошулгъан къралла къуру экидиле — Мозамбик бла Руанда.

«Миллетлени Биригиую» термин биринчи кере британ премьер-министр Лорд Розберри
бла 1884 джыл хайырланнганды. Биригиуню тамалы уа, Лондонда 1887 джыл
бардырылгъан колониял конференцияа салгъанды, анда джангы колониялыкъ политиканы
тамаллары бегигендиле: мында эм бек айныгъан колониялагъа доминион статус
берилгенди. Ала кенг автономиялы, квази кърал халгъа келгендиле, кечирек а уа
бойсунмагъан къралла болгъандыла, аны бла бирге ала барысы да Миллетлени
Биригиуюню членлери болгъандыла. Биринчи аллай «эркинликлеге» ие болгъан
колонияла была болгъандыла: Канада, Австралия Биригиу, Джангы Зеландия,
Къыбыла-Африка Биригиу, Ньюфаундленд Доминион, Ирландия эмда Индия.

1926 джылда Уллу Британия бла британ иеликлени премьер-министрлерини
конференциясында Бальфурну Декларациясы къабыл этилгенди, анда Уллу Британия бла
доминионланы «тенг статуслары» болгъаны, аланы бири бирине бойсунмагъаны, алай а
барысы да Коронаны сыйын кёргенлери эмда Миллетлени Биригиуюне къошулуулары бла
бирикгенлери бегитилгенди.

Биригиуню хакъ статусу Вестминстер статут бла 1931 джылны 11-чи декабрында
бегитилгенди, аннга кёре Биригиу къралланы бирлигине ушаш бир къуралышды. алай
ала барысыда Уллу Британия бла энчи уния бла байламлы болгъандыла (ол демеклик
британ монарх доминионну башчысы болады).

Экинчи дуния къазауатдан сора британ иеликледе миллет къозгъалыуланы кюрешлерини
эмда финанс табсызлыкъланы себеби бла Британ империя чачылады. 1946 джылдан
башлаб «Британ Биригиу» «Биригу» ат алады.

Индияны азатланыуу эмда анда кърал оноуну формасы республика баямланнганында (
ол себебден британ монархны кърал башчы кибик танылмагъаны), Биригиуню
къуралышында терен тюрлениуле этерге керек болады. Атын тюрлендиргенден сора
приритет ишлеуле гуманитар миссия, окъуу эмда аны кибикле боладыла. Биригиу,
тюрлю-тюрлю айныу дараджалары болгъан къралланы, бу организацияны ичинде тенг
дараджада илишкиле къурургъа мадар берген бир къуралыш кибик къаралады.

Бирма бла Аден 1948 эмда 1967 джыллада бойсунмагъан статусну аладыла, эмда
алгъыннгы британ колония болуб къуру была Биригиуге кирмейдиле. Алгъыннгы
протекторатла бла Миллетлени Лигасыны мандат территоряларындан Биригиуге Мисир
(1922 джыл азатлыкъ алгъанды), Израиль (1948), Ирак (1932), Бахрейн (1971),
Иордания (1946), Кувейт (1961), Катар (1971) эмда Оман (1971) Биригиуге кирирге
излемегендиле. Ирландия Биригиуден 1949 джыл, республика баямлау бла чыкъгъанды,
Къыбыла-Африка Республика уа 1961 джыл (1994 джыл джангыдан ызына къайтханды).
Аннга къарамай, согласно Ирланд актха кёре (1949), Ирландия Республиканы
инсанлары, британ законнга кёре Биригиуню гражданлары бла тенг хакълары барды.

Биригиуню ёсюую бла, Уллу Британия бла аны 1945 джылгъа дери доминион болгъан
къраллагъа («доминион» ат 1940 джыллада хайырланыудан чыкъгъанды) «Эски биригиу»
атны бергендиле, артыкъсызда бек 1960 джыллада ала бла аладан джарлы болгъан,
джангы азатлыкъ алгъан Африкадагъа эмда Азиядагъы членлерини арасында даула
болгъандыла. Бу ангылашынмазлыкъла Эски. "Акъ" Биригиуню расизм бла, колониализм
бла терслеуге огъунакъ келтиргендиле. 1970 джыллада Къыбыла Родезияны, 1980
джыллада КъАР-ге санкцияла салыу бу дауну джангыдан къыздыргъанды. Бизни кюнлеге
джууукъда Нигерияда демократ тюрлениуле болууун соруулары, кечирек ол соруу
Зимбабведе чыгъады. Зимбабвени президенти Роберт Мугабе «Акъ Биригиу» сёзню кёб
хайырланады, Биригиуню аны къралында тюрлениулени излегенин, расизм бла
колониализмге санаб сёлешиученди.

Биригиуню къралларында джашагъан адамланы бютеулей саны 1,8 млрд чакълы бирди,
ол демек дунияны адам санындан 30 %. Адам саны бла къаралса биринчи орунда
Индияды ( 2001 санаугъа кёре бир миллиард адам), аны ызындан Пакистан,
Бангладеш/Бангладеш бла Нигерия барадыла (хар бирини адам саны 100 миллиондан
артыкъды); эм азы адам болгъан кърал а уа Тувалуду — 11 минг. Биригиуню
территориясы джер джюзюню тёрт этиб бири чакълы бирни алады. Джерлери бла эм
уллула — Канада, Австралия эмда Индияды.

Биригиуге членлик, нюзюрлерин къабыл бютеу къралгъа ачыкъды. Аны тышында
алгъыннгыда кандидат бла Уллу Британияны, неда Биригиуню башха членлирини
арасында конституция байламла болургъа керекдиле. Биригиуню бир къауум къраллары
Уллу Британия бла байламлары болмагъанды - талай къыбыла шош океан кърал
Австралиягъа неда Джангы Зеландиягъа бойсуннгандыла, Намибия уа 1920 -1990
джыллада КъАР-ни тюбюнде болгъанды. 1995 джыл Биригиуге Камерун киргенди.
Британиягъа бойсуннган аны бир кесек джери болгъанды, 1920-1946 джыллада
Миллетлени Лигасыны мандаты бла эмда 1946-1961 джыллада БМО бла келишиуге кёре.

Бу джорукъгъа сыйынмагъан джангыз бир кърал барды. Мозамбик, Португалияны
алгъыннгы колониясы болуб тургъанды, 1995 джыл Къыбыла Африкан Республиканы
джангыдан Биригиуге алыныуу бла эмда Мозамбикде биринчи демократ сайлауладан
сора Мозамбик Биригиуге къошулады. Мозамбик ючюн аны хоншулары тилигендиле.
Къыбыла Родезия (бусагъатда Зимбабве) бла КъАР-деги акъ азынлыкълыкъланы расист
режимлери бла кюрешде экономикасын келген зарауатлыкъны тюзетир эмда къралны
айнытыр умут бла киргенди Биригиуге. 1997 джыл Биригиуге кирген къралланы
башчылары Мозамбикни алыу, биринчи эмда ахырынчы кере джорукъладан чыгъыу
болгъанын билдиргендиле.

2009 джылны 29-чу ноябрында Руанда Миллетлени Биригиуюню 54-чю члени болады.
Руанданы алыуну юсюнден Тринидаде бла Тобагода бардырылгъан саммитде
билдирилгенди. Германия бла Бельгияны алгъынгы колониясы, Руанда Уллу Британия
бла конституциа байламлары болмагъан, алай а Биригиуге кирген экинчи кърал
болгъанды.

1972 джыл Биригиу Бангладешни бойсунмагъан кърал кибик таныгъаны ючюн, Пакистан
протест этиб организациядан чыгъады, 1989 джыл ызына къайтханды.

Фиджи организанциядан 1987-1997 джыллада, кърал чюйрелиб, республика
баямланнгандан сора чыкъгъанды. 2009 джылны 1-чи сентябрында Фиджини членлиги
"толусу бла тохтатылгъанды", баш чуруму Британ Биригиу белгилеген болджалгъа
эркин сайлаула бардырымлагъаны.

Зимбабве Биригиуден 2003 джыл чыкъгъанды. Чуруму къралда адам хакъланы бузуу
эмда къралгъа оноуну демпократия принципле бла этилмеу. Зимбабведе ситуация
джангыдан Биригиуню акъ къраллары — Уллу Британия, Австралия, Джангы Зеландия
бла африкан членлени арасында даугъа джол ачханды. Биринчиле Мугабени режимин
адам хакъланы бузгъаны ючюн айыбына джолукъдурургъа , экинчилери уа колониализм
бла терслегендиле биринчилени

Биригиуню къралларыны правительстволарыны башчылары къайсы болсада къралны
Биригиуню органларында ишлуеню тохтатыр эркинликлери болсада, Биригиуден къыстау
бир документ блада бегимегенди. Алай а Биригиуню къралы (Commonwealth Realms)
кесин республика баямласа автомат халда Биригиуден чыгъады, организацияда къалыр
ючюн айры тилек джиберирге керекди. Ирландия 1949 джыл, республика бола
айланнган заманында быллай норма болмагъаны себебли, тилек этмегенди. Ирландияны
Биригиуге кириуюню соруу талай керек кёлтюрюрлгенди, алай а къралны инсанлары бу
организацияны британ колониализм бла ассоцияция этгени себебли, бу соруугъа
джылы къарамайдыла. Ирланд Республика, Биригиуден чыгъыб, ызына къайтмагъан
биринчи кърал болгъанды..

Къыбыла Африкан Республика 1961 джыл республика баямлагъаны бла Биригиуден
чыгъады, Биригиуню къралларыны кёбюсю КъАР-да бардырылгъан апартеидге къаршчы
болгъанлары сбебели. Ызына алынмазлыгъын ангылаб, КъАР-ны правительствосу тилек
джибермегенди. КъАР-ны членлиги 1994 джыл, апартеид ахырын табханы бла ызына
салыннганды.

Бу амал 2000-2001 джыллада эмда 2006 джыл кърал чюйрелиуден сора Фиджиге,
Пакистаннга 1999-2004 джыллада эмда 2007 джылны ноябрындан башлаб биягъы
себебле.

1995-1999 джыллада Нигерия Биригиуню ишлерине къошулмагъанды. 2002 джыл быллай
амал Зимбабвегеда этилгенди (чуруму Роберт Мугабени правительствосу бардыргъа
джер реформа болгъанды).

Адет бла Биригиуню башчысына Уллу Британияны монархы саналады, бусагъатда Уллу
Британияны королевасы II Елизавета. Биригиуню тамадасы болуб ол джукъ функция
тындырмайды, организацияны джашаунду ролу джокъду. Биригиуню 17 къралында Уллу
Британияны монархы бусагъатха дери де-юре кърал башчыды , алай а джукъ функция
тындырмайды.



https://krc.wikipedia.org/wiki/%D0%9C%D0%B5%D0%BD%D0%B8_%D0%B0%D1%80%D0%B8%D1%83_%D0%BB%D0%B5%D0%B4%D0%B8%D0%BC_(%D0%BC%D1%8E%D0%B7%D0%B8%D0%BA%D0%BB)

Мени ариу ледим (ингил. My Fair Lady) — сёзлери бла либреттосуну автору Алан
Джей Лернер эмда музыкасыны автору Фредерик Лоу болгъан мюзиклды.

Джордж Бернард Шоуну «Пигмалион» пьесасындан тамал алады. Мюзиклны премьерасы
1956 джылда Бродвейде ётгенди, баш ролланы Джулия Эндрюс, Рекс Харрисон эмда
Кэтлин Несбитт ойнагъандыла.

1960 джылда «Мени ариу ледим» СССР-де (Москва, Ленинград, Киев) кёргюзюлгенди.
Баш роллада ойнагъандыла: Лола Фишер (Элиза Дулитл), Эдуард Мулхэйр бла Майкл
Эванс (Генри Хиггинс), Роберт Кут (полковник Пикеринг), Чарлз Виктор (Альфред
Дулиттл), Рид Шелтон (Фредди Эйнсфорд-Xилл).

1965 джылда мюзиклны баш ролда Татьяна Шмыга бла Москва оперетта театрда
салгъандыла.

Экранизациясы 1964 джылда ётгенди. Фильм, ол джылда огъуна эм иги фильм деб
«Оскар» премияны алгъанды.



https://krc.wikipedia.org/wiki/%D0%9C%D0%B0%D0%BC%D1%87%D1%83%D0%BB%D0%B0%D0%BD%D1%8B_%D0%A2%D0%B0%D1%80%D0%B8%D1%8D%D0%BB%D1%8C%D0%BD%D0%B8_%D0%BA%D1%8A%D1%8B%D0%B7%D1%8B_%D0%94%D0%B8%D0%BD%D0%B0

Мамчуланы Тариэльни къызы Дина (1953 джыл ноябрны 7-де Къазахстанда туугъанды) —
белгили къарачай-малкъар поэт, журналист эм кърал къуллукъчуду.

Огъары Марада орта школну бошагъандан сора Къарачай-Черкес кърал устазлыкъ
институтну филология бёлюмюнде баш билим алгъанды. Урунуу джолу кеси окъугъан
школда башланнганды, анда устаз болуб ишлегенди. Талай джылны ол «Къарачай»
газетни хапарчысы, джаш тёлю бла социал-политика бёлюмюню тамадасы болуб
тургъанды, 2003-2004 джыллада Къарачай-Черкес республиканы Культура
министерствосуна башчылыкъ этгенди, бусагъатда анда джууаблы къуллукъда ишлейди.



https://krc.wikipedia.org/wiki/%D0%9B%D0%B8%D1%82%D0%B2%D0%B0_%D0%A2%D0%B0%D1%80%D0%B8%D0%B1%D0%B0

Литваны Тари́басы (лит. Lietuvos Taryba, Литваны Кенгеши) — 1917 джылны
18—сентябрында Литвада къуралгъан власть органды, ол Литваны бойсунмазлыгъын
баямлагъанды эмда Литваны Кърал Кенгешине атын тюрлендиргенди.

1917 джылны 18—сентябрында Погулянкада Театрда, Йонас Басанавичюсну
башчылыгъында, 214 делегат къошулгъан Вильнюс конференцияда сайланнганды.
Председателге Антанас Сметона сайланнганды. Белорус, чууут, поляк миллет
азчылыкълылагъа 5 орун резерв этилгенди.

Аллында 6 ксендз сайланнганды (Тарибагъа кирген 4 тышында Вильнодан Юозас
Станкявичюс бла Тельшяйдан Пранцишкус Урбанавичюс), алай а джыйылгъанланы
асламысы къаршчы болгъаны себебли Юзас Станкявичюс бла Пранцишкус Урбанавичюс
кеслерини орунларын Станислав Нарутович бла Йонас Вилейшисге къойгъандыла.

1918 джылны июлунда Тарибагъа Юргис Алякна, Аугустинас Вольдемарас, Элизиюс
Даугялис, Мартинас Ичас, Витаутас Пятрулис, Юозас Пурицкис къошуладыла.

1917 джылны декабрында, Брестде кёрюшюулени башланнганындан сора, Тариба Литваны
бойсунмазлыгъыны орнуна салыууну эмда «Литва къралны Германия бла ёмюрлюк
джандаш байламларыны юсюнден» декларацияны алгъанды. Бегим ючюн 14 адам «разы»,
2 чёб атыугъа къошулмау, 4 - «къаршчы» болгъанды. Къаршчы чб атханла (Й.
Вилейшис, С. Кайрис, С. Нарутович, Й. Смиглявичюс) 1918 джылны январында
бойсунмазлыкъны актыны кеслерини вариантларын теджегендиле, аннга кёре Литваны
бир къралны аллында да джандаш борчлары болмагъанын эмда къралны оноуун Къураучу
сейм этерин белгиленнгенди. Аланы басымларына бой салыб Тариба 1918 джылны
февралында «Литваны бойсунмазлыгъыны юсюнден актны» къабыл этеди. Тарибаны бютеу
20 члени да къол саладыла. «Летувос Айдас» газетде акт басмаланнган номерни
немец властла конфискация этгендиле; Бойсунмазлыкъны акты айры къагъыт бла
басмаланнган Мартин Кухтаны басмасын да джабадыла. 21-чи февралда Германияны
канцлери Тарибагъа, герман кърал Литваны бойсунмазлыгъын декабрь декларацияда
белгиленнген шартла болмаса танымазлыгъын билдиргенди. февралда Тарибаны
президиуму эки декларация да бир бирине келишгенин, декабрь декларация эсе уа
Литва бла Германияны келлик заманда келишиулерини бегитгенин билдиргенди.

1918 джылны 23-чю мартында император II Вильгельм Литваны бойсунмазлыгъын
таныгъанды. II Вильгельм къол салгъан Литва къралны бойсунмазлыгъын таныу актны
тамалында, Тариба 1918 джылны 11-чи июлунда Литваны Кърал Кенгеши атны эмда
статусну алады (лит. Lietuvos Valstybės Taryba).

1918 джылны июлунда Литваны Кърал Кенгеши Литвада конститциялы монархияны
бегитирге эмда вюртемберг принц Вильгельм фон Урахгъа Литва Королевствону таджын
теджегенди (атына да II Миндаугас).1918 джылны ноябрында бу бегим ызына
алыннганды. Литваны Болджаллы конституциясыны баш джорукълары къабыл
этилгендиле. Бу джорукъланы тамал этиб, Кърал Кенгешни Президиуму 1918 джылны
11-чи ноябрында Аугустинас Вольдемарасны башчылыгъында алты министрден
къуралгъан Литваны болджаллы правительствосу къуралады, ол Литваны кърал
аппаратыны тамалы болады.

Вильногъа къызыл аскер бёлекле джууукълашханы себебли, 1919 джылны 2-чи
январында Кенгеш Ковно шахаргъа кёчеди. 1919 джылны 4-чю апрелинде Кърал Кенгеш
экинчи болджаллы Конституцияныкъабыл этеди, аннга кёре президент къуллукъ
болады. Литва Республиканы биринчи президенти Антанас Сметона сайланады. 16-чы
апрелде Кенгеш чачылады, алай а кёб турмай джангыдан ишлеб башлайды. Тамалы бла
ишин 1920 джылны 15-чи майында Къураучу Сеймни чакъырылыуу бла бошагъанды.



https://krc.wikipedia.org/wiki/%D0%9B%D0%B5%D0%BE_%D0%B4%D0%B0_%D0%92%D0%B8%D0%BD%D1%87%D0%B8

Леона́рдо ди сер Пье́ро да Ви́нчи (итал. Leonardo di ser Piero da Vinci, 15
апрель 1452, Анкиано элде, Флоренциягъа джууукъ Винчи шахарчыкъны къатында — 2
май 1519, Кло-Люсэ къала, Амбуазагъа джууукъ, Турень, Франция) — белгили итальян
суратчы (скульптор, архитектор) эмда алим (анатом, математикачы, физикачы,
(джангы аппаратланы) сынаучу), «универсал (хар неге да бирча фахмулу, болуму
болгъан) адамланы» (лат. homo universale) эм белгилилеринден бири — итальян
Ренессансны идеалы (къалгъанлагъа юлгю болгъан). Анга обур, ибилисни
къуллукъчусу, итальян Фауст эмда тейри руху, деб айта эдиле. Ол ангысы бла,
къарамы бла талай ёмюрню алгъа баргъанды. Кеси сау замандан аны тёгереги
легендала бла, айтыула бла толу эди, айтхылыкъ Леонардо — адамны ангысыны ёсерге
излегени чексиз болгъаныны белгиси эди.



https://krc.wikipedia.org/wiki/%D0%9B%D0%B0%D1%82%D0%B8%D0%BD%D0%B8%D1%86%D0%B0

Герман, роман эмда башха кёб тилни джазма системасы болгъан бусагъатдагъы латин
алфавит 26 харифден къуралады. Тюрлю-тюрлю тилледе харифлени башха атлары барды.
Таблицада Россияда джюрюген атла бериледи, ала француз тилде адетдеча
бериледиле.

Латин алфавитни тамалында джазманы балтий, герман, роман эмда кельт къауумланы
тиллери хайырландырадыла, аны тышында башха къауумланы тиллери да хайырланадыла:
бютеу кюнбатыш эмда къыбыла-славян тиллени бир къаууму, бир-бир фин-угор эм тюрк
тилле, албан бла вьетнам тилле.

Латин алфавит этруск алфавитден къуралгъанды, ол а уа кюнбатыш (къыбыла-италий)
грек алфавитден къуралгъанды. Латин алфавит энчи б. э. д. VII ёмюрде бола
башлагъанды, эм аллында 21 харифи болгъанды:

Z хариф алфавитден б. э. д. 312 джылда къоратылгъанды (кечирек орнуна
салыннганды). С хариф [k] бла [g] тауушланы белгилегенди; б. э. д. 234 джылда
энчи G хариф, С харифге кёнделен сызчыкъ салыныб къуралгъанды. Б. э. д. I ёмюрде
грек тилден кёлген сёзлени джазар ючюн Y бла Z харифле къошуладыла. Бу
тюрлениулени эсебинде латин алфавит 23 харифи бла классика шекилин алады:

Император Клавдий джетишимсиз латин алфавитге [oe] тауушну къошаргъа кюрешеди
(Phoebus сёздеча), [ps/bs] (грек тилдеча), эмда [v] — [u] харифден айры болуб
(классика латин алфавитде V U бла V тауушланы белгилегенди). Клавдийни ёлюмюнден
сора «Клавдийни харифлери» унутулгъандыла.

Джангы заманда I бла V харифледе тюрлениу болгъанды (I/J бла U/V), аны тышында
VV диграф энчи хариф халгъа келгенди. Аны бла алфавит 26 харифи бла бюгюннгю
шекилин алгъанды:

Орта ёмюрледе скандинав эмда ингилиз алфавитледе тамгъа хариф þ хайырланнганды
(аты: thorn), ол th харифни белгилегенди (бусагъатдагъы ингилиз the), алай а
кечирек хайырланыудан чыкъгъанды. Бусагъатда thorn хариф къуру исланд алфавитде
джюрюйдю.

Бусагъатдагъы латин алфавитледеги башха къошакъ белгиле тамалдагъы 26 харифге
диакрит белги къошулуб неда лигатура шекилде къуралады (немец хариф ß, S бла Z
харифлени готика лигатурасындан къуралгъанды).

Буруннгу римчиле харфилени къуру уллу формаларын хайырландыргъандыла;
бусагъатдагъы гитче харифле антика бла орта ёмюрлени чегинде къуралгъандыла;
бусагъатдагъы шекилде харифле б. э. 800 джылында къуралгъандыла (каролинг
минускул)

Латин харифлени хайырланнган тиллеге классика алфавитни харифлери джетишмейдиле,
ол себебден ала тюрлю-тюрлю диакритика белгилени, лигатураланы эмда башха тюрлю
модификацияланы хайырланадыла. Юлгюге:

Къарачай-малкъар тил да тарихини бир заманында (Къарачайда 1924—1939, Малкъарда
1924—1938) латин алфавитни хайырланнганды:

Бусагъатда латин алфавитни Дунияны адамларыны асламысы таныйды, бу алфавитни
школлада тышкърал тиллени дерслеринде болмаса, математиканы дерслеринде
юрениледи (латин алфавит ана алфавити болгъан тиллени айтмай къояйыкъ), ол
себебден бу алфавит де-факто «халкъла арасы байламланы» алфавити дерге
боллукъду. Латин алфавитде джасалгъан тиллени асламысы къуралгъанды — эсперанто,
интерлингва, идо эмда башхала.

Латин болмагъан джазмалы тилледе латиница бла джазылгъан система болуучанды.
Бир-бир къраллада латиница бла болуш джазма стандартланнганды эмда школлада
окъутулады (сёз ючюн, Къытайда, Японияда).

Бир-бирде латиница бла джазыу, техника табсызлыкъла себебли керек болады:
халкъла арасы телеграммала къачанда латиница бла джазылгъандыла; электрон
почтада эмда веб-форумлада латин алфавитде джазылгъаннга кёб тюберге боллукъду.



https://krc.wikipedia.org/wiki/%D0%9B%D0%B0%D0%B9%D0%BF%D0%B0%D0%BD%D0%BB%D0%B0%D0%BD%D1%8B_%D0%90%D0%BF%D0%BF%D0%B0%D1%81%D0%BD%D1%8B_%D0%B4%D0%B6%D0%B0%D1%88%D1%8B_%D0%91%D0%B8%D0%BB%D0%B0%D0%BB

Лайпанланы Аппасны джашы Билал (1955 джыл апрелни 12-де Къыргъызстанда
туугъанды) — къарачай-малкъар поэтди, Къарачай-Черкес республиканы халкъ
поэтиди, СССР-ни джазыучуларыны союзуну члениди, Норвегия королевствону
джазыучуларыны союзуну члениди, Халкъла арасы тюрк илмула академияны сыйлы
докторуду, КъЧКъУ сыйлы докторуду, 25 китабны авторуду, публицист эмда белгили
джамагъат ишчиди.

Орта школну, Къызыл Къала элде бошагъанды. Урунуу джолун Ючкекен элде
Микрокомпонент заводну ишчиси болуб башлагъанды. Аскер къуллутъун тындырыб,
1979-1984 джыллада Лайпан улу Москвада Горький атлы Литература институт бла
МГУ-ну къурамында Азия бла Африка къралланы институтунда баш билимле алгъанды.
Аны ызындан келген джыллада ГИТИС-де къарачай-малкъар тил бла адабиятны устазы
(къарачай студияда окъугъанлагъа) болуб ишлегенди.

1991 джылдан башлаб, Москвада «Юйге игилик» издательствогъа башчылыкъ эте,
«Ас-Алан» журналны (1998-2002), бир бёлек китабны чыгъаргъанды.

Ол А. Пушкинни «Маленькие трагедии», В. Шекспирни «Гамлет», М. Горькийни
«Мещане», Э. Филиппону «Человек и джентельмен» деген чыгъармаларын
къарачай-малкъар тилге кёчюргенди.



https://krc.wikipedia.org/wiki/%D0%9B%D0%B0%D0%B2%D0%B8%D0%BD%2C_%D0%90%D0%B2%D1%80%D0%B8%D0%BB

А́врил Рамо́на Лави́н (ингил. Avril Ramona Lavigne, ХАФА(ингил.) [ˈævrɨl
ləˈviːn], ХАФА(фран.) [avˈril laˈviɲ]; туугъаны: 27 сентябрь 1984 джыл) —
канадалы джырлаучу къыз, джырланы автору, дизайнер эм актрисады. Аны дебют
альбому Let Go 2002 джылда чыкъгъанды эм 16 млн копия тираж болуб сатылгъанды.
Аны ызындан чыгъаргъан Under My Skin (2004) эм The Best Damn Thing (2007)
альбомлары дуния чартланы (аланы ичинде — американ Billboard 200 дегенни да)
башында болгъандыла. Лавин беш джыры — «Complicated», «Sk8er Boi», «I’m With
You», «My Happy Ending» эм «Girlfriend» — дуния чартланы ал тизгинлерин алыб
тургъандыла. Бютёу дунияда аны альбомларыны 30 млн-дан артыкъ копиясы
сатылгъанды. 2011 джылны январь айында болумгъа кёре, Аврил Лавин АБШ-да эм
белгили джырлаучу къызладан бириди, кесини да 11,5 млн альбому сатылгъанды.
Billboard журнал, 2000-чи джылланы артистлерини рейтингинде Лавинни 10-чу
оруннга салгъанды, коммерциялы джетишимине кёре уа — 28-чи оруннга. Тёртюнчю
студиялы альбому — Goodbye Lullaby, 2011 джылны мартында чыкъгъанды.

Музыкалы карьерадан сора да Аврил Лавин дизайн бла эмда кинематография иш бла
кюрешеди. 2006 джылда «Over the Hedge» мультфильмни персонажын сёлешдиргенди эм
«Фастфудну миллети» фильмде ойнагъанды. 2008 джылда Лавин, Abbey Dawn атлы кийим
линияны кёргюзгенди, 2009—2011 джыллада уа «Black Star», «Forbidden Rose» эм
«Wild Rose» духланы чыгъаргъанды.

Аврил Лавин, бютёу дунияда 100-ден кёб премияны лауреаты эм номинанты болгъанды,
аланы ичинде — «Грэмми» премиягъа 8 номинация. Россияда джырлаучу къыз, MTV
Russia Music Awards 2007 премияны Эм иги тышкъраллы артист категорияда лауреаты
болгъанды.



https://krc.wikipedia.org/wiki/%D0%9A%D1%91%D0%B1%D1%87%D1%8E%D0%BB%D1%8E%D0%BA_%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D1%8F%D0%BD%D1%8B_%D0%BC%D0%B0%D0%B4%D0%B0%D1%80%D1%8B

Кёбчюлюк информацияны мадарлары (къысхасыча «КИМ», неда — масс-медиа) — кёбчюлюк
коммуникцияны нюзюр этиб, сёз, сыфат эмда музыкалыкъ информацияны къуралыууну,
кёзюулю бериуюню эмда тиражланыууну баджаргъан къуралыш-техника комплексди.

Заманы озгъаны бла масс-медиа «билгилендирген» форматдан бусагъатда «къурагъан»,
«кёз ачхан» эмда башха эпитетле къуралгъандыла. Къайтарыу байламны механизми
айныгъаны бла, ол демек тынгылаучуланы, къараучуланы эмда окъуучуланы кеслерини
оюмларыны билдирир мадарлары болуу бла, масс-медиа бир джанлы коммуникациядан
чыгъады. Ол себебден КИМ социологияда кёбчюлюк коммуникацияны мадарлары деген
атны джюрютеди.

Масс-медианы биринчи тинтиучюлерине социологла Пол Лазарсфельд бла Роберт Мертон
саналадыла.



https://krc.wikipedia.org/wiki/%D0%9A%D1%8A%D1%8B%D1%82%D0%B0%D0%B9_(%D1%82%D0%B0%D1%80%D0%B8%D1%85_%D1%80%D0%B5%D0%B3%D0%B8%D0%BE%D0%BD)

Къытай (къыт. адет. 中國, тынч. 中国, пиньинь Zhōngguó, палл. Чжунго, «ара кърал»,
«орта кърал») — Кюнчыгъыш Азияда орналгъан культуралы регионду эм буруннгу
цивилизацияды. Къытай, 4 минг джылны ичинде кёб санда къралла бла культурала
къурагъан эм буруннгу цивилизацияладан бириди. Экинчи дуния къазауат
бошалгъандан сора граждан къазауатны эсеби бла бу регион де-факто эки къралгъа
бёлюннгенди, ала — материкдеги террторияны алгъан Къытай Халкъ Республика эм
Тайвань айрымкан бла аны къатындагъы айрымканланы алгъан Къытай Республика.

Къытайны узун эмда юзюлмей баргъан тарихи барды, дагъыда эм буруннгуладан эмда
эм къыйынладан болгъан джазыу системасы (къытай джазма) барды. XIX ёмюрге дери
Къытай алчы къралладан бири болгъанды эмда Кюнчыгъыш Азияны баш культура
аралыгъы болгъанды. Къытайны хоншу къраллагъа эткиси бусагъат заманда да уллуду.
Къытай, ойлаб чыгъарылгъан кёб затны джуртуду, ол затланы ичинде — къагъыт,
къыбылама, шкок от эм китаб басмалау.



https://krc.wikipedia.org/wiki/%D0%9A%D1%8A%D1%8B%D1%80%D1%8B%D0%BC%D1%82%D0%B0%D1%82%D0%B0%D1%80_%D1%82%D0%B8%D0%BB

Кърымтатар тил (Qırımtatar tili, Къырымтатар тили) неда кърым тил (Qırım tili,
Къырым тили) — кърым татарлыланы тиллериди, алтай тил юйюрге кирген тюрк
тилледен бириди. Джазыу системасы латин алфавитни эмда кириллицаны тамалында
къуралгъанды.

Алгъыннгы СССР-ни территориясында кърымтатар тилде сёлешгенлени саны 350 минг
адамгъа джууукъ чакълы бирди, аладан 250 минг чакълы бир адам Кърымдады, дагъыда
30 мингнге джууукъ адам — Болгария бла Румынияда джашайды. Тюркде кърымтатар
тилде сёлешгенлени саны белгили тюлдю.

Бир-бир алимле, Кърым ханлыкъны территориясында башха этносла къурагъан тиллени
(къарай тилни кърым диалектин, кърымчакъ тилни эмда урум тилни) кърымтатар тилни
этнолектлери кибик кёредиле.

Кёбюсюне кърымтатар тилни къыпчакъ тиллени къуман-къыпчакъ тюбгруппасына
къошуучандыла, бу группагъа дагъыда къарачай-малкъар, къумукъ эмда къарай тилле
киредиле. Алай а литература кърымтатар тил къыпчакъ тилледен да огъуз тилледен
да белгилери болгъан тилди, аны себебли бу классификация толу тюз тюлдю.

Â â белги аллындагъы джабыкъ тауушну джумушакълыгъын кёргюзтеди, энчи хариф
тюлдю.



https://krc.wikipedia.org/wiki/%D0%9A%D1%8A%D1%8B%D0%B7%D1%8B%D0%BB_%D0%9E%D0%BA%D1%82%D1%8F%D0%B1%D1%80%D1%8C

Къызыл Октябрь (орус. Кызыл-Октябрь) — Къарчай-Черкес Республиканы Зеленчук
районуну къыбыла-кюнчыгъышында орналгъан элди.

1917 джылны декабрындан башлаб 1918 джылны мартына дери бютеу Шимал Кавказда
Совет власть орнатылады. 1922 джылны 12-чи январында Къарачай-Черкес автоном
область къуралады, 1926 джылда уа — Къарачай автоном область, ол заманлада
областны тау районларындан Зеленчук бла Преградна районлагъа адамланы кёчюрюу
башланады. Ол заманлада къуралады Къызыл Октябрь эл да. 1929 джылда Къарачай
обкомну 4-чю пленумунда колхозланы юсюнден соруугъа къаралгъанды. 1931 джылда уа
областны коллективизациясы бошала кетгенди. Къызыл Октябрь эл 1932 джыл
къуралгъанды. Атын да Уллу Октябрь Социалист Революцияны аты бла бергендиле. Ол
заманда элге 340 арбаз къураргъа эркинлик берилгенди. 1943 джылда депортацияны
аллы бла уа элде 600 арбаз болгъанды, бусагъатда арбазланы саны 1 мингден
артыкъды. Элде бир орта школ, больница, поликлиника барды. Къызыл Октябрны
халкъыны миллет къурамы бирчады, талай адамны тышында къарачайлыладыла, эм уллу
къарачай эллени бирине саналады.



https://krc.wikipedia.org/wiki/%D0%9A%D1%8A%D1%8B%D0%B7%D1%8B%D0%BB_%D0%9A%D1%8A%D0%B0%D1%80%D0%B0%D1%87%D0%B0%D0%B9

Къарачай — Къарачай–Черкесияда къарачай-малкъар тилде чыкъгъан
джамагъат-политика газетди. Газет республикада болгъан джамагъат–политика ишлени
ачыкълайды, дагъыда къарачайлыланы тарихлерини эмда культураларыны юсюнден
басмалайды.

Газетни къурагъанла Къарачай-Черкесияны парламенти бла правительствосудула.
Газетни бети тёрт полосаны алады, 8200 экземпляр болуб чыгъады.

Газет 1924 джылда чыгъыб башлагъанды. Биринчи аты аны «تاولو جاشاو/Tavlu Çašav»
(Таулу джашау) болгъанды, 1929 джылдан — «Tavlu Çarlьla» (Таулу джарлыла), 1932
джылдан — «Qьzьl Qaracaj» (Къызыл Къарачай), 1944 джылда, къарачайлыла
кёчюрюлгенлери себебли, газетни чыкъгъаны тохтагъанды. 1957 джылда
къарачайлыланы реабилитация этгенлеринден сора, газет джангыртылгъанды. 1965
джылдан газетни аты «Ленинни байрагъы» болгъанды.



https://krc.wikipedia.org/wiki/%D0%9A%D1%8A%D1%8B%D0%B7%D1%8B%D0%BB-%D0%9E%D0%BA%D1%82%D1%8F%D0%B1%D1%80%D1%8C

Къызыл Октябрь (орус. Кызыл-Октябрь) — Къарчай-Черкес Республиканы Зеленчук
районуну къыбыла-кюнчыгъышында орналгъан элди.

1917 джылны декабрындан башлаб 1918 джылны мартына дери бютеу Шимал Кавказда
Совет власть орнатылады. 1922 джылны 12-чи январында Къарачай-Черкес автоном
область къуралады, 1926 джылда уа — Къарачай автоном область, ол заманлада
областны тау районларындан Зеленчук бла Преградна районлагъа адамланы кёчюрюу
башланады. Ол заманлада къуралады Къызыл Октябрь эл да. 1929 джылда Къарачай
обкомну 4-чю пленумунда колхозланы юсюнден соруугъа къаралгъанды. 1931 джылда уа
областны коллективизациясы бошала кетгенди. Къызыл Октябрь эл 1932 джыл
къуралгъанды. Атын да Уллу Октябрь Социалист Революцияны аты бла бергендиле. Ол
заманда элге 340 арбаз къураргъа эркинлик берилгенди. 1943 джылда депортацияны
аллы бла уа элде 600 арбаз болгъанды, бусагъатда арбазланы саны 1 мингден
артыкъды. Элде бир орта школ, больница, поликлиника барды. Къызыл Октябрны
халкъыны миллет къурамы бирчады, талай адамны тышында къарачайлыладыла, эм уллу
къарачай эллени бирине саналады.



https://krc.wikipedia.org/wiki/%D0%9A%D1%8A%D1%8B%D0%B1%D1%8B%D0%BB%D0%B0-%D0%BA%D1%8E%D0%BD%D1%87%D1%8B%D0%B3%D1%8A%D1%8B%D1%88_%D0%90%D0%B7%D0%B8%D1%8F%D0%BD%D1%8B_%D0%BA%D1%8A%D1%80%D0%B0%D0%BB%D0%BB%D0%B0%D1%80%D1%8B%D0%BD%D1%8B_%D0%B0%D1%81%D1%81%D0%BE%D1%86%D0%B8%D0%B0%D1%86%D0%B8%D1%8F%D1%81%D1%8B

Къыбыла-Кюнчыгъыш Азияны къралларыны ассоциациясы (ингил. Association of
SouthEast Asian Nations) – Къыбыла-Кюнчыгъыш Азияны къралларыны политика,
экономика эмда культура джанындан бирлешдирген организацияды. "Бангкок
декларация" аты бла белгили болгъан «АСЕАН-ны Декларациясына» къол салыу, 1967
джылны 9-чу августунда къуралгъанды. АСЕАН-ны кесематла бла джарашдырыу а уа
1976 джылда Бали айрымканда Шохлукъ бла иш бирликни юсюнден кесамат бла АСЕАН-ны
келишиу декларациясына къол салыу бла тамамланнганды.

АСЕАН-ны баш органына башчыланы (къралла бла правительстволаны башчыларыны)
саммити саналады, ала 2001 джылдан башлаб хар джыл сайын ётедиле. Саммит
кёбюсюне 3 кюн барады, анда кърал тамадала бир-бирлери бла тюбеб оноулашадыла.
Башчылыкъ эмда координация этген органнга дагъыда хар джыл сайын джыйылгъан тыш
ишлени министрлерини джыйылыуу саналады, алгъын саммитле юч джылда бир кере
болгъаны ючюн бу джыйылыу бир джылны алгъа бардырылыб саммитге хазырлыкъ
этгенди. Аны тышында хар джыл сайын финансланы, экономиканы, эл мюлкню
министрлерини джыйлыулары болады. Аланы алгъа оноуларын тыш ишлени министрлери
къабыл этерге керекдиле. Хар кюнлюк оноуну хамандалыкъ комитет этеди, аны ичинде
ол кёзюуде башчылыкъ этген къралны тыш ишлерини министри бла ол къралдагъы
посолла боладыла. Дайым Секретариат Джакартада орналыбды, эмда аннга башчылыкъ
Генерал секретарь этеди (2008 джылны ноябрына Таиландны алгъыннгы тыш ишлерини
министри Сурин Питсуван болгъанды). Аны тышында иш 29 комитетди, 122 ишчи
къауумда бардырылады, быллай иш барыу АСЕАН-ны кючю бла джылны ичинде 300 чакълы
бир мероприятие бардыры мадар береди.

Организацияда башчылыкъ кёзюулю бардырылады, ингилиз алфавитде харифлени
тизилгенине кёре хар джыл сайын бир кърал тамадалыкъ этеди. 2007 джыл Сингапур
эсе башчылыкъ этген, 2008 джыл Таиланд болады.

Аллындан тамал салгъан къралла: Индонезия, Малайзия, Сингапур, Таиланд бла
Филиппинле болгъандыла. Кечирек алагъа Бруней-Даруссалам (7-чи январь 1984 дж.,
азатлыкъ алгъанындан сора 6 кюнден), Вьетнам, (28-чи июль 1995 дж.), Лаос бла
Мьянма (23-чю июль 1997 дж.), Камбоджа (30-чу апрель 1999 дж.) къошуладыла.
Бусагъатда Папуа-Джангы Гвинеяны осмакълаучу статусу барды. 2002 джылда
Кюнчыгъыш Тиморда осмакълаучу статусну излегенди.

АСЕАН-нга кирген къраллада джашагъан адам саны 500 млн чакълы бир барды, джер
ёлчеми 4,5 млн км2, бютеулей БИП-лери 737 млрд АБШ доллар чакълы болады.



https://krc.wikipedia.org/wiki/%D0%9A%D1%8A%D1%8B%D0%B1%D1%8B%D0%BB%D0%B0-%D0%90%D0%BC%D0%B5%D1%80%D0%B8%D0%BA%D0%B0%D0%BD_%D0%9C%D0%B8%D0%BB%D0%BB%D0%B5%D1%82%D0%BB%D0%B5%D0%BD%D0%B8_%D0%91%D0%B8%D1%80%D0%BB%D0%B8%D0%B3%D0%B8

Къыбыла-американ миллетлени бирлиги (ингил. Union of South American Nations,
исп. Unión de Naciones Suramericanas (UNASUR), порт. União de Nações
Sul-Americanas (UNASUL), нидерл. Unie van Zuid-Amerikaanse Naties) (башха аты —
Куско декларация) — Къыбыла Американы къраллары 2004 джылны 8-чи декабрында
къурагъан политика эмда экономика организацияды.

Джангы организацияны къуралыуун декларациясы Куско шахарда бардырылгъан 12
къралны саммитинде алыннганды.

Аннга Къыбыла-американ ортакъ сауданы къраллары (Аргентина, Бразилия, Парагвай
эм Уругвай), Анд биригиуню (Боливия, Венесуэла, Колумбия, Перу эм Эквадор), эмда
Чили, Гайана бла Суринам киредиле.

Бу бирликни къурауда эм бек джан аурутханла Перу бла Бразилияны алгъыннгы
президентлери Алехандро Толедо блаЛуис Инасиу Лула да Силва болгъадыла.

Тарихли декларациягъа къол салыннга джер - Перуну Андларында орналгъан Куско
шахар болгъанды. Айтыулагъа кёре бу шагъарды инклени башчысы Манко Капак
къурагъанды, кечирек бу шахар инклени империялары — Тауантинсуйюну ара шахары
болады. Ол Христофор Колумбха деричи Америкада эм уллу кърал болгъанды.

Декларациягъа къол салыу испан конкистадорланы Симон Боливар башчылыкъ этген
латин-американ аскерле Аякучода сермешиуде дженнгенини 180 джыллыгъына
аталгъанды.

2008 джылны 23-чю майында Бразилияда баргъан UNASUR саммитде Европарлмент кибик
келечилик орган къурауну юсюнден бегим аладыла.

2008 джылны 16-чы декабрында Сальвадор шахарда (Бразилия) кёзюусюз саммитде
Къыбыла-американ къоруулау кенгеш къуралады, ол континетде къралла арасы
тикликлени тюзетир нюзюр салады.

2009 джылны 28-чи августунда Барилочеде (Аргентина) къуралышны кёзюулю саммити
бардырылады. Анда баш соруу АБШ-ны Колумбиядагъы джети аскер базасын къурау
болады, аннга къаршчы Венесуэланы президенти Уго Чавес чыгъады.

2010 джылны майында организацияны къралларыны келечилери Буэнос-Айресде
тюбешедиле, анда биринчи кере генерал секретарь сайланады, ол Аргентинаны
алгъыннгы президенти Нестор Киршнер болады. Аны эки джыллыкъ болджал бла
сайлайдыла. Эквадорну ара шахары Китода UNASUR-ну штаб-фатары къурургъа, ортакъ
парламенти уа Боливиядагъы Кочабамба шахарда орнатыр муратла бардыла.



https://krc.wikipedia.org/wiki/%D0%9A%D1%8A%D1%83%D1%80%D1%82%D1%85%D0%B0%D0%BB%D0%B0%D0%BD%D1%8B_%D0%BC%D0%B0%D1%80%D0%B0%D1%83

Обурланы марау неда къуртхаланы марау — обур неда къуртха болгъанына ийнанылгъан
адамланы ызлау, тутуу эмда къазаларына тюбетиу. Тарихде обур марау, асламысы бла
обурланы от салыб неда асыб ёлтюрюу бла бошалгъанды. Бусагъатда къуртхаланы
марау термин, «оюмлары бла, къарамлары бла джамагъатха къоркъуу болгъан, неда
алай кёрюннген адамлагъа къаршчы бардырылгъан компания» ангыламында, метафорача
хайырланады.

Обурланы марау Европада 1480-1750 джылланы арасында болгъанды. Бу кёзюуде 40 000
— 60 000 арасы адам обурлукъ бла терслениб асылгъанды деген оюмла бардыла.
Обурлукъ биринчи кере Ингилизде 1736 джылда терсликге саналмай, аманлыкъланы
тизиминден чыгъарылгъанды.

Бюгюнлюкде обурланы мараугъа Ара Африканы къралларында, Индияда, Папуа — Джангы
Гвинеяда тюберге боллукъду. Сауд Арабия бла Камерунну законларында обурлукъ бла
байламлы статьяла бюгюн да бардыла.



https://krc.wikipedia.org/wiki/%D0%9A%D1%8A%D1%80%D1%8B%D0%BC_%D1%82%D0%B8%D0%BB

Кърымтатар тил (Qırımtatar tili, Къырымтатар тили) неда кърым тил (Qırım tili,
Къырым тили) — кърым татарлыланы тиллериди, алтай тил юйюрге кирген тюрк
тилледен бириди. Джазыу системасы латин алфавитни эмда кириллицаны тамалында
къуралгъанды.

Алгъыннгы СССР-ни территориясында кърымтатар тилде сёлешгенлени саны 350 минг
адамгъа джууукъ чакълы бирди, аладан 250 минг чакълы бир адам Кърымдады, дагъыда
30 мингнге джууукъ адам — Болгария бла Румынияда джашайды. Тюркде кърымтатар
тилде сёлешгенлени саны белгили тюлдю.

Бир-бир алимле, Кърым ханлыкъны территориясында башха этносла къурагъан тиллени
(къарай тилни кърым диалектин, кърымчакъ тилни эмда урум тилни) кърымтатар тилни
этнолектлери кибик кёредиле.

Кёбюсюне кърымтатар тилни къыпчакъ тиллени къуман-къыпчакъ тюбгруппасына
къошуучандыла, бу группагъа дагъыда къарачай-малкъар, къумукъ эмда къарай тилле
киредиле. Алай а литература кърымтатар тил къыпчакъ тилледен да огъуз тилледен
да белгилери болгъан тилди, аны себебли бу классификация толу тюз тюлдю.

Â â белги аллындагъы джабыкъ тауушну джумушакълыгъын кёргюзтеди, энчи хариф
тюлдю.



https://krc.wikipedia.org/wiki/%D0%9A%D1%8A%D0%BE%D0%B9_%D0%B6%D0%BE%D0%BB

Къой жол неда Галактика — бизни Жер, Кюн система эм башха кёз бла кёрюннген
жулдузла болгъан галактикады. Къой жол — Андромеда галактика (М31) бла, Ючкюлню
галактикасы (М33) бла, эм башха 40 гитчерек жёнгер-галактикала бла Жууукъ
галактика къауумну къурайды, ол а Жууукъ галактика жыйылыуну (Къызны жыйылыуун)
къурайды.

Галактиканы дингил кенглиги 30 минг парсекди (100 000 жарыкълыкъ жыл чакълы),
къалынлыгъы уа — 1000 жарыкълыкъ жыл. Галактиканы санында, бек аздан санагъанда,
200 миллиард жулдуз барды. жулдузланы кебюсю жалгъа ушагъан тюрсюнде
жыйышыпдыла. Галактиканы ауурлугъу Кюннюкюча 5e чакълыды. Галактика ауурлукъну
кёбюсю жулдузлада тюйюлдю, ол жарымагъан къара жынгылдады.

Галактика аралыгъы болгъан бургъуч болгъаны жангыз 1980 жыллыда белгили
болгъанды. Ол акъыл 2005 жыл Лайман Спитцерни атын жюрютгены космос телескопну
болушлугъу бла бегитилгенди. Галактиканы жалыны бурулгъан терклиги
тюрлю-тюрлюдю, жокъдан (ортасында) 200-240 км/с (ортадан 2 минг жарыкълыкъ жыл
узакълыкъда) жетеди. Андан ары тынчайып, жангыдан ол теркликге жетеди, ол
ёлчемден уллу башхалыкъгъа кетмейди. Аны бурулгъанын тинтиу жалны ауурлугъу
Кюннюкюнден 5e кереге кёп болгъанын кёргюзтгенди.



https://krc.wikipedia.org/wiki/%D0%9A%D1%8A%D0%BE%D0%B9_%D0%94%D0%B6%D0%BE%D0%BB

Къой жол неда Галактика — бизни Жер, Кюн система эм башха кёз бла кёрюннген
жулдузла болгъан галактикады. Къой жол — Андромеда галактика (М31) бла, Ючкюлню
галактикасы (М33) бла, эм башха 40 гитчерек жёнгер-галактикала бла Жууукъ
галактика къауумну къурайды, ол а Жууукъ галактика жыйылыуну (Къызны жыйылыуун)
къурайды.

Галактиканы дингил кенглиги 30 минг парсекди (100 000 жарыкълыкъ жыл чакълы),
къалынлыгъы уа — 1000 жарыкълыкъ жыл. Галактиканы санында, бек аздан санагъанда,
200 миллиард жулдуз барды. жулдузланы кебюсю жалгъа ушагъан тюрсюнде
жыйышыпдыла. Галактиканы ауурлугъу Кюннюкюча 5e чакълыды. Галактика ауурлукъну
кёбюсю жулдузлада тюйюлдю, ол жарымагъан къара жынгылдады.

Галактика аралыгъы болгъан бургъуч болгъаны жангыз 1980 жыллыда белгили
болгъанды. Ол акъыл 2005 жыл Лайман Спитцерни атын жюрютгены космос телескопну
болушлугъу бла бегитилгенди. Галактиканы жалыны бурулгъан терклиги
тюрлю-тюрлюдю, жокъдан (ортасында) 200-240 км/с (ортадан 2 минг жарыкълыкъ жыл
узакълыкъда) жетеди. Андан ары тынчайып, жангыдан ол теркликге жетеди, ол
ёлчемден уллу башхалыкъгъа кетмейди. Аны бурулгъанын тинтиу жалны ауурлугъу
Кюннюкюнден 5e кереге кёп болгъанын кёргюзтгенди.



https://krc.wikipedia.org/wiki/%D0%9A%D1%8A%D0%B0%D1%80%D0%B0_%D1%82%D0%B0%D0%BD%D1%8B%D1%83

Къара таныу — адамны ана тилинде джаза эмда окъуй билиуюню дараджасыды.
Статистикада къара таныу деб адамны тюз джашауу бла байламлы къыйын болмагъан
текстни окъургъа, ангыларгъа эмда джазаргъа билимиди. Уллу адамланы къара
таныууну дараджасы — 15 джылдан тамадаланы ичинде къара таныгъанланы юлюшюдю.
Халкъны къара таныууну индекси деб джамагъатны адамларыны бютеуюне къара
таныгъанланы илишкисине айтадыла. Бу илишки процентледе белгиленеди. Къара
таныуну процентлери толу кёргюзмесе да ал башланнган окъууну дараджасын
ангылатады. Къара таныу, адамны андан ары айныууну тамалыды. Китабдан билим
алыргъа мадар табхан адам, адам улуну бютеу хазнасына ачхыч алады.



https://krc.wikipedia.org/wiki/%D0%9A%D1%8A%D0%B0%D1%80%D0%B0%D1%87%D0%B0%D0%B9_%D0%90%D0%9E

Къарачай автоном область (1936 джылгъа дери болгъан орфографияда — Qaracaj
avtonom oвlast, орус. Карачаевская автономная область) — СССР-де 1926—1943
джыллада болгъан административ биримди.

Область, 26 апрель 1926 джыл Къарачай-Черкес автоном областны Къарачай автоном
область бла Черкес миллет округга (1928 джылдан — Черкес автоном область)
бёлюннген сагъатында Шимал-Кавказ крайны къурамында къуралгъанды.

13 март 1937 джылдан область, Орджоникидзевский крайны къурамына киреди, 12
январь 1943 джылдан — Ставрополь крайны къурамында.

Къарачайлыланы Орта Азия бла Къазахстаннга кёчюрюуню эсебинде Къарачай автоном
область 1943 джылны 12 октябрында къурутулгъанды. Областны джерлери Ставрополь
край бла Черкес автоном областны арасында юлешилиннгендиле, Микоян бла Учкулан
районладан къуралгъан Клухор район а уа Гюрджю ССР-ге берилгенди.

Къарачайлыла ызларына къайтхандан сора джангыдан Къарачай-Черкес автоном область
къуралгъанды.

1 январь 1941 джылда халгъа кёре областны къурамына 1 шахар бла (Микоян-Шахар) 6
район киргенди:

1939 джылгъы бютеусоюз халкъ санаугъа кёре областда 150 303 адам джашагъанды
(аны ичинде: шахарчыла — 10 713 адам, элчиле — 139 590 адам). Миллет къурамы
былай болгъанды:



https://krc.wikipedia.org/wiki/%D0%9A%D1%8A%D0%B0%D1%80%D0%B0%D1%87%D0%B0%D0%B9-%D0%A7%D0%B5%D1%80%D0%BA%D0%B5%D1%81_%D0%BA%D1%8A%D1%80%D0%B0%D0%BB_%D1%83%D1%81%D1%82%D0%B0%D0%B7%D0%BB%D1%8B%D0%BA%D1%8A_%D0%B8%D0%BD%D1%81%D1%82%D0%B8%D1%82%D1%83%D1%82

Алийлени Джашыуну джашы Умар атлы Къарачай-Черкес кърал университет —
Къарачай-Черкес Республиканы эм уллу эмда алчы баш окъуу къуралышыды.
Республикада эмда Шимал Кавказда белгили илму эм маданият аралыкъды.

Университетни къурамында 8 факультет (физика-математика, физкультура, педагогика
бла ал окъууну методикасы, тарих, табигъат-география, психология, экономика бла
управление, специалистлени квалификацияларын кёлтюрюу бла джангыдан профессионал
хазырланыу), 2 институт (филология, маданият бла санат), Кропоткин шахарда
филиал барды.

Къарачай-Черкес кърал университет республиканы эм эски баш окъуу берген
къуралышыды. РСФСР-ни халкъ комиссарларыны советини бегими бла, 1-чи октябрь
1938 джылда Микоян-Шахарда Къарачай автоном область бла Черкес автоном областны
школларына специалистле хазырлар ючюн, эки джыллыкъ устазлыкъ институт ачылады.
Инстутну айныуун къазауат тыяды. 1942 джылны августунда немец-фашист кючле
Къарачайны кючлейдиле, институт джабылады. Кесини ишин институт, оккупация
бошалыб, 1-чи сентябрь 1943 джылда башлайды, алай а 2-чи ноябрь 1943 джылда
къарачайлыла джуртларындан кёчюрюлюб, Къарачай автоном область къурутулады.
Институт Пятигорск педагогика инстутха къошулады.

Къарачайлыланы ызларына къайтыб, бирлешген Къарачай-Черкес автоном область
къуралгъаны бла, РСФСР-ни Министрлерини Советини бегими бла 1-чи октябрь 1957
джылда Къарачай-Черкес кърал педагогика институт ишин джангыдан башлайды.

1994 джылда институт педагогика университет болады, 2003 джылда уа —
Къарачай-Черкес кърал университет болады.



https://krc.wikipedia.org/wiki/%D0%9A%D1%8A%D0%B0%D1%80%D0%B0%D1%87%D0%B0%D0%B9-%D0%A7%D0%B5%D1%80%D0%BA%D0%B5%D1%81_%D0%BA%D1%8A%D1%80%D0%B0%D0%BB_%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82

Алийлени Джашыуну джашы Умар атлы Къарачай-Черкес кърал университет —
Къарачай-Черкес Республиканы эм уллу эмда алчы баш окъуу къуралышыды.
Республикада эмда Шимал Кавказда белгили илму эм маданият аралыкъды.

Университетни къурамында 8 факультет (физика-математика, физкультура, педагогика
бла ал окъууну методикасы, тарих, табигъат-география, психология, экономика бла
управление, специалистлени квалификацияларын кёлтюрюу бла джангыдан профессионал
хазырланыу), 2 институт (филология, маданият бла санат), Кропоткин шахарда
филиал барды.

Къарачай-Черкес кърал университет республиканы эм эски баш окъуу берген
къуралышыды. РСФСР-ни халкъ комиссарларыны советини бегими бла, 1-чи октябрь
1938 джылда Микоян-Шахарда Къарачай автоном область бла Черкес автоном областны
школларына специалистле хазырлар ючюн, эки джыллыкъ устазлыкъ институт ачылады.
Инстутну айныуун къазауат тыяды. 1942 джылны августунда немец-фашист кючле
Къарачайны кючлейдиле, институт джабылады. Кесини ишин институт, оккупация
бошалыб, 1-чи сентябрь 1943 джылда башлайды, алай а 2-чи ноябрь 1943 джылда
къарачайлыла джуртларындан кёчюрюлюб, Къарачай автоном область къурутулады.
Институт Пятигорск педагогика инстутха къошулады.

Къарачайлыланы ызларына къайтыб, бирлешген Къарачай-Черкес автоном область
къуралгъаны бла, РСФСР-ни Министрлерини Советини бегими бла 1-чи октябрь 1957
джылда Къарачай-Черкес кърал педагогика институт ишин джангыдан башлайды.

1994 джылда институт педагогика университет болады, 2003 джылда уа —
Къарачай-Черкес кърал университет болады.



https://krc.wikipedia.org/wiki/%D0%9A%D1%8A%D0%B0%D1%80%D0%B0%D1%87%D0%B0%D0%B9-%D0%A7%D0%B5%D1%80%D0%BA%D0%B5%D1%81%D0%B8%D1%8F_%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA%D0%B0

Координатла: 43°46′23″ N 41°55′01″ E﻿ / ﻿43.773056° N 41.916944°
E (G) (O)43.773056, 41.916944

Къарачай-Черкес Республика (Къарачай-Черкесия; орус. Карача́ево-Черке́сская
Респу́блика, къаб.-черк. Къэрэшей-Шэрджэс Республикэ, абаз. Къарча-Черкес
Республика, ногъ. Карашай-Шеркеш Республикасы) — Россия Федерацияны къурамына
кирген республикады (къралды), Россия Федерацияны субъектиди, Шимал-Кавказ
федерал бёлгени къурамына киреди.

Къарачай-Черкесия, шимал-кюнбатыш Кавказны тауларында эмда таулагъа джууукъ
джерлеринде орналады.

Кюнбатышында Краснодар край бла чеклешеди, шималында — Ставрополь край бла,
кюнчыгъышында — Къабарты-Малкъар Республика бла, къыбыласында — Баш Кавказ
аркъаны узунуна Абхазия бла эмда Гюрджю бла. Республиканы къурамына киреди: 10
муниципал район — Абаза, Адыге-Хабль, Зеленчук, Къарачай, Гитче Къарачай,
Ногъай, Къобан, Уруп, Джёгетей Аягъы, Хабез эмда республикан бойсунууда тургъан
эки шахар — Къарачай шахар бла Черкесск.

Климаты орта джылыды, къышы къысхады, джайы джылыды, узакъ заманнга барады,
джетерлай мылылыды. Климатына чууакъ кюнле юлгюлюдюле. Январны орта
температурасы −3,2 градусду, июлнукъу +20,6 градусду, эм исси температура +39
градусду, эм сууукъ −29 градусду.

Къарачай-Черкес Республика кёбюсюне тау джерледе орналады. Республиканы ичинде 3
зона айырылады: таулагъа джууукъ тюзле, тау этекле эмда Кавказ таула. Шималда
Уллу Кавказны ал аркъалары барадыла, къыбылада — Суу айырма эмда Къабыргъа
аркъа, аланы мийиклиги 4000 м дери джетеди. Къара тенгизни джагъасына Морх бла
Кюлхара (Клухор) аууш элтеди. Кюлхара аууш бла баргъан Аскер-Сухум джол,
Къарачай-Черкесияны Абхазия бла байлайды. Къабарты-Малкъар бла чекде Кавказны эм
мийик тау башы болгъан Минги тау орналады.

Республикада суу байлыкъ мелхумду: 130 чакълы бир тау кёл, кёб тау чучхур барды.
172 суу саркъады, аладан эм уллула — Къобан, Уллу Инджик, Гитче Инджик, Уруп,
Лаба; Къобан суу джыйылгъан джер барды. Республикада ишлеген Уллу Ставрополь
илипинни системасы, Ставрополь крайны суу бла баджарылыууну къайнагъыды.

Джер ичи, джерден чыкъгъан магъаданла бла байды: ташкёмюр, сослан таш, мермер,
тюрлю-тюрлю рудала эмда саз топракъла. Бакъгъан гара суула бла термал суула
чыкъгъан джерле да кёбдюле.

Къарачай-Черкесия, тау къырланы эмда кенгчапракълы чегетлени зонасында орналады.
Чегетледе эмда тау мийикледе бай флора бла фауна сакъланнганды. Республиканы
территориясында Теберди заповедник бла Кавказ заповедникни кесеги орналады.

Къарачай-Черкесияны территориясы, бизни эраны биринчи мингджыллыгъыны ахырында
аланланы къралына киргенди, ол кёзюуден бир къауум архитектура эсгертмеле
сакъланнгандыла: Зеленчук, Сынты, Чууна клисала, буруннгу шахар орунла. XIX
ёмюрню биринчи джарымындан башлаб (1828 джылдан орус-тюрк Адрианополь
мамырлыкъгъа кёре) бусагъатдагъы Къарачай-Черкесияны территориясы Россияны
къурамына Къобан областны Баталпашинск бёлмеси кибик киргенди.

1918 джылдан совет власть бегигенди. 1918 джылны 1 апрелинден территория, Къобан
Совет Республиканы кесеги болгъанды, 1918 джылны 28 майындан —
Къобан-Къаратенгиз Совет Республиканы кесеги, 1918 джылны 5 июлюндан декабрына
дери — Шимал-Кавказ Совет Республиканы кесеги, 1921 джылны 20 январындан — Тау
Автоном Совет Социалист Республиканы кесеги.

1922 джылны 12 январында Къыбыла-Кюнчыгъыш (1924 джылдан — Шимал-Кавказ) крайны
къурамында Баталпашинск станседе (бусагъатдагъы Черкесск шахарда) аралыгъы бла
Къарачай-Черкес автоном область къуралгъанды

1926 джылны 26 апрелинден ВЦИК-ни (Бютеуроссия Ара Толтуруучу Комитетни) бегими
бла Къарачай-Черкес автоном область, Къарачай автоном областха, Черкес миллет
округга, Баталпашинск эмда Зеленчук районлагъа бёлюннгенди.

СССР-ни Баш Советини Президиумуну Указы бла 1943 джылны 12 октябрында Къарачай
автоном область къурутулгъанды, къарачайлыла уа — бютеу барысы да фашистлени
болушчулары баямланнгандыла эмда 1943 джылны 2 ноябрында Орта Азия бла
Къазахстаннга кёчюрюлгендиле. Къарачайны къыбыла кесеги Клухор (Кюлхара) район
деген ат бла Гюрджюге берилгенди, кёбюсю уа Ставрополь крайгъа къошулуннганды.

1957 джылны 9 январында, къарачайлыланы реабилитациясы бла эмда джуртларына
къайтыргъа эркинлик берилиу бла байламлы, Ставрополь крайны къурамында Къарачай
бла Черкес областланы 1943 джылдагъы чеклеринде Къарачай-Черкес автоном область
къуралгъанды.

1990 джылны 30 ноябрында Къарачай-Черкес автоном область, Ставрополь крайны
къурамындан чыкъгъанды эмда РСФСР-ни къурамында Къарачай-Черкес Совет Социалист
Республика (КъЧССР) баямланганды, бу болум, РСФСР-ни Баш Советини 1991 джылны 3
июлюндан бегими бла къабыл этилгенди.

1989—1991 джыллада Къарачай-Черкесияны халкъларыны миллет къозгъалыулары
чакъыргъан энчи джыйылыулары, РСФСР-ни башчыларына энчи миллет автономияланы
ызына салыуну неда къурауну юсюнден тилекле бла сёлешгендиле.

Кёб кюн баргъан, мингле бла адам джыйылгъан митингледен сора 1991 джылны 3
декабрында Къарачай-Черкесияны Баш Советини бегими бла энчи республикаланы
таныуну юсюнден федерал аралыкъгъа соруу къабыл этилгенди.

1992 джылны январында Россияны президенти Борис Ельцин Къарачай-Черкесияны
бёлюнюуюн таныргъа хазыр болгъанды эмда РСФСР-ни Баш Советине къараргъа «Россия
Федерацияны къурамында Къарачай автоном область бла Черкес автоном областны
ызына салыуну юсюнден» законну проектин бергенди. Юч автоном областны (Къарачай,
Черкес, Баталпашинск) къурауну юсюнден Баш Советни комиссиясы къуралгъанды

1992 джылны 28 мартында ётген референдумда Къарачай-Черкесияны халкъыны кёбюсю
бёлюнюуге къаршчы чёб атханды. Республиканы бёлюнюую законнга салынмагъанды эмда
Къарачай-Черкесия бирлешгенлей къалгъанды. 1992 джылны 9 декабрында
Къарачай-Черкес Республика болгъанды.

1995 джылны 11 февралында черкеслиле бла абазалыланы бирлешген джыйылыулары,
Ставрополь крайны къурамында Черкес автоном областны ызыны салыуну юсюнден
оноуну къабыл этгенди, алай а бу оноу да бегитилмегенди.

Къарачай-Черкесия, кёб миллетли республикады: аны территориясында 80-ден артыкъ
миллетни келечиси джашайды. Бютеу халкъыны саны 478,5 минг адамды (2010).
Халкъны басыннганы — 33,5 адам/км² (2005), шахарлада джашагъанланы юлюшю —
44,1 % (2005).

Республиканы къурамына 2 шахар бёлге бла 10 муниципал район киреди, аланы ичинде
144 джерлешим барды, аладан — 4 шахар: Черкесск, Къарачай шахар, Джёгетей Аягъы
эмда Теберди.

2005 эмда 2006 джылда ётген референдумланы эсебинде, абазалыла джашагъан 5
муниципал къуралыш Къобан, Джёгетей Аягъы эмда Хабез райондан чыгъыб Абаза
районну къурагъанды, ногъайлыла джашагъан 5 муниципал къуралыш Адыге-Хабль
райондан чыгъыб Ногъай районну къурагъанды.

Къарачай-Черкесия — промышленностлу эмда аграрлы республикады. Территориясын 2
бёлгеге юлеширге боллукъду: шималда — химия чыгъарыу, машинала ишлеу эмда
дженгил промышленность бегирек айныбдыла, къыбылада уа — къазгъан бла агъач
ишлеген промышленность эмда малчылыкъ.

Куршав ГЭС-де (780 млн кВт·с/джыл), Зеленчук ГЭС-де (501 млн кВт·с/джыл) эмда
талай гитче ГЭС-де гидроэнергия чыгъарылады.

Дагъыда регионнга туризм, альпинизм (къыбыласында) эмда курорт къуллукъ (Доммай,
Архыз, Теберди эмда башха курортла) уллу магъаналыды.

Къарачай-Черкесия, 2010 джылны 1 апрелинден башлаб «Дин культурала бла секуляр
этиканы башоюмлары» (ичинде: «Православ культураны башоюмлары», «Ислам
культураны башоюмлары», «Буддист культураны башоюмлары», «Иудей культураны
башоюмлары», «Дуния дин культураланы башоюмлары», «Секуляр этиканы башоюмлары»)
курсну окъутуу экспериментге къатышыбды.

Закон чыгъарыучу властны органы — тахсалы чёб атыуда барына да тенг сайлау
эркинликни тамалында айырылгъан Халкъ Джыйылыуду (Парламентди). Депутатланы саны
73 адамды, хар тёрт джылдан сайланадыла.

Толтуруучу властны органы — Правительстводу; Правительствону башчысындан,
Правительствону башчысыны орунбасарларындан, министрледен, Кърал комитетлени
эмда комитетлени башчыларындан къуралады. Правительствону башчысын, Халкъ
Джыйылыуну разылыгъы бла Республиканы Башчысы салады.

Толтуруучу властны бир инсанлы органы — РФ-ни Президентини джазыуу бла
Къарачай-Черкесияны Халкъ Джыйылыуу (Парламенти) салгъан Къарачай-Черкесияны
Башчысыды.



https://krc.wikipedia.org/wiki/%D0%9A%D1%8A%D0%B0%D1%80%D0%B0%D1%87%D0%B0%D0%B9-%D0%A7%D0%B5%D1%80%D0%BA%D0%B5%D1%81%D0%B8%D1%8F%D0%BD%D1%8B_%D0%A3%D1%80%D1%83%D0%BF_%D1%80%D0%B0%D0%B9%D0%BE%D0%BD%D1%83

Уруп муниципал район (абаз. Уарп район, къаб.-черк. Уэрп район, орус. Уру́пский
муниципа́льный райо́н)  — Къарачай-Черкес Республиканы къурамына кирген
административ районду.

Уруп районну алгъыннгы аты Преградна район болгъанды. Ол, Къарачай автоном
областны къурамында 1938 джылны 7 сентябрында къуралгъанды. 1943 джылны 12
октябрында, къарачай миллетни депортациясыны эсебинде, Къарачай автоном область
да Преградна район да кетерилгендиле. 1957 джылны январында район джангыдан
къуралгъанды эмда 1963 джылны 1 февралында атына — Уруп индустриал район (орус.
Урупский промышленный район) аталгъанды. 1965 джылны 12 январында районнга Уруп
ат берилгенди.

Районда промышленность къурулушла ишлейдиле: «Урупский ГОК», «Бескесский Лесхоз»
эмда «Флора Кавказа» акционер джамагъат.

Эки уллу федерал финанс проект Уруп районнга тиедиле: Краснодар крайдан
Курджиново посёлокга дери темир джол сызны ызына ишлеу эмда «Черкесск—Адлер»
федерал трассаны ишлеу, бу трассаны маршруту Уруп районну Псемен посёлогу бла
ётерикди.



https://krc.wikipedia.org/wiki/%D0%9A%D1%8A%D0%B0%D1%80%D0%B0%D0%B9_%D1%88%D0%B0%D1%85%D0%B0%D1%80

Къарачай шахар (орус. Карача́евск, абаз. Къарча къала) — Къарачай-Черкесияда
республикагъа бойсуннган шахарды. Къарачай районну административ аралыгъыды.

Къарачай шахарны администрациясына бойсуннган джерлешимле: Теберди шахар, Доммай
штп, Орджоникидзевский штп, Эльбрусский штп, Мара-Аягъы посёлок.

Шахар, Черкесскеден 60 км къыбыла-кюнбатышгъа, Уллу Кавказны Къаялы аркъасыны
къатында, Аскер-Сухум автомобиль джолда орналыбды. Тенгизден мийиклиги —
900 метрге джууукъду.

1926 джыл Георгиевское эл деб къуралгъанды, къысха заманны ичинде атына
А. И. Микоянны аты бла Микоян-Шахар аталгъанды. 1929 джыл Микоян-Шахаргъа шахар
статус берилгенди. Шахар 1944 джылда, къарачайлыланы депортациясындан сора,
Гюрджю ССР-ге берилгенди, атына да Клухори дейилгенди, 1957 джылдан РСФСР-ге
къайтарылгъанды эмда къарачай халкъны этноними бла бусагъатдагъы ат берилгенди.

2002 джылда шахарда 36 промышленность предприятие ишлегенди, 2  шахар ичи
автобус маршрут болгъанды. Конденсатор эмда темирбетон (ОАО «Джегутинский завод
ЗЖБИ») заводла, азыкъ промышленностну предприятиелери (ётмек завод, сют эмда
сыра заводла; гара суу чыгъарыу).

Шахарда баш билим, Алийланы Умар атлы Къарачай-Черкес кърал университет бла
Пятигорск кърал технология университетни филиалы береди.

Шахарны тийресинде кёб санда VIII—XIX ёмюрледен къалгъан архитектуралы белгили
джерле бардыла (аланы ичинде: Чууана клиса)



https://krc.wikipedia.org/wiki/%D0%9A%D1%8A%D0%B0%D0%B3%D1%8A%D1%8B%D0%B9%D0%BB%D0%B0%D0%BD%D1%8B_%D0%9D%D0%B0%D0%B7%D0%B8%D1%84%D0%B0

Къагъыйланы Магометни къызы Назифа (1935 джыл 14 январда Ташкёпюрде туугъанды) —
белгили къарачай-малкъар джазыучу тиширыуду.

Къабарты-Малкъар кърал университетде баш билим алгъанды, филология илмуланы
кандидатыды.

Ол талай джылны Къарачай-Черкес китаб басманы къарачай бёлюмюню редактору,
республикада Журналистлени бирлешлигини джууаблы секретары, Къарачай-Черкес
кърал университетни устазы болуб тургъанды.

Назифа суратлау адабиятны тюрлю-тюрлю жанрларында — хапар, повесть, тарих роман,
лирика миниатюрала — ишлейди.

Белгили джазыучуларыбыз Байрамукъланы Халимат (Халимат Байрамукова. Очерк
творчества. Черкесск, 1966) бла Хубийланы Османны (Судьба страны — судьба твоя.
Очерк творчества. Черкесск, 1973) чыгъармачылыкъ джолларыны юслеринден китабла
джазгъанды.



https://krc.wikipedia.org/wiki/%D0%9A%D1%8A%D0%B0%D0%B1%D0%B0%D1%80%D1%82%D1%8B%E2%80%93%D0%9C%D0%B0%D0%BB%D0%BA%D1%8A%D0%B0%D1%80

Къабарты-Малкъар Республика (орус. Кабардино-Балкарская Республика, къаб.-черк.
Къэбэрдей-Балъкъэр Республикэ) — Россия Федерацияны къурамында республикады.
Шимал-Кавказ Федерал бёлгеге киреди. 1922 джылны 1-чи сентябрында къуралгъанды.
Ара шахары Нальчикди.

Шималда Ставрополь край бла, къыбылада Шимал Тегей эмда Гюрджю бла, кюнбатышда
Къарачай-Черкесия бла чеклешеди.

Республика асламысы бла Шимал Кавказны тауларында орналыбды, шимал кесеги
тюздеди.

Къыбыласында Уллу Кавказны тёрт тау тизими созулубдула — Мел, Къаялы, Къабыргъа
эмда Баш (неда Сууайыргъан) тау тизимле

Тюзлеринде къара топуракъла эмда къаралдым-каштан топуракъла, тауланы
къабыргъаларында — тау-джайлыкъ топуракъла джайылгъандыла.

Республиканы территориясыны 1/10 чегетди. Суу джагъалада — чапыракълы чегетле.
800—1600 м мийикликде — кенг-чапыракълы чегетле (асламысы бла чынар чегетле),
2200 м дери — зыгыт (асламысы бла нарат). 2000—2400 м мийикликледе субальпий
джайлыкъла . 2400 м мийикликде — альпий джайлыкъла джайылгъандыла.

Сютичиучюледен барс, шакал, бёрю, къара айю, къундуз, джур, къабан, кавказ
къашха эчки, джугъутур джайылгъанды. Къанатлыланы ичинде эм бек джайылгъан —
сарычыпчыкъ, джаз тауукъ эмда бёденеди.

Къабарты-Малкъарны территориясында «Минги тау тийреси» миллет парк ,
Къабарты-Малкъар мийик тау заповедник орналгъандыла.

1922 джыда Къабарты-Малкъар автоном область къуралады, 1936 джыл статусу АССР-ге
дери чыгъарылады.

Уллу Ата Джурт къазауатны джылларында Къабарты-Малкъарда 115-чи Къабарты-Малкъар
атлы дивизия къуралады, ол Кавказ ючюн сермешиуде эмда Сталинград сермешиуде
кесин джигит кёргюзеди. 1942 джылда республиканы асламысы немецлени тюблерине
тюшеди. 1943 джылны январында республиканы бютеулей немецледен ариулайдыла. 1944
джылны 8-чи мартында малкъар халкъны кёчюрюлюуюнден сора республикагъа Къабарты
АССР ат бериледи, 1957 джыл джангыдан Къабарты-Малкъар АССР ат алады. 1992
джылдан башлаб бусагъатдагъы — Къабарты-Малкъар Республика деген атын алады.



https://krc.wikipedia.org/wiki/%D0%9A%D1%8A%D0%A7%D0%A0

Координатла: 43°46′23″ N 41°55′01″ E﻿ / ﻿43.773056° N 41.916944°
E (G) (O)43.773056, 41.916944

Къарачай-Черкес Республика (Къарачай-Черкесия; орус. Карача́ево-Черке́сская
Респу́блика, къаб.-черк. Къэрэшей-Шэрджэс Республикэ, абаз. Къарча-Черкес
Республика, ногъ. Карашай-Шеркеш Республикасы) — Россия Федерацияны къурамына
кирген республикады (къралды), Россия Федерацияны субъектиди, Шимал-Кавказ
федерал бёлгени къурамына киреди.

Къарачай-Черкесия, шимал-кюнбатыш Кавказны тауларында эмда таулагъа джууукъ
джерлеринде орналады.

Кюнбатышында Краснодар край бла чеклешеди, шималында — Ставрополь край бла,
кюнчыгъышында — Къабарты-Малкъар Республика бла, къыбыласында — Баш Кавказ
аркъаны узунуна Абхазия бла эмда Гюрджю бла. Республиканы къурамына киреди: 10
муниципал район — Абаза, Адыге-Хабль, Зеленчук, Къарачай, Гитче Къарачай,
Ногъай, Къобан, Уруп, Джёгетей Аягъы, Хабез эмда республикан бойсунууда тургъан
эки шахар — Къарачай шахар бла Черкесск.

Климаты орта джылыды, къышы къысхады, джайы джылыды, узакъ заманнга барады,
джетерлай мылылыды. Климатына чууакъ кюнле юлгюлюдюле. Январны орта
температурасы −3,2 градусду, июлнукъу +20,6 градусду, эм исси температура +39
градусду, эм сууукъ −29 градусду.

Къарачай-Черкес Республика кёбюсюне тау джерледе орналады. Республиканы ичинде 3
зона айырылады: таулагъа джууукъ тюзле, тау этекле эмда Кавказ таула. Шималда
Уллу Кавказны ал аркъалары барадыла, къыбылада — Суу айырма эмда Къабыргъа
аркъа, аланы мийиклиги 4000 м дери джетеди. Къара тенгизни джагъасына Морх бла
Кюлхара (Клухор) аууш элтеди. Кюлхара аууш бла баргъан Аскер-Сухум джол,
Къарачай-Черкесияны Абхазия бла байлайды. Къабарты-Малкъар бла чекде Кавказны эм
мийик тау башы болгъан Минги тау орналады.

Республикада суу байлыкъ мелхумду: 130 чакълы бир тау кёл, кёб тау чучхур барды.
172 суу саркъады, аладан эм уллула — Къобан, Уллу Инджик, Гитче Инджик, Уруп,
Лаба; Къобан суу джыйылгъан джер барды. Республикада ишлеген Уллу Ставрополь
илипинни системасы, Ставрополь крайны суу бла баджарылыууну къайнагъыды.

Джер ичи, джерден чыкъгъан магъаданла бла байды: ташкёмюр, сослан таш, мермер,
тюрлю-тюрлю рудала эмда саз топракъла. Бакъгъан гара суула бла термал суула
чыкъгъан джерле да кёбдюле.

Къарачай-Черкесия, тау къырланы эмда кенгчапракълы чегетлени зонасында орналады.
Чегетледе эмда тау мийикледе бай флора бла фауна сакъланнганды. Республиканы
территориясында Теберди заповедник бла Кавказ заповедникни кесеги орналады.

Къарачай-Черкесияны территориясы, бизни эраны биринчи мингджыллыгъыны ахырында
аланланы къралына киргенди, ол кёзюуден бир къауум архитектура эсгертмеле
сакъланнгандыла: Зеленчук, Сынты, Чууна клисала, буруннгу шахар орунла. XIX
ёмюрню биринчи джарымындан башлаб (1828 джылдан орус-тюрк Адрианополь
мамырлыкъгъа кёре) бусагъатдагъы Къарачай-Черкесияны территориясы Россияны
къурамына Къобан областны Баталпашинск бёлмеси кибик киргенди.

1918 джылдан совет власть бегигенди. 1918 джылны 1 апрелинден территория, Къобан
Совет Республиканы кесеги болгъанды, 1918 джылны 28 майындан —
Къобан-Къаратенгиз Совет Республиканы кесеги, 1918 джылны 5 июлюндан декабрына
дери — Шимал-Кавказ Совет Республиканы кесеги, 1921 джылны 20 январындан — Тау
Автоном Совет Социалист Республиканы кесеги.

1922 джылны 12 январында Къыбыла-Кюнчыгъыш (1924 джылдан — Шимал-Кавказ) крайны
къурамында Баталпашинск станседе (бусагъатдагъы Черкесск шахарда) аралыгъы бла
Къарачай-Черкес автоном область къуралгъанды

1926 джылны 26 апрелинден ВЦИК-ни (Бютеуроссия Ара Толтуруучу Комитетни) бегими
бла Къарачай-Черкес автоном область, Къарачай автоном областха, Черкес миллет
округга, Баталпашинск эмда Зеленчук районлагъа бёлюннгенди.

СССР-ни Баш Советини Президиумуну Указы бла 1943 джылны 12 октябрында Къарачай
автоном область къурутулгъанды, къарачайлыла уа — бютеу барысы да фашистлени
болушчулары баямланнгандыла эмда 1943 джылны 2 ноябрында Орта Азия бла
Къазахстаннга кёчюрюлгендиле. Къарачайны къыбыла кесеги Клухор (Кюлхара) район
деген ат бла Гюрджюге берилгенди, кёбюсю уа Ставрополь крайгъа къошулуннганды.

1957 джылны 9 январында, къарачайлыланы реабилитациясы бла эмда джуртларына
къайтыргъа эркинлик берилиу бла байламлы, Ставрополь крайны къурамында Къарачай
бла Черкес областланы 1943 джылдагъы чеклеринде Къарачай-Черкес автоном область
къуралгъанды.

1990 джылны 30 ноябрында Къарачай-Черкес автоном область, Ставрополь крайны
къурамындан чыкъгъанды эмда РСФСР-ни къурамында Къарачай-Черкес Совет Социалист
Республика (КъЧССР) баямланганды, бу болум, РСФСР-ни Баш Советини 1991 джылны 3
июлюндан бегими бла къабыл этилгенди.

1989—1991 джыллада Къарачай-Черкесияны халкъларыны миллет къозгъалыулары
чакъыргъан энчи джыйылыулары, РСФСР-ни башчыларына энчи миллет автономияланы
ызына салыуну неда къурауну юсюнден тилекле бла сёлешгендиле.

Кёб кюн баргъан, мингле бла адам джыйылгъан митингледен сора 1991 джылны 3
декабрында Къарачай-Черкесияны Баш Советини бегими бла энчи республикаланы
таныуну юсюнден федерал аралыкъгъа соруу къабыл этилгенди.

1992 джылны январында Россияны президенти Борис Ельцин Къарачай-Черкесияны
бёлюнюуюн таныргъа хазыр болгъанды эмда РСФСР-ни Баш Советине къараргъа «Россия
Федерацияны къурамында Къарачай автоном область бла Черкес автоном областны
ызына салыуну юсюнден» законну проектин бергенди. Юч автоном областны (Къарачай,
Черкес, Баталпашинск) къурауну юсюнден Баш Советни комиссиясы къуралгъанды

1992 джылны 28 мартында ётген референдумда Къарачай-Черкесияны халкъыны кёбюсю
бёлюнюуге къаршчы чёб атханды. Республиканы бёлюнюую законнга салынмагъанды эмда
Къарачай-Черкесия бирлешгенлей къалгъанды. 1992 джылны 9 декабрында
Къарачай-Черкес Республика болгъанды.

1995 джылны 11 февралында черкеслиле бла абазалыланы бирлешген джыйылыулары,
Ставрополь крайны къурамында Черкес автоном областны ызыны салыуну юсюнден
оноуну къабыл этгенди, алай а бу оноу да бегитилмегенди.

Къарачай-Черкесия, кёб миллетли республикады: аны территориясында 80-ден артыкъ
миллетни келечиси джашайды. Бютеу халкъыны саны 478,5 минг адамды (2010).
Халкъны басыннганы — 33,5 адам/км² (2005), шахарлада джашагъанланы юлюшю —
44,1 % (2005).

Республиканы къурамына 2 шахар бёлге бла 10 муниципал район киреди, аланы ичинде
144 джерлешим барды, аладан — 4 шахар: Черкесск, Къарачай шахар, Джёгетей Аягъы
эмда Теберди.

2005 эмда 2006 джылда ётген референдумланы эсебинде, абазалыла джашагъан 5
муниципал къуралыш Къобан, Джёгетей Аягъы эмда Хабез райондан чыгъыб Абаза
районну къурагъанды, ногъайлыла джашагъан 5 муниципал къуралыш Адыге-Хабль
райондан чыгъыб Ногъай районну къурагъанды.

Къарачай-Черкесия — промышленностлу эмда аграрлы республикады. Территориясын 2
бёлгеге юлеширге боллукъду: шималда — химия чыгъарыу, машинала ишлеу эмда
дженгил промышленность бегирек айныбдыла, къыбылада уа — къазгъан бла агъач
ишлеген промышленность эмда малчылыкъ.

Куршав ГЭС-де (780 млн кВт·с/джыл), Зеленчук ГЭС-де (501 млн кВт·с/джыл) эмда
талай гитче ГЭС-де гидроэнергия чыгъарылады.

Дагъыда регионнга туризм, альпинизм (къыбыласында) эмда курорт къуллукъ (Доммай,
Архыз, Теберди эмда башха курортла) уллу магъаналыды.

Къарачай-Черкесия, 2010 джылны 1 апрелинден башлаб «Дин культурала бла секуляр
этиканы башоюмлары» (ичинде: «Православ культураны башоюмлары», «Ислам
культураны башоюмлары», «Буддист культураны башоюмлары», «Иудей культураны
башоюмлары», «Дуния дин культураланы башоюмлары», «Секуляр этиканы башоюмлары»)
курсну окъутуу экспериментге къатышыбды.

Закон чыгъарыучу властны органы — тахсалы чёб атыуда барына да тенг сайлау
эркинликни тамалында айырылгъан Халкъ Джыйылыуду (Парламентди). Депутатланы саны
73 адамды, хар тёрт джылдан сайланадыла.

Толтуруучу властны органы — Правительстводу; Правительствону башчысындан,
Правительствону башчысыны орунбасарларындан, министрледен, Кърал комитетлени
эмда комитетлени башчыларындан къуралады. Правительствону башчысын, Халкъ
Джыйылыуну разылыгъы бла Республиканы Башчысы салады.

Толтуруучу властны бир инсанлы органы — РФ-ни Президентини джазыуу бла
Къарачай-Черкесияны Халкъ Джыйылыуу (Парламенти) салгъан Къарачай-Черкесияны
Башчысыды.



https://krc.wikipedia.org/wiki/%D0%9A%D1%8A%D0%A5%D0%A0

Къытай Халкъ Республика (къысхасыча КъХР), неда къуру Къытай (къыт. 中國|中国,
Джунго, кёчюрмеси: «орта кърал») — Кюнчыгъыш Азияда орналгъан къарл. Халкъыны
саны бла эм уллу кърал дунияда (1,3 млрд кёб, кёбюсюне — этникалы къытайлыла,
кеси атлары — хань); территориясы бла ючюнчю орун алады джерде, Россия бла
Канаданы алгъа ийиб.

1949 джыл Къытай Халкъ Республика баямланнгандан бери оноу этген партия Къытайны
Коммунист партиясыды. Дагъыда тогъуз политика партия бардыла.

КъХР 14 кърал бла чеклешеди, ала: Афганистан, Бутан, Мьянма, Индия, Къазакъстан,
Къыргъызия, Лаос, Монголия, Непал, Пакистан (даулу Кашмир регионда), КХДР,
Россия, Таджикистан эм Вьетнам.

КъХР конституциясына кёре, аннга Тайвань бла аны къатындагъы айрымканла
киредиле, де-факто джарым танылгъан Къытай Республика контрольда тутханлыкъгъа.



https://krc.wikipedia.org/wiki/%D0%9A%D0%BE%D1%81%D1%82%D1%8E%D1%88%D0%BA%D0%BE%2C_%D0%A2%D0%B0%D0%B4%D0%B5%D1%83%D1%88

А́нджей Таде́уш Бонавенту́ра Костю́шко (поляк. Andrzej Tadeusz Bonawentura
Kościuszko, белор. А́ндрэй Тадэ́вуш Банавенту́ра Касцю́шка, лит. Tadas
Kosciuška; 4-чю февраль 1746, Меречевщина элчикде (бусагъатда Брест областны
Иванцевич районуду, Беларусь), Речь Посполитада туугъанды — ёлгени 15-чи октябрь
1817, Золотурн, Швейцария) — Речь Посполита бла АБШ-ны аскер эмда политика
адамыды. АБШ-ны азатлыгъы ючюн къазауатха къатышханды, Речь Посполитада 1794
джыл къозгъалыугъа башчылыкъ этгенди, Польшаны, АБШ-ны, Литваны, Беларусну
миллет джигитиди, Францияны сыйлы гражданиниди.



https://krc.wikipedia.org/wiki/%D0%9A%D0%BE%D0%BF%D0%B5%D0%BD%D0%B3%D0%B0%D0%B3%D0%B5%D0%BD_%D1%81%D0%B5%D1%80%D0%BC%D0%B5%D1%88%D0%B8%D1%83

Копенгаген сермешиу (ингил. Battle of Copenhagen, дан. Slaget på Reden) —
ингилиз эм дания флотланы арасында, 1801 джылны 2-чи апрелинде болгъан тенгиз
урушду.

Эртденликде, сагъат 9:30 бола тенгиз джагъагъа джууукъда якоргъа салыннган дания
кемеле бла аланы джагъа артиллерияларына аладан аслам болгъан ингилиз кючле
чабхандыла. Талай сагъатны артиллерия атышыу болгъанды, андан сора ингилиз
флотну башчысы адмирал Паркер кемелени ызларына ыхтырыу буйрукъну бергенди, алай
а аннга бойсунмай Нельсон сермешиуню андан ары бардыргъанды. Ингирге атышыу
тохтагъанында, ингилизлиле Данияны кронпринци Фредерикге келечиле иеди.
Келечилери даниялыланы кеслерин хорлатханларыны къабыл этиулерин излейдиле.
Биринчи 24-сагъатлыкъ атышыу кесиу ингирде Лондон атлы британ флагманда дания
генерал-адъютант Линдхор бла къабыл этиледи. 3-чю апрелде Нельсон Копенгагендеги
Амалиенборг къалада Фредерик бла эки сагъат кёрюшеди. Вице-адмирал даниялыладан
флотларыны сауутсузландырыуларын неда ингилизлилеге берирлерин излейди. Узун
заман кёрюшюуден сора 8-чи апрелде 14 ыйыкълыкъ атышыу кесиуге къол салынады,
дания флотну бир бёлеги батдырылады, бир къаууму эсе Ингилизге джибериледи.



