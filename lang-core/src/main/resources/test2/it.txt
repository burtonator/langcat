https://it.wikipedia.org/wiki/Romanzo_criminale_-_La_serie

Romanzo criminale è una serie televisiva italiana basata sull'omonimo romanzo
del giudice Giancarlo De Cataldo e ne rappresenta il secondo adattamento dopo il
film diretto da Michele Placido, che ha collaborato anche per la serie
televisiva come consulente.

Si tratta della seconda fiction prodotta da Sky dopo Quo vadis, baby? ed è
andata in onda in prima visione sul canale satellitare Sky Cinema 1; repliche
della serie sono andate in onda, sul satellite, su Fox Crime, Sky Uno e Sky
Atlantic.

In chiaro è stata trasmessa in prima visione da Italia 1 in seconda serata; le
repliche sono andate invece in onda su Iris, Italia 2, Cielo, TOP Crime e Sky
TG24.

Amori, dinamiche familiari, nevrosi, amicizie, rancori fanno da contrappunto
alla vicenda principale, quella di un gruppo di criminali che per quasi quindici
anni, dal 1977 al 1992, ha accarezzato un'illusione: quella di conquistare Roma.
Il Libanese, il Freddo, il Dandi, Patrizia, il commissario Scialoja sono alcuni
dei personaggi ispirati alla vera storia della banda della Magliana.

Come affermato da Aldo Grasso, la prima stagione della serie dà più spazio alla
scena del crimine, ovvero alle imprese criminose della banda della Magliana,
mentre nella seconda stagione viene approfondito il "retroscena" del crimine: si
ha quindi un riposizionamento della banda in base alla morte del Libanese, e
agli effetti e interrogativi che questa ha provocato nella coscienza dei
protagonisti.

Romanzo Criminale è una produzione Cattleya e Sky Cinema. Girata in S16mm, la
serie risulta particolarmente curata nella ricostruzione storica degli scenari e
nelle varie fasi della post-produzione (montaggio, color correction, ecc), cosa
piuttosto rara per una produzione televisiva italiana. È stata invece contestata
la scelta di alcune automobili tra cui la Porsche 911 Cabrio del 1983 (che nella
Serie televisiva è invece la versione "Targa" della 911, versione in produzione
dal 1967) che sarebbe postdatata rispetto al contesto della trama che, per
larghi tratti, si sviluppa prima della strage di Bologna, avvenuta nel 1980; la
Mercedes W126 in uso ai fratelli Gemito, tirapiedi all'epoca dei fatti, del
Terribile, va in produzione nel 1979, mentre nella serie è in uso ai due prima
del sequestro Moro; nella seconda serie la Mercedes ancora di uno dei fratelli
Gemito, guidata da un autista, è una W124 mentre si sarebbe dovuto trattare di
una W123; ancora, l'auto del "Secco", una BMW serie 5, nell'ottavo episodio
della seconda serie, che esplode e lo ferisce, è posteriore agli eventi di circa
3 anni. Ma l'errore più clamoroso è forse quello della ultima puntata della
prima serie, dove il Freddo prende una bibita da un frigo americano doppia porta
con erogatore di ghiaccio esterno: la scena è del 1980 e per vedere frigoriferi
di questo tipo bisognerà aspettare 10 anni in America e 15-20 in Italia.

Il cast è formato interamente da attori emergenti, molti dei quali alla prima
esperienza di rilievo, affiancati da qualche bravo caratterista e dalla presenza
di cameo come quello di Ninetto Davoli, il quale appare nel ruolo di Gerardo il
Barbaro nell'episodio 6 della prima stagione.

Contestualmente alla messa in onda della seconda stagione della serie, il 19
ottobre 2010 è stato pubblicato il compact disc Romanzo criminale - Il CD,
concept album ispirato alla serie, a cui hanno partecipato diversi artisti della
scena indipendente italiana. Il CD è composto da 12 tracce; di queste, 10 sono
dedicate ognuna ad un diverso personaggio della serie.

La prima stagione della serie è stata accolta con il pressoché unanime parere
favorevole della critica. Nel suo blog su La Stampa, Andrea Scanzi l'ha definita
in un lungo articolo ricostruttivo della Banda, «la migliore serie televisiva
mai prodotta in Italia»; secondo Marco Marino «i ritmi della narrazione
risultano frenetici e coinvolgenti, i dialoghi sempre azzeccati e ben recitati,
le atmosfere ricreate con il dovuto realismo e senza freni inibitori della
censura».

Per Aldo Grasso la serie è «uno degli esiti più riusciti della fiction
italiana», riuscendo a raccontare la saga della Banda con «una scrittura che
finalmente esce dai canoni dell'agiografia all'italiana»; sempre Grasso l'ha
definita «l'unica serie italiana di cui possiamo andare fieri», «che ha una
struttura vera, forte», «che possiamo esportare all'estero», «che si interroga
sui meccanismi della serialità».

Identico parere è stato espresso anche in Francia dove la serie è stata
trasmessa su Canal+, la cui piattaforma televisiva gratuita Télévision Numérique
Terrestre ha così recensito: «Magistrale romanzo. Dal grande al piccolo schermo,
l'opera iniziale di Giancarlo De Cataldo non ha perduto nulla della sua
efficacia, al contrario. Che sia chiaro: la serie dell'estate di Canal+ è
italiana. Gli attori hanno tutti delle facce incredibili al punto che se Sergio
Leone li avesse scritturati per un suo western nessuno avrebbe avuto nulla da
ridire … la televisione italiana può vantarsi di avere realizzato una grande
serie».

Su Le Figaro è stato scritto che «la serie evento dell'estate di Canal+ non è né
americana, né francese, né inglese, bensì italiana», mentre, secondo Le Monde,
«sono pochissime le serie televisive europee belle e meritevoli di essere
segnalate».

Nel dicembre del 2013 viene diffusa la notizia che i diritti della serie
televisiva di Stefano Sollima sono stati acquistati da una TV via cavo
statunitense che ne realizzerà un remake americano, ambientato nella
Philadelphia degli anni sessanta e settanta.

La 20th Century Fox Home Entertainment ha messo la prima stagione in commercio
nel mercato italiano in DVD il 21 aprile 2010; la confezione è composta da
quattro dischi.

La 20th Century Fox Home Entertainment ha messo la seconda stagione in commercio
nel mercato italiano in DVD il 19 ottobre 2011; la confezione è composta da
quattro dischi. Il 23 novembre 2011 è stata pubblicata una confezione
comprendente le due stagioni e composta da otto DVD.

L'attore Roberto Infascelli ha recitato sia nel film che nella serie TV. Nel
film ha interpretato Gigio, il fratello del Freddo, mentre nella serie TV ha
interpretato il Sorcio.



https://it.wikipedia.org/wiki/Lo_chiamavano_Bulldozer

Lo chiamavano Bulldozer è un film del 1978, di produzione italo tedesca diretto
da Michele Lupo.

Bulldozer è un ex giocatore di football americano ritiratosi improvvisamente e
datosi alla vita errabonda in barca. Costretto a fermarsi nel porto di Livorno
per un danno al motore, speronato da un sommergibile, incontra i militari del
sergente Kempfer nella vicina base USA di Camp Darby, dediti al bullismo con i
giovani locali. I contendenti non perdono occasione per affrontarsi tra risse e
scherzacci. Bulldozer si inserisce nella disputa a suo malgrado, sfidando lo
stesso Kempfer a braccio di ferro e battendolo miseramente. La forza e lo smacco
attirano su di lui le simpatie dei ragazzi accrescendo la rabbia del
sottufficiale, memore di una scommessa perduta anni prima proprio a causa
dell'ex giocatore.

La ripicca va avanti impedendo la fornitura del pezzo di ricambio per il motore
della barca, disponibile soltanto presso i magazzini del comando USA e Kempfer,
allenatore della sua squadra di football, sfida i ragazzi ad un'improbabile
partita, con tanto di premio in palio. Bulldozer, riuscito a riparare la barca,
declina il loro invito a prestarsi come allenatore.

Per la realizzazione della pellicola si possono ricordare alcune locations come:
Porto di Livorno, Marina di Pisa, Camp Darby, Tirrenia e Viareggio.

Colonna sonora scritta da Spencer stesso ed eseguita dagli Oliver Onions, già
autori musicali in altri film da lui interpretati.



https://it.wikipedia.org/wiki/Episodi_di_Castle_(ottava_stagione)

L' ottava e ultima stagione della serie televisiva Castle è stata trasmessa in
prima visione assoluta negli Stati Uniti d'America da ABC dal 21 settembre 2015
al 16 maggio 2016.

In Italia, la stagione è andata in onda in prima visione satellitare da Fox,
canale a pagamento della piattaforma Sky, dal 2 dicembre 2015 al 27 luglio 2016.

Mentre Martha esegue delle prove canore assieme ad altre persone in un teatro,
viene rinvenuto il cadavere di Robyn King, guardiana notturna del teatro: Dunque
la squadra di Beckett si ritrova ad indagare sull'omicidio. Dopo che Castle e
Alexis riescono a decifrare un messaggio ricevuto dalla vittima indicante un
edificio abbandonato nel quartiere di Spanish Harlem, si recano sul posto e lì
scoprono che la donna si riuniva quotidianamente assieme ad altre persone
sfidandosi in competizioni a cappella; si viene anche a scoprire che Robyn aveva
fondato un gruppo tutto suo (formato da ragazze vogliose di redimersi visto il
loro passato criminale come il suo) che avrebbe dovuto gareggiare nella
categoria nazionale e che era sostenuto da un'organizzazione fondato proprio per
le persone come loro. Il dipartimento, perciò, comincia ad interrogare vari
possibili sospettati appartenenti all'organizzazione e grazie alle dichiarizioni
di questi, viene così a conoscenza di oscuri segreti sul passato della donna
uccisa, fino a trovarne l'assassino: cioè il fondatore stesso della società il
quale si era sposato con la donna che in passato aveva causato a Robyn la
prigionia. Nel frattempo Castle, dopo aver trascorso la notte con Beckett,
riceve da quest'ultima ordini di tenere al segreto la loro relazione: dunque i
due in pubblico fingono di essere infuriati l'un l'altro e mentono anche a Ryan
ed Esposito dichiarando di aver intrapreso entrambi nuove relazioni,
rispettivamente con una modella russa di nome "Svetlana" e un medico di nome
"Livingstone".

Mentre il resto della squadra indaga sull'omicidio di un uomo trovato bruciato
nel bagagliaio di un'auto, Castle, Beckett e Vikram intercettano le istruzioni
di Loksat, tramite il cellulare di Caleb. Esposito successivamente informa Kate
che il corpo ritrovato nella macchina è stato identificato come quello di Caleb
Brown. L'appuntamento scoperto grazie al cellulare è però una trappola e la
squadra si ritrova così coinvolta in una sparatoria. Castle e Beckett
fortunatamente vengono salvati da Mason Wood della Greatest Detective Society.
Castle va così a casa per accertarsi che la sua famiglia stia bene, mentre
Beckett viene a sapere chi ha dato alle fiamme Caleb. Impaziente, dopo essere
stato estromesso dal caso, Castle però torna subito da Beckett, ma viene
catturato da uno scagnozzo di Loksat che gli inietta un siero della verità,
mettendo a rischio tutti quelli a cui Richard ha parlato di Loksat. Beckett
viene prelevata da Mason, che ha appena rivelato di essere lui Loksat. Ryan ed
Esposito riescono a salvare Castle da morte certa e toccherà a quest'ultimo
salvare Kate da Loksat. Dopo che tutto sembra risolto, tornati a casa, pensando
di essere finalmente al sicuro, Castle e Beckett vengono aggrediti da Caleb, che
rivela di essere lui il vero Loksat e che riesce a sparare alla coppia, venendo
poi ucciso da Beckett. Beckett, ferita gravemente, si trascina così vicino a
Castle per stringergli la mano. Sette anni più tardi, vengono mostrati i due che
si gustano la prima colazione, mentre i loro tre bambini stanno giocando.



https://it.wikipedia.org/wiki/Norvegia

La Norvegia, ufficialmente Regno di Norvegia (Kongeriket Norge in bokmål;
Kongeriket Noreg in nynorsk), è uno Stato monarchico di tipo costituzionale
dell'Europa settentrionale. Ha una superficie di 385 199 km² e una popolazione
di 5 142 000 abitanti, risultando il secondo Paese meno densamente popolato
d'Europa. La sua capitale è Oslo ed è uno degli Stati europei a non far parte
dell'Unione europea.

Il territorio norvegese è compreso in maggioranza nella Penisola scandinava,
fino a estendersi alle isole Svalbard (in prossimità del Polo Nord), all'isola
di Jan Mayen (al largo delle coste groenlandesi) e all'Isola Bouvet, vicina
all'Antartide ma non rientrante nel Trattato Antartico. Sono rivendicati anche i
territori antartici della Terra della regina Maud e dell'Isola Pietro I. La
Norvegia confina ad est con la Svezia e a nord-est con la Finlandia e con la
Russia; a sud lo Skagerrak la separa dalla Danimarca. L'estesa costa norvegese,
che si affaccia sull'Oceano Atlantico e sul Mare di Barents, è incisa da fiordi
famosissimi in tutto il mondo.

La storia della Norvegia ha inizio con i grandi mutamenti geologici e le ere
glaciali che diedero vita ai celebri fiordi norvegesi. Fu proprio in questo
ambiente proibitivo che giunsero dalla Siberia i primi abitanti del paese,
ovvero gli antenati degli odierni Sami. Tuttavia, la storia norvegese è
profondamente segnata dalla dominazione vichinga, che si estese ben presto in
tutta l'area settentrionale dell'Oceano Atlantico, gettando ombre e terrore
anche sul Mar Mediterraneo.

Di grande importanza è la storia della Norvegia, che per secoli subì la
dominazione della Danimarca e della Svezia. Prima la costituzione, ottenuta nel
1814, quando il paese passò dalla dominazione danese a quella svedese, e poi
l'indipendenza dalla Svezia nel 1905, hanno contribuito a creare un forte
orgoglio nazionale tuttora esistente. La nuova Norvegia indipendente presentava
condizioni di vita estremamente misere che costrinsero molti norvegesi
all'emigrazione; a ciò si aggiunse anche la difficilissima esperienza della
seconda guerra mondiale segnata dall'occupazione tedesca.

Nei decenni successivi la Norvegia è passata dall'essere una società rurale a
una società industriale urbanizzata: la svolta è arrivata alla fine degli anni
1960 con la scoperta del petrolio e del gas naturale, che in breve tempo ha reso
la Norvegia uno dei paesi più ricchi del mondo.

I primi insediamenti in Norvegia risalgono circa all'8000 a.C., testimoniati dai
dipinti rupestri ritrovati ad Alta, fatti da cacciatori che vivevano al sud e si
spostavano al nord durante l'estate. Tuttavia la Norvegia ebbe poca importanza
fino ai tempi dei Vichinghi. Intorno al 700 questo popolo fondò nel territorio
norvegese 29 piccoli regni che si unificarono nell'872 sotto il re Harald I
Hårfagre. Questo regno durò fino al 1319. In questo arco di tempo vennero
acquisite dipendenze come l'isola di Man, la penisola di Kola, la Groenlandia e
l'Islanda. Inoltre attraverso Olav Haraldsson (oggi santo patrono del paese)
venne introdotto il Cristianesimo.

Nel 1319 il re Haakon V morì senza eredi e la figlia sposò Magnus IV di Svezia.
Il figlio dei due ereditò così entrambi i regni, che vennero uniti nell'Unione
di Kalmar alla Danimarca. La fusione durò dal 1397 al 1523, quando la Svezia ne
uscì. La Norvegia rimase unita alla Danimarca fino al 1814, quando, dopo una
guerra contro gli Svedesi, fu ceduta al regno di Svezia. Finalmente, il 26
ottobre 1905 venne riconosciuta in modo pacifico la sua indipendenza e Haakon
VII divenne re. Per evitare futuri rischi di discordie tra i due paesi, le due
case regnanti di Svezia e di Norvegia stipularono un accordo che prevede la
rinuncia al trono da parte di uno dei due sposi in caso di matrimonio tra
principi ereditari delle rispettive case.

Durante la prima guerra mondiale la Norvegia rimase neutrale, anche se divenne
fornitore di viveri alla Gran Bretagna, che le diede il titolo di "alleato
neutrale". Anche durante la seconda guerra mondiale rimase neutrale; ciò
nonostante, a causa della sua posizione strategica, venne attaccata il 9 aprile
1940 (con l'operazione Weserübung) dalla Germania, che si impossessò del
territorio e costrinse il governo norvegese a svolgere la propria attività in
esilio a Londra. In Norvegia si insediò quindi Vidkun Quisling, che venne
nominato Fører di tutto il paese.

Durante il 1945 però l'esercito norvegese guadagnò posizioni sui tedeschi,
grazie all'aiuto di Francia e Gran Bretagna. Il 7 giugno dello stesso anno il re
di Norvegia poté fare rientro in patria.

Nel 1949 il paese è entrato a far parte dell'alleanza NATO, ed è da allora un
forte alleato degli Stati Uniti d'America.

Situata in Nord Europa, la Norvegia comprende la parte occidentale della
Scandinavia. Le sue coste frastagliate sono rotte da enormi fiordi e migliaia di
isole che si estendono per molti chilometri. La linea di confine è condivisa con
la Svezia per 1 619 km, con la Finlandia per 727 km e infine a est con la Russia
per 196 km. Nella Norvegia si trova il punto più a nord dell'Europa
continentale.

La Norvegia è lo stato europeo più settentrionale, spingendosi alla latitudine
di 71°11' dove si trova il promontorio di Knivskjellodden, situato di poco più a
nord rispetto al Capo Nord. Occupa anche la parte più occidentale della penisola
scandinava, estendendosi per circa 1 700 km da nord a sud. È attraversata dal
circolo polare artico; per questo nelle zone settentrionali si possono osservare
fenomeni come il sole di mezzanotte in estate e l'aurora boreale in inverno.

Il territorio della Norvegia continentale si estende per 323 802 km² ed è
principalmente montuoso, essendo attraversato da nord a sud dalle Alpi
Scandinave. Il punto più alto è rappresentato dal Galdhøpiggen (2 469 m),
situato nel massiccio del Jotunheimen; le altre cime più alte sono il
Glittertind (2 465 m), fino a poco tempo fa considerato come la vetta maggiore,
e lo Store Skagastølstind (2 403 m). Nella parte meridionale ci sono molte zone
costiere e pianeggianti.

Legato geologicamente allo scudo baltico, il territorio norvegese ha una
conformazione che di recente ha subito il sollevamento terziario e la creazione
dei fiordi, avvenuta nell'ultima fase di erosione. La struttura di base, che
risale a ere molto antiche, è formata da un penepiano - ovvero una superficie di
riempimento quasi piatta che può diventare pianura (se a livello del mare) o
essere considerata altopiano - di rocce, su cui, durante l'orogenesi
caledoniana, si innalzò violentemente la catena montuosa che oggi è la spina
dorsale della penisola scandinava; la stessa catena montuosa è poi il luogo di
nascita di molti fiumi (diretti sia verso l'Oceano Atlantico e che quindi
attraversano la Norvegia sia verso il Golfo di Botnia e che quindi attraversano
la Svezia), nonché confine naturale e politico tra i due stessi paesi. Inoltre,
nel Quaternario ebbe anche inizio l'opera di erosione e di modellamento delle
glaciazioni, che scavarono profonde valli, arrotondarono i rilievi e
consolidarono la rete fluviale.

In Norvegia sono frequentissimi gli altipiani, incisi dalle valli scavate dai
ghiacciai; elemento dominante nel centro-sud del paese, l'altopiano è quasi
assente nell'estremo nord. Nella zona più settentrionale (Finnmark) il rilievo
comprende un unico vasto altopiano alto dai 300 ai 500 metri, il cui paesaggio è
sporadicamente interrotto solo da alcuni gruppi collinari rari e non molto alti.
Da qui si sviluppa lungo la costa la catena montuosa che corre verso sud-ovest e
che attraversa tutto il paese. La parte centromeridionale è la più elevata e
comprende anche alcuni ghiacciai oltre i 2 000 m.

In generale il versante occidentale è ripido e scavato da valli che terminano
sul mare formando i fiordi. Il lato interno dei Monti Scandinavi ha invece
un'inclinazione più dolce.

Va poi detto che a tutte le latitudini sorgono porti e città ben riparati come
Stavanger, Bergen (talmente protetta da essere una delle città norvegesi più
piovose e meno nevose in assoluto), Trondheim, Bodø, Narvik e Tromsø. Infine, di
fronte alle coste emergono ovunque, tranne che nell'estremo tratto
sud-orientale, isole e arcipelaghi come Senja e Kvaløya e gli arcipelaghi delle
Vesterålen e delle Isole Lofoten.

I fiumi norvegesi hanno corso breve e impetuoso a causa dei rilievi. Il più
lungo è il Glomma (570 km), che sfocia nell'Oslofjord, mentre altri importanti
sono il Pasvikelva (145 km) e il Numedalslågen (352 km).

I laghi invece sono molto numerosi, circa 450 000, di cui solo 400 però con area
superiore a 5 km². Il più grande di questi è il Mjøsa (365 km²), seguito dal
Røssvatnet (210 km²) e dal Femund (204 km²).

Esistono anche alcune cascate, di cui la più alta misura 840 m. Ci sono diversi
posti nell'area circostante il fiordo di Sogne in cui potrete ammirare maestose
cascate che si gettano giù dai ripidi fianchi delle montagne. Alcune di queste
cascate sono tra le più alte della Norvegia. La cascata Vettisfossen a Øvre
Årdal ha un dislivello di 275 metri ed è la cascata protetta più alta della
Norvegia. Altre cascate famose sono Feigumfossen a Luster, Kjosfossen nella
Flåmsdalen e Kvinnafossen tra Leikanger e Hella.

L'aspetto più caratteristico del territorio norvegese è l'estesissimo sviluppo
delle sue coste: oltre 21 000 km comprendendo tutte le isole. Le coste sono
molto frastagliate e intervallate dalle profonde insenature dei fiordi.

Il clima della Norvegia, atlantica e artica, nonostante la latitudine, è
relativamente mite: questo grazie alla Corrente del Golfo, che partendo dal
Messico viene a riscaldare le acque marine delle coste atlantiche rendendo le
temperature medie annuali superiori allo zero anche in zone molto più a nord del
Circolo Polare Artico. Questo evita la formazione di ghiacci marini, favorendo
le attività portuali e di pesca. Le temperature medie annue delle coste vanno
dai circa 7-8 °C della città di Stavanger ai 3-4 °C di Trondheim, fino ai 2-3 °C
di Vadsø. Il rovescio della medaglia, però, è dato dalle tempeste che si formano
in mare aperto intorno all'Islanda, per contrasto tra l'aria fredda continentale
(proveniente da Groenlandia e isole canadesi) e le tiepide acque dell'oceano:
queste tempeste, foriere di precipitazioni abbondanti, sono comuni soprattutto
durante l'autunno e all'inizio dell'inverno. Durante l'estate inoltre possono
esserci periodi particolarmente freschi e piovosi, oltre che con caratteristiche
di spiccata variabilità. La temperatura media del mese di luglio è comunque
superiore ai 15 °C su tutta la fascia costiera centro-meridionale fino alla
regione di Sogn og Fjordane.

Diversa è la situazione a Oslo, dove le estati sono tiepide: la temperatura
media di luglio è di 17 °C e grazie alle molte ore di luce sono possibili
temperature massime vicine ai 30 °C tra giugno e luglio. Per contro gli inverni
sono freddi (circa −5 °C di media a gennaio) perché l'effetto mitigatore della
Corrente del Golfo è bloccato dalle montagne: nei mesi più freddi si scende
facilmente sotto i −20 °C, e non è raro avere minime intorno allo zero a maggio
e settembre. Il vero "freddo" invernale si incontra nelle zone interne,
soprattutto le contee di Oppland e Finnmark: in quest'ultima è stato registrato
il record minimo di temperatura, −51 °C a Karasjok.

Le precipitazioni sono piuttosto abbondanti sulle regioni atlantiche,
specialmente nella zona montuosa sud-occidentale 1 500 a 3 000 mm di pioggia e
neve). Sono meno abbondanti al nord, ancora meno nelle zone coltivate e vicine
alla capitale, con circa 600 mm all'anno. Il picco massimo è estivo o
tardo-estivo nelle regioni più continentali, Oslo compresa, mentre sulla costa
atlantica sudoccidentale è situato in autunno e anticipa sempre di più man mano
che si sale verso nord.

La maggior parte degli abitanti è di etnia norvegese, con forti minoranze Sami
(nella città di Kautokeino raggiungono il 70% degli abitanti) e finlandesi,
specialmente al nord.

Oslo è il centro maggiormente multietnico del paese, dove, oltre ai Lapponi, vi
sono immigrati che provengono principalmente da Pakistan, Marocco, Somalia e
Iraq, oltre ai vicini danesi e svedesi. Gli immigrati in Norvegia sono circa
387 000, ossia il 7,4%, ma, considerando anche gli stranieri che hanno acquisito
la cittadinanza, questa percentuale sale circa al 10%.

Nel Medioevo i re vichinghi pagani si convertirono al Cristianesimo e proibirono
al popolo di praticare le vecchie religioni. Al 2016 il 72,9% dei norvegesi
appartiene alla Chiesa di Norvegia, che si basa sulla dottrina
evangelico-luterana e che fino al 1° gennaio 2017 è stata religione di Stato.

Tra quelle minoritarie, le più diffuse sono l'Islam (2%) e il cattolicesimo
(1,21%). Il restante 5,09% professa altre religioni. Gli atei e gli agnostici
rappresentano il 6,2% della popolazione.

La lingua ufficiale in Norvegia è il norvegese, che è però diviso in due
differenti forme scritte: il bokmål e il nynorsk. La prima, più diffusa, è
utilizzata come prima lingua dall'85% dei norvegesi; la seconda è utilizzata dal
rimanente 15%, specialmente nelle contee del Vestlandet. Nelle scuole norvegesi
vengono insegnate entrambe le forme. Ai comuni norvegesi è lasciata la libertà
di scegliere quale forma utilizzare, anche se la maggior parte sceglie la
neutralità, ovvero utilizza sia il bokmål sia il nynorsk.

Alcune municipalità del Finnmark e del Troms utilizzano come lingua ufficiale
anche il sami o il finlandese (le minoranze linguistiche più forti).

Tutti i norvegesi comprendono sia il danese sia lo svedese per via della
grandissima somiglianza fra le tre lingue. Anche l'inglese è molto conosciuto,
essendo parlato fluentemente da praticamente tutta la popolazione.

Amministrativamente la Norvegia è divisa in 19 contee, chiamate fylker (fylke al
singolare). All'interno delle contee vi sono 430 comuni (a cui si aggiungono
Oslo e Longyearbyen) di cui 48 hanno lo status di città. Vi sono inoltre due
tipi di divisioni informali: 46 distretti all'interno delle contee e 5 regioni.

Le forze armate norvegesi sono composte (dati 2009) attualmente da circa 23 000
persone, inclusi gli impiegati civili. L'esercito venne istituito nel 1628 dal
re Cristiano IV come difesa da attacchi stranieri. Il servizio militare è
obbligatorio per uomini e donne, dura 12 mesi e prevede dei periodi di
addestramento supplementare. Inoltre è presente una forza di difesa locale,
suddivisa in piccole unità, addestrata per compiti speciali. Fa parte della NATO
dal 1949 e ha partecipato all'ISAF, missione in Afghanistan.

La Norvegia è una monarchia parlamentare. Le funzioni del re, oggi Harald V di
Norvegia, sono soprattutto cerimoniali. Il consiglio di stato è composto dal
primo ministro e dai suoi ministri, nominati formalmente dal re. Il parlamento
norvegese, lo Storting (noto anche come Stortinget, che significa "il
parlamento"), ha 169 membri. I deputati vengono eletti ogni quattro anni dalle
19 contee con sistema proporzionale. Fino al 2009 lo Storting si divideva in due
camere, Odelsting e Lagting, anche se nella maggior parte dei casi funzionava
come un parlamento unicamerale.

Dal 2013 il Primo ministro è Erna Solberg, leader del partito Partito
conservatore, a capo di un governo di minoranza che comprende anche il Partito
del Progresso.

La Norvegia è uno dei pochi paesi europei (insieme con Svizzera, Bielorussia e
Russia) che non ha mai espresso volontà d'entrare a fare parte dell'Unione
europea. Le ragioni sono molteplici. Secondo gli euroscettici, se la Norvegia
diventasse membro UE le industrie norvegesi della pesca e dell'agricoltura ne
soffrirebbero, e l'adesione porterebbe a una maggiore centralizzazione e a un
indebolimento dell'uguaglianza e dello Stato sociale.

La Norvegia ha indetto due referendum per l'entrata nell'Unione Europea, ed
entrambe le volte i cittadini hanno bocciato la proposta, sebbene con un lieve
margine. Al primo referendum, tenutosi il 24 e 25 settembre 1972, il 53,5
percento dei votanti fu contrario all'adesione all'UE. Nel secondo referendum,
tenutosi il 28 novembre 1994, la maggioranza scese al 52,2 percento dei votanti.
In alcune zone, come Oslo, la maggioranza dei cittadini ha votato a favore
dell'adesione all'UE. La Norvegia ha comunque firmato un accordo nel 1994 per la
partecipazione alla Associazione Europea di Libero Scambio (EFTA) e allo Spazio
Economico Europeo (SEE), e fa parte dell'area Schengen.

Il 14 settembre del 2009 la coalizione guidata da Jens Stoltenberg vincendo le
elezioni si è riconfermata alla guida del paese: in Norvegia una coalizione
uscente non veniva confermata dal 1993. I laburisti hanno ottenuto il 35,4% (64
seggi), il Partito del Progresso guidato da Siv Jensen il 22,9% (41 seggi)
mentre i Conservatori il 17,2% (30 seggi). L'alleanza di centro-sinistra ha
ottenuto in totale 86 seggi confermandosi alla guida del paese, oltre ai
Laburisti hanno infatti ottenuto 11 seggi a testa tanto il Partito della
Sinistra Socialista quanto il Partito di Centro, entrambi con il 6,2% dei voti.
Malgrado il successo del centrosinistra nel corso delle elezioni del 2009 il
centrodestra ha guadagnato qualche seggio allo Storting rispetto alle elezioni
del 2005, soprattutto grazie al balzo in avanti dei Conservatori guidati da Erna
Solberg.

Le elezioni del 9 settembre 2013 hanno visto la vittoria della destra con un
programma di decise misure di controllo sull'immigrazione e di forti tagli
fiscali e di spesa pubblica.[non chiaro] Il 16 ottobre 2013 si è insediato il
governo di coalizione di due partiti di destra, Conservatori (11 ministri) e
Progressisti (7 ministri) guidato da Erna Solberg, seconda donna a diventare
premier norvegese dopo Gro Harlem Brundtland.

In ogni contea ha sede un Tribunale di conciliazione, che giudica direttamente i
casi di minore entità. La magistratura civile e penale è invece unificata. La
gerarchia ordinaria prevede i Tribunali distrettuali, le Corti d'Appello e la
Corte suprema (con sede a Oslo). La Corte d'appello si occupa dei reati gravi
(delitti, ecc.), mentre la competenza della Corte suprema nelle cause penali è
limitata alle questioni di diritto. Tutti i giudici sono nominati dal re. In
Norvegia dal 1963 è stata istituita la figura dell'Ombudsman (eletto ogni
quattro anni dal Parlamento), che ha il compito di assistere i cittadini vittime
di errori o abusi della pubblica amministrazione. I componenti del Lagting e i
membri ordinari dell'Alta corte (l'Høyestereth) formano un'Alta corte del Regno
(il Riksrett), con la funzione di giudicare i ministri, i componenti della
stessa Alta corte e dello Storting.

La Norvegia è il paese con l'indice di sviluppo umano più alto del mondo. Il PIL
procapite della Norvegia nel 2012 era di 99 170 $, cioè il terzo al mondo, anche
se si riduce di quasi la metà calcolandolo a parità di potere d'acquisto, visto
l'alto costo della vita. Questo risultato si deve alla notevole espansione
economica degli ultimi anni dovuta alla produzione di energia idroelettrica,
allo sfruttamento dei giacimenti petroliferi del Mare del Nord e
all'esportazione di materie prime come il legno (dalle numerose foreste), pesce
e minerali.

Si tratta innanzitutto di un'economia foraggera, caratterizzata dalla produzione
del latte e dei suoi derivati (burro, formaggi, ecc.) praticata in piccole
aziende a economia intensiva in cui si compensa l'area del clima e la necessità
di usare razze bovine sufficientemente resistenti con una tecnica
progreditissima di allevamento del bestiame. Tuttavia, molto utilizzati sono
anche gli ovini e i suini per via della buona produzione di lana e carne. Le
coltivazioni, destinate soprattutto all'alimentazione del bestiame (orzo e
avena), occupano solo il 2,5% della superficie totale norvegese.

Il rispetto dell'ambiente è profondamente radicato in Norvegia, dove il 15% del
territorio è protetto dal punto di vista ambientale. Oltre ai 33 parchi
nazionali, la Norvegia tutela l'ambiente secondo la classificazione delle aree
protette in: Paesaggi Protetti, Riserve Naturali, Monumenti Naturali.

La flora norvegese è molto influenzata dalle condizioni climatiche: un quarto
del territorio è occupato da foreste, limitate alle zone interne sopra i 1 000 m
di quota. A nord vi è la tundra, cioè aree formate da immense praterie erbose
coperte di neve in inverno e di fiori nella breve estate. Le piante tipiche
della zona sud-occidentale sono le latifoglie, in particolare querce, faggi,
olmi e betulle.

La fauna è caratterizzata a nord da animali come la renna, la lepre polare, la
volpe e in particolare il lemming, mentre a sud vi sono cervi, alci, lupi e
orsi. I laghi e i fiumi sono ricchi di lucci, salmoni e trote. Nelle coste
invece sono presenti animali molto importanti per l'economia norvegese: il
merluzzo e l'aringa.

Il maggiore centro culturale del paese è Oslo, dove sono presenti le principali
università, biblioteche e musei come il Museo di storia naturale e la Galleria
nazionale. Il più famoso pittore norvegese è senz'altro Edvard Munch, celebre
per il suo L'urlo. A Oslo Gustav Vigeland ha realizzato un intero parco (Parco
di Vigeland), composto da oltre 200 opere.

Nel XX secolo fu assegnato il Premio Nobel per la letteratura a tre scrittori
norvegesi: Bjørnstjerne Bjørnson nel 1903, Knut Hamsun nel 1920, e Sigrid Undset
nel 1928. Nel XX secolo scrittori come Dag Solstad, Jon Fosse, Cora Sandel, Olav
Duun, Olav H. Hauge, Gunvor Hofmo, Stein Mehren, Kjell Askildsen, Hans
Herbjørnsrud, Aksel Sandemose, Bergljot Hobæk Haff, Jostein Gaarder, Roald Dahl,
Erik Fosnes Hansen, Jens Bjørneboe, Kjartan Fløgstad, Lars Saabye Christensen,
Johan Borgen, Herbjørg Wassmo, Jan Erik Vold, Rolf Jacobsen, Olaf Bull, Jan
Kjærstad, Georg Johannesen, Tarjei Vesaas, Sigurd Hoel, Arnulf Øverland e Johan
Falkberget hanno dato importanti contributi alla letteratura norvegese.

Il più celebre compositore classico norvegese è Edvard Grieg, la cui musica è
stata la prima proveniente dalla Norvegia unita, anche se precedentemente,
durante l'unione con la Svezia, erano vissuti Halfdan Kjerulf e il violinista
Ole Bull i quali ebbero successo sia in Europa sia negli Stati Uniti d'America.
Oggi i più importanti rappresentanti della musica classica norvegese sono le due
orchestre filarmoniche di Oslo e di Bergen.

Nati negli anni ottanta sono saliti alla ribalta internazionale il gruppo degli
A-ha, esploso in tutto il mondo nel 1985 con il brano Take on Me; gli A-ha,
sciolti nel 2010, dopo venticinque anni di successi, sono considerati a livello
mondiale la più importante band norvegese di esportazione e per tale motivo i
suoi membri hanno ricevuto il più alto riconoscimento concedibile dalla Corona
norvegese: la Croce di Sant'Olav.

Nell'ambito del rock alternativo grande riscontro europeo ha avuto la band
Motorpsycho formatasi a Trondheim nel 1989 e oggi ancora attiva; noti
all'estero, in ambienti di nicchia, sono i Supersilent, quartetto (e poi trio)
di un personalissimo jazz d'avanguardia, totalmente improvvisato e ricco di
elettronica.

Negli anni novanta, i Röyksopp, una band synth-pop originaria di Tromsø, ha
raggiunto il palcoscenico internazionale, mentre della stessa città possiamo
citare Lene Marlin, la quale ha avuto enorme successo negli anni 2000 sulla
scena pop internazionale.

Nell'ambito del rock più underground, la Norvegia è nota soprattutto per aver
dato i natali al genere black metal. Quasi tutti i gruppi più importanti del
genere, nel suo periodo d'oro, sono norvegesi: esempi ne sono i Mayhem, gli
Emperor, Burzum, i Dimmu Borgir, i Gorgoroth, i Darkthrone, gli Ancient, i
Limbonic Art, i Carpathian Forest, i Satyricon, gli Immortal, i Gehenna, i 1349,
i Taake, i Keep of Kalessin e altri ancora. Gli esponenti di alcuni di questi
gruppi balzarono anche alla cronaca per aver compiuto gesti criminali e
delittuosi (fra cui il rogo di alcune chiese storiche negli anni novanta), forse
connessi con il Black Metal Inner Circle, una presunta setta la cui esistenza
rimane controversa.

Sempre negli anni novanta nacquero molte band metal appartenenti a generi più o
meno underground. Questi gruppi ebbero enorme importanza a livello
internazionale, imponendo uno "stile norvegese" ancora oggi riconoscibile. Un
esempio è il Gothic metal con artisti come Theatre of Tragedy, Sirenia,
Tristania, e molti altri; ma anche il doom metal, sia influenzato dal gothic
(The 3rd And The Mortal), sia il Funeral Doom, con gruppi come i Funeral (da cui
il genere prende il nome) o i più recenti Skumring. Naturalmente la Norvegia è
molto importante per la scena Viking Metal, con gruppi seminali come i
Borknagar, i Kampfar, i Windir e gli Enslaved.

La Norvegia è stata protagonista dell'Eurovision Song Contest in tre occasioni:
vincendo nell'edizione del 1985 con il brano La det swinge cantato dal duetto
Bobbysocks, nell'edizione del 1995 con il delicato brano strumentale Nocturne
del duo Secret Garden e nell'edizione del 2009 con Fairytale di Alexander Rybak.

Un altro gruppo norvegese, i Mhoo, sta acquistando notorietà grazie alle
apparizioni sulla televisione nazionale. Il suo genere è
bluegrass/country/latino[non chiaro].

Un altro gruppo che ha raggiunto il successo internazionale è il gruppo indie
pop Kings of Convenience.

Riguardo la musica pop e rap si possono citare i Madcon, Katastrofe, Karpe Diem,
Innertier, Freddy Kalas e Marcus & Martinus.

Lo sport in Norvegia è molto praticato, soprattutto nell'ambito degli sport
invernali.[senza fonte] Infatti, la Norvegia detiene il record di medaglie
conquistate e la prima posizione nel medagliere dei Giochi olimpici invernali
con un totale di 329 medaglie (118 d'oro, 111 d'argento e 100 di bronzo),
davanti anche agli Stati Uniti,.

Nell'ambito invernale, particolarmente popolari sono il biathlon e lo sci di
fondo; infatti, i due atleti più titolati ai Giochi olimpici invernali, Ole
Einar Bjørndalen, vincitore di 6 medaglie d'oro, 4 d'argento e 1 di bronzo, e
Bjørn Dæhlie, vincitore di 8 medaglie d'oro e 4 d'argento, sono entrambi
norvegesi. Sempre Bjørn Dæhlie, tra le altre cose, ha conquistato 6 Coppe del
Mondo di sci di fondo tra il 1991 e il 1999, mentre Ole Einar Bjørndalen ha
conquistato 36 medaglie ai Campionati del mondo di biathlon (16 d'oro, 11
d'argento e 9 di bronzo), con in aggiunta 6 Coppe del Mondo, di cui 5 tra il
2002 e il 2009.

In ambito estivo, solamente negli ultimi anni sono emersi atleti norvegesi
capaci di mettersi in luce nelle manifestazioni internazionali più importanti.
Tra questi rientrano il nuotatore Alexander Dale Oen, specializzato nei 100
metri rana e vincitore della medaglia d'argento ai Giochi olimpici di Pechino
2008 e della medaglia d'oro ai Mondiali di Shanghai 2011, l'atleta Andreas
Thorkildsen, specializzato nel lancio del giavellotto, e vincitore di due
medaglie d'oro alle Olimpiadi, rispettivamente ad Atene 2004 e Pechino 2008, 1
medaglia d'oro e tre d'argento ai Campionati mondiali e due medaglie d'oro ai
Campionati europei rispettivamente a Göteborg 2006 e Barcellona 2010, e il
canottiere Olaf Tufte.

Il calcio ha raggiunto una discreta popolarità in ambito maschile, il cui
miglior risultato è la conquista della medaglia di bronzo ai Giochi olimpici di
Berlino 1936, mentre è abbastanza praticato in ambito femminile, la cui
rappresentativa nazionale è arrivata a conquistare l'oro olimpico ai Giochi
olimpici di Sydney 2000.

La Festa dell'Indipendenza, celebrata il 17 maggio (data in cui nel 1814 la
Norvegia ottenne una Costituzione propria), è la ricorrenza più importante del
calendario norvegese.

Tre le tradizioni norvegesi può essere citato il Russefeiring, un periodo di
festeggiamenti degli studenti dell'ultimo anno del liceo che si svolge nella
prima metà di maggio.



https://it.wikipedia.org/wiki/Italo_Calvino

Italo Calvino (Santiago de Las Vegas de La Habana, 15 ottobre 1923 – Siena, 19
settembre 1985) è stato uno scrittore e partigiano italiano.

Intellettuale di grande impegno politico, civile e culturale, è stato uno dei
narratori italiani più importanti del secondo Novecento. Ha seguito molte delle
principali tendenze letterarie a lui coeve, dal Neorealismo al Postmoderno, ma
tenendo sempre una certa distanza da esse e svolgendo un proprio personale e
coerente percorso di ricerca. Di qui l'impressione contraddittoria che offrono
la sua opera e la sua personalità: da un lato una grande varietà di
atteggiamenti che riflette il vario succedersi delle poetiche e degli indirizzi
culturali nel quarantennio fra il 1945 e il 1985; dall'altro, invece, una
sostanziale unità determinata da un atteggiamento ispirato a un razionalismo più
metodologico che ideologico, dal gusto dell'ironia, dall'interesse per le
scienze e per i tentativi di spiegazione del mondo, nonché, sul piano
stilistico, da una scrittura sempre cristallina e a volte, è stato sostenuto,
classica.

I numerosi campi d'interesse toccati dal suo percorso letterario sono meditati e
raccontati attraverso capolavori quali la trilogia de I nostri antenati,
Marcovaldo, Le cosmicomiche, Se una notte d'inverno un viaggiatore, uniti dal
filo conduttore della riflessione sulla storia e la società contemporanea.

Italo Calvino nasce il 15 ottobre del 1923 a Santiago de las Vegas, nell'isola
di Cuba da genitori italiani. Il padre, Mario, è un agronomo originario di
Sanremo, poi trasferitosi in Messico e a Cuba, mentre la madre, Eva Mameli,
originaria di Sassari, dopo aver lavorato come assistente presso la cattedra di
botanica nell'Università di Pavia, ha ottenuto la libera docenza nel 1915. Dopo
la Prima guerra mondiale, Eva e Mario, già conosciutisi anni addietro,
approfondiscono il loro rapporto finché la donna accetta di sposare l'agronomo e
seguirlo a Cuba, dove questi dirige una Stazione Agronomica sperimentale per la
produzione di canna da zucchero.

Di Cuba Calvino non ha nessun ricordo come egli stesso afferma nella sintetica
biografia scritta per il volume Ritratti su misura "Della mia nascita
d'oltremare conservo solo un complicato dato anagrafico (che nelle brevi note
bio-bibliografiche sostituisco con quello più "vero": nato a Sanremo), un certo
bagaglio di memorie familiari, e il nome di battesimo che mia madre, prevedendo
di farmi crescere in terra straniera, volle darmi perché non scordassi la patria
degli avi, e che invece in patria suonava bellicosamente nazionalista."

Nel 1925 i coniugi Calvino decidono di ritornare in Italia. Secondo lo stesso
autore, tuttavia, il rientro in patria era già stato programmato in precedenza
ma rinviato per l'attesa della sua nascita. La famiglia si trasferisce a Sanremo
dove il padre, come scrive Giulio Ferroni, "[...] tenne la direzione della
Stazione sperimentale di floricoltura «Orazio Raimondo» utilizzando anche il
parco della sua villa «La meridiana» per svolgere una intensa attività di
sperimentazione di nuove colture floreali".

A Sanremo Calvino vive serenamente gli anni della fanciullezza, che egli
ricorderà così: "Sono cresciuto in una cittadina che era piuttosto diversa dal
resto dell'Italia, ai tempi in cui ero bambino: San Remo, a quel tempo ancora
popolata di vecchi inglesi, granduchi russi, gente eccentrica e cosmopolita. E
la mia famiglia era piuttosto insolita sia per San Remo sia per l'Italia
d'allora: scienziati, adoratori della natura, liberi pensatori [...] mio padre,
di famiglia mazziniana repubblicana anticlericale massonica, era stato in
gioventù anarchico kropotkiniano e poi socialista [...] mia madre [...] di
famiglia laica, era cresciuta nella religione del dovere civile e della scienza,
socialista interventista nel '15 ma con una tenace fede pacifista".

Il periodo fascista non sembra inizialmente segnare in modo particolare la sua
personalità né sconvolgere la serenità familiare di quegli anni. Nonostante i
genitori siano intimamente e culturalmente contrari al regime fascista, la loro
posizione (socialista lei e anarchico lui) sfuma nell'ambito di una generale
condanna della politica. Lo scrittore, sul periodico milanese «Il Paradosso»,
scriverà: "Il primo ricordo della mia vita è un socialista bastonato dagli
squadristi [...] è un ricordo che deve riferirsi probabilmente all'ultima volta
che gli squadristi usarono il manganello, nel 1926, dopo un attentato a
Mussolini. [...] Ma far discendere dalla prima immagine infantile, tutto quello
che si vedrà e sentirà nella vita, è una tentazione letteraria".

Nel 1927 Italo inizia a frequentare l'asilo infantile al St. George College e
nasce il fratello Floriano che diventerà geologo e docente all'Università di
Genova.

I rapporti della famiglia Calvino con il fascismo sono complicati, come lo
stesso Italo scrive in alcune pagine dedicate al padre. Questi, infatti è
costretto a iscriversi al Partito Nazionale Fascista e, per ottenere un incarico
presso l'Università di Torino, giura fedeltà al regime. Il primo contatto
personale con la cultura fascista, per Italo Calvino, arriva negli anni tra il
1929 e il 1933, quando non può sottrarsi all'esperienza di diventare balilla,
obbligo esteso anche agli allievi delle scuole valdesi frequentate dal piccolo
Italo. Tuttavia la sua esperienza infantile non sarà, come egli stesso scrive
nel 1960, drammatica: "(...) vivevo in un mondo agiato, sereno, avevo
un'immagine del mondo variegata e ricca di sfumature contrastanti, ma non la
coscienza di conflitti accaniti".

Nel 1934, superato l'esame d'ammissione, frequenta il ginnasio-liceo «G.D.
Cassini» dove sarà, come richiesto dai genitori, esonerato dalle lezioni di
religione.

La famiglia Calvino non ha una fede religiosa, e per quei tempi manifestare un
certo atteggiamento agnostico comportava almeno l'appellativo di
"anticonformisti". Segno che Calvino ricorderà poi quale elemento di formazione
importante, per averlo presto svezzato ai sentimenti della tolleranza e della
diversità, con la conseguenza di predisporlo al costante confronto con le
ragioni dell'altro. "Non credo che questo mi abbia nuociuto: ci si abitua ad
avere ostinazioni nelle proprie abitudini, a trovarsi isolati per motivi giusti,
a sopportare il disagio che ne deriva, a trovare la linea giusta per mantenere
posizioni che non sono condivise dai più. Ma soprattutto sono cresciuto
tollerante verso le opinioni altrui, particolarmente nel campo religioso (...).
E nello stesso tempo sono rimasto completamente privo di quel gusto
dell'anticlericalismo così frequente in chi è cresciuto in mezzo ai preti".

In questi anni il giovane Calvino si avvicina alla lettura di opere letterarie
che stimolano il suo interesse verso lo "spirito d'ironia sistematica" che trova
nelle pagine delle riviste umoristiche come "Bertoldo", "Marc'Aurelio",
"Settebello" libere dalla retorica del regime. Si diverte a disegnare vignette e
fumetti e si appassiona al cinema. "Ci sono stati anni in cui andavo al cinema
quasi tutti i giorni e magari due volte al giorno, ed erano gli anni tra diciamo
il Trentasei e la guerra, l'epoca insomma della mia adolescenza".

Sono questi i semi culturali e storici di quella formazione che il giovane
Calvino più tardi tradurrà in una scrittura capace di spaziare dalla saggistica
politica a quella letteraria e teatrale; dal racconto impegnato, a quello
ironico e umoristico; dalla pungente critica sociale, alla sceneggiatura di
testi teatrali, finanche alla composizione di poesie.

Ma proprio quando l'età gli darebbe occasione di gustare appieno quella grande
ricchezza cosmopolita e culturale che si addensa nel circondario di Sanremo in
quegli anni, la guerra mondiale sconvolge la vita di provincia, e destina
Calvino a una serie di vicissitudini, dai toni anche drammatici, capaci però di
saldarsi con l'apertura di vedute maturata nell'infanzia, forgiando così
l'impegno politico che Calvino esprimerà in forma di partecipazione e di
scrittura. L'estate in cui Calvino afferma di uscire dall'infanzia
definitivamente, per diventare un giovane spensierato, è quella del 1938,
preludio allo scoppio della guerra. "L'estate in cui cominciavo a prender gusto
alla giovinezza, alla società, alle ragazze, al libri, era il 1938: finì con
Chamberlain e Hitler e Mussolini a Monaco. La "belle époque" della Riviera era
finita (...)".

La posizione ideologica di Calvino non ha, fino allo scoppio della guerra, come
lo stesso dichiara, un indirizzo ben definito. "Fino a quando non scoppiò la
seconda guerra mondiale, il mondo mi appariva un arco di diverse gradazioni di
moralità e di costume, non contrapposte ma messe l'una a fianco dell'altra
(...). Un quadro come questo non imponeva affatto delle scelte categoriche come
può sembrare ora".

Scopre in questo periodo l'interesse per la scrittura e inizia a scrivere
poesie, brevi racconti, testi teatrali e coltiva la passione per il disegno,
soprattutto per la caricatura e la vignetta. Tra la primavera e l'estate del
1940 alcune sue vignette saranno pubblicate, con la firma di Jago, sul
"Bertoldo" di Giovanni Guareschi nella rubrica "Il Cestino".

Dopo aver completato gli studi presso il ginnasio-liceo G.D. Cassini, si iscrive
alla facoltà di Agraria presso l'Università di Torino dove il padre era
incaricato di Agricoltura tropicale. Sostiene con successo ma senza convinzione
quattro esami del primo anno, senza però inserirsi nell'ambiente universitario
rimanendo estraneo ai fermenti che stanno maturando nell'ambiente dei Guf e
continuando a coltivare quelli che sempre più marcatamente appaiono come i suoi
veri interessi: la letteratura, il cinema, il teatro. Scrive alcune recensioni
di film e nell'estate del 1941 il "Giornale di Genova" gliene pubblicherà un
paio tra cui quella di San Giovanni decollato che vede come protagonista Totò.

Scrive nel 1942 La commedia della gente, un lavoro teatrale per un concorso del
Teatro nazionale dei Guf di Firenze che sarà in seguito segnalata dalla giuria e
nello stesso anno raccoglie i suoi primi racconti giovanili con il nome di Pazzo
io o pazzi gli altri che presenterà alla casa editrice Einaudi ma senza
successo, dove parla di un "ordigno incommensurabile" che avrebbe spazzato via
l'umanità, anticipando di qualche anno l'impiego delle bombe atomiche.

L'ambiente culturale di Torino, che Calvino frequenta assiduamente, ed i
fermenti politici di contrapposizione al regime, più che mai vivi nel capoluogo
piemontese, fondono in lui letteratura e politica. Grazie all'amicizia ed ai
suggerimenti di Eugenio Scalfari (già suo compagno al liceo), focalizza i suoi
interessi sugli aspetti etici e sociali che coltiva nelle letture di Montale,
Vittorini, Pisacane. Nel 1943 si trasferisce alla facoltà di Agraria e Forestale
di Firenze, dove sostiene pochi esami. Frequentatore assiduo della biblioteca
del Gabinetto Vieusseux comincia a definire in modo più preciso le sue scelte
politiche. Nel campo militare di Mercatale di Vernio, gli giunge la notizia
dell'incarico dato a Pietro Badoglio di formare un nuovo governo e viene a
conoscenza della destituzione e dell'arresto di Mussolini.

Dopo l'otto settembre, per sfuggire alla leva della repubblica di Salò,
trascorse diversi mesi nascosto cercando di allontanare il senso di solitudine
con intense letture che influenzeranno la sua vocazione di scrittore.

Il 9 agosto 1943 torna a Sanremo. All'indomani dell'uccisione del giovane medico
e comandante partigiano Felice Cascione per mano fascista, avvenuta nel gennaio
del 1944, Calvino aderisce assieme al fratello Floriano alla seconda divisione
d'assalto partigiana "Garibaldi" intitolata allo stesso Cascione. Egli, in una
risposta al questionario di un periodico milanese, "Il Paradosso", si definisce
un anarchico, "La mia scelta del comunismo non fu affatto sostenuta da
motivazioni ideologiche. Sentivo la necessità di partire da una "tabula rasa" e
perciò mi ero definito anarchico (...). Ma soprattutto sentivo che in quel
momento quello che contava era l'azione; e i comunisti erano la forza più attiva
e organizzata" Ma proprio grazie all'esperienza di quegli anni di clandestinità
imparerà ad ammirare l'organizzazione partigiana comunista oltre alla
particolare forza di spirito che animava i suoi uomini. In una lettera all'amico
Scalfari dirà "La mia vita in quest'ultimo anno è stato un susseguirsi di
peripezie (...) sono passato attraverso una inenarrabile serie di pericoli e di
disagi; ho conosciuto la galera e la fuga, sono stato più volte sull'orlo della
morte. Ma sono contento di tutto quello che ho fatto, del capitale di esperienze
che ho accumulato, anzi avrei voluto fare di più".

Il 17 marzo 1945, quando ormai gli alleati sono in Italia, Calvino è
protagonista attivo nella battaglia di Baiardo, una delle ultime battaglie
partigiane. Ricorderà l'evento nel racconto Ricordo di una battaglia, scritto
nel 1974. (Il suo nome da partigiano era "Santiago", dal nome del paesino cubano
- Santiago de Las Vegas, vicino all'Avana - dove egli era nato 20 anni prima).

L'esperienza partigiana sarà alla base del suo primo romanzo, Il sentiero dei
nidi di ragno e della raccolta di racconti Ultimo viene il corvo. Nonostante lo
stile neorealistico di questi romanzi giovanili, profondamente differente da
quello del Calvino maturo e successivamente abbandonato, sono tuttavia già
presenti, sia pure allo stadio embrionale, alcuni elementi che caratterizzeranno
la produzione successiva, in particolare la dimensione fantastica e la visione
dal punto di vista del narratore, in questo caso gli occhi di un bambino.

Dopo la Liberazione, mentre la sua inclinazione anarchica e libertaria non
affievolisce, in lui va costruendosi un'ampia e complessa visione del mondo che
non cede a semplificazioni politiche e sociali. Non esalta l'idea comunista
sotto il profilo culturale e filosofico. Matura, ciononostante, l'esigenza di
organizzare forme politiche e strutture sociali a difesa dei diritti, della
dignità umana e della libertà. Con questo spirito aderisce al Partito Comunista
Italiano e ne diviene attivista e quadro, esprimendo la sua partecipazione con
interventi di carattere politico e sociale, su quotidiani e periodici culturali,
oltre che nelle sedi istituzionali del partito.

Si iscrive alla Facoltà di lettere di Torino, accedendo direttamente al III
anno, grazie alla legislazione postbellica in favore dei partigiani ed ex
combattenti. Conosce Cesare Pavese che diverrà guida culturale ed umana, oltre
che "primo lettore" delle sue opere. Scrive Angoscia in caserma ed inizia una
collaborazione con Il Politecnico, periodico diretto da Elio Vittorini. Tra il
'46 ed il '47 compone Campo di mine, vincitore di un concorso letterario indetto
da l'Unità, ed una serie di racconti che saranno poi messi assieme ne Ultimo
viene il corvo pubblicato nel 1949. Tra l'estate e il 31 dicembre del 1946, per
concorrere al Premio Mondadori per un inedito, scrive il primo romanzo Il
sentiero dei nidi di ragno. Dopo la laurea nel 1947, che consegue con una tesi
su Joseph Conrad, inizia una collaborazione con l'Einaudi, curandone l'ufficio
stampa. Il rapporto con la casa editrice sarà centrale nelle attività di
Calvino, anche se talvolta intermittente ma ricco di incarichi sempre diversi e
via via più importanti. Durerà fino al 1961, momento in cui si trasformerà in
consulenza editoriale esterna. Le attività culturali si intensificano assieme
alle conoscenze personali. A Roma frequenta l'Osteria Fratelli Menghi, noto
punto di ritrovo per pittori, registi, sceneggiatori, scrittori e poeti tra gli
anni '40 e '70, e personaggi del calibro di Vittorini, Natalia Ginzburg, Delio
Cantimori, Franco Venturi, Norberto Bobbio e Felice Balbo.

Collabora con l'Unità e con Rinascita. Nel 1949 viene pubblicato Ultimo viene il
corvo e resta inedito Il bianco Veliero. Scrive interventi politico-sociali e di
saggistica letteraria, su diverse riviste culturali, tra cui Officina, Cultura e
realtà, Cinema Nuovo, Botteghe Oscure, Paragone, oltre che su Il Politecnico di
Vittorini già citato. Sulle riviste pubblica anche brevi racconti, fra cui La
formica argentina e le prime novelle di Marcovaldo.

Nel mese di agosto del 1950 Cesare Pavese si uccide e Calvino perde così un
amico e un maestro. Ne rimane sconvolto poiché Pavese era da lui vissuto come
uomo forte di carattere e di temperamento risoluto. Gli resta il profondo
rammarico per non aver intuito il dramma dell'amico.

I suoi viaggi sporadici si infittiscono e fra ottobre (in cui il 25 muore il
padre) e novembre 1951 visita l'Unione Sovietica, dandone puntuale resoconto nel
Taccuino di viaggio in URSS di Italo Calvino, con cui vince il premio Saint
Vincent. Scrive il romanzo I giovani del Po e, quasi di getto, Il visconte
dimezzato.

Tra il 1953 e il 1954 tenta un romanzo di ampio respiro, La collana della regina
(pubblicato sotto forma di racconto nella raccolta Prima che tu dica «Pronto»),
mentre lavora assiduamente a un progetto nuovo che lo appassiona
particolarmente. Si tratta delle Fiabe italiane, rimaneggiamento e raccolta di
antiche fiabe popolari, pubblicate nel novembre del 1956.

Dal 1955 al 1958 ebbe una relazione con l'attrice Elsa De Giorgi, moglie di
Sandrino Contini Bonacossi. Dei due amanti esiste un carteggio conservato dal
1994 nel Fondo Manoscritti di Pavia, e in parte pubblicato dalla stessa donna
che voleva dimostrare quanto quella relazione incise sul percorso intellettuale
e artistico dello scrittore. La storia s'intrise di fosche tinte quando il
marito della donna scomparve misteriosamente e non diede notizie di sé finché
non venne trovato suicida nei pressi di Washington nel 1975. L'epistolario,
tenuto segreto per 25 anni, è stato definito dalla studiosa Maria Corti come il
«più bello del Novecento italiano».

Sul versante dell'impegno politico, l'idea di società maturata con gli anni non
cancella il suo spirito anarchico e libertario, anzi lo arricchisce e lo
caratterizza nella forma di precisi interventi critici in occasione del XX
Congresso del PCUS del 1956. Calvino esprime il dissenso per certi aspetti che
la politica sovietica va prendendo, soprattutto in ragione della libera
espressione e circa l'importanza della forma democratica. Ma non risparmia
critiche neppure ad una certa chiusura culturale dei dirigenti del PCI, né a
talune pratiche interne all'apparato. L'idea di un nuovo PCI riformato e
rifondato, che ispira Calvino, è dichiaratamente di matrice giolittiana. La
disillusione è però incolmabile solo pochi mesi dopo il Congresso, quando
l'armata rossa invade l'Ungheria. Con i fatti di Poznań e Budapest matura in
Calvino la decisione di abbandonare il partito.

Il 1º agosto 1957 formalizzerà con una lettera al Comitato Federale di Torino le
proprie dimissioni, seguite a quelle di Antonio Giolitti. Spesso interviene su
una rivista di intellettuali dissidenti "Città aperta", a conferma che
l'amarezza maturata a seguito di certe scelte del partito non degrada in
qualunquismo, ma si fa critica puntuale e propositiva.

Tra il 1957 e il 1958 si viene a creare quell'articolato connubio di poesie e
musica che fu il Cantacronache, cui Calvino partecipò scrivendo i testi di
alcune delle più famose canzoni (Dove vola l'avvoltoio?, Oltre il ponte, Sul
verde fiume Po, Canzone triste).

Continua a scrivere ed a viaggiare e fonda con Vittorini Il Menabò. Tra il '58
ed il '62 pubblica La gallina di reparto, La nuvola di smog e l'antologia I
racconti. Nel 1959 pubblica il romanzo Il cavaliere inesistente e parte per un
viaggio di sei mesi nelle principali località degli Stati Uniti a novembre (si
troverà a New York per quattro mesi) grazie a un finanziamento della Ford
Foundation, esperienza che diverrà soggetto del racconto inedito Un ottimista in
America. Escono su Il Menabò il saggio La sfida al labirinto ed il racconto La
strada di San Giovanni.

La sua fama è ormai affermata. Spesso è chiamato per conferenze e dibattiti in
ogni parte d'Europa. Nell'isola di Maiorca riceve il premio internazionale
Formentor. Nel 1962, in occasione di un ciclo di incontri letterari, conosce a
Parigi la sua futura moglie, la traduttrice argentina Esther Judith Singer,
detta Chichita, lavoratrice in organismi internazionali come l'UNESCO e l'IAEA.

Nasce in quegli anni il gruppo '63, corrente letteraria neoavanguardista, che
Calvino segue con interesse pur senza condividerne l'impostazione di fondo.
Pubblica i racconti La giornata d'uno scrutatore e La speculazione edilizia,
inclusi in un irrealizzato progetto di trilogia sulla crisi dell'intellettuale
negli anni cinquanta. A metà marzo 1963 è a Tripoli per una conferenza su Natura
e storia nei romanzi di ieri e di oggi all'Istituto italiano di cultura. Nel '64
vanno in stampa le prime cosmicomiche La distanza della Luna, Sul far del
giorno, Un segno nello spazio, Tutto in punto. Poco dopo pubblica il dittico La
nuvola di smog - La formica argentina.

Nel febbraio 1964 lo scrittore torna all'Avana per sposarsi con Chichita in un
ufficio notarile di Calle Obispo e con brindisi finale nel bar della piscina del
loro Hotel Avana Libre. In quella occasione egli fu chiamato a fare parte della
giuria del Premio Casa Las Americas, e qui conobbe il comandante Ernesto Che
Guevara, al quale poi dedicò due pagine dopo la sua morte in Bolivia, le quali
furono pubblicate sul numero speciale dedicato al Che della rivista culturale
avanera Casa de Las Americas. Quando a fine 1964 Calvino tornò in Italia, a
Torino e a Roma, dove si stabilirà con la moglie ed il figlio di lei, Marcello
Weil, dove lavorerà presso la casa editrice Einaudi come addetto stampa, si
attivò per cofondare l'Associazione Nazionale di Amicizia Italia-Cuba.

Poi nel 1965 nasce a Roma la figlia Giovanna Calvino (che si laureerà poi a New
York, dove andrà a vivere con le royalties paterne).

Il 12 febbraio del 1966 muore l'amico Elio Vittorini, al quale dedica il saggio
Vittorini: progettazione e letteratura. Calvino traccia nel saggio il pensiero
d'un intellettuale aperto e fiducioso, in dissonanza col pessimismo letterario
di quegli anni, della decadenza e della crisi. All'indomani della morte di
Vittorini, Calvino inaugura un periodo di meditazione, necessario forse ad
elaborare il proprio vissuto, distante dal frastuono delle città e della vita
pubblica.

Nell'estate del 1967 si trasferisce a Parigi per lavoro, assieme a tutta la
famiglia, in una villetta della Square de Châtillon. Qui Calvino progetta di
rimanere 5 anni, collaborando con intellettuali e letterati francesi; vi resterà
per 13, fino al 1980, anno in cui egli ritorna a Roma con la famiglia. A Parigi
segue il dibattito culturale francese ma conduce una vita pressoché in disparte,
pur frequentando alcuni intellettuali parigini come Georges Perec, François Le
Lionnais, Jacques Roubaud, Paul Fournel, Raymond Queneau. Di quest'ultimo
traduce I fiori blu, da cui la letteratura del maturo Calvino trarrà gli aspetti
più umoristici ed i riferimenti cosmologici. Approfondisce la sua passione per
le materie scientifiche e per il gioco combinatorio. I frutti di questo nuovo
arricchimento già si manifestano nella raccolta di racconti Ti con zero,
vincitore del Premio Viareggio 1968. Premio che però Calvino rifiuta, ritenendo
ormai tali manifestazioni letterarie semplice espressione retorica, anche se,
successivamente, accetterà altri premi letterari. Pubblica la prima edizione
dell'antologia scolastica La lettura. Assieme a Guido Neri, Gianni Celati ed
altri intellettuali, lavora al progetto per la realizzazione di una rivista
sociale e letteraria a larga diffusione, destinata al grande pubblico.

Mentre Calvino era a Parigi il suo amico Che Guevara venne ucciso il 9 ottobre
1967 in Bolivia. Il 15 ottobre 1967 (il giorno del suo 44º compleanno) scrisse
un articolo a lui dedicato che fu pubblicato in spagnolo nel gennaio 1968 sulla
rivista cubana Casa de las Americas, nel citato numero speciale tutto dedicato
al rivoluzionario. Il testo originale integrale italiano fu pubblicato in Italia
solamente trent'anni dopo, nel 1998, sul primo numero della rivista Che della
Fondazione Italiana Ernesto Che Guevara presieduta dall'editore romano Roberto
Massari.

Tra il 1969 e il 1973 lavora ad alcuni progetti letterari e pubblica racconti e
saggi su diverse riviste. Pubblica il racconto Il castello dei destini
incrociati nel volume Tarocchi - Il mazzo visconteo di Bergamo e New York e i
saggi Osservare e descrivere e Problema da risolvere, pubblicati nella nuova
edizione del testo scolastico La lettura.

Nel 1971 scrive Gli amori difficili per la collana "Centopagine" della Einaudi.
Nel 1972 vince il Premio Feltrinelli conferito dalla Accademia nazionale dei
Lincei, pubblica Le città invisibili che sarà finalista al XXIII Premio Pozzale
1974 per la letteratura. In quell'anno inizia anche una collaborazione con il
Corriere della Sera che durerà fino al 1979, quando inaugura la serie di
racconti del signor Palomar. Pubblica due lavori autobiografici, il primo,
Ricordo di una battaglia, rievoca la dura ed umanamente ricca esperienza da
partigiano. L'altro, Autobiografia di uno spettatore, particolare sguardo di
Calvino sul cinema, diventa prefazione a Quattro film di Federico Fellini. In
questi anni fa costruire la sua villa a Roccamare, presso Castiglione della
Pescaia (GR), dove trascorrerà tutte le successive estati della sua vita.

Nel 1974 scrive due dialoghi per la serie radiofonica Le interviste impossibili
(Montezuma e L'uomo di Neanderthal).

Nel 1975 inizia un altro periodo di intensi viaggi. Nella seconda metà di maggio
è in Iran dove, per conto della RAI, cura la preparazione di un programma
radiofonico, Le città della Persia. L'anno successivo si reca negli USA, in
Messico ed in Giappone, per una serie di incontri e di conferenze. Il signor
Palomar in Giappone, racconto che pubblica nelle colonne del Corriere della
sera, s'ispira a quei viaggi.

A Vienna, l'8 gennaio 1976, viene insignito d'un importante premio letterario
europeo, dal Ministero dell'Istruzione austriaco, lo Staatspreis für Europäische
Literatur.

Nel 1979 pubblica Se una notte d'inverno un viaggiatore e inizia la sua
collaborazione con il giornale La Repubblica. Chiude quasi completamente i suoi
interventi di carattere politico e sociale, con l'amaro articolo L'apologo
sull'onestà nel paese dei corrotti, pubblicato l'anno successivo sul quotidiano
diretto da Eugenio Scalfari.

Nel 1980 Calvino, ritornato a Roma con la famiglia in una casa con terrazza ad
un passo dal Pantheon sita in piazza Campo Marzio, è alla ricerca del punto di
confine tra letteratura e scienze, sempre ispirato all'amico francese Queneau.
Ne cura l'opera Segni cifre e lettere e ne traduce la Piccola cosmogonia
portatile, redigendone anche la guida.

Su richiesta di Adam Pollock compone un testo a carattere combinatorio, con
funzione di cornice, per l'incompiuto Singspiel di Mozart Zaide

Nel 1983 esce Palomar pubblicato da Einaudi. Per la casa editrice torinese cura
anche l'introduzione ad America di Franz Kafka. A causa della seria crisi in cui
versa l'Einaudi, nel 1984 è costretto a pubblicare presso Garzanti Collezione di
sabbia e Cosmicomiche vecchie e nuove. Nello stesso anno si reca in Argentina
con la moglie, su invito della Feria Internacional del libro di Buenos Aires,
incontrandosi anche con Raúl Alfonsín, da alcuni mesi eletto presidente della
repubblica. Nel 1985, durante l'estate, Calvino lavora ad una serie di
conferenze (Lezioni americane, pubblicate postume) che avrebbe dovuto tenere
presso l'Università Harvard.

Dopo una vita piena di soddisfazioni culturali e sociali, il 6 settembre 1985,
all'età di quasi 62 anni, Calvino viene colto da un ictus nella sua villa nella
pineta toscana di Roccamare, presso Castiglione della Pescaia, dove trascorreva
le ultime vacanze prima del citato viaggio americano. Viene ricoverato
all'ospedale Santa Maria della Scala, di fronte alla cattedrale di Siena, dove
viene operato a lungo al cervello; dopo aver ripreso parzialmente conoscenza per
qualche giorno, si aggrava e muore il 19 settembre 1985, a causa di una
sopraggiunta emorragia cerebrale. Italo Calvino riposa nel panoramico e grazioso
cimitero-giardino di Castiglione della Pescaia, di fronte all'Arcipelago
Toscano, in Provincia di Grosseto.

Oltre alle Lezioni americane, escono postumi anche i tre volumi Sotto il sole
giaguaro, La strada di San Giovanni e Prima che tu dica pronto, tutti curati
dalla vedova e da alcuni collaboratori.

Nella prima fase della sua produzione, collocabile all'interno del movimento
neorealista, Calvino scrive il romanzo Il sentiero dei nidi di ragno e numerosi
racconti raccolti nel volume Ultimo viene il corvo. Con queste opere Calvino
mostra una lucida capacità rappresentativa della realtà che coniuga impegno
politico e letteratura in modo spontaneo e leggero.

Ne Il sentiero dei nidi di ragno l'intreccio è narrato dal punto di vista di
Pin, un bambino, il protagonista del romanzo. Questa ricerca di oggettività,
comunque, non scade mai in pura cronaca: è sempre presente la dimensione
mitico-fiabesca che permette a Calvino di far intravedere la realtà sotto le
spoglie del sogno.

Calvino da sempre era stato attirato dalla letteratura popolare, con particolare
attenzione al mondo delle fiabe.

Con Il visconte dimezzato percorre sempre di più la strada dell'invenzione
fantastica: l'impianto è ormai totalmente abbandonato al fiabesco e la
narrazione procede secondo due livelli di lettura: quello di immediata funzione
e quello allegorico-simbolico, in cui sono presenti numerosi spunti di
riflessione (contrasto tra realtà e illusione, tra ideologia ed etica, ecc.). In
conclusione il romanzo invita i lettori all'equilibrio, in quanto non è
possibile possedere una verità assoluta.

Anche le altre due opere della trilogia I nostri antenati mostrano
caratteristiche simili. Il protagonista de Il barone rampante è un alter ego di
Calvino che ormai ha abbandonato la concezione della letteratura come messaggio
politico. Il cavaliere inesistente invece è velato da un cupo pessimismo, dietro
al quale la realtà appare irrazionale e minacciosa.

Accanto alla produzione allegorico-simbolica, Calvino continua comunque un tipo
di narrazione che descrive la realtà quotidiana. Riprende ad esaminare il ruolo
dell'intellettuale nella società, constatando la sua assoluta impotenza di
fronte alle cose del mondo.

Sempre a questa fase appartengono i racconti di Marcovaldo, in due serie: più
aderente a strutture fiabesche la prima (1958) mentre le seconda (1963) tratta
temi urbani con toni che a volte sfiorano l'assurdo.

Nel 1963 esce anche La giornata d'uno scrutatore, in cui Calvino narra le
vicende di un militante comunista che, scrutatore all'istituto Cottolengo di
Torino, entra in contatto con l'irrazionale ed entra in crisi.

Nella pubblicazione Sfida al labirinto (dell'esistenza) Calvino espone le sue
idee riguardo alla funzione degli intellettuali, i quali, secondo lui, devono
cercare di comprendere il caos del reale per tentare di dare un senso alla vita.

Si è molto parlato dei rapporti di Calvino con la scrittura fantascientifica in
opere come Le cosmicomiche o Ti con zero. Come lui stesso afferma, ha sempre
amato leggere “science-fiction”, ma pensava che le sue storie fossero costruite
in modo diverso: mentre la fantascienza tratta del futuro, egli si rifà ad un
passato remoto, una sorta di mito delle origini. Inoltre mentre lo scrittore
ligure si serve del dato scientifico per uscire dalle abitudini
dell'immaginazione, la fantascienza tende ad avvicinare ciò che è lontano.

“Calvino ha voluto metaforicamente esprimere tre diverse esperienze attraverso
le quali l'uomo contemporaneo possa recuperare la propria umanità. I tre romanzi
descrivono infatti l'uomo moderno diviso e incapace di trovare il giusto
equilibrio tra bene e male (“Il visconte dimezzato”), alienato (“Il barone
rampante”), e ridotto a pura apparenza (“Il cavaliere inesistente”). “Il
cavaliere inesistente” suggerisce una riflessione sulla necessità di essere, di
esistere, conquista più importante e che presuppone tutte le altre”.

Intorno agli anni sessanta Calvino aderisce ad un nuovo modo di fare
letteratura, intesa ora come artificio e come gioco combinatorio. Per lo
scrittore ligure è necessario rendere visibile ai lettori la struttura stessa
della narrazione, per accrescere il loro grado di consapevolezza.

In questa nuova fase produttiva Calvino si avvicina ad un tipo di scrittura che
potrebbe essere definita combinatoria perché il meccanismo stesso che permette
di scrivere assume un ruolo centrale all'interno della produzione; Calvino
infatti è convinto che ormai l'universo linguistico abbia soppiantato la realtà
e concepisce il romanzo come un meccanismo che gioca artificialmente con le
possibili combinazioni delle parole: anche se questo aspetto può essere
considerato il più vicino alla Neoavanguardia, egli se ne distanzia per uno
stile ed un linguaggio estremamente comprensibili.

Questa nuova concezione di Calvino risente di numerosi influssi: lo
strutturalismo e la semiologia, le lezioni parigine di Roland Barthes sull'ars
combinatoria e la frequentazione del gruppo di Raymond Queneau (l'OuLiPo), la
scrittura labirintica di Jorge Luis Borges nonché la rilettura del Tristram
Shandy di Sterne, che definirà come il progenitore di tutti i romanzi
d'avanguardia del nostro secolo.

Già nel 1967, nella conferenza intitolata Cibernetica e Fantasmi, Calvino
affronta la riflessione su un'idea di letteratura come pura combinazione
formale, ma il primo prodotto di questa nuova concezione della letteratura è Il
Castello dei destini incrociati (1969), al quale in seguito verrà aggiunto La
Taverna dei destini incrociati (1973), in cui il percorso narrativo è affidato
alla combinazione delle carte di un mazzo di tarocchi. Un gruppo di viandanti si
incontra in un castello: ognuno avrebbe un'avventura da raccontare ma non può
perché ha perduto la parola. Per comunicare allora i viandanti usano le carte
dei tarocchi, ricostruendo grazie ad esse le proprie vicissitudini. Qui Calvino
usa il mazzo dei tarocchi come un sistema di segni, come un vero e proprio
linguaggio: ogni figura impressa sulla carta ha un senso polivalente così come
lo ha una parola, il cui esatto significato dipende dal contesto in cui viene
pronunciata. L'intento di Calvino è proprio di smascherare i meccanismi che
stanno alla base di tutte le narrazioni, creando così un romanzo che va oltre se
stesso, in quanto riflessione sulla propria natura e configurazione.

Questo gioco combinatorio è centrale anche nel successivo romanzo dello
scrittore, Le città invisibili (1972), sorta di riscrittura del Milione di Marco
Polo in cui è lo stesso mercante veneziano a descrivere a Kublai Khan le città
del suo impero. Queste città però non esistono tranne che nell'immaginazione di
Marco Polo, vivono solo all'interno delle sue parole. La narrazione quindi per
Calvino può creare dei mondi ma non può distruggere l'inferno dei viventi che
sta intorno a noi, per combattere il quale, come suggerito nella conclusione del
romanzo, non si può far altro se non valorizzare quello che inferno non è.

Ne Le città invisibili l'esibizione dei meccanismi combinatori del racconto
diventa ancora più esplicita che nel Castello dei destini incrociati grazie
anche alla struttura stessa del romanzo, segmentata in testi brevi che si
susseguono dentro una cornice. Le città invisibili infatti è composto da nove
capitoli, ognuno all'interno di una cornice in corsivo nella quale avviene il
dialogo tra l'imperatore dei Tartari, Kublai Khan, e Marco Polo. All'interno dei
capitoli vengono narrate le descrizioni di cinquantacinque città, secondo nuclei
tematici. Questa complessa costruzione architettonica è indubbiamente
finalizzata alla riflessione da parte del lettore sulle modalità compositive
dell'opera: in questo senso Le città invisibili è un romanzo fortemente
metatestuale, poiché induce a produrre riflessioni su sé stesso e sul
funzionamento della narrativa in generale. L'opera più metanarrativa di Calvino,
però, è sicuramente da considerarsi Se una notte d'inverno un viaggiatore
(1979). In questo romanzo, più che altrove, Calvino mette a nudo i meccanismi
della narrazione, avviando una riflessione sulla pratica della scrittura e sui
rapporti tra scrittore e lettore.

I dieci inizi di racconti di cui è composto il libro corrispondono ognuno ad un
diverso tipo di narrazione. Mediante questo "esercizio di stile" Calvino
esemplifica quali sono i modelli e gli stilemi del romanzo moderno (da quello
della neoavanguardia a quello neo-realistico, da quello esistenziale a quello
fantastico surreale). Alla base del racconto c'è dichiaratamente lo schema a
incastro delle Mille e una notte, all'interno del quale Calvino colloca i
suggerimenti e le sollecitazioni provenienti dal romanzo contemporaneo.

Alla fine del 1985, subito dopo la sua scomparsa, per ricordarlo, alcuni suoi
amici, tra cui Natalia Ginzburg, Norberto Bobbio, Lalla Romano, Cesare Segre e
Massimo Mila, fondarono il Premio Italo Calvino. Dedicato alle opere prime di
narrativa, il Premio si è affermato negli anni come il più importante in Italia
per autori italiani inediti.

Poi, nel 1995, nel decennale della sua morte, la figlia Giovanna Calvino fu
contattata dalle autorità cubane al fine di inaugurare, nel 1996, una grande
lapide-ricordo nella casa natale di Italo Calvino, nel Giardino Botanico di
Santiago de las Vegas, alla periferia dell'Avana. In tale occasione a Cuba sorse
il comitato "Pro-Fondazione-Calvino". Tale istituzione nel 1996 dette vita al
Premio Letterario Biennale Cubano Italo Calvino, riservato a giovani talenti
cubani, per teatro, poesia, narrativa e saggistica.

Entrambi i suddetti Premi (in Italia e a Cuba) sono tuttora esistenti. Nel 2000
(ma anche nel 2003, 80º anniversario della sua nascita) nel Castillo del Morro
dell'Avana, il governo cubano ha esposto una mostra fotografica bilingue
(italo-spagnola) dedicata alla vita di Italo Calvino, e nel 2013 ha dichiarato
l'anno 2013 "Anno di Italo Calvino a Cuba", in occasione della sua "Fiesta del
90º compleanno".

Tutte le canzoni sono musicate da Sergio Liberovici. Alcune sono state incise in
tempi recenti dai Modena City Ramblers e da Grazia Di Michele.

A Italo Calvino sono stati dedicati il pianetino n. 22370 scoperto
dall'Osservatorio Bassano Bresciano (22370 Italocalvino) e il cratere Calvino,
di 68 km di diametro, sul pianeta Mercurio.



https://it.wikipedia.org/wiki/Pari_e_dispari_(film)

Pari e dispari è un film comico del 1978 diretto da Sergio Corbucci con Bud
Spencer e Terence Hill

Al guardiamarina Johnny Firpo viene affidato l'incarico di sgominare una banda
di allibratori clandestini. Il loro capo si chiama Paraboulis, detto il Greco,
conosciuto per essere un grande giocatore di poker. Nell'impresa l'ammiraglio
O'Connors lo invita a farsi aiutare da Charlie, camionista ed ex giocatore
d'azzardo ormai pentito, amico di suor Susanna.

Per convincerlo Johnny gli rivela di essere suo fratellastro e lo porta dal
padre che non vedeva da anni. Johnny riesce a convincere il padre,
promettendogli una parte delle vincite, e i due fanno credere a Charlie che i
soldi che vinceranno serviranno per l'operazione agli occhi del padre, ormai
cieco. I fratelli Firpo iniziano a infliggere duri colpi all'organizzazione di
Paraboulis vincendo scommesse per circa mezzo milione di dollari. Al termine di
una partita di pelota basca, Johnny convince Ninfus, il braccio destro del
greco, a portarlo da quest'ultimo per giocarsi tutti i soldi vinti a poker.
Illuso da una cattiva prestazione di Johnny contro Ninfus e i suoi scagnozzi al
tavolo verde, Ninfus porta Johnny sullo yacht privato del greco che ospita un
casinò illegale.



https://it.wikipedia.org/wiki/1984_(romanzo)

1984 (Nineteen Eighty-Four) è uno dei più celebri romanzi di George Orwell,
pubblicato nel 1949 ma iniziato a scrivere nel 1948 (anno da cui deriva il
titolo, ottenuto appunto dall'inversione delle ultime due cifre).

In un futuro prossimo (l'anno 1984) la Terra è divisa in tre grandi potenze
totalitarie, Oceania, Eurasia ed Estasia, impegnate in una perenne guerra tra
loro, il cui scopo principale è mantenere il controllo totale sulla società. In
Oceania, la sede dei vari ministeri (Ministero della Pace, che presiede alla
guerra, dell'Amore, che presiede alla sicurezza, della Verità, che presiede alla
propaganda e al revisionismo storico, e dell'Abbondanza, che presiede
all'economia) è Londra, facente parte della provincia di Pista Uno.

La società è amministrata secondo i principi del Socing (nell'originale inglese,
"IngSoc"), il Partito Socialista Inglese, ed è governata da un onnipotente
partito unico con a capo il Grande Fratello, un personaggio che nessuno ha mai
visto di persona (ma che appare in manifesti affissi dappertutto) e che tiene
costantemente sotto controllo la vita di tutti i cittadini (la sua descrizione
fisica ricorda Josif Stalin, Adolf Hitler e Lord Kitchener). Il totalitarismo
del Grande Fratello sviluppa caratteristiche dell'Unione Sovietica di Stalin e
della Germania preconizzata dai nazisti.

Il potere è nelle mani di un partito unico, detto semplicemente il Partito, a
sua volta diviso in Partito Interno (che comprende leader e amministratori) e
Partito Esterno (formato da burocrati, impiegati e funzionari subalterni). I
suoi occhi sono i teleschermi, televisori forniti di telecamera, installati per
legge in ogni abitazione dei membri del Socing e che i membri del Partito
Esterno non possono spegnere, ma al massimo possono attenuarne il volume
dell'audio. Questi televisori-telecamere, presenti ovunque, oltre a diffondere
propaganda 24 ore su 24, spiano la vita di qualunque membro del Socing,
annullando di fatto ogni possibile forma di privacy: in questo modo, il governo
può osservare facilmente qualsiasi forma di comportamento, anche inconsapevole,
che riveli che un individuo abbia pensieri contrari all'ortodossia del Partito.
Tale meccanismo di osservazione è portato avanti continuamente, e su ogni
singolo membro del Partito.

Il Partito è governato dal Minamor ("Miniluv"), ovvero il Ministero dell'Amore,
la cui funzione è di controllare i membri del partito e di convertire i
dissidenti alla sua ideologia, ed è dotato di una polizia politica, la
psicopolizia (in inglese, "Thought Police"), che interviene in ogni situazione
sospetta di eterodossia e di deviazionismo. Al di sotto del partito unico stanno
i Prolet, che non hanno alcun potere né privilegio, svolgono i lavori pesanti in
cambio del minimo di sussistenza, ma hanno il vantaggio di non essere
controllati se non in modo indiretto, tramite la tecnica del Panem et circenses.

Ovunque nella città sono appesi grandi manifesti di propaganda che ritraggono il
Grande Fratello, con la didascalia Il Grande Fratello ti guarda, e gli slogan
del partito: «la guerra è pace», «la libertà è schiavitù», «l'ignoranza è
forza». I membri del Socing vivono in moderni palazzoni alveare nella città
nuova, e i prolet (il Proletariato) vivono separati dai primi nella città
vecchia.

L'unica forma di pensiero ammissibile in Oceania è il Bipensiero
("Doublethink"), ispirato al materialismo dialettico leninista. Come recitano
alcuni slogan del partito, “la menzogna diventa verità e passa alla storia”,
“Chi controlla il passato controlla il futuro: chi controlla il presente
controlla il passato”.

La lingua che si parla in Oceania va trasformandosi conseguentemente in
Neolingua ("Newspeak"), un nuovo linguaggio in cui sono ammessi solo termini con
un significato preciso e privo di possibili sfumature eterodosse, in modo che
riducendone il significato ai concetti più elementari si renda impossibile
concepire un pensiero critico individuale. Con la creazione della neolingua il
partito censura quindi l'utilizzo di molte parole, convogliando quelle sgradite
(come ad esempio "democrazia") nell'unico termine "psicoreato": in questo modo
diventa impossibile formulare, e a lungo andare anche solo pensare ad un
argomento "proibito". I semplici concetti che renderebbero discutibile l'operato
del Partito diventano inesprimibili. La stessa parola "psicoreato" va ben oltre
il divieto di esprimersi, ma si spinge appunto a vietare anche solo di pensare
in modo divergente dai dettami del governo totalitario del Grande Fratello.

Le scienze umanistiche sono state modificate nel loro contenuto e scopo: i
contenuti di libri, giornali, film e documenti vengono riscritti continuamente,
espellendo tutto quanto non sia in linea con le idee del momento del Socing:
tutti i fatti che rivelino contraddizione o fallibilità del partito vengono
periodicamente e sistematicamente cancellati e sostituiti, la storia non esiste
più, se non per dare ragione al Partito; ci si aspetta dai membri del Socing e
dai Prolet che vi si adeguino, cancellando la memoria dei fatti indesiderati e
sostituendoli coi fatti che il Partito vuole che si ricordino.

Anche l'ultima possibilità di produrre letteratura, ossia la scrittura a mano, è
stata abolita: poesie, canzoni e romanzi vengono realizzati automaticamente da
complessi macchinari elettromeccanici detti versificatori, in base a schemi
predefiniti; anche gli articoli di giornale che Winston "corregge" sono
riscritti tramite un apparato, detto parlascrivi, in grado di produrre testo
sotto dettatura.

Dovunque sono presenti i cosiddetti buchi della memoria, nei quali tutti i
membri del Partito sono invitati a gettare i documenti "non aggiornati", di
fatto non ancora riscritti secondo la verità del momento, per avviarli
teoricamente alla distruzione. Tra le tante attività vietate rientra quella di
tenere un diario, perché non sarebbe aggiornabile dal governo e quindi
potenzialmente pericoloso per la "verità".

Londra, 1984. Una guerra atomica ha diviso la Terra in tre potenze, in lotta fra
loro e governate da regimi totalitari: Oceania, Eurasia ed Estasia. Nel
superstato di Oceania, la società è controllata da un Partito che basa il suo
potere sui principi del Socing, un socialismo estremo, il cui comandante supremo
è il Grande Fratello, misterioso dittatore il cui viso compare ovunque nei
teleschermi e nei manifesti di propaganda. Le principali città sono sorvegliate
da pattuglie della Psicopolizia, una feroce organizzazione paramilitare
poliziesca che ha come obiettivo, attraverso lo spionaggio, di tenere sotto
controllo la vita dei cittadini (costretti ad indossare delle tute azzurre
numerate) affinché non commettano un qualsiasi "psicoreato" (ossia non pensino a
cose scomode al regime). Le armate oceaniane, alleate con gli eserciti
estasiani, sono inoltre in guerra contro gli eurasiani allo scopo di ottenere il
pieno dominio dei loro territori, inviando nei deserti dell'Africa e nell'India
meridionale diversi reggimenti di fanteria, di artiglieria e di carri armati.

Il trentanovenne Winston Smith è un impiegato del Partito Esterno che lavora
presso gli uffici del Ministero della Verità, incaricato di "correggere" i libri
e gli articoli di giornale già pubblicati, modificandoli in modo da rendere
riscontrabili e veritiere le previsioni fatte dal Partito Esterno. Egli inoltre
si occupa di modificare la storia scritta, contribuendo così ad alimentare la
fama di infallibilità del Partito stesso, applicare le damnatio memoriae verso
dissidenti "mai esistiti" e così via.

Apparentemente Winston è un tipo malleabile, in realtà mal sopporta i
condizionamenti del regime e non riesce ad adeguare la propria mente al
bipensiero, tanto che comincia a scrivere su di un diario i propri sentimenti di
malcontento nei confronti del regime. La sua vita cambia radicalmente quando un
giorno, durante una manifestazione di Due Minuti d'Odio a Piazza della Vittoria
diretti contro Emmanuel Goldstein, un oppositore del Grande Fratello, incontra
Julia, una ventiseienne che si adatta al Partito Esterno solo per convenienza.
Credendola un'agente della Psicopolizia, l'impiegato comincia a provare un
sentimento di puro odio nei suoi confronti, sino a quando non riceve da lei un
piccolo foglio di carta con scritto: "Ti amo". Dopo qualche difficoltà, Winston
si innamora di Julia nonostante il regime non voglia relazioni sessuali che non
abbiano altro scopo che la procreazione. Per evitare di essere scoperti durante
i loro incontri amorosi, i due amanti, con l'aiuto del signor Charrington,
trovano rifugio in una stanza situata nei quartieri riservati al Prolet, ovvero
la zona della città meno sorvegliata perché abitata dalla classe operaia
semianalfabeta.

Winston e Julia decidono così di collaborare con un'organizzazione clandestina
di ribelli, detta la Confraternita (Brotherhood), a cui O'Brien, importante
funzionario del Partito Interno nel quale il protagonista vede una figura
paterna, dice di appartenere. Così ricevono da lui un libro, Teoria e prassi del
collettivismo oligarchico, il manifesto dell'organizzazione, che ne espone le
ideologie anti-governative nei confronti del regime.

Catturati da uno squadrone della Psicopolizia e consegnati separatamente in una
prigione del Ministero dell'Amore, Winston e Julia vengono sottoposti a un
programma di tortura fisica e psicologica condotta da O'Brien, che in realtà è
un ufficiale della stessa Psicopolizia. Nel corso della prigionia Winston,
evidentemente refrattario al condizionamento sociopolitico del Socing, subisce
una tortura con cui viene portato ad allinearsi al Bispensiero, divisa in tre
fasi: apprendimento, comprensione, accettazione. Nella prima fase, il dolore è
intenso ma Winston resiste e non tradisce Julia. Nella seconda fase il dolore è
insopportabile e l'aspetto fisico di Winston cambia, ma riesce ancora a
resistere seppur conscio di rischiare una condanna a morte tramite fucilazione.
Nella terza fase Winston viene condotto nella Stanza 101, dove si materializza
la fobia più assoluta di ogni condannato: in questo caso in una gabbia, fissata
sul suo volto, vengono messi due topi, unici animali che lo terrorizzano anche
nei suoi incubi notturni. Di fronte alla minaccia di essere maciullato dai topi,
Winston, in preda alla paura più assoluta, tradisce Julia e rinnega i suoi
sentimenti anti-governativi.

Dopo un vero e proprio lavaggio del cervello, il tentativo riuscirà
perfettamente e Winston finirà per schierarsi dalla parte del Grande Fratello.
Nel marzo 1985, Winston, ormai scarcerato e riabilitato, incontra Julia in un
parco, ed entrambi ammettono di essersi traditi l'un l'altro. Qualche tempo
dopo, il protagonista si siede da solo nella caffetteria Bar del Castagno dove
apprende la notizia della vittoria militare dell'Oceania sugli eserciti
eurasiani in Africa. Il romanzo si chiude con Winston che, guardando con
ammirazione un manifesto del Grande Fratello e facendo così intuire al lettore
il proprio cambiamento ideologico, viene ucciso da un proiettile; così è morto
amando il Grande Fratello.

Nel romanzo il mondo viene descritto come suddiviso in tre unità territoriali,
dette super-stati:

Nel libro non viene mai spiegata con precisione la nascita delle tre potenze, ma
da informazioni frammentarie all'interno dell'opera si può ricostruire il
processo per sommi capi. Negli anni cinquanta, poco dopo la fine della seconda
guerra mondiale, esplose una terza guerra mondiale, con l'utilizzo di ordigni
nucleari. In quel difficile periodo Winston (il protagonista) perse anche la
madre. La guerra portò alla conquista dell'Impero britannico e dell'America
Latina da parte degli Stati Uniti, dell'Europa da parte dell'Unione Sovietica, e
l'unificazione dell'Estremo Oriente. In tutti e tre gli stati, dalle ceneri
della guerra nacquero dei regimi totalitari. In particolare, in Oceania si
affermò il Socing, con a capo il Grande Fratello. L'unico che gli si oppose (in
realtà non è specificato se ciò sia vero, o solo una falsa notizia per ingannare
i sovversivi) fu un alto funzionario, Emmanuel Goldstein, che fu esiliato e, da
quel momento, considerato in Oceania il nemico pubblico numero uno.

1984 appartiene a quella serie di romanzi come Il mondo nuovo (1932) di Aldous
Huxley (che fu insegnante di Orwell e a cui Orwell si ispirerà) che compaiono
nell'Europa del Primo e del Secondo Dopoguerra, caratterizzati da un profondo
pessimismo, segno di una crisi di valori che colpisce la fiducia della borghesia
e degli intellettuali nel positivismo e nelle ideologie da esso derivate,
compreso il comunismo. La corrente è definita distopia e nasce in opposizione ai
romanzi utopici, come per esempio La città del Sole di Tommaso Campanella o
L'Utopia di Tommaso Moro. Fahrenheit 451 di Ray Bradbury (1953) sarà uno degli
ultimi più famosi epigoni del genere letterario distopico.

Orwell, anarchico passato al socialismo, combattente in Spagna col POUM, fu
vittima delle persecuzioni staliniste durante la guerra civile spagnola: da
questo evento terribile, che egli considerò un vero e proprio tradimento tra
fratelli, perpetrato con grande abilità dialettica (si veda il suo libro Omaggio
alla Catalogna), nacque in lui la necessità di combattere ogni forma di
totalitarismo, sia quello fascista che quello comunista.

Nel saggio Why I Write (1946), Orwell si descrisse come socialista democratico,
e in una lettera del 16 giugno 1949 disse:

Orwell scrisse La fattoria degli animali, e quindi 1984, ispirandosi, oltreché
alle proprie esperienze e al già citato Huxley, al romanzo distopico russo Noi
di Evgenij Ivanovič Zamjatin, pubblicato nel 1924, un primo esempio di accusa
alla Russia sovietica leninista fatta da un conterraneo di Lenin, e al romanzo
realistico Buio a mezzogiorno del 1940, di Arthur Koestler, romanzo nel quale
Koestler, ex iscritto al partito comunista tedesco, svela i metodi di plagio e
tortura del comunismo sovietico e dei partiti che ad esso si ispirano.

"1984" è, in effetti, un terribile ed efficace atto d'accusa da parte di Orwell
nei confronti della pretesa totalitaria di voler piegare la realtà e le persone
ad un fine superiore, che idealmente coincideva con la felicità del popolo, ma
alla fine si identificava nell'ubbidienza cieca ai partiti totalitari e ai loro
leader.

Palmiro Togliatti, con lo pseudonimo di "Roderigo di Castiglia", scrisse nel
1950 sulla rivista Rinascita un saggio proprio su 1984, definendolo "un'altra
freccia" della Borghesia aggiunta "al proprio arco sgangherato", pur dovendo
convenire, tra le righe, sul carattere di attualità del romanzo. L'intreccio tra
teoria politica e finzione romanzesca è rappresentato dalla professione del
protagonista, Winston Smith (il cui nome è "Winston" come Winston Churchill e
"Smith", il più comune cognome anglosassone). Il lavoro di manipolatore delle
fonti di Winston è ispirato alle riscritture dei libri sovietici che Stalin
ordinava agli intellettuali russi: Stalin, oltre a diventare protagonista di
episodi cui non aveva partecipato, risultava inventore del trattore, del cemento
armato etc.

Il bipensiero stesso era ispirato al materialismo dialettico leninista e alla
realtà della Unione Sovietica, nonché alla mentalità dei vari partiti comunisti
ad essa legati: la goccia che fece traboccare il vaso[senza fonte], agli occhi
di Orwell (vedasi la Fattoria degli animali, la vendita del legname a
Frederick), fu quando col Patto Molotov-Ribbentrop del 1939 Adolf Hitler passò
per breve tempo da principale nemico del proletariato ad essere in segreta
neutralità con l'URSS.

La necessità di piegare anche il più infimo membro del Socing, è presa dal
centralismo democratico: in questa corrente politica ideata da Lenin e
accentuata da Stalin il pensiero non ortodosso veniva vissuto come una
deviazione, in pratica come una malattia che doveva essere strappata via dal
colpevole di deviazionismo, per il suo stesso bene e soprattutto per il bene
della società. Anche la subalternità del proletariato al Socing, trae origine
dall'idea di Lenin che del proletariato e dei suoi moti spontanei non ci si
dovesse fidare.

Il nome del grande nemico dell'Oceania, Goldstein, si ispira al vero cognome di
Lev Trotzkij, Bronštejn, il nemico numero uno dello stalinismo.

L'espressione inglese Big Brother ha come significato Fratello maggiore, che è
una figura il cui compito è di supervisione e tutela verso i propri fratelli
minori. La prima traduzione italiana non ha tenuto conto di tale corrispondenza,
anche perché quella letterale Grande fratello era da tempo entrata nell'uso
comune, motivo per cui tale traduzione è stata mantenuta anche nelle edizioni
successive.

Nel ciclo di romanzi di Arthur C. Clarke 2001: Odissea nello spazio il Monolito
orbitante attorno a Saturno viene chiamato Big Brother e tradotto propriamente
Fratello Maggiore, per la rassomiglianza seppur con maggiori dimensioni, con
quello rinvenuto sulla Luna. Tale appellativo viene mutato per ovvi motivi dai
cosmonauti della successiva spedizione sovietica.

L'espressione "Grande Fratello" ha ormai assunto in italiano il carattere di
vero e proprio neologismo di amplissimo uso, tanto quanto nelle altre lingue il
letterale "Big Brother"; più recentemente gran parte della notorietà del termine
(stravolto, in tal modo, per la cultura più popolare nella sua corretta e
originaria accezione negativa) è attribuibile in Italia al reality show Grande
Fratello, in onda dal 2000: si tratta di un programma in cui i partecipanti
vengono chiusi in una "casa", ricostruita in un grande ambiente isolato
dall'esterno, costantemente monitorati da telecamere e microfoni.

Nella traduzione in italiano i termini di esempio sono stati resi spesso con
un'eleganza che è estranea al testo originale. Lo stesso termine "Neolingua" è
il corrispondente del becero "Newspeak" che, volendo mantenere la mancanza di
ricercatezza, si potrebbe tradurre come "Nuovo parlare".

I critici hanno stigmatizzato la Neolingua come l'unica anticipazione profetica
del romanzo nel reale anno 1984, mettendo in evidenza linguaggio e stereotipi
della pubblicità.

Il successo dell'opera è collegato ai momenti nei quali più incisiva è apparsa
la sua capacità previsionale dell'involuzione mediatica del mondo moderno.

La distopia di Orwell ha avuto una notevole influenza anche in molti altri film,
tra i quali: L'uomo che fuggì dal futuro (THX 1138 - 1970) di George Lucas, che
coniuga gli orrori di 1984 e de Il mondo nuovo di Aldous Huxley, in cui i
protagonisti vengono puniti per reato sessuale; Brazil (il regista del film,
Terry Gilliam avrebbe voluto chiamare il film 1984 ½, quale omaggio sia al libro
di Orwell sia al film di Federico Fellini 8½); Equilibrium. Nel film Hackers
viene menzionato 1984, inoltre nel film il vero nome dell'hacker Cereal Killer è
Emmanuel Goldstein, come il nemico numero uno del Partito.

Nel 1984 Apple presentò al pubblico il nuovo Macintosh attraverso uno spot
pubblicitario, girato dal regista Ridley Scott. Nel video, veniva sfruttata la
metafora di un regime dittatoriale (il riferimento era l'IBM, allora colosso
dell'informatica) e Apple voleva proporsi come innovatrice e anticonformista.
Nello spot, una donna vestita in modo sportivo e colorato irrompe in una sala
grigia in cui un maxischermo proietta il viso di un dittatore, e la donna vi
scaglia contro un martello. Il testo recitava:

Nello stesso anno, in un ottimo momento per le vendite del clone PC IBM l'M24,
l'Olivetti fa affiggere dei manifesti che recitano:



https://it.wikipedia.org/wiki/Stefano_Tonut

È nato a Cantù, ma è un triestino di fatto, figlio d'arte; infatti suo padre
Alberto Tonut è stato protagonista in serie A1 e A2 negli anni '80 e '90.

È cresciuto nelle giovanili della Falconstar Monfalcone, ha partecipato al
campionato di B Dilettanti nel 2010-2011 prima del suo trasferimento alla
Pallacanestro Trieste.

Arrivato nella squadra del capoluogo giuliano nel 2012 passa due stagioni in
chiaroscuro prima di esplodere definitivamente nella stagione 2014-2015. In
questa stagione infatti la Pallacanestro Trieste disputa il campionato di A2
Gold arrivando a disputare i play-off promozione. In questa stagione è stato il
quarto marcatore assoluto, nonché il miglior realizzatore italiano, con 19,2
punti in 33,4 minuti ai quali si sommano 4 rimbalzi, 2,4 assist e 2 palloni
recuperati (terzo del campionato in questa speciale classifica) di media nella
regular season. Nell'estate del 2015 il passaggio alla Umana Reyer Venezia.

Nella stagione 2015-2016 milita per la prima volta in Serie A con la casacca
della Reyer Venezia. Dopo un inizio dallo scarso minutaggio, nella seconda parte
della stagione conquista sempre più spazio partendo numerose volte in quintetto
base. Conclude la stagione regolare con 3.8 punti messi a referto in 12.8 minuti
di impiego a partita, mentre nei play-off disputa tutte le 10 partite partendo
nello starting five e segnando 8.1 punti a partita in 21.8 minuti di impiego.

Ha esordito con la Nazionale Under-20 ai FIBA EuroBasket Under-20 2013 il 9
luglio, mettendo a referto 6 punti nella vittoria contro la Francia Under-20.
Disputa un torneo oltre le aspettative iniziali e nella finale per l'oro, vinta
contro la Lettonia, mette a segno 10 punti e recupera 2 palloni fondamentali.

Dall'estate 2015 entra a far parte della nazionale sperimentale di basket
maggiore.

L'1 Giugno 2016 viene convocato per la prima volta nella nazionale maggiore dal
c.t. Ettore Messina per il raduno di Folgaria dal 6 al 15 Giugno, in
preparazione al torneo di Qualificazione Olimpica FIBA 2016 di Torino. Viene poi
confermato nella rosa dei 12 giocatori che disputano il torneo ma il 9 luglio
viene battuto in finale dalla Croazia.



https://it.wikipedia.org/wiki/Referendum_costituzionale_del_2016_in_Italia

Il terzo referendum costituzionale nella storia della Repubblica Italiana ebbe
luogo il 4 dicembre 2016, quando la maggioranza dei votanti respinse il testo di
legge costituzionale della cosiddetta riforma Renzi-Boschi, approvato in via
definitiva dalla Camera il 12 aprile 2016 e recante modifiche alla parte seconda
della Costituzione.

La consultazione popolare vide un'elevata affluenza alle urne – pari a circa il
65% degli elettori residenti in Italia e all'estero – e una netta preponderanza
dei pareri contrari alla riforma, che superarono il 59% delle preferenze
espresse. Non essendo previsto un quorum di votanti, la riforma sarebbe entrata
in vigore se il numero dei voti favorevoli fosse stato superiore al numero dei
suffragi contrari, a prescindere dalla partecipazione al voto.

La proposta di riforma era stata approvata dal Parlamento con una maggioranza
inferiore ai due terzi dei componenti di ciascuna camera: di conseguenza, come
prescritto dall'articolo 138 della Costituzione, il provvedimento non era stato
direttamente promulgato proprio per dare la possibilità di richiedere un
referendum confermativo entro i successivi tre mesi, facoltà esercitata nello
stesso mese di aprile 2016.

È stato il terzo referendum costituzionale nella storia della Repubblica
Italiana dopo quello del 2001, quando vinse il «sì» con un'affluenza di circa il
34%, e quello del 2006, quando invece prevalse il «no» con una partecipazione
del 52,5%. Si è trattato nel complesso della 23ª consultazione referendaria
svolta in Italia e del 72º quesito sottoposto agli elettori.

Dopo l'approvazione del progetto di legge costituzionale, parlamentari di
entrambe le camere – appartenenti sia alla maggioranza sia all'opposizione –
sfruttarono la possibilità di richiedere un referendum confermativo entro tre
mesi dalla pubblicazione del testo in Gazzetta Ufficiale, avvenuta il 15 aprile,
presentando distinte istanze presso la cancelleria della Corte suprema di
cassazione già a partire dal 20 aprile 2016.

L'Ufficio centrale per il referendum, preposto a verificare la regolarità delle
richieste entro 30 giorni, ne dichiarò la conformità alle disposizioni normative
il 6 maggio 2016, confermando con apposita ordinanza la legittimità del quesito
referendario presentato. Anche se il dettato normativo prescrive che la
successiva indizione della consultazione popolare, con decreto del Presidente
della Repubblica su deliberazione del Consiglio dei ministri, sia da effettuarsi
entro il sessantesimo giorno dalla comunicazione dell'ordinanza dell'Ufficio
centrale ai soggetti preposti (Presidente della Repubblica, Presidenti delle
Camere, Presidente del Consiglio e Presidente della Corte costituzionale), in
occasione del primo referendum costituzionale del 2001 fu adottata
l'interpretazione secondo la quale tale intervallo decorre solo dopo aver fatto
passare comunque i tre mesi dalla pubblicazione sulla Gazzetta Ufficiale, in
modo da dare il tempo di esercitare la medesima iniziativa anche agli altri
soggetti che ne hanno diritto (cittadini e consigli regionali). Il referendum si
svolge poi tra il 50º e il 70º giorno successivo all'emanazione del decreto di
indizione.

In effetti, vari soggetti annunciarono per lo più simboliche raccolte di firme
popolari per il referendum, sia in concorso con il quesito già avanzato
sull'intera legge costituzionale (anche in tal caso promosse sia dai sostenitori
della revisione costituzionale che dagli oppositori), sia in riferimento a
singole sue parti. La non necessaria raccolta di firme per lo svolgimento del
referendum diede occasione ad alcuni soggetti, tra cui il Codacons, di
denunciare un possibile abuso, da parte dei partiti, della possibilità di
accedere ai rimborsi previsti per i comitati promotori dalla legge 157 del 1999.

La possibilità di votare con quesiti referendari separati, sostenuta tra gli
altri dai professori Alessandro Pace e Fulco Lanchester come unico rimedio alla
non omogeneità del disegno di legge oggetto del referendum, non aveva
precedenti, né era mai stata richiesta nei due unici referendum costituzionali
precedenti (quelli del 2001 e del 2006). Sulla praticabilità di un tale
"spacchettamento" erano stati inoltre avanzati dubbi di ammissibilità, anche in
relazione alle previsioni dello stesso articolo 138 della Costituzione, che non
fa riferimento a una possibilità di sottoporre a referendum solo parti della
legge approvata dalle camere, come invece previsto per i referendum abrogativi.
Lo stesso comitato per il no di cui Alessandro Pace è presidente aveva scartato
l'ipotesi di presentare quesiti separati, anche per le relative difficoltà nella
raccolta delle firme necessarie per ogni quesito, facendola rimanere una strada
realisticamente percorribile solo attraverso una nuova dedicata iniziativa
parlamentare. In Parlamento in un primo momento esponenti del Movimento 5 Stelle
avevano mostrato interesse per lo "spacchettamento", rinunciando però poi ad
avviare o sostenere iniziative concrete. In seguito erano stati poi i radicali a
proporre una sottoscrizione di almeno un quinto di deputati o di senatori su
quesiti separati, trovando prima l'appoggio di altri parlamentari
dell'opposizione e di membri della minoranza del PD, poi anche l'apertura da
parlamentari della maggioranza e dallo stesso Renzi. L'eventuale richiesta di
spacchettamento, da presentare entro il 15 luglio, era infatti vista anche come
un'occasione per rinviare la possibile data del referendum dall'autunno 2016
alla primavera 2017, giacché l'inedito scenario avebbe portato probabilmente a
una necessaria pronuncia della Corte costituzionale con conseguente allungamento
dei tempi. Tanto il PD quanto i principali partiti di opposizione, questi ultimi
incoraggiati dai sondaggi che vedevano in vantaggio i «no», confermarono
tuttavia di non voler aderire alla proposta.

Il 4 agosto l'Ufficio centrale si pronunciò anche sull'iniziativa popolare,
dichiarando valide nell'ordinanza depositata e comunicata l'8 agosto le firme
depositate il precedente 14 luglio dal comitato per il sì, il solo a raggiungere
la soglia delle cinquecentomila firme, dando quindi il via ai sessanta giorni di
tempo per l'indizione. Il 26 settembre 2016 il Consiglio dei ministri deliberò
per il successivo 4 dicembre la data di svolgimento della consultazione.

Molti degli esponenti contrari alla riforma criticarono la scelta di una data
più tardiva rispetto quella pronosticata nei mesi precedenti (quando si
presumeva una domenica tra l'inizio di ottobre e la fine di novembre), accusando
Renzi di aver scelto una delle date più avanti nel tempo tra quelle possibili
per convenienza strategica. In particolare, con la scelta del 4 dicembre si
allungò la campagna elettorale, dando più tempo allo schieramento del "sì" (dato
sfavorito dai sondaggi) di recuperare terreno, e gli elettori furono chiamati
alle urne nello stesso giorno del rifacimento del secondo turno delle
presidenziali austriache che, vista la presenza nel ballottaggio di un leader di
estrema destra, poteva teoricamente essere usato come richiamo al rischio di
ascesa di posizioni e movimenti populisti anche in Italia a seguito di una
vittoria del no e un'eventuale crisi di governo. A tal proposito, il voto a
dicembre dava il tempo al Parlamento di approvare la legge di bilancio per
l'anno successivo in almeno una delle due Camere, rassicurando così i mercati
internazionali sui rischi legati all'esito del voto.

Il formale decreto del Presidente della Repubblica di indizione del «referendum
popolare confermativo» venne emesso il 27 settembre 2016 e pubblicato sulla
Gazzetta Ufficiale n° 227 del 28 settembre 2016.

Come confermato da una circolare del Ministero dell'interno del 15 novembre
2016, la scheda referendaria, stampata secondo l'apposito modello introdotto
dalla legge 13 marzo 1980, n. 70, fu di colore rosa (Pantone 230 U). Al suo
interno il testo del quesito riportava il titolo della legge costituzionale
oggetto del referendum, come già avvenuto in occasione delle due precedenti
consultazioni dello stesso tipo e come previsto dalle due opzioni di
formulazione di cui all'articolo 16 della legge 25 maggio 1970, n. 352.

La presenza della denominazione completa della proposta di riforma fu tuttavia
oggetto di polemiche. Tale titolo, per alcuni osservatori formulato durante i
lavori parlamentari tenendo appositamente conto che sarebbe poi comparso sulle
schede referendarie, risulterebbe infatti fuorviante annunciando, secondo i
detrattori, finalità che non sarebbero pienamente perseguite dalla riforma o
enfatizzandone i buoni propositi senza dare concrete indicazioni sulle modalità
con cui se ne dà applicazione, celando allo stesso tempo gli aspetti negativi
evidenziati dagli oppositori e gli altri punti toccati dalla riforma. Il 5
ottobre 2016 rappresentanti del Movimento 5 Stelle e di Sinistra Italiana
avevano in proposito presentato un ricorso al TAR del Lazio, dichiarato poi
inammissibile per difetto di giurisdizione il 20 ottobre, chiedendo un quesito
più imparziale e in cui siano elencati tutti gli articoli modificati della
Costituzione, nonostante la formulazione avesse già avuto una valutazione al
momento della richiesta del referendum dall'Ufficio centrale della Cassazione.
Per i giudici del TAR che rigettarono l'istanza la materia non rientrava infatti
nell'ambito della giustizia amministrativa, e i ruoli di garanzia erano già
stati esercitati sia dalla Cassazione che dal Presidente della Repubblica al
momento dell'emanazione del decreto di indizione.

Ulteriore ricorso al TAR del Lazio, oltre che al tribunale civile di Milano, era
stato presentato l'11 ottobre anche da Valerio Onida e dalla professoressa
Barbara Randazzo, con l'obiettivo di sollevare presso la Corte costituzionale il
tema del mancato rispetto del principio di omogenità per i quesiti referendari
affermatosi a seguito di pronunce della Corte su referendum abrogativi, motivo
per il quale nei mesi precedenti erano già state avanzate proposte di
"spacchettamento". I sostenitori della riforma avevano invece ritenuto infondata
la questione, sia perché il principio era stato formulato per salvaguardare la
natura dei referendum abrogativi contro il rischio di aggregare quesiti a scopo
manipolatorio (e non si applicherebbe quindi ad altri tipi di referendum), sia
perché nel caso dei referendum costituzionali si è chiamati a votare a conferma
del voto di approvazione parlamentare, anch'esso avvenuto sull'intero testo di
legge e non per parti omogenee.

In precedenza in dottrina si era già discusso delle implicite difficoltà
tecniche nell'applicare i principi formulati dalla giurisprudenza costituzionale
per i referendum abrogativi (in merito ai quali il principio di omogenità era
stato occasionalmente anche soggetto a critiche o messo in secondo piano
rispetto altri criteri quali semplicità, chiarezza e completezza anche da altre
sentenze della stessa Corte vista la presenza di leggi caratterizzati da
intrinseche eterogeneità nei contenuti) anche ai referendum costituzionali (il
precedente referendum del 2006 aveva una simile disomogeneità), considerando
generalmente tutelabile l'omogeneità di un referendum costituzionale solo in
presenza di un relativo progetto di riforma "puntuale", la cui affinità dei
contenuti sia quindi fortemente salvaguardata dall'inizio dei lavori
parlamentari; tuttavia, oltre a rimanere una strada difficilmente percorribile
per ampi progetti di riforma, era stato fatto notare anche come, nel caso di un
ipotetico voto popolare per singole parti, non mancherebbe il rischio di
ritrovarsi con una Costituzione riformata dai contenuti poco coerenti se non
contraddittori visto che molte parti della Carta sono legate tra loro anche se
riguardanti argomenti diversi. Mentre una parte di giuristi aveva quindi anche
sostenuto la non legittimità a prescindere di estesi progetti di riforma,
ulteriori argomentazioni contro la necessità dell'omogeneità, parametro che
lascia tra l'altro ampi margini discrezionali nella sua valutazione,
interpretano le previsioni dell'articolo 138 della Costituzione evidenziando un
carattere impositivo nello svolgimento del referendum costituzionale sull'intero
testo di legge (eterogeneo o meno), facendo prevalere la valutazione del
complessivo significato funzionale a quello delle singoli parti normative,
distinguendolo quindi più marcatamente dalla natura dei referendum abrogativi
previsti dall'articolo 75. La prevalenza del giudizio funzionale complessivo è
inoltre già stata affermata dalla Corte costituzionale in merito ai referendum
sugli statuti regionali di cui all'articolo 123 della Costituzione, contemplati
da un enunciato simile, giudicando incostituzionale l'eventualità di sottoporre
a referendum singole parti della legge regionale con cui è stato approvato lo
statuto.

Il 10 novembre 2016 l'istanza di Onida (insieme a una simile che era stata
presentata dagli avvocati Aldo Bozzi, Claudio e Ilaria Tani col supporto di
Felice Carlo Besostri) venne bocciata; la giudice Loreta Dorigo del tribunale di
Milano che si espresse sul caso motivò facendo prevalere quindi
l'interpretazione secondo cui è lo stesso articolo 138 a imporre un oggetto del
referendum "unitario e non scomponibile", definendo "orribile" il termine
spacchettamento. Tale ipotesi fu dichiarata impraticabile anche in quanto
snaturerebbe il referendum rischiando di trasformarlo da oppositivo a
propositivo (visto che darebbe la possibilità di approvare solo pezzetti di
riforma modificando la configurazione di riforma approvata dal legislatore). La
giudice ha anche ricordato come nel caso d'una riforma di ampie dimensioni, le
sue parti sono comunque da ritenersi di "reciproca interdipendenza" e, anche se
toccano articoli diversi della Costituzione regolanti materie potenzialmente non
omogenee, "non possono per ciò stesso ritenersi prive di interconnessione". Il
22 novembre anche il TAR del Lazio rigettò il ricorso di Onida «per difetto
assoluto di giurisdizione».

La riforma era nata su iniziativa del Governo Renzi, guidato dal leader del
Partito Democratico Matteo Renzi, che ha legato al risultato del referendum il
proprio destino politico, come in passato aveva fatto Charles de Gaulle in
Francia per il referendum del 1969. Non tutto il principale partito di
maggioranza aveva tuttavia dimostrato un pieno appoggio al disegno di legge
costituzionale: sia prima sia dopo il voto finale in Parlamento, infatti,
diversi esponenti della minoranza interna affermarono perplessità su diversi
punti della riforma, sostenendo inoltre la necessità di correggere la legge
elettorale, esprimendo riserve in merito al previsto premio di maggioranza a
favore del partito più votato (a prescindere dall'appartenenza o meno a
coalizioni) e criticando la strumentalizzazione di Renzi volta a trasformare il
referendum anche in un voto su di sé. Diversi esponenti, tra cui Pier Luigi
Bersani e Massimo D'Alema, si sono apertamente schierati per il no.

Tra le forze politiche che sostenevano il Governo in Parlamento, e che votarono
quindi la riforma, rientravano, oltre ai parlamentari del PD, i gruppi di Area
Popolare, formato da iscritti a Nuovo Centrodestra e UdC, di ALA, in gran parte
formato da ex iscritti a Forza Italia guidati da Denis Verdini, e altre
formazioni minori come Centro Democratico, Partito Socialista Italiano e Scelta
Civica. Tra quelle che si opposero alle modifiche costituzionali figuravano
invece Movimento 5 Stelle, Sinistra Italiana - Sinistra Ecologia Libertà, Lega
Nord e Fratelli d'Italia, alle quali si aggiunge Forza Italia, che nelle prime
fasi del cammino della riforma in Parlamento le aveva sostenute.

Gli oppositori della riforma, oltre ad avanzare critiche di metodo sulle
modalità con cui il provvedimento era stato approvato – senza un ampio consenso
– e sulla scarsa qualità espositiva del testo proposto, mettevano invece in
evidenza:

Le campagne elettorali a favore e contro confluirono principalmente in appositi
comitati per il sì e per il no al referendum, che videro l'impegno di politici e
di costituzionalisti in entrambi gli opposti schieramenti. La presenza di
magistrati fra i pubblici sostenitori del no vide nascere polemiche per il
presunto venir meno della loro terzietà, alle quali risposero rivendicando, come
fatto dal procuratore della Repubblica presso il tribunale di Torino Armando
Spataro, un "diritto-dovere" civico di schierarsi pur rimanendo fuori dalle
contese politiche, in modo simile a quanto già avvenuto in occasione del
referendum del 2006.

LA7 era stata la prima emittente a organizzare una serie di dibattiti televisivi
sul referendum in prima serata a partire dal 16 settembre 2016, all'interno di
un apposito programma dal titolo Sì o No (il mese seguente spostato in seconda
serata, tornando nel prime time per l'ultima puntata del 2 dicembre), curato e
condotto da Enrico Mentana. Tra i dibattiti all'interno di altri programmi della
stessa emittente, spicca lo scontro del 22 settembre tra Marco Travaglio e
Matteo Renzi a Otto e mezzo, seguito da 2.285.000 telespettatori con uno share
del 9,35%, cifre superiori alla media di rete.

La Rai, oltre ai vari spazi informativi e di dibattito all'interno dei programmi
regolarmente presenti nei suoi palinsesti e le tradizionali tribune elettorali,
programmò una serie di dibattiti su Rai 1 dopo il TG delle 20:00, e tre speciali
in prima serata sulla stessa rete, curati dalle redazioni di Porta a Porta e del
TG1. Mediaset mise invece in palinsesto quattro speciali su Rete 4 condotti da
Paolo Del Debbio dal titolo Perché sì, perché no.

I primi sondaggi d'opinione svolti durante le prime fasi dell'iter del disegno
di legge in Parlamento configuravano un ampio indice di gradimento
nell'elettorato: nel mese di marzo 2014 Ipsos e l'Istituto Piepoli riportavano
infatti un giudizio positivo da parte di oltre il 60% di intervistati,
corrispondente a oltre il 70% se rapportato a due singole scelte sì/no
escludendo indecisi e astenuti. Anche nei mesi successivi e nel corso del 2015
la maggior parte dei sondaggi riportava una netta prevalenza di opinioni
favorevoli alla riforma, con il solo Istituto Ixè a rilevare in un paio di
occasioni una maggioranza di contrari.

Un'ampia maggioranza di «sì» a un possibile referendum continuò a essere
prospettata nei primi mesi del 2016, mentre la riforma iniziava a superare le
prime votazioni finali alla Camera e al Senato, anche se alcuni istituti
sottolineavano la presenza di un'alta percentuale di indecisi e astenuti. EMG
Acqua, per esempio, a gennaio stimava quasi un 70% di sì, ma con oltre il 50%
propenso all'astensione e una quasi altrettanto consistente quota di indecisi
sul totale del campione. Tendenzialmente le percentuali contrarie alla riforma
iniziarono mediamente a crescere all'avvicinarsi dell'approvazione finale del
Parlamento, avvenuta il 12 aprile, e nelle settimane immediatamente successive,
in corrispondenza di un avvio più marcato delle campagne contrarie, della
politicizzazione del referendum abrogativo svolto nello stesso mese e del
riemergere di contrasti tra magistratura e politica. Se fino al primo trimestre
del 2016 la media del complesso dei sondaggi svolti nei due anni precedenti
indicava un 62% di opinioni favorevoli tra i pareri espressi, alla fine di
aprile 2016 le percentuali medie poco si discostavano dalla parità, con
Euromedia Research tra gli istituti a configurare una possibile vittoria del no.
L'aumento delle risposte contrarie continuò nelle settimane successive,
arrivando al sorpasso nella media delle percentuali rilevate a giugno. Alcuni
osservatori hanno messo in correlazione il calo di popolarità della riforma
anche con quello dello stesso Renzi e del suo governo, il cui indice di
gradimento registrato dai sondaggi è andato decrescendo nel corso dell'anno.
Secondo un sondaggio di Demopolis condotto a settembre, in linea con altre
precedenti rilevazioni dello stesso tipo, oltre il 40% del campione dichiarava
infatti di interpretare il voto come un sì o un no al Governo Renzi più che alla
riforma proposta.

All'indizione formale del referendum, a fine settembre, il no manteneva un
vantaggio sul sì secondo la maggioranza dei sondaggi, con scarti che oscillavano
tra valori poco distanti dalla parità e fino a circa dieci punti percentuali di
differenza, tuttavia ancora con un'alta percentuale di indecisi, che secondo
alcune rilevazioni arrivavano a superare il 40% del campione. L'affluenza era
invece stimata tra il 45 e il 55%. Tra i punti della riforma più apprezzati
dagli intervistati figuravano la prospettiva di superare il bicameralismo
perfetto, l'abbassamento del quorum per i referendum in presenza di un maggior
numero di sottoscrittori e la riduzione dei senatori, mentre la loro elezione
indiretta è il punto più impopolare, condiviso da circa un quarto dei campioni.
Secondo l'Istituto Piepoli considerando i giudizi sul gradimento della riforma
nel complesso a poco più di sessanta giorni dal voto risultava ancora una
marginale maggioranza degli intervistati che ne approvava i contenuti.

La situazione rimase sostanzialmente invariata durante il vivo della campagna
elettorale. Nelle ultime settimane prima dello stop alla diffusione dei
sondaggi, a circa venti giorni dal voto, il no era davanti in tutte le
rilevazioni, mediamente con circa sette-otto punti percentuali di vantaggio e
una tendenza che registrava un leggero aumento dei contrari; gli indecisi erano
circa un quarto del campione.

Tra gli intenzionati a votare, la percentuale di coloro che ammettevano di
esprimersi ai seggi sul Governo Renzi e non sulla riforma era salita al 56%
secondo Demopolis, mentre secondo un sondaggio del Cise per Il Sole 24 ORE quasi
il 60% del totale degli intervistati dichiarava di essere informato poco o per
niente sulla riforma. Lo stesso sondaggio del Cise metteva in luce come il 61%
avesse un giudizio abbastanza o molto negativo sull'azione del governo in
carica, mentre confermava come riguardo ai contenuti della riforma, in contrasto
con le indicazioni di voto, il parere della maggioranza degli intervistati fosse
prevalentemente positivo. Per Tecnè, che dichiarava infine una probabilità di
vittoria del sì limitata al 21%, dando come esito più favorito una marginale
vittoria del no con un numero di preferenze compreso tra il 51 e il 53%, una
netta maggioranza degli elettori riteneva inoltre necessarie le dimissioni del
governo in caso di prevalenza dei voti contrari alla riforma.

Per quanto riguarda le fasce d'età, il sì era dato in vantaggio solo tra gli
elettori con oltre 55 anni d'età, e in particolare tra gli over 65, mentre tra i
più giovani prevaleva nettamente il no.

Le operazioni di voto si sono svolte in Italia domenica 4 dicembre 2016 dalle
ore 07:00 alle ore 23:00; gli scrutini sono iniziati subito dopo.

Le modalità della votazione prevedono che gli elettori si rechino presso il
proprio seggio elettorale, dove – previa esibizione di un documento di
riconoscimento e della tessera elettorale – saranno consegnate loro una scheda
spiegata e una matita copiativa con cui votare. Il voto è quindi espresso in
segretezza nelle apposite cabine disposte all'interno dello stesso seggio,
tracciando un segno su una delle due opzioni stampate sulla scheda elettorale;
l'elettore deve infine ripiegare la scheda votata, in modo tale che il
frontespizio stampato sulla parte esterna rimanga visibile, e riconsegnarla
affinché sia inserita, in sua presenza, nell'apposita urna di cartone. Al
termine della votazione le schede vengono scrutinate all'interno degli stessi
seggi.

I cittadini italiani residenti all'estero che scelgono di votare nel proprio
paese di residenza votano invece per corrispondenza nelle settimane precedenti
la data del voto in Italia. Il materiale elettorale è recapitato automaticamente
agli iscritti all'AIRE, i quali, dopo aver votato, possono rispedirlo al proprio
consolato di riferimento. I residenti all'estero possono anche optare,
comunicandolo preventivamente, di votare in Italia, mentre possono chiedere di
votare all'estero anche italiani non iscritti all'AIRE che si trovano
temporaneamente oltre i confini nazionali. Per il referendum costituzionale del
2016 i consolati italiani accetteranno le schede votate fino alle ore 16:00
locali del 1º dicembre, per spedirle poi in Italia tramite valigia diplomatica
accompagnata. Il loro scrutinio si è svolto la sera del 4 dicembre, in
contemporanea con le schede votate in Italia, in 1 618 seggi appositamente
allestiti a Castelnuovo di Porto, località poco distante da Roma. La prassi del
voto estero, introdotta a partire dal 2001, è stata oggetto di critiche e
controversie intensificatesi nel corso del mese di novembre 2016; i detrattori
contestano in particolare la mancata salvaguardia dei principi di libertà e
segretezza del voto oltre che l'esposizione a tentativi di brogli come già
riscontrati durante passate votazioni.

Complessivamente il corpo elettorale ammonta a 50 773 284 cittadini, di cui
46 720 943 residenti in Italia o residenti all'estero che hanno optato per il
voto in Italia (1 344 elettori), e 4 052 341 residenti all'estero o situati
temporaneamente all'estero che hanno chiesto di votare per corrispondenza
(31 462 elettori). I seggi allestiti nei 7 998 comuni italiani ammontano a
61 551.

Quando il risultato del voto era ormai chiaro – nella prima ora del 5 dicembre
2016 – Matteo Renzi ha annunciato per il seguente pomeriggio le sue dimissioni
da presidente del Consiglio. Durante la giornata del 5 dicembre, il presidente
della Repubblica Sergio Mattarella ha tuttavia chiesto a Renzi di «soprassedere
alle dimissioni» per presentarle al completamento dell’iter parlamentare di
approvazione della legge di bilancio.

Successivamente alla bocciatura della riforma costituzionale e alle dimissioni
del Presidente del Consiglio, la borsa di Milano ha chiuso la giornata di lunedì
in maniera stabile (-0,2% rispetto alla vigilia del voto), mentre nella giornata
del 6 dicembre i listini hanno segnato un rialzo del +4,15% (miglior risultato
dall'11 marzo 2016).

Il 7 dicembre, dopo l'approvazione definitiva della legge di bilancio 2017 da
parte del Senato (già approvata dalla Camera dei deputati il precedente 28
novembre), e dopo alcune comunicazioni date alla direzione del partito da lui
guidato, Renzi è salito al Quirinale alle ore 19:00 circa, formalizzando le sue
dimissioni e dando quindi il via alla crisi di governo. Il presidente della
Repubblica a sua volta si è «riservato di decidere», invitando il governo a
rimanere in carica per il disbrigo degli affari correnti, programmando le
consultazioni a partire dalla serata del giorno successivo.Successivamente alle
consultazioni Mattarella affida l'incarico per un nuovo esecutivo a Paolo
Gentiloni (già ministro degli esteri del governo Renzi), il quale accetta con
riserva. Dopo veloci consultazioni con i gruppi parlamentari scioglie la riserva
e in tempi strettissimi giura con i suoi ministri al Quirinale e riceve nei due
giorni successivi la fiducia delle due camere. Nasce così il governo Gentiloni,
sostanzialmente composto dagli stessi ministri del precedente governo Renzi (con
esclusione di Stefania Giannini sostituita da Valeria Fedeli e di Maria Elena
Boschi sostituita da Anna Finocchiaro, entrano nel governo 5 nuovi ministri,
mentre altri 5 ministri, pur rimanendo, cambiano ministero). Contrariamente a
quanto dichiarato in campagna elettorale, la ex ministra per le riforme
costituzionali Maria Elena Boschi (prima firmataria della proposta di riforma)
decide di non abbandonare la politica e viene nominata sottosegretario di Stato
alla Presidenza del Consiglio dei ministri.



https://it.wikipedia.org/wiki/Federico_Bernardeschi

Federico Bernardeschi (Carrara, 16 febbraio 1994) è un calciatore italiano,
attaccante o centrocampista della Fiorentina, della nazionale italiana e
dell'Under-21.

Soprannominato Brunelleschi per la sua vena tecnica e l'eleganza realizzativa, è
un vero e proprio jolly di centrocampo, essendo in grado di ricoprire diversi
ruoli, come il trequartista, l'attaccante esterno o l'ala destra in vari moduli
offensivi, quali il 4-3-3, o in più contenuti, come il 3-4-1-2, fungendo da
cardine tra le retrovie della difesa e le punte. Buon finalizzatore, dispone di
un ottimo dribbling, fiuto del gol, senso di posizione e forza fisica, oltre ad
una discreta abilità nell'offrire passaggi filtranti ai compagni di gioco e
proporsi in posizione più avanzata.

Mancino puro, è capace di calciare con entrambi i piedi ed è in possesso di un
tiro molto potente e preciso dalla distanza, seppur prediliga vestire i panni di
assist-man; è inoltre un ottimo battitore di punizioni e di rigori. La visione
di gioco, la maturità agonistica e la completezza tecnica gli son valsi il
soprannome di Totti di Firenze.

Inizia a giocare a calcio all'età di sei anni nell'Atletico Carrara. Dopo un
anno arriva il trasferimento al Ponzano, scuola calcio dell'Empoli, cui segue
l'approdo nel 2004 al settore giovanile la Fiorentina, che a dieci anni lo
inserisce nel gruppo dei "Pulcini".

Dopo aver compiuto tutta la trafila nel vivaio dei viola, il 2 settembre 2013 la
società lo cede in prestito al Crotone, in Serie B. Fa il suo debutto da
professionista nel torneo cadetto l'8 settembre 2013, indossando la maglia con
il numero 29, contro il Pescara. Segna il suo primo gol al Brescia, nella
partita di campionato giocata il 21 dello stesso mese. Segna poi la sua prima
doppietta nella sfida contro il Carpi. Concluderà la stagione con 12 gol in 39
presenze, contribuendo a portare i calabresi ai play-off.

Il 20 giugno 2014, dopo il riscatto per la metà da parte del Crotone, viene
ufficializzato il controriscatto dalla Fiorentina che acquisisce nuovamente la
totalità del cartellino del giocatore. Viene quindi inserito in prima squadra
sotto la direzione dell'allenatore Montella. Esordisce in Serie A il 14
settembre 2014, a 20 anni, entrando al 57' della partita interna contro il Genoa
(0-0). Quattro giorni più tardi esordisce nelle coppe europee, nella partita di
Europa League al Franchi contro il Guingamp (3-0), nella quale realizza il suo
primo gol in maglia viola. Si ripete in Europa League nella giornata successiva
contro la Dinamo Minsk (3-0). Dopo un promettente inizio di stagione, all'inizio
del mese di novembre riporta in allenamento la frattura del malleolo, infortunio
per il quale viene operato; ritorna in campo dopo sei mesi, il 10 maggio 2015,
nella sfida di campionato contro l'Empoli. Realizza il suo primo gol in Serie A
il 31 maggio seguente, nell'ultima giornata di campionato, nella partita vinta
3-0 contro il Chievo.

Nella stagione 2015-2016 cambia numero di maglia, passando dal 29 al numero 10.
L'allenatore portoghese Paulo Sousa lo impiega con continuità, soprattutto come
esterno di centrocampo. Il 26 novembre 2015 segna la sua prima doppietta con la
maglia viola, nella partita di Europa League contro il Basilea pareggiata per
2-2. Il 6 febbraio 2016 segna il suo primo gol stagionale in campionato nel
pareggio per 1-1 col Bologna. Il 18 febbraio seguente realizza il suo quarto gol
stagionale in Europa League, nella gara di andata dei sedicesimi di finale
pareggiata 1-1 contro il Tottenham. Conclude la stagione con 41 presenze totali
e 6 gol.

Il 23 ottobre 2016, alla 9ª giornata del campionato 2016-2017, realizza la sua
prima doppietta in Serie A nella partita vinta 5-3 in trasferta contro il
Cagliari. Si ripete il 20 novembre, durante il derby giocato contro l'Empoli,
segnando due dei quattro gol che permettono alla Fiorentina di prevalere per
4-0. Il 18 dicembre 2016, nel match perso 3-1 in trasferta contro la Lazio,
indossa per la prima volta la fascia da capitano. Il 16 febbraio 2017, giorno
del suo 23esimo compleanno, decide su punizione la sfida in casa del Borussia
Mönchengladbach, valevole per i sedicesimi di Europa League; l'1-0 perpetrato è
anche la prima storica vittoria della Fiorentina in Germania.

Il 28 febbraio 2014 è convocato da Luigi Di Biagio, CT della nazionale Under-21,
per la partita di qualificazione all'Europeo Under-21 contro l'Irlanda del Nord
del 5 marzo seguente, nella quale ha fatto il suo esordio con gli Azzurrini
giocando da titolare. Segna la sua prima rete con l'Under-21 il 9 settembre
2014, nella partita di qualificazione Italia-Cipro (7-1). Successivamente prende
parte all'Europeo Under-21 2015 in Repubblica Ceca.

Dal 10 al 12 marzo 2014 è stato convocato dal CT della nazionale maggiore Cesare
Prandelli per uno stage organizzato allo scopo di visionare giovani giocatori in
vista dei Mondiali 2014, venendo riconfermato per il raduno successivo del 14 e
15 aprile. Il 19 marzo 2016 riceve la sua prima convocazione in nazionale
maggiore dal CT Antonio Conte, per le gare amichevoli contro Spagna e Germania.
Esordisce il 24 marzo 2016, a 22 anni, entrando al posto di Candreva nel secondo
tempo della partita Italia-Spagna (1-1) disputata a Udine. Viene inserito nella
lista dei 23 convocati per l'Europeo 2016, dove viene impiegato unicamente nella
terza partita del girone persa 1-0 contro l'Irlanda.



https://it.wikipedia.org/wiki/Londra

Londra (AFI: /ˈlondra/; in inglese: London, /ˈlʌndn̩/) è la capitale e maggiore
città dell'Inghilterra e del Regno Unito, con i suoi 8 673 713 abitanti. Dal
punto di vista del sistema urbanistico britannico viene considerata una speciale
area amministrativa inglese ed è situata nella parte meridionale della Gran
Bretagna.

La sua estensione superficiale la rende la città più estesa d'Europa, seguita da
Roma e Berlino, ed è la città più popolata dell'Unione europea (in Europa
superata solo da Istanbul e Mosca): l'area metropolitana conta infatti circa 14
milioni di residenti e si estende per svariate decine di chilometri lungo la
valle del Tamigi, fino al suo enorme estuario. Molti degli abitanti, chiamati
londinesi (londoners), provengono dall'estero o sono di origine straniera,
risultando così una delle città più cosmopolite e multietniche del mondo. Londra
è stata la capitale indiscussa dell'Impero Britannico, e quindi meta di flussi
migratori durante e soprattutto dopo l'era coloniale.

Ha il più elevato PIL fra tutte le città europee, ed il quinto al mondo. I suoi
cinque aeroporti internazionali ne fanno il più grande snodo del traffico aereo
globale; è anche sede del più antico sistema di metropolitana del mondo, la
London Underground (The Tube). È la quarta città più visitata al mondo dal
turismo internazionale.

A Londra hanno sede numerose istituzioni, organizzazioni e società
internazionali. Vi si trovano importanti musei, teatri e sale da concerto; la
città contiene quattro patrimoni dell'umanità. Inoltre, vi risiede stabilmente
il monarca del Regno Unito presso Buckingham Palace ed il parlamento; il primo
ministro occupa l'abitazione a 10 Downing Street. Per tutte le caratteristiche
elencate, Londra conquista il titolo di Città globale, classificandosi come
l'unica città britannica nella lista delle Città Mondiali Alfa.

Dal 2000, con le riforme volute dal governo di Tony Blair, Londra è amministrata
in maniera federale da un'unica autorità centrale, la Greater London Authority
con un proprio sindaco e una propria Assemblea, e da 33 quartieri londinesi, tra
cui la Città di Londra e la Città di Westminster.

Londra si trova nel sud della Gran Bretagna , sulle rive del fiume Tamigi a
poche ore dal Passo di Calais, che separa il Regno Unito dalla Francia
attraverso il canale della Manica. A nord si trova la città di Cambridge (nota
sede universitaria) mentre a sud c'è quella di Brighton, famosa località
turistica sul canale della Manica. A ovest invece si arriva alla cittadina di
Windsor, nota residenza estiva della Corona Inglese, vicino all'aeroporto di
Heathrow.

Il Tamigi è per gran parte navigabile e Londra ha sfruttato questa
caratteristica con un porto fluviale che, data la vicinanza al mare, è stato
fino a metà del XX secolo uno degli scali più importanti del mondo. Il fiume,
che l'attraversa scorrendo da ovest a est, ha avuto un'enorme influenza sullo
sviluppo della città. Londra è stata fondata sulla riva settentrionale del fiume
che, per molti secoli, è stata collegata alla sponda opposta da un solo ponte,
il London Bridge. Come conseguenza, il centro di gravità cittadino è posto
storicamente nella parte a nord del Tamigi. Quando, a partire dal XVIII secolo,
si costruirono nuovi ponti (il più famoso dei quali è il neogotico Tower Bridge)
la città prese a espandersi in tutte le direzioni, favorita dal fatto che il
suolo cittadino, una pianura alluvionale, non offre ostacoli alla crescita
urbana. A Londra si possono trovare dei rilievi, ad esempio Parliament Hill e
Primrose Hill, che comunque risultano irrilevanti nell'assetto urbanistico della
città, la quale presenta, di conseguenza, un'estensione dalla forma vagamente
circolare.

Un tempo il fiume aveva un letto più largo, che oggi è stato ristretto dagli
argini per consentire la costruzione di edifici. Analogamente, molti suoi
affluenti sono stati incanalati in tubature sotterranee. Il Tamigi risente delle
maree e così Londra è a rischio d'inondazione. Il problema è aggravato dalla
lenta "inclinazione" della Gran Bretagna che, per motivi geologici, si sta
alzando nella parte settentrionale e abbassando in quella meridionale. A fronte
del pericolo, negli anni settanta si è costruita, a Woolwich, la Thames Barrier.

Dal 2000, il termine "Londra" si riferisce al territorio sottoposto alla Greater
London Authority, che costituisce una conurbazione che conta più di 7 milioni di
abitanti ed è composta da 32 Borghi più l'antica Città di Londra (detta
comunemente City).

Fino al 1889 la definizione "Londra" era riservata unicamente al miglio quadrato
della City, da cui la città aveva avuto origine in epoca romana. In seguito alla
sua enorme espansione, che aveva portato il tessuto urbano ad assorbire l'intera
città di Westminster ed altri sobborghi, fu istituita la più vasta Contea di
Londra (County of London), che copriva 303 km² e la cui vita durò dal 1889 al
1965: in tale periodo il termine Londra si identificò con quest'area, che oggi
viene chiamata Londra Interna (Inner London).

Soppressa la County of London e costituita l'ancor più vasta Grande Londra
(1965), il concetto si riferisce oggi a tale territorio, che di fatto è
un'immensa città che si estende su un'area di 1.577 km² e conta, ad oggi, una
popolazione di 7.512.400 abitanti (2007).

L'intera area metropolitana è ancora più estesa, coprendo un'area di 2.584 km² e
comprendendo oltre 12 milioni di abitanti. Tuttavia, viene indicata come
"Londra" il territorio interno all'autostrada anulare M25, che è poco più grande
della Grande Londra ufficiale e conta una popolazione "cittadina" di circa 8
milioni di abitanti.

Londra gode di un clima oceanico, simile al clima della gran parte del sud della
Gran Bretagna. Il clima londinese è fortemente influenzato dalla Corrente del
Golfo, che ne mitiga le temperature in tutte le stagioni. Gli inverni vanno
generalmente dal fresco al freddo moderato con brinate e raramente gelate che si
verificano in periferia, in media, due volte alla settimana da novembre a marzo
mentre nel centro della città con ancor meno frequenza. La neve, in piccole
quantità, solitamente si presenta all'incirca 4 o 5 volte all'anno tra dicembre
e febbraio. La neve a marzo e ad aprile è un evento raro, si verifica ogni due o
tre anni. Le temperature invernali eccezionalmente scendono al di sotto dei
−4 °C e solitamente a notte fonda. D'estate difficilmente si superano i 30 °C;
la temperatura massima mai registrata a Londra è stata di 39,7 °C all'aeroporto
Heathrow durante la torrida e celebre estate del 2003, questo ripetuto tra
giugno e luglio 2015, ma con 36 °C a Gatwick e Heathrow il 30 giugno dello
stesso anno e mantenuto fino al 4-5 luglio.

Sebbene sia diffuso lo stereotipo di Londra come città piovosa, Londra riceve
meno precipitazioni in un anno di Roma, a 834 mm, o Bordeaux, a 923 mm. Ciò che
invece giustifica tale nomea è il numero complessivo annuale di giorni piovosi,
148, che confrontati ai poco più di 600 mm complessivi fanno ben capire come le
piogge siano si' frequenti, ma di limitata intensità, nonché costanti tutto
l'anno, l'esatto contrario di quanto accade ad esempio alla stessa Roma o ad
altre località mediterranee, dove la frequenza è inferiore ma le piogge cadono
più intensamente, e si verifica un periodo secco in estate. Diverse volte a
Londra si verificano pioggerelline miste a foschia o nebbia con accumuli
irrisori e non contemplabili nel computo delle giornate piovose, mentre i
temporali sono assai poco frequenti. Anche la posizione geografica contribuisce
a rendere limitata l'intensità pluviometrica, essendo la città situata nella
zona orientale dell'isola, in cui le perturbazioni oceaniche giungono si'
frequentemente, ma solo dopo aver già in parte scaricato ad ovest la loro
umidità.

Infine un particolare non secondario ma anzi sempre più rilevante, a Londra come
altrove, è costituito dal fatto che l'elevato numero di costruzioni ha creato un
vero e proprio microclima londinese: il caldo viene "immagazzinato" dagli
edifici, al punto che in città le temperature sono spesso superiori anche di
5 °C rispetto a quelle che si registrano nelle campagne inglesi. Il grave
problema del clima londinese è comunque il tasso di umidità, che in primis nei
mesi invernali raggiunge livelli considerevoli.

L'etimologia del nome Londra è incerta. Si tratta di un nome antico e può essere
trovato in fonti a partire dal II secolo. Il nome originario era Londinium che
dimostra l'origine romano-britannica. Il primo tentativo di spiegazione del
nome, ora però non considerato attendibile, è attribuito a Goffredo di Monmouth
nella Historia Regum Britanniae. Egli sosteneva che il nome derivasse dal re
leggendario Lud, che aveva presumibilmente conquistato la città e la chiamò
Kaerlud.

Dal 1899 è stato comunemente accettato che il nome sia di origine celtica e
significhi luogo appartenente a un uomo di nome *Londinos. Questa spiegazione è
stata anch'essa però respinta. Richard Coates presentò una spiegazione nel 1998,
che deriva dal pre-celtico *(p)lowonida, che significa 'fiume troppo largo per
guado' e ha suggerito che questo fosse il nome dato alla parte del Tamigi che
attraversa Londra, da questo, l'insediamento acquistò la forma celtica del suo
nome *Lowonidonjon.

Fino al 1889 il nome di "Londra" fu ufficialmente solo applicato alla City di
Londra ma da allora ha indicato anche la Contea di Londra e ora anche tutta la
Grande Londra.

Sebbene vi sia evidenza di insediamenti Britanni sparsi nella zona, il primo
insediamento principale fu fondato dai Romani nel 43 dC. Questo insediamento
durò per soli diciassette anni e nel 61, la tribù di Iceni guidata dalla regina
Budicca lo prese d'assalto bruciandolo. Rifondata, al suo apice nel corso del II
secolo, Londra contava una popolazione di circa 60 000 romani. Dal VII secolo
gli Anglosassoni crearono un nuovo insediamento chiamato Lundenwic a più di un
miglio (2 km) a monte della città romana, intorno a quello che oggi è Covent
Garden.

Due scoperte recenti indicano che Londra potrebbe essere molto più antica di
quanto si pensasse. Nel 1999 furono trovati i resti di un ponte dell'età del
bronzo sul litorale a nord di Vauxhall Bridge. Questo ponte attraversava il
Tamigi o permetteva di raggiungere un'isola perduta.

Nel 2010, le fondamenta di una struttura in legno di grandi dimensioni,
risalente al 4.500 avanti Cristo, sono state rinvenute sulla battigia Tamigi, a
sud di Vauxhall Bridge. La funzione della struttura mesolitica non è nota. Lo
sforzo richiesto per la costruzione di queste strutture implica la presenza di
una comunità stabile, con attività commerciali, di almeno diverse centinaia di
persone.

Con il crollo della dominazione romana, agli inizi del V secolo, Londra fu
abbandonata. Tuttavia, dal secolo successivo si sviluppò un insediamento
anglosassone leggermente a ovest della città romana, intorno a quello che oggi
sono Covent Garden e lo Strand, arrivando ad una popolazione di circa 10 000 −
12 000 abitanti. Nel IX secolo Londra fu ripetutamente attaccata dai Vichinghi,
che portarono ad una delocalizzazione della città verso la Londinium romana, al
fine di utilizzare le sue mura di protezione. Dopo l'unificazione d'Inghilterra,
avvenuta intorno al X secolo, Londra divenne il centro politico ed economico più
importante della nazione, anche se doveva ancora affrontare la concorrenza di
Winchester, il centro tradizionale del regno del Wessex.

Nell'XI secolo, re Edoardo il Confessore rifondò e ricostruì l'Abbazia di
Westminster e Westminster, posta a breve distanza da Londra, divenne la
preferita tra le residenze reali. Da questo punto in avanti Westminster
soppiantò stabilmente la City di Londra come sede per l'attività del governo
nazionale.

Dopo la vittoria nella battaglia di Hastings, Guglielmo, duca di Normandia, fu
incoronato re d'Inghilterra nella cattedrale di Westminster, il giorno di Natale
del 1066. Guglielmo fece costruire la Torre di Londra, il primo dei numerosi
castelli normanni in Inghilterra ad essere ricostruito in pietra, posto
nell'angolo sud-orientale della città per intimidire gli abitanti nativi. Nel
1097, Guglielmo II iniziò la costruzione della Westminster Hall, vicino
all'omonima abbazia. L'edificio è poi divenuto la base del Palazzo di
Westminster.

Durante il XII secolo le istituzioni del governo centrale, che fino ad allora
aveva accompagnato la corte reale mentre si muoveva in tutto il paese, crebbero
in dimensioni e si stabilirono a Westminster, il tesoro reale fu invece spostato
da Winchester alla Torre. Mentre la City of Westminster si affermava come centro
governativo, la vicina City of London rimaneva la più grande città d'Inghilterra
e il principale centro commerciale governato dalla corporazione della Città di
Londra. Nel 1100 la sua popolazione era di circa 18 000 abitanti, nel 1300 era
cresciuta a quasi 100 000.

Intorno alla metà del XIV secolo, Londra fu colpita dalla peste nera, che portò
alla morte di quasi un terzo della sua popolazione. Nel 1381 fu quindi il centro
della rivolta dei contadini.

Durante il periodo Tudor, lo scisma anglicano produsse un graduale passaggio al
protestantesimo, cosa che portò gran parte di Londra a passare dalla Chiesa alla
proprietà privata. Crebbe il mercantilismo così come le società commerciali come
la compagnia britannica delle Indie orientali e altre dedicate al commercio
verso il nuovo mondo. Londra divenne il principale porto del Mar del Nord e la
popolazione passò da circa 50 000 nel 1530 a circa 225 000 nel 1605.

Tra il 1665 e il 1666 la città fu colpita dalla grande peste che uccise fino a
100 000 persone. Il 1666 è ricordato anche per un'altra grande catastrofe che si
abbatté sulla città: il grande incendio di Londra che, scoppiato in Pudding
Lane, rapidamente si diffuse nelle costruzioni in legno. La ricostruzione della
città richiese oltre dieci anni di lavori e fu supervisionata da Robert Hooke.
Nel 1708 il capolavoro di Christopher Wren, la Cattedrale di San Paolo, fu
completata. Durante l'epoca georgiana nuovi quartieri come Mayfair si formarono
nella zona occidentale e nuovi ponti sul Tamigi favorirono lo sviluppo del sud
della città. Ad est il porto di Londra fu ampliato a valle.

Nel 1762 Giorgio III acquistò Buckingham Palace che fu poi ampliato nel corso
dei seguenti 75 anni. I caffè divennero il luogo più popolare per discutere idee
e grazie alla crescente alfabetizzazione e allo sviluppo della stampa le notizie
divennero ampiamente disponibili; Fleet Street assunse il ruolo di centro della
stampa britannica. Nel corso del XVIII secolo Londra era caratterizzata da una
forte presenza di criminali: venne così istituita la Bow Street Runners, la
prima forza di polizia professionale. In totale, più di 200 reati erano punibili
con la morte e le donne e i bambini vennero impiccati anche per piccoli furti.
Oltre il 74 per cento dei bambini nati a Londra moriva prima di compiere cinque
anni.

Tra il 1831 e il 1925, Londra era la città più grande del mondo. Le condizioni
londinesi di sovraffollamento portarono ad epidemie di colera. La congestione
del traffico portò alla creazione della prima rete ferroviaria urbana. Il
Metropolitan Board of Works supervisionò l'espansione delle infrastrutture.

I bombardamenti della Luftwaffe tedesca durante la seconda guerra mondiale
(Battaglia d'Inghilterra) uccisero oltre 30 000 londinesi e distrussero molte
abitazioni e altri edifici in tutta la città. Subito dopo la guerra, le
Olimpiadi estive del 1948 si tennero presso lo stadio di Wembley.

Dal 1950 in poi, Londra divenne la meta di un gran numero di immigrati, in gran
parte provenienti da paesi del Commonwealth, come Giamaica, India, Bangladesh e
Pakistan, rendendola una delle città più internazionali d'Europa. Nel 1951 il
Festival of Britain si svolse a South Bank. Nel 1952, la città fu colpita da una
catastrofe ambientale conosciuta come il grande smog che portò al Clean Air Act
1956.

A partire dalla metà del 1960, Londra divenne un centro per la cultura giovanile
in tutto il mondo, esemplificato dalla sottocultura Swinging London associata a
Carnaby Street e al fenomeno dei Beatles. Il ruolo di trendsetter è stato
rilanciato durante l'era punk 77. Nel 1965 i confini politici di Londra sono
stati ampliati per tener conto della crescita dell'area urbana ed è stato creato
il Consiglio della Grande Londra. Durante il conflitto nordirlandese, la città
fu teatro di attacchi con bombe da parte della Provisional IRA. Le
disuguaglianze razziali sono state messe in luce dalla rivolta di Brixton del
1981. La popolazione di Londra è diminuita costantemente nei decenni successivi
alla seconda guerra mondiale, da un picco stimato di 8,6 milioni registrati nel
1939 a circa 6,8 milioni nel 1980. Il porto principale di Londra si trasferì a
valle di Felixstowe e Tilbury, con l'area dei Docklands che divenne un centro
residenziale e direzionale moderno.

La Thames Barrier è stata completata nel 1980 per proteggere Londra contro gli
sbalzi di marea dal Mare del Nord. Il Greater London Council fu abolito nel
1986, ed ha lasciato Londra come l'unica grande metropoli al mondo senza
un'amministrazione centrale. Nel 2000 è stato restaurato un governo locale con
la creazione della Greater London Authority. Per celebrare l'inizio del XXI
secolo sono stati costruiti il Millennium Dome, il London Eye e il Millennium
Bridge.

Il 6 luglio 2005, il Comitato Olimpico Internazionale ha designato Londra come
sede dei XXX Giochi Olimpici moderni del 2012. Londra è stata così la prima
città al mondo a ospitare tre edizioni dei Giochi, dopo la IV edizione nel 1908
e la XIV nel 1948.

Il 7 luglio 2005, in concomitanza con l'inizio del summit del G8 a Gleneagles,
in Scozia, una serie di attacchi terroristici, condotti da estremisti islamici,
colpirono i passeggeri di tre linee della metropolitana e di un autobus,
causando 55 morti e diverse centinaia di feriti.

Il 4 agosto 2011, in seguito all'uccisione da parte della polizia di un uomo di
29 anni, in città si scatena una violenta rivolta popolare, che nei giorni
seguenti si estende ad altre città inglesi.

Gli edifici di Londra sono troppo diversi tra loro per essere caratterizzati da
un particolare stile architettonico essendo stati edificati in un lungo arco di
tempo.

Molti grandi palazzi ed edifici pubblici, come la National Gallery, sono
costruiti in pietra di Portland. Alcune zone della città, in particolare quelle
appena ad ovest del centro, sono caratterizzate da stucchi bianchi e edifici
dello stesso colore. Poche strutture antecedenti al grande incendio del 1666
sono sopravvissute in città, fatta eccezione per alcuni resti dell'epoca romana
e dell'epoca Tudor e la Torre di Londra, un complesso costruito nel Medioevo
(1078) e composto da diversi edifici fortificati che nel tempo sono stati usati
come fortezza, polveriera, palazzo reale e prigione per detenuti di famiglie
nobili. Oggi è utilizzato come museo ed ospita i Gioielli della Corona inglese.

Un importante edificio che rimane dal periodo Tudor è il palazzo di Hampton
Court, fatto costruire dal cardinale Thomas Wolsey intorno al 1515. Molte
costruzioni del tardo XVII secolo dell'architetto Christopher Wren, i palazzi
del XVIII e XIX come il Royal Exchange e la Banca d'Inghilterra e gli edifici
del XX secolo, come l'Old Bailey e il Barbican Estate, formano il variegato
patrimonio architettonico cittadino.

Oltre agli importanti palazzi, un ottimo esempio di architettura dell'epoca
vittoriana viene da alcune stazioni ferroviarie, in particolare quelle di St.
Pancras e Paddington.

Lo sviluppo di grattacieli è limitato in alcune zone cittadine per preservare la
visione della Cattedrale di San Paolo. Tuttavia, ci sono piani per realizzare
più grattacieli nel centro di Londra, tra cui il palazzo di 72 piani Shard
London Bridge progettato dall'architetto Renzo Piano.

Le aree a più intensa densità edilizia, corrispondenti ai quartieri finanziari
della city e di Canary Wharf, sono caratterizzati dalla presenza di edifici di
media e elevata altezza, tra cui: il 30 St Mary Axe, la Tower 42, la Broadgate
Tower e il One Canada Square. Altri edifici moderni importanti sono la City Hall
con la sua caratteristica forma ovale, e la British Library a Somers Town/Kings
Cross. Menzione a parte per la ruota panoramica London Eye, inaugurata il 31
dicembre 1999, e divenuta presto uno dei simboli cittadini.

Nella City di Londra, a circa 300 metri a nord del Tamigi, si erge la Cattedrale
di San Paolo, la principale chiesa anglicana della città. La cattedrale ha una
base a croce allineata in direzione est-ovest. Nel mezzo di questa croce vi è
una cupola: la sua base è situata a circa 30 metri di altezza ed ha un diametro
di 34 metri: in cima vi è la possibilità di ammirare il panorama su tutta la
città.

La chiesa di Santa Margherita è una chiesa anglicana che si trova nel quartiere
di City of Westminster in Parliament Square, accanto all'Abbazia di Westminster
e di fronte al Palazzo di Westminster. È la chiesa parrocchiale del Parlamento
britannico.

Alla periferia della City of Westminister vi è l'Abbazia di Westminster, dove,
tradizionalmente, i re d'Inghilterra vengono incoronati e sepolti. L'ingresso
principale si trova sul lato ovest. Nella navata vi è la tomba del Milite
Ignoto. Tra le altre ci sono le tombe degli statisti William Pitt il Giovane,
Henry John Temple, III visconte Palmerston, Benjamin Disraeli, William Gladstone
e dei reali Edoardo il Confessore, Enrico III, Edoardo I, Riccardo II ed Enrico
V. Nel 1987 l'UNESCO ha dichiarato la chiesa patrimonio culturale mondiale.

La cattedrale di Westminster è la principale chiesa cattolica in Inghilterra e
Galles. Si trova nella città di Westminster. La sua costruzione si deve
all'arcivescovo Wiseman (1802-1865) che iniziò la raccolta fondi per la nuova
cattedrale. L'edificio fu terminato nel 1903. Lo stile architettonico è quello
bizantino, all'esterno l'edificio vanta una sontuosa facciata in mattoni.

Il Tempio Neasden (Shri Swaminarayan Mandir) situato nel quartiere di Brent è il
più grande tempio indù fuori dell'India. È stato costruito nel 1990, le cupole e
torrette sono realizzate in marmo di Carrara e pietra calcarea bulgara.

Londra possiede tantissimi palazzi. Uno dei più famosi è certamente Buckingham
Palace, situato a City of Westminster è la residenza ufficiale della monarchia
britannica a Londra. Durante il regno di Edoardo VII ha subito una profonda
ristrutturazione in stile Belle Epoque. Oggi ospita importanti eventi ufficiali
dello Stato. A poca distanza il Palazzo di Westminster con la torre del Big Ben
è la sede del parlamento del Regno Unito. La parte più antica conservata del
Palazzo di Westminster è stata edificata nel 1097 ed ha servito in origine come
residenza del re inglese. Nel 1834, a seguito di un incendio che lo ha distrutto
quasi completamente, è stato ricostruito per opera dell'architetto Charles
Barry.

Tra gli altri palazzi importanti per la monarchia si ricorda il palazzo di St.
James, sede ufficiale del monarca fino al 1837, è ancora una delle residenze
ufficiali della corte reale. L'edificio fu eretto tra il 1532 e il 1540 da
Enrico VIII. Oggi è abitato da appartenenti alla famiglia reale e all'interno di
esso vi è Clarence House. Il Palazzo di Kensington è situato nel quartiere di
Kensington e Chelsea. Fu Sir Christopher Wren che lo trasformò da castello a
tenuta di campagna privata, nel 1689, per volere di Maria II e Guglielmo III.
Particolarmente noti sono le sue decorazioni del soffitto elaborate da William
Kent. Dopo la morte di Giorgio II, nel 1760, l'edificio è diventato meno
importante e nessun monarca vi ha più abitato.

A Lambeth, sulla riva sud del Tamigi, vi è il Lambeth Palace residenza ufficiale
della regina, a Londra, dell'Arcivescovo di Canterbury: esso si trova a breve
distanza dal Palazzo di Westminster, sito sulla riva opposta.

Un po' fuori dal centro, a Richmond upon Thames, si trova Hampton Court,
inizialmente sede dei Cavalieri Ospitalieri è divenuto in seguito una delle
residenze dei monarchi. Nel 1838 sotto la Regina Vittoria il palazzo venne
aperto al pubblico e attualmente è uno tra i più visitati palazzi inglesi.

La piazza principale di Londra è Trafalgar Square, dedicata alla battaglia di
Trafalgar e sui cui al centro spicca la Colonna di Nelson in ricordo del celebre
ammiraglio eroe della battaglia. Nella piazza sorge anche il palazzo che ospita
la National Gallery. Non molto lontano, vi è Piccadilly Circus, famosa per i
display luminosi e le insegne al neon posizionate su di un edificio posto al
lato settentrionale della stessa e per la celebre fontana che rappresenta
"l'Angelo della Carità Cristiana”. Sempre in centro, Leicester Square, è celebre
per i cinema dove si svolgono molte "prime" di film internazionali.

Tra il Mall e Trafalgar Square, vi è l'Admiralty Arch, ultimato nel 1912, è
stato fatto costruire dal re Edoardo VII in memoria di sua madre, la Regina
Vittoria. Tra le vie più famose del centro di Londra Oxford Street e Regent
Street, importanti vie di viabilità e per i loro negozi.

Nella City vi è il monumento al grande incendio di Londra (detto The Monument)
che consiste in una imponente colonna realizzata su progetto di Christopher
Wren. Un altro importante monumento è il Marble Arch un arco trionfale situato
nei pressi di Hyde Park e vicino ad Oxford Street, costruito interamente con
marmo di Carrara.

Presso il numero 111 della stazione di Cannon Street è presente una pietra
misteriosa protetta da una grata metallica nota come Pietra di Londra, intorno
alla quale ruotano numerose antiche leggende.

A Londra esistono molti spazi aperti: dai nove Parchi Reali, antiche riserve di
caccia aperte al pubblico (Green Park, St James's Park, Hyde Park e Kensington
Gardens nel West End, Regent's Park a nord del centro della città, Greenwich
Park, Bushy Park, Richmond Park in periferia) e Brompton Cemetery ai molti
giardini del centro costruiti ad uso dei residenti ed oggi spesso aperti a
tutti.

Molti dei parchi comunali nacquero nella prima metà del XX secolo e fra questi
si ricordano Victoria Park, Alexandra Park e Battersea Park. Molti altri grandi
spazi verdi, più selvaggi e meno formali, sono in periferia, come Hampstead
Heath, Wimbledon Common ed Epping Forest. I più importanti giardini a pagamento
infine sono i Royal Botanic Gardens a Kew e quelli di Hampton Court.

Nella parte nord di Londra si trova il Trent Park che circonda una villa storica
e ora forma il campus della Middlesex University.

Con l'aumento dell'industrializzazione tra il XIX e il XX secolo, la popolazione
di Londra si sviluppò grandemente, arrivando a renderla la città più popolata
del mondo, fino al sorpasso, nel 1925, da parte di New York. Raggiunse il picco
massimo di popolazione nel 1939 con 8.615.245 abitanti, mentre a metà 2006 la
popolazione della Grande Londra era stimata in 7.512.400 residenti. Ad ogni
modo, l'area urbana della capitale inglese si estende oltre i confini della
'Grande Londra', arrivando a includere una popolazione di 8.278.251 abitanti nel
2001, mentre la sua area metropolitana possiede dai 12 ai 14 milioni di
abitanti, a seconda delle stime.

Nel censimento del 2011 il 59,8% dei più di otto milioni di abitanti di Londra
era classificato come appartenente al gruppo etnico "bianco", di cui il 44,9% ai
"bianchi britannici", il 2,2 ai "bianchi irlandesi" e il 12,1% ad "altri
bianchi".

Il 20,9% dei londinesi è invece di origine asiatica, ed è costituito soprattutto
da indiani (6,6% della popolazione totale), pakistani (2,7%), bengalesi (2,7%),
cinesi (1,5%), arabi (1,3%) e "altri asiatici" (4,9%, provenienti soprattutto da
altri paesi dell'Asia meridionale).

Nel gennaio 2005 un'indagine sulle diversità etniche e religiose di Londra
riportò una situazione cittadina con più di 300 lingue parlate e più di 50
comunità non indigene con una popolazione di più di 10 000 persone a Londra. I
dati dell'Office for National Statistics mostrano che, nel 2006, la popolazione
nata all'estero di Londra ammontava a 2 288 000 (31% della popolazione totale)
quando nel 1997 lo stesso dato si fermava a 1 630 000. Il censimento del 2011
mostrava come il 36.7% della popolazione della Grande Londra fosse nato al di
fuori del Regno Unito.

Si noti come una parte della popolazione originaria della Germania sia
probabilmente figlia dei cittadini britannici che servono le forze armate
britanniche di stanza in Germania.

Londra è stata meta di immigrazione per interi secoli, sia per motivi di
sicurezza sia per motivi economici. Ugonotti, ebrei dell'Europa orientale e
ciprioti sono esempi di migrazioni dovute a problemi di sicurezza, invece
irlandesi, bengalesi e indiani possono essere riportati come esempi di
migrazione dovuta a migliori aspettative economiche. Il quartiere di East End,
nei dintorni di Spitalfields, è stato il quartiere di "approdo" di differenti
gruppi etnici, che da questo distretto si sono poi mossi altrove all'interno
della città in cerca di prosperità.

Quando papa Gregorio I, nel 597, inviò Agostino di Canterbury per evangelizzare
la Britannia, aveva l'intenzione di nominarlo "Arcivescovo di Londra", dal
momento che la città era stata la capitale della provincia romana. In realtà, il
santo venne ricevuto con maggiore ospitalità nel regno del Kent e così la sede
arcivescovile fu stabilita a Canterbury. Nonostante ciò, Londra è stata il
centro della vita religiosa del paese per gran parte della sua storia e
l'arcivescovo di Canterbury ha sempre trascorso gran parte del suo tempo nella
capitale del regno, dove ha una residenza ufficiale a Lambeth Palace. Londra è
sede di due vescovati anglicani: quello di Londra, a nord del Tamigi, la cui
cattedrale è la barocca St Paul (progettata da Christopher Wren) e Southwark, a
sud del fiume. Le cerimonie di Stato e quelle legate alla Casa Reale si dividono
tra la cattedrale di Saint Paul e la Westminster Abbey. Come nel resto del Regno
Unito, a Londra la percentuale di praticanti è bassa e la Chiesa d'Inghilterra
ha subito il declino più delle altre confessioni religiose.

L'Arcivescovo di Westminster è generalmente considerato come il responsabile
della Chiesa cattolica in Inghilterra e Galles.

Altre confessioni protestanti hanno sede a Londra. Tra loro la United Reformed
Church ed i Quaccheri. Non mancano molte chiese evangeliche. Oltre due terzi
degli ebrei che risiedono nel Regno Unito abitano nella capitale, rendendo
quella di Londra la tredicesima comunità ebraica del mondo.

Un ragionamento a parte va fatto per le fedi degli immigrati. Molti immigrati
cristiani appartengono alle varie declinazioni della Chiesa ortodossa.

Londra è il maggior centro dell'Islam nel Regno Unito. Due boroughs hanno la
maggior percentuale di musulmani nel paese: sono Tower Hamlets e Newham. La
moschea Baitul Futuh a Merton e la Moschea centrale di Londra sono elementi
molto conosciuti del paesaggio vicino a Regent's Park; nel resto della città le
moschee sono numerose.

Londra ha anche la più importante comunità induista al di fuori dell'India.
Southall, nella parte occidentale della città, è uno dei distretti che ospitano
maggiormente gli induisti. Il Neasden Temple è il più grande tempio indù fuori
dai confini dell'India. È costruito secondo lo stile tradizionale e molte delle
sue elaborate sculture marmoree sono state eseguite in India. Anche gli Hare
Kṛṣṇa sono una vista comune in città.

Londra è il centro di educazione artistica britannica. Le quattro accademie sono
il Royal College of Music, la Royal Academy of Music, il Trinity College of
Music e la Guildhall School of Music and Drama. La Royal Academy of Dramatic Art
(RADA) e la Central School of Speech and Drama sono dedicate alla recitazione.
La Goldsmith University per le arti visuali, musicali e le materie umanistiche.

Nelle arte visive vi si trovano il Central Saint Martins College of Art and
Design, il Chelsea College of Art and Design e il Camberwell School of Art
(tutti facente parte della University of London Arts).

Numerose sono le scuole di medicina che hanno sede a Londra, alcune delle quali
vi si trovano già da parecchi secoli, come quelle presso il Guy's Hospital e il
St Thomas' Hospital. L'Imperial College è un importante centro di ricerca
scientifica ed è paragonabile in termini di reputazione con il Massachusetts
Institute of Technology. Di grande rilievo vi è anche la Royal Institution.

L'Università di Londra, con oltre 100 000 studenti, risulta essere una delle più
grandi università d'Europa. Si compone di oltre 50 facoltà e istituti che hanno
un alto grado di autonomia. Il collegi più grandi e prestigiosi sono
l'University College London, il King's College London, il Queen Mary, la London
Business School, e la London School of Economics and Political Science. Vi sono
altri piccoli istituti e scuole specializzati in specifiche aree culturali, come
la Architectural Association School of Architecture, la School of Oriental and
African Studies, il Birkbeck College e l'Institute of Education.

In aggiunta, ci sono altre università che non sono collegati alla Università di
Londra, come l'Imperial College e la City University situate nel centro storico
della città. Alcune università erano già considerate dei politecnici fino al
1992 quando, grazia ad un emendamento, hanno ricevuto lo status di università
(come la University of East London). Altre università cittadine: la Middlesex
University nel nord di Londra, Brunel University a ovest e la South Bank
University.

Londra ospita molti musei, gallerie d'arte e altre istituzioni. L'entrata a
molti di essi è gratuita e rappresentano uno dei luoghi di maggior interesse per
il turismo oltre ad essere importanti per la ricerca. Il museo più frequentato è
il British Museum a Bloomsbury, fondato nel 1753, oggigiorno conta oltre 7
milioni di reperti archeologici provenienti da tutto il mondo. Nel 1824 la
National Gallery è stata fondata per ospitare la collezione nazionale britannica
di dipinti occidentali, l'edificio ora occupa una posizione di rilievo a
Trafalgar Square. Nella seconda metà del XIX secolo, presso South Kensington, si
è sviluppata la cosiddetta "Albertopolis", un quartiere culturale e scientifico.
Tre importanti musei nazionali qui vi si trovano: il Victoria and Albert Museum
(per le arti applicate), il Museo di Storia Naturale e il Museo della scienza.

La galleria nazionale di arte britannica è alla Tate Britain, originariamente
istituita nel 1897. La Tate Gallery, come era precedentemente conosciuta,
divenne anche un importante centro per l'arte moderna, nel 2000 questa
collezione si trasferì presso la Tate Modern, una nuova galleria ospitata nella
ex centrale elettrica di Bankside. Un altro museo noto fino ad oggi è il museo
di Mme Tussads. I visitatori si mescolano con il famoso e l'infame, con la
famiglia reale e le stelle di musica pop e, nella camera degli orrori,
incontrano il boia al lavoro, di terrificante realtà. La fondatrice, nata come
Marie Grosholtz, arrivò spesso a faccia a faccia con la morte. Infatti, a
Parigi, come lavoratrice prestigiosa della cera e, prima, come insegnante d'arte
della sorella di Luigi XVI, i capi della Rivoluzione Francese le ordinarono di
ricavare le maschere mortuarie dalle teste decapitate delle vittime della
ghigliottina.

Sposato un ingegnere civile, François Tussaud, essa arrivò a Londra nei primi
anni del secolo XIX e, all'epoca della sua morte nel 1850, all'età di 89 anni,
le sue opere in cera erano famose. Suo nipote, Joseph Randall Tussaud, curò la
loro sistemazione nel luogo attuale vicino a Baker Street nel 1884. Da allora la
collezione si è mantenuta al passo con la società - buona, cattiva, dignitosa -
e con le stelle. Adiacente c'è l'ex Planetario di Londra, dalla cupola in color
verderame; fu inaugurato nel 1958 dal Duca di Edimburgo. Dal 2010 ospita
l'attrazione Marvel Super Heroes 4D e fa parte del museo Madame Tussauds,
dedicato ai personaggi famosi.

Londra è stata l'ambientazione per moltissimi film, tra cui: Le avventure di
Oliver Twist (1948), Peter Pan (1953), La signora omicidi (1955), La Carica dei
101 (1961), Mary Poppins (1964), Blow-Up (1966), Quel lungo venerdì santo
(1980), Segreti e bugie (1996), Notting Hill (1999), Match Point (2005), V per
Vendetta (2005) e Sweeney Todd: The Demon Barber of Fleet Street (2008). La soap
opera EastEnders, trasmessa per la prima volta nel 1985, è ambientata in città,
ed anche il film apocalittico 28 giorni dopo. Londra riveste, inoltre, un
importante ruolo nella cinematografia, ospitando importanti studi presso Ealing
e strutture per la post-produzione e effetti speciali a Soho. La Working Title
Films ha sede a Londra.

Londra ha offerto l'ambientazione a molte opere letterarie. Il memorialista
Samuel Pepys descrisse nel suo diario fatti drammatici di cui era stato
testimone diretto, come la Grande peste del 1665 ed il Grande incendio del 1666.
La cupa e nebbiosa città ottocentesca, popolata da poveri, spazzacamini e
tagliaborse rappresentata nelle opere di Charles Dickens ha influenzato
notevolmente l'immagine che molte persone hanno della Londra Vittoriana.

La famosa biografia di Samuel Johnson (autore del famoso aforisma, "When a man
is tired of London, he is tired of life!") scritta da James Boswell si svolge
per la maggior parte a Londra.

Nella capitale britannica si svolgono molte avventure di Sherlock Holmes, il
detective inventato da Arthur Conan Doyle: a Londra si può visitare la sua casa
in Baker Street, dove ancora oggi giungono centinaia di lettere per chiedere
aiuto per la risoluzione di casi inspiegabili. Scrissero di Londra anche Daniel
Defoe (Moll Flanders, Il colonnello Jack, Diario dell'anno della peste) e Joseph
Conrad (L'agente segreto); inoltre Jack London fece un'aspra critica delle
condizioni in cui versavano i poveri dei sobborghi di Londra nel libro/saggio Il
popolo degli abissi (The people of the abyss, 1903). Tra le altre opere famose
ambientate in questa città vi sono Lo strano caso del dottor Jekyll e del signor
Hyde di Robert Louis Stevenson e Peter Pan di James Matthew Barrie (ambientato
nei Kensington Gardens, dove si può oggi ammirare persino una statua dedicata a
Peter Pan). Ambientata a Londra è anche la storia di Harry Potter: il binario 9
¾, citato nel primo libro della saga, si troverebbe nella stazione ferroviaria
di King's Cross, dove si può oggi notare tale scritta su uno degli archi tra i
binari 9 e 10 della stazione. Importanti sono anche i romanzi di Charles
Dickens, la maggior parte dei quali è ambientata nella Londra industriale, in
rapida espansione e ricca di contraddizione della fine dell'Ottocento (Oliver
Twist).

Un altro celebre abitante immaginario di Londra è Dylan Dog, che la fantasia del
suo creatore Tiziano Sclavi fa risiedere nella City fin dalla sua prima
avventura, al 7 di Craven Road. Nonostante a Londra esistano ben due Craven
Road, Sclavi ha dichiarato di non essersi ispirato a un indirizzo reale ma ha
piuttosto inteso omaggiare il regista horror Wes Craven dando il suo nome alla
strada dove Dylan vive. I numerosi fan dell'indagatore dell'incubo però non si
sono fatti scoraggiare e sono sempre numerosi coloro i quali tornano da Londra
con una foto-ricordo accanto alla targa di una delle due "vere" Craven Road.

Londra è una delle principali capitali mondiali per quanto riguarda la musica
classica e la più importante per la popolare ed è sede di varie aziende del
settore, come la EMI, così come di innumerevoli bands, musicisti e
professionisti del settore. Proprio a Londra ha avuto inizio la British
Invasion, negli anni sessanta quando The Beatles resero celebre la musica
inglese in tutto il pianeta. La città è anche sede di molte orchestre e sale da
concerto, come il l'English National Opera ENO, ospitata nel London Coliseum, il
Barbican Arts Centre (base principale della London Symphony Orchestra), Cadogan
Hall (Royal Philharmonic Orchestra) e la Royal Albert Hall (The Proms). Londra
ha due teatri principali: la Royal Opera House e il London Coliseum. L'organo a
canne più grande del Regno Unito è conservato presso la Royal Albert Hall. Altri
strumenti importanti si trovano nelle cattedrali e nelle chiese principali.
Diversi conservatori si trovano all'interno della città: Royal Academy of Music,
Royal College of Music, Guildhall School of Music and Drama e il Trinity College
of Music.

Londra ha numerose sedi per i concerti rock e pop, tra cui grandi arene, come
Earls Court, Wembley Arena e l'O2 Arena, così come molte medie imprese locali,
come la Brixton Academy e l'Hammersmith Apollo. Numerosi festival musicali si
svolgono in città. Londra è sede del primo Hard Rock Cafe e degli Abbey Road
Studios dove i Beatles rivoluzionarono la musica negli anni 1960 concentrando,
insieme ai The Rolling Stones la sperimentazione della musica moderna proprio a
Londra ed aprendo la strada alle future band inglesi negli anni settanta e
ottanta, musicisti e gruppi come Elton John, David Bowie, Pink Floyd, Queen,
Duran Duran Elvis Costello, Cat Stevens, The Kinks, The Who, Madness, The Jam,
The Small Faces, Led Zeppelin, Iron Maiden, The Police, The Cure, Squeeze e Sade
hanno iniziato la loro attività a Londra.

Londra è stata determinante nello sviluppo della musica punk, con figure come i
Sex Pistols, e i Clash. Artisti più recenti, emersi dalla scena musicale
londinese comprendono Blue, Bananarama, Wham!, The Escape Club, Bush, East 17,
Siouxsie and the Banshees, Take That, Spice Girls, Jamiroquai, The Libertines,
Babyshambles, Bloc Party, Amy Winehouse, Coldplay, One Direction e George
Michael. Londra è anche un centro per la musica urbana. In particolare i generi
UK garage, drum and bass, dubstep e grime si sono evoluti dai generi stranieri
come hip hop e reggae.

Nel 1980 Londra era la città principale della New Wave of British Heavy Metal
dell'epoca che ha reso band come Iron Maiden e Motörhead famose in tutto il
mondo. Durante la stessa decade, la città divenne influente nei movimenti di New
Wave e New romantic.

In città vengono spesso rappresentati anche numerosi musical, tra cui: Avenue Q,
Billy Elliot, Dirty Dancing, Evita, Grease, Les Misérables, Mary Poppins, The
Phantom of the Opera e Cats.

All'interno della City of Westminster, la zona della vita notturna del West End
ha il suo fulcro attorno a Leicester Square, dove si svolgono le prime
cinematografiche mondiali di numerosi film e a Piccadilly Circus, con le sue
pubblicità elettroniche giganti. Qui vi si trovano molti teatri, bar, cinema,
club e ristoranti. Sempre qui vi è ubicato il quartiere di Chinatown della città
(a Soho) e un po' più ad est vi è Covent Garden, un edificio che ospita numerosi
negozi. Il Royal Ballet, l'English National Ballet si esibiscono presso la Royal
Opera House, e la English National Opera è ospitata dal London Coliseum, nei
pressi di Covent Garden.

Islington, che si estende per circa 1 miglio lungo Upper Street, ha più bar e
ristoranti rispetto a qualsiasi altra strada del Regno Unito. La zona più
commerciale della città rimane Oxford Street, una via dedicata allo shopping
lunga quasi 1 miglio e sede di grandi magazzini tra cui Selfridges.
Knightsbridge è invece la sede del famoso negozio Harrods. Oltre al già citato
Covent Garden, altri mercati importanti all'aperto si trovano presso Petticoat
Lane Market e Portobello Road.

Londra è la patria di designer internazionali come Vivienne Westwood, Galliano,
Stella McCartney, Manolo Blahnik e Jimmy Choo, i suoi negozi e le rinomate
scuole di moda ne fanno un centro internazionale della moda insieme a Parigi,
Milano e New York. Londra offre una grande varietà di piatti della cucina
internazionale, in virtù della sua popolazione etnicamente diversificata. Centri
gastronomici sono i ristoranti del Bangladesh di Brick Lane e di cucina cinese
nei ristoranti di Chinatown.

Ci sono una serie di eventi annuali regolari in città. L'inizio dell'anno viene
celebrato con il Day Parade, fuochi d'artificio al London Eye. Il Carnevale di
Notting Hill si svolge durante la fine di ferragosto ogni anno.

Il fulcro dominante della vita di Londra è la City of Westminster (che comprende
anche gran parte del West End), principale distretto culturale,
d'intrattenimento e shopping, oltre che sede di gran parte delle principali
società londinesi non operanti nel settore finanziario, e, infine, centro della
politica.

La City of London (conosciuta semplicemente come City o Square Mile) è il
principale centro bancario del mondo e il principale centro di affari europeo.
Più di 100 delle 500 principali società europee hanno sede a Londra, mentre il
mercato dei cambi è il più grande del mondo, con un cambio medio giornaliero di
504 miliardi di dollari, più di quelli di Tokyo e New York insieme.
Affollatissima durante la settimana lavorativa, gran parte della City tende a
calmarsi durante il fine settimana, essendo una zona poco residenziale. La City
è una città nella città, infatti ha un suo sindaco il quale viene eletto solo
dai suoi residenti (società finanziarie comprese).

Le principali attrazioni turistiche sono situate in centro, comprendendo: la
City; il West End per cinema, bar, club, teatri, negozi e ristoranti; la City of
Westminster con la Westminster Abbey, il palazzo reale di Buckingham Palace,
Clarence House e altro, il Distretto di Kensington e Chelsea, con i suoi musei
(lo Science Museum, il Natural History Museum, il Victoria and Albert Museum) e
Hyde Park. Altre importanti attrazioni turistiche includono la cattedrale di San
Paolo, la National Gallery, il Bankside di Southwark con il Globe Theatre, la
Tate Modern e il London Bridge, il Tower Bridge e la Torre di Londra, Tate
Britain, il British Museum a Bloomsbury. Oltre ai principali esposti, molti
altri sono i luoghi di interesse in città.

La City, detta anche Square Mile (Miglio Quadrato), è il principale distretto
finanziario del Regno Unito, d'Europa ed uno dei principali del mondo. Essendo
il centro storico della città, fondata in epoca romana, gode ancora oggi di
alcuni privilegi: ad esempio non è considerato un Borough (Distretto) al pari
degli altri 32 ma un'entità a sé, che è governata dalla Corporation of London,
un antico organo presieduto dal Lord Mayor of London, e dispone di un proprio
corpo di polizia che non è sotto il controllo di Scotland Yard.

Una volta dominata dalla cattedrale di San Paolo, negli ultimi decenni la City
ha visto la costruzione di diversi grattacieli, tra i quali Tower 42 (fino al
1990 il più alto edificio britannico, in passato ed ancora oggi colloquialmente
conosciuto come Nat West Tower) ed il recente 30 St Mary Axe, indicato anche
come "Il Cetriolo" (da The Guardian: Erotic Gherkin), completato nel 2003.
L'edificio più alto di Londra attualmente è The Shard, una gigantesca piramide
irregolare, progetta dall'architetto italiano Renzo Piano, che è alta 310 metri,
facendola il secondo più alto edificio d'Europa.

La popolazione residente nella City è decisamente scarsa (circa 9 000 abitanti),
ma durante la giornata lavorativa nel Miglio Quadrato si affollano più di 300
000 persone. Negli ultimi anni, l'eccessiva congestione della City ha fatto
emergere come distretto finanziario alternativo la zona di Canary Wharf, nella
parte Est di Londra (East London). La parte più urbanizzata di Londra tuttavia
si estende ad Ovest della City, soprattutto nel cosiddetto West End.

Il West End è il principale distretto per i divertimenti e lo shopping. La
maggior parte del West End è inclusa amministrativamente nella cosiddetta City
of Westminster, che è uno dei 32 distretti di Londra ma per ragioni storiche ha
anche lo status di città. Il luogo più conosciuto della zona è senz'altro
Trafalgar Square, mentre Oxford Street è una strada per lo shopping famosa in
tutto il mondo, sempre molto affollata. Oxford Street si interseca a Oxford
Circus con un'altra celebre via londinese, Regent Street, dove è presente il
famoso negozio di giocattoli Hamleys. Più avanti invece Oxford Street si
interseca con Tottenham Court Road, questa via è il centro principale dei grandi
magazzini. Fa parte del West End la zona di Soho, una rete di piccole strade
ricche di pub, ristoranti, piccoli negozi, ma anche teatri, cinema e locali
notturni. Vi hanno sede molte agenzie pubblicitarie e compagnie di produzione
cinematografica e televisiva. Piccadilly è un'importante ed elegante arteria del
cuore che congiunge Piccadilly Circus a est con Hyde Park Corner a ovest. Vicino
si trovano il quartiere di Mayfair e Green Park. Regent Street e Bond Street
sono altre vie molto importanti.

West London è conosciuta per alcuni suoi eleganti quartieri residenziali, fra
tutti Notting Hill. Chelsea e Kensington sono i luoghi con il maggiore costo
della vita di tutto il paese. Fanno parte del distretto pure il mercato
dell'antiquariato a Portobello Road e King's Road, un'elegante via commerciale.

Più ad ovest, a White City, vicino Shepherd's Bush, si trova il centro
principale della BBC, mentre nel margine più occidentale, nel distretto di
Hillingdon, è situato l'aeroporto di Heathrow.

Considerato più a sud ovest, che a West London, è Richmond upon Thames, l'unico
distretto londinese ad essere tagliato al centro dal Tamigi. Comprende i due
attraenti quartieri di Richmond e Twickenham. In questo angolo di Londra si
trovano il parco più grande della città, Richmond Park, e la sede della
nazionale inglese di rugby, il Twickenham Stadium.

A East London si sono scritti molti capitoli della storia industriale cittadina.
L'area è ora in fase di piena ricostruzione, in particolare per la preparazione
alle Olimpiadi del 2012. Per la seconda volta nella storia moderna, East London
è al centro di un vasto programma urbanistico. La prima fu dopo la seconda
guerra mondiale, quando, per rimediare alle distruzioni dei bombardamenti, si
costruirono squallidi complessi residenziali ed enormi condomini.

L'East End è prossimo al vecchio porto di Londra e per questa ragione è stato
tradizionalmente il luogo in cui gli immigrati, arrivati via mare, trovavano la
loro prima residenza londinese. Questo fecero gli Ugonotti francesi, i belgi,
gli ebrei, gli indiani del Gujarat, i pakistani e le molte altre etnie che, nei
secoli, hanno cercato a Londra una vita diversa. L'East End parte dal lato
orientale della City, e comprende zone come Whitechapel, Mile End, Bethnal
Green, Hackney, Bow e Poplar. Vi si trovano vari luoghi d'interesse turistico,
come i mercati (ad esempio il Columbia Road Flower Market e quelli a
Spitalfields, Brick Lane, Petticoat Lane) e diversi musei.

I docks di Londra, detti Docklands, sull'Isola dei Cani, si sono sviluppati
enormemente a partire dai primi anni ottanta. All'inizio di quel decennio molti
magazzini abbandonati nell'area di Wapping cominciarono a essere trasformati in
studi per artisti e loft a basso costo. Ciò attirò sulla zona l'interesse degli
immobiliaristi che, all'inizio gradualmente e poi con ritmo sempre più veloce,
cominciarono ad acquistare i magazzini per riconvertirli. La London Docklands
Development Corporation (LDDC) venne fondata nel 1981 per incoraggiare il
processo. La prima fase di risistemazione dell'area culminò nel Canary Wharf, un
complesso direzionale il cui elemento più noto è il grattacielo per uffici al
n.1 di Canada Square, che è l'edificio più alto del Regno Unito dal 1991.

Molti altri grattacieli sono stati costruiti negli ultimi anni e molte
importanti società (banche, studi legali, etc.) hanno trasferito la loro sede
nella zona dei Dock. Sono state completate, e sono in uso, le nuove sedi di
HSBC, Barclays, come pure il centro direzionale europeo di Citigroup.

A seguito di questo sviluppo, molti bar, ristoranti e locali notturni hanno
aperto i battenti, così come un cinema e tre centri commerciali. La ferrovia
leggera (Docklands Light Railway, o DLR) fa da collegamento alla metropolitana
di Londra, alle stazioni di Bank, Shadwell, Canning Town e Stratford. Un poco
più a est, nel distretto di Newham, sorgono il London City Airport e l'ExCeL
Exhibition Centre.

South London comprende distretti come Wimbledon (famoso come sede dell'omonimo
campionato di tennis), Bermondsey e Dulwich. Greenwich è un quartiere storico.
Vanta un bel parco ed il famoso Osservatorio. Vi si svolge un popolare mercato.

A Brixton, Camberwell e Peckham si sono stabiliti molti immigrati a Londra dalle
isole dei Caraibi durante gli anni cinquanta, sessanta e settanta. Streatham è
un quartiere residenziale e fa parte del Borgo londinese di Lambeth.

North London comprende sobborghi come Hampstead ed Highgate, dove è rimasta
un'atmosfera di piccola città. North London è più collinosa della parte di città
che si trova a sud. In questa parte della capitale britannica si trovano grandi
parchi come Hampstead Heath o Alexandra Park, dove si trova l'Alexandra Palace.
Molte aree di North London sono caratterizzate dalla forte presenza di minoranze
etniche, come Stamford Hill, dove ha sede una consistente comunità di Ebrei
Ortodossi e la zona di Green Lanes ad Harringay, con grandi comunità turche e
greche. Islington è uno dei quartieri più benestanti di North London ed è anche
sede della squadra di calcio dell'Arsenal. L'altra squadra di North London, il
Tottenham Hotspur, gioca a Tottenham. Comunque la zona più conosciuta nel nord
di Londra è Camden Town con il suo mercato che si snoda tra i canali che
sfociano nel Tamigi: è frequentatissima di giorno da turisti eterogenei, la
notte diventa il centro della movida londinese "alternativa".

Londra produce da sola un quinto del prodotto interno lordo britannico, ed è
annoverata tra le città guida dell'economia mondiale, insieme a New York e
Tokyo. Secondo il Global Financial Centres Index è il più grande e competitivo
centro finanziario al mondo. Inoltre, secondo l'Eurostat, il suo PIL pro capite
è pari a quasi il doppio della media europea.

La City è il centro finanziario di Londra, sede di banche, broker,
assicurazioni, studi legali e società di revisione contabile. Un secondo
distretto finanziario si è sviluppato a Canary Wharf con le sedi centrali di
banche come HSBC e Barclays, dell'agenzia di stampa Reuters e di Clifford
Chance, il più grande studio legale del mondo.

Le sedi delle aziende non finanziarie sono sparse nei vari quartieri di Central
London. Qualcuna è nella City, ma la maggior parte si trova un po' più ad ovest,
a Mayfair, St. James's, sullo Strand, o in altre zone. Oltre la metà delle 100
società dell'indice FTSE hanno sede a Central London, e più del 70% nell'area
metropolitana di Londra. La capitale britannica è pure un primario centro
mondiale per la fornitura di servizi professionali, come dei media e
dell'industria della pubblicità.

Anche se il Porto di Londra è ora solo il terzo del Regno Unito in ordine di
grandezza, e non più il primo al mondo, come era un tempo, tratta ancora merci
per 50 milioni di tonnellate all'anno. I bacini più importanti sono ora a
Tilbury, fuori dai confini della Greater London.

Londra è considerata una delle quattro capitali mondiali della moda, insieme a
Milano, Parigi e New York.

Il turismo è una delle attività principali di Londra e impiegava l'equivalente
di 350 000 lavoratori a tempo pieno nel 2003, mentre la spesa annuale da parte
dei turisti è di circa 15 miliardi di sterline. Londra è la quarta città più
visitata al mondo dai turisti internazionali ed ha attirato oltre 16 milioni di
visitatori nel 2013, piazzandosi davanti a New York e Parigi.

I trasporti pubblici di Londra non sono solo mezzi di trasporto, ma veri e
propri simboli nazionali, il che fa di loro i mezzi pubblici più famosi e
riconosciuti al mondo. L'intera rete dei trasporti cittadini è controllata dalla
Transport for London, che provvede alla gestione dei servizi di autobus, taxi,
tram, metropolitana, traghetti e parte della rete ferroviaria urbana.

I trasporti interurbani (treni e aerei) sono invece controllati da società
private, delle quali la più grande ed importante è la British Airports Authority
(BAA), a cui è affidata a Londra la gestione degli aeroporti di Heathrow,
Gatwick e Stansted.

Il trasporto pubblico londinese comprende la London Underground (metropolitana),
la London Overground, la Docklands Light Railway, il Tramlink e i servizi
autobus e fluviali urbani. La bicicletta è un mezzo sempre più popolare per
spostarsi a Londra, incentivato dalle istituzioni.

I mezzi pubblici sono accessibili tramite biglietto singolo, Travelcard
(abbonamenti disponibili per 1, 3 o 7 giorni, mensili ed annuali) o Oyster Card
(carte elettroniche ricaricabili).

Sebbene la maggior parte dei trasporti all'interno del centro di Londra sono
realizzati con i mezzi pubblici, l'utilizzo dell'automobile è comune nei
sobborghi. La circonvallazione interna (intorno al centro della città), le
strade periferiche a nord e sud e l'anello autostradale esterno (M25) che
circonda la città offrono una serie di percorsi. L'M25 è la più lunga autostrada
circolare del mondo e si estende per 195,5 km di lunghezza. L'A1 e M1 collegano
Londra a Edimburgo, Leeds e Newcastle.

Un piano per una vasta rete di autostrade in tutta la città (il Piano Ringways)
era stato proposto nel 1960 ma è stato annullato nei primi anni settanta. Nel
2003 è stata introdotta una tassa per la circolazione nel centro cittadino al
fine di diminuire i volumi di traffico. Con poche eccezioni, gli automobilisti
sono tenuti a pagare 10 sterline al giorno per guidare nella zona centrale. Gli
automobilisti che sono residenti nella zona possono acquistare un pass stagione
dal costo molto ridotto. Londra è nota per la sua congestione del traffico,
l'autostrada M25 risulta il tratto più trafficato del paese. La velocità media
di un'auto nelle ore di punta è 17,1 km/h.

Londra è collegata alla rete ferroviaria nazionale, all'Europa e a tutti i suoi
aeroporti da circa 50 stazioni ferroviarie, disseminate per la città. La maggior
parte di queste è facilmente raggiungibile tramite la metropolitana, le cui
stazioni spesso corrispondono come ubicazione a quelle ferroviarie omonime. I
treni e le stazioni di Londra sono controllate da diverse ditte tutte
privatizzate. Tra le più grandi e importanti:

I trasporti lungo il Tamigi, completamente navigabile, sono anch'essi una
consuetudine vecchia di secoli a Londra, risale infatti al 1555 la fondazione da
parte del governo inglese della Company of Watermen and Lightermen, a scopo di
controllo dei navigatori fluviali per il trasporto di merci e di passeggeri, che
è tuttora esistente.

Oggi viaggiare sui traghetti non è più così popolare rispetto agli altri mezzi
pubblici disponibili, ma rappresenta una delle attrazioni turistiche e
suggestive dell'intera città. Nel 1997 la Cross River Partnership (CRP), un
consorzio di autorità pubbliche e locali, organizzazioni private del settore e
corpi di volontariato, iniziò a lavorare per lo sviluppo di numerose proposte
per l'iniziativa della Millennium Commission denominata Thames 2000, per il
potenziamento del sistema di trasporto fluviale moderno della città.

I moli di Londra (in inglese: piers) sono sparsi lungo tutto il corso del fiume.
Il controllo dei servizi dei moli più importanti, concentrati dalla zona della
Tate Gallery fino alla riva nei pressi della Torre di Londra, più Greenwich, è
affidato alla London River Services (LRS), controllata dalla Transport for
London (TfL) e dalla più grande Greater London Authority (GLA), la quale ha
gradualmente acquisito nel 1999 l'autorità di giurisdizione sugli attracchi
precedentemente controllati dalla Port of London Authority (PLA), e che provvede
ora alla costruzione di nuovi attracchi e allo sviluppo dei trasporti fluviali
londinesi.

Altro simbolo di Londra sono i famosi autobus rossi, ad un piano
("single-decker") o a due piani ("double-decker"). Divisi in servizi diurni,
notturni (contraddistinti dalla "N" prima del numero del servizio) e "24-hour",
il servizio autobus copre l'intera area urbana di Londra. Molti autobus partono
dall'autostazione di Victoria, situata all'esterno della stazione di Victoria.
La rete conta circa 8 000 autobus in servizio su 700 linee con oltre 6 milioni
di viaggi effettuati ogni giorno della settimana. Nel 2003, l'utenza della rete
è stata stimato in oltre 1,5 miliardi di passeggeri nell'anno, più della
metropolitana.

Il Tramlink è il servizio tram operante nel sud di Londra. Si estende da
Wimbledon, a nord, fino a Beckenham Junction, Elmers End e New Addington a sud.
Comprende oggi tre linee, che in futuro saliranno a quattro, collegandosi ad
aree più periferiche del sud di Londra. La rete attualmente conta 39 fermate ed
è stata utilizzata da 26,5 milioni di persone nel 2008.

La London Underground (detta "The Tube") è stata la prima metropolitana ad
essere costruita, ed è oggi seconda al mondo, come estensione, dopo quella di
Shanghai. Ha cominciato a funzionare il 10 gennaio 1863, sul tratto allora
chiamato Metropolitan Railway: da qui è derivato il termine odierno
"metropolitana". Oggi la maggior parte della linea originaria costituisce la
linea Hammersmith & City.

La metropolitana di Londra è suddivisa in 11 linee e serve 270 stazioni. Viaggia
complessivamente su 408 km di linee. Nel 2004-2005 la metro raggiunse un record
di passeggeri di 976 milioni, una media di 2,67 milioni al giorno. Il 55% dei
tratti della metropolitana si trova in superficie e non sottoterra. La popolare
locuzione mind the gap ha la sua origine proprio nella metropolitana di Londra.

La London Overground è un servizio ferroviario urbano di superficie, entrato in
servizio l'11 novembre 2007 potenziando alcuni collegamenti ferroviari urbani
già esistenti ed integrandoli con la rete metropolitana (Underground).

La Docklands Light Railway (DLR) è un servizio ferroviario leggero operante
nella zona est di Londra. Si estende a nord fino a Stratford, a sud fino a
Lewisham, ad est fino a Woolwich Arsenal, in apertura nel 2009, e si collega col
centro alle stazioni di Bank (Città di Londra) e Tower Gateway, vicino alla
stazione di Tower Hill (Underground). La DLR è usata prevalentemente come
collegamento per il Aeroporto di Londra-City, il Cutty Sark e Canary Wharf.
Future espansioni (per ora solo proposte) raggiungeranno grandi stazioni
ferroviarie del centro, quali Charing Cross, Euston e King's Cross.

Anche i taxi di Londra vantano una lunga storia: le vetture sono nere, e vengono
chiamate tradizionalmente black cabs o Hackney carriages, nome che deriva dal
quartiere di Hackney dove già nel 1654 si rese necessaria un'ordinanza per
regolarne il servizio ed il traffico. Fino ai primi anni del Novecento, i "taxi"
consistevano in carrozze trainate da cavalli. Successivamente vi fu l'avvento
dell'automobile ed i taxi di Londra assunsero l'aspetto odierno di berline nere:
nel 2011, si contavano circa 22000 black cabs in città. Ogni tassista deve
superare un esame di conoscenza delle strade e dei luoghi di interesse della
capitale britannica chiamato The Knowledge per poter operare. Inoltre, tutti i
taxi di Londra hanno come massimo di raggio di curvatura il valore di 8 m,
poiché devono essere in grado di affrontare la stretta rotonda all'entrata
dell'Hotel Savoy. Questi veicoli sono un simbolo talmente tradizionale di Londra
che per il giubileo della regina Elisabetta II vennero colorati d'oro 50 cabs,
uno per ogni anno di regno della monarca.

Lo stile londinese dei taxi è spesso replicato nelle maggiori città del Regno
Unito.

Per l'intera città l'amministrazione cittadina è coordinata dalla Greater London
Authority (GLA), mentre l'amministrazione locale è affidata a 33 entità
(boroughs) più piccoli. La GLA consiste di due componenti elettivi: il sindaco
di Londra, che ha poteri esecutivi, e la London Assembly che esamina le
decisioni del sindaco e può accettare o rifiutare le sue proposte in merito di
bilancio ogni anno. La sede della GLA è la City Hall, a Southwark, l'attuale
sindaco è Sadiq Khan. Le autorità locali sono rappresentate dai consigli dei 32
quartieri di Londra e dalla City of London Corporation. Essi sono responsabili
della maggior parte dei servizi locali, quali la pianificazione urbanistica, le
scuole, i servizi sociali, la gestione delle strade locali e della raccolta dei
rifiuti. Alcune funzioni, quali la gestione dei rifiuti, vengono fornite
attraverso accordi comuni.

Londra è rappresentata alla Camera dei Comuni da 73 deputati. Di questi 38 sono
laburisti, 28 conservatori e 7 liberal-democratici.

La pubblica sicurezza nella Greater London, con l'eccezione della city, è
fornito dalla Metropolitan Police, sotto la supervisione della Metropolitan
Police Authority. La City di Londra ha una sua forza di polizia, la City of
London Police. La British Transport Police è responsabile per i servizi di
polizia sulla National Rail e sulla metropolitana.

Il London Fire Brigade è il servizio di soccorso della Grande Londra ed è il
terzo servizio di vigili del fuoco più grande del mondo. La Sanità a Londra è
competenza del National Health Service (NHS) ed è quindi assicurata dal governo
centrale. La Grande Londra è divisa in cinque Strategic Health Authorities. Il
servizio di ambulanza è fornito dal London Ambulance Service (LAS), La London
Air Ambulance opera in collaborazione con la LAS dove richiesto. La Her
Majesty's Coastguard (guardia costiera) e il Royal National Lifeboat Institution
operano sul Tamigi.

Ci sono altri 46 posti in sei continenti che prendono il nome di Londra. Così
come il gemellaggio di Londra, i quartieri di Londra hanno gemellaggi con parti
di altre città in tutto il mondo. L'Autorità della Grande Londra ha gemellaggi
con:

Londra ha ospitato le Olimpiadi nel 1908, nel 1948 e nel 2012 diventando la
prima e unica città al mondo ad essere stata scelta come sede di tre Olimpiadi
estive. Londra è stata anche l'ospite dei Giochi dell'Impero Britannico nel
1934.

Lo sport più popolare di Londra è il calcio: la città ospita quattordici società
calcistiche professionistiche, di cui cinque in Premier League 2016-2017. Di
seguito la lista delle società:

Londra è o è stata rappresentata da molte squadre nei campionati britannici di
football americano. Fra queste:

Londra in teoria ha anche quattro squadre di rugby che militano nella English
Premiership (London Irish, Saracens, London Wasps, Harlequins), anche se solo
gli Harlequins e da poco i Saracens giocano a Londra (le altre due giocano a
Reading ed a Coventry). Altre squadre rugbistiche importanti sono: Richmond
F.C., Blackheath R.C., Rosslyn Park F.C., Barnes R.F.C. e London Welsh.

Nel novembre 2011 lo stadio di Wembley ha ospitato il "4 Nazioni", un torneo di
Rugby a cui hanno partecipato, oltre all'Inghilterra, anche l'Australia, la
Nuova Zelanda e il Galles.

Uno degli eventi sportivi più importanti che si tengono a Londra è il torneo di
tennis di Wimbledon, presso l'All England Club, nel sud-ovest di Wimbledon.
Altri eventi importanti sono la Maratona di Londra che vede circa 35 000
partecipanti e la regata Oxford-Cambridge sul fiume Tamigi tra Putney e Mortara.

Dal 1924, lo Stadio di Wembley originale era la sede della nazionale inglese di
calcio nazionale e servì come sede per la finale di FA Cup così come per quella
della coppa di rugby. Il nuovo stadio di Wembley serve esattamente le stesse
finalità ed ha una capacità di 90 000 posti. Il Twickenham Stadium a sud-ovest
di Londra ospita la nazionale di rugby e ha una capacità di 84 000, ora che è
stato ampliato.

Londra possiede inoltre due stadi di Cricket appartenenti al Test cricket, il
Lord's Cricket Ground (sede del Middlesex CCC) e l'Oval (sede del Surrey CCC) a
Kennington. Il Lord's Cricket Ground ha ospitato quattro finali di Coppa del
Mondo di cricket.



https://it.wikipedia.org/wiki/Sistema_solare

Il sistema solare è il sistema planetario costituito da una varietà di corpi
celesti mantenuti in orbita dalla forza di gravità del Sole; vi appartiene anche
la Terra.

È costituito, oltre che dal Sole, da otto pianeti (quattro pianeti rocciosi
interni e quattro giganti gassosi esterni), dai rispettivi satelliti naturali,
da cinque pianeti nani e da miliardi di corpi minori. Quest'ultima categoria
comprende gli asteroidi, in gran parte ripartiti fra due cinture asteroidali (la
fascia principale e la fascia di Kuiper), le comete (prevalentemente situate
nell'ipotetica nube di Oort), le meteoroidi e la polvere interplanetaria.

Il vento solare, un flusso di plasma generato dall'espansione continua della
corona solare, permea l'intero sistema solare. Questo crea una bolla nel mezzo
interstellare conosciuta come eliosfera, che si estende fino oltre alla metà del
disco diffuso.

In ordine di distanza dal Sole, gli otto pianeti sono: Mercurio, Venere, Terra,
Marte, Giove, Saturno, Urano e Nettuno.

A metà del 2006 cinque corpi del sistema solare sono stati classificati come
pianeti nani: Cerere, situato nella fascia principale degli asteroidi, e altri
quattro corpi situati al di là dell'orbita di Nettuno, ossia Plutone (in
precedenza classificato come il nono pianeta), Haumea, Makemake, e Eris.

Sei dei pianeti e quattro dei pianeti nani hanno in orbita attorno a essi dei
satelliti naturali; inoltre tutti i pianeti esterni sono circondati da anelli
planetari, composti di polvere e altre particelle.

Le dimensioni del sistema solare sono difficilmente definibili;
approssimativamente lo si considera come una sfera irregolare con un diametro di
circa 80 UA. All'interno del sistema solare lo spazio tra un corpo celeste e un
altro non è vuoto: esso è permeato dal cosiddetto mezzo interplanetario,
comprendente pulviscolo, gas e particelle elementari.

Il Sole ha una particolare importanza sia perché è l'unica stella, e quindi
l'unica fonte di energia termica del sistema, sia perché ne rappresenta con
ottima approssimazione il centro gravitazionale. La massa solare, infatti,
costituisce circa il 99,9% della materia presente nel sistema.

Il sistema solare si trova nel braccio di Orione della Via Lattea, poco lontano
dal disco galattico, dal cui centro dista quasi 28 000 anni luce. Esso compie
una rivoluzione all'interno della stessa Galassia, percorrendo un'orbita
ellittica; dalla Terra, il moto sembra essere diretto verso una direzione
apparente. La velocità di rivoluzione media è pari a circa 250 km/s, e per
compiere una rivoluzione completa il sistema solare impiega circa 230 milioni di
anni.

Si pensa che il Sole e i pianeti si siano formati da una nebulosa di gas
interstellari in contrazione, circa 4,6 miliardi di anni fa. L'ipotesi di
un'origine comune trova conferma nell'analisi di alcune regolarità di
comportamento dei pianeti, che ruotano attorno al Sole muovendosi tutti nello
stesso verso, a parte Venere ed Urano, e percorrendo orbite sostanzialmente
complanari.

Secondo le attuali teorie, la nebulosa primordiale aveva una temperatura molto
bassa ed era costituita da idrogeno, elio, una grande varietà di elementi
chimici più pesanti e polveri.

Circa 5 miliardi di anni fa al centro della nebulosa si sarebbe creata una parte
più densa e di conseguenza la nube, sotto la spinta della forza gravitazionale,
avrebbe cominciato a contrarsi.

In pochi milioni di anni, nella zona centrale, la densità e la temperatura
sarebbero aumentate e si sarebbe formato il proto-Sole. Contemporaneamente, la
contrazione avrebbe causato un aumento della velocità di rotazione e della forza
centrifuga del sistema. Così la nube si sarebbe appiattita, assumendo un aspetto
simile a un disco rotante intorno al Sole. Il collasso gravitazionale della
massa del proto-Sole avrebbe causato un incremento della temperatura nella zona
più centrale.

Nelle fasi finali del processo, un forte vento solare avrebbe trascinato verso
le regioni più esterne tutti gli elementi leggeri, soprattutto l'idrogeno e
l'elio.

Mentre il nucleo del proto-Sole si riscaldava fino a raggiungere le temperature
necessarie per le reazioni termonucleari, nel disco circostante accrescevano
alcuni corpi attraverso delle collisioni e attirando frammenti più piccoli
presenti nello spazio circostante. Si sarebbero formati così i proto-pianeti,
dai quali sarebbero derivati gli attuali pianeti, mentre il proto-Sole si
trasformava in una stella gialla e stabile.

Il Sole è una sfera di gas incandescenti che produce continuamente energia per
effetto della fusione di idrogeno nel nucleo. Il suo nucleo ha temperature e
densità elevatissime, per cui i nuclei di idrogeno si fondono insieme formando
elio. Queste reazioni liberano un'enorme energia, che attraversa la zona di
radiazione e di convezione, giunge alla superficie (fotosfera) oltrepassa
l'atmosfera solare (cromosfera) e si libera nello spazio.

Il principale corpo celeste del sistema solare è il Sole, una stella della
sequenza principale di classe spettrale G2 V (nana gialla), contenente il 99,86%
di tutta la massa conosciuta nel sistema solare. Giove e Saturno, i due pianeti
più massicci che orbitano attorno al Sole, costituiscono più del 90% della massa
restante. La maggior parte dei grandi oggetti in orbita intorno al Sole sono in
un piano simile a quello dell'orbita terrestre, chiamata eclittica. Tipicamente,
il piano di orbita dei pianeti è molto vicino a quello dell'eclittica mentre le
comete e gli oggetti della cintura di Kuiper hanno un angolo significativamente
maggiore rispetto al nostro. Tutti i pianeti e la maggior parte degli altri
oggetti orbitano nello stesso senso della rotazione del Sole, in senso
antiorario dal punto di vista di un osservatore situato al di sopra del polo
nord solare. Certi oggetti orbitano in un senso orario, come la cometa di
Halley. Le traiettorie degli oggetti che gravitano intorno al sole seguono le
leggi di Keplero. Sono approssimativamente delle ellissi di cui uno dei fuochi è
il Sole. Le orbite dei pianeti sono quasi circolari mentre quelle dei corpi più
piccoli presentano una maggiore eccentricità e possono risultare molto
ellittiche. La distanza di un corpo dal Sole varia durante la sua rivoluzione.
Il punto più vicino al sole dell'orbita di un corpo si chiama perielio, mentre
il più lontano è l'afelio. Il sistema solare è diviso in due zone distinte, il
sistema solare interno include i quattro pianeti tellurici e la cintura di
asteroidi. Il resto del sistema viene considerato sistema solare esterno. La
maggioranza dei pianeti del sistema solare possiede il loro proprio sistema
secondario. I corpi planetari in rotazione intorno a un pianeta sono chiamati
satelliti naturali o lune. La maggior parte delle più grandi lune compiono la
propria rivoluzione su un'orbita sincrona, presentando sempre la stessa faccia
al pianeta intorno alla quale orbitano. I quattro pianeti più grandi hanno anche
degli anelli planetari.

Nel 2003 Michael E. Brown, astronomo californiano, con un'équipe di studiosi ha
scoperto quello che ritenne essere il decimo pianeta del sistema solare. Il
nuovo planetoide, conosciuto inizialmente come 2003 UB313 e successivamente
ribattezzato Eris, fu identificato come l'oggetto più distante in orbita intorno
al Sole. Sono stati successivamente riconosciuti pianeti nani più distanti di
Plutone, come Makemake e Haumea.

Spesso i pianeti si distinguono in interni ed esterni, a seconda della posizione
rispetto alla Terra, o in rocciosi e gassosi, a seconda della struttura.

Il tempo impiegato da un pianeta per compiere un giro attorno al proprio asse è
detto giorno, mentre il periodo che impiega un pianeta per compiere una
rivoluzione completa intorno al Sole è detto anno.

I pianeti compiono la loro rivoluzione intorno al Sole percorrendo orbite che
sono quasi complanari con l'orbita terrestre (piano dell'eclittica); sia il moto
di rivoluzione che quello di rotazione si svolgono inoltre in senso antiorario
(se guardati dal polo nord celeste) a partire da ovest (a eccezione di Venere e
Urano).

Il moto che i pianeti svolgono intorno al Sole segue tre leggi empiriche
fondamentali note sin dal XVII secolo, e denominate leggi di Keplero.

Esaminando la loro composizione, si è notato che i pianeti di tipo terrestre
sono essenzialmente costituiti da materiali rocciosi e metallici; i pianeti di
tipo gioviano, invece, sono costituiti per lo più da elio, idrogeno e piccole
quantità di ghiaccio.

Tra Marte e Giove si trova la cosiddetta fascia principale degli asteroidi,
composta da milioni di oggetti rocciosi caratterizzati da orbite più o meno
variabili. Fra di essi, Cerere è attualmente ritenuto l'unico a presentare un
equilibrio idrostatico (ovvero una forma sferoidale) e a meritarsi la qualifica
di pianeta nano.

Oltre Nettuno si stende un'altra fascia di asteroidi, la fascia di Kuiper, la
cui densità effettiva è sconosciuta. Tra questi si trovano Plutone ed Eris, che
dal 2006 sono riconosciuti come pianeti nani dall'Unione Astronomica
Internazionale. In precedenza Plutone era considerato il nono pianeta.

Sono stati successivamente riconosciuti pianeti nani più distanti di Plutone,
come Makemake e Haumea.

Ancora più esternamente, tra 20 000 e 100 000 UA di distanza dal Sole, si
ipotizza si trovi la nube di Oort, ritenuta il luogo d'origine delle comete.

Il sistema solare comprende altri corpi come i satelliti, che orbitano attorno
ai pianeti, e le comete, che ruotano attorno al Sole e hanno un'orbita molto
eccentrica e piani orbitali di solito molto inclinati rispetto all'eclittica.
Sono presenti anche polveri e gas molto rarefatto concentrati attorno
all'eclittica, che diffondono la radiazione solare dando origine alla luce
zodiacale.

Il Sole è la stella madre del sistema solare, e di gran lunga il suo principale
componente. La sua grande massa gli permette di sostenere la fusione nucleare,
che rilascia enormi quantità di energia, per la maggior parte irradiata nello
spazio come radiazione elettromagnetica, in particolare luce visibile.

Il Sole viene classificato come una nana gialla, anche se come nome è
ingannevole in quanto, rispetto ad altre stelle nella nostra galassia, il Sole è
piuttosto grande e luminoso. Le stelle vengono classificate in base al diagramma
Hertzsprung-Russell, un grafico che mette in relazione la temperatura effettiva
e la luminosità delle stelle. In generale più una stella è calda più è luminosa:
le stelle che seguono questo modello sono appartenenti alla sequenza principale,
e il sole si trova proprio al centro di questa sequenza. Tuttavia stelle più
luminose e calde del Sole sono rare, mentre stelle meno luminose e più fredde
sono molto comuni. La luminosità del Sole è in costante crescita, e si è stimato
che all'inizio della sua storia aveva soltanto il 75% della luminosità che
mostra attualmente.

Il Sole è una stella di I popolazione, ed è nato nelle fasi successive
dell'evoluzione dell'Universo. Esso contiene più elementi pesanti dell'idrogeno
e dell'elio (metalli) rispetto alle più vecchie stelle di popolazione II. Gli
elementi più pesanti dell'idrogeno e dell'elio si formarono nei nuclei di stelle
antiche ormai esplose, così la prima generazione di stelle dovette terminare il
suo ciclo vitale prima che l'universo potesse essersi arricchito di questi
elementi. Le stelle più antiche osservate contengono infatti pochi metalli,
mentre quelle di più recente formazione ne sono più ricche. Questa alta
metallicità si pensa sia stata cruciale nello sviluppo di un sistema planetario
da parte del Sole, poiché i pianeti si formano dall'accumulo di metalli.

Insieme alla luce il Sole irradia un flusso continuo di particelle cariche
(plasma), noto anche come vento solare. Questo flusso di particelle si propaga
verso l'esterno a circa 1,5 milioni di chilometri all'ora, creando una tenue
atmosfera (l'Eliosfera) che permea il sistema solare per almeno 100 UA (cfr.
Eliopausa). Questo è noto come mezzo interplanetario.

Sistema solare interno è il nome utilizzato per la regione di spazio che
comprende i pianeti rocciosi e gli asteroidi. Composti principalmente da
silicati e metalli, gli oggetti del sistema solare interno si trovano molto
vicini al Sole, tanto che il raggio di questa regione è più breve della distanza
che separa Giove da Saturno.

I quattro pianeti terrestri interni (da non confondersi con i pianeti interni)
sono densi, hanno una composizione rocciosa, hanno pochi o nessun satellite, e
non hanno anelli planetari. Essi sono costituiti principalmente da sostanze
aventi un alto punto di fusione, come silicati, che costituiscono le croste e i
mantelli, e i metalli come ferro e nichel, che costituiscono il loro nucleo. Tre
dei quattro pianeti terrestri (Venere, Terra e Marte) possiedono una atmosfera,
hanno crateri da impatto e placche tettoniche, come dimostrano la presenza di
rift valley e vulcani.

Mercurio (0,4 UA) è il pianeta più vicino al Sole ed è il pianeta più piccolo
(0,055 masse terrestri). Mercurio non possiede satelliti naturali e le sue sole
formazioni geologiche conosciute, oltre ai crateri da impatto, sono creste
sporgenti o rupes, probabilmente prodotte durante una fase di contrazione
avvenuta nella sua storia primordiale. Il pianeta è senza atmosfera, fatta
eccezione per esili tracce di gas probabilmente frutto dell'interazione del
vento solare con la superficie del pianeta. Il suo nucleo relativamente grande e
il suo mantello sottile non sono ancora stati spiegati adeguatamente: l'ipotesi
principale riporta la possibilità che gli strati esterni siano stati strappati
via da un impatto gigantesco. Benché assai splendente è molto difficile
osservarlo perché ha il moto molto rapido, in più visto che è vicino al Sole è
sempre immerso nei chiarori.

Venere (0,7 UA) è per dimensioni molto simile alla Terra (0,815 masse
terrestri), e, come la Terra, ha un mantello composto da silicati attorno a un
nucleo ferroso, possiede un'atmosfera e l'attività sulla sua superficie rende
evidente la presenza di attività geologica interna. Tuttavia è molto più
asciutto della Terra, e la sua atmosfera è novanta volte più densa. Venere non
ha satelliti naturali. Esso è il pianeta più caldo del sistema solare, con
temperature superficiali superiori ai 450 °C, molto probabilmente a causa della
quantità di gas che provoca effetto serra nell'atmosfera. Non sono state
individuate prove definitive delle attuali attività geologiche su Venere, ma si
potrebbe pensare che la sua densa atmosfera sia regolarmente alimentata da
eruzioni vulcaniche.

La Terra (1 UA) è il più grande e denso dei pianeti interni, l'unico in cui sono
conosciute attuali attività geologiche, ed è probabilmente l'unico pianeta del
sistema solare che permette la vita (l'unico su cui la vita è sicuramente
presente). La sua idrosfera liquida è unica tra i pianeti interni, ed è anche
l'unico pianeta dove siano state osservate placche tettoniche. L'atmosfera
terrestre è estremamente differente rispetto a quella degli altri pianeti,
poiché è stata alterata dalla presenza della vita ed è composta per il 21% di
ossigeno. Possiede un satellite naturale, la Luna.

Marte (1,6 UA) è più piccolo della Terra e di Venere (0,107 masse terrestri).
Possiede un'atmosfera tenue, composta principalmente da anidride carbonica. La
sua superficie, costellata di vulcani, come il grande Olympus Mons, e da rift
valley, come la Valles Marineris, mostra attività geologica che ha persistito
fino a tempi relativamente recenti. Il suo colore rosso deriva dalla presenza
della ruggine del suolo, ricco di ferro. Marte ha due piccoli satelliti naturali
(Deimos e Phobos), che si pensa siano asteroidi catturati dal suo campo
gravitazionale.

Gli asteroidi sono per la maggior parte piccoli corpi del sistema solare
composti principalmente di rocce e di metalli. La fascia principale degli
asteroidi occupa la regione tra le orbite di Marte e Giove, tra 2,3 e 3,3 UA dal
Sole. Si pensa che siano residui della formazione del sistema solare, la cui
fusione è fallita a causa della interferenza gravitazionale di Giove.

Il raggio di un asteroide di questa fascia può andare da centinaia di chilometri
fino a pochi centimetri. Tutti gli asteroidi, salvo il più grande, Cerere, sono
classificati come corpi minori del sistema solare, ma alcuni, come gli asteroidi
Vesta e Igea possono essere riclassificati come pianeti nani se dimostreranno di
avere raggiunto l'equilibrio idrostatico.

La fascia degli asteroidi contiene decine di migliaia, forse milioni, di oggetti
sopra il chilometro di diametro. Nonostante ciò, la massa totale di tutti gli
asteroidi della fascia principale difficilmente arriverebbe a più di un
millesimo della massa della Terra. La fascia principale è scarsamente popolata:
sonde spaziali passano continuamente attraverso di essa senza incorrere in
incidenti di alcun tipo. Gli asteroidi con diametri compresi tra 10 e 10−4 m
sono chiamati meteoroidi.

Cerere (2,77 UA) è il più grande corpo della fascia degli asteroidi ed è
classificato come pianeta nano. Esso ha un diametro di poco meno di 1000 km,
grande abbastanza perché la propria gravità gli dia una forma sferica. Cerere,
quando è stato scoperto nel XIX secolo, è stato considerato un pianeta, ma è
stato riclassificato come asteroide nel 1850, dopo che ulteriori osservazioni
rivelarono la presenza di numerosi asteroidi. È stato nuovamente riclassificato
nel 2006 come pianeta nano.

Gli asteroidi nella fascia principale sono divisi in Gruppi e famiglie di
asteroidi sulla base delle loro caratteristiche orbitali. I satelliti degli
asteroidi sono asteroidi che orbitano attorno ad asteroidi più grandi. Essi non
sono chiaramente distinguibili come i satelliti dei pianeti, in quanto a volte
questi satelliti sono grandi quasi quanto il loro partner. La cintura principale
di asteroidi contiene anche una cintura di comete che possono essere state la
fonte di acqua della Terra.

Gli asteroidi troiani si trovano nei punti L4 e L5 di Giove (regioni
gravitazionalmente stabili poste lungo l'orbita del pianeta); il termine
"troiano" è utilizzato anche per piccoli corpi situati nei punti di Lagrange di
altri pianeti e satelliti. La famiglia di asteroidi Hilda si trovano in
risonanza orbitale 2:3 con Giove.

Il sistema solare interno presenta anche degli asteroidi near-Earth, molti dei
quali attraversano le orbite dei pianeti interni.

Il sistema solare esterno è la patria di giganti gassosi e dei loro satelliti,
alcuni dei quali di dimensioni planetarie. In questa regione orbita anche una
breve fascia di comete, compresi i centauri. Gli oggetti solidi di questa
regione sono composti da una quota più elevata di elementi volatili (come acqua,
ammoniaca e metano) rispetto agli oggetti rocciosi del sistema solare interno.

I quattro giganti gassosi esterni (talvolta chiamati pianeti gioviani, e da non
confondersi con i pianeti esterni) collettivamente costituiscono il 99% della
massa nota in orbita attorno al Sole. Giove e Saturno sono costituiti
prevalentemente da idrogeno ed elio; Urano e Nettuno possiedono una percentuale
maggiore di ghiaccio. Alcuni astronomi suggeriscono che appartengono a un'altra
categoria, quella dei "giganti di ghiaccio". Tutti e quattro i giganti gassosi
possiedono degli anelli, anche se solo quelli di Saturno sono facilmente
osservabili dalla Terra.

Giove (5,2 UA), con 318 masse terrestri, possiede 2,5 volte la massa di tutti
gli altri pianeti messi insieme. Esso è composto in larga parte da idrogeno ed
elio. Il forte calore interno di Giove crea una serie di caratteristiche
semipermanenti nella sua atmosfera, come ad esempio la famosa Grande Macchia
Rossa. Giove ha 63 satelliti naturali conosciuti: i quattro più grandi,
Ganimede, Callisto, Io, e Europa, mostrano analogie con i pianeti terrestri,
come fenomeni di vulcanismo e calore interno.

Saturno (9,5 UA), distinto dal suo sistema di anelli, ha diverse analogie con
Giove, come la sua composizione atmosferica. Saturno è molto meno massiccio,
essendo solo 95 masse terrestri. Sono noti 60 satelliti (più tre non
confermati), due dei quali, Titano e Encelado, mostrano segni di attività
geologica, anche se sono in gran parte criovulcani. Titano è più grande di
Mercurio ed è l'unico satellite del sistema solare ad avere una atmosfera densa
formata da azoto e metano.

Urano (19,6 UA), con 14 masse terrestri, è il pianeta esterno meno massiccio.
Unico tra i pianeti, esso orbita attorno al Sole con una inclinazione assiale
superiore a 90° rispetto all'eclittica forse data da un impatto con un altro
corpo di 2,75 masse terrestri durante la sua formazione. Ha un nucleo molto
freddo rispetto agli altri giganti gassosi, quindi irradia pochissimo calore
nello spazio. Urano ha 27 satelliti noti, tra cui i più grandi sono Titania,
Oberon, Umbriel, Ariel e Miranda.

Nettuno (30 UA), anche se leggermente più piccolo di Urano, è più massiccio
(equivalente a 17 masse terrestri) e quindi più denso. Esso irradia più calore
interno rispetto a Urano, ma non tanto quanto Giove o Saturno. Nettuno ha 13
satelliti noti. Il più grande, Tritone, è geologicamente attivo, con geyser di
azoto liquido. Tritone è l'unico grande satellite con orbita e direzione
retrograda. Nettuno è accompagnato nella sua orbita da una serie di planetoidi
che sono in risonanza orbitale 1:1 con esso.

Le comete sono corpi minori del sistema solare, di solito di pochi chilometri di
diametro, e sono composte in gran parte di ghiaccio volatile. Le comete hanno
orbite molto eccentriche, in genere durante il perielio si trovano vicino alle
orbite dei pianeti interni, mentre durante l'afelio si trovano al di là di
Plutone. Quando una cometa entra nel sistema solare interno, la superficie
ghiacciata comincia a sublimare e a ionizzarsi, per via della vicinanza del
Sole, fino a quando si crea una coda, spesso visibile a occhio nudo, di gas e
polveri.

Le comete di breve periodo hanno orbite che possono essere compiute anche in
meno di duecento anni, mentre le comete di lungo periodo hanno orbite dalla
durata di migliaia di anni. Le comete di breve periodo si crede siano originarie
della fascia di Kuiper, mentre quelle di lungo periodo, come la Hale-Bopp, si
ritiene siano originarie della nube di Oort. Molti gruppi di comete, come le
comete radenti di Kreutz, si sono formati dalla rottura di un'unica grande
cometa. Alcune comete con orbite iperboliche possono provenire dall'esterno del
sistema solare, ma la precisa determinazione delle loro orbite è complessa. Le
vecchie comete che hanno visto espulso la maggior parte della loro parte
volatile per via del calore del Sole sono spesso classificati come asteroidi.

I centauri, che si estendono in una fascia che va da 9 a 30 UA, sono dei corpi
che orbitano nella regione compresa tra Giove e Nettuno. Il più grande centauro
noto, Cariclo, ha un diametro di circa 250 km. Il primo centauro scoperto,
Chirone, è stato classificato come cometa (95P), in quanto si comporta come le
comete quando si avvicinano al Sole. Alcuni astronomi classificano gli asteroidi
centauri come degli oggetti della fascia di Kuiper distribuiti nelle regioni più
interne assieme a degli altri oggetti dispersi nelle regioni esterne, che
popolano il disco diffuso.

La zona al di là di Nettuno, detta "regione trans-nettuniana", è ancora in gran
parte inesplorata. Sembra consista prevalentemente in piccoli oggetti (il più
grande ha un diametro corrispondente a un quinto di quello terrestre, e una
massa di gran lunga inferiore a quella della Luna) composti principalmente di
roccia e ghiaccio. Alcuni astronomi non distinguono questa regione da quella del
sistema solare esterno.

La fascia di Kuiper è un grande anello di detriti simile alla fascia degli
asteroidi, ma composti principalmente da ghiaccio. Si estende in una regione che
va da 30 a 50 UA dal Sole. Esso è composto principalmente da piccoli corpi del
sistema solare, anche se alcuni tra i più grandi oggetti di questa fascia
potrebbero essere riclassificati come pianeti nani: ad esempio Quaoar, Varuna, e
Orcus. In base alle stime, nella fascia di Kuiper esistono oltre 100 000 oggetti
con un diametro superiore ai 50 km, ma si pensa che la massa totale di tutti gli
oggetti presenti nella fascia di Kuiper potrebbe essere un decimo, o addirittura
un centesimo, della massa terrestre. Molti oggetti della fascia di Kuiper
dispongono di più satelliti naturali, e la maggior parte hanno orbite che non
sono parallele alle eclittiche.

Gli oggetti della fascia di Kuiper possono essere suddivisi approssimativamente
in "classici" e in "risonanti" (con plutini e twotini). Gli oggetti risonanti
hanno le orbite legate a quella di Nettuno (le orbite dei plutini sono in
rapporto 2:3 con l'orbita di Nettuno, mentre i twotini sono in rapporto 1:2).
Gli oggetti classici consistono in corpi che non hanno alcun tipo di risonanza
con Nettuno, e che si estendono in una fascia che va da circa 39,4 UA a 47,7 UA
dal Sole. Gli oggetti classici della fascia di Kuiper sono stati classificati
come cubewani dopo la scoperta del primo oggetto di questo tipo, (15760) 1992
QB1.

Plutone (39 UA) è un pianeta nano, ed è il più grande oggetto conosciuto della
fascia di Kuiper. Quando venne scoperto, nel 1930, fu ritenuto il nono pianeta
del sistema solare, ma nel 2006 è stato riclassificato in pianeta nano, dopo
l'adozione di una definizione formale di pianeta. Plutone ha un'orbita
relativamente eccentrica, inclinata di 17 gradi rispetto al piano
dell'eclittica, e il suo perielio si trova a 29,7 UA dal Sole, all'interno
dell'orbita di Nettuno, mentre l'afelio è situato a 49,5 UA dal Sole.

Non è ancora chiaro se Caronte, la luna più grande di Plutone, continuerà a
essere classificato come tale o verrà riclassificato come pianeta nano. Il
baricentro del sistema dei due pianeti non si trova in nessuno dei due corpi, ma
cade nello spazio, e per questo Plutone-Caronte è ritenuto un sistema binario.
Attorno a loro orbitano altre quattro lune molto piccole: Stige, Notte, Cerbero
e Idra.

Plutone è un corpo classificato come oggetto risonante della fascia di Kuiper, e
ha una risonanza orbitale di 2:3 con Nettuno, ovvero Plutone orbita due volte
intorno al Sole ogni tre orbite di Nettuno. Gli oggetti della fascia di Kuiper
che condividono questo rapporto di risonanza sono chiamati plutini.

Haumea (43,34 UA), e Makemake (45,79 UA) sono i più grandi oggetti conosciuti
della fascia di Kuiper classica. Haumea è un oggetto a forma di uovo con due
lune. Makemake è l'oggetto più luminoso nella fascia di Kuiper dopo Plutone.
Originariamente designati rispettivamente come 2003 EL61 e il 2005 FY9, i due
nomi e lo status di pianeta nano sono stati loro concessi nel 2008. La loro
orbite sono molto più inclinate rispetto a quella di Plutone (28° e 29°), e a
differenza di Plutone non sono influenzati da Nettuno; fanno quindi parte degli
oggetti classici della fascia di Kuiper.

Il disco diffuso si sovrappone alla fascia di Kuiper, ma si estende di molto
verso l'esterno del sistema solare. Si pensa che questa regione sia la fonte
delle comete di breve periodo. Si crede inoltre che gli oggetti del disco
diffuso siano stati spinti verso orbite irregolari dall'influenza gravitazionale
della iniziale migrazione verso l'esterno di Nettuno. La maggior parte degli
oggetti del disco diffuso (SDOs) hanno il perielio all'interno della fascia di
Kuiper, ma il loro afelio può trovarsi anche a 150 UA dal Sole. Inoltre, le
orbite degli SDOs sono molto inclinate rispetto al piano dell'eclittica, spesso
addirittura quasi perpendicolari a esso. Alcuni astronomi ritengono il disco
diffuso semplicemente un'altra regione della fascia di Kuiper, e descrivono
questi corpi come "oggetti sparsi della fascia di Kuiper".

Eris (68 UA) è il più grande corpo conosciuto del disco diffuso, e ha provocato
un dibattito su cosa può essere definito un pianeta, dal momento che è almeno il
5% più grande di Plutone, con un diametro stimato di circa 2400 km: è quindi il
più grande pianeta nano noto. Possiede un satellite, Disnomia. Come Plutone, la
sua orbita è fortemente eccentrica e fortemente inclinata rispetto al piano
dell'eclittica: ha un perielio di 38,2 UA e uno afelio di 97,6 UA dal Sole.

Il punto in cui termina il sistema solare e inizia lo spazio interstellare non è
definito con precisione, poiché i suoi confini possono essere tracciati tramite
due forze distinte: il vento solare o la gravità del sole. Il limite esterno
tracciato dal vento solare giunge a circa quattro volte la distanza
Plutone-Sole; questa eliopausa è considerata l'inizio del mezzo interstellare.
Tuttavia, la sfera di Hill del Sole, ovvero il raggio effettivo della sua
influenza gravitazionale, si ritiene si possa estendere fino a un migliaio di
volte più lontano.

L'eliosfera è divisa in due regioni distinte. Il vento solare viaggia a circa
400 km/s fino a quando non attraversa il cosiddetto termination shock, che si
trova tra 80 e 100 UA dal Sole in direzione sopravvento, e fino a circa 200 UA
dal Sole sottovento. Qui il vento rallenta drasticamente, aumenta di densità e
temperatura e diviene più turbolento, formando una grande struttura ovale
conosciuta con il nome di Eliosheath, la quale sembra si comporti come la coda
di una cometa: essa si estende verso l'esterno per altri 40 UA sul lato
sopravvento, mentre si estende molto meno nella direzione opposta. Entrambe le
sonde Voyager 1, nel 2004, e Voyager 2, nel 2007, hanno superato il termination
shock e sono entrate nell'Eliosheath, e distano rispettivamente 127 e 104 UA dal
Sole. Dopo l'attraversamento del termination shock, il vento solare continua a
fluire fino a raggiungere il limite esterno dell'eliosfera, l'eliopausa, oltre
la quale inizia il mezzo interstellare, anch'esso pervaso di plasma.

La forma del limite esterno dell'eliosfera è probabilmente influenzata dalla
dinamica dei fluidi delle interazioni con il plasma del mezzo interstellare,
nonché dal campo magnetico solare, prevalente a sud. Al di là dell'eliopausa, a
circa 230 UA, nel plasma interstellare si forma un'onda d'urto stazionaria (bow
shock), dovuta al moto del Sole attraverso la Via Lattea.

Nel 2012 la sonda spaziale Voyager 1, lanciata dalla NASA, ha attraversato
l'eliopausa, scoprendo che è il "confine del sistema solare", in quanto il campo
magnetico del Sole ha come limite questo spazio interstellare. Vedendo le
oscillazioni dell'ago della bussola interna della sonda si è capito che col
passare degli anni molteplici strati magnetici del Sole si sono accumulati e
perfino intrecciati tra loro, creando bolle magnetiche. L'eliopausa è molto
importante per la nostra stessa sopravvivenza, poiché, con l'enorme energia
magnetica accumulata nel tempo, ci protegge da nocivi raggi cosmici. Una squadra
finanziata dalla NASA ha sviluppato il concetto di una "Vision Mission" dedicato
all'invio di una sonda nell'Eliosfera.

L'ipotetica nube di Oort è una grande massa composta da miliardi di oggetti di
ghiaccio che si credono essere la fonte delle comete di lungo periodo e che
circondano il sistema solare a circa 50 000 UA (circa 1 anno luce), e forse fino
a 100 000 UA (1,87 anni luce). Si ritiene sia composto di comete che sono state
espulse dal sistema solare interno da interazioni gravitazionali con i pianeti
esterni. Gli oggetti della nube di Oort sono molto lenti, e possono essere
turbati da eventi rari, ad esempio delle collisioni, dalla forza gravitazionale
di una stella di passaggio, o dalla marea galattica, forza di marea esercitata
dalla Via Lattea.

Sedna (525,86 UA) è un grande oggetto simile a Plutone, con un'orbita
estremamente ellittica, con un perielio a circa 76 UA e un afelio a 928 UA dal
Sole. Un'orbita così grande richiede ben 12 050 anni per il suo completamento.
Mike Brown, scopritore dell'oggetto nel 2003, afferma che non può essere parte
del disco diffuso o della fascia di Kuiper, poiché il suo perielio è troppo
lontano per aver subito degli effetti dalla migrazione di Nettuno. Lui e altri
astronomi ritengono che sia il primo oggetto di una popolazione completamente
nuova, che può comprendere anche l'oggetto (148209) 2000 CR105, che ha un
perielio di 45 UA, un afelio di 415 UA, e un periodo orbitale di 3420 anni.
Brown definisce questa nuova popolazione "nube di Oort interna", che si può
essere formata attraverso un processo simile, anche se è molto più vicina al
Sole. Sedna è molto probabilmente un pianeta nano, anche se la sua forma deve
essere ancora determinata con certezza.

Gran parte del nostro sistema solare è ancora sconosciuto. Lo scudo
gravitazionale del Sole si stima che domini le forze gravitazionali delle stelle
che lo circondano fino a circa due anni luce (125 000 UA). Il confine esterno
della nube di Oort, invece, non si può estendere per più di 50 000 UA.
Nonostante le scoperte di nuovi oggetti, come Sedna, la regione tra la fascia di
Kuiper e la nube di Oort, una zona di decine di migliaia di UA di raggio, non è
ancora stata mappata. Vi sono, inoltre, in corso ancora studi sulla regione
compresa tra Mercurio e il Sole. Numerosi oggetti possono ancora essere scoperti
nelle zone inesplorate del sistema solare.



https://it.wikipedia.org/wiki/Paesi_Bassi

I Paesi Bassi (denominazione ufficiale in lingua olandese: Nederland
/'ne:dərlɑnt/; sineddoche comunemente diffusa: "Olanda") sono la principale
nazione costitutiva del Regno dei Paesi Bassi che ne comprende altre tre: gli
stati caraibici di Aruba, Curaçao e Sint Maarten. Le isole caraibiche di
Bonaire, Saba e Sint Eustatius sono parte dei Paesi Bassi con lo status di
municipalità speciali. Il Regno dei Paesi Bassi agisce come nazione unitaria in
materia di difesa, politica estera e cittadinanza, mentre i Paesi Bassi, quali
nazione costitutiva, agiscono come nazione indipendente per tutte le altre
materie (ad esempio interni, sanità, istruzione e trasporti).

Confinano a sud con il Belgio e ad est con la Germania e a nord e a ovest sono
bagnati dal mare del Nord. La capitale dei Paesi Bassi è Amsterdam, ma il
governo, il parlamento e le residenze del sovrano si trovano a L'Aia (Den Haag),
dove hanno anche sede la Corte internazionale di giustizia e la Corte Penale
Internazionale.

I Paesi Bassi hanno avuto un vasto impero coloniale che, al momento della sua
massima espansione (XVII secolo), ne faceva la principale potenza del commercio
mondiale e la culla del capitalismo. Sono tra gli Stati fondatori della CECA,
della CEE, e dell'Unione europea. Dal 2013 il loro sovrano è re Guglielmo
Alessandro, mentre dal 2010 il capo del Governo è Mark Rutte.

In italiano e anche in numerose altre lingue i termini Paesi Bassi e Olanda sono
spesso utilizzati come sinonimi. In realtà il termine Olanda identifica soltanto
due delle dodici province che formano i Paesi Bassi: l'Olanda Settentrionale e
l'Olanda Meridionale. L'identificazione del tutto, i Paesi Bassi, con una sua
parte, l'Olanda, è un classico esempio di sineddoche.

Analogamente l'aggettivo "olandese" viene utilizzato per indicare tutto ciò che
in generale attiene ai Paesi Bassi anziché strettamente all'Olanda.

Il termine "olandese" viene anche comunemente usato per indicare la principale
lingua dei Paesi Bassi (parlata anche nelle Fiandre settentrionali, parte
nederlandofona del Belgio), mentre a stretto rigore esso identifica i soli
dialetti parlati nelle province dell'Olanda Settentrionale e dell'Olanda
Meridionale; il termine nederlandese (o neerlandese) è più corretto, ma
raramente utilizzato in italiano.

Sottomesso da Giulio Cesare nel I secolo a.C., il sud dei Paesi Bassi costituì,
con il Limes renano, la frontiera settentrionale del mondo romano fino alla
caduta dell'Impero romano d'Occidente (V secolo).

In seguito nel paese si stanziarono Sassoni, Batavi, Frisoni e Franchi.
Nell'VIII secolo i Paesi Bassi erano parte dell'Impero Carolingio fondato da
Carlo Magno e nel X secolo del Sacro Romano Impero. Successivamente vi sorsero
vari principati semi-indipendenti, formalmente soggetti all'Impero. In questo
periodo si ebbe un evento naturale di grande importanza: il 14 dicembre 1287 una
tempesta causò il crollo di una diga, allagando gran parte del territorio
olandese e formando lo Zuiderzee (oggi parzialmente prosciugato e trasformato
nel lago IJsselmeer) e parte del mare dei Wadden.

Nel XV secolo i Paesi Bassi passarono sotto il controllo diretto della famiglia
imperiale degli Asburgo, ma nel XVI secolo la Riforma protestante fu accolta con
favore dalla popolazione olandese nonostante fosse invisa all'imperatore Carlo
V. Carlo finì per accettare la situazione, ma dopo la sua abdicazione (1556)
l'intransigenza del suo erede Filippo II (re di Spagna) provocò una rivolta, che
scoppiò nel 1566 nelle Fiandre e dilagò in tutto il Paese. Ad essere contestati
furono soprattutto la politica accentratrice di Filippo (che aveva ridotto le
autonomie locali) ed il rafforzamento dei poteri dell'Inquisizione. Il re
rispose inviando il duca d'Alba, che nel 1567 mise a morte centinaia di
rivoltosi. Guglielmo d'Orange, capo della rivolta, fuggì in Germania, da cui
tornò nel 1572 a scatenare una nuova insurrezione. La mediazione di Alessandro
Farnese, che ripristinò le vecchie autonomie, recuperò alla Corona spagnola le
province a maggioranza cattolica (il Belgio attuale); ma le province protestanti
proseguirono nella lotta. Anche in virtù della bancarotta di Filippo II (1575)
gli insorti proclamarono la propria indipendenza nel 1581, ma il nuovo Stato
olandese, la Repubblica delle Sette Province Unite, fu riconosciuto dalla Spagna
solo nel 1648, con la pace di Vestfalia e la fine della Guerra dei Trent'anni.

Il XVII secolo è considerato il secolo d'oro dei Paesi Bassi che godettero di
grande prosperità. Gli olandesi, attraverso la Compagnia Olandese delle Indie
Occidentali, fondarono numerose colonie in India, Indonesia, Africa e nelle
Americhe, creando un impero commerciale che si estendeva su gran parte del
globo. Tuttavia il secolo terminò con una serie di guerre che segnarono la fine
dell'espansione olandese.

Il successivo XVIII secolo fu relativamente tranquillo, anche se il predominio
commerciale olandese venne progressivamente soppiantato da quello inglese, fino
alla Rivoluzione francese del 1789: pochi anni dopo i francesi invasero i Paesi
Bassi, dove costituirono dapprima la Repubblica Batava, poi il Regno di Olanda,
unendoli infine alla Francia stessa.

Il Congresso di Vienna (1814-1815) creò un grande Regno Unito dei Paesi Bassi
retto da un sovrano e che comprendeva gli attuali Belgio e Paesi Bassi. restaurò
lo Stato olandese, trasformandolo in monarchia. Questa situazione non durò a
lungo: nel 1830 il Belgio ottenne l'indipendenza grazie all'aiuto francese.

Il Lussemburgo, legato ai Paesi Bassi in virtù di un'unione personale in quanto
i due Paesi avevano il medesimo sovrano, divenne completamente indipendente nel
1890.

I Paesi Bassi proclamarono la propria neutralità in entrambe le guerre mondiali.
Nella prima guerra mondiale essa venne sostanzialmente rispettata. Invece nella
seconda guerra mondiale il paese fu occupato dalla Germania nazista nel corso
della campagna di Francia (1940) e vi fu instaurata una amministrazione civile,
il Reichskommissariat Niederlande, al cui capo fu messo il reichskommissar
Arthur Seyß-Inquart. Durante l'occupazione gran parte della popolazione ebrea fu
deportata nei campi di sterminio nazisti. La resistenza che si sviluppò fu assai
ramificata e ben organizzata, ma gli Alleati vi fecero scarso affidamento. Nel
1942 anche il vasto impero coloniale nel Pacifico (Indonesia ed isole adiacenti)
venne occupato dal Giappone. Nel settembre 1944 gli Alleati, liberati Francia e
Belgio, si fermarono ai confini dei Paesi Bassi dopo il fallimento dell'audace
operazione Market-Garden. L'inverno successivo fu caratterizzato da una grave
carestia, ed il Paese fu liberato solo nel maggio 1945.

Nel 1948 i Paesi Bassi formarono l'unione doganale del Benelux con Belgio e
Lussemburgo, e a partire dal 1949 rinunciarono a gran parte del loro impero
coloniale. Grazie anche agli aiuti statunitensi del Piano Marshall, la perdita
delle colonie non portò a difficoltà economiche, anzi l'economia olandese
attraversò una fase di rapida crescita.

Nel 1954 si interruppe anche il dominio coloniale dei Paesi Bassi su Suriname e
Curaçao che, assieme alle sue dipendenze, avrebbe in seguito assunto il nome di
Antille Olandesi. Entrambi divennero parti di un regno federale, ottenendo
autonomia negli affari interni. Nel 1975 il Suriname lasciò il Regno dei Paesi
Bassi e divenne una repubblica totalmente indipendente. Nel 1986 Aruba, fino ad
allora parte delle Antille, ottenne lo status di nazione staccandosi dalle
Antille Olandesi, ma restando parte del Regno. Il 10 ottobre 2010, in seguito a
referendum, vi fu un'ulteriore evoluzione: le restanti Antille Olandesi si
divisero e le cosiddette isole BES (Bonaire, Saba, Sint Eustatius) diventarono
comuni a statuto speciale dei Paesi Bassi, mentre Curaçao e Sint Maarten
ottennero lo status di nazioni costitutive del Regno.

A partire dal secondo dopoguerra la politica estera olandese è dominata
dall'impegno a creare o rafforzare le istituzioni internazionali di cui fa
parte, come l'ONU, la NATO e l'Unione europea.

La principale caratteristica della geografia olandese è la piattezza del
territorio: circa il 20% della superficie e il 21% della sua popolazione sono
localizzati sotto il livello del mare, mentre più del 50% del territorio dei
Paesi Bassi giace a meno di un metro sopra il livello del mare. Una catena di
dune e dighe lungo le coste e le rive dei fiumi principali impediscono che
queste zone vengano inondate, mentre numerose stazioni di pompaggio provvedono a
rimuovere l'acqua piovana in eccesso.

La lotta per strappare il territorio al mare ed ai fiumi è uno dei temi
ricorrenti della storia e della geografia olandese. Infatti buona parte del
territorio è costituito da polders, ovvero da terreni strappati al mare o a
lagune e paludi costiere.

Il punto più elevato dei Paesi Bassi è il Vaalserberg (321 m s.l.m.),
nell'estremo sud-est del paese.

La rete idrografica olandese ha caratteristiche peculiari. I Paesi Bassi sono
divisi in due parti principali da un intricato sistema di fiumi che ha origine
dalla Schelda, e soprattutto dalla Mosa e dal Reno, che in territorio olandese
formano un complicato delta, i cui rami più importanti sono noti come Waal, Lek,
IJssel e Amstel.

Questa divisione è rilevante anche dal punto di vista culturale, come
evidenziato dai differenti dialetti parlati nel nord e nel sud, ed ancor più
dalla predominanza cattolica nella regione a sud dei fiumi e protestante
calvinista nel nord, in particolare nelle province frisone a nord dell'IJssel.

La geografia olandese ha subito consistenti evoluzioni in età storica. Nel 1287
una grande tempesta travolse le dune costiere e permise al mare di riversarsi
nell'interno del Paese, formando il golfo noto come Zuiderzee ed allagando parte
del mare dei Wadden.

Un'altra regione particolarmente soggetta a inondazioni è quella del delta (in
particolare la Zelanda). Questa regione fu al centro di un'alluvione si verificò
il 5 novembre 1530, provocando la morte di 100.000 persone. Gran parte delle
Fiandre e della Zelanda furono allagate, compresa quella che ora è chiamata
Verdronken Land (terra affogata), intorno all'antica città di Reimerswaal che,
già seriamente danneggiata dall'alluvione del 1287, decadde rapidamente fino al
definitivo abbandono del 1632 (quando fu ricostruita più a sud). La stessa
regione fu la più colpita dall'ultima inondazione catastrofica del Paese: nella
notte tra il 31 gennaio e il 1º febbraio 1953 una combinazione di alta marea e
di vento molte forte da Nord-Ovest si abbatté sui Paesi Bassi allagando i
polders, distruggendo vaste aree del paese e provocando la morte di 1835 persone
colte nel sonno. L'inondazione interessò il 9% del terreno agricolo olandese e
1365 km² di territorio furono invasi dalle acque del mare. A causa del sale i
campi inondati furono inutilizzabili per diversi anni.

Queste catastrofi spinsero il governo olandese a prendere provvedimenti.
L'iniziativa più importante, iniziata nella prima metà del XX secolo non si
limitò alla difesa dalle inondazioni, ma permise di reclamare gran parte del
territorio invaso dal mare nel 1287: infatti la costruzione (1932) della
cosiddetta Afsluitdijk (diga di sbarramento) fra la Frisia e l'Olanda
Settentrionale tornò a separare lo Zuiderzee dal mare, trasformandolo nel lago
IJsselmeer, che è poi stato parzialmente prosciugato, formando la provincia del
Flevoland. Più recentemente il cosiddetto piano Delta (intrapreso a seguito
dell'inondazione del 1953) ha messo in sicurezza la regione del delta e la
Zelanda. I lavori furono terminati nel 1997 con il completamento della barriera
di Maeslantkering, nel Nieuwe Waterweg, presso Rotterdam.

Il clima dei Paesi Bassi è oceanico temperato, dunque è definibile perlopiù come
"atlantico". Gli inverni non sono eccessivamente freddi e le temperature medie
di gennaio sono comprese tra i +3/+3,5  della costa atlantica nord-occidentale e
i +1/+1,5 °C delle zone sud-orientali al confine con la Germania. In pieno
inverno si possono alternare giornate piovose, nuvolose o variabili,
caratterizzate da venti occidentali miti (e spesso molto forti) e da temperature
massime anche oltre i 10 gradi sopra lo zero, e periodi in cui invece
predominano masse d'aria di origine artica, con forti gelate notturne anche dei
canali ed una temperatura che può restare diversi Celsius al di sotto dello 0 °C
anche nelle ore diurne; in questi periodi non sono rare le nevicate, ma la
persistenza della neve al suolo è in genere piuttosto breve. L'estate è fresca e
moderatamente piovosa, con temperature medie di luglio comprese tra i +16 °C del
litorale Atlantico settentrionale e i +19 °C delle zone sud-orientali. Le
precipitazioni sono abbondanti (quasi ovunque comprese tra i 600 e i 1000 mm/m²)
e sono ben distribuite in ogni mese dell'anno, con un massimo relativo in
autunno (ottobre-novembre) e un minimo, anch'esso non troppo pronunciato, in
primavera (aprile).

La popolazione dei Paesi Bassi è di 16 486 000 di abitanti, con una densità di
397 ab/km² che è tra le più alte dell'Unione europea. La massima concentrazione
è nel sistema urbano della Randstad Holland.

Nei Paesi Bassi negli ultimi anni, come in altri stati dell'Unione europea, si è
assistito a un ampio dibattito sul multiculturalismo. Si stima che circa il 21%
della popolazione abbia uno o entrambi i genitori nati in un Paese estero, che
la rende uno dei paesi con la più alta percentuale di immigrati, seconda solo
alla Svizzera.

Sta facendo parecchio discutere i politici olandesi, negli ultimi tempi, il dato
che riguarda la città di Rotterdam: attualmente un terzo degli abitanti è nato
all'estero, prevalentemente in paesi mediorientali o nordafricani. A Rotterdam,
peraltro, il tasso di fecondità dei cittadini olandesi autoctoni è bassissimo,
mentre quello degli immigrati è ampiamente superiore alla soglia di rimpiazzo,
tanto che nelle scuole elementari e medie circa due bambini su tre sono
immigrati o figli di immigrati. È stato calcolato che, se proseguono le tendenze
attuali, entro il 2015 l'islam diventerà la religione predominante in città.

Su un totale di 16 730 000 abitanti, (2012) la composizione etnica del Paese è
la seguente:

I Paesi Bassi sono probabilmente il Paese con la più alta percentuale di
abitanti non religiosi: infatti nel 2009 il 42% degli adulti dichiaravano di non
riconoscersi in alcuna religione. La maggior parte di chi ha dichiarato di
essere seguace di una religione è membro di una delle tradizionali chiese
cristiane (28% cattolici, 19% protestanti; questi ultimi divisi fra chiesa
riformata olandese, chiese calviniste ed altre chiese riformate); le religioni
non tradizionali raccolgono l'11% della popolazione; fra di esse la più
importante è l'Islam (5% della popolazione), ma vi sono piccole ma significative
presenze anche di buddisti, induisti, ebrei..

Fino alla seconda guerra mondiale la minoranza ebraica ammontava a 140 000
unità; a causa della Shoah (102 000 vittime) e della successiva emigrazione
verso Israele, questo numero è fortemente diminuito ed oggi si stimano solo
alcune decine di migliaia di ebrei.

A partire dagli anni sessanta l'arrivo di lavoratori stranieri (specialmente
dalla Turchia, dal Marocco e da altri paesi del Maghreb) e di numerosi cittadini
olandesi originari delle colonie ha grandemente aumentato il numero di musulmani
nei Paesi Bassi. Oggi i musulmani sono circa 945 000 (circa 5% della
popolazione). Altre fonti, come la rivista di geopolitica Limes, hanno
sottolineato come il numero di residenti musulmani abbia superato il milione,
raggiungendo circa il 10% della popolazione residente.

Fin dal XV secolo i Paesi Bassi sono stati considerati uno dei luoghi più
tolleranti del mondo in materia religiosa. Tuttavia, negli ultimi anni gli
omicidi del politico Pim Fortuyn (nel 2002, ad opera di un estremista di
sinistra) e del regista Theo van Gogh (nel 2004, ad opera di un estremista
islamico) hanno parzialmente scosso la fiducia dell'opinione pubblica in questo
approccio.

La lingua nazionale è l'olandese (conosciuto anche, specialmente a livello
accademico, come nederlandese o neerlandese), che è una lingua germanica.
Inoltre il frisone è parlato da circa 700 000 persone nella provincia della
Frisia e nelle vicinanze: la Frisia è infatti una regione bilingue, in quanto
sia il frisone sia il nederlandese sono riconosciuti come lingue ufficiali.

Inoltre sono parlati vari dialetti sassoni e franconi come il basso sassone,
parlato nel nord-est (Groninga, Drenthe, Overijssel, Gheldria settentrionale), e
il 'limburghese (nel Limburgo), che hanno qualche forma di riconoscimento
ufficiale. Altri dialetti rilevanti sono il brabantino nella provincia del
Brabante Settentrionale e l'olandese nelle province dell'Olanda Meridionale e
dell'Olanda Settentrionale.

Vi sono poi le lingue parlate dai numerosi immigrati, fra cui l'arabo, il turco,
il cinese, il malese e le altre lingue della regione indonesiana.

Infine, buona parte della popolazione conosce almeno l'inglese e ha nozioni di
francese e di tedesco.

Il Paese è diviso in 12 Province (Brabante Settentrionale, Drenthe, Flevoland,
Frisia, Gheldria, Groninga, Limburgo, Olanda Meridionale, Olanda Settentrionale,
Utrecht, Overijssel e Zelanda), a loro volta divise in un totale di 393
municipalità ordinarie (gemeenten) e 3 municipalità speciali d'oltremare
(Bonaire, Sint Eustatius e Saba); esse sono governate da consigli provinciali e
municipali.

Le città con il maggior numero di abitanti sono Amsterdam (790 044 abitanti),
Rotterdam (616 250 abitanti), L'Aia (501 725 abitanti) e Utrecht (316 448
abitanti).

L'istruzione elementare (fra i 6 ed i 12 anni) è stata resa obbligatoria nel
1900 (l'obbligo fu poi esteso fino ai 15 anni nel 1969 e fino a 16 anni nel
1975) e l'analfabetismo è praticamente scomparso.

Nei Paesi Bassi l'istruzione è obbligatoria fra i 5 ed i 16 anni. Esistono
scuole pubbliche, scuole speciali e scuole private. Le scuole pubbliche sono
finanziate dal governo e controllate dalle amministrazioni locali. Le scuole
speciali ricevono dal governo il medesimo trattamento finanziario delle scuole
pubbliche, ma rispondono a una particolare commissione: queste scuole sono
generalmente basate su qualche genere di religione, ideologia o filosofia
educativa, per cui esistono ad esempio scuole speciali cattoliche, o scuole
speciali basate sul metodo Montessori. Le scuole speciali possono rifiutarsi di
ammettere uno studente nel caso i suoi genitori (o lui stesso, se maggiorenne)
indichino di non rispettare i valori morali propugnati dalla scuola stessa. Le
scuole private non ricevono fondi governativi e godono di maggiori libertà
(riguardo ad es. alle ammissioni). Tuttavia, come tutte le altre scuole, anche
le scuole private sono soggette al controllo di un'agenzia governativa chiamata
Onderwijsinspectie (ispettorato dell'educazione), che ha il potere di chiuderle
nel caso di gravi violazioni.

Le scuole si dividono in elementari (Basisonderwijs, della durata di 8 anni; le
prime due classi comprendono bambini di 4 e 5 anni), secondarie (Voortgezet
Onderwijs, da 4 a 6 anni, a seconda del tipo di scuola; coloro che seguono un
corso di 6 anni possono accedere direttamente all'università) e terziarie o
professionali (di diversi tipi e che forniscono una specializzazione
professionale o consentono di intraprendere studi universitari).

a cui va aggiunta una quarta, che svolge la funzione di Gendarmeria: la
Koninklijke Marechaussee, analoga all'Arma dei Carabinieri italiani.

Ognuna delle tre parti costituenti possiede la propria costituzione: la
Costituzione dei Paesi Bassi (Grondwet van het Koninkrijk der Nederlanden), la
Costituzione delle Antille Olandesi (Staatsregeling van de Nederlandse
Antillen), e la Costituzione di Aruba (Staatsregeling van Aruba). Ognuna delle
tre parti possiede anche una propria amministrazione ed un proprio parlamento.
Insieme formano una federazione sotto una monarchia ed un singolo Capo di Stato.
Le istituzioni a livello federale sono in gran parte quelle olandesi, con o
senza la rappresentanza dei territori d'oltremare.

I Paesi Bassi adottarono una Costituzione fin dalla fondazione del regno (1815).

Il sovrano ha un ruolo largamente cerimoniale; i suoi compiti principali sono la
scelta del ministro-presidente e la nomina dei giudici. Il sovrano può essere
sia un re che una regina, ma curiosamente tutti i sovrani del XX secolo sono
stati delle regine.

Con il dissolvimento delle Antille Olandesi avvenuto il 10 ottobre 2010, Curaçao
e Sint Maarten hanno affiancato Aruba quali stati autonomi costitutivi del Regno
dei Paesi Bassi. Bonaire, Saba e Sint Eustatius sono diventate municipalità
speciali dei Paesi Bassi (bijzondere gemeente) ovvero come openbaar lichaam o
municipalità speciali. Queste municipalità, pur non facendo parte di alcuna
provincia, somigliano sotto molti aspetti ad ordinari comuni dei Paesi Bassi
(hanno un sindaco ed un consiglio comunale), e sono soggette alla legge dei
Paesi Bassi, sebbene mantengono transitoriamente le leggi delle Antille Olandesi
Ci sono, comunque, alcune deroghe per queste isole a causa della loro distanza
dai Paesi Bassi continentali, quali, ad esempio, l'uso del dollaro statunitense
invece dell'euro quale moneta ufficiale.

Il Governo del Regno consiste del governo dei Paesi Bassi e di un ministro per
ciascuno Stato caraibico (Aruba, Curaçao e Sint Maarten); le municipalità
speciali sono invece rappresentate nel governo dei Paesi Bassi facendo parte
integrante di questi e potendo votare per il parlamento di Amsterdam

Per Bonaire, Saba e Sint Eustatius, è in fase di definizione per la concessione
dello status di Regioni Ultraperiferiche dell'Unione europea.

Il Parlamento (noto come 'Stati Generali') esercita il potere legislativo ed è
composto di una camera bassa (150 membri) ed una camera alta (75 membri) con
poteri ridotti.

Dopo essere stati coinvolti nella Seconda guerra mondiale i Paesi Bassi hanno
abbandonato la loro tradizionale neutralità, proponendosi di favorire
l'integrazione europea, le relazioni transatlantiche, lo sviluppo del Terzo
Mondo, la diffusione della democrazia ed il rispetto del diritto internazionale
e dei diritti umani. I Paesi Bassi generalmente perseguono i propri interessi
nel quadro di organizzazioni multilaterali come l'Unione europea, l'ONU e molte
altre.

La politica dei Paesi Bassi in materia di sicurezza è principalmente basata
sulla partecipazione alla NATO, di cui il paese è membro dal 1949. I Paesi Bassi
hanno inviato truppe per le forze di peacekeeping dell'ONU in Bosnia. Molto più
controverso è stato l'invio di un contingente di oltre 1 000 uomini nella
coalizione internazionale dell'Iraq, tanto che nella primavera 2005 questo è
stato ritirato. Un altro contingente olandese ha collaborato per una decina di
anni con le operazioni dell'ISAF in Afghanistan; questo contingente normalmente
superava il migliaio di uomini, ma ora (luglio 2014) ne comprende solo 200.

I Paesi Bassi hanno un'economia prospera ed aperta, nella quale il governo ha
alquanto ridotto il proprio ruolo a partire dagli anni ottanta. Il settore
pubblico raccoglie comunque il 46% del PIL.

Come in gran parte delle economie più sviluppate, il principale settore
economico è quello dei servizi, che contribuisce molto più della metà del PIL.
In particolare sono importanti le imprese di trasporto e distribuzione, le
banche e le assicurazioni. Molto sviluppato è il settore della progettazione
architettonica ed urbanistica, che concentra in questo paese almeno una decina
dei primi cento studi di architettura del mondo.

Il settore agricolo contribuisce circa il 4% del PIL, ed impiega il 4% della
manodopera attiva. Grazie all'elevata meccanizzazione, l'agricoltura olandese
fornisce grandi surplus che possono essere destinati all'industria alimentare ed
esportati. I Paesi Bassi sono al terzo posto al mondo per valore delle loro
esportazioni agricole. Inoltre è nota la produzione di diamanti specializzati
nelle città dell' Holland Randstand.

La principale attrazione turistica dei Paesi Bassi è la capitale Amsterdam,
detta da alcuni "la Venezia del nord" per via del centro storico attraversato da
numerosi canali. Fra le altre cose, Amsterdam è famosa per la sua atmosfera
cosmopolita e variegata che comprende attrazioni come il quartiere a luci rosse
e i suoi Coffee-shop. Fra le altre città, le più importanti dal punto di vista
turistico sono probabilmente L'Aia, dove ha sede il governo; Delft, famosa per
le sue ceramiche "blu"; Rotterdam, che ha il porto più grande d'Europa, Utrecht
ed Haarlem. Fra i centri minori si segnalano Maastricht, Nimega, 's
Hertogenbosch, Deventer, Eindhoven, Groninga, Volendam e Marken.

I musei più importanti e famosi dei Paesi Bassi sono il Rijksmuseum ed il Van
Gogh Museum, entrambi situati ad Amsterdam. Ad Amsterdam si trova anche la casa
di Anna Frank, ora trasformata in museo.

Fuori da Amsterdam si segnalano il Museo Frans Hals di Haarlem, la Mauritshuis e
il Gemeentemuseum dell'Aia, il Museo Boijmans van Beuningen di Rotterdam, il Van
Abbemuseum di Eindhoven nel Noord-Brabant, ed il Museo Kröller-Müller, situato
nel parco nazionale degli Hoge Veluwe.

Attrazioni particolari sono costituite dalle dighe (ad es. quelle del Piano
Delta, o la grande Afsluitdijk), dai campi di tulipani e dai mulini a vento.

Sono numerose le dune, specialmente lungo le coste, ma anche nell'interno (ad
es. nel parco degli Hoge Veluwe in Gheldria e nel Parco nazionale De Loonse en
Drunense Duinen in Brabante Settentrionale).

Le coste sono basse e sabbiose. Nel nord le Isole Frisone Occidentali sono
separate dal continente dal mare dei Wadden (mare dei guadi) che presenta
fondali così bassi che con la bassa marea è possibile camminare dalla costa fino
alle isole. Le isole stesse (Texel, Vlieland, Terschelling, Ameland e
Schiermonnikoog) sono grandi banchi di sabbia che proteggono la costa, coperte
da dune e da foreste di pini.

I parchi nazionali Olandesi coprono 1 065 km², ovvero circa il 3% del territorio
dei Paesi Bassi. I parchi sono piuttosto piccoli e non sono pensati per
custodire delle grandi meraviglie naturali, ma per preservare aree particolari
che sono rimaste relativamente immuni allo sviluppo agricolo ed industriale.

Al momento esistono 20 parchi nazionali. I più famosi il De Hoge Veluwe, il De
Biesbosch, il parco di Schiermonnikoog (sull'omonima isola) e la riserva di
Oostvaardersplassen.

La pittura olandese ha una grande tradizione che risale almeno ai maestri
fiamminghi del tardo medioevo e del primo rinascimento (Jan van Eyck, Hieronymus
Bosch, Pieter Bruegel il Vecchio).

Come in campo politico, il XVII secolo fu il secolo d'oro della pittura
olandese, con le opere di Rembrandt van Rijn, Jan Vermeer, Frans Hals, Jacob Van
Ruisdael e molti altri.

Molti anche gli artisti attivi nell'800, come l'impressionista Isaac Israëls.
Tuttavia il più famoso pittore olandese fu sicuramente Vincent van Gogh, attivo
prima nei Paesi Bassi, poi in Francia alla fine del XIX secolo.

Nel corso del XX secolo altri importanti artisti olandesi sono stati Piet
Mondrian (iniziatore del movimento artistico De Stijl), Theo van Doesburg, M. C.
Escher, i pittori Geer van Velde e Bram van Velde, Peter Alma. Di grande
importanza per il design l'opera di Gerrit Rietveld.

I primi olandesi a raggiungere fama internazionale per i propri scritti furono
probabilmente i filosofi Erasmo da Rotterdam e Spinoza, che furono attivi nel
XVI e nel XVII secolo. Essi però generalmente non scrissero in olandese, bensì
in latino.

Nel XVII secolo tuttavia l'olandese iniziò ad essere usato come lingua
letteraria, ad esempio dal drammaturgo Joost van den Vondel e da P. C. Hooft; la
prima traduzione in olandese della Bibbia, nota come De Statenbijbel risale al
1637 ed è considerata una delle pietre miliari nell'evoluzione della lingua
olandese.

Nel XIX secolo Multatuli pubblicò quello che probabilmente è il più importante
romanzo della letteratura olandese, Max Havelaar; in esso si denunciava il
cattivo trattamento degli indigeni nelle colonie olandesi.

L'opera letteraria olandese più nota è invece il Diario di Anna Frank, anche se
formalmente la sua autrice non ha mai avuto la cittadinanza olandese (la
famiglia Frank era originaria della Germania, da cui era fuggita alla fine degli
anni trenta).

Il contributo olandese al patrimonio storico della musica classica mondiale è
alquanto scarso, principalmente perché i calvinisti consideravano frivola la
musica. Salvo che il primo metodo per fortepiano della storia della musica fu
pubblicato da Francesco Pasquale Ricci, maestro di cappella Imperiale in Olanda,
e dedicato alla principessa Louise d'Orange Nassau (poi ripubblicato con una
seconda parte di J.C. Bach, suo amico, nel 1786 circa) ma che ebbe compositrici
quali la Duchessa di Boetzelaer. Al giorno d'oggi comunque vi sono numerose
orchestre (fra cui la più famosa è quella del Concertgebouw di Amsterdam) ed
alcuni teatri d'opera (in particolare il Muziektheater di Amsterdam) e notevoli
esecutori di musica antica, come Gustav Leonhardt, Barthold Kuijken, Sigisvald
Kuijken, Tom Koopman.

Nel campo della musica Jazz i Paesi Bassi hanno un ruolo importante in Europa:
sono sede del più importante festival jazz d'Europa (il Festival Jazz del Mare
del Nord, tenuto in estate all'Aia). Possiedono numerosi conservatori che
insegnano il jazz ad alto livello e possono quindi vantare numerosi e ottimi
esecutori, per citarne alcuni: Peter Beets, Fay Claassen, Heyn Van de Geyn.

I Paesi Bassi possono vantare un ruolo importante anche nella musica metal. Essi
infatti sono patria di diverse band che si sono distinte per l'innovazione verso
un metal meno purista e che si sono dedicate invece a provare le varie
combinazioni tra metal e musica classica e sinfonica, creando varie versioni di
Symphonic Metal e Gothic metal. I maggiori esponenti di tale genere sono i The
Gathering, gli Ayreon, gli Stream of Passion, gli After Forever, i Within
Temptation e gli Epica.

Amsterdam è poi una delle scene più importanti al mondo per la musica pop-rock e
per la cosiddetta world music.

I Paesi Bassi sono all'avanguardia per la danza moderna, con importanti
compagnie all'Aia (Nederlands Dans Theater, Introdans) e Rotterdam (Scapino
ballet, Danse Academie). La compagnia Nazionale di Balletto di Amsterdam tende
invece ad eseguire principalmente un repertorio classico.

I Paesi Bassi sono il luogo di sviluppo di molti generi di musica elettronica
tra cui la gabber e la trance e l'EDM. Due tra i maggiori esponenti di questo
genere nel panorama europeo e internazionale sono senz'altro Tiësto e Armin Van
Buuren, rispettivamente i dj numero 4 e 5 nel mondo secondo "DJ Mag". Altri DJ
di grande fama sono Martin Garrix (attuale numero 1 della classifica di DJ Mag e
produttore delle hit "Animals", "Wizard" e"Don't Look Down" con Usher),
Afrojack, Sidney Samson, Chuckie, Hardwell, Laidback Luke, Fedde Le Grand, il
duo Bingo Players, Ummet Ozcan ("highest climber" della classifica di DJ Mag nel
2014, salì dal numero 99 al numero 31 in un solo anno e attuale numero 36),
Oliver Heldens ("highest Deep House DJ, e attuale numero 12) e Headhunterz, dj e
produttore di musica hardstyle e big room, considerato in tutto il mondo il
principale esponente del suo genere (e globalmente, numero 48 nella classifica
dei migliori DJ, sempre secondo "DJ Mag").

L'industria cinematografica olandese è piuttosto piccola e produce circa 20
pellicole all'anno, spesso cofinanziate dallo Stato. Fra i registi olandesi si
segnalano il documentarista Joris Ivens ed i noti registi hollywoodiani Paul
Verhoeven (RoboCop, Basic Instinct) e Jan de Bont (Speed). Fra gli attori il più
famoso è indubbiamente Rutger Hauer.

Fra i più famosi film realizzati nei Paesi Bassi si segnalano Amsterdamned,
L'albero di Antonia e Fanfare.

Nei Paesi Bassi si tengono annualmente diversi festival cinematografici, fra cui
il Festival Internazionale del Cinema di Rotterdam (in febbraio) e
l'International Documentary Film Festival di Amsterdam (IDFA) a novembre.

Come nella maggior parte degli altri paesi sviluppati, molti degli abitanti dei
Paesi Bassi praticano qualche sport a livello amatoriale: oltre un quarto degli
olandesi frequenta almeno uno degli oltre 35 000 centri sportivi del paese, e
due terzi della popolazione oltre i 15 anni pratica qualche sport. Come altrove,
lo sport è anche un importante fenomeno sociale e di costume.

Gli sport più popolari, sia dal punto di vista della pratica attiva che
dell'affluenza di pubblico sono il calcio, il ciclismo, il pattinaggio, l'hockey
su prato ed il tennis, nei quali i Paesi Bassi possono spesso vantare squadre ed
atleti di ottimo livello. In particolare i Paesi Bassi vantano una tradizione
calcistica tra le migliori al mondo essendo riconosciuti come gli inventori del
cosiddetto calcio totale e avendo avuto campioni e fuoriclasse come Johann
Cruyff, Ronald Koeman, Ruud Gullit, Marco Van Basten, Frankie Rijkaard, Patrick
Kluivert, Dennis Bergkamp, Marc Overmars ecc. La nazionale di calcio olandese ha
conquistato tre secondi posti nelle fasi finali dei campionati mondiali di
calcio (1974, 1978 e 2010) e ha vinto i campionati europei nel 1988 mentre
l'Ajax è una tra le più titolate squadre di club al mondo. Altro sport molto
popolare è il baseball: nel 2011 la nazionale ha vinto il campionato mondiale
disputatosi a Panama e, insieme all'Italia, è la principale potenza europea del
"batti e corri".

Da qualche decennio è entrata a far parte dell'interesse degli abitanti anche la
pallavolo, sport nel quale, sul finire degli anni novanta, grazie alle imprese
della propria nazionale maschile, è stata fra le prime potenze a livello
mondiale. Da ricordare infatti, il titolo europeo del 1997, ma soprattutto,
l'oro olimpico ad Atlanta '96, ottenuto a spese dell'Italia.

Dal punto di vista dei risultati e del numero di partecipanti i Paesi Bassi sono
da sempre la patria del kickboxing, vantando le migliori scuole del mondo in
tale disciplina ed atleti che hanno scritto la storia di tale sport, come i
pluricampioni K-1 Peter Aerts, Ernesto Hoost e Semmy Schilt, nonché la leggenda
del muay thai Ramon Dekkers; di riflesso eccellono anche in altri sport da
combattimento come le arti marziali miste, dove lottatori come Bas Rutten,
Alistair Overeem e Marloes Coenen si sono resi protagonisti a livello
internazionale.

Esistono anche diversi sport tipici olandesi; uno dei più curiosi è il
fierljeppen, una sorta di "salto in lungo con l'asta" che si ritiene essere nato
dalla pratica dei contadini frisoni di attraversare piccoli canali saltandoli
con l'aiuto di un'asta.

La bicicletta (de fiets in olandese) è uno dei mezzi di trasporto più diffusi e
utilizzati. Normalmente ogni famiglia ne possiede più di una e davanti alle
stazioni ferroviarie se ne vedono a centinaia incatenate nei parcheggi ad esse
adibiti. La tipologia del territorio, particolarmente pianeggiante, è adatta a
questo mezzo di trasporto pratico, economico e non inquinante.

Un tempo circa 10 000 mulini a vento punteggiavano la campagna olandese, anche
se ora ne restano solo poco più di 500. Introdotti in Europa nel XII secolo,
ebbero grande diffusione nei Paesi Bassi per via del territorio piatto, che
rende difficile costruire mulini ad acqua ma non ostacola il vento e consente di
sfruttarne tutta la forza. Usati per distribuire l'acqua, prosciugare la terra,
macinare il grano, i mulini a vento sono un elemento caratteristico del
paesaggio e quelli che restano sono spesso preservati come monumenti; alcuni
sono tuttora in funzione.

Uno dei più conosciuti simboli dei Paesi Bassi è il costume cosiddetto "da
olandesina", con la tipica cuffietta a punta, le trecce bionde e gli zoccoli di
legno. Come tutti i costumi tradizionali, non viene più indossato nella vita di
tutti i giorni, ma i pochi che ne possiedono uno (spesso in qualità di membri di
qualche organizzazione "storica") lo sfoggiano solo in occasioni particolari,
come feste religiose e popolari; fanno eccezione alcuni piccole località (come
Marken) che sono diventate attrazioni turistiche per via del fatto che buona
parte della popolazione fa ancora uso dei costumi tradizionali.

I Paesi Bassi sono anche famosi per gli zoccoli, oggetti molto pratici perché
con la terra umida, la pioggia e il freddo essi sono molto resistenti e tengono
caldi i piedi. Si ha notizia del loro uso a partire dal tardo medioevo quando
venivano usati dai contadini che lavoravano soprattutto nelle zone paludose.
Fatti di legno di pioppo o di salice (alberi che abbondano nelle zone umide e
pianeggianti dei Paesi Bassi, il cui legno consiste di fibre resistenti ed
elastiche, facilmente lavorabili), essi non hanno cuciture o pezzi incollati o
ad incastro ma vengono da un unico pezzo di legno. Un tempo venivano intagliati
a mano, mentre ora generalmente vengono torniti a macchina. Oggi alla produzione
"normale" (piuttosto rustica e che viene veramente utilizzata nelle campagne,
per quanto sempre di meno), si è aggiunta quella "decorativa", in cui gli
zoccoli sono dipinti e decorati in vari modi; questo tipo di produzione è spesso
destinata ai turisti.

I tulipani sono originari dell'Asia. Furono portati nei Paesi Bassi dal botanico
austriaco Carolus Clusius nel XVII secolo; la loro coltivazione si diffuse
rapidamente in tutto il Paese, concentrandosi particolarmente nell'Olanda
propriamente detta. Ogni inverno i coltivatori olandesi piantano i bulbi e in
primavera raccolgono i tulipani arancioni, rossi, gialli, rosa, bianchi, viola,
indaco. I bulbi dei tulipani vengono esportati in tutto il mondo.

I Paesi Bassi (ed in particolare l'Olanda) producono una notevole varietà di
formaggi e ne esportano migliaia di tonnellate in tutto il mondo. Ancora oggi in
diverse cittadine, come ad esempio Edam, esiste la pesa pubblica del formaggio;
a Bodegraven, Woerden e Gouda (cittadine che hanno dato il loro nome a diversi
tipi di formaggi) durante la settimana si tiene il mercato del formaggio.

La politica dei Paesi Bassi ha un'impronta tendenzialmente liberale e di
tolleranza sotto diversi rispetti. Le droghe leggere sono legali; la
prostituzione è legale; i matrimoni omosessuali con diritto all'adozione sono
legali; l'iter per il divorzio è breve; l'aborto è legale; l'eutanasia è legale,
anche per i bambini (maggiori di 12 anni).



https://it.wikipedia.org/wiki/Paris_Saint-Germain_Football_Club

Il Paris Saint-Germain Football Club (pronuncia francese [paʁi sɛ̃ ʒɛʁmɛ̃], noto
più comunemente come Paris Saint-Germain o con la sigla PSG, è una società
calcistica francese con sede a Parigi. Dal 1974 disputa le sue gare interne al
Parc des Princes. Il campo di allenamento invece, dallo stesso anno, è fissato
al Camp des Loges.

Lo stemma del club raffigura, su sfondo blu, una Torre Eiffel stilizzata e di
colore rosso sotto cui posa un piccolo giglio, simbolo della monarchia
transalpina. Lo stemma attuale è utilizzato dal 2013, anno in cui la proprietà
della squadra è passata alla famiglia reale del Qatar. Il logo originario,
costituito dalla Torre Eiffel che sovrasta, su sfondo blu, una culla con un
giglio (questi due oggetti simboleggiano Saint-Germain-en-Laye e lo Stade
Saint-Germain) fu realizzato dallo stilista Daniel Hechter, finanziatore e
presidente del club dal 1974 al 1978, che disegnò anche la divisa da gara molto
rappresentativa che sarebbe diventata poi un'icona per tutta Parigi: una maglia
blu con una striscia rossa verticale bordata di bianco. Fortemente legata alla
città, la squadra ha come motto Paris Est Magique mentre il suo inno è Allez
Paris Saint-Germain, cantata dai Les Parisiens.

Dal 1971 la squadra ha anche una sezione femminile e nel 1995 fondò anche un
proprio club di rugby professionistico, il PSG Rugby League, che però venne
sciolto appena due anni più tardi.

Il Paris Saint-Germain gode di un particolare seguito di tifosi, dal momento che
risulta essere la principale squadra calcistica di Parigi ed una delle più
titolate di Francia, avendo conquistato sei campionati francesi (di cui quattro
consecutivi), dieci Coppe nazionali, sei Coppe di Lega e sei Supercoppe
nazionali; a livello internazionale, invece, il club vanta una Coppa delle Coppe
ed una Coppa Intertoto. I tifosi del PSG si stimano intorno all'11% dell'intera
popolazione francese, secondi solo ai sostenitori dell'Olympique Marsiglia,
squadra con la quale sussiste la più accesa rivalità del calcio francese,
denominata Le Classique.

Il Paris Saint-Germain così come è conosciuto attualmente deriva dalla fusione,
avvenuta nel 1970, dello Stade Saint-Germain (fondato nel 1904 a
Saint-Germain-en-Laye, nei dintorni di Parigi) con il F.C. Paris, club nato per
rinverdire i fasti del calcio parigino dopo la retrocessione sia del C.A. Paris
che del Racing Club, due formazioni storiche della capitale francese. Il PSG
giocò il campionato 1970-71 in seconda divisione, venendo promosso in massima
serie. Dopo il primo campionato in Prima Divisione, nel maggio 1972, sotto la
pressione del Consiglio della città di Parigi, la squadra si divise in Paris FC
che rimase in prima divisione, mentre il Paris Saint-Germain passò in terza
divisione, come squadra di dilettanti. La squadra nel 1973 fu promossa in
seconda divisione, grazie alla rinuncia alla partecipazione a questo campionato
da parte dell'US Quevilly per ragioni economiche (costi eccessivi per
rimodernare lo stadio e trasferte ritenute troppo lontane e costose per una
squadra amatoriale) e riconquistò così lo status di professionismo.

In questi anni Daniel Hechter assunse la guida della società insieme ai suoi
soci Jean-Paul Belmondo, Francis Borelli, Charles Talar e Bernard Brochand; la
collaborazione fra Henri Patrelle e Daniel Hechter, iniziata il 15 giugno 1973
con la firma di un contratto tra il PSG ed Hechter (contratto che per evitare
quanto successo in precedenza al PFC serviva per proteggere ufficialmente il
nome ed i colori del club), durò meno di un anno.

La sede della società venne infatti trasferita nel sobborgo parigino di
Saint-Germain-en-Laye, con Patrelle che conservò il suo titolo di presidente del
club e Hechter che, pur essendo ufficialmente solo presidente del comitato di
gestione, aveva di fatto un ruolo preminente nella guida della società: col
trascorrere dei mesi si instaurò di fatto una lotta tra i due uomini per avere
il pieno controllo della società. Nonostante queste vicissitudini interne nel
giugno 1974 la squadra ottenne la promozione in massima serie in seguito ad un
vittorioso spareggio contro il Valenciennes. Nella stessa stagione il Paris FC
retrocedette in seconda divisione, consentendo così al PSG di iniziare a giocare
al Parco dei Principi, dove disputa tuttora le sue partite casalinghe. A partire
da questa stagione il Paris Saint Germain ha sempre giocato esclusivamente nella
massima serie francese, senza più retrocedere nelle serie inferiori.
All'indomani della promozione Hechter divenne ufficialmente presidente del club,
ruolo che mantenne fino al 1978. Fra i calciatori più rappresentativi della
squadra parigina di queste stagioni ci son Jean-Pierre Dogliani, Mustapha Dahleb
e François M'Pelé; fra gli allenatori sono invece degni di nota Vélibor Vasovic
e Jean-Michel Larqué.

Sempre in questi anni nacque la divisa "storica" del club, che pur con alcune
modifiche è alla base anche di quella attualmente in uso; a disegnarla contribuì
lo stesso Hechter, la cui presidenza fu tuttavia segnata da diversi problemi
finanziari e terminò nel gennaio 1978 a causa di uno scandalo relativo alla
doppia biglietteria del Parco dei Principi. Il successore di Hechter fu Francis
Borelli, che guidò il club per 13 anni. Sotto il suo controllo il PSG conquistò
i suoi primi trofei. Nel 1982 arrivò il primo titolo, la Coppa di Francia,
bissata poi l'anno successivo e seguita dal titolo nazionale nel 1986.

Nel 1991 Borelli fu costretto a consegnare il controllo del club a Canal+, che
investì molto nel PSG per poter competere con l'Olympique de Marseille, dando
così inizio ad un'intensa rivalità tra i due club. Gli anni Novanta furono
ricchi di soddisfazioni per i tifosi della principale squadra di Parigi, che
vinse il titolo nazionale del 1994 e la Coppa delle Coppe nel 1996, perdendo in
finale nella stessa competizione l'anno successivo. Il Paris Saint-Germain si
affermò inoltre in Europa, con una serie di 5 semifinali consecutive conquistate
in varie Coppe Europee tra il 1992 ed il 1997.

Negli ultimi anni della gestione Canal+ la squadra non ottenne risultati di
grande rilievo, a parte due secondi posti in campionato nel 2000 e nel 2004,
anno in cui conquistò anche la sua sesta Coppa di Francia. Inoltre nel 2001,la
squadra parigina riuscì ad accedere ai gironi della Coppa Uefa dopo aver vinto
la Coppa Intertoto superando in finale il Brescia dopo i due pareggi a Parigi
per 0-0 e a Brescia per 1-1.

Durante la Champions League del 2005 la squadra totalizzò un'unica vittoria,
contro il Porto, caratterizzata da uno splendido gol di Charles-Edouard Coridon,
realizzato con il colpo dello scorpione.

Durante questi tre lustri campioni del calibro di George Weah, Raí, Leonardo,
Youri Djorkaeff, David Ginola e Bernard Lama vestirono la maglia rossoblu del
PSG. Un altro grande calciatore a vestire la maglia del club parigino, fu l'asso
del dribbling nigeriano Jay-Jay Okocha. Anche l'astro nascente Ronaldinho iniziò
la sua carriera europea al Parco dei Principi.

L'11 aprile 2006 Canal+ annunciò la vendita del club ad un consorzio formato da
Colony Capital, Butler Capital Partners e Morgan Stanley per 41 milioni di euro,
dopo che il club aveva contratto numerosi debiti sotto la direzione di Canal+.
La vendita divenne effettiva il 20 giugno 2006. Dopo questo, Alain Cayzac
(pubblicitario, cofondatore della Euro RSCG) divenne il nuovo presidente del
PSG. Tuttavia il 21 aprile 2008 Cayzac si dimette e (dopo un breve periodo sotto
Simon Tahar) subentra Charles Villeneuve.

Dopo l'ennesima stagione nell'oblio con una salvezza sofferta il PSG sembrerebbe
ora intenzionato a tornare ai vecchi fasti: terminata l'era di Pauleta,
ritiratosi dal calcio agonistico, l'estate 2008 ha visto il PSG protagonista nel
mercato con gli acquisti di giocatori esperti come Ludovic Giuly e Claude
Makelele, e di giovani di ottime prospettive come Stéphane Sessegnon dal Le Mans
per 8 milioni di euro. Nel corso della stagione il PSG, dopo una falsa partenza,
riuscì a lottare per il titolo nel girone di ritorno, per poi finire sesto, non
riuscendo così a qualificarsi per una coppa europea. La Colony Capital acquistò
poi tutte le azioni di Morgan Stanley, controllando così il 95% del club. La
stagione 2009-10 (all'inizio della quale fu acquistato l'ennesimo giocatore
esperto: Grégory Coupet) fu la prima nella storia del calcio francese in cui sia
la squadra femminile sia quella maschile vinsero la coppa nazionale. Infatti il
PSG vinse la Coppa di Francia, mentre la sezione femminile il Challenge de
France.

Nell'estate 2011 la Qatar Investment Authority acquista il club parigino,
permettendo l'aumento del budget in vista della finestra estiva del
calciomercato. Al contempo il ritiro di Coupet e di Makelele e la cessione al
Monaco di Giuly sanciscono la fine del progetto portato avanti nell'era Colony
Capital che prevedeva di basare la squadra su giocatori molto esperti. Tra le
prime mosse della nuova dirigenza da sottolineare l'ingaggio di Leonardo come
direttore sportivo.

L'ex allenatore interista, già giocatore, dirigente e allenatore del Milan, è
riuscito a portare con sé in Francia diversi giocatori del campionato italiano
come il trequartista francese Jérémy Ménez dalla Roma, il portiere Salvatore
Sirigu dal Palermo, il centrocampista maliano Mohamed Sissoko dalla Juventus ed
il fantasista argentino Javier Pastore, sempre dal Palermo, che è stato pagato
43 milioni di euro. Vengono inoltre acquistati il portiere Nicolas Douchez dal
Rennes, il difensore Milan Biševac dal Valenciennes, il centrocampista Blaise
Matuidi dal Saint-Étienne, l'attaccante Kevin Gameiro dal Lorient e il difensore
Diego Lugano dal Fenerbahçe. Il 4 novembre 2011 il club nomina come nuovo
direttore generale Jean-Claude Blanc, dimissionario da consigliere di
amministrazione della Juventus.

Dopo la conclusione del girone di andata la squadra si trova al primo posto, e
nonostante ciò l'allenatore Antoine Kombouaré il 30 dicembre viene esonerato,
per assumere l'italiano Carlo Ancelotti, già vincitore di vari trofei tra cui
due Champions League, una Serie A e una Premier League. Durante la sessione
invernale di calciomercato la squadra si rafforza ulteriormente: il 12 gennaio
2012 viene ufficializzato l'acquisto del difensore brasiliano Maxwell dal
Barcellona e il 27 gennaio 2012 quello di Alex dal Chelsea a parametro zero che
firma un contratto fino a giugno 2014, e nell'ultimo giorno del calciomercato
acquista Thiago Motta dall'Inter. Alla fine della stagione la squadra si deve
però accontentare del secondo posto in campionato: nel girone di ritorno,
infatti, il PSG perde tutto il suo vantaggio sul Montpellier fino a farsi
superare dalla squadra allenata da René Girard, che andrà poi a vincere la Ligue
1.

La campagna di rafforzamento per la stagione successiva è faraonica: vengono
acquistati dal Napoli l'attaccante della Nazionale argentina Ezequiel Lavezzi e
dal Pescara il giovane centrocampista italiano, già nazionale Under-21, Marco
Verratti, rispettivamente per 31 e 12 milioni di euro. Inoltre al Parc des
Princes, per un esborso complessivo di 62 milioni di euro versati nelle casse
del Milan, arrivano prima il capitano della Nazionale brasiliana Thiago Silva,
che sigla un accordo quinquennale fino al 30 giugno 2017, e successivamente il
fuoriclasse della Nazionale svedese Zlatan Ibrahimović, il quale invece firma un
contratto triennale a circa 14 milioni di euro a stagione, diventando il
calciatore più pagato della Ligue 1 e il secondo in assoluto dopo Samuel Eto'o.

Il 9 agosto 2012 viene annunciato l'ingaggio del giovane centrocampista
brasiliano del San Paolo Lucas. Il giocatore sarà a disposizione del club
parigino a partire dal gennaio 2013. Il 30 gennaio viene acquistato David
Beckham. Quest'ultimo non percepirà lo stipendio per i 5 mesi che starà nel club
parigino per devolverlo in beneficenza a un'associazione che si occupa di
bambini in difficoltà. Il PSG viene eliminato ai quarti di finale della
Champions League 2012-2013 dal Barcellona con un doppio pareggio per via della
regola dei gol fuori casa, 2-2 a Parigi 1-1 a Barcellona.

Il 12 maggio 2013 il PSG si aggiudica il suo terzo titolo nazionale grazie alla
vittoria per 1-0 contro il Lione. Il 16 luglio viene acquistato l'attaccante
Edinson Cavani dal Napoli per la cifra record di 64 milioni di euro. La squadra
di Laurent Blanc viene eliminata ai quarti di finale di Champions League per il
secondo anno consecutivo, ma bissa il successo in Ligue 1 della stagione
precedente, vincendo il quarto titolo nazionale della sua storia con due
giornate d'anticipo. Il 23 maggio 2014 il PSG annuncia l'ingaggio del brasiliano
David Luiz per circa 60 milioni di euro.

Il 2 agosto 2014 vince la Supercoppa di Francia contro il Guingamp (2-0). Negli
ottavi di finale di Champions League elimina il Chelsea (pareggi per 1-1 a
Parigi e 2-2 a Londra) e approda per il terzo anno consecutivo ai quarti di
finale, dove viene eliminato dal Barcellona (sconfitta per 1-3 al Parco dei
Principi e 0-2 al Camp Nou). L'11 aprile 2015 vince la Coupe de la Ligue in
finale contro il Bastia per 4-0 (doppiette di Ibrahimović e Cavani). Il 16
maggio seguente conquista il quinto titolo della sua storia, il terzo
consecutivo, grazie al 2-1 sul campo del Montpellier. Due settimane più tardi
arriva anche la vittoria in Coupe de France, in finale contro l'Auxerre (1-0),
successo che permette ai parigini di conseguire il treble domestico.

Inizia la stagione 2015-2016 vincendo la Surpecoppa di Francia contro il Lione
per 2-0, con reti di Serge Aurier ed Edinson Cavani. La campagna acquisti porta
nella squadra parigina il portiere dell'Eintracht Francoforte Kevin Trapp,
Benjamin Stambouli dal Tottenham, Layvin Kurzawa dal Monaco per 25 milioni di
euro ma soprattutto, per 63 milioni di euro dal Manchester Utd, di Ángel Di
María, che diventa il secondo acquisto più costoso nella storia del club. Inizia
il campionato con la vittoria in trasferta sul campo del Lilla con la rete di
Lucas, poi prosegue la striscia di vittorie contro l'Ajaccio in casa (2-0),
contro il Montpellier in trasferta (0-1) e contro il Monaco in trasferta (0-3,
doppietta di Cavani e gol di Lavezzi=. Il 13 marzo 2016, grazie alla larghissima
vittoria per 9-0 sul campo del Troyes, il PSG si aggiudica, con otto giornate di
anticipo, la conquista del sesto titolo della sua storia, il quarto consecutivo.
I parigini chiudono poi il campionato con 96 punti, record nella storia del club
e della Ligue 1, con 31 punti di vantaggio sul Lione secondo in classifica.

La stagione 2016-2017 segna l'inizio di un nuovo ciclo per il club. Infatti,
all'atto dell'insediamento nel 2011, la dirigenza qatariota aveva fissato tra
gli obiettivi la conquista della Champions League entro cinque anni. Per questa
ragione Laurent Blanc non ottiene la riconferma in panchina, nonostante
l'en-plein di trofei nazionali messo a segno nelle ultime due annate della sua
gestione. Proprio per cercare le premesse per l'affermazione continentale che
viene ingaggiato lo spagnolo Unai Emery, vincitore alla guida del Siviglia di
tre edizioni consecutive dell'Europa League. L'organigramma societario si
rafforza con l'ingresso dell'ex calciatore olandese Patrick Kluivert nel ruolo
di direttore sportivo.

Il nuovo corso è inaugurato con la conquista della sesta Supercoppa di Francia,
la quarta consecutiva, ai danni del Lione, nettamente sconfitto per 4-1 nella
partita giocata a Klagenfurt. In Champions League, dopo il secondo posto nel
girone alle spalle dell'Arsenal, agli ottavi di finale il PSG trova il
Barcellona. Nella partita d'andata sconfigge nettamente i catalani per 4-0
grazie alle reti di Di Maria (doppietta), Draxler e Cavani, ma nella partita di
ritorno subisce una sonora sconfitta per 6-1 che sancisce l'eliminazione dei
francesi dalla competizione. Il PSG consegue il poco ambito record di prima
squadra eliminata da una coppa europea dopo aver vinto per 4-0 la partita di
andata.

Sin dagli albori fino alla fusione con il Paris FC, lo Stade Saint-Germain si
vestì con una divisa completamente bianca. Nel 1970 l'appena fondata Paris SG
scelse di complementare i consueti pantaloncini bianchi con una maglietta rossa
e dei calzettoni blu in quanto queste due colorazioni corrispondono ai colori
della Ville Lumiere. Solamente tre anni dopo il celebre stilista nonché nuovo
proprietario della società Daniel Hechter, ispirato dalla divisa dell'Ajax, ideò
una nuova maglietta che divenne il simbolo della squadra parigina: essa è blu
con una barra rossa al centro incorniciata da due linee bianche. Negli anni
ottanta il suo successore Francis Borelli modificò ulteriormente la divisa
spostando verso sinistra la barra divenuta rossa-blu, mentre il resto della
maglia fu interamente bianco. A seguito della cessione del pacchetto azionario
al gruppo Canal+ si tornò al modello Hecter che nel corso del tempo subì diverse
modifiche: nel 2001 venne tolta l'incorniciatura bianca e qualche anno dopo si
passò ad un blu sempre più scuro.

Il 21 novembre 2015 in memore alle vittime degli attentati di Parigi, la società
parigina presentò nella partita di campionato a Lorient la divisa casalinga
aggiungendo le parole JE SUIS PARIS (lo stesso anche per le due successive
partite, una in casa e una di Champions League). Al termine dei tre incontri le
magliette vennero vendute ed i ricavati donati a delle associazioni benefiche.
La maglia nella stagione 2016-2017 presenta due toni di blu con la parte più
scura a coprire le spalle, le maniche e una parte del colletto a ‘V’. I lati
sono corredati da una striscia blu che in concomitanza con il movimento dei
calciatori si espande e svela uno sfondo rosso, lo stesso presente anche sui
calzoncini. I calzettoni sono blu con la scritta “Paris” al centro e una grafica
a righe rosse sul retro che riprende le pinstripes. L’originale banda rossa
compare sulla parte posteriore del collo.

Lo stemma emblematico della società parigina presenta una raffigurazione in
rosso della Tour Eiffel, simbolo di Parigi e della stessa Francia, incorniciata
con diverse linee oblique di color bianco e al di sotto viene raffigurata la
culla regale di Saint-Germain-en-Laye dove vi nacque nientemeno che il re Luigi
XIV di Francia, noto anche con la denominazione di Roi Soleil (Re Sole). La
matrice di questo logo si deve sempre allo stilista Daniel Hechter (ideatore,
come scritto precedentemente, dell'attuale divisa della società). Eccezion fatta
nei primi anni sotto la proprietà del Gruppo Canal+, che negli anni novanta
mutano lo stemma eliminando sia il monumento che la culla regale ad opera del
direttore artistico Étienne Robial. Ma già alla fine del ventesimo secolo i
dirigenti decidono di ritornare sui loro passi, anche se con qualche modifica:
ai bordi dello stemma ideato da Hechter viene aggiunto un cerchio bianco con la
trascrizione della denominazione della società e dell'anno di fondazione. Nel
2013 i nuovi proprietari del Qatar Sports Investments modificano ulteriormente
il logo societario, dandogli una tonalità di blu più chiara e mettendo in
evidenza la parola Paris e spostando il nome Saint-Germain in basso al posto
dell’anno di fondazione. Al centro rimane la Tour Eiffel stilizzata, sotto la
quale c’è un giglio dorato, simbolo della città di Saint-Germain e della
monarchia francese. Scompare pertanto la culla di Luigi XIV, il Re Sole.

L'inno ufficiale del Paris SG è Allez Paris Saint-Germain, ideato dai tifosi
parigini (Les Parisiens) in occasione del quarantesimo anniversario dalla
fondazione della società, avvenuta nel 1970. Come sottofondo musicale viene
scelta la celebre canzone Go West, prodotta nel 1979 dal gruppo musicale Pet
Shop Boys, mentre il testo risalta la passione dei supporters verso il Paris SG
con parole rivolte anche allo stadio, alla città e all'ambizione di vincere ogni
partita. Inoltre è ripetuta per sedici volte la frase che ne dà il titolo,
quattro volte Allez PSG e termina con La la lalalalala.

Nella storia del Paris Saint-Germain, a fianco dei tradizionali simboli
societari hanno ciclicamente trovato spazio anche alcune mascotte, indirizzate
soprattutto ai tifosi più giovani. Tra queste ricordiamo soprattutto Germain le
Lynx (in carica dal 2010 al 2015), una lince antropomorfa dagli occhi azzurri
con il compito di attirare l'affetto del pubblico deluso per gli insuccessi
delle passate stagioni, che è entrata da subito nelle grazie degli spettatori
parigini. Dal 2015 la mascotte ufficiale della squadra è Magic Nounours, un
orsacchiotto di peluche blu che porta la divisa della società della capitale.

Il primo stadio utilizzato dal PSG fu lo Stade Georges Lefèvre, situato a
Saint-Germain-en-Laye. Inizialmente noto come Camp des Loges, fu utilizzato
principalmente dallo Stade Saint-Germain dal 1904 al 1974. Tuttora ospita le
partite delle selezioni minori del PSG.

Nei periodi successivi, il club giocò allo stadio Jean-Bouin di Parigi, allo
Stade de Paris di Saint-Ouen e allo Stadio Olimpico Yves-du-Manoir di Colombes.
Il primo impianto, inaugurato nel 1925, fu utilizzato dal PSG per alcune partite
della stagione 1970-1971, ma per via delle basse affluenze registrate rispetto
allo Stade Georges-Lefèvre la squadra parigina preferì spostare altrove la sede
di propri incontri casalinghi. L'impianto di Saint-Ouen - oggi noto con il nome
stade Bauer in onore del medico Jean-Claude Bauer - fu messo a disposizione del
club per ospitare la prima partita della stagione 1971-1972 a causa dell'opera
di restyling che precludeva l'utilizzo del Parco dei Principi. L'ultimo stadio
citato - situato a Colombes - fu utilizzato sporadicamente nella stagione
1971-1972, oltre ad esser stato impiegato dal 1977 al 1979.

L'attuale stadio che ospita le partite casalinghe del PSG è il Parco dei
Principi, inaugurato nel 1897, ma utilizzato dai parigini successivamente alla
terza ristrutturazione ad opera dell'architetto Roger Taillibert, effettuata nel
1972, volta ad eliminare la pista d'atletica. Antecedentemente lo stadio era
principalmente un velodromo che ospitava le partite della Nazionale francese di
calcio. La prima apparizione nel rinnovato impianto risale al 13 agosto 1974,
contro il Metz. Nella prima metà degli anni duemila è stata portata a termine
un'ingente opera di restyling che ha interessato principalmente l'area degli
spogliatoi, l'ampliamento dei posti in tribuna vip, la sistemazione del prato e
la nuova area stampa.

L'attuale centro di formazione del Paris Saint-Germain è il Centre
d'entraînement Ooredoo, di cui è parte integrante il Camp des Loges che ospitò
le partite dei parigini fino al 1974. Localizzato nella città di
Saint-Germain-en-Laye, nel dipartimento Yvelines, è riconosciuto dalla
Fédération Française de Football quali uno dei migliori stadi francesi.
L'integrante centro di formazione inoltre è classificato nella categoria 1 e
classe A. L'obiettivo del centro di formazione è di formare i giovani sia
calcisticamente che scolasticamente.

Il club dispone anche di un centro di preformazione per i ragazzi dai 15 anni in
giù, situato a Verneuil-sur-Seine, nel dipartimento di Yvelines).

Il Paris Saint-Germain Football Club è una società per azioni a capitale
interamente privato da ormai più di 25 anni, specializzato verso la disciplina
calcistica. Dal 2011 la società che controlla la maggioranza del capitale
azionario del Paris SG è il fondo sovrano qatariota Qatar Investment Authority,
controllato attualmente da Ahmad Al Sayed mentre all'origine dell'acquisto vi
era Hamad bin Khalifa al-Thani, che l'anno successivo ne ha acquistato il 100%
dalla Colony Capital.

Il primo bilancio finanziario del Paris SG è stato pubblicato nella stagione
1970-1971, dove si possono notano che le perdite sono state di 205 200 franchi
(negli anni settanta fino agli inizi del duemila la valuta della Francia era il
franco) mentre le entrate di 1 776 950 franchi (l'equivalente di 270 894 euro).
Nel 1990 la squadra è entrata in un deficit di 50 milioni di franchi anche per
via di insuccessi sportivi e di uno stadio non di proprietà, costringendo il
presidente Borelli a cedere tutto il capitale al Gruppo Canal+ per il 49%,
mentre il restante alla Società anonima SAOS. Nel 1997 il gruppo televisivo
acquista la maggioranza del club, mentre le quote della SAOS scendono al 34%.
Nonostante buoni successi sportivi iniziali che hanno aumentato gli introiti
negli anni novanta, la società calcistica torna ad avere nel 2005 un deficit di
13,456 milioni di euro e pertanto la Canal+ decide di cedere le sue quote ad un
consorzio formato da Colony Capital, Butler Capital Partners e Morgan Stanley
per 41 milioni di euro. Anche sotto la nuova direzione il PSG non riesce ad
ottenere successo in ambito sportivo e pertanto nel 2011 viene venduto alla
Qatar Sports Investiments che aumenta il budget della squadra in modo
consistente: si passa da 80 milioni di euro nel 2010 a 450 milioni nel 2014
grazie proprio agli apporti del fondo sovrano qatariota che si permette
addirittura lo sfizio di portare a Parigi giocatori del calibro di Zlatan
Ibrahimović e Thiago Silva. Questa strategia rende il Paris SG una delle squadre
europee più pololari, nonché la francese più seguita all'estero. Nel 2016
l'azienda americana Deloitte pone i parigini al quarto posto in classifica
riguardo le squadre calcistiche più ricche con 480,5 milioni di euro dopo il
Real Madrid, il Barcellona e il Manchester United.

Di seguito è riportato l'organigramma societario del club, tratto dal sito
ufficiale della Ligue de Football Professionnel.

Il Paris Saint-Germain è attivo nel campo sociale e umanitario. Nel settembre
2000 la società parigina ha idealizzato un programma di Fondazione omonimo volto
ad aiutare i giovani in difficoltà sociale o medica e ad imprimerli quello che è
il valore dello sport, oltre ad inserirli nelle attività sportive e pedagogiche.
Sono all'incirca 165 000 i giovani disagiati che hanno usufruito di questo
programma benefico dalla sua creazione. Dal 2016 la Fondazione si espande
ulteriormente tramite l'apertura di un centro scolastico, il primo dopo sedici
anni, denominato Ecole ROUGE & BLEU, stanziato nel XIX arrondissement di Parigi.
Questo centro propone una combinazione di attività fisica e pedagogica ai
bambini delle elementari in difficoltà sociale e scolastica.

Il settore giovanile del Paris Saint-Germain Football Club è stato eletto dalla
FFF come la miglior formazione giovanile in quattro riprese: nel 1989, 2011,
2013 e 2014. Inoltre, può vantare diversi successi in ambito nazionale, quali la
vittoria della Coppa Gambardella nel 1991 (con altre tre finali disputate), del
Campionato francese U19 nel 2006, 2010, 2011 e 2016, del Campionato francese U17
nel 2011 e 2016, del Campionato francese U15 nel 2012 e del Campionato francese
cadetto nel 1988. É nota a livello internazionale per il raggiungiomento della
finale della UEFA Youth League nel 2016, persa 2-1 contro il Chelsea. La squadra
giovanile parigina ha vinto anche due Alkass International Cup e un Tournoi de
Montaigu.

Secondo dei sondaggi da parte dell'Ipsos (2006) e poi del TNS Sofres (2007), il
PSG è il terzo club francese per popolarità dopo Lione e Marsiglia. Nel 2009 un
altro sondaggio da parte dell'IFOP ha posizionato il club parigino come seconda
squadra per popolarità dopo i marsigliesi, con l'11% delle preferenze.

Si trovano diversi riferimenti al Paris Saint-Germain in ambito cinematografico:
tra le opere di maggior rilevanza, figurano pellicole come Febbre da rigore (in
francese Trois zéros, 2002) di Fabien Onteniente, Mon meilleur ami (2006) di
Patrice Leconte e Les Francis (2014) di Fabrice Begotti. Alla squadra della
capitale sono dedicate diverse canzoni, come il singolo Les Bobos di Renaud e
PSG del gruppo musicale Les Wriggles. Inoltre gli sono rivolti diversi
spettacoli, tra i quali spicca quello del duo comico Élie et Dieudonné con lo
sketch intitolato Les supporters (negli anni novanta).

La squadra dispone di un sito internet ufficiale, psg.fr, e di un magazzino
mensile, « 100 % PSG ». Il 3 agosto 2007 il PSG ha annunciato la formazione di
una web TV, denominata PSG TV, che propone le partite più importanti dei
parigini nel corso della loro storia.

I gruppi che compongono la tifoseria organizzata del Paris Saint-Germain
occupano ambedue le curve del Parco dei Principi. Le frange in questione non
sono in ottimi rapporti tra loro.

Nell'ambito dell'affluenza di spettatori, il record di presenze è di 46 860
persone durante la partita di campionato contro il Bordeaux della stagione
2015-2016. Considerando solo le partite di Champions League, il numero massimo
di spettatori scende ai 46 612 fatti registrare in occasione della vittoria
contro il Malmö avvenuta nella medesima stagione.



https://it.wikipedia.org/wiki/Australia

L'Australia (in inglese: Australia, /əˈstreɪljə/ o /əˈstɹæɪljə/ secondo la
pronuncia locale), ufficialmente il Commonwealth dell'Australia, è il sesto
Paese del mondo per estensione (7 617 110 km², in gran parte desertici), il più
grande dell'Oceania e dell'intera Australasia.

La sua capitale è Canberra, mentre la città più popolata è Sydney. Ha una
popolazione di circa 24 milioni di abitanti, quasi interamente residenti sulle
coste.

Il Paese si trova nell'emisfero australe, circondato dall'oceano Indiano a ovest
e sud, e dal Pacifico a est.

È formata dal Mainland ossia la parte continentale o l'isola principale, la
Tasmania e altre isole minori dette Terre remote, quali le Isole Cocos e
Keeling, l'isola Christmas (o isola del Natale), l'isola Norfolk, l'isola di
Lord Howe, l'isola Macquarie (ritenuta parte della Tasmania) e l'isola Heard.
Canberra reclama anche il Territorio antartico australiano con le sue basi.

Popolata dagli aborigeni per più di 40.000 anni, è stata colonizzata dal Regno
Unito a partire dal XVIII secolo. Gli australiani, che chiamano se stessi
aussie, sono un popolo multietnico, annoverando non solo aborigeni ed europei,
ma anche asiatici, americani e africani.

Dal punto di vista politico l'Australia è una monarchia costituzionale federale.
Il capo dello stato è la Regina d'Australia Elisabetta II (anche Regina della
Gran Bretagna), rappresentata da un governatore generale. La capitale è Canberra
ma la città più popolosa è Sydney, seguita da Melbourne, Brisbane, Perth e
Adelaide.

Nei secoli passati il nome fu assegnato in relazione all'antica espressione
latina "terra australis incognita" che indicava un immaginario continente
occupante tutto l'emisfero australe, cioè "a sud" dell'equatore terrestre; tale
nome deriva dal latino australis, e cioè meridionale, a sua volta dal greco
αυστηρός, e cioè severo, rigoroso, aspro, secco, perché, anticamente, il nome
indicava l'ostro o austro, un vento caldo che, tuttora, nel Mar Mediterraneo,
spira da sud (in Italia viene anche chiamato coi nomi di Libeccio e di Scirocco)
e che, a sua volta, deriverebbe dalla radice indoeuropea aus-, cioè bruciare,
disseccare, da cui derivano anche i termini aurora e austero, ma non è da
confondersi col nome "Austria", che invece sta a indicare più una
traslitterazione del germanico Öster, e cioè est.

La parola latina Australia venne poi usata per la prima volta in lingua inglese
nel "A note of Australia of the Espiritu Santo, written by Master Hakluyt" edita
da Samuel Purchas nel 1625 nell'Hakluyt Posthumus.

L'aggettivo olandese Australische fu usato dagli ufficiali della Compagnia
Olandese delle Indie Orientali in Batavia per indicare le terre meridionali
appena scoperte nel 1638. La parola Australia è stata usata nella traduzione
inglese del 1693 del romanzo francese di Gabriel de Foigny (che usò lo
pseudonimo Jacques Sadeur) Les Aventures de Jacques Sadeur dans la Découverte et
le Voyage de la Terre Australe del 1676. Alexander Dalrymple usò il termine nel
suo An Historical Collection of Voyages and Discoveries in the South Pacific
Ocean (1771), per riferirsi a tutte le regioni del Pacifico Meridionale. Nel
1793 George Shaw e Sir James Edward Smith pubblicarono Zoology and Botany of New
Holland, dove essi parlarono della "vasta isola, oppure continente, d'Australia,
o Australasia o Nuova Olanda".

Il nome Australia fu reso popolare dalla pubblicazione della relazione dei
viaggi di Matthew Flinders A Voyage around Terra Australis (Viaggio attorno alla
Terra Australis), uscita a Londra nel 1814. Il viaggio dell'esploratore
britannico fu la prima circumnavigazione documentata dell'Australia. Benché il
titolo riflettesse il nome usato dall'Ammiragliato, Flinders usò spesso nella
sua relazione la parola Australia, cosicché questa, per l'enorme successo avuto
dal libro, divenne il nome con cui era comunemente indicata la Terra Australis.
Il Governatore del Nuovo Galles del Sud Lachlan Macquarie visto il successo
avuto dal nuovo nome suggerì, il 12 dicembre 1817, alla Segreteria di Stato per
le Colonie (o Ministero delle Colonie, meglio noto come Colonial Office) di
ribattezzare la colonia "Australia". Nel 1824 l'Ammiragliato acconsentì e mutò
ufficialmente la denominazione in Australia.

L'Australia è abitata da circa 40.000 anni, da quando i progenitori degli
australiani aborigeni arrivarono dall'odierno Sud-Est asiatico. La terra non
venne scoperta dagli europei fino al XVII secolo, quando fu avvistata e visitata
da numerose spedizioni. La scoperta del "nuovissimo continente" avvenne nel 1606
per opera del navigatore olandese Willem Janszoon.

Nel 1770, dopo l'arrivo dell'allora tenente di marina del Regno Unito, James
Cook, due terzi orientali del paese vennero reclamati dal Regno Unito, che li
utilizzò per impiantarvi delle colonie penali, reclamandone il resto nel 1829.
La maggior parte degli stati che più tardi si federarono formando l'Australia
non erano comunque nati come colonie penali.

Il 1º gennaio 1901 nasce il Commonwealth, o federazione d'Australia, come
dominio, all'interno dell'Impero britannico. L'Australia era ormai indipendente,
anche se gli ultimi legami legali con il Regno Unito non furono recisi fino al
1986.

Nel 1999, la popolazione è stata chiamata a votare su un referendum per
effettuare cambio costituzionale e trasformare l'Australia in una repubblica,
con un presidente a sostituire la regina come capo dello Stato, ma è stato
rifiutato.

Nel 2007 l'Australia è rappresentata da contingenti militari sia in Iraq sia in
Afghanistan, in linea con il blocco occidentale di riferimento.

La sua collocazione geografica pone tuttavia il Paese a stretto contatto con i
problemi del Sud-Est asiatico, e in particolar modo delle isole del Pacifico.
Cina e Giappone, che completano l'elenco delle maggiori potenze della regione,
non sono coordinate tra loro e neppure gradite ai Paesi più piccoli. L'Australia
si è così trovata più volte a intervenire nel 2006 per le turbolenze politiche
di Timor Est e delle Isole Salomone e, precedentemente, di Nauru, Vanuatu, Papua
Nuova Guinea.

L'Australia è circondata completamente dall'oceano. In particolare è bagnata a
Ovest dall'Oceano Indiano, a Nord dal Mar di Timor e dal Mare degli Arafura,
dall'Oceano Pacifico a Est e dal Mar dei Coralli nel Nord-Est, mentre a Sud
dalla Gran Baia Australiana e a Sud-Est dal Mar di Tasman. Al Nord, la Terra di
Arnhem e la penisola di Capo York formano il Golfo di Carpentaria. La superficie
del Mainland è di 7.617.930 km²; la nazione geologicamente fa parte della Placca
australiana. I litorali australiani, escludendo le isole, hanno una lunghezza
complessiva di 34.218 km. Il paese rivendica inoltre un'area d'intervento
economico esclusiva di 8.148.250 km², che non include il Territorio antartico
australiano.

L'Australia è definita da alcuni studiosi "continente fossile": ciò è dovuto al
fatto che la maggior parte delle sue rocce si sono formate nel Precambriano (il
primo eone). Il paese è per lo più pianeggiante e ha un suolo prevalentemente
arido. Solo le regioni sud-orientali e sud-occidentali presentano un clima
temperato: in forza di tale situazione la popolazione australiana si concentra
negli Stati del sud-est. Il nord, caratterizzato da un clima tropicale, presenta
un paesaggio costituito da foreste pluviali, paludi di mangrovie, praterie e
boschi di altre specie arboree. Climaticamente influiscono anche le correnti
oceaniche, soprattutto El Niño, correlato alle periodiche siccità. La bassa
pressione stagionale determina rovesci ciclonici soprattutto nel nord del paese.

Il Bioma australiano è caratterizzato da specie sia vegetali sia animali
endemiche, questa particolarità floro-faunistica è messa in serio pericolo
dall'introduzione di specie allogene da parte dell'Uomo. Per questo motivo il
parlamento federale ha approvato una legge che protegge il particolare
ecosistema australiano.

Numerose aree protette sono state create nell'ambito di un progetto per la
tutela delle biodiversità attuato da diversi paesi nel mondo. Sessantaquattro
siti (soprattutto paludi) sono stati sottoposti a una particolare tutela in
ossequio della Convenzione di Ramsar sottoscritta dall'Australia, mentre altri
sedici siti sono stati proclamati Patrimonio dell'umanità dall'UNESCO.
L'Australia, grazie al suo impegno in campo ambientale, è stata inserita al 16º
posto nel Environmental Sustainability Index.

La maggior parte delle piante australiane sono sempreverdi, e molte sono
xerofile (eucalipti e acacie). Nel paese sono presenti molte piante leguminose
endemiche, che crescono in terreni poveri di sostanze nutrienti, in virtù della
loro simbiosi con i batteri Rhizobia e con i funghi micorrizici. Molto nota è
invece la fauna australiana con i monotremi (ordine a cui appartiene
l'ornitorinco), i marsupiali (canguri, koala e i vombati), i coccodrilli d'acqua
dolce (Crocodylus johnsoni), d'acqua salata (Crocodylus porosus) e uccelli come
l'emu e il kookaburra. L'Australia è anche il paese dei serpenti più velenosi al
mondo. Il dingo fu introdotto dagli austronesiani, genti che commerciarono con
gli australiani aborigeni intorno al 3000 a.C.

Le rocce dell'Australia si formarono per lo più durante il Precambriano
(all'incirca tra i 3 miliardi e i 600 milioni di anni fa), quando la Terra era
priva di ossigeno allo stato gassoso. Queste formazioni rocciose sono state
appiattite dall'erosione degli agenti atmosferici, e formano il cosiddetto
Grande Scudo Australiano. Per lo più occupato da deserti, lo scudo si estende
dall'Australia centrale ed occidentale al Golfo di Carpentaria e il Mare degli
Arafura, per riemergere nel Sud della Nuova Guinea.

Nell'area nota come Blocco di Hamersley e nel Blocco di Kimberly, le rocce più
antiche affiorano alla superficie, altrove sono coperte da terreni di formazione
più recente.

Le formazioni precambriane contengono: oro, piombo, uranio e qualche deposito di
petrolio.

Il territorio australiano orientale è in gran parte arido e pianeggiante, con
un'altitudine media di 274 m. I rilievi montuosi si concentrano perlopiù in
questa parte del Paese dove si alza la Grande Catena Divisoria (altitudine
media: 1.200 m) che taglia l'Australia da Nord-Est a Sud-Est. All'interno della
Catena, che si allunga per 3.500 km, si trovano diversi raggruppamenti minori
come la New England Range, le Blue Mountains, le Alpi australiane, che
comprendono a loro volta le Snowy Mountains (Monti nevosi in italiano). Di
questa sotto-catena, all'interno di una vasta area naturale protetta, fa parte
il Monte Kosciuszko (2.228 m), la cima più alta del Mainland. Va detto, però,
che il monte più alto all'interno del territorio nazionale è il Mawson Peak
(2745 m), sull'isola di Heard, nei Mari Antartici.

La sezione occidentale dell'Australia è invece occupata dal Grande Scudo
Australiano, una formazione geologica di epoca antichissima ricoperta in buona
parte da aree desertiche: qui si trovano parte del Deserto Simpson, il Gran
Deserto Australiano (Deserto di Gibson, Gran Deserto Victoria e Gran Deserto
Sabbioso). La regione di Nullarbor Plain è invece un altopiano carsico, privo di
alberi (da qui il nome: "senza alberi" in latino 'nulla arbor'). Poche le cime
di rilievo: il monte Meharry, (1.251 m), il monte Ord (947 m) e il monte Cooke,
(582 m).

Il Monte Augustus, nell'Australia Occidentale, è il più grande monolito al
mondo.

Il Grande Bacino Artesiano è una vasta depressione dove si trovano le pianure
più fertili dell'Australia, come la pianura del Golfo di Carpentaria e i bacini
del lago Eyre e del fiume Murray.

Nell'Australia centrale si trova un simbolo del paese stesso nonché - da sempre
- oggetto di altissima venerazione della popolazione aborigena: il masso Uluru,
che ne è il nome originale e quindi più legittimo. Esso è noto anche come Ayers'
Rock, cioè - in inglese - "la roccia di Ayers". Questo nome, attribuitole nel
1873 dall'esploratore-fotografo William Gosse, primo fra gli europei a
scoprirla, intende onorare Sir Henry Ayers, che copriva la carica di Capo
Segretario dell'allora colonia dell'Australia Meridionale entro il cui
territorio Uluru appunto si trova.

Il profilo costiero dell'Australia è molto vario: soprattutto la linea
settentrionale e quella sud-orientale sono costellate da numerose insenature, da
penisole e da isole minori. Infatti, vi sono numerose parti di costa
frastagliate e a strapiombo sul mare, mentre altre sono completamente collinari.

A est si allunga la regione montuosa orientale, che raggiunge i 2.228 m con il
monte Kosciuszko nelle Alpi Australiane. Nel Centro-Est si trova l'ampio
Bassopiano Centrale, formato da pianure e da territori situati sotto il livello
del mare. I monti principali sono il Monte Bruce (1236), i Monti MacDonnell
(1510), il Monte Bartle (1661), il New England Range (1615) e il Monte Ossa
(1617).

L'Australia è una terra in buona parte arida e desertica e soggetta a una forte
evaporazione a causa della sua posizione sul Tropico del Capricorno.

La Grande Catena Divisoria costituisce uno spartiacque idrografico fra Est e
Ovest. I principali fiumi diretti verso l'Oceano Pacifico sono il Burdekin, il
Fitzroy e l'Hunter. Il fiume più importante è il Murray, che segna parte del
confine tra Nuovo Galles del Sud e Victoria. Il fiume è alimentato dalle nevi
del monte Kosciuszko e da importanti affluenti quali il Darling e il
Murrumbidgee, insieme con i quali forma il principale sistema idrografico
dell'Australia (Murray-Darling). Il Victoria, il Daly e il Roper sono fra i
maggiori fiumi del Territorio del Nord. Il Queensland è attraversato da numerosi
fiumi, che sfociano nel Golfo di Carpentaria; si ricordano il Flinders, il
Gilbert e il Leichhardt.

Molti fiumi sono stati sbarrati da dighe e chiuse per il rifornimento idrico
delle città e delle campagne.

I laghi, per lo più salati, si concentrano nel Sud-Ovest del Paese; tra i
principali si ricordano: il Lago Eyre, il Lago Torrens, il Lago Frome, il Lago
Gairdner e il Lago Hillier; in estate questi laghi si trasformano in paludi. Il
principale lago d'acqua dolce è il Lago Argyle; esso è un invaso artificiale e i
lavori per realizzarlo durarono oltre 12 anni. Il lago fu realizzato per
favorire l'irrigazione della regione del Kimberley Plateau.

Solo il 2% degli australiani sarebbe indigeno (australiani aborigeni e abitanti
delle Isole dello Stretto di Torres). Il 90% discende dagli europei (il 22,5%
dai colonizzatori inglesi), tra cui molti immigrati irlandesi, tedeschi e
italiani. L'8% è invece di origine asiatica, soprattutto la nuova generazione di
immigrati provenienti dal Sudest asiatico e dal Medio Oriente.

La popolazione australiana si concentra in gran parte nell'area orientale del
Paese (90% del totale) soprattutto nelle metropoli. Questo squilibrio è dovuto
alle condizioni ambientali; che hanno orientato i primi insediamenti coloniali
lungo le coste orientali e meridionali, Il rimanente territorio, poco ospitale,
è in gran parte disabitato. Coloro che identificano la loro etnia come
"australiana" sono fondamentalmente discendenti dei popoli Britannici.

L'Australia presenta una notevole "vivacità" demografica, al 31 marzo 2010 è
stata stimata una popolazione dall'Australian Bureau of Statistics (ABS) di
22 503 244. Per popolazione l'Australia è il 53º Paese al Mondo.

La città più popolosa è Sydney con 4.119.190 abitanti, seguita da Melbourne
(3.592.591), Brisbane (1.763.131), Perth (1.445.078) e Adelaide (1.105.839)
(dati ABS 2006).

Il censimento 2006 eseguito dall'ABS ha rilevato una popolazione totale di
19.855.188 (quindi, rispetto al calcolo ipotetico fatto sull'aumento della
popolazione, fino al giugno 2008 la popolazione totale sarebbe cresciuta di
1.325.812 unità).

Dallo stesso censimento 2006 risulta che l'età media della popolazione è
cresciuta rispetto al censimento 2001 (da 35 a 37 anni). La bassa fertilità e
l'allungamento della vita media ha portato a un sensibile aumento della
percentuale degli Australiani con un'età compresa fra i 55 e i 64 anni (+ 1,6%).
Mentre la fascia di popolazione di età compresa fra i 0 e i 14 anni è
sensibilmente calata, pur registrando un aumento rispetto al 2001 di 16.500
unità.

Le popolazioni native dell'Australia, giunte nel paese circa 50.000 anni fa,
sono note come aborigeni. La parola "aborigeno" (dal latino ab origine) fu usata
fin dal XVIII secolo dai coloni europei per indicare le popolazioni indigene.

Gli aborigeni non amano essere definiti Aborigines, per la connotazione negativa
associata al termine; da parte dei non-aborigeni si usano sempre più
frequentemente espressioni quali Native people o indigenous Australians. Gli
Australiani non-Aborigeni sono chiamati dai nativi: kardiya nel gruppo
linguistico ngarrkico, lhentere o warlpele nel gruppo arandico e piranpa o
walypala nei linguaggi dei deserti occidentali.

Precedentemente alla colonizzazione i contatti con il resto del mondo avvenivano
attraverso le isole indonesiane: si può valutare come alcune lingue australiane
aborigene del Territorio del Nord abbiano influssi Makassar.

Nonostante la loro nomea di "superstiti" dell'età della pietra, è provato che la
cultura aborigena è cambiata nel tempo. La pittura rupestre in svariate località
dell'Australia settentrionale consiste in una sequenza di diversi stili legati
ai diversi periodi storici. Harry Lourandos è il principale promotore della
teoria che ipotizza un'intensificazione dell'attività di caccia e raccolta tra
5.000 e 3.000 anni fa. Tale intensificazione ha portato a un aumento
dell'impatto umano sull'ambiente (ad esempio la costruzione di trappole per i
pesci nello Stato di Victoria), alla crescita della popolazione, all'aumento
degli scambi tra i gruppi, ad una più complessa struttura sociale e ad altri
cambiamenti culturali. In questo periodo si nota, inoltre, un cambiamento negli
utensili di pietra, con lo sviluppo di punteruoli e raschiatoi più piccoli ed
elaborati.

All'epoca della colonizzazione bianca la popolazione aborigena si aggirava
intorno ai 700.000 abitanti, ma entro il 1900 era scesa drammaticamente a
100.000. Non erano un unico gruppo etnico, ma erano costituiti da almeno 600
diversi gruppi linguistici sparsi per il Mainland, con culture diverse.

Le pagine più tragiche dello sterminio sono state scritte in Tasmania: nel 1830
fu istituita la Black Line, una banda di 3.000 cittadini armati, che
setacciarono l'intera isola sparando a vista. Prima dell'arrivo dei bianchi, nel
1803, gli aborigeni sull'isola erano circa 5.000; l'ultimo rappresentate fu
Truganini, una donna, che morì nel 1876.

Col termine Generazione sequestrata si indica quella generazione di bambini
nativi, nati da coppie miste (bianchi e aborigeni) e poi strappati dalle
famiglie da collegi e istituti educativi pubblici e costretti a dimenticare le
proprie tradizioni culturali.

Kevin Michael Rudd, primo ministro australiano, il 13 febbraio 2008 durante una
seduta parlamentare, ha chiesto ufficialmente scusa ai popoli aborigeni per
tutte le violenze subite in più di 200 anni di storia dell'Australia Bianca,
segnando non l'apice, ma comunque un essenziale passo nel processo di
riconciliazione, assieme ad altri importanti presìdi, come il riconoscimento del
diritto di voto agli aborigeni nel 1967 e il Native Title Act, legge a favore
degli aborigeni per l'avanzamento di rivendicazioni territoriali.

Gli italo-australiani sono gli australiani d'origine italiana; secondo il
censimento del 2006 essi sono il quarto gruppo etnico australiano (con 850.000
persone, dei quali 199.124 sono emigrati della prima generazione) dopo inglesi,
scozzesi e irlandesi. L'italiano è parlato in casa da 316.900 persone. Per
alcuni decenni l'italiano ha rappresentato la seconda lingua più parlata nel
Paese dopo l'inglese, perdendo la posizione in favore del cinese solo nel nuovo
millennio. Grazie a questa sua duratura e ampia diffusione, è comunemente
insegnato come materia facoltativa nelle scuole.

Gli italo-australiani sono presenti in molte città, ma soprattutto nello Stato
di Victoria, con 82.851 unità, e nello Stato del Nuovo Galles del Sud, con
55.172 unità.

Ormai gli italiani residenti in Australia sono per il 63% ultrasessantenni, dei
quali 176.536 arrivati prima del 1980. Infatti, se l'afflusso degli italiani
aumentò progressivamente nel secondo dopoguerra, dagli anni settanta in poi calò
drasticamente. Si nota però un'inversione di tendenza negli anni 2000, con un
rinnovato maggiore afflusso di migranti, in particolare a partire dal 2008,
conseguenza diretta della crisi internazionale che ha colpito duramente
l'economia italiana.

Dal punto di vista religioso il 79% degli italo-australiani è cattolico, il 3,2%
si dichiara anglicano, il restante o è ateo, oppure è fedele ad altre
confessioni, ovvero non si dichiara.

Il 17,1% degli Australiani pratica l'anglicanesimo, mentre il 25,3%, dato più
alto fra i Paesi anglosassoni, si dichiara cattolico. Si aggiunge anche una
forte presenza missionaria della Chiesa Cristiana Avventista e della Chiesa
Avventista del Riposo Sabatico.

Nel 2008, la città di Sydney ha ospitato la Giornata Mondiale della Gioventù,
evento che ha richiamato in Australia migliaia di giovani cattolici di tutto il
mondo. Per l'occasione, Papa Benedetto XVI ha visitato ufficialmente il Paese:
il primo pontefice a raggiungere la nazione era stato Paolo VI nel 1970;
Giovanni Paolo II vi si è recato nel 1986 e nel 1995. La Hillsong Church è una
megachurch pentecostale fondata nel 1983 e associata alle Chiese Cristiane
Australiane e situata a Sydney e a Brisbane.

L'inglese australiano, la cui forma gergale viene scherzosamente definita
Strine, è la lingua parlata in Australia, una variante dell'inglese standard.

Tra le altre lingue d'importazione, sono piuttosto diffusi il cinese, l'italiano
e il cantonese, ampiamente utilizzati tra vaste fasce di immigrati e
discendenti.

Nel Nuovo Galles del Sud è riconosciuta la lingua dei segni australiana, come
lingua ufficiale dello Stato federale.

L'Australia è una federazione di sei stati. Possiede inoltre diversi territori
che, costituzionalmente, dipendono direttamente dal governo federale. Di questi,
solo tre sono forniti di un proprio governo, il Territorio del Nord, il
Territorio della capitale, e l'Isola di Norfolk. Il Commonwealth può comunque
legiferare in materia locale, prevalendo infatti i decreti federali su quelli
territoriali.

Il Territorio della baia di Jervis è l'unico "territorio minore" che non si può
considerare "territorio esterno", poiché si trova sul Mainland: si tratta
infatti di un'area del Nuovo Galles del Sud gestito dal Commonwealth come porto
di Canberra.

Il Territorio della Capitale Australiana fu creato quando si fondò Canberra;
essa è frutto di un compromesso tra le due città principali (Melbourne e
Sydney), che si contendevano la palma di capitale federale.

Conserva al suo interno parti di foresta pluviale, cosa che rende piacevole la
visione del paesaggio urbano. L'economia è caratterizzata dalla presenza di
diverse imprese operanti sia nel terziario che nel secondario. Gli uffici, sia
privati che pubblici, sono localizzati nel BCBD; mentre le industrie si trovano
nel tratto inferiore del Fiume Brisbane. Il turismo è un settore economico di
una certa importanza per la metropoli.

A Brisbane un parco e la strada adiacente sono intitolati a Roma (Roma Street
Parkland), e nel 2006 vi vivevano 6.743 italiani.

L'istruzione, competenza dei singoli Stati, ad eccezione dell'università, è
obbligatoria fino ai 15 anni. La scuola primaria dura dai 6 ai 12 anni; la
scuola secondaria si suddivide in due trienni, il primo obbligatorio, l'altro
facoltativo. Nel Paese si contano 37 università, le principali sono l'Australian
National University, situata a Canberra e fondata nel 1946, l'Università di
Sydney, fondata nel 1850, la più antica del paese, e l'Università di Melbourne.

L'Australia ha anch'essa una sua forza armata, la Australian Defence Force, che
si compone di:

L'Australia è una monarchia parlamentare federale; il capo dello stato è la
regina del Regno Unito (dal 1952 Elisabetta II), la quale vanta perciò anche il
titolo di Regina d'Australia. Il suo potere è soltanto formale, essendo
rappresentata nel Paese da un Governatore generale dell'Australia, a cui la
costituzione riconosce ampi poteri esecutivi, ma che generalmente esercita in
sintonia e tenendo conto del parere del primo ministro. Solo durante la crisi
costituzionale del 1975 quando venne destituito il Governo Whitlam, il
Governatore generale esercitò i suoi poteri senza la collaborazione del primo
ministro.

A livello statale i singoli governatori sono anch'essi rappresentanti della
Regina.

In Australia come in tutti i paesi occidentali l'autorità dello Stato è
esercitata dal potere esecutivo.

Il governo federale australiano ("Federal Executive Council") è costituito dal
Governatore generale dell'Australia coadiuvato dai "Consiglieri Esecutivi",
ovvero il primo ministro e i Ministri dello Stato ("Ministers of State"). Di
fatto il potere esecutivo è esercitato da questi ultimi. Dal 15 settembre 2015
il primo ministro è Malcolm Turnbull.

Il Parlamento Federale, o del Commonwealth (Parliament of the Commonwealth) come
in Italia è suddiviso in due rami:

La Corte Suprema è il principale organo giudiziario composto da un presidente e
da 6 giudici ordinari. La pena di morte è stata abolita nel 1985. Accanto a
questo organo ci sono le altre corti federali australiane, esse sono suddivise
per materia:

Le due principali formazioni politiche australiane sono il Partito Laburista
(Australian Labor Party) di centro-sinistra e la coalizione di centro-destra
(definita semplicemente coalition) formata dal Partito Liberale d'Australia
(Liberal Party of Australia) e dal Partito Nazionale (National Party of
Australia). Il principale "partito minore" australiano è Democratici Australiani
(Australian Democrats), seguito dai Verdi Australiani (Australian Greens) e dal
partito di destra Una Nazione (One Nation).

La politica migratoria australiana ha subito, nel corso degli anni, notevoli
cambiamenti. Caratterizzata fino al 1973 dalla Politica dell'Australia bianca,
si è col tempo aperta a diversi flussi demografici, stabilizzandosi nel sistema
poi utilizzato, in vigore da diversi anni.

La legge australiana sull'immigrazione è basata sul concetto di utilità del
migrante al sistema paese, con il risultato di avere una politica migratoria
selettiva in base alle necessità demografiche e lavorative che il paese si trova
ad affrontare in un dato momento. I principali visti rilasciati dal governo
federale sono il Working Holiday Visa, destinato ai cittadini sotto i trent'anni
di paesi con stretti legami diplomatici con l'Australia (l'Italia rientra tra
questi); lo Student Visa, destinato a coloro che vogliano studiare a tempo
pieno, con la possibilità di lavorare per un massimo di venti ore settimanali;
lo Skill Visa, destinato a coloro che rispettano le richieste lavorative dei
governi federale o locale; lo Investor Visa, destinato a coloro che intendono
investire ingenti somme di denaro in imprese o attività sul territorio
australiano. Sono disponibili numerose differenti opzioni sia per i visti sia
per il diritto di residenza permanente e cittadinanza.

La geopolitica australiana può essere divisa in tre periodi, coincidenti con tre
diversi momenti storici. Il primo periodo è rappresentato dagli albori della
storia australiana, quando gli unici rapporti politico-economici di rilievo si
tenevano sostanzialmente con l'Impero britannico, madrepatria di allora. Il
secondo periodo nasce durante il secondo conflitto mondiale, quando avviene il
noto spostamento dell'asse politico ed economico dalla madrepatria agli Stati
Uniti d'America. Il terzo momento, nel secondo dopoguerra, vede un ulteriore
spostamento del baricentro delle relazioni internazionali, in questo caso verso
il sud-est asiatico, in particolare verso India e Cina, cui l'Australia fornisce
i metalli e i minerali necessari alla vertiginosa crescita economica che stanno
vivendo.

Il ventunesimo secolo vede l'Australia di fronte ad un bivio nel merito della
propria politica estera ed economia internazionale. La diplomazia e i mercati
spingono sempre più verso una scelta di posizione chiara da parte
dell'Australia: mantenere il rapporto privilegiato con gli USA o avvicinarsi
definitivamente al sud-est asiatico dal punto di vista politico ed economico.
Nel libro bianco pubblicato a fine 2012 dal governo federale, chiamato
“L'Australia nel secolo asiatico” (Australia in the Asian Century), Julia
Gillard ha richiamato il paese al concetto di austrocentrismo, ideale che vede,
nel nuovo contesto geopolitico, l'Australia imprescindibilmente legata al
continente asiatico, sia dal punto di vista economico sia da quello di futuri
sviluppi di politiche regionali, ma al contempo saldamente ancorata ai princìpi
e alle politiche che la vedono da sempre vicina all'Occidente, all'ONU e agli
Stati Uniti. Gli studiosi di relazioni internazionali osservano attentamente lo
sviluppo di questa terza via. Tuttavia, un'inversione di tendenza potrebbe
giungere col nuovo premier Tony Abbott (in carica dal settembre 2013), secondo
il quale è necessario un ritorno alla priorità degli interessi nazionali
australiani nel dibattito e nell'azione politica, anche attraverso un
progressivo ritiro del Paese dalle missioni internazionali. Nello specifico,
Abbott potrebbe mirare a rafforzare i rapporti politici con gli alleati storici
(USA e Regno Unito su tutti), limitando al solo ambito economico le relazioni
con gli attori asiatici e operando affinché la cintura di arcipelaghi che
dall'Indonesia arriva a Tonga e comprende Timor Est, Papua Nuova Guinea, Isole
Salomone, Nauru e Figi ("Arco di Instabilità") non attraversi crisi.

L'Australia può vantare un livello di benessere economico fra i più alti del
mondo. Le sue esportazioni sono soprattutto materie prime non lavorate, mentre
importa prodotti finiti.

L'unità monetaria è il dollaro australiano, diviso in 100 cent. La Banca
centrale australiana (Reserve Bank of Australia), fondata nel 1911, emette la
moneta.

In molte zone del Paese, il settore primario è l'attività più redditizia.
L'Australia è il primo produttore di lana, in particolare di lana merino,
ricavata dai circa 105 milioni di ovini allevati qui. Abbondante anche la
produzione di carne.

Solo il 6% del territorio è coltivato. Si raccolgono soprattutto frumento e
foraggio; limitata ma più conveniente è la produzione di altri cereali come
avena, orzo, segale, mais, riso nonché semi oleosi, tabacco e cotone. In alcuni
Stati si produce canna da zucchero. Piuttosto sviluppata la frutticoltura con
abbondanti produzioni di mele, banane, uva, arance, pere, ananas e papaie.
Rinomati i vigneti australiani che danno vita a vini di grande qualità come
quelli della Barossa Valley (Australia Meridionale) e della Hunter Valley (Nuovo
Galles del Sud).

Il Paese è totalmente autosufficiente per quanto riguarda la domanda energetica
e in diversi casi è fra i maggiori produttori mondiali di alcuni minerali
richiesti dal mercato. Dalle miniere australiane vengono estratti, fra gli
altri, carbone, lignite, bauxite, rame, uranio (terzo produttore mondiale), oro
(12% della produzione mondiale), ferro, diamanti (primo produttore mondiale),
manganese, nichel e stagno.

Nell'Australia Occidentale sono stati scoperti importanti giacimenti di petrolio
e gas naturali.

L'industria raccoglie il 21% della forza lavoro: i principali centri industriali
sono Sydney, Newcastle e l'area metropolitana di Melbourne. Sono sviluppate le
industrie siderurgica e metallurgiche, elettroniche e petrolchimiche, la
produzione di fibre sintetiche e di cavi elettrici. Si contano anche industrie
di confezionamento dei prodotti agricoli e della lana. Geelong, vicino a
Melbourne, è nota per l'industria automobilistica.

Le importazioni riguardano soprattutto macchinari, autoveicoli, prodotti
chimici, carta e cartone, tessuti e filati. Le esportazioni sono costituite da
metalli, carbone, petrolio, lana e cereali. Nel 2004 secondo il Ministero del
Commercio australiano il valore totale delle esportazioni ammontava a 97.138
milioni di dollari USA, mentre il valore delle importazioni era di 105.461
milioni di dollari USA.

La rete ferroviaria è poco sviluppata. Il sistema ferroviario, è stato
realizzato in gran parte nel XX secolo con un impianto a raggiera dai porti
verso l'interno. In totale si calcolano 9474 km di ferrovie, gestite dal governo
federale. Di questi, ben 4376 corrispondono alla linea ferroviaria più lunga al
Mondo dopo la Transiberiana: la Indian Pacific. Essa collega Sydney a Perth
attraversando tre stati (Nuovo Galles del Sud, Australia Meridionale e Australia
Occidentale) dal lato orientale a quello occidentale del continente; il viaggio
dura circa tre giorni.

La Indian Pacific è la linea più giovane del sistema ferroviario australiano, è
stata costituita nel 1970. La Indian Pacific, ha avuto il merito di unificare lo
scartamento dei binari degli stati attraversati, a quello standard più diffuso
nel mondo (1.435 mm). Infatti, precedentemente, ogni stato aveva un "suo
scartamento": il Nuovo Galles del Sud adottava quello a 1.500 mm; il Victoria
1.600 mm; il Queensland e l'Australia Occidentale lo scartamento di 1.016 mm (3
piedi); mentre l'Australia Meridionale adottava tutti e tre i tipi di
scartamento.

La rete stradale principale unisce le varie capitali degli Stati e si estende
per 913.000 km, dei quali solo 353.331 è asfaltato. Il senso di marcia è tenendo
la sinistra. L'Australia è il secondo paese al mondo col più alto tasso di
proprietari d'automobili, e detiene il terzo più alto livello di consumo di
carburanti al mondo. Non a caso nel 1997 erano immatricolate oltre 12 milioni di
automobili (pari a 601 veicoli per 1.000 abitanti).

Si tenga presente che in inglese per highway s'intende una grande varietà di
tipi di strade (dalle autostrade, alle strade a due corsie, ai sentieri e,
addirittura, le idrovie). Una famosa strada sterrata è la Pista di Birdsville
lunga 517 km che si snoda nell'outback australiano.

Molto più efficiente la rete aerea che collega le principali città ai centri più
remoti. A causa delle grandi distanze, esso è il mezzo più impiegato dagli
australiani. I due aeroporti intercontinentali si trovano a Sydney (Kingsford
Smith) e a Melbourne (Tullamarine).

L'Australia dispone di una compagnia aerea di bandiera, la Qantas, che la
collega con tutto il Mondo.

Esistono in tutta l'Australia oltre 70 importanti porti commerciali, soprattutto
situati lungo la costa orientale. Il maggior scalo è Sydney.

L'Australia conta una estesa rete di aree naturali protette che coprono circa il
15% del territorio nazionale e circa il 50% delle acque territoriali.

La flora dell'Australia è ricca e diversificata e la vegetazione è
prevalentemente costituita da piante sempreverdi. La flora australiana è
distribuita in tre zone principali la zona tropicale, lungo i margini
settentrionali del continente e in parte delle coste orientali; la zona
temperata lungo la costa sud-orientale, compresa la Tasmania; e la zona interna,
caratterizzata da clima monsonico e da temperatura elevata, è coperta da fitte
foreste per lo più di alberi non perenni. Lungo la costa nord-orientale, sono
diffuse le foreste pluviali, palme, felci e piante rampicanti crescono
rigogliose insieme a querce, frassini, cedri, faggi e vegetazione di sottobosco,
mentre le mangrovie (con le loro tipiche radici aeree) si sviluppano lungo
l'umida fascia costiera settentrionale. All'interno si trova la savana. La zona
temperata è caratterizzata prevalentemente da piante che si adattano a un clima
e a un suolo costantemente aridi (o anche dette xerofite), dalla savana da
foreste di eucalipto, da foreste pluviali temperate e da vegetazione alpina
sulle Alpi australiane e sui rilievi della Tasmania. Il pino, albero non
originario dell'Australia, cresce lungo le coste orientali e in Tasmania. La
Tasmania è caratterizzata da boschi di faggi e da una vegetazione molto simile a
quella della Nuova Zelanda. Nelle regioni interne predominano la savana, la
steppa e le praterie semi-aride.

In Australia vivono fino a 300.000 diverse specie di animali, di cui solo
100.000 sono state classificate e contate. Si tratta di una fauna tipica,
presente in Australia fin dall'epoca in cui il continente era parte del
Gondwana, con molte caratteristiche comuni alla fauna della Nuova Guinea e a
quella del Sud Africa. Dal Gondwana derivano gli unici mammiferi ovipari al
mondo: l'ornitorinco, che vive nei fiumi dell'Australia sud-orientale, e
l'echidna che è presente anche in Nuova Guinea. Nonostante vivano anche in
America meridionale, sono caratteristici dell'Australia i mammiferi marsupiali,
dei quali il più noto è il canguro, di cui esistono circa 50 specie, diffuse
nella zona temperata e nella zona tropicale. Tipici dell'Australia sono anche
marsupiali più piccoli, tra questi vi sono l'opossum e il koala; cibandosi
unicamente di foglie di eucalipto, quest'ultimo è stato gravemente minacciato
dalla distruzione dei boschi ed è specie protetta in tutta l'Australia. I soli
mammiferi placentati che vivono in Australia - roditori, pipistrelli e il dingo
(cane selvatico) - sono di origine asiatica; si ritiene che possano essere stati
gli aborigeni a portare nella regione il dingo, un predatore notturno che si
nutre soprattutto di pecore. Tra i rettili presenti nel continente figurano due
specie di coccodrilli, tra cui il coccodrillo marino, il più grande del pianeta.
Tra le varie specie di lucertole vi sono il moloch e la tiliqua dalla lingua
blu. In Australia si trovano circa 100 specie di serpenti velenosi, quali
l'inland taipan (Oxyuranus microlepidotus), considerato il serpente dal veleno
più potente al mondo, e la vipera della morte. I mari australiani ospitano una
grande varietà di pesci e di mammiferi acquatici. Nelle acque meridionali si
trovano numerose specie di balene, mentre la foca abita la costa meridionale, le
isole nello stretto di Bass e la Tasmania. Nelle acque australiane vivono circa
70 specie di squali, molte dei quali pericolose per l'uomo.

Per quanto riguarda la musica indigena, sembra certa l'influenza della cultura
musicale dei Māori, basata su strumenti percussivi e ritmici, aventi il compito
di accompagnare canti e danze, talvolta inseriti all'interno di riti
propiziatori e di iniziazione. Negli ultimi secoli, sotto l'ìnfluenza della
musica colta europea sono stati fondati a Sydney la Philharmonic Society (1820),
un buon numero di teatri lirici e istituti musicali. Nel Novecento si è
intensificata l'attività di studiosi musicali, di compositori e di musicisti,
tra i quali si annoverano il direttore d'orchestra Denis Vaughan e Nellie Melba,
una delle più importanti cantanti d'opera del mondo.

Gli AC/DC grande band Hard Rock famosa in tutto il mondo, sono australiani
d'origine scozzese, così come i Bee Gees altro gruppo musicale famoso in tutto
il mondo a partire dagli anni sessanta e classificati fra i cinque artisti di
maggior successo della storia della musica con oltre 220 milioni di dischi
venduti, sono australiani d'origine dell'Isola di Man. Grande artista di fama
mondiale è la cantautrice Kylie Minogue, nonché attrice della serie tv
Neighbours, originaria di Melbourne, rappresentata anche in una statua di bronzo
nel centro della città natale. Altri artisti famosi sono Holly Valance, la star
australiana di Kiss Kiss, Down Boy, Natalie Imbruglia e Delta Goodrem. Sono
australiani anche i Karnivool, uno dei gruppi Progressive rock più famosi, i Men
at Work e i Savage Garden. Uno dei protagonisti della scena musicale australiana
è Nick Cave, fondatore della storica rock-band the Birthday Party e leader dei
Nick Cave and the Bad Seeds, noti e apprezzati in tutto il globo. Nell'ultimo
decennio nel panorama musicale australiano si è affermato il metalcore, un
genere combinante hardcore e metal, che ha moltissimo successo, sia in termini
di fanbase che di vendite, e ha portato gli artisti australiani a dominare
l'intera scena mondiale, con band quali Parkway Drive, I Killed the Prom Queen,
Northlane, In Hearts Wake, Thy Art Is Murder (questi deathcore), Buried In
Verona e Deez Nuts (quest'ultimi quasi esclusivamente hardcore). Nel campo
dell'elettronica è invece da segnalare il gruppo musicale drum and bass
Pendulum, divenuta famosa in Europa anche per il remix di Voodoo People degli
inglesi The Prodigy. Negli anni 2010 si sono affermati anche la rapper Iggy
Azalea e il gruppo pop rock 5 Seconds of Summer.

Fra le serie televisive australiane vi sono le celebri: H2O, Blue Water High,
Neighbours e Sea Patrol.

Alcuni dei film australiani di maggior successo comprendono Picnic ad Hanging
Rock (1975) di Peter Weir; Interceptor (Mad Max), del 1979, diretto da George
Miller (nella parte del protagonista Max un giovanissimo Mel Gibson, attore che
fu lanciato grazie a questo film); Gli anni spezzati (Gallipoli) (1981) di Peter
Weir; L'uomo del fiume nevoso (1982); Mr. Crocodile Dundee (1986); Priscilla -
La regina del deserto (1994) di Stephan Elliott; Babe - Maialino coraggioso
(1995) di Chris Noonan; 10 canoe, un film del 2006 diretto da Rolf de Heer e
Peter Djigirr ed è il primo lungometraggio realizzato interamente in lingua
australiana aborigena; Australia (2008), un kolossal epico diretto da Baz
Luhrmann, con protagonisti Nicole Kidman e Hugh Jackman.

Gli sport di squadra più popolari in Australia sono quelli di derivazione
britannica, anche se nativo del luogo è il football australiano (in inglese
Australian rules football), di fatto lo sport nazionale del Paese, nato nel 1859
nello Stato di Victoria, dove ha il suo nocciolo duro, ma che vanta circa
600 000 praticanti su tutto il territorio nazionale; tale sport è governato
dalla Australian Football League (AFL).

Per quanto riguarda gli sport di squadra dove l'Australia compete
internazionalmente ad alto livello, si citano il cricket, in cui ha vinto
quattro titoli di campione del mondo (1987, 1999, 2003 e 2007); il rugby a 13,
disciplina nella quale è campione del mondo uscente e delle cui quattordici
edizioni della Coppa del Mondo ne ha vinte dieci; il rugby a 15, della cui Coppa
del Mondo è stata vincitrice nel 1991 e nel 1999 ed è stata finalista nel 2003 e
nel 2015; i due codici del rugby hanno il loro nucleo forte negli Stati del
Nuovo Galles del Sud (compreso, per vicinanza territoriale, il territorio della
Capitale Australiana) e del Queensland. Nel rugby a 13 le rappresentative di
tali due stati danno annualmente luogo a un evento chiamato State of Origin: a
rappresentare tali due squadre sono giocatori che militino a livello
professionale in una squadra di club dello Stato di appartenenza oppure siano
nativi di tale stato. Nel rugby a 15, le uniche australiane ad avere vinto il
titolo del Super Rugby, competizione che vede alla partenza anche squadre
sudafricane e neozelandesi, sono state a tutto il 2014 i Brumbies (Canberra), i
Queensland Reds (Brisbane) e gli Waratahs, che rappresentano il Nuovo Galles del
Sud.

Il nuoto è largamente praticato e, nel medagliere olimpico, negli sport
acquatici l'Australia vanta il secondo posto dietro gli Stati Uniti: famosi
nuotatori provenienti da tale Paese sono Dawn Fraser, vincitrice dei 100 metri
stile libero in tre Olimpiadi consecutive (Melbourne 1956, Roma 1960 e Tokyo
1964), Murray Rose, vincitore di sei medaglie complessivamente in due edizioni
olimpiche (1956 e 1960), Shane Gould, vincitrice di tre medaglie olimpiche a
Monaco di Baviera nel 1972, e Ian Thorpe, vincitore di nove medaglie tra le
Olimpiadi del 2000 a Sydney e del 2004 ad Atene.

Nel tennis l'Australia vanta 28 vittorie nella Coppa Davis (l'ultima nel 2003)
e, a livello femminile, 7 vittorie nella Fed Cup (l'ultima nel 1974); Rod Laver
fu il primo tennista a vincere due volte il Grande Slam (i quattro tornei
maggiori del circuito tennistico, gli Australian Open, gli Open di Francia, il
torneo di Wimbledon e gli U.S. Open), la prima volta da dilettante nel 1962 e la
seconda volta da professionista nel 1969.

Anche nell'automobilismo, in particolare nella Formula 1, gli australiani hanno
iscritto il loro nome nell'albo d'oro: Jack Brabham vinse tre volte il
campionato mondiale, nel 1959, nel 1960 e nel 1966, mentre Alan Jones lo vinse
nel 1980.

Discreto seguito, specialmente nelle comunità di immigrati italiani e croati,
riscuote il calcio, che assurse per la prima volta alla ribalta internazionale
nel 1974 quando si qualificò al campionato mondiale di quell'anno in Germania
occidentale; ripeté l'impresa trentadue anni più tardi, nel 2006, ancora in
Germania. Singolarmente, la Nazionale australiana di calcio vanta il record
dell'incontro internazionale vinto con il massimo scarto, 31-0 inflitto nel 2001
alle Samoa Americane nel corso delle qualificazioni al campionato del mondo
2002.

L'Australia ha ospitato due edizioni delle Olimpiadi estive, a Melbourne nel
1956 e a Sydney nel 2000.

In Australia sono presenti tanti altri sport tra cui il ciclismo, dal 1999 si
disputa il giro Santos Tour Down Under.

Molto apprezzata è la carne cotta sulla griglia, generalmente bistecche ma anche
carne di canguro o di coccodrillo; mentre piatti a base di crostacei sono
presenti principalmente nella zona costiera. Tra le specialità della cucina
australiana vi è la Vegemite, salsa (fatta con lo scarto del lievito della
birra) utilizzata in particolare durante la colazione in sostituzione della
marmellata, e le torte di carne (meat pies). Molte le spezie caratteristiche del
luogo che vengono usate per insaporire le pietanze, tra cui ricordiamo la noce
Baphal o del “bush", utilizzata al naturale o tostata. Da non dimenticare che
l'Australia è un'ottima produttrice di vini freschi e di ottima qualità,
apprezzati in tutto il mondo.

I dolci australiani più rinomati sono i Lamington (una pasta dolce ricoperta di
cioccolata e granella di cocco), la Pavlova, una torta con meringa, crema e
panna, ricoperta di frutta, solitamente fragole, banane, kiwi, melograno e
frutto della passione e la Frog cake, un dessert a forma di testa di rana con la
bocca aperta. Un altro dolce australiano molto apprezzato è lo sticky date
pudding, preparato con una base di datteri, crema di caramello e gelato alla
vaniglia.

L'Australia ha inoltre una festa chiamata festa del Mondo dove ogni anno viene
festeggiato un diverso Stato del mondo.



https://it.wikipedia.org/wiki/Henrix_Mxit%27aryan

Henrix Hamleti Mikhitarian (in armeno: Հենրիխ Համլետի Մխիթարյան?,
traslitterazione anglosassone: Henrikh Hamleti Mkhitarian; in russo: Генрих
Гамлетович Мхитарян?, traslitterato: Genrich Gamletovič Mchitarjan; Erevan, 21
gennaio 1989) è un calciatore armeno, centrocampista del Manchester Utd e della
nazionale armena, di cui è capitano e miglior realizzatore di tutti i tempi.

Dopo aver giocato nelle giovanili del P'yownik, nel 2006 viene promosso in prima
squadra, giocando per quattro stagioni nel massimo campionato armeno prima di
trasferirsi in Ucraina tra le file del Metalurh Donec'k.

Dopo un anno e mezzo si accasa ai concittadini dello Šachtar. Il primo anno
lotta per una posto da titolare, mentre nel secondo esplode tutto il suo talento
segnando ben 10 reti. Il terzo anno si afferma il giocatore chiave della squadra
di Donec'k segnando 25 reti in 29 gare disputate aiutando la propria squadra a
vincere il campionato. In tre anni giocati con gli arancioneri ha collezionato
tra campionato e coppe nazionali 103 partite e realizzando 44 reti.

Il 9 luglio 2013 si trasferisce in Germania, nelle file del Borussia Dortmund.
Il successivo 1º settembre segna i suoi primi due gol ufficiali con i
gialloneri, nella partita contro l'E. Francoforte. Il 24 dello stesso mese segna
il primo gol con il Borussen nella Coppa di Germania, nella trasferta vinta 0-2
ai tempi supplementari sul campo del Monaco 1860. Il 22 ottobre 2013 segna il
suo primo gol in Champions League con la maglia dei tedeschi, contro l'Arsenal
all'Emirates Stadium, siglando il momentaneo 1-0 che ha poi permesso alla sua
squadra di vincere 2-1 l'incontro, un successo poi risultato fondamentale per la
qualificazione agli ottavi. Il 13 agosto 2014 segna il gol del momentaneo 1-0 in
finale di Supercoppa di Germania contro il Bayern Monaco; la partita terminerà
poi 2-0. Termina la sua seconda stagione col Borussia Dortmund giocando in tutto
42 partite e segnando 5 gol.

Il 2 luglio 2016 approda in Inghilterra passando al Manchester Utd, agli ordini
di José Mourinho, per 31,5 milioni di euro.

Il 12 ottobre 2012 segna all'Italia la rete del momentaneo 1-1 nella sfida
valida per le qualificazioni al campionato del mondo 2014 vinta poi dagli
azzurri per 1-3. Il 15 ottobre 2013 segna sempre all'Italia, nel match di
ritorno, il gol del momentaneo vantaggio nella partita poi finita 2-2.



https://it.wikipedia.org/wiki/Unreal_(serie_televisiva)

Unreal (stilizzato UnREAL) è una serie televisiva statunitense trasmessa dal 1º
giugno 2015 su Lifetime.

Rachel Goldberg ritorna come produttrice nella nuova stagione di Everlasting, un
popolare reality show negli Stati Uniti, dopo averlo abbandonato l'anno prima
per problemi d'alcolismo. Con una reputazione da ricostruire e con la
produttrice esecutiva Quinn King che le sta addosso, Rachel dovrà tornare a fare
quello che le riesce meglio - manipolare i concorrenti - per creare la stagione
più appassionante dell'intero show.

Il 30 luglio 2013, Lifetime ha ordinato un pilota di Unreal, ispirato dal
pluripremiato cortometraggio indipendente di Sarah Gertrude Shapiro Sequin Raze.
Il pilota è stato scritto da Marti Noxon e Shapiro e diretto da Peter O'Fallon.
Il 6 febbraio 2014, la rete ha dato ufficialmente via libera alla serie con un
ordine di 10 episodi.

Il 6 luglio 2015, la serie è stata rinnovata per una seconda stagione di 10
episodi, in onda dal 6 giugno 2016. Il 2 giugno 2016, quattro giorni prima della
premiere, la serie viene rinnovata per la terza stagione.



https://it.wikipedia.org/wiki/Jonas_Hector

Jonas Hector (Saarbrücken, 27 maggio 1990) è un calciatore tedesco, difensore o
centrocampista del Colonia e della nazionale tedesca.

Gioca prevalentemente come terzino sinistro, ma può essere schierato anche sulla
fascia sinistra di centrocampo, oppure come mediano davanti alla difesa è dotato
di buona velocità molto bravo tatticamente è abile negli inserimenti senza palla
e possiede un buon tiro.

Dopo essere cresciuto nelle giovanili dell'Auersmacher, società della Oberliga
Südwest con la quale disputa anche un anno in prima squadra, nel 2010 passa alla
seconda squadra del Colonia in Fußball-Regionalliga, il quarto livello del
calcio tedesco, della quale diventa titolare per le due stagioni successive
scendendo in campo 63 volte e segnando cinque reti.

Nella stagione 2012/2013 passa alla prima squadra del Colonia riuscendo subito a
ritagliarsi il proprio spazio fino a concludere l'annata con 24 presenze dal
primo minuto, la stagione seguente non perde un minuto scendendo in campo da
titolare per 33 delle 34 giornate di campionato contribuendo così alla vittoria
della Zweite Liga e al ritorno dopo due stagioni dei renani in Bundesliga.
Nell'estate 2016 ha rinnovato per altre cinque stagioni.

Il 7 novembre 2014 viene convocato per la prima volta dal CT. Joachim Löw in
occasione dell'incontro valevole per le qualificazioni al campionato europeo
2016 contro Nazionale di calcio di Gibilterra e dell'amichevole contro la
Spagna. Il 14 novembre seguente, esordisce in nazionale sostituendo Erik Durm al
72° della sfida contro Gibilterra.

Il 29 marzo 2016 segna il suo primo gol in nazionale, siglando il momentaneo 3-0
nel 4-1 tedesco contro l'Italia.

Viene convocato per gli Europei 2016 in Francia dove segna il rigore decisivo
all'italia nei quarti di finale, l'11 novembre 2016 realizzando una doppietta
nel 8-0 esterno contro San Marino in una partita valida per le qualificazioni al
Mondiale 2018.



https://it.wikipedia.org/wiki/Gonzalo_Higua%C3%ADn

Gonzalo Gerardo Higuaín (Brest, 10 dicembre 1987) è un calciatore argentino,
attaccante della Juventus e della nazionale argentina, con cui è stato vice
campione del mondo a Brasile 2014 e vice campione d'America a Cile 2015 e Stati
Uniti 2016.

Affermatosi come uno degli attaccanti più prolifici in attività, è considerato
uno dei calciatori più forti e completi al mondo. Con 36 reti nel corso del
campionato 2015-2016 tra le file del Napoli ha stabilito il record di reti
segnate in Serie A in una singola stagione, superando di una marcatura il
precedente primatista Gunnar Nordahl.

In carriera ha conquistato tre campionati spagnoli (2006-2007, 2007-2008,
2011-2012), due Supercoppe spagnole (2008 e 2012) e una Coppa di Spagna
(2010-2011) con il Real Madrid e una Coppa Italia (2013-2014) e una Supercoppa
italiana (2014) con il Napoli. Conta inoltre 67 presenze e 31 reti con
l'Argentina, risultando il sesto calciatore per numero di reti realizzate e il
quinto, al pari di Lionel Messi, per quanto riguarda le marcature (cinque
all'attivo) nella storia del campionato del mondo.

È figlio d'arte: il padre Jorge, ex difensore, ha trascorso quasi per intero la
propria carriera in Argentina, tranne un anno nel Brest; Gonzalo Higuaín nacque
nell'omonima città francese proprio nel corso di quell'anno. Ha tre fratelli,
Nicolás, Lautaro e Federico; quest'ultimo è anch'egli un calciatore
professionista.

È soprannominato El Pipita, nomignolo che trae origine dal soprannome del padre,
detto El Pipa. Sua madre, Nancy Zacarías, è una pittrice.

Trascorre i primi mesi della sua infanzia in Francia, quindi fa ritorno in
Argentina poiché il padre viene ingaggiato dal River Plate. All'età di 10 mesi
viene ricoverato per venti giorni in ospedale a causa di una meningite
fulminante, curata appena in tempo, ed è costretto per diversi anni ad assumere
quotidianamente dei medicinali per eliminare ogni traccia della malattia.

Nel 1998 tornò per breve tempo in Francia, quando accompagnò il padre impegnato
in una ricerca di giovani talenti per conto dell'allora commissario tecnico
della Nazionale argentina, Daniel Passarella. Sarebbe stato proprio lo stesso
Passarella, otto anni dopo, a concedere al giovane Higuaín una maglia da
titolare e l'occasione di mettersi in mostra con il River Plate.

È un «attaccante d'area di rigore», forte fisicamente e abile con entrambi i
piedi. Oltre ad essere un eccellente finalizzatore, è propenso ai ripiegamenti a
centrocampo, con cui contribuisce alla fase difensiva; è inoltre dotato di
un'ottima visione di gioco, che gli consente di risultare decisivo anche come
uomo assist. Pur essendo in possesso di buoni mezzi tecnici, è più concreto che
elegante. Dinamico e determinato, ha nell'emotività il suo principale punto
debole.

Diego Armando Maradona ha affermato di rivedere in Higuaín alcune
caratteristiche dei connazionali Hernán Crespo e Gabriel Batistuta, definendolo
un attaccante completo e abile nei movimenti smarcanti.

Dopo essere rientrato dalla Francia insieme alla sua famiglia, Higuaín muove i
primi passi in ambito calcistico tra le file dell'Atlético Palermo, club
dell'omonimo quartiere di Buenos Aires, da cui il River Plate lo acquista
all'età di 10 anni.

Dopo aver effettuato la trafila delle giovanili, a 17 anni il tecnico Leonardo
Astrada lo fa debuttare in prima squadra il 29 maggio 2005 nella sconfitta
interna per 1-2 contro il Gimnasia (LP) al Monumental. In questo scorcio di
stagione colleziona altre 3 presenze.

Poco utilizzato dal successivo tecnico del River Plate, Reinaldo Merlo, trova
spazio con maggiore continuità con l'approdo di Daniel Passarella alla guida
tecnica del River Plate. Realizza la prima rete il 12 febbraio 2006 nel 3-1 ai
danni del Banfield, mentre in Coppa Libertadores realizza una doppietta contro
il Corinthians, decisiva nel 3-2 finale a favore del River Plate.

Il River Plate cede quindi il 50% del suo cartellino al club svizzero del
Locarno, espressione di un gruppo di investitori internazionali, per circa 8
milioni dollari. Autore di cinque reti nel torneo di Apertura 2006, l'8 ottobre
2006, con una doppietta guida il River Plate alla vittoria per 3-1 nel
Superclásico contro il Boca Juniors.

Le ottime prestazioni con la maglia del River Plate proiettano l'attaccante
argentino in Europa e il 14 dicembre 2006, pochi giorni dopo aver compiuto 19
anni, viene acquistato a titolo definitivo dal Real Madrid per la cifra di 13
milioni di euro, su indicazione dell'allenatore Fabio Capello, firmando un
contratto di sei anni e mezzo a decorrere dal gennaio seguente.

Debutta con il Real Madrid l'11 gennaio 2007 nella gara di Coppa del Re contro
il Betis, valida per gli ottavi di finale e terminata 0-0, disputando l'intera
partita. Firma la prima rete il 24 febbraio seguente nel derby contro l'Atlético
Madrid, realizzando il gol del definitivo 1-1 all'Estadio Vicente Calderón. Tre
giorni prima aveva esordito nella massima competizione europea, la Champions
League, partendo da titolare nella gara contro il Bayern Monaco, valida per
l'andata degli ottavi di finale e vinta dal Real Madrid per 3-2. In campionato
realizza il secondo gol siglando il definitivo 4-3 ai danni dell'Espanyol
decisivo nella conquista del titolo spagnolo.

Nella stagione seguente, con il nuovo allenatore Bernd Schuster alla guida del
Real Madrid, stenta a trovare continuità di prestazioni, chiuso da Raúl e Ruud
van Nistelrooij, con il tecnico tedesco che lo schiera sovente anche fuori
ruolo, dichiarando di "non sapere dove metterlo" e arrivando a dubitare
soprattutto delle reali capacità realizzative del giocatore. Vince nuovamente il
campionato facendo registrare 8 reti in 25 partite.

Con l'avvento in panchina di Juande Ramos riesce finalmente a trovare continuità
d'impiego e un rendimento di altissimo profilo. Il 24 agosto 2008 vince la
Supercoppa di Spagna siglando il gol del momentaneo 4-1 ai danni del Valencia
nella gara di ritorno al Santiago Bernabéu (la partita si sarebbe poi conclusa
4-2 in favore dei Blancos). In questa stagione, complice un grave infortunio
occorso a van Nistelrooy, consolida il suo ruolo nell'undici titolare del Real
Madrid e riesce a trovare continuità d'impiego e un rendimento d'alto profilo.
Il 26 ottobre realizza la sua prima doppietta stagionale, sempre in Liga,
contribuendo al 3-2 finale nella gara contro l'Athletic Bilbao. L'8 novembre
realizza invece la sua prima quaterna in carriera ai danni del Málaga. In totale
realizza 22 reti e 9 assist in 35 partite, affermandosi come miglior marcatore
stagionale della squadra.

Nel campionato 2009-2010 arriva il cileno Manuel Pellegrini come nuovo
allenatore del Real Madrid, con cui l'attaccante argentino instaura un buon
rapporto. Il 14 marzo 2010 segna una tripletta nella gara di ritorno contro il
Real Valladolid. A fine stagione si conferma miglior cannoniere del Real Madrid
con 27 reti, una in più del nuovo compagno di squadra Cristiano Ronaldo, grazie
alle quali è anche vice-capocannoniere della Liga alle spalle di Lionel Messi,
che ne sigla 34. Nell'intera stagione mette a segno 29 reti in 40 partite tra
campionato e coppe.

Il 7 giugno 2010 rinnova il contratto con il Real Madrid fino al 2016, anche se
con l'arrivo dell'allenatore portoghese José Mourinho sulla panchina del Real
Madrid viene utilizzato con meno continuità.

Il 3 novembre entra nella storia del club spagnolo siglando, ai danni del Milan,
la rete numero 700 del Real Madrid nella massima competizione europea, prima
squadra a raggiungere tale cifra per quanto concerne i gol realizzati. L'11
gennaio 2011 viene sottoposto a un intervento chirurgico per la rimozione di
un'ernia del disco, operazione che lo tiene lontano dai campi di gioco per tre
mesi. Il 20 aprile, pur non scendendo in campo, conquista la sua prima Coppa del
Re, superando in finale il Barcellona 1-0 al termine dei supplementari. Al
termine dell'annata segna 13 gol in 25 presenze tra campionato e coppe.

Il 24 marzo 2012 raggiunge quota 100 gol con il Real Madrid. Il 21 aprile il
Real Madrid conquista la Liga battendo 2-1 il Barcellona al Camp Nou. Higuaín
conclude la stagione siglando 22 reti, riprendendosi il posto in squadra dopo
che l'anno precedente era stato utilizzato da Mourinho con scarso minutaggio.
Con Karim Benzema (21 reti) e Cristiano Ronaldo (46) forma in questa stagione il
tridente d'attacco più prolifico nella storia del Real Madrid e della Liga
spagnola.

Il 29 agosto 2012 Higuaín si aggiudica la Supercoppa di Spagna ai danni del
Barcellona, aprendo le marcature nella gara di ritorno a Madrid, terminata 2-1
per i padroni di casa, i quali si aggiudicano il trofeo in virtù della regola
dei gol fuori casa.

Alternatosi a Benzema nel ruolo di titolare, a fine stagione esprime, di comune
accordo con la società, la volontà di lasciare il Real, che lascia dopo sei
stagioni e mezzo con sei trofei vinti, 264 partite giocate e 121 reti
realizzate.

Il 27 luglio 2013 è acquistato a titolo definitivo dal Napoli per 37 milioni di
euro più 3 di bonus. Sceglie la maglia numero 9.

Esordisce con il Napoli e nel campionato italiano il 25 agosto contro il
Bologna. Mette a segno la sua prima rete in campionato la settimana seguente
contro il Chievo. Il 3 maggio 2014 seguente vince il suo primo trofeo con il
Napoli, conquistando la Coppa Italia, superando nella finale dello Stadio
Olimpico di Roma la Fiorentina per 3-1. Conclude la stagione con 24 reti in 46
presenze tra campionato e coppe, risultando il capocannoniere stagionale della
propria squadra.

Il 22 dicembre si aggiudica ai calci di rigore la Supercoppa italiana contro la
Juventus, dopo che i tempi regolamentari e supplementari erano terminati sul
2-2: nel corso dell'incontro Higuaín si era peraltro reso autore di una
doppietta.

In merito a un episodio verificatosi il 10 maggio 2015 al termine del pareggio
2-2 contro il Parma, Higuaín, infastidito da una presunta perdita di tempo,
pronuncia frasi ingiuriose all'indirizzo della squadra emiliana; il giudice
sportivo Gianpaolo Tosel gli commina quindi una multa di diecimila euro.

Il 31 maggio, nell'ultima di campionato in casa contro la Lazio, sfida decisiva
per la qualificazione ai preliminari di Champions League, realizza la doppietta
che vale la rimonta da 0-2 a 2-2, fallendo tuttavia il rigore del possibile 3-2;
in seguito all'errore dal dischetto, il quarto stagionale, i biancocelesti
realizzano altri due gol, conquistando la vittoria e la conseguente
qualificazione alla massima competizione europea. Conclude la stagione con 29
reti in 58 presenze tra campionato e coppe, confermandosi per il secondo anno
consecutivo il capocannoniere stagionale del Napoli.

L'8 novembre in Napoli-Udinese, terminata 1-0 in favore dei padroni di casa,
realizza il suo 200º gol in carriera in squadre di club. Il 30 novembre segna
una doppietta contro l'Inter nel 2-1 conclusivo, permettendo alla squadra di
conquistare la vetta solitaria della classifica, a venticinque anni dall'ultima
volta.

Nel corso della stagione raggiunge alcuni traguardi significativi: entra nella
top ten dei migliori marcatori della storia del Napoli, toccando quota 70 reti
complessive; va a segno per sei giornate consecutive, eguagliando la striscia
positiva di Diego Armando Maradona nella stagione 1987-1988; supera inoltre il
proprio primato personale di gol segnati in una stagione (27) e le 29 reti di
Edinson Cavani, fino ad allora il miglior cannoniere stagionale nella storia
degli azzurri (limitatamente al campionato). Nella gara contro l'Udinese, persa
per 3-1, raggiunge le 100 presenze in Serie A e realizza il trentesimo centro
stagionale; nella partita è tuttavia protagonista di una reazione scomposta
verso l'arbitro Massimiliano Irrati, che lo aveva espulso per somma di
ammonizioni; ciò determina la squalifica di Higuaín per quattro giornate, poi
ridotte a tre a seguito del ricorso presentato dal Napoli. Il 14 maggio, nel 4-0
dell'ultima giornata contro il Frosinone, realizza la tripletta che gli consente
di chiudere il campionato con 36 reti in 35 partite, vincendo la classifica
marcatori e superando il record assoluto di reti in un singolo campionato
italiano, fino ad allora detenuto da Gunnar Nordahl, che resisteva dalla
stagione 1949-1950, ed eguagliando inoltre quello di Gino Rossetti che resisteva
dal 1928-1929, quando il campionato si disputava a più gironi.

Il 26 luglio 2016 viene acquistato a titolo definitivo dalla Juventus, con la
quale firma un contratto quinquennale, per un costo di 90 milioni di euro,
scegliendo la maglia numero 9; il suo trasferimento è il più costoso nella
storia della Serie A.

Il 20 agosto bagna con un gol l'esordio in campionato con la casacca bianconera
– cosa che non gli era riuscita negli anni al Napoli – fissando il punteggio sul
2-1 finale nella vittoria interna sulla Fiorentina. Il 10 settembre, alla prima
da titolare, firma una doppietta nei primi 10 minuti nel 3-1 ai danni del
Sassuolo. Il 27 dello stesso mese sigla la prima marcatura con i bianconeri in
Champions League, realizzando la seconda rete nello 0-4 esterno contro la Dinamo
Zagabria. Il 29 ottobre segna la rete del definitivo 2-1 proprio contro la sua
ex squadra, il Napoli, non esultando in segno di rispetto per la società
partenopea. In seguito a un periodo di appannamento sottorete, l'11 dicembre
ritrova il gol in campionato siglando una doppietta nell'1-3 del derby contro il
Torino. Il 28 febbraio 2017 trova il primo gol in Coppa Italia con la formazione
torinese nella semifinale d'andata, realizzando la seconda rete nel 3-1 dello
Stadium sul Napoli.

In possesso inizialmente della sola cittadinanza francese, nel novembre 2006, a
19 anni non ancora compiuti, viene convocato nella nazionale francese dal
commissario tecnico Raymond Domenech, che lo aveva notato grazie alla doppietta
messa a segno nel derby contro il Boca Juniors, ma rifiuta la convocazione.
Decide tuttavia di non rinunciare al passaporto francese – e allo status di
comunitario – per non precludersi la possibilità di giocare per una squadra
europea, cosa che conseguentemente gli impedisce di rispondere alla chiamata
delle nazionali giovanili argentine. Nel 2007 acquisisce il passaporto
argentino, conservando entrambe le nazionalità.

Il 6 febbraio 2008 gioca un'amichevole non ufficiale con la maglia
dell'Argentina olimpica, siglando una doppietta nel 5-0 ai danni del Guatemala.
Non viene tuttavia convocato per i Giochi olimpici di Pechino a causa di
pregressi screzi con la federcalcio argentina, dovuti al suo rifiuto di
partecipare al Mondiale Under-20 del 2007. Il commissario tecnico Domenech gli
offre nuovamente la convocazione, ma il giocatore oppone un altro rifiuto.

Nel 2009, dopo aver preso in considerazione l'ipotesi di accettare la
convocazione nella nazionale francese, viene convocato dal commissario tecnico
dell'Argentina Maradona per le gare contro Perù e Uruguay, valide per le
qualificazioni al Mondiale 2010: debutta il 10 ottobre 2009 contro il Perù, a 21
anni e dieci mesi, bagnando l'esordio con una rete.

L'anno seguente va a comporre il parco attaccanti della Argentina nella fase
finale della massima competizione internazionale in Sudafrica. Il 17 giugno
2010, nella seconda partita del girone B del torneo, realizza la sua prima
tripletta con la maglia dell'Argentina nella gara terminata 4-1 per l'Argentina
contro la Corea del Sud, risultando il miglior giocatore dell'incontro. In
passato solamente due giocatori argentini erano riusciti nell'impresa di segnare
tre reti in una sola partita nella storia dei Mondiali: si tratta di Guillermo
Stábile nel 1930 (contro il Messico) e di Gabriel Batistuta nel 1994 (contro la
Grecia) e nel 1998 (contro la Giamaica). Va a segno anche negli ottavi di finale
contro il Messico, quindi l'Argentina viene eliminata nei quarti perdendo 4-0
contro la Germania.

Il 25 giugno 2011 viene inserito dal nuovo CT Sergio Batista nella lista dei
ventitré convocati in vista della Copa América disputata in Argentina. I padroni
di casa vengono eliminati nei quarti di finale dall'Uruguay al termine dei calci
di rigore: proprio nello stesso match, conclusosi sull'1-1, Higuaín mette a
segno l'unica rete personale del torneo, realizzando anche il proprio tentativo
nella sequenza conclusiva dagli undici metri, risultato poi ininfluente
sull'esito finale.

In occasione delle qualificazioni al Mondiale 2014 contribuisce alla vittoria
dell'Argentina nel girone sudamericano realizzando complessivamente nove reti.
Convocato da Alejandro Sabella per la fase finale della competizione, nella gara
d'esordio del torneo serve l'assist per il gol di Messi nella vittoria per 2-1
sulla Bosnia ed Erzegovina. Il 5 luglio segna nei quarti di finale la rete
decisiva nella vittoria per 1-0 contro il Belgio, che garantisce la
qualificazione in semifinale per l'Argentina dopo ventiquattro anni. A fine
partita si è aggiudicato il titolo di miglior giocatore dell'incontro. Nella
finale contro la Germania, persa per 1-0 al termine dei supplementari, è
protagonista in negativo, fallendo una nitida occasione da rete a pochi passi
dal portiere tedesco Manuel Neuer, vedendosi inoltre annullare un gol per
fuorigioco.

Il 25 maggio 2015 viene inserito dal CT Gerardo Martino nella lista dei ventitré
convocati in vista della Copa América da disputarsi in Cile. Nel corso del
torneo va a segno due volte: nella terza e ultima gara della fase a gironi
contro la Giamaica e nella semifinale contro il Paraguay. L'Albiceleste tuttavia
viene sconfitta in finale dal Cile ai rigori, dopo lo 0-0 scaturito al termine
dei tempi regolamentari e supplementari. Suo è uno degli errori dagli undici
metri che consente agli avversari di vincere la manifestazione.

Il 20 maggio 2016 viene convocato da Martino per la Copa América Centenario
negli Stati Uniti; nel corso della competizione realizza quattro reti: due nel
4-1 inflitto al Venezuela nei quarti di finale e due nella semifinale vinta 4-0
contro gli Stati Uniti. Gioca da titolare anche la finale, che vede l'Argentina
nuovamente sconfitta ai rigori dal Cile, in un remake dell'edizione precedente:
nel match, conclusosi nuovamente a reti bianche, si rende protagonista in
negativo, fallendo una buona occasione davanti al portiere cileno Claudio Bravo.

Il 6 ottobre 2016, durante le qualificazioni ai Mondiali 2018 in Russia, segna
la prima rete nella competizione nel pareggio esterno per 2-2 contro il Perù.



https://it.wikipedia.org/wiki/Giappone

Il Giappone (AFI: /ʤapˈpone/; in giapponese 日本 Nihon?, ufficialmente 日本国
Nihon-koku?, noto anche come Paese del Sol Levante o Impero del Sol Levante) è
uno Stato insulare dell'Asia orientale.

Situato nell'oceano Pacifico, si trova a est del mar del Giappone, Cina, Corea
del Nord, Corea del Sud e Russia. Si sviluppa nell'area compresa tra il mare di
Ochotsk nel nord, fino al mar Cinese Orientale e Taiwan nel sud. Il Giappone è
un arcipelago composto da 6.852 isole; le quattro isole più grandi sono: Honshū,
Hokkaidō, Kyūshū e Shikoku (tutte e quattro collegate tramite ponti o tunnel
sottomarini), che da sole rappresentano circa il 97% della superficie terrestre
del Giappone. Molte isole sono montagne, alcune di origine vulcanica; per
esempio, la vetta più alta del Giappone, il Monte Fuji, è un vulcano attivo.

Con una popolazione di circa 127 milioni di abitanti, il Giappone è il decimo
Paese più popoloso del mondo. La Grande Area di Tōkyō, che include Tōkyō e
numerose prefetture vicine, è di fatto la più grande area metropolitana del
mondo, con oltre 30 milioni di residenti.

Ricerche archeologiche indicano che l'arcipelago è abitato dal Paleolitico
superiore. La prima menzione scritta sul Giappone inizia con una breve
apparizione in un libro di storia cinese del primo secolo a.C. Alle influenze
provenienti dal mondo esterno seguì un lungo periodo di isolamento che
caratterizzó profondamente la storia del Giappone. Fin dall'adozione
dell'attuale costituzione il Giappone mantiene una monarchia parlamentare con un
imperatore e un parlamento eletto, la Dieta. Il Giappone è l'ultimo impero
rimasto sul pianeta.

Grande potenza regionale asiatica, il Giappone ha la terza maggiore economia per
prodotto interno lordo e la quarta maggiore per potere d'acquisto, è anche il
quarto maggiore esportatore e il sesto maggiore importatore a livello mondiale.
Il Giappone è inoltre l'unico Stato asiatico a essere membro del G8 e del G7; è
un membro non permanente del consiglio di sicurezza delle Nazioni Unite. Il
Paese ha un moderno apparato militare utilizzato per l'autodifesa, per missioni
di pace e per aiutare gli alleati all'estero nel rispetto della Costituzione.

Il Giappone è un Paese sviluppato con uno standard di vita molto elevato
(ventesimo a livello mondiale); i cittadini giapponesi hanno inoltre la maggiore
aspettativa di vita al mondo e il tasso di mortalità infantile è il secondo più
basso dietro al Principato di Monaco.

In giapponese Giappone si dice Nihon (Ascolta[?·info]) o Nippon
(Ascolta[?·info], più formale, utilizzato in occasioni ufficiali, come eventi
sportivi internazionali) e si scrive con i caratteri 日本?, che significano
rispettivamente "sole" (日 nichi?) e "origine" (本 hon?); insieme hanno quindi il
significato di "origine del Sole". Per questo motivo, il Giappone è spesso
identificato come la "terra del Sole nascente" o il "Paese del Sol levante".
Questo è di fatto il nome che i cinesi hanno dato al Paese che, rispetto al
loro, si trova a est: all'origine del sole. Prima dell'introduzione del nome
Nihon il Giappone era conosciuto con il nome Wa (倭?) o Wakoku (倭国?).

Il nome Giappone è solo apparentemente un esonimo (ovvero il nome di una
località diverso da quello usato dai suoi stessi abitanti). Infatti l'italiano
Giappone è affine al francese Japon, al tedesco Japan e all'inglese Japan, i
quali derivano tutti dalla pronuncia cinese RìběnP (o RìběnguóP) dei caratteri
日本. Il nome Giappone, unitamente alle omologhe forme nelle altre lingue
occidentali, fu introdotto in Europa da Marco Polo, il quale si riferiva al
Paese asiatico usando il nome Cipango (o Zipangu), dal cinese Rìběnguó.

Dalla restaurazione Meiji fino alla fine della seconda guerra mondiale il nome
completo del Giappone è stato Dai Nippon Teikoku (大日本帝国?), che significa "Impero
del Grande Giappone". Da allora il nome ufficiale è diventato Nippon-koku o
Nihon-koku (日本国?) in cui il suffisso koku (国?) significa "Paese", "nazione" o
"Stato".

I primi segni di civiltà risalgono al XI millennio a.C. circa con la cultura
Jōmon, caratterizzata dal mesolitico al neolitico da uno stile di vita semi
sedentario cacciatore-raccoglitore e da una forma rudimentale di agricoltura. Si
ritiene che tra la popolazione Jomon vi fossero gli antenati delle attuali
popolazioni Ainu e Yamato e che questi perciò rappresentino i discendenti dei
primi abitanti del Giappone. I vasi di terracotta decorati realizzati in questo
periodo costituiscono alcuni dei più antichi esempi superstiti di ceramica al
mondo.[N 1]

Il periodo Yayoi, iniziato intorno al 300 a.C., segnò l'introduzione di nuove
pratiche come la coltivazione del riso e la produzione di oggetti in bronzo e
ferro, portate da immigrati dell'Asia continentale orientale. Il Giappone
compare per la prima volta in registrazioni scritte nell'Hou Hanshu cinese del
57 d.C., come «il popolo di Wa, formato da più di un centinaio di tribù».
Secondo il Libro di Wei cinese il più potente regno giapponese nel III secolo
era chiamato Yamataikoku ed era governato dalla leggendaria regina Himiko.

Durante il periodo Kofun, dal III secolo al VII secolo, si stabilì un centro
dominante politico basato nell'area di Yamato, da dove sorse la linea dinastica
degli imperatori giapponesi.

Il buddhismo fu importato in Giappone dal regno coreano di Baekje, a cui il
Giappone fornì aiuto militare, ricevendo il supporto della classe governante. Il
principe Shōtoku si impegnò a diffondere il Buddhismo e la cultura cinese in
Giappone. Gli viene attribuito l'aver portato una pace relativa al Giappone
attraverso la proclamazione della Costituzione di 17 articoli.

Cominciando con gli editti di riforma di Taika del 645 la corte Yamato
intensificò l'adozione di pratiche culturali cinesi e riorganizzò il governo e
il codice penale basandosi sulla struttura amministrativa cinese dell'epoca. Ciò
preparò la strada al dominio della filosofia confuciana in Giappone fino al XIX
secolo. In questo periodo venne utilizzata per la prima volta la parola Nihon
(日本?) come nome per lo Stato emergente.

Il periodo Nara dell'VIII secolo segnò il primo emergere di un forte Stato
giapponese, centrato intorno alla corte imperiale nella città di Heijō
(l'odierna Nara). La corte imperiale si trasferì per un breve periodo a
Nagaoka-kyō e quindi a Heian-kyō (ora Kyōto).

Gli scritti storici del Giappone culminarono all'inizio dell'VIII secolo con le
cronache epiche del Kojiki e del Nihon Shoki. Queste due cronache danno un
resoconto leggendario delle origini del Giappone. Secondo esse il Giappone venne
fondato nel 660 a.C. dall'imperatore Jinmu, un discendente della divinità
shintoista Amaterasu (la dea del sole). Si dice che Jinmu sia l'antenato della
dinastia imperiale, rimasta ininterrotta fino ai nostri giorni. Comunque secondo
gli storici il primo imperatore realmente esistito fu l'imperatore Ōjin.

Durante il periodo Heian (794-1185) fiorirono arte, poesia e letteratura
autoctone, immortalate all'inizio dell'XI secolo dalla dama di corte Murasaki
Shikibu nel Genji monogatari (Il racconto di Genji), il più antico racconto
ancora esistente. I reggenti del clan Fujiwara controllarono la politica
dell'epoca.

L'era medievale giapponese fu caratterizzata dall'emergere di una classe nobile
e colta di guerrieri, i samurai. Nel 1185 in seguito alla sconfitta dei nemici
del clan Taira, Minamoto no Yoritomo venne nominato Shōgun a vita e nel 1192
stabilì la sua base di potere a Kamakura. Da allora il titolo di shogun divenne
ereditario e il Giappone iniziò a essere governato da una oligarchia militare:
con lo shogunato le élite e la popolazione si divisero in caste, pertanto si
creò un'organizzazione sociale per certi versi simile ai sistemi feudali
occidentali controllata e mantenuta stabile dai samurai.

Dopo la morte di Yoritomo un altro clan guerriero imparentato con lui, il clan
Hōjō, divenne reggente per gli shōgun. Lo shogunato Kamakura riuscì a respingere
le invasioni mongole nel 1274 e nel 1281 con l'aiuto di una tempesta che venne
interpretata dai giapponesi come un kamikaze o "vento divino". Lo shogunato
Kamakura durò altri cinquant'anni e venne infine spodestato da Ashikaga Takauji
nel 1333. Il successivo shogunato Ashikaga non riuscì a controllare i signori
della guerra feudali (daimyō) e ciò provocò lo scoppio di una guerra civile. La
guerra Ōnin (1467-1477) viene generalmente considerata come l'anticamera degli
"Stati in guerra" o periodo Sengoku.

Nel XVI secolo commercianti e missionari portoghesi raggiunsero per la prima
volta il Giappone, iniziando il periodo Nanban ("barbari meridionali") di attivi
scambi commerciali e culturali tra il Giappone e l'Occidente, introducendo anche
la religione cattolica. Oda Nobunaga conquistò numerosi altri daimyo utilizzando
tecnologie e armi da fuoco europee ed era sul punto di unificare la nazione
quando venne assassinato (cfr. "Incidente di Honnōji") nel 1582. Toyotomi
Hideyoshi succedette a Nobunaga e unificò la nazione nel 1590. Hideyoshi tentò
due volte di invadere la Corea, ma venne ogni volta arrestato dalle forze
coreane e dalla dinastia Ming cinese. In seguito a numerose sconfitte e alla
morte di Hideyoshi le truppe giapponesi vennero ritirate nel 1597.

Tokugawa Ieyasu sfruttò – dopo la morte di Hideyoshi – la sua posizione di
reggente del figlio di Hideyoshi, Toyotomi Hideyori, e i conflitti sorti tra i
lealisti del clan Toyotomi, per ottenere il supporto di diversi signori della
guerra da tutto il Giappone. Quando scoppiò la guerra aperta sconfisse i clan
rivali nella battaglia di Sekigahara nel 1600. Ieyasu venne nominato shōgun nel
1603 e stabilì lo shogunato Tokugawa a Edo (la moderna Tōkyō).

Dopo aver sconfitto il clan Toyotomi nell'assedio di Osaka nel 1614 e nel 1615 i
Tokugawa divennero i governanti del Giappone, imponendo un sistema feudale
centralizzato con lo shogun Tokugawa a capo dei domini feudali. Dopo la morte di
Ieyasu lo shogunato Tokugawa instaurò diverse misure per controllare i daimyo,
tra cui la politica sankin-kōtai di rotazione forzata della residenza tra i
feudi ed Edo. Nel 1639 lo shogunato iniziò la politica isolazionista del sakoku
(«Paese chiuso»), che diede vita a due secoli e mezzo di tenue unità politica
conosciuto come periodo Edo. Questo viene spesso considerato come l'apice della
cultura medievale giapponese. Lo studio delle scienze occidentali, conosciuto
come rangaku, continuò in questo periodo mediante contatti con l'enclave
olandese di Dejima a Nagasaki. Il periodo Edo vide la nascita del kokugaku,
letteralmente «studi giapponesi», sebbene più correttamente rappresenti lo
studio delle origini del Giappone da parte dei giapponesi stessi. Yamaga Soko fu
uno stratega che sostenne i princìpi del Bushido, le cui idee ebbero una forte
influenza sui Quarantasette Ronin e il Sonnō jōi.

Il lungo governo shogunale del bakufu irrigidì lo schema sociale dell'arcipelago
giapponese. La classe dirigente era rappresentata dalla grande nobiltà terriera
(Bushi), feudatari dipendenti direttamente dagli Shogun Tokugawa e suddivisi in
Daimyo, Hatamoto, Gokenin e Bashin. Il territorio era suddiviso in dieci
regioni:

Il 31 marzo 1854 il commodoro Matthew Perry e le "Navi Nere" della marina degli
Stati Uniti forzarono l'apertura del Giappone all'Occidente con la Convenzione
di Kanagawa. La guerra Boshin del 1867-1868 condusse all'abdicazione dello
shogunato e alla restaurazione Meiji, instaurando un governo centrato intorno
all'imperatore. Il Giappone adottò numerose istituzioni occidentali, inclusi un
sistema legale, un esercito moderno e un sistema parlamentare, quest'ultimo
modellato su quello britannico, con Hirobumi Ito come Primo Ministro nel 1882.

Il periodo Meiji di riforme trasformò l'Impero del Giappone in una potenza
mondiale, che si imbarcò in diversi conflitti militari per aumentare il suo
accesso alle risorse naturali e la sua influenza su Corea e Cina, come la prima
guerra sino-giapponese (1894-1895) e la guerra russo-giapponese (1904-1905). Con
quest'ultima per la prima volta una nazione asiatica sconfisse una potenza
europea. Nel 1910 il Giappone controllava la Corea e la metà meridionale di
Sachalin. L'anno successivo i trattati ineguali firmati dal Giappone con le
potenze occidentali vennero cancellati.

L'inizio del XX secolo vide un breve periodo di "democrazia Taisho", messa in
ombra dalla crescita dell'espansionismo giapponese e della militarizzazione. La
prima guerra mondiale permise al Giappone, che combatté al fianco degli Alleati
vittoriosi, di espandere la sua sfera di influenza in Asia e i suoi possedimenti
coloniali nel Pacifico. Al contempo solamente l'ultimatum di Gran Bretagna e
Stati Uniti fece desistere il Giappone dal trasformare la Cina in un suo
vassallo (cfr. "Lista delle ventun richieste"). Nel 1920 il Giappone si unì alla
Società delle Nazioni, divenendone un membro del consiglio di sicurezza, ma nel
1933 ne uscì in seguito alle critiche per l'occupazione della Manciuria del
1931. Nel 1936 firmò il patto anti-Comintern con la Germania nazista, unendosi
all'Asse nel 1940 (Patto tripartito).

Il Giappone attaccò il resto della Cina nel 1937, iniziando così la seconda
guerra sino-giapponese. In risposta alle sue azioni, alcuni Stati occidentali,
tra cui principalmente gli Stati Uniti, il Regno Unito e i Paesi Bassi, imposero
un embargo delle forniture di petrolio e altre sanzioni. Il 7 dicembre 1941
l'aviazione giapponese, senza dichiarazione di guerra, attaccò la base navale
statunitense ancorata a Pearl Harbor, nelle Hawaii, distruggendola in gran
parte. Quest'azione fece entrare nella seconda guerra mondiale gli Stati Uniti,
che quattro giorni dopo ricevettero la dichiarazione di guerra da Germania e
Italia.

Con progressione costante le forze giapponesi furono respinte o distrutte. Gli
Stati Uniti si portarono mano mano sempre più vicini al Giappone, e di
conseguenza furono in grado di sferrare un numero sempre più alto di
bombardamenti strategici su città come Tōkyō e Osaka, culminati infine con il
bombardamento atomico di Hiroshima e Nagasaki. Questi attacchi uccisero diverse
centinaia di migliaia di giapponesi e portarono alla conclusione della guerra.
Il 14 agosto 1945 il Giappone accettò una resa incondizionata, a cui fece
seguito l'organizzazione di un tribunale militare per perseguire i leader
giapponesi per crimini di guerra; altri criminali di guerra vennero giudicati in
tribunali locali dell'Asia e del Pacifico. L'Imperatore Hirohito ricevette
l'immunità e mantenne la posizione di imperatore.

Molti storici criticarono e criticano tuttora il lavoro svolto dal generale
Douglas MacArthur e dai suoi collaboratori, volto ad esonerare l'Imperatore
Hirohito e tutti i membri della famiglia imperiale coinvolti nella guerra, come
i principi Yasuhito Chichibu, Tsuneyoshi Takeda, Yasuhiko Asaka, Naruhiko
Higashikuni, Kotohito Kan'in e Hiroyasu Fushimi.

La guerra costò al Giappone milioni di vite e distrusse la maggior parte della
struttura industriale e infrastrutturale. Nel 1947 il Giappone adottò una nuova
costituzione pacifista, cercando la cooperazione internazionale, enfatizzando i
diritti umani e le pratiche democratiche. L'occupazione statunitense durò
ufficialmente fino al 1952. Nel 1956 il Giappone divenne membro delle Nazioni
Unite. Grazie a un programma di sviluppo industriale aggressivo e con
l'assistenza degli Stati Uniti, l'economia giapponese crebbe rapidamente fino a
diventare la seconda più grande economia del mondo, con un tasso di crescita
medio del 10% per quattro decenni. Questa crescita si arrestò all'inizio degli
anni novanta, quando il paese soffrì una grave recessione. A partire dal 2001 il
Giappone ha ripreso a crescere grazie alle riforme dell'ex premier Junichiro
Koizumi, ed ha anche riacquistato prestigio militare, affiancando gli Stati
Uniti nella guerra al terrorismo.

L'11 marzo 2011 il Giappone ha subito il terremoto più forte mai registrato
nella sua storia (e uno dei più violenti di sempre), con epicentro a 130 km al
largo di Sendai; lo tsunami provocato dalla violenta scossa ha prodotto ingenti
devastazioni e causato la morte di oltre 15.000 persone, nonché creato grave
allarme circa la sicurezza delle centrali nucleari del paese, alla luce del
disastro di Fukushima Daiichi, verificatosi nell'impianto nucleare di Fukushima,
città sulla costa est del paese.

L'arcipelago giapponese è composto da un totale di 6 852 isole situate al largo
delle coste orientali asiatiche, confina con il mar di Ohotsk a nord, l'oceano
Pacifico a est, il mar Cinese Orientale a sud e il mar del Giappone a Ovest. Il
Paese, comprese tutte le isole da esso controllate, si trova tra le latitudini
24° e 46° N, e longitudine 122° e 146° E. Le quattro isole principali, da nord a
sud, sono Hokkaido, Honshu, Shikoku, Kyushu, le quali formano un arco lungo
circa 3000 km che si apre verso nord-ovest. Le isole Ryukyu, Okinawa compresa,
sono situate a sud di Kyūshū.

Il 73% del territorio giapponese è composto da foreste e montagne, rendendolo
inadatto per l'uso agricolo, industriale o residenziale. Il sistema montuoso
principale è costituito dalle Alpi giapponesi, situate al centro di Honshu, a
cavallo della fossa tettonica Itoigawa-Shizuoka. La maggior parte delle vette,
caratterizzate da forme spigolose e cime scoscese, sfiorano e in alcuni casi
superano i 3 000 metri (la vetta più alta è il monte Fuji-san, 3 776 m). Le
pianure, delle quali la pianura Kanto è la più vasta, sono situate lungo la
costa o lungo le vallate interne.

Le isole del Giappone si trovano in una zona vulcanica all'interno della cintura
di fuoco del Pacifico. Esse sono principalmente il risultato di grandi movimenti
oceanici verificatisi nel corso di centinaia di milioni di anni, a partire dalla
metà del Siluriano sino al Pleistocene, a causa della subduzione della placca
delle Filippine sotto la placca dell'Amur e della placca di Okinawa a sud, e
della subduzione della placca pacifica sotto la placca di Okhotsk a nord. Il
Giappone era originariamente collegato alla costa orientale del continente
eurasiatico. I movimenti oceanici hanno spinto il Giappone verso est, formando
il Mar del Giappone circa 15 milioni di anni fa.

Il Giappone ha 165 vulcani, di cui 108 attivi. Terremoti distruttivi, spesso con
conseguenti tsunami, si verificano più volte ogni secolo. Il terremoto del Kanto
nel 1923 uccise oltre 140 000 persone. Tra i terremoti più recenti più
importanti si ricordano il grande terremoto di Kobe del 1995 e il terremoto del
Tohoku dell'11 marzo 2011. Quest'ultimo fece registrare un magnitudo di 9.0,
innescando uno tsunami di grandi dimensioni.

A causa della conformazione stretta e allungata delle isole giapponesi, i fiumi
che attraversano il Paese sono generalmente brevi. Essi sono inoltre rigonfi
durante il disgelo primaverile o le piogge estive, diventando invece esigui
corsi d'acqua durante la stagione asciutta; la scarsa profondità e le frequenti
rapide ne permettono la navigazione unicamente a imbarcazioni molto leggere. Il
fiume più lungo è lo Shinano, nell'isola di Honshu, con un corso di circa
370 km; sull'isola altri fiumi importanti sono il Tone, il Kitakami, il Tenryu e
il Mogami. Tra i principali fiumi di Hokkaidō vi sono l'Ishikari, secondo fiume
giapponese per estensione del bacino, oltre al Teshio e al Tokachi. Lo Yoshino è
il maggiore fiume di Shikoku. Numerosi sono i laghi, alcuni di origine
vulcanica, che spesso si formano nelle caldere dei vulcani spenti e altri
formati da sbarramenti delle valli fluviali; in gran parte sono situati in
montagna, dove spesso sono diventati luoghi di soggiorno estivi. Il principale è
il lago Biwa, nell'isola di Honshu, che ha una superficie di 670 km² e una
profondità di 104 m.

Il clima del Giappone è generalmente temperato ma varia a volte in modo
sensibile da nord a sud. La temperatura media invernale è di 5,1 °C, mentre
quella media estiva è di 25,2 °C. La più alta temperatura misurata in Giappone è
di 41 °C fatta registrare il 12 agosto 2013. La stagione delle piogge inizia nel
mese di maggio a Okinawa. Fondamentalmente è possibile dividere l'arcipelago in
sei distinte zone:

Il Giappone ha una popolazione di 127 064 000 abitanti. Avendo una superficie di
372.824 km² ha una densità abitativa di circa 333 abitanti/km², di quasi sette
volte superiore alla media mondiale. La popolazione è distribuita in megalopoli,
la maggiore delle quali ha il suo centro nella capitale Tōkyō. Quest'ultima
ospita 8 535 792 abitanti nella prefettura omonima, ma il tessuto urbano
ininterrotto che la collega alle città circostanti conta più di 30 milioni di
abitanti.

La società giapponese è linguisticamente e culturalmente omogenea, il 98,5%
della popolazione è formato da cittadini di etnia giapponese con un esiguo
numero di lavoratori stranieri. Coreani zainichi, cinesi zainichi, filippini,
brasiliani per lo più di origine giapponese e peruviani anch'essi di origine
giapponese fanno parte dei piccoli gruppi di minoranza presenti in Giappone.

Il gruppo etnico nativo dominante è il popolo Yamato; altri gruppi minoritari
principali includono gli indigeni Ainu e i Ryukyuani, così come gruppi
minoritari sociali quali i burakumin. Nelle Isole Ogasawara vivono gruppi di
persone di diverse origini etniche e un decimo della popolazione ha origini
europee, americane, micronesiane o polinesiane. La popolazione del Giappone è
sostanzialmente etnicamente omogenea (nel 2009, i nati all'estero non
naturalizzati costituivano solo l'1,7% della popolazione totale) e gli stessi
giapponesi tendono a preservare l'idea del Giappone come una società
monoculturale respingendo ogni necessità di riconoscere le differenze etniche in
Giappone, benché tali richieste vengano inoltrate dalle stesse minoranze etniche
degli Ainu e della gente Ryukyu. L'ex primo ministro giapponese Taro Aso ha una
volta descritto il Giappone come una nazione di «una razza, una civiltà, una
lingua e una cultura».

L'aspettativa di vita in Giappone è una delle più alte al mondo: 83,5 anni. Ne
consegue un tasso di mortalità fra i più bassi al mondo (9,54/1000 ab), con un
tasso di natalità altrettanto limitato (7,64/1000 ab) i quali determinano una
diminuzione effettiva della popolazione e un suo progressivo invecchiamento. Già
oggi un giapponese su quattro ha più di 65 anni, e si stima che nel 2050 questo
rapporto salirà a un terzo.

I suddetti cambiamenti nella struttura demografica hanno creato una serie di
questioni sociali, in particolare un calo della potenziale forza lavoro e
l'aumento del costo delle prestazioni di sicurezza sociale, come il piano
pensionistico pubblico. Un numero crescente di giovani giapponesi preferisce non
sposarsi o non avere una famiglia. Nel 2005 il numero delle morti ha superato
per la prima volta dal 1950 il numero delle nascite; nel 2011, la popolazione
del Giappone è scesa ancora per il quinto anno consecutivo, di 204 000 persone.
Su questi dati incidono i 15 844 morti e i 3 451 dispersi lasciati dallo
tsunami, e l'alto numero di suicidi annuali, i quali rappresentano una delle
maggiori piaghe del Paese.

La popolazione del Giappone dovrebbe scendere a 95 milioni entro il 2050. Per
far fronte a questo problema sono state intraprese campagne di sensibilizzazione
in favore dell'immigrazione e incentivi per le nascite, in modo da contrastare
l'invecchiamento della popolazione della nazione. Inoltre il Giappone
naturalizza circa 15 000 nuovi cittadini giapponesi all'anno.

Il Giappone gode di una piena libertà religiosa ai sensi dell'articolo 20 della
sua Costituzione. Secondo una ricerca del 2011 il 22% della popolazione
giapponese segue la religione buddhista. Secondo un'altra ricerca del 2008 si
definiva buddhista il 34% dei Giapponesi. Tra il 49% e il 67%, la popolazione
giapponese non riferisce una affiliazione a una religione organizzata. Di fatto,
la grande maggioranza della popolazione è legata a locali santuari e culti
shinto, e una larga fetta pratica un sincretismo di scintoismo e buddhismo. Tra
le minoranze religiose vi sono l'islam, l'induismo, l'ebraismo, il cristianesimo
(il quale viene praticato da meno dell'1% della popolazione giapponese) e
217.155 testimoni di Geova. Infine, a partire dalla metà del XIX secolo,
numerosi nuovi movimenti religiosi sono emersi in Giappone.

Più del 99% della popolazione parla giapponese come prima lingua. Il giapponese
è una lingua agglutinante caratterizzata dalla presenza di un sistema di
onorifici che riflettono la natura gerarchica della società giapponese, con
forme verbali e un particolare vocabolario indicante lo stato sociale di chi
parla e di chi ascolta. Il sistema di scrittura giapponese utilizza i kanji
(caratteri cinesi) e due serie di kana (alfabeti sillabici basati sui caratteri
cinesi semplificati), così come l'alfabeto latino e i numeri arabi.

Oltre il giapponese, le lingue ryukyuane, facenti parte della famiglia delle
lingue nipponiche, continuano ad essere usate a Okinawa, mentre la lingua Ainu,
che non ha alcuna relazione dimostrata con la lingua giapponese o qualsiasi
altra lingua, è quasi scomparsa, utilizzata solamente da pochi anziani nativi a
Hokkaido. La maggior parte delle scuole pubbliche e private richiedono agli
studenti di seguire corsi sia in giapponese sia in inglese.

Formalmente il Giappone è una monarchia parlamentare ereditaria, ma il ruolo
dell'imperatore, l'unico al mondo che può fregiarsi di questo titolo, è
esclusivamente simbolico, come stabilito dalla costituzione del 3 novembre 1946.
La successione avviene esclusivamente secondo la linea maschile della famiglia
imperiale; in caso di mancanza di un erede, l'imperatore può essere scelto
unicamente all'interno di quattro famiglie di principi di rango pari alla casa
imperiale. L'ordinamento istituzionale giapponese è quindi identificabile con le
moderne democrazie parlamentari; in confronto vi è una più marcata
differenziazione dei poteri (legislativo, esecutivo, giudiziario), dovuta
all'influenza degli Stati Uniti durante la stesura della costituzione.
All'imperatore, almeno nominalmente, spetta anche la nomina del Primo Ministro,
sulla base dell'esito delle consultazioni elettorali.

Il potere legislativo è affidato alle due camere della Dieta: la Camera dei
Rappresentanti (Shugi-in), composta da 480 membri eletti a suffragio universale
per 4 anni, e la Camera dei Consiglieri (Sangi-in), composta da 252 membri
eletti per 6 anni, rinnovabili per metà ogni tre anni. Il diritto di voto spetta
a tutti i cittadini giapponesi che abbiano compiuto i venti anni.

Il potere esecutivo è esercitato dal Primo Ministro e dal Gabinetto, da costui
nominato. Il Primo Ministro è scelto dalla Dieta e i Ministri del Gabinetto
devono essere in maggioranza membri della Dieta.

Il potere giudiziario è del tutto separato e indipendente dal potere esecutivo:
oltre che per ragioni di salute, i giudici possono essere allontanati dal loro
incarico solo in caso di imputazione. È amministrato da una Corte Suprema e da
corti inferiori, i cui giudici sono nominati dal Gabinetto per dieci anni. I
giudici della Corte Suprema sono confermati o sfiduciati dagli elettori in
occasione della prima elezione della Camera dei Rappresentanti successiva alla
nomina. La Costituzione prevede altri tipi di tribunali: le alte corti,
tribunali d'appello per i processi civili e penali condotti in primo grado da
tribunali inferiori; tribunali circoscrizionali, che esercitano una
giurisdizione sia d'appello sia di primo grado; tribunali di famiglia e
inferiori, con giurisdizione esclusivamente di primo grado.

Tra i 47 paesi che praticano la pena di morte (dato 2008 dell'associazione
Nessuno tocchi Caino), il Giappone si può contare tra i nove che si possono
definire di democrazia liberale (considerando il sistema politico, i diritti
umani, i diritti civili e politici, le libertà economiche e la pratica delle
regole dello stato di diritto). Particolarità del Giappone è il fatto che ai
detenuti nel braccio della morte non venga comunicata la data dell'esecuzione,
ed essi ne siano informati solo un'ora prima della stessa. Con le diciassette
esecuzioni effettuate nel 2008, il Giappone ha superato il numero record del
1975, anno in cui le esecuzioni furono quindici; nel 2007 erano state
giustiziate nove persone, quattro nel 2006. Ciò mostra elementi di escalation,
dato anche che dal 1998 al 2005 si è registrato un totale di sedici esecuzioni,
ovvero una media di due all'anno. Fino al 2006, per quindici mesi, si era
verificata una moratoria di fatto delle esecuzioni; il Ministro della Giustizia
dell'epoca, Seiken Sugiura (di confessione buddista), era infatti contrario alla
pena capitale.

Il Giappone è suddiviso in otto regioni geografiche (Hokkaido, Tohoku, Kanto,
Chubu, Kansai, Chugoku, Shikoku, Kyushu) e in 47 prefetture, ciascuna
controllata da un governatore elettivo, da un'assemblea legislativa e da una
burocrazia amministrativa. Ogni prefettura è ulteriormente suddivisa in città,
paesi e villaggi. La nazione è attualmente in fase di riorganizzazione
amministrativa col principale intento di unire molte delle attuali città, paesi
e villaggi gli uni con gli altri. Questo processo consentirà di ridurre il
numero di sotto-prefetture e di regioni amministrative permettendo di
alleggerire i costi amministrativi.

I principali simboli che rappresentano il Giappone, come decretato dalla legge
sulla Bandiera e Inno Nazionale del 1999, sono:

Le aree urbanizzate si concentrano lungo le coste dove le città sono sorte in
corrispondenza delle zone pianeggianti e coltivabili, sviluppandosi poi come
centri portuali e industriali. Da Tokyo-Yokohama sino a Osaka si estende
un'unica grande conurbazione comprendente diverse città per un totale di oltre
25 milioni di abitanti.

La città più popolata, nonché capitale del Paese nipponico, è Tokyo, che con i
suoi 8 956 000 abitanti è considerato dalle Nazioni Unite il maggiore
agglomerato urbano al mondo. Tokyo possiede una suddivisione amministrativa che
prevede 23 quartieri speciali (ku), 26 città (shi), 5 paesi (machi) e 8 villaggi
(son o mura).

Altri importanti centri sono Osaka, importante porto e scalo aeroportuale,
nonché tra i principali centri finanziari del Paese; Nagoya, centro industriale
che si distingue per le porcellane, i tessili e la ceramica; Kyoto, la capitale
storica, nota soprattutto per le attività nel campo della produzione di oggetti
d'arte, tra cui la tessitura e la stampa della seta; e Kobe, importante porto, e
tra le città più apprezzate dai turisti.

Di seguito le prime cinque città giapponesi per abitanti, aggiornate al 2 maggio
2012.

Le scuole primarie, le scuole secondarie e le università sono state introdotte
nel 1872 a seguito della restaurazione Meiji. Dal 1947 l'istruzione obbligatoria
in Giappone comprende scuola elementare e media per un totale di nove anni (dai
sei ai quindici anni d'età). Quasi tutti gli studenti proseguono gli studi nei
tre anni di liceo, mentre il 50% di essi frequenta un'università, una scuola
professionale o un altro istituto di istruzione superiore, e di questi l'80%
riesce a laurearsi.

Le due università di alto livello in Giappone sono l'Università di Tokyo e
l'Università di Kyoto. Il Programma per la valutazione internazionale
dell'allievo coordinato dall'OCSE colloca attualmente la conoscenza globale e le
competenze dei ragazzi giapponesi di quindici anni al sesto posto al mondo.

Il sistema sanitario in Giappone è pubblico e prevede il pagamento di una forma
assicurativa obbligatoria per tutti coloro che si trovano ad essere residenti
nel Paese. Esistono due categorie assicurative: la Kenkō-Hoken, un'assicurazione
definita sociale (per i lavoratori indipendenti e per gli studenti) e la
Kokumin-Kenkō-Hoken, l'assicurazione sanitaria nazionale in uso tra i lavoratori
dipendenti. L'assicurazione pubblica giapponese copre il 70% delle cure, il
paziente è responsabile per il restante 30%, nei limiti previsti da regolamenti
particolari. Sono disponibili assicurazioni sanitarie di tipo privato atte a
coprire esclusivamente quel 30% dei costi attribuibili al cittadino. In Giappone
il servizio ospedaliero viene praticato dagli ospedali nazionali e regionali
pubblici e privati; il paziente ha completo accesso ai servizi medici.

A seguito della sconfitta del Giappone nella seconda guerra mondiale
l'atteggiamento nei confronti della guerra, delle forze armate e del
coinvolgimento militare nella politica ebbe un cambiamento sostanziale portando
allo smantellamento totale di ogni struttura e alla rimozione di tutte le
cariche militari. Inoltre il trauma della sconfitta produsse un forte sentimento
pacifista che trovò la sua espressione nella Costituzione del 1947 (Nihonkoku
Kenpō), la quale, all'articolo 9 dichiara:

Così dopo la guerra fu istituito il corpo delle Forze di autodifesa giapponesi
(in giapponese Jieitai, in inglese Japan Self-Defense Forces o JSDF), la cui
unica funzione era quella di difendere il territorio nazionale da eventuali
attacchi o invasioni esterne. Tuttavia, a seguito dei fatti dell'11 settembre
2001, venne approvata la legge antiterrorismo, la quale autorizzava l'invio di
unità delle JSDF oltremare in supporto alle forze americane e della coalizione,
supporto però limitato solo alla logistica, consentendo la partecipazione delle
JSDF a operazioni quali trasporto di munizionamento, supporto medico, ricerca e
salvataggio trasporto e distribuzione di aiuti umanitari, opere di ricostruzione
di infrastrutture. Nel 2003 vennero inviate, disarmate, in Iraq per la
ricostruzione del Paese e la fornitura alle popolazioni locali di generi e aiuti
di prima necessità. Nel 2007 si incominciò a discutere di una modifica
dell'articolo 9 della Costituzione, con l'intento di dotare il Giappone di un
esercito ufficiale, e l'argomento è tornato d'attualità nel 2012, soprattutto
dopo l'incrinamento dei rapporti con le altre due potenze asiatiche, Cina e
Corea del Sud. In Giappone è tuttora in vigore il divieto di esportare armi e
tecnologia militare.

Le JSDF, formate esclusivamente da civili volontari, si dividono in forze
terrestri (Rikujō Jieitai), marina militare (Kaijō Jieitai) e aeronautica
militare (Kōkū Jieitai) per un totale di 239 430 volontari attivi (nel 2011),
numeri che collocano formalmente il Giappone al 9º posto al mondo per potenza
militare.

L'attuale legge elettorale è stata approvata nel 1993 e modificata marginalmente
prima delle elezioni del 2000. I governi giapponesi durano in media sedici mesi:
ve ne sono stati 42 dal novembre 1955 al 2012 e addirittura 8 dal maggio 1947 al
novembre 1955 (si è trattato in genere di governi di minoranza). Vi sono stati
anche primi ministri che hanno presieduto più governi: Eisaku Sato è restato in
carica per quasi 8 anni dal novembre 1964; più recentemente Junichiro Koizumi ha
guidato l'esecutivo per più di cinque anni dall'aprile 2001.

In Giappone vi sono oggi due principali partiti e numerosi altri minori ed è
consuetudine che il segretario o presidente del partito di maggioranza diventi
Primo Ministro. I principali partiti giapponesi sono il Partito Liberal
Democratico, di tendenza conservatrice, e il Partito Democratico, di tendenza
socialdemocratica e progressista. Altri partiti importanti sono quelli
Socialista e Comunista. In particolare il Partito Liberal Democratico ha
governato ininterrottamente dal 1946 al 2009, riscuotendo sempre un grande
consenso dal popolo.

Dal 2005 al 2012 si sono alternati otto diversi primi ministri. Dopo che
Junichiro Koizumi fece approvare alcune riforme impopolari, si dimise nel 2006
in favore del conservatore nazionalista Shinzo Abe. Anche quest'esperienza durò
poco, e al suo posto subentrò nel settembre 2007 il moderato Yasuo Fukuda che
pure rimase in carica un anno. Ultimo premier LDP prima delle elezioni fu un
altro conservatore Taro Aso. Le elezioni vennero indette il 30 agosto 2009, e a
sfidare Aso fu il candidato del Partito Democratico (neonata formazione di
centro-sinistra, originata però da una costola del Partito Liberal Democratico)
Yukio Hatoyama. Con la storica vittoria di quest'ultimo, si spezzò dopo più di
50 anni l'egemonia politica del partito di centro-destra, che fino ad allora era
sempre stato al governo; la sconfitta fu così clamorosa che Taro Aso si dimise
il giorno seguente.

Il 2010 ha visto le dimissioni del Premier Hatoyama dopo appena otto mesi, a
causa delle dure polemiche scaturite dal mancato spostamento della base Usa
dall'isola di Okinawa. Hatoyama è stato il quinto Primo Ministro a dimettersi in
un periodo di cinque anni. Al suo posto, l'8 giugno 2010, è subentrato il leader
democratico Naoto Kan prima di lasciare spazio, dopo alcuni errori nella
gestione delle emergenze legate al terremoto del Tohōku, a Yoshihiko Noda.

Nel novembre 2012 Noda ha convocato delle nuove elezioni anticipate, che hanno
decretato la fine, dopo tre anni, dell'egemonia del Partito Democratico a favore
di un ritorno del Partito Liberal Democratico, con la nomina a Primo Ministro di
Abe, già Premier nel biennio 2006-2007.

Il Giappone è un membro del G8, dell'APEC e dell'ASEAN Plus Three con ruolo di
coordinatore nell'area di libero scambio dell'ASEAN, partecipando inoltre
all'East Asia Summit. Nel marzo 2007 ha siglato un patto di sicurezza con
l'Australia, bissato nell'ottobre 2008 da quello con l'India.

In seguito alla sconfitta del Giappone nella seconda guerra mondiale e alla
successiva occupazione statunitense, il Giappone e gli Stati Uniti sono legati
da solide relazioni economiche e militari.

Stato membro delle Nazioni Unite dal 1956, il Giappone ha servito anche come
membro non permanente del Consiglio di Sicurezza per un totale di 20 anni, più
di recente nel 2009 e nel 2010. Fa inoltre parte della coalizione denominata G4
(India, Germania, Giappone e Brasile).

Ci sono tuttora svariate dispute aperte con le nazioni vicine relative al
controllo di determinate isole, solitamente concernenti interessi di tipo
economico (estrazione di petrolio o gas naturale), tra le quali le isole Curili
con la Russia, le rocce di Liancourt con la Corea del Sud, le isole Senkaku con
Cina e Taiwan e la disputa con la stessa Cina per quanto concerne
l'amministrazione economica dell'isola di Okinotorishima. Ultimamente poi i
rapporti con la Corea del Nord sono nuovamente degenerati in seguito agli
esperimenti nucleari di quest'ultima. A metà febbraio 2007 il governo giapponese
ha messo in orbita due satelliti-spia militari per la sorveglianza dallo spazio
della regione, con particolare attenzione alla penisola coreana.

A partire dal 1868 iniziò la prima espansione economica del Giappone, grazie
all'Imperatore Mutsuhito. Il Paese adottò le idee anglosassoni del libero
mercato e molti giapponesi iniziarono a studiare all'estero e viceversa. In quel
periodo sorsero alcune delle maggiori aziende del Paese, che così già all'inizio
del Novecento divenne il più sviluppato dell'Asia.

Dopo la seconda guerra mondiale il Giappone fu protagonista di un "miracolo
economico": il suo prodotto interno lordo crebbe in media del 10% negli anni
sessanta, del 5% nei settanta e del 4% negli ottanta. La crescita rallentò
fortemente negli anni novanta, con lo scoppio della bolla speculativa e
l'emersione di alcune debolezze locali sul mercato interno, in politica, nel
settore bancario e in quello finanziario e nei conti pubblici (il debito
pubblico giapponese ammonta a ben oltre il 200% del PIL). Il Paese tentò anche
di riprendersi leggermente, almeno fino al collasso delle dot com nel 2000. Dopo
il 2005 l'economia ha ricominciato a crescere del 2,8%, fino a punte del 5,5
negli anni immediatamente successivi, più degli Stati Uniti e dell'Unione
europea.

Il Giappone è la seconda potenza economica dell'Asia e la terza al mondo per PIL
nominale dopo Cina e Stati Uniti; e quarta per PIL a parità di potere
d'acquisto, sorpassata nel 2012 dall'India. L'industria è tra le più imponenti e
avanzate al mondo: è dominata da due settori chiave, la produzione di automobili
e l'elettronica di consumo, seguite dai settori siderurgico, chimico,
farmaceutico, della gomma, petrolchimico, cantieristico, motociclistico,
aerospaziale, microelettronico, videoludico, tessile, alimentare, del legno, dei
laterizi, del tabacco e degli strumenti musicali. Nel Paese si trovano sia
grandi multinazionali (Toyota, Honda, Sony, Panasonic, Yamaha, Toshiba, Sharp,
Canon, Nikon, Nintendo, SEGA, Bridgestone, Japan Tobacco, NTT, Nippon Steel,
Nippon Oil), sia piccole e medie aziende. Inoltre hanno sede alcune delle
maggiori banche mondiali, e la Borsa di Tokyo, seconda al mondo per
capitalizzazione. Più limitato è il ruolo dell'agricoltura (riso, tè, patate,
ortaggi) e dell'allevamento, mentre la pesca locale è seconda al mondo dopo
quella della Cina.

Nel 2001 il Giappone contava su una popolazione attiva di 67 milioni di persone,
e solo il 4% degli adulti era disoccupato. Nonostante il reddito pro capite dei
giapponesi sia ancora 19º al mondo e il salario orario sia il più alto in
assoluto, il Paese deve fare i conti con l'aumento della povertà (venti milioni
di persone).

Le esportazioni del Giappone ammontavano a 4 210 dollari pro capite nel 2005 e
sono rappresentate in primo luogo da automobili e prodotti elettronici. I suoi
principali clienti sono Stati Uniti 22,8%, Unione europea 14,5%, Cina 14,3%,
Corea del Sud 7,8%, Taiwan 6,8% e Hong Kong 5,6%. Il Paese importa soprattutto
materie prime agricole e minerarie, da Cina 20,5%, Stati Uniti 12,0%, Unione
europea 10,3%, Arabia Saudita 6,4%, Emirati Arabi Uniti 5,5%, Australia 4,8%,
Corea del Sud 4,7% e Indonesia 4,2%. Il 4.7% dell'economia appartiene al settore
primario, il secondario per il 29.7% e il terziario occupa il 65.6%

Come in passato, la coltura principale giapponese è tuttora il riso; durante il
periodo Edo il valore di un feudo era misurato in koku, un'unità di misura che
indicava quanto riso era in grado di produrre tale feudo, corrispondente alla
quantità di riso necessaria a sfamare una persona per un anno. Il riso ha sempre
rivestito un ruolo chiave nell'alimentazione giapponese, come dimostrato dal
fatto che le coltivazioni fossero considerate obiettivi principali degli alleati
durante la seconda guerra mondiale; ciò portò a diverse carestie che vennero
superate solo tramite delle speciali riforme agrarie mirate. Nel luglio 1999 fu
approvata una nuova legge che indirizzava l'agricoltura giapponese al mercato
internazionale. In Giappone l'agricoltura ha pochi addetti, poiché la
maggioranza della forza lavoro è impiegata nel settore dell'industria e dei
servizi. Si pratica inoltre un'agricoltura di tipo intensivo, con lo scopo di
sfruttare al massimo il poco terreno pianeggiante disponibile, corrispondente al
circa 15% del suolo giapponese. La grande estensione latitudinale del Giappone
consente la coltivazione di molti prodotti differenti: oltre al riso si
coltivano anche ortaggi, cereali e legumi tipici delle zone a clima temperato e
prodotti tipici dei climi subtropicali come la canna da zucchero, il tè, tabacco
e alberi da frutto (soprattutto ciliegi).

Fin dall'antichità anche la pesca ha avuto un ruolo importante
nell'alimentazione dei giapponesi, che a differenza degli europei hanno una
cucina basata sull'utilizzo del pesce più che della carne. I prodotti ittici
sono infatti la maggiore fonte di proteine per la popolazione giapponese. La
conformazione territoriale del Giappone è particolarmente adatta alla pratica
della pesca: il mare che bagna le zone costiere e le numerose baie è molto
pescoso grazie all'azione benefica della corrente calda Kuroshio a sud e di
quella fredda Oyashio a nord, creando una situazione particolarmente favorevole,
che ha portato il Giappone ad affermarsi al secondo posto nell'industria della
pesca mondiale dopo la Cina.

Dal periodo Edo al 1972 si passò da una raccolta di pesce di circa 4 milioni di
tonnellate a circa 10 milioni, soprattutto grazie ai provvedimenti che lo Stato
implementò dopo la guerra. Oltre alla pesca di merluzzi, tonni, sardine,
aringhe, salmoni, crostacei, molluschi e altri pesci per il fabbisogno
alimentare, in Giappone vengono pescate anche le ostriche perlifiche, utilizzate
per la raccolta di perle.

Il Giappone è ai primi posti nel campo della ricerca scientifica, in particolare
nella tecnologia, nella produzione di macchinari e nella ricerca biomedica.
Nella ricerca e sviluppo vengono impiegati circa 700 000 ricercatori con un
fondo destinato di 130 miliardi di dollari, il terzo al mondo dopo Stati Uniti e
Cina. Il Giappone è ai primi posti anche nella ricerca scientifica fondamentale,
avendo prodotto sedici premi Nobel per la chimica, la fisica e la medicina, tre
medaglie Fields, e un Gauss Prize.

I contributi più importanti del Giappone nel progresso tecnologico sono nei
campi dell'elettronica, automobili, macchinari, ingegneria sismica, robotica
industriale, ottica, chimica, semiconduttori e metalli. Il Giappone inoltre è
leader mondiale nella produzione e nell'uso della robotica, possedendo più della
metà (402 200 su 742 500) dei robot industriali del mondo.

L'Agenzia Spaziale Giapponese (JAXA) è attiva nella ricerca aerospaziale
occupandosi dello sviluppo di razzi e satelliti e partecipando alle missioni
della Stazione Spaziale Internazionale: il Japanese Experiment Module (Kibo) ha
partecipato alle missioni di assemblaggio dello Space Shuttle nel 2008.

Il 14 settembre 2007 fu lanciata dal Tanegashima Space Center la sonda lunare
SELENE (Selenological and Engineering Explore) su un razzo vettore H-IIA
(modello H2A2022). SELENE è anche conosciuta con il nome di Kaguya, ispirandosi
al racconto della “principessa lunare” in Taketori monogatari. Lo scopo della
sonda era quello di raccogliere dati sull'origine della Luna e sulla sua
evoluzione. Entrò nell'orbita lunare il 4 ottobre 2007, volando a un'altitudine
di circa 100 km. Una volta terminata la missione fu fatta deliberatamente
schiantare dalla JAXA sulla Luna l'11 giugno 2009.

Le missioni previste dalla JAXA nel campo dell'esplorazione spaziale sono il
lancio della sonda spaziale Akatsuki su Venere, lo sviluppo della missione
BepiColombo (inizialmente prevista nel 2013, il lancio della missione ha subito
vari spostamenti ed è stata rimandata di diversi anni; fino all'aprile 2018) e
la costruzione di una base lunare entro il 2030.

Nel 2008, il 46,4% dell'energia del Giappone veniva prodotta dal petrolio, il
21,4 dal carbone, il 16,7% dal gas naturale, il 9,7% dal nucleare il 2,9%
dall'energia idroelettrica. Nel 2009 l'energia nucleare prodotta rappresentava
il 25,1% di tutta l'energia elettrica del Giappone. Tuttavia, a partire dal 5
maggio 2012, tutte le centrali nucleari del Paese sono state dismesse a causa
della continua opposizione dell'opinione pubblica a seguito del disastro
nucleare di Fukushima Dai-ichi, anche se da settembre 2012 sono stati riattivati
i reattori considerati sicuri per far fronte al fabbisogno delle aziende, con il
programma di chiuderli definitivamente entro il 2030. Data la sua forte
dipendenza dalle importazioni di energia, il Giappone ha l'obiettivo primario di
diversificare le fonti e mantenere elevati i livelli di efficienza energetica.

La rete dei trasporti giapponese dispone di 1,2 milioni di chilometri di strade
asfaltate, tutte le autostrade sono a pagamento e sono disponibili aree adibite
al noleggio auto nella maggior parte delle città di medie e grandi dimensioni,
così come negli aeroporti e nelle principali stazioni ferroviarie del Paese. È
diffuso anche l'utilizzo di autobus, taxi e delle cosiddette step-thru,
motociclette con 50 cm³ di cilindrata che possono essere guidate senza patente.

Il mezzo di trasporto più utilizzato in Giappone rimane comunque il treno, con
decine di imprese ferroviarie che competono nel mercato regionale e locale dei
trasporti per passeggeri; tra le maggiori aziende del settore vi sono la Japan
Railways Group, le ferrovie Kintetsu, le ferrovie Seibu e la Keiō Corporation. I
treni ad alta velocità Shinkansen collegano le principali città e sono sinonimo
di sicurezza e puntualità. Inoltre è in progetto il prototipo di una nuova
generazione di treni ad alta velocità a levitazione magnetica chiamati Maglev,
progettati per operare a una velocità di crociera di oltre 480 chilometri orari.

Tra i novantanove aeroporti del Giappone il più grande è l'aeroporto di
Tokyo-Haneda, nonché l'aeroporto più trafficato in Asia. I principali aeroporti
internazionali in Giappone sono l'aeroporto internazionale di Narita, a Tokyo, e
l'aeroporto internazionale del Kansai, situato nei pressi di Osaka.

Il turismo in Giappone ha attirato 8 611 175 visitatori stranieri nel 2010, dei
quali il 27% erano sudcoreani. Tuttavia il turismo interno rimane una parte
vitale dell'economia giapponese e della cultura giapponese; difatti il Giappone
è solo al 25º posto nella classifica delle più importanti destinazioni in
termini di spesa dei visitatori stranieri. Nel 2011, prima del terremoto dell'11
marzo, l'apporto del settore turistico in Giappone era di circa 10,5 trilioni di
yen (equivalenti a circa 120 miliardi di dollari), ovvero un contributo diretto
del 2.2% al PIL Giapponese, contribuendo alla creazione di quasi 1,5 milioni di
posti di lavoro.

Dopo l'11 marzo gli arrivi turistici internazionali nel mese di marzo sono
diminuiti del 50,3%, con una diminuzione che va tra il -35% e il -65%
considerando gli arrivi dai singoli Paesi, mentre i viaggi di piacere in entrata
nel periodo marzo-aprile sono calati di circa il 90% sia in marzo sia in aprile.
Le zone che più hanno risentito dalla catastrofe sono la zona di Sendai, colpita
dallo tsunami, e Tokyo, che pur non essendo stata toccata direttamente ha
registrato un calo nella domanda di prenotazioni nel mese di marzo con una
diminuzione del 34% rispetto all'anno precedente. Per contrastare questo
andamento negativo il governo del Giappone ha deciso di regalare 10 000
biglietti aerei ai turisti stranieri nel tentativo di risollevare il turismo
della nazione. Nonostante ciò, il Giappone è risultato la terza meta turistica
per quanto concerne le destinazioni più popolari secondo un sondaggio del 2011,
dopo Stati Uniti e Gran Bretagna.

La politica di preservazione ambientale del Giappone risale all'era Tokugawa
(circa 1603-1867) e seguì una strategia top-down (letteralmente "dall'alto verso
il basso") di cui si fece promotore lo shogun stesso. All'epoca il Giappone
viveva infatti un periodo di pace e prosperità che aveva ben presto portato a un
eccessivo sfruttamento delle risorse forestali del Paese, a causa dell'eccessivo
uso del legname per costruzioni, concime e combustibile sommato ai frequenti
incendi e all'isolamento vissuto in quel momento dal Paese, che lo costringeva
all'autosufficienza anche per il legname.

Durante il periodo di rapida crescita economica dopo la seconda guerra mondiale,
le politiche ambientali vennero trascurate dalle aziende governative e
industriali, di conseguenza, negli anni cinquanta e sessanta l'inquinamento
ambientale subì un incremento notevole. In risposta alla crescente
preoccupazione per il problema, il governo introdusse diverse leggi di
protezione dell'ambiente nel 1970. La crisi petrolifera del 1973 inoltre
incoraggiò l'uso di energia pulita a causa della mancanza del Giappone di
risorse naturali. Gli attuali problemi in materia ambientale riguardano
l'inquinamento dell'aria urbana (NOx, particolato sospeso, e sostanze tossiche),
la gestione dei rifiuti, l'eutrofizzazione delle acque, il cambiamento
climatico, la gestione dei prodotti chimici e la cooperazione internazionale per
la conservazione.

Il Giappone è uno dei leader mondiali nello sviluppo di nuove tecnologie
rispettose dell'ambiente, ed è al 20º posto al mondo secondo l'Indice di
sostenibilità ambientale 2010. In quanto firmatario del Protocollo di Kyoto, il
Giappone ha l'obbligo di ridurre le proprie emissioni di anidride carbonica e di
adottare altre misure per contrastare il cambiamento climatico.

Il 66,8% del territorio del Giappone è ricoperto di foreste e le aree protette
in Giappone si suddividono in parchi nazionali, controllati e gestiti dal
Ministero dell'Ambiente, e parchi seminazionali, più piccoli e meno rinomati,
che vengono gestiti direttamente dalle prefetture, sempre sotto la supervisione
del Ministero. Al 31 marzo 2008 in Giappone si contavano 29 parchi nazionali e
56 parchi seminazionali. L'area dei primi copre 20 869 km² (il 5,5% della
superficie nazionale), mentre i secondi coprono 13 614 km² (il 3,6% del totale).
Inoltre i 309 parchi prefetturali si sviluppano su un'area di 19 608 km² (il
5,2% del totale).

In Giappone inoltre vi sono 17 siti riconosciuti patrimoni mondiali dall'UNESCO,
tra i quali le Isole Ogasawara, la penisola di Shiretoko, Shirakami-Sanchi, e
l'Isola Yakushima.

Il Giappone ha nove eco-regioni forestali che riflettono il clima e la geografia
delle isole. In queste regioni si possono annoverare sia le foreste umide
subtropicali di latifoglie delle isole Ryukyu e Bonin, sia le foreste temperate
di latifoglie nelle regioni a clima mite delle isole principali, sia le foreste
boreali di conifere delle isole del nord. Il Giappone inoltre ha oltre 90 000
specie di fauna selvatica, tra cui l'orso bruno, il macaco giapponese, il cane
procione giapponese, e la salamandra gigante giapponese. Oltre alla grande rete
di parchi nazionali sono state create 37 zone umide Ramsar.

La cultura giapponese ha subito molte modifiche nel corso dei secoli, cambiando
da quella originaria (risalente al periodo Jōmon), fino a quella contemporanea,
che combina influenze asiatiche, europee e statunitensi. L'arte tradizionale
giapponese include le arti dell‘ikebana, dell‘origami, dell‘ukiyō-e, delle
bambole, delle lacche, e delle ceramiche, il teatro (bunraku, bon-Odori, kabuki,
nō e rakugo) e le tradizioni (i giochi, la cerimonia del tè, il budo, le spade,
le arti marziali, l'arte della calligrafia, il vestiario e la figura della
geisha).

Il Giappone inoltre ha un sistema sviluppato per la tutela e la promozione delle
proprietà materiali e immateriali culturali e del patrimonio nazionale. Sedici
siti sono stati iscritti nella Lista del Patrimonio dell'umanità dell'UNESCO,
dodici dei quali hanno un'elevata importanza culturale.

Per quanto riguarda le arti tradizionali giapponesi, che sono tutte permeate
dalla filosofia zen, esse hanno costituito per secoli un unicum che non ha
corrispondenza in occidente. Giunte fino a noi pressoché intatte, sono tuttora
vive e vitali; sono praticate in tutto il mondo da decine di migliaia di persone
ed hanno costituito un vettore essenziale della conoscenza all'estero della
cultura giapponese. Tutte sono fondate sul principio della "via" (dō), cioè su
un cammino interiore da percorrere per giungere all'illuminazione. Ma, al di là
della loro valenza filosofica, hanno comunque un contenuto estetico che può
essere percepito autonomamente. Queste forme espressive costituiscono il nucleo
più autentico della cultura giapponese e ad esse i giapponesi sono stati e sono
molto legati.

Elemento costante e centrale di esse è la rappresentazione istantanea della
bellezza, espressa il più sinteticamente possibile con il segno, la forma o il
gesto. Le più note sono: il cha no yu (o sadō), la via del tè, l‘ikebana (o
kadō), la via dei fiori, lo shodō, la via della calligrafia, il kodo, la via
dell'incenso.

Una menzione a parte la merita la corrente artistica del mono-Ha, originatasi
sul finire degli anni sessanta per mano di un gruppo di artisti concentratisi
sull'aspetto effimero e impermanente di oggetti ed eventi, messi in relazione
allo spazio, all'uomo ed alla realtà.

Nell'architettura giapponese le case tradizionali e le strutture dei templi sono
caratterizzate da pavimenti rivestiti da particolari tappeti chiamati tatami,
pareti in legno, porte laccate, muri di argilla, soffitto a cassettoni, un tetto
di tegole, muri di legno e gesso, oltre che porte scorrevoli note come shoji, le
quali hanno la funzione di dividere le stanze e gli spazi interni da quelli
esterni.

La fusione della pittura tradizionale giapponese e di quella occidentale ha dato
vita all'influenza artistica nota come giapponismo, sviluppatasi nella seconda
metà del XIX secolo, e iniziata con la diffusione delle tipiche stampe
giapponesi ukiyo-e in Europa; oltre che ai manga, i fumetti tradizionali del
Giappone, diventati famosi anche nel resto del mondo. I cartoni animati
influenzati dallo stile dei manga vengono chiamati anime. I videogiochi
giapponesi hanno iniziato ad avere grande successo a partire dagli anni ottanta,
grazie soprattutto all'opera di Nintendo, che si è lanciata con successo in
questo mercato, seguita poi da Sony, SEGA, Konami ed altre aziende negli anni
novanta.

Tra i primi manoscritti della letteratura giapponese i più importanti sono il
Kojiki, il Nihon Shoki, e il Man'yōshū, raccolta di poesie dell'VIII secolo.
Tutti vennero scritti in caratteri cinesi. All'inizio del periodo Heian venne
creato il sistema di trascrizione fonetica detto kana (formato da hiragana e
katakana). Il Taketori monogatari (竹取物語? "Storia di un tagliabambù") è
considerato il primo racconto della letteratura giapponese. Una descrizione
della vita di corte dell'epoca Heian viene data da Sei Shōnagon nel Makura no
sōshi (枕草子? "Note del Guanciale"), mentre il Genji monogatari (源氏物語? "Storia di
Genji") di Murasaki Shikibu è considerato il primo romanzo della storia.

Durante il periodo Edo la letteratura divenne l'arte dei chōnin (letteralmente
“gente di città”), la gente ordinaria. Non era più, quindi, prerogativa degli
aristocratici. Il cosiddetto Yomihon, ad esempio, divenne famoso, dando prova di
questo cambiamento. Il periodo Meiji segnò il declino delle forme tradizionali
della letteratura; infatti è proprio in questo periodo che la letteratura
giapponese integrò le influenze occidentali. Natsume Soseki e Mori Ōgai furono i
primi scrittori della letteratura giapponese moderna. Vennero seguiti da
Akutagawa Ryunosuke, Tanizaki Jun'ichirō, Kawabata Yasunari, Mishima Yukio fino
ad arrivare a Murakami Haruki e Banana Yoshimoto. Il Giappone vanta due
scrittori vincitori di un Premio Nobel: Kawabata Yasunari (1968) e Ōe Kenzaburō
(1994), mentre tra gli scrittori contemporanei conosciuti e pubblicati in Italia
spiccano fra gli altri Banana Yoshimoto (Kitchen, Honeymoon, H/H, Tsugumi,
Arcobaleno, Amrita), e Murakami Haruki (Norwegian Wood, Underground, La ragazza
dello Sputnik).

Avendo preso in prestito dalle vicine culture strumenti, scale e stili, la
musica giapponese è particolarmente eclettica. Molti strumenti musicali come il
koto (simile al salterio) o la biwa (specie di liuto) vennero introdotti nel IX
secolo e X secolo. L'accompagnamento del teatro nō nasce nel XIV secolo, e la
musica popolare folcloristica con lo shamisen (chitarra a 3 corde a plettro) nel
XVI secolo. La musica occidentale venne introdotta nel XIX secolo, ed è ormai
diventata parte integrante della cultura giapponese.

Per molto tempo i musicisti giapponesi si sono nutriti di elementi
prevalentemente germanici; dopo la prima guerra mondiale i favori si sono,
invece, volti sempre più verso la musica francese ed italiana. Successivamente
con l'avvento della globalizzazione anche i giapponesi si sono scoperti
anglofili, imitando la musica pop e rock d'oltre oceano e cantando in inglese.
Sono nati così negli anni ottanta due filoni (interconnessi al punto che spesso
si contaminano l'un l'altro) che vengono definiti j-pop (legato soprattutto al
fenomeno delle idol) e j-rock (che si suddivide a sua volta in diverse sotto
categorie), dove la lettera J sta appunto a indicare la parola japanese
("giapponese"). Accanto a j-pop e j-rock si è sviluppato più recentemente anche
l'hip hop giapponese. Il karaoke è una delle attività da tempo libero più
praticate in Giappone, con appositi locali a esso dedicato in cui si canta
all'interno di piccole stanze in compagnia di pochi amici o del partner. Fuori
dall'Asia la musica contemporanea giapponese è conosciuta quasi esclusivamente
grazie alle colonne sonore e musiche di sottofondo di videogiochi e anime.

Il 13 maggio 1939 fu effettuato il primo esperimento di trasmissione via radio,
mentre le trasmissioni regolari iniziarono il 1º febbraio 1953.

Oltre alla NHK, la società concessionaria in esclusiva del servizio pubblico
radiotelevisivo che viene finanziata dal pagamento di un canone televisivo
annuale, vi sono altre cinque emittenti TV principali, a cui fanno capo i
rispettivi network che coprono l'intera nazione: Nippon Television (Nippon News
Network), Tokyo Broadcasting System (Japan News Network), TV Tokyo (TX Network),
TV Asahi (All-Nippon News Network) e Fuji TV (Fuji News Network). Altre
importanti stazioni di trasmissioni televisive sono: Kansai Telecasting
Corporation, Asahi Broadcasting Corporation, Nagoya Broadcasting Network e
Mainichi Broadcasting System.

All'inizio del XX secolo il Giappone ha dato vita a una serie di arti marziali
denominate budō, molto in voga tra i guerrieri. Queste includono il karate, il
jūjitsu, il ninjutsu, il judo, l'aikido e il kendō. Il sumo viene inoltre
considerato il più caratteristico sport nazionale giapponese, con i suoi enormi
lottatori che si sfidano in piccole arene circolari.

Il baseball (野球 yakyū?) è uno degli sport più popolari in Giappone, dove la
prima squadra professionale fu istituita nel 1938. Il massimo campionato è
denominato Lega Professionale Giapponese ed è suddiviso in due leghe. La
nazionale giapponese rappresenta il Giappone nelle competizioni internazionali
organizzate dalla IBAF.

Per quanto riguarda il calcio la J-League professionistica è nata soltanto nel
1992, guadagnando popolarità negli ultimi anni, grazie soprattutto alla vittorie
della nazionale maschile nella Coppa d'Asia e di quella femminile nel campionato
mondiale. Molto popolari sono anche la pallavolo, che ha visto la squadra
femminile vincitrice del torneo olimpico nel 1964, il rugby (il Giappone è il
Paese ospitante della Coppa del Mondo 2019), l'automobilismo e il motociclismo.
Abbastanza diffusi sono anche la pallacanestro, il golf, il nuoto (alcuni
nuotatori giapponesi sono tra i più competitivi al mondo, come ad esempio Kosuke
Kitajima, che ha conquistato quattro medaglie d'oro alle Olimpiadi e tre
medaglie d'oro ai campionati mondiali di nuoto nei 100 e 200 metri rana), la
ginnastica artistica e l'atletica leggera.

Il Giappone festeggia il Taiiku no hi (体育の日?), ovvero la giornata dello sport e
della salute, il 10 ottobre in commemorazione della XVIII Olimpiade (quella del
1964). Altri eventi degni di nota sono stati gli XI Giochi olimpici invernali
del 1972 a Sapporo, i XVIII Giochi olimpici invernali del 1998 a Nagano e i
mondiali di calcio del 2002, organizzati in collaborazione con la Corea del Sud.
Inoltre il Giappone è stato il Paese scelto per ospitare i Giochi della XXXII
Olimpiade, previsti per il 2020 nella capitale Tokyo.

Oltre alle attività sopra elencate, in Giappone sono estremamente diffusi gli
sport da combattimento, in particolare il K-1 e le arti marziali miste. Infatti
è in questa nazione che sono stati fondati i più importanti tornei al mondo di
K-1 (K-1 World Max e K-1 World Grand Prix) e alcune delle prime e più importanti
promozioni di arti marziali miste (Pride, Shooto e Pancrase).

Il wrestling in Giappone è considerato uno sport vero e proprio con spazi sulle
riviste e giornali sportivi del Paese; il termine con cui ci si riferisce a esso
è puroresu (la traslitterazione dell'inglese professional wrestling); la prima
federazione, la Japan Pro Wrestling, fu fondata nel 1953 da Rikidozan: da questa
federazione provengono Antonio Inoki e Giant Baba, fondatori delle federazioni
New Japan Pro Wrestling e All Japan Pro Wrestling e per anni avversari. Nel
panorama attuale, oltre a queste federazioni (a eccezione della Japan Pro
Wrestling, chiusa nel 1973), le più importanti sono la Pro Wrestling Noah, la
Dragon Gate, la Zero1 Max e la Big Japan Wrestling; oltre a queste ci sono
numerose federazioni minori e indipendenti. Nel panorama wrestling giapponese un
grande spazio hanno le federazioni di joshi puroresu (wrestling femminile),
assai numerose.

La cucina giapponese è caratterizzata dalla presenza di pietanze derivate da
combinazioni di prodotti alimentari di base tipiche del Giappone come riso o
noodles, zuppe e okazu (piatti a base di pesce, verdure, tofu e simili) per
insaporire l'alimento di base. Sono utilizzati vari tipi di pasta, spesso di
derivazione cinese, come i rāmen, specie di tagliatelle di frumento, soba,
tagliatelle di grano saraceno, o gli udon, simili a tagliolini di grano tenero.
Nei primi anni dell'era moderna vennero introdotti ingredienti come le carni
rosse, che in precedenza erano scarsamente utilizzate in Giappone. La cucina
giapponese è conosciuta per prestare particolarmente attenzione al cibo di
stagione, offrendo una vasta gamma di specialità regionali che usano le ricette
tradizionali e gli ingredienti locali.

Il termine utilizzato dai giapponesi per indicare una festa tradizionale è
matsuri, eventi annuali originari della Cina che prevedono processioni durante
le quali si trasportano le statue dei kami dal santuario fino all'interno delle
vie della città. Uno dei più famosi e importanti festival del Giappone è
l'Hakata Gion Yamakasa di Fukuoka, caratterizzato da una sfilata di carri
allegorici trasportati in spalla dagli stessi cittadini.

Nella settimana che va dal 29 aprile al 5 maggio si festeggiano una serie di
avvenimenti noti come Golden Week, durante la quale si registrano picchi di
vendite nel settore dell'intrattenimento, motivo stesso per cui fu istituita nel
1948.

Il 7 luglio si svolge il Tanabata, durante il quale si festeggia il
ricongiungimento delle stelle Vega e Altair, seguendo un'antica leggenda
popolare di origine cinese. L'usanza principale è quella dei tanzaku, piccole
strisce di carta colorata dove sopra vengono scritti desideri e preghiere
rivolti alle stelle protagoniste della festa e successivamente legati a rami di
bambù.

Ogni anno in Giappone viene festeggiato anche il compleanno dell'imperatore
corrente, che attualmente cade il 23 dicembre, in quanto l'attuale imperatore
Akihito è nato in questa data nel 1933. Durante i festeggiamenti si svolge una
cerimonia pubblica all'interno del Palazzo Imperiale di Tokyo, dove i cittadini
hanno straordinariamente il permesso di entrare per poter rendere omaggio
all'imperatore e per ricevere i suoi ringraziamenti. Tra le altre festività
nazionali giapponesi recita un ruolo fondamentale il capodanno, istituito nel
1873 e durante il quale si allestiscono i cosiddetti kadomatsu (portatori di
longevità, forza e prosperità), si preparano pietanze a base di mochi, si gioca
a hanetsuki, si inviano nengajō e ci si reca ai templi per pregare e bere sake.



https://it.wikipedia.org/wiki/Primo_Levi

Primo Michele Levi (Torino, 31 luglio 1919 – Torino, 11 aprile 1987) è stato uno
scrittore, partigiano e chimico italiano, autore di racconti, memorie, poesie e
romanzi.

Partigiano antifascista, il 13 dicembre 1943 venne arrestato dai nazifascisti in
Valle d'Aosta venendo prima mandato in un campo di raccolta di tutti gli ebrei a
Fossoli e nel febbraio dell'anno successivo, deportato nel campo di
concentramento di Auschwitz in quanto ebreo. Scampato al lager, tornò
avventurosamente in Italia, dove si dedicò con forte impegno al compito di
raccontare le atrocità viste e subite.

Il suo romanzo più famoso, sua opera d'esordio, Se questo è un uomo, che
racconta le sue terribili esperienze nel campo di sterminio nazista, è
considerato un classico della letteratura mondiale, inserendosi nel filone della
memorialistica autobiografica e nel cosiddetto neorealismo.

Laureato in chimica, in alcune delle sue opere appaiono riferimenti diretti ed
indiretti a questa branca della scienza.

Nasce a Torino il 31 luglio 1919 da Ester Luzzati (1895 – 1991) e Cesare Levi
(1878 – 1942), appartenenti a famiglie di origini ebraiche, Primo Levi visse
un'infanzia turbata da alcune incomprensioni con il padre, dovute a una certa
differenza di carattere. Nel 1934 si iscrisse al Liceo classico Massimo
d'Azeglio di Torino, noto per aver ospitato docenti illustri e oppositori del
fascismo come Augusto Monti, Franco Antonicelli, Umberto Cosmo, Norberto Bobbio,
Cesare Pavese, Massimo Mila, Leone Ginzburg e molti altri. Questi insegnanti
furono però allontanati e il clima politico lì presente si raffreddò.

Nel 1937 si diplomò al liceo classico e si iscrisse al corso di laurea in
chimica presso l'Università di Torino. Nel novembre del 1938 entrarono in vigore
in Italia le leggi razziali, dopo che in Germania l'antisemitismo si era
manifestato attraverso atti di violenza e sopraffazione. Tali leggi avevano
introdotto gravi discriminazioni ai danni dei cittadini italiani che il regime
fascista considerava "di razza ebraica". Le leggi razziali ebbero un
determinante influsso indiretto sul suo percorso universitario ed intellettuale.

Le leggi razziali precludevano l'accesso allo studio universitario agli ebrei,
ma concedevano di terminare gli studi a quelli che li avessero già intrapresi.
Levi era in regola con gli esami, ma, a causa delle leggi razziali, aveva
difficoltà a trovare un relatore per la sua tesi, finché nel 1941 si laureò con
lode, con una tesi in chimica ("L'inversione di Walden", relatore prof. Giacomo
Ponzio). Il diploma di laurea riporta la precisazione «di razza ebraica». In
quel periodo suo padre si ammalò di tumore. Le conseguenti difficoltà economiche
e le leggi razziali resero affannosa la ricerca di un impiego. Venne assunto in
maniera semi illegale da un'impresa, con il compito di trovare un metodo
economicamente conveniente per estrarre le tracce di nichel contenute nel
materiale di scarto di una cava d'amianto (l'amiantifera di Balangero, anche se
Levi, nel suo racconto Nichel, non la nomina mai). A questo periodo risalgono i
primi esperimenti letterari, due brevi racconti pubblicati molti anni dopo
all'interno della raccolta Il sistema periodico. Nel 1942 si trasferì a Milano,
avendo trovato un impiego migliore presso una fabbrica svizzera di medicinali.
Qui Levi, assieme ad alcuni amici, venne in contatto con ambienti antifascisti
militanti ed entrò nel Partito d'Azione clandestino.

Dopo l'8 settembre 1943 si rifugiò in montagna unendosi a un nucleo partigiano
operante in Valle d'Aosta. Il periodo di militanza fra i partigiani del Colle di
Joux è stato quello che Levi stesso ha preferito ricordare di meno. La sua
reticenza sull'esperienza partigiana è stata oggetto di due saggi usciti a pochi
mesi di distanza nel 2013 e una dura polemica giornalistica. Poco dopo, il 13
dicembre 1943, venne arrestato dalla milizia fascista nel villaggio di Amay, sul
versante verso Saint-Vincent del Col de Joux (tra Saint-Vincent e Brusson).
Interrogato, preferì dichiararsi ebreo piuttosto che partigiano e per questo fu
trasferito nel campo di Fossoli insieme al suo generale Luigi Casaburi presso
Carpi, in provincia di Modena.

Il 22 febbraio 1944, Levi ed altri 650 ebrei, donne e uomini, vennero stipati su
un treno merci (oltre 50 persone in ogni vagone) e destinati al campo di
sterminio di Auschwitz in Polonia. Levi fu qui registrato (con il numero
174.517) e subito condotto al campo di Buna-Monowitz, allora conosciuto come
Auschwitz III, dove rimase fino alla liberazione da parte dell'Armata Rossa,
avvenuta il 27 gennaio 1945. Fu uno dei venti sopravvissuti dei 650 ebrei
italiani arrivati con lui al campo. Levi attribuì la propria sopravvivenza a una
serie di incontri e coincidenze fortunate. Innanzitutto, leggendo pubblicazioni
scientifiche durante i suoi studi, aveva appreso un tedesco elementare. Di
rilevante importanza fu parimenti l'incontro con Lorenzo Perrone, un civile
occupato come muratore, il quale, esponendosi a un grande rischio personale, gli
fece avere regolarmente del cibo. In un secondo momento, verso la fine del 1944,
venne esaminato da una commissione di selezione, incaricata di reclutare chimici
per la Buna, una fabbrica per la produzione di gomma sintetica di proprietà del
colosso chimico tedesco IG Farben.

Insieme ad altri due prigionieri (entrambi poi deceduti durante la marcia di
evacuazione) ottenne un posto presso il laboratorio della Buna, dove svolse
mansioni meno faticose ed ebbe la possibilità di contrabbandare materiale con il
quale effettuare transazioni per ottenere cibo. Nel far ciò si avvalse della
collaborazione di un altro prigioniero a cui era molto legato, Alberto Dalla
Volta, anch'egli italiano. Infine, nel gennaio del 1945, immediatamente prima
della liberazione del campo da parte dell'Armata Rossa, si ammalò di scarlattina
e venne ricoverato nel Ka-be (dal tedesco Krankenbau, in italiano "infermeria
del campo"), scampando così fortunosamente alla marcia di evacuazione da
Auschwitz, nella quale sarebbe morto Alberto. Il viaggio di ritorno in Italia,
narrato nel romanzo La tregua, sarà lungo e travagliato. Si protrarrà fino ad
ottobre, attraverso Polonia, Bielorussia, Ucraina, Romania, Ungheria, Germania
ed Austria.

L'esperienza nel campo di concentramento lo sconvolse profondamente, fisicamente
e psicologicamente. Giunto a Torino, si riprese fisicamente e riallacciò i
contatti con i familiari e gli amici superstiti dell'olocausto. Mosso dalla
prorompente necessità di testimoniare l'incubo vissuto nel lager, si gettò
febbrilmente nella scrittura di un romanzo che fosse testimonianza della sua
esperienza ad Auschwitz e che verrà intitolato Se questo è un uomo. In questo
periodo conobbe Lucia Morpurgo (1920-2009), che diventò sua moglie. Levi ebbe
poi ad affermare che questo incontro sarebbe stato fondamentale per la stesura
di Se questo è un uomo, permettendogli di passare dalla prospettiva dolorosa di
un convalescente a quella descritta dall'autore nel libro Il sistema periodico
con queste parole: "un'opera di chimico che pesa e divide, misura e giudica su
prove certe, e s'industria di rispondere ai perché". Nel 1947 terminò il
manoscritto, ma molti editori, tra cui Einaudi, lo rifiutarono. Venne pubblicato
da un piccolo editore, De Silva. Nonostante la buona accoglienza della critica,
inclusa una recensione favorevole di Italo Calvino su l'Unità, incontrò uno
scarso successo di vendita. Delle 2500 copie stampate, se ne vendettero solo
1500, soprattutto a Torino.

L'opera di Primo Levi fu uno dei primissimi memoriali di deportati ebrei nei
campi di sterminio nazisti. Sette furono i deportati ebrei autori di racconti
autobiografici pubblicati in Italia nei primi anni del dopoguerra: Lazzaro Levi
alla fine del 1945, Giuliana Fiorentino Tedeschi, Alba Valech Capozzi, Frida
Misul e Luciana Nissim Momigliano nel 1946, e infine nel 1947 Primo Levi e Liana
Millu. Ad essi vanno aggiunti: Luigi Ferri, la cui deposizione (in tedesco) è
resa nell'aprile 1945 di fronte ad uno dei primi tribunali d'inchiesta sui
crimini nazisti; Sofia Schafranov, la cui testimonianza è raccolta nel 1945 in
un libro-intervista di Alberto Cavaliere; e Bruno Piazza, il cui memoriale,
scritto negli stessi anni, sarà però pubblicato solo nel 1956. In questo periodo
Levi abbandonò il mondo della letteratura e si dedicò alla professione di
chimico. Dopo una breve esperienza come lavoratore autonomo con un amico, trovò
impiego presso la Siva, una ditta di produzione di vernici di Settimo Torinese,
di cui, in seguito, assumerà la direzione fino al pensionamento.

Nel 1956, a una mostra sulla deportazione a Torino, incontrò uno straordinario
riscontro di pubblico. Riprese così fiducia nei propri mezzi espressivi.
Partecipò a numerosi incontri pubblici (soprattutto nelle scuole) e ripropose Se
questo è un uomo ad Einaudi, che decise di pubblicarlo. Questa nuova edizione
incontrò un successo immediato. Nel 1959 collaborò alle traduzioni delle sue
opere in inglese e in tedesco. Quest'ultima traduzione era particolarmente
significativa per Levi. Uno degli obiettivi che si era proposto scrivendo il suo
romanzo era far comprendere al popolo tedesco che cosa era stato fatto in suo
nome e di fargliene accettare una responsabilità almeno parziale. Incoraggiato
dal successo internazionale, nel 1962, quattordici anni dopo la stesura di Se
questo è un uomo, incominciò a lavorare a un nuovo romanzo sul viaggio di
ritorno da Auschwitz. Questo romanzo venne intitolato La tregua e vinse la prima
edizione del Premio Campiello (1963). Nella sua produzione letteraria
successiva, prendendo spunto dalle proprie esperienze come chimico,
l'osservazione della natura e l'impatto della scienza e della tecnica sulla
quotidianità diventarono lo spunto per originali situazioni narrative.

Nel 1975 decise di andare in pensione e di dedicarsi a tempo pieno all'attività
di scrittore. Nello stesso anno uscì la raccolta di racconti Il sistema
periodico, in cui episodi autobiografici e racconti di fantasia vengono
associati ciascuno ad un elemento chimico. L'opera gli valse il Premio Prato per
la Resistenza. Il 19 ottobre 2006 la Royal Institution del Regno Unito scelse
quest'opera come il miglior libro di scienza mai scritto.

Nel 1978 pubblicò La chiave a stella. Questo romanzo, concepito durante i suoi
numerosi soggiorni lavorativi, rappresenta un omaggio al lavoro creativo ed in
particolare a quel gran numero di tecnici italiani che hanno lavorato in giro
per il mondo a seguito dei grandi progetti di ingegneria civile portati avanti
dall'industria italiana dell'epoca (anni sessanta e anni settanta). Nel luglio
del 1978 La chiave a stella vince il premio Strega. Nel 1982 tornò al tema della
Seconda guerra mondiale, raccontando in Se non ora, quando? le avventure
picaresche di un gruppo di partigiani ebrei di origini polacche e russe, che
tendono imboscate ai tedeschi sul fronte orientale e giungono ad attraversare i
territori del Reich sconfitto, sino a Milano, da dove alcuni prenderanno la via
della Palestina per partecipare alla costruzione dello Stato di Israele.

Nel saggio I sommersi e i salvati (1986) tornò per l'ultima volta sul tema
dell'Olocausto, cercando di analizzare con distacco la sua esperienza,
chiedendosi perché le persone si siano comportate in quel modo ad Auschwitz e
perché alcuni siano sopravvissuti e altri no. In particolare estese la sua
analisi alla "zona grigia", come egli la definì, rappresentata da quegli ebrei
che si erano prestati a lavorare per i tedeschi, controllando gli altri
prigionieri nei campi di concentramento.

Venne trovato morto nell'aprile 1987 alla base della tromba delle scale della
propria casa di Torino, in corso re Umberto 75, a seguito di una caduta: rimane
il dubbio se la caduta, che ne ha provocato la morte, sia dovuta a cause
accidentali o se sia stato un suicidio. Questa ipotesi appare avvalorata dalla
difficile situazione personale di Levi, che si era fatto carico della madre e
della suocera malate. Il pensiero ed il ricordo del lager avrebbero, inoltre,
continuato a tormentare Levi anche decenni dopo la liberazione, sicché egli
sarebbe in un qualche modo una vittima ritardata della detenzione ad Auschwitz.
Il suicidio di Levi rimane comunque un'ipotesi contestata da molti, poiché lo
scrittore non aveva dimostrato in alcun modo l'intenzione di uccidersi e anzi
aveva dei piani in corso per l'immediato futuro.

Le spoglie dello scrittore riposano presso il campo israelitico del Cimitero
monumentale di Torino.

Primo Levi non era religioso: « [...] io, il non credente, ed ancor meno
credente dopo la stagione di Auschwitz [...] » e radicalizzò il suo ateismo dopo
la terribile esperienza del lager: «C'è Auschwitz, dunque non può esserci Dio.
Non trovo una soluzione al dilemma. La cerco, ma non la trovo.», dichiarò in
un'intervista.

Esistono comunque differenze significative tra le varie opere, soprattutto
rispetto a Se questo è un uomo. L'opera prima fu infatti composta molto
rapidamente, quasi con furia, sentendo incalzare la necessità di testimoniare il
dramma, ancora molto recente all'epoca dei fatti; per le opere successive, a
partire da La tregua, Levi compone i propri libri in modo molto più sistematico,
dandosi precise scadenze e scrivendo praticamente in orari prestabiliti. Questo
dato composito è chiaramente rilevabile durante la lettura: se lo stile di Se
questo è un uomo tradisce tutta l'urgenza della testimonianza immediata del
sopravvissuto, ne La tregua si riflette un'emozione differente.



https://it.wikipedia.org/wiki/White_Collar

White Collar è una serie televisiva statunitense trasmessa dal 2009 al 2014
sulla rete USA Network.

Creato da Jeff Eastin, lo show vede protagonisti Matt Bomer e Tim DeKay, e narra
le vicende di Neal Caffrey, un giovane genio della truffa che si ritrova a
lavorare come consulente per l'agente dell'FBI Peter Burke.

In Italia la serie ha debuttato in prima visione satellitare nel 2010 su Fox
Crime, per poi essere trasmessa da Fox, mentre in chiaro è trasmessa dal 2011 da
Italia 1. La messa in onda in lingua italiana della prima stagione è avvenuta
col titolo White Collar - Fascino criminale, mentre dalla seconda stagione lo
show viene trasmesso in italiano col solo titolo originale.

New York. Neal Caffrey è un giovane e affascinante mago della truffa, geniale e
spavaldo. Peter Burke è invece un esperto agente dell'FBI che fa parte della
sezione White Collar Crime Unit, una divisione dell'agenzia che si occupa di
crimini non violenti quali truffe finanziarie, falsificazioni e furti d'arte,
perpetrati per la massima parte da persone di stato sociale medio-alto e spesso
nell'ambito della loro professione.

I due sono agli antipodi, ma non potrebbero conoscersi meglio: infatti, dopo
anni di indagini e inseguimenti, l'agente federale Burke è stato l'unico capace
di catturare faticosamente Caffrey e consegnarlo alla giustizia. Pur di non
rimanere in prigione, Neal si offre come consulente a Peter per aiutare l'FBI
nei suoi casi irrisolti, chiedendo come ricompensa la semilibertà. Sulle prime
l'agente rifiuta, poi però capisce che l'esperienza di Caffrey nel settore
potrebbe rivelarsi molto preziosa per risolvere le indagini della sua divisione.

Dopo il successo della prima stagione da 14 episodi, White Collar è stata
rinnovata prima per una seconda stagione, a cui è poi seguita la conferma per
una terza e una quarta stagione, tutte da 16 episodi; il rinnovo per una quinta
stagione, inizialmente prevista anch'essa da 16 episodi, ha visto poi il numero
degli episodi scendere a 13, e ha esordito negli Stati Uniti il 17 ottobre 2013.
Il 21 marzo 2014 USA Network ha rinnovato la serie per una sesta e ultima
stagione di sei episodi.

È la Schinasi Mansion, situata al 351 di Riverside Drive, a Manhattan. Le scene
esterne, e le interne ambientate nel pian terreno sono girate qui.

All'interno dei Silvercup Studios East di New York, sono stati allestiti i set
permanenti di:

Per il terrazzo di Neal, è stato costruito un ciclorama raffigurante lo skyline
di New York.



https://it.wikipedia.org/wiki/I_delitti_del_cuoco

I delitti del cuoco è una serie televisiva italiana del 2010 con protagonista
Bud Spencer, nel suo ultimo lavoro televisivo.

Girata ad Ischia, vede come interpreti principali Bud Spencer (qui alla sua
ultima interpretazione), Enrico Silvestrin, Sascha Zacharias, Lucia Ragni,
Giovanni Esposito, Eleonora Sergio, Yari Gugliucci, Andrea Ferreol e Gigi
Savoia. La serie è andata in onda in prima visione su Canale 5 dal 9 maggio al 6
giugno 2010.

La serie si ispira a Nero Wolfe di Rex Stout, serie televisiva gialla
statunitense, ed è sceneggiata da Carlotta Ercolino e prodotta dalla Smile, casa
di produzione del figlio di Bud, Giuseppe Pedersoli, mentre la regia è affidata
ad Alessandro Capone.

Carlo Banci, all'anagrafe Rosario, è l'ex commissario dell'isola di Ischia.
Andato in pensione, decide di aprire un ristorante. In questa nuova attività,
Carlo si fa affiancare da tre "vecchie conoscenze" che in passato aveva fatto
arrestare: l'avvelenatrice Castagna, la falsaria Margherita, il rapinatore
Antonio. Il burbero chef, che in realtà non ha perso la sua passione per la
giustizia e la difesa dei più deboli, avvalendosi dell'aiuto dei tre dipendenti,
collabora seppur indirettamente alle indagini che, di volta in volta,
coinvolgono Francesco, suo figlio adottivo, anch'egli poliziotto.



https://it.wikipedia.org/wiki/Il_fu_Mattia_Pascal

Il fu Mattia Pascal è un celebre romanzo di Luigi Pirandello che apparve
dapprima a puntate sulla rivista "Nuova Antologia" nel 1904 e che fu pubblicato
in volume nello stesso anno. Fu il primo grande successo di Pirandello, scritto
in un momento difficile della sua vita.

Mattia Pascal vive a Miragno, dove il padre ha lasciato in eredità la miniera di
zolfo alla moglie e ai due figli. Batta Malagna, un disonesto amministratore, si
interessa di gestire il patrimonio. Egli sposa Oliva, ragazza che Mattia conosce
bene, con la quale intraprende una relazione adultera al fine di fare un
dispetto all'amministratore poiché questo non riesce ad avere eredi e
attribuisce la colpa di ciò ad Oliva, non pensando che invece sia lui il
"problema". Alla fine Oliva rimane incinta di un bambino, figlio di Mattia.
L'amico Pomino dice al protagonista di aver scambiato una discussione con una
serva, scoprendo così che Malagna sta tramando qualcosa con la sorella, Marianna
Dondi, vedova Pescatore; questa gli avrebbe rimproverato di non riuscire ad
avere un figlio, conseguenza dovuta al rifiuto di sposare Romilda, figlia della
vedova e nipote di Malagna, di cui Pomino è innamorato.

Mattia quindi è costretto a sposare Romilda che è invidiosa del figlio che
sarebbe nato ad Oliva tra gli agi, al contrario del suo che verrà al mondo
nell'incertezza del domani, e "non può vedere Mattia". Per salvare il podere
della Stia col mulino, i Pascal devono vendere le case, e la madre del
protagonista va a vivere con il figlio. Ma questo non basta. Pascal cerca di
trovare un'occupazione, ma non ci riesce. La vedova Pescatore e Romilda non si
dimostrano gentili con la madre di Mattia, e lui teme che, irritate dalla
guardia che il giovane fa alla madre, la trattino male. Zia Scolastica, membro
nubile della famiglia, presentata ad inizio dell'opera, la porta via. Un giorno,
verso sera, Pascal incontra per caso Pomino. Egli è adirato con Mattia per il
suo tradimento, ma il protagonista cerca di convincerlo che è stato Pomino a
tradirlo, dato il sacrificio che deve compiere vivendo con Romilda e la vedova
Pescatore. L'amico gli trova un lavoro: suo padre, entrato nel municipio, dice
che la biblioteca di Boccamazza è in misere condizioni, e colui che se ne occupa
è fisicamente debole.

Grazie a Pomino, Mattia diventa bibliotecario. Un giorno, gli giunge notizia che
la moglie sta per dare alla luce il bambino. Lui si precipita a casa, dove
Marianna Dondi gli dice di andare a cercare un medico. Dopo aver girato invano,
Mattia, esausto, torna a casa, e vi trova il dottore. Pascal vede che sono due
bambine quelle che Romilda gli sta dando: una è già nata, l'altra sta per venire
al mondo. Una delle figlie muore a pochi giorni dalla nascita, l'altra quando ha
quasi un anno. Con la piccola viene a mancare anche la madre di Mattia, nello
stesso giorno e quasi nella stessa ora. Una notte intera Mattia vaga per il
paese e le campagne, e alla fine si ritrova nel podere della Stia, presso la
gora del mulino.

Viene aiutato da un vecchio mugnaio di nome Filippo, che lo fa sedere sotto un
albero e gli parla della madre e del padre del protagonista. L'uomo lo consola,
gli dice che non deve piangere e disperarsi così, perché la figlia è stata
accolta nel «mondo di là» dalla sua nonna, che le parlerà sempre di lui e non
l'abbandonerà mai. Dopo una delle consuete liti con Romilda e la vedova
Pescatore, che dopo la morte della sua bambina e della madre lo disgustavano,
non riuscendo più a resistere alla sua miserabile vita, Mattia fugge dal paese.
Strada facendo, pensa di recarsi a Marsiglia, da cui avrebbe potuto partire per
l'America. Ma giunto a Nizza si ferma davanti ad una bottega, dove sono esposti
opuscoli che pubblicizzano il gioco della roulette. All'inizio si allontana
dalla bottega, ma poi vi entra e, per curiosità, compra un opuscolo. Quindi
parte per Montecarlo. Arrivato qui, si ferma a giocare alla roulette, e, con sua
sorpresa, vince.

Mattia continua a vincere e diventa ricco. Dati i suoi colpi fortunati, una
donna gli propone di giocare con lei, ma il giovane Pascal la respinge. Anche
uno «spagnuolo» gli porge la stessa richiesta, e lui, dopo averci parlato, se ne
allontana. La mattina del dodicesimo giorno, Mattia viene a sapere che qualcuno
si è ucciso: è un giovinetto che il protagonista conosceva, avendo entrambi
giocato una volta allo stesso tavolino. Pascal ne copre pietosamente il viso con
un fazzoletto, e fugge, ritornando a Nizza per partirne il giorno stesso. Deciso
a ritornare a casa per riscattare la sua proprietà e vendicarsi dei soprusi
della suocera, un altro fatto muta il suo destino. Mentre è in treno legge per
caso su un giornale che a Miragno è stato ritrovato nella roggia di un mulino il
cadavere di Mattia Pascal, scomparso da molti giorni, suicidatosi per dissesti
finanziari.

Sebbene sconvolto, comprende presto che, credendolo tutti morto, può avere
un'altra vita. Così, con lo pseudonimo di Adriano Meis inizia a viaggiare in
Italia e poi all'estero. Infine, decide di stabilirsi a Roma in una camera
ammobiliata. Si innamora, ricambiato, di Adriana, la dolce e mite figlia del
padrone di casa, Anselmo Paleari, e vuole sposarla, tentando di dar luogo ad una
nuova vita stabile. Ma ben presto si rende conto che la sua esistenza è
fittizia. Infatti, non essendo registrato all'anagrafe, non può sposare Adriana,
non può denunciare il furto subìto da Terenzio Papiano, un losco individuo
penetrato nella sua stanza per rubare del denaro, e non può svolgere alcuna
delle normali attività quotidiane, poiché privo di identità. Finge così un
suicidio e, lasciato il suo bastone e il suo cappello vicino a un ponte del
Tevere, ritorna a Miragno sotto il nome di Mattia Pascal.

Sono intanto trascorsi due anni e arrivato al paese, Mattia scopre che la moglie
si è risposata con Pomino e ha avuto una bambina. Si ritira così dalla vita e
trascorre le sue giornate nella biblioteca polverosa dove lavorava in precedenza
a scrivere la sua storia e ogni tanto si reca al cimitero per portare sulla
tomba del "fu Mattia Pascal" una corona di fiori. Nella Premessa seconda
(filosofica) a mo' di scusa il protagonista decide di mettere per iscritto la
sua strana vicenda: Mattia lascerà il manoscritto nella biblioteca dove aveva
lavorato con l'obbligo però di aprirlo soltanto cinquant'anni dopo la sua terza,
ultima e definitiva morte. La prima morte è quella che lo vede morto suicida nel
mulino della "Stìa", la seconda quella in cui "muore" il suo alter ego Adriano
Meis. Il consiglio di mettere per scritto il suo caso viene a Mattia dal suo
amico bibliotecario, don Eligio.

Luoghi e tempi non sono molto bene specificati, in quanto la storia è un enorme
flashback. Possiamo tuttavia identificare dei luoghi chiave (come la Via Ripetta
a Roma, Oneglia (Imperia), Nizza e Montecarlo). Possiamo inoltre immaginare che
il periodo sia a cavallo tra la fine dell'Ottocento e gli inizi del Novecento
(periodo in cui è vissuto Pirandello), anche se questo romanzo è incredibilmente
attuale. La storia non ha una durata precisa però possiamo affermare che vi è un
periodo di tempo in cui si svolge il clou della storia (cioè due anni e mezzo
circa).

Fabula e intreccio non coincidono. Infatti il libro è costituito da due cornici:
la prima, che corrisponde all'inizio e alla fine della storia, si svolge nella
biblioteca; la seconda, invece, è una lunga analessi e corrisponde agli eventi
principali del romanzo.

I due luoghi principali dove si svolge la vicenda sono Miragno, suo paese
natale, e Roma, dove risiede presso la famiglia Paleari. Durante la narrazione
Mattia compie molti viaggi visitando sia città estere che italiane, come Milano,
Torino, Pisa e Nizza

L'autore non riferisce precisi elementi che riescano a determinare l'anno
preciso dell'ambientazione dell'opera, ma, grazie alle informazioni che dà di
Roma, ormai diventata capitale del Regno d'Italia, si sa che si svolge tra il
1870 e l'inizio del Novecento. Si può dedurre anche dal fatto che ci sono i
treni e l'elettricità e il Ponte Umberto I a Roma. Viene anche specificato da
Anselmo Paleari che durante la permanenza a Roma di Adriano Meis il papa è Leone
XIII. La storia narrata dura sicuramente più di 2 anni (due anni e mesi, Cap.
XVIII), che sono quelli trascorsi da Mattia Pascal-Adriano Meis girovagando per
l'Italia e l'Europa.

È il protagonista e narratore della vicenda. Sul nome del protagonista,
Pirandello stesso ci ha suggerito un'ipotesi interpretativa attraverso le parole
di Roberto Pascal, fratello di Mattia: « Mattia, l'ho sempre detto io, Mattia,
matto… matto! Ma no! Matto!».

Anche il cognome Pascal non sembra una scelta casuale. Il cognome Pascal, tipico
dell'area piemontese-ligure, allude infatti alla resurrezione. Tuttavia, secondo
alcuni studiosi, Pirandello nella scelta del cognome Pascal si sarebbe ispirato
a un filosofo francese, Théophile Pascal le cui opere sono presenti nella
biblioteca del personaggio Anselmo Paleari. Il personaggio si dimostra essere un
attento osservatore della realtà e della società che lo circonda narrando fatti
accaduti che riguardano altre persone che fanno parte della sua vita, infatti ad
ognuna di esse offre una caratterizzazione fisica e psicologica. Egli è
intollerante ai comportamenti della suocera, la vedova Pescatore, Marianna
Dondi, ed ella è una delle numerose cause che condurranno Mattia alla decisione
di fuga; essa infatti si può considerare l'antagonista di Mattia, e dunque
tormentatrice della sua vita coniugale. Da un punto di vista fisico si può
dedurre che egli non è un bell'uomo, di corporatura robusta e porta i capelli
molto corti e la barba ben curata, la sua particolarità e ciò che marca il suo
aspetto è lo strabismo dell'occhio sinistro. Nelle vesti di Adriano Meis egli
porta i capelli lunghi che lo fanno assomigliare ad un "filosofo tedesco ", è
sbarbato e col tempo si fa correggere il suo difetto all'occhio con
un'operazione chirurgica. (p. 92) Il protagonista narra che il nome di " Adriano
Meis" gli fu offerto in treno, partito da poche ore da Alenga per Torino,
viaggiando con due signori che discutevano animatamente di iconografia
cristiana. Accadde che uno dei vecchi ripeté il nome "Adriano ", tante volte,
sempre con gli occhi rivolti a Mattia, e in seguito ad una domanda pronunciò
"Camillo de Meis". Mattia credette che gridasse a lui quel nome e ripetendo
meccanicamente il nome " Adriano ", alla fine butto via quel "de" e tenne il
"Meis". Gli parve che questo nome quadrasse bene con il suo aspetto e si
battezzò " Adriano Meis". Per quanto riguarda la caratterizzazione culturale e
socio- economica(p40) di Mattia, essa è pessima in quanto egli stesso narra,
rivolgendosi anche a Berto (suo fratello): "Fummo due scioperati; non ci volemmo
dar pensiero di nulla, seguitando, da grandi, a vivere come nostra madre, da
piccoli, ci aveva abituati". Dunque la madre non ha mai voluto mandarli a scuola
e così un tal Pinzone divenne il loro precettore, il quale allevò i due con
false citazioni di autori inventati, per cui Mattia aveva ricevuto una
educazione che rasentava l'analfabetismo. Da un punto di vista economico, egli
possiede dei poderi, ma spesso parla di una mancanza di qualsiasi capacità,
quindi di un'inettitudine da parte di Batta Malagna, una persona avida, che
contribuisce a creare i problemi economici del Pascal. Quando il padre era
ancora in vita, la famiglia Pascal godeva di una posizione sociale privilegiata
e di una discreta disponibilità economica; dopo la morte del padre, la famiglia
Pascal subì dei torti da parte di Batta Malagna e Mattia Pascal dovette andare a
lavorare come bibliotecario. Da un punto di vista psicologico, Mattia assume
atteggiamenti negativi e mostra rancore nei confronti di Batta Malagna, persona
avida, la vedova Pescatore, persona gelida,Terenzio Papiano, sembra voglia
approfittarsi di Adriana; dunque Mattia è anche una persona a cui stanno a cuore
le persone a lui care, infatti mostra empatia, dunque compassione nei confronti
della madre e dunque verso Adriana, la quale è una persona debole e istigata da
Terenzio Papiano. Mattia è una persona molto malinconica, questo anche perché si
trova in solitudine, dunque ciò mostra anche un'inaspettata forza. Mattia
discute di forti contrasti esistenziali che lo assillano, con il signor Anselmo
Paleari, come la vita, la morte, e anche la cosiddetta "lanterninosofia ".

È la figlia di Anselmo Paleari, proprietario della pensione di via Ripetta a
Roma dove Mattia Pascal, sotto l'identità di Adriano Meis, alloggia durante il
suo soggiorno nella capitale. È una ragazza pura, gentile, educatissima, tenera
e discreta ma allo stesso tempo è responsabile di se stessa e di tutta la
famiglia. È molto amata da Mattia proprio per queste sue doti particolari che la
rendono unica, lei ricambia l'amore ma la "non identità" del protagonista
impedirà il matrimonio e quindi qualsiasi altra evoluzione del rapporto.

Insegnante dei due Pascal, spesso complice dei due nelle loro scorribande. Il
suo vero nome sarebbe stato Francesco, o Giovanni, di cognome Del Cinque, narra
Mattia nel racconto; anche se dice che tutti lo chiamavano Pinzone e che infine
si presentava lui stesso come Pinzone. Il suo aspetto fisico appariva ossuto: di
una magrezza da far ribrezzo; e molto alto. Alquanto discutibile come
precettore, poiché tutta la sua cultura consisteva in filastrocche, sonetti e
indovinelli composti da strambi poeti. Inoltre si dilettava lui stesso a
comporre rime balzane per il suo piacere personale, come l'Eco citata nel testo
del Fu Mattia Pascal: -In cuor di donna quanto dura amore? (Ore) -Ed ella non mi
amò quant'io l'amai? (Mai) -Or chi sei tu sì ti lagni meco? (Eco)

Padre di Adriana Paleari, è il sessantenne proprietario della pensione di via
Ripetta a Roma. Quando Mattia lo incontra per la prima volta, nota il suo torso
nudo "roseo, ciccioso, senza un pelo" (cap. X). Paleari è un uomo completamente
estraneo alla realtà che lo circonda a causa delle sue grandi riflessioni che
espone continuamente al povero Pascal-Meis, come la "lanterninosofia". Ormai non
può più lavorare e tutta la sua vita è dedicata alla lettura, alla filosofia ed
alle riflessioni sul suo tema preferito: l'occulto. L'occulto è l'argomento che
più interessa ad Anselmo e organizza spesso sedute spiritiche con lo scopo di
richiamare le anime dei morti.

La lanterninosofia è una teoria filosofica di Luigi Pirandello, esposta nel cap.
XIII de Il fu Mattia Pascal ad opera di un personaggio, Anselmo Paleari.

"E questo sentimento della vita per il signor Anselmo era appunto come un
lanternino che ciascuno di noi porta in sé acceso; un lanternino che ci fa
vedere sperduti su la terra, e ci fa vedere il male e il bene; un lanternino che
proietta tutt'intorno a noi un cerchio più o meno ampio di luce, di là dal quale
è l'ombra nera, l'ombra paurosa che non esisterebbe, se il lanternino non fosse
acceso in noi, ma che noi dobbiamo pur troppo credere vera, fintanto ch'esso si
mantiene vivo in noi. Spento alla fine a un soffio, ci accoglierà la notte
perpetua dopo il giorno fumoso della nostra illusione, o non rimarremo noi
piuttosto alla mercé dell'Essere, che avrà soltanto rotto le vane forme della
nostra ragione?" [Il fu Mattia Pascal, cap. XIII]

In pratica questi lanternini rappresentano l'idea interiore del mondo esterno,
che viene assunta come unico metro di valutazione. I lanternini più grandi e
colorati (ciascuno secondo la propria caratteristica) sono quelli delle
ideologie, anch'essi fallaci e propensi a cadere, lasciando così l'individuo
senza più capacità di giudizio, nel buio più totale, che però non esisterebbe se
non fosse risultato quale contrapposizione al flebile bagliore delle lanterne:

"Nell'improvviso bujo, allora è indescrivibile lo scompiglio delle singole
lanternine: chi va di qua, chi di là, chi torna indietro, chi si raggira;
nessuna più trova la via: si urtano, s'aggregano per un momento in dieci, in
venti; ma non possono mettersi d'accordo, e tornano a sparpagliarsi in gran
confusione, in furia angosciosa: come le formiche che non trovino più la bocca
del formicajo, otturata per ispasso da un bambino crudele" [ibid.]

Sono tre le trasposizioni cinematografiche dell'opera di Pirandello. La prima -
muta - risale già al 1926: Il fu Mattia Pascal, per la regia del francese Marcel
L'Herbier e con Ivan Mosjoukine nel ruolo di Mattia. Nel 1937 è ancora la volta
di un regista francese, Pierre Chenal, che scelse Pierre Blanchar come
protagonista per il suo Il fu Mattia Pascal.

Nel medesimo anno fu distribuita anche una pellicola di produzione italiana
firmata sempre da Chenal dallo stesso titolo. La più recente versione è
italiana: nel 1985 Mario Monicelli dirige Le due vite di Mattia Pascal, una
versione trasferita ai giorni nostri, con Marcello Mastroianni.

Il romanzo di Pirandello è stato adattato anche per il teatro, nel 2004, da
Tullio Kezich. Massimo Dapporto recitava la parte di Mattia Pascal. Anche Il
Teatro Prova di Bergamo, nel 2008, ne cura una riduzione teatrale, incrociando
la storia del romanzo a quella del suo autore Luigi Pirandello: Io sono la tua
pazzia. La regia è di Stefano Mecca e vede Max Brembilla, Andrea Rodegher e
Alessandra Spinelli in scena.

Il numero 67 di Dylan Dog, intitolato "L'Uomo Che Visse Due Volte", è il romanzo
di Pirandello in chiave horror: si narra infatti di un uomo che ha perso la
memoria, un certo Matthew Pascal, che deve fare i conti con la sua metà oscura,
che di nome fa Adrian Mehis.

Un fatto realmente accaduto in Sicilia tra il 1853 e il 1865, pubblicato nel
1889 da un poco conosciuto scrittore siciliano può aver dato a Pirandello
l'ispirazione per il Fu Mattia Pascal. L'autore è Vincenzo Guarrella Ottaviano e
il suo libro, dal titolo "La moglie dei due mariti" è stato ripubblicato
ultimamente con aggiunta di note storiche, nonché della copia fotografica dei
due atti di matrimonio realmente celebrati. Inoltre fu riadattato sono forma di
Musical da Tato Russo nel 2002.



https://it.wikipedia.org/wiki/Il_sapore_della_ciliegia

Il sapore della ciliegia (طعم گيلاس, Ta'm-e gīlās) è un film del 1997 diretto da
Abbas Kiarostami, vincitore della Palma d'oro come miglior film al 50º Festival
di Cannes.

Periferia di Teheran: un uomo, il signor Badii, vaga con la sua auto in cerca di
aiuto: medita infatti il suicidio, ha scavato la propria fossa e desidera che
qualcuno venga il mattino seguente a ricoprirne il corpo con della terra, nel
caso che abbia attuato il proposito. Offre perciò del denaro a tre sconosciuti.
Il primo, un ragazzo di leva, spaventato dalla proposta, fugge. Il secondo, un
seminarista, rifiuta di collaborare a quello che per la sua religione è un gesto
sacrilego. Soltanto l'ultimo accetta. È un anziano impiegato del museo di
scienze naturali, il signor Bagheri. Ma ha una storia da raccontare a Badii.
Anch'egli, anni prima, ha coltivato la stessa intenzione; se ne è però dissuaso
assaporando il gusto del frutto di un gelso.

Il critico cinematografico italiano Umberto Rossi ha definito il film un'«[...]
opera di rara forza, un testo che sta dalla parte dell'esistenza vera, contro la
sua rappresentazione».



https://it.wikipedia.org/wiki/E.B._Clucher

E.B. Clucher, pseudonimo di Enzo Barboni (Roma, 10 luglio 1922 – Roma, 23 giugno
2002), è stato un regista, sceneggiatore e direttore della fotografia italiano.

Nato nel 1922, Enzo Barboni cominciò come operatore alla macchina già nel 1942,
a soli vent'anni, e nel 1961 divenne direttore della fotografia con il film I
due marescialli di Sergio Corbucci. Contemporaneamente cominciò a lavorare anche
come sceneggiatore. Il passaggio alla regia, con lo pseudonimo di E.B. Clucher
(Clucher era il cognome della madre), avvenne nel 1970 con un western
"tradizionale", Ciakmull - L'uomo della vendetta che non fu di gran successo.
Nello stesso anno diresse il cult-movie Lo chiamavano Trinità... con Terence
Hill e Bud Spencer del quale scrisse anche il soggetto e la sceneggiatura.

Il successo di questo film andò oltre ogni aspettativa risultando uno dei più
grandi incassi dell'epoca. Tra le chiavi del successo sicuramente vi è l'ironia
portata nel genere rigido e freddo del western. Così dopo il primo film con la
coppia Spencer/Hill, Barboni dirige nel 1971 il seguito ...continuavano a
chiamarlo Trinità, che riscuoterà anch'esso un enorme successo commerciale.
Stipulato un contratto, Enzo Barboni dirigerà altri tre film di Terence Hill e
Bud Spencer: I due superpiedi quasi piatti (1977), Nati con la camicia (1983) e
Non c'è due senza quattro (1984).

La produzione di Barboni è considerata distinta per garbo e per un taglio "per
famiglie" che il pubblico mostrò di apprezzare moltissimo fino ai primi anni
ottanta. Certamente la verve dei film di Trinità non fu più raggiunta e lo
spaghetti western, sia in forma classica che ironica, entrò in una crisi
profonda da cui non si è più risollevato. Barboni continuò a scrivere anche per
altri film ma poi pian piano si ritirò: gli ultimi film infatti sono stati
sceneggiati dal figlio Marco Tullio, tra i quali l'ultimo della sua carriera
Trinità & Bambino... e adesso tocca a noi! del 1995, un infelice tentativo di
rievocare lo storico successo di Lo chiamavano Trinità..., mettendo insieme la
coppia di attori statunitensi Heath Kizzier e Keith Neubert. Enzo Barboni morì
nel 2002, pochi giorni prima di compiere 80 anni.



https://it.wikipedia.org/wiki/Will_%26_Grace

Will & Grace è una situation comedy statunitense creata da David Kohan e Max
Mutchnick e trasmessa negli Stati Uniti dalla NBC tra il 1998 e il 2006. In
Italia è andata in onda su Italia 1, Fox Life, La5, Fox Comedy e Paramount
Channel, dove anche le prime tre stagioni sono state rimasterizzate in 16:9.

La sit-com è ambientata a New York, nell'Upper West Side di Manhattan, e ruota
attorno alle vicende dei due protagonisti principali: Will Truman, un avvocato
gay, e la sua migliore amica Grace Adler, un'arredatrice d'interni. A loro si
affiancano i co-protagonisti: Jack McFarland, ragazzo apertamente gay e sempre
alla ricerca di un lavoro, e Karen Walker, ricca e alquanto bizzarra
"collaboratrice" di Grace.

Gli episodi vennero girati nello studio 17 del CBS Studio Center a Los Angeles
di fronte ad un vero pubblico; gli esterni invece furono girati a New York.
L'edificio dove si trova lo studio di design di Grace esiste veramente ed è il
Puck Building che si trova al 295-309 di LaFayette St. a New York, nei pressi di
Little Italy.[senza fonte]

Will & Grace fu trasmesso per la prima volta negli USA nel 1998. Il primo e
l'undicesimo episodio dell'8a e ultima stagione sono stati trasmessi in diretta
in tutti gli USA, una volta per la East Coast e un'altra per la West Coast a
causa del fuso orario. L'ultima puntata, andata in onda il 18 maggio 2006
sull'emittente americana NBC, ebbe un indice d'ascolto di 18 milioni di
spettatori.

In Italia è stata trasmessa interamente in chiaro da Italia 1. L'ottava ed
ultima stagione si è conclusa il 26 luglio 2007.



https://it.wikipedia.org/wiki/Chi_trova_un_amico,_trova_un_tesoro

Chi trova un amico trova un tesoro è un film del 1981 diretto dal regista Sergio
Corbucci.

È il dodicesimo dei sedici film interpretati dalla coppia Bud Spencer e Terence
Hill.

Alan è un giovane che scommette ai cavalli prosciugando i risparmi del vecchio
zio Brady. Questi da tempo gli racconta di un tesoro favoloso, nascosto in
un'isola deserta. Charlie è in procinto di partire per una crociera attorno al
mondo in solitaria, sponsorizzato dall'azienda produttrice della marmellata
Puffin. Alan, inseguito dagli strozzini, si rifugia sulla barca di Charlie
proprio mentre questi sta per salpare, e riesce a dirottarla verso l'isola del
tesoro sabotando la bussola magnetica con una moneta.

Dopo una prova di forza, con uno scontro fisico tra Anulu e Charlie vinto
facilmente da quest'ultimo, i due sono accolti dalla tribù. Charlie e Alan si
ritrovano poi a difendere la tribù stessa da moderni pirati, che attaccano
ripetutamente l'isola predandola di giovani donne e uomini robusti. Sebbene in
netto svantaggio numerico, Charlie e Alan a suon di botte li costringono ad una
fuga precipitosa.

In seguito i due si mettono alla ricerca del presunto tesoro sepolto, e scoprono
che sulla sommità dell'isola esiste un fortino giapponese risalente alla seconda
guerra mondiale, ancora difeso da Kamasuka, un anziano soldato fantasma che
spara a chiunque tenti di avvicinarsi. Charlie e Alan riescono a espugnare il
fortino rimettendo in moto un vecchio carrarmato giapponese, trovato nascosto
nella vegetazione.

Il giorno dopo Charlie cerca di anticipare il rivale, sottraendo tutti i soldi
ed abbandonando l'isola con l'idrovolante, non prima da essere trattenuto con la
scusa di un romantico addio da ciascuna delle tre giovani figlie di Mama su
espressa richiesta di Alan per permettere a quest'ultimo di salire sul velivolo
di nascosto. Tuttavia i due dovranno tornare sull'isola precipitosamente quando
Kamasuka li informa via radio del ritorno dei pirati, che liberati gli strozzini
hanno catturato e minacciano di morte l'intera tribù. Esaurito il carburante ed
atterrati rocambolescamente sul villaggio, danno inizio ad una scazzottata che
termina con l'arresto dei malviventi da parte dei marinai americani della
portaerei Forrestal.

Il film è stato girato a Miami per le riprese iniziali; per le riprese
sull'isola venne scelta Key Biscayne.

A differenza della maggior parte dei film della coppia (di solito musicati dagli
Oliver Onions) la colonna sonora di questo film è dei fratelli La Bionda. Il
brano principale del commento musicale è Movin' cruisin' eseguito dai The
Fantastic Oceans.



https://it.wikipedia.org/wiki/Serie_A

La Serie A, ufficialmente denominata Serie A TIM per motivi di sponsorizzazione,
è la massima divisione professionistica del campionato italiano di calcio,
gestita dalla Lega Nazionale Professionisti Serie A.

Per la stagione 2016-17, la Serie A occupa la 4ª posizione nel ranking UEFA
delle competizioni per club.

L'introduzione del "girone unico" ha definito l'attuale formato della Serie A.[N
2] Le squadre partecipanti si affrontano in un girone all'italiana, con gare di
andata e ritorno: sono assegnati 3 punti per ciascuna vittoria, un punto a testa
per il pareggio e nessun punto per la sconfitta.[N 3] In caso di parità nei
punti, la classifica finale verte sui seguenti criteri: classifica avulsa (punti
ottenuti nei confronti diretti), differenza reti degli scontri diretti,
differenza reti totale, maggior numero di gol segnati, sorteggio.[N 4]

Il 1º posto nella classifica conclusiva, oltre alla vittoria del Campionato,
comporta la qualificazione diretta alla Champions League.[N 5] L'altro ingresso
nella fase a gironi è riservato alla 2ª classificata, mentre la 3ª accede al
turno di play-off. Il 4º e 5º posto valgono l'accesso all'Europa League,
unitamente alla vincitrice della Coppa Italia.[N 6] Nel caso in cui quest'ultima
fosse già qualificata per la Champions League, al suo posto partecipa la 6ª
classificata (o la prima squadra in posizione utile in possesso della licenza
UEFA).[N 7] I piazzamenti dal 18º al 20º posto comportano, invece, la discesa in
B.[N 8]

Nella stagione successiva alla vittoria del Campionato, la squadra campione
d'Italia può sfoggiare sulla propria divisa lo scudetto (simboleggiante
l'affermazione nel precedente torneo). Il suddetto distintivo richiama i colori
della bandiera nazionale e ha la forma di uno scudo: la sua introduzione è
avvenuta nel 1924-25, quando venne indossato dal Genoa. Dalla stagione 1960-61
il club vincitore viene inoltre premiato con la Coppa Campioni d'Italia, il
trofeo ufficiale della Serie A.

Nel 1958, da un'idea di Umberto Agnelli, fu deciso di assegnare una speciale
stella ai club che avessero raggiunto il traguardo dei dieci successi nella
massima serie italiana. Tale simbolo è composto da una stella dorata a 5 punte,
cucita sulle divise dei club e solitamente accompagnata allo stemma societario.
La Juventus, dopo la conquista del suo decimo scudetto nella stagione 1957-1958,
fu la prima squadra italiana ed europea a fregiarsi sulla maglia di un
distintivo commemorativo per una vittoria sul campo, seguita nei decenni
seguenti dall'Inter e dal Milan; i bianconeri, fin qui unici nel calcio
italiano, conquistarono poi il diritto a fregiarsi ulteriormente di una seconda
e terza stella, rispettivamente, in occasione del conseguimento del ventesimo e
trentesimo scudetto.

Nato nel 1898, i primi due decenni del campionato italiano, ancora
caratterizzato da un'organizzazione amatoriale nonché da uno scarso interesse
del pubblico, furono segnati dai frequenti successi di Genoa — prima squadra a
fregiarsi del titolo di campione d'Italia — e Pro Vercelli, le quali si
spartirono gran parte dei titoli. La FIGC ha organizzato sin dalla prima
edizione il campionato in piena autonomia, eccezion fatta per la stagione
1921-1922: allorché le società non raggiunsero un accordo con l'appena lanciato
progetto Pozzo si arrivò alla disputa di due diversi tornei, uno dei quali
organizzato dalla CCI. Già dalla stagione successiva, il compromesso Colombo
sanò la frattura e permise di riunificare i tornei.

Sino alla fine degli anni 1920 il titolo italiano — che dal 1925, cioè
dall'introduzione della patch dello scudetto, per metonimia viene usualmente
definito tale — veniva assegnato attraverso gironi plurimi su base territoriale,
e successive fasi a eliminazione diretta; dall'edizione del 1929-1930 il torneo
si svolge invece secondo la formula del girone unico (già fugacemente
sperimentata nella stagione 1909-1910), prendendo al contempo la denominazione
di Serie A, che mantiene sino a oggi. L'entrata negli anni 1930 fu uno
spartiacque nella storia del calcio tricolore, sia sul piano sportivo, sia
soprattutto sociale: all'inizio di un'epoca segnata dalle affermazioni pressoché
costanti delle «tre grandi», ovvero la Juventus — la squadra più titolata
d'Italia —, il Milan e l'Inter, si aggiunse infatti un sempre maggiore seguito
da parte di tifosi e mass media, facendo definitivamente del calcio lo sport
nazionale italiano, soppiantando il ciclismo.

A contrastare non episodicamente il dominio dell'asse milanese-torinese sono
state, limitatamente al periodo interbellico e al secondo dopoguerra, il Bologna
e l'altra torinese, il Torino. Nei decenni seguenti, oltre a rossoblù e granata,
altre realtà come Fiorentina, Lazio, Roma — a suo tempo la prima squadra del
Centro-Sud a rompere l'egemonia nordista in campionato, nell'edizione 1941-1942
— e Napoli hanno ciclicamente iscritto i propri nomi nell'albo d'oro della
massima divisione, senza tuttavia dare continuità alle loro vittorie; ancor più
rari sono stati gli exploit di club tradizionalmente lontani dal calcio di
vertice, come Casale e Novese (questo ultimo, nella controversa stagione del
sopracitato «scisma» tra FIGC e CCI) agli inizi del XX secolo, e Cagliari,
Verona e Sampdoria nella seconda metà del Novecento.

Sul piano della competitività, la scelta della Lega Nazionale Professionisti di
bandire l'ingaggio di giocatori e tecnici dai campionati esteri, dopo la
disfatta della nazionale al campionato del mondo 1966 in Inghilterra, di fatto
portò a una prima crisi della Serie A (ulteriormente aggravata, quattordici anni
più tardi, dal primo scandalo del calcioscommesse), che si protrasse fino ai
primi anni 1980, quando il massimo campionato italiano scivolò, nella stagione
1981-1982, al dodicesimo posto nel ranking europeo, dietro a tornei generalmente
considerati di secondo piano, come quelli di Belgio, Unione Sovietica, Germania
Est e Cecoslovacchia.

Inversamente, la Serie A toccò il suo apice, in termini di lustro e visibilità,
a cavallo degli anni 1980 e 1990: l'elevato tasso tecnico delle formazioni,
arricchite peraltro qualitativamente dalla cosiddetta «riapertura delle
frontiere» agli stranieri, e la regolarità di buoni risultati (finali e
vittorie) nelle coppe europee — che raggiunse il culmine nella stagione
1989-1990, con la storica conquista di tutte e tre le maggiori coppe confederali
da parte di club italiani —, portò la Serie A a occupare per varie stagioni il
primo posto del ranking continentale; ciò consentì al campionato italiano,
nell'edizione 1997-1998, di qualificare un record di 8 squadre alle competizioni
dell'UEFA. A partire dalla seconda metà degli anni 2000, il campionato italiano
è invece vittima di un secondo periodo di crisi, minato, tra gli altri, da
ciclici scandali relativi all'ambito delle scommesse, disaffezione da parte dei
tifosi, la precaria situazione finanziaria dei club e lo scadimento del livello
tecnico.

Sono 66 le squadre ad aver preso parte agli 85 campionati di Serie A a girone
unico che sono stati disputati a partire dal 1929-1930 fino alla stagione
2016-2017 (della quale si riportano in grassetto le squadre militanti):

Di seguito un diagramma a barre che indica le medie spettatori negli stadi dalla
stagione 1990-91 al 2012-13.

In tempi recenti, il campionato italiano ha subìto l'influenza televisiva. Il
potere, sempre più crescente, delle televisioni ha infranto un'antica
tradizione: la contemporaneità degli incontri. Sin dall'arrivo del girone unico,
era consuetudine che l'intero turno di campionato si disputasse nel pomeriggio
della domenica: le partite iniziavano in orario variabile (tra le 14:30 e le
16:30), con la copertura radiofonica garantita da "Tutto il calcio minuto per
minuto". Il calendario della Serie A era allineato con quelli delle coppe
europee, programmate invece il mercoledì. Inoltre, il ridotto numero di
partecipanti (16 oppure 18 formazioni) permetteva di fissare il via della
stagione nel mese di settembre, se non addirittura in ottobre. È da segnalare,
anche, un ulteriore aspetto: in coincidenza con le gare della Nazionale, il
campionato era solito osservare una sosta la domenica precedente oppure
successiva.

L'influsso televisivo ha, invece, modificato radicalmente l'impostazione del
torneo. L'inizio è fissato già ad agosto, con la sessione estiva di mercato
ancora aperta. Gli incontri vengono ripartiti su più giorni e orari: sono
possibili gare infrasettimanali, anticipi al venerdì, posticipi al lunedì e
partite alle 12:30 della domenica. Le soste per la Nazionale cadono in periodi
fissi, la maggior parte dei quali durante il girone di andata. La pausa
natalizia interessa invece l'ultimo week-end dell'anno, con ripresa a gennaio
(solitamente a ridosso dell'Epifania). Il calendario sempre più spezzettato
rende, inoltre, difficile l'individuazione di date libere per eventuali partite
da recuperare: esse vengono, solitamente, programmate a metà settimana.[N 9]



https://it.wikipedia.org/wiki/Il_piacere_(romanzo)

Il piacere è un romanzo di Gabriele D'Annunzio, scritto nel 1889 a Francavilla
al Mare e pubblicato l'anno seguente dai Fratelli Treves. A partire dal 1895
recherà il sopratitolo I romanzi della Rosa, formando un ciclo narrativo con
L'innocente e Il trionfo della morte, trilogia dannunziana di fine Ottocento.

Così come un secolo prima Le ultime lettere di Jacopo Ortis di Ugo Foscolo aveva
diffuso in Italia la corrente e la sensibilità romantica, Il piacere e il suo
protagonista Andrea Sperelli introducono nella cultura italiana di fine
Ottocento la tendenza decadente e l'estetismo.

Come affermò Benedetto Croce, con d'Annunzio «risuonò nella letteratura italiana
una nota, fino ad allora estranea, sensualistica, ferina, decadente», in
contrapposizione al naturalismo e al positivismo che in quegli anni sembravano
aver ormai conquistato la letteratura italiana (basti pensare che nello stesso
anno viene pubblicato un capolavoro del Verismo come il Mastro-don Gesualdo di
Giovanni Verga). D'Annunzio inaugura un nuovo tipo di prosa psicologica e
introspettiva, destinata ad avere un grande successo e che gli consentirà di
indagare gli errori e le contrarietà della vita dell'«ultimo discendente d'una
razza intellettuale».

Andrea Sperelli è un nobile romano (nato però in Abruzzo) che risiede a Palazzo
Zuccari a Roma. Il suo amore per Elena Muti, anch'essa nobile, conosciuta ad una
festa mondana, è ormai finito, così Andrea, dopo la definitiva separazione da
lei, si lascia andare ad incontri amorosi. Ferito durante un duello, Andrea
viene ospitato dalla sua cugina nella villa di Schifanoja a Francavilla,dove
conosce la ricca Maria Ferres, moglie del ministro plenipotenziario di
Guatemala, di cui subito s'innamora e dalla quale viene ricambiato. Andrea,
appena guarisce, torna a Roma e si rituffa nella sua solita vita mondana. Anche
Donna Elena è tornata a Roma dopo due anni, durante i quali aveva preso in
seconde nozze Lord Heathfield. Andrea è combattuto da due amori: Elena
Heathfield e Maria Ferres, anche lei trasferitasi a Roma con il marito e la
figlia Delfina. Presto Andrea viene a sapere di una crisi finanziaria del marito
di Maria che, avendo perso un'ingente somma di denaro ad una partita a carte, è
costretto a trasferirsi con tutta la famiglia. Prima di partire, Donna Maria
vuole concedersi per l'ultima notte ad Andrea, ma lui, essendo troppo innamorato
di Elena, rovina tutto ciò che lui stesso aveva creato. Ad Andrea non resta che
la solitudine e la consapevolezza di stare osservando un'epoca storica che
cambia: ossia, il passaggio del potere della nobiltà di Roma alla democrazia
popolare.

È il 31 dicembre 1886. Andrea Sperelli, giovane aristocratico di origini
abruzzesi, aspetta con ansia l'ex amante Elena Muti nella sua casa romana a
Palazzo Zuccari. Durante l'attesa torna con la memoria alla scena del loro
addio, avvenuto quasi due anni prima, nel marzo 1885, su una carrozza in via
Nomentana. Quando Elena arriva, nell'incontro fra i due si alternano ricordo,
ardore e di nuovo allontanamento e dolore. Viene quindi ripercorsa la storia
della casata degli Sperelli, gli insegnamenti dati ad Andrea dal padre, l'arrivo
del giovane a Roma. La rievocazione prosegue con il primo incontro tra Sperelli
ed Elena, a una cena a casa della marchesa di Ateleta, cugina del protagonista.
Subito egli inizia un serrato corteggiamento. Il giorno seguente, i due si
incontrano una seconda volta a un'asta di oggetti antichi in via Sistina;
quindi, venuto a sapere che Elena è malata, Andrea chiede e ottiene di essere
ricevuto da lei, in un'atmosfera erotico-mistica. Comincia così la narrazione
dell'idillio che nei mesi successivi unisce i due sullo sfondo della Roma
elegante, e dei loro incontri tra gli oggetti d'arte di Palazzo Zuccari, dove il
corpo di Elena alimenta le fantasie del giovane esteta. Una sera, tornando a
cavallo dall'Aventino, Elena però annuncia la sua imminente partenza, e il loro
inevitabile distacco. Dopo l'abbandono, Andrea si immerge in un gioco di
continue seduzioni, conquistando una dopo l'altra sette nobildonne; si
incapriccia infine di Ippolita Albònico. In una giornata di corse di cavalli,
Andrea la corteggia assiduamente suscitando la gelosia dell'amante di lei,
Giannetto Rutolo, da cui viene provocato a duello. Nonostante la sua maggiore
abilità nella scherma, Andrea subisce una grave ferita.

Ospitato dalla cugina Francesca di Ateleta nella villa di Schifanoja, sul mare
di Francavilla in Abruzzo, Andrea esce da una lunga agonia e inizia la
convalescenza, in un'unione mistica con la natura e l'arte. Il 15 settembre 1886
arriva, ospite a Schifanoja, Maria Ferres con il marito, ministro
plenipotenziario del Guatemala (che riparte subito), e la figlia Delfina. Dieci
giorni dopo, il 25 settembre, Andrea è sedotto dalla donna «spirituale ed
eletta»; la loro amicizia diventa sempre più intensa, finché il giovane dichiara
il suo amore a Maria, che però non risponde, facendosi schermo della presenza
della figlia. Maria Ferres tiene un diario di quei giorni, dove sono annotati i
suoi sentimenti, le sue riflessioni, i turbamenti d'amore per Andrea, da cui non
vuole lasciarsi vincere. Dal 26 settembre in poi, attraverso il diario, vengono
narrate le successive fasi del corteggiamento, sempre più serrato, finché il 4
ottobre, durante una cavalcata nella pineta di Vicomile, la donna cede. Tornato
il marito, avviene la separazione tra i due innamorati.

Rientrato a Roma, Andrea si rituffa nella vita precedente la convalescenza, tra
donne del demi-monde e amici indifferenti e superficiali. Irrequieto e pieno di
amarezza, egli reincontra Elena Muti. L'attrazione per l'antica amante, nella
sua nuova veste di provocatrice, e la fascinazione per Maria, nella sua ingenua
purezza e fragilità, si intrecciano nel suo spirito. Tenta così di incontrare
Elena nella casa di cui lei ha ripreso possesso, a Palazzo Barberini, ma la
presenza del marito lo fa fuggire. Poco dopo, a casa di lei, Andrea assedia
Maria Ferres, e la sera dopo i due si incontrano nuovamente a un concerto alla
sala dei Filarmonici, dove arriva anche Elena. Questa, una volta partita Maria,
invita Andrea ad accompagnarla in carrozza e nel tragitto incrociano una folla
di manifestanti che protestano per i fatti di Dogali; prima di lasciare l'ex
amante, Elena lo bacia intensamente. Sperelli dunque riflette su se stesso e si
giudica «camaleontico, chimerico, incoerente, inconsistente». Ma ormai è deciso
a dare caccia senza tregua a Maria, che lo ama. La donna, dal canto suo, cede
sempre più all'amore: a Villa Medici, durante una delle passeggiate con cui il
giovane le mostra le bellezze della città, Andrea e Maria si baciano.

Respinto con durezza da Elena, Sperelli viene a sapere dagli amici della rovina
del marito di Maria, sorpreso a barare al gioco. La donna si mostra forte di
fronte al dolore di dover partire e separarsi dall'amato, decidendo di
rimanergli totalmente fedele. Andrea, al contrario, riesce a nascondere con
sempre maggior difficoltà il suo "doppio gioco". Dopo aver visto Elena uscire di
casa per andare dal nuovo amante, Andrea torna nel rifugio di Palazzo Zuccari,
dove, durante l'ultima notte d'amore con Maria, pronuncia inconsciamente il nome
di Elena. Maria, con orrore, lo lascia. Il 20 giugno all'asta dei mobili
appartenuti ai Ferres, Sperelli vive con ribrezzo e nausea il senso del
«dissolvimento del suo cuore». Fugge alla vista di Elena e degli amici, e verso
sera rientra nelle stanze dove Maria aveva vissuto, ora vuote e percorse dai
facchini; la vicenda si conclude, per Andrea, amaramente, dietro agli
scaricatori che trasportano l'armadio da lui comprato all'asta, salendo le scale
«di gradino in gradino, fin dentro la casa».

La struttura del Piacere risente della lezione di naturalismo e verismo, oltre
che del simbolismo. Tuttavia, allo stesso tempo, se ne distacca, introducendo
elementi di novità, e andando nella direzione della letteratura decadente
antinaturalista.

Il lessico utilizzato è conforme al comportamento e all'educazione da esteta di
Andrea Sperelli: pregiato, quasi artefatto, aulico e molto elaborato, in
particolar modo nella descrizione degli ambienti e nell'analisi degli stati
d'animo. Si prendano ad esempio l'uso di troncamenti, o le forme arcaiche e
letterarie, come nel caso di articoli e preposizioni articolate. Anche se
l'eloquenza e la ricercatezza tendono ad appiattire il registro verbale, come
succede per l'uso di metafore e comparazioni che talvolta complicano ed
intensificano momenti carichi di tensione. La sintassi è prettamente
paratattica, in grado di rafforzare la tendenza all'elencazione, alla
comparazione, all'anafora, e la prosa è ricca, allusiva e musicale, tanto da
assumere una funzione espressiva più che comunicativa. Inoltre, l'autore usa
fare riferimenti a opere letterarie e artistiche per conferire un tono più
elevato al romanzo, senza prescindere da vocaboli in inglese, greco, tedesco,
francese e latino.

D'Annunzio affida la narrazione delle vicende a un narratore onnisciente in
terza persona, alternando due punti di vista: quello critico del narratore e
quello interno del protagonista. Altro elemento di novità è l'attenzione per
emozioni e sentimenti e la semplificazione della trama, che è giocata più
sull'interiorità dei personaggi che su meri fatti, concentrandosi in particolare
sulle sensazioni che vengono generate dai luoghi e dagli oggetti. Da qui deriva
anche l'uso del flashback, che rompe lo schema lineare della narrazione,
seguendo piuttosto le vicende interiori dei personaggi.

Il protagonista del romanzo è un esteta - come il barone Des Esseintes di Joris
Karl Huysmans o il Dorian Gray di Oscar Wilde - che, seguendo la tradizione di
famiglia, ricerca il bello e disprezza il mondo borghese, conduce una vita
eccezionale, «costruisce» la sua vita come un'opera d'arte e rifiuta le regole
basilari del vivere morale e sociale. La sua sensibilità straordinaria implica,
però, una certa corruzione, che fa parte della ideologia e psicologia del dandy,
e che in parte è dovuta allo stile di vita dell'alta società del tempo. Andrea
Sperelli vive tutto ciò con intima sofferenza, a causa della degradazione di
quella forza morale che, secondo gli insegnamenti del padre, è necessaria a uno
spirito forte per dominare le proprie debolezze.

Questo suo atteggiamento ha, dunque, una ragione più profonda. Sperelli ha
vissuto la separazione dei genitori, la madre ha anteposto l'amante al figlio e
il padre lo ha spinto verso l'arte, l'estetica e gli amori e le avventure
facili. È forse per questa infanzia che Andrea passa da una storia all'altra,
senza nessun rimpianto o amarezza, che studia cinicamente e accuratamente ciò
che dovrà dire ad una donna per sedurla ed ottenere da lei quello che lui
vuole.[senza fonte]

Andrea è, d'altronde, segnato nel suo intimo da una duplicità, che è il cuore
stesso del romanzo: di fronte alla precarietà e instabilità del reale, anche il
carattere del protagonista risulterà mutevole e cangiante. Egli è abituato a
scindersi tra ciò che è e ciò che deve apparire, pensa che la vita sia
artificio, e per questo motivo fonda la sua esistenza sulla doppiezza e sulla
menzogna. Ma proprio questo atteggiamento sarà la causa della sua sconfitta
intellettuale, morale e sentimentale. Abituato a considerare solo il valore
simbolico e non quello fattuale delle cose, a «metaforizzare il reale», Andrea
finisce per essere travolto dalla sovrapposizione di realtà e finzione,
rappresentata dalla sovrapposizione delle due donne, Elena e Maria.

Questo personaggio, che è tipico della letteratura decadente e simbolista, segue
l'ideologia dannunziana, non solo per quello che concerne l'estetismo, ma
soprattutto perché denuncia la crisi dei valori e degli ideali aristocratici di
fronte alla meschinità del mondo borghese.

Una certa ambiguità è ravvisabile anche nell'atteggiamento che
l'autore-narratore D'Annunzio ha nei confronti del suo personaggio. Se non è
possibile dire, semplicisticamente, che Andrea Sperelli sia l'alter ego del
poeta, è però senz'altro vero che l'autore si immedesima nel protagonista:
Andrea è ciò che D'Annunzio è e che vorrebbe essere, impersona le sue esperienze
effettive e quelle aspirate, è nobile e ricco, intellettuale e seduttore, timido
come Cherubino cinico come Don Giovanni, accede facilmente ai ritrovi mondani e
ai salotti della nobiltà. In più, quasi a saldare questo legame, D'Annunzio pone
se stesso tra gli artisti prediletti dal giovane dandy.

Da un lato, quindi, Andrea Sperelli è un ritratto del D'Annunzio-autore, ma
dall'altro egli è oggetto di critiche da parte del narratore, che ne condanna il
cinismo e la perversione. La sua debolezza morale e la grandiosità delle sue
opere, unite insieme, conferiscono fascino al personaggio e rimarcano, ancora
una volta, la duplicità e l'ambiguità insite in lui: cinico e sensibile, falso
eppure sentimentale, egoista ma anche amorevole, Andrea Sperelli si erge per le
sue doti di esteta e artista, e allo stesso tempo decade, si decompone,
rivelandosi insieme un inetto e un superuomo ante tempus.

La duplicità già descritta si incontra anche nei personaggi femminili, che non a
caso sono due. L'immaginario della donna nel Piacere si lega a quello del
Decadentismo: oscilla tra la sensualità sottile, metamorfica e finemente
viziosa, e l'immagine, descritta in maniera vellutata e prettamente
preraffaelita, della donna delicata ed eterea, anche se entrambe estremizzate e
molte volte mescolate.

Tale immaginario si sdoppia tra la seduzione sessuale e passionale di Elena
Muti, esponente di una cultura mediocre, dell'eros, dell'istinto carnale,
espressione di piacere e lascivia, che ricorre spesso ai versi di Goethe (poeta
sensuale), e la sanità spirituale e quasi mistica di Maria Ferres, colta,
intelligente e sensibile all'arte e alla musica, legata alla famiglia e in
particolare alla figlia Delfina, molto religiosa, che nel corso del romanzo
assume una natura quasi misteriosa, passionale, inafferrabile, ricorrendo ai
versi di un poeta malinconico quale Shelley. La contrapposizione tra le due si
fa emblematica anche nel nome: la prima ricorda colei che fece scoppiare la
guerra di Troia, la seconda la madre di Cristo.

Tuttavia, anche le due donne sono sottoposte alla legge dello scambio che
caratterizza il Piacere. Ciò diventa evidente nella mistione cerebrale che
Andrea fa delle due: è un processo di identificazione, che conduce dapprima a
una sovrapposizione sentimentale, e poi allo scambio dell'una con l'altra.

Il piacere è ambientato a Roma e dintorni, tra gli anni 1885 e 1887, nello
stesso contesto storico in cui fu scritto. E proprio le vicende storiche e
politiche dell'epoca, che fanno da sfondo al romanzo, sono importanti per poter
comprendere lo stile di vita e la psicologia dei personaggi.

Caduta nel 1876 la Destra storica che aveva governato l'Italia dalla formazione
del Regno nel 1861, il re chiama al governo Agostino Depretis, un ex mazziniano
che forma un ministero con uomini della Sinistra parlamentare, tenendo il potere
fino al 1887. A Depretis succede il siciliano Francesco Crispi, che governa, a
fasi alterne, fino al 1896.

La politica economica della Sinistra storica fu caratterizzata dal protezionismo
nei confronti di industrie e grandi aziende agrarie nazionali, fino alla guerra
doganale con la Francia. In politica estera, invece, fu centrale l'ingresso nel
1882 nella Triplice Alleanza, a carattere difensivo, con Austria e Germania.
Viene inoltre inaugurata la politica coloniale, con l'occupazione dell'Eritrea e
la sconfitta di Dogali del 1887, che portarono nel 1889 alla firma Trattato di
Uccialli, e alla costituzione della prima colonia italiana in Africa. Crispi in
particolare fu protagonista di importanti mutamenti, come la riforma del codice
penale (Codice Zanardelli) e l'abolizione della pena di morte, ma anche di
repressioni ai danni delle associazioni cattoliche e del movimento operaio.

Tutto ciò si colloca nella "grande depressione" economica che colpì l'Europa
alla fine del secolo. Il periodo fu caratterizzato da alcuni mutamenti nella
struttura socio-economica delle grandi nazioni occidentali: concentrazioni
industriali e finanziarie (trust, monopoli) sostenute dallo Stato
(protezionismo), conseguente crisi del liberalismo e nascita di nuove tendenze
autoritarie. Queste tendenze si scontrano con le conquiste sociali
precedentemente ottenute dalle classi lavoratrici e con la formazione di grandi
partiti di massa (socialisti e socialdemocratici), che diventano la struttura
portante della società industriale. In questa situazione, artisti e
intellettuali scelgono spesso una collocazione divergente o di autoemarginazione
dalle masse, dalla vita "ordinaria" promossa dal nuovo modello produttivo
capitalistico, e dalla mercificazione dell'opera d'arte, assumendo atteggiamenti
eccentrici ed elitari, o provocatori e demistificanti.

D'Annunzio compose Il piacere tra il luglio 1888 e il gennaio 1889, a
Francavilla al Mare, dove era ospite del pittore Francesco Paolo Michetti. Il
poeta era stato fino ad allora collaboratore fisso del giornale La Tribuna di
Roma, da cui dipendeva sul piano economico dalla fine del 1884, dopo la fuga
d'amore e il matrimonio riparatore con la duchessina Maria Hardouin di Gallese.
Nel luglio 1888 D'Annunzio abbandona l'attività giornalistica per concentrarsi
esclusivamente alla stesura del suo primo romanzo, vertice della prima fase
della sua produzione letteraria, nel quale riverserà il frutto di anni di
preparazione e studio, e in cui ritorneranno vari elementi biografici, prima fra
tutti la sua travagliata vita sentimentale, divisa tra l'amore per la moglie
legittima e madre di suo figlio Maria Hardouin e la passione per l'amante di
allora Barbara Leoni.

Uno dei risultati più impressionanti della sua apparizione nel mondo letterario
fu la creazione di un vero e proprio "pubblico dannunziano", condizionato non
tanto dai contenuti quanto dalla forma divistica che lo scrittore costruì
attorno alla propria immagine. D'Annunzio creò attorno a sé un'aura di fascino,
sia con la sua condotta scandalosa, sia con il suo culto della bellezza e il
disprezzo per i valori borghesi. Il poeta conduceva una vita principesca, tra
residenze di lusso e oggetti d'arte – uno stile di vita che però richiedeva
fiumi di denaro, ricadendo quindi nelle dinamiche borghesi da lui tanto
deprecate. Cosciente di questo paradosso, lo scrittore si rende conto della
debolezza dell'estetismo: da ciò l'immagine fallimentare che ne viene data nel
Piacere, la denuncia dell'incoerenza, la mancanza di autenticità e spontaneità
di Andrea Sperelli.

Nel Piacere è ravvisabile una fitta rete di rimandi a vari modelli letterari e
artistici, legati sia all'ambiente romano in cui il poeta era inserito, sia alla
lettura di autori a lui contemporanei, per lo più francesi.

Parigi fu, negli anni della Terza Repubblica e fino allo scoppio della prima
guerra mondiale, la capitale culturale d'Europa, la città in cui vennero
elaborati i modelli, gli atteggiamenti, i programmi dei principali movimenti
culturali, il luogo di attrazione di tutti gli artisti e scrittori europei.

D'Annunzio utilizzò il suo impiego giornalistico alla "Tribuna" di Roma per
esplorare e assimilare i nuovi modelli letterari francesi ed europei in
generale, attraverso il continuo rapporto con altri intellettuali e scrittori.
Alle sue influenze precedenti, che comprendevano Charles Baudelaire, Théophile
Gautier, l'estetica preraffaellita elaborata dai critici del giornale Cronaca
bizantina, e Goethe, si aggiunsero dunque quelle provenienti dalla nuova fonte
di ispirazione francese, come Gustave Flaubert, Guy de Maupassant, Émile Zola,
ma anche Percy Bysshe Shelley, Oscar Wilde e forse la lettura di À rebours di
Joris Karl Huysmans.

Di grande importanza sono poi gli influssi dell'ambiente romano. D'Annunzio
giunse nella capitale nel 1881, e i dieci anni che vi trascorse furono decisivi
per la formazione del suo stile: nel rapporto con l'ambiente culturale e mondano
della città si formò il nucleo della sua visione del mondo. Centrale fu in
particolare la sua collaborazione alla rivista Cronaca Bizantina, di proprietà
dello spregiudicato editore Angelo Sommaruga, il primo a pubblicare libri del
giovane poeta. La rivista, che aveva una linea editoriale orientata alle
concezioni letterarie moderne in voga allora (tanto da parlare di una «Roma
bizantina») e di cui lo stesso D'Annunzio fu direttore per breve tempo nel 1885,
ospitava rubriche di letteratura firmate da importanti artisti e scrittori
inseriti nell'ambiente giornalistico, tra cui spiccano Edoardo Scarfoglio, Ugo
Fleres, Giulio Salvadori e altri. Sempre a questi anni risale l'amicizia con il
musicista Francesco Paolo Tosti e il pittore Francesco Paolo Michetti.

Inoltre, D'Annunzio fu collaboratore di molte altre testate romane, e dal 1884
al 1888 scrisse di arte e di cronaca mondana per il quotidiano La Tribuna,
firmando con vari pseudonimi e occupandosi di mostre d‘arte, ricevimenti
aristocratici e aste d'antiquariato. Attraverso questa intensissima attività
D'Annunzio si costruì un personale e inesauribile archivio di stili e registri
di scrittura, da cui attinse poi per le sue opere di narrativa. In questo rito
di iniziazione letteraria egli mise rapidamente "a fuoco" il proprio mondo di
riferimento culturale, nel quale si immedesimò fino a trasfondervi tutte le sue
energie creative ed emotive, condannandosi così per molti anni ad accumulare
debiti e a fuggire dai creditori.

Si può quindi parlare, tanto nelle opere quanto nella vita di D'Annunzio, di una
idealizzazione del mondo, che viene ad essere circoscritto nella dimensione del
mito. La sua fantasia lottò prepotentemente per imporre sulla realtà del
presente, vissuto con disprezzo, i valori alti ed eterni di un passato visto
come modello di vita e di bellezza.

Valore assoluto del Piacere è l'arte, la quale rappresenta per Andrea Sperelli
un programma estetico e un modello di vita, a cui subordina tutto il resto,
giungendo alla corruzione fisica e morale (è il tipico dandy, formatosi
nell'alta cultura e votato all'edonismo). È, insomma, la realizzazione di
un'elevazione sociale e di quel processo psicologico che affina i sensi e le
sensazioni:

Senza dubbio, «i miraggi erotici, tutte le insane orge dei sensi si fondano su
una profonda corruzione del sentimento. […] L'arte si dissolve nella minuziosità
di un estetismo individualmente raffinato, si limita alla forma e non penetra la
sostanza» (appunto di lettura del Michelstaedter sul Piacere)[senza fonte].
Tuttavia, messe da parte l'autosuggestione decadente e la tendenza alla
spettacolarizzazione di D'Annunzio, l'accostamento tra arte e bellezza, arte e
vita è una risposta, energica ed eloquente, verso la massificazione dell'arte e
la mercificazione del letterato e della letteratura.

Il Piacere è l'agonia dell'ideale aristocratico di bellezza. Racconta la vacuità
e la decadenza della società aristocratica, infettata dall'edonismo, vicina al
proprio annichilimento morale, poiché il valore del profitto ha sostituito
quella della bellezza. Emblematica è la fine del romanzo: Andrea, vinto,
disfatte le proprie avventure amorose, vaga per le antiche stanze del palazzo
del ministro del Guatemala, disabitato, in rovina, il cui arredamento è stato
venduto all'asta.



https://it.wikipedia.org/wiki/Sophia_Loren

Sophia Loren, nome d'arte di Sofia Costanza Brigida Villani Scicolone (Roma, 20
settembre 1934), è un'attrice italiana.

Tra le più celebri attrici della storia del cinema, la Loren entra nel mondo
della settima arte giovanissima e si impone ben presto, agli inizi degli anni
cinquanta, come sex symbol grazie al corpo da maggiorata. Da Vittorio De Sica
sarà diretta in film come La ciociara, che le valse l'Oscar alla migliore
attrice, il primo dato ad un'attrice in un film non in lingua inglese e l'unica
attrice insieme a Marion Cotillard a detenere questo record. Nel 1965, per il
film Matrimonio all'italiana, riceverà una seconda candidatura all'Oscar, mentre
nel 1991 le verrà assegnato un Oscar alla carriera.

Durante la sua lunga carriera, ha vinto 2 Oscar, 5 Golden Globe, un Leone d'oro,
la Coppa Volpi a Venezia, un Prix d'interprétation féminine a Cannes, un Orso
d'oro alla carriera a Berlino, un BAFTA, 9 David di Donatello (di cui quattro
riconoscimenti speciali) e 3 Nastri d'argento. Nel 1999, l'American Film
Institute (31 premi) ha inserito la Loren al ventunesimo posto tra le più grandi
star della storia del cinema, fra le 25 attrici della classifica la Loren è
l'unica attrice ancora in vita.

Sofia Villani Scicolone crebbe a Pozzuoli, figlia della napoletana Romilda
Villani (1910-1991), insegnante di pianoforte, e di Riccardo Scicolone
(1907-1976), affarista nel settore immobiliare. La madre aveva vinto nel 1932 un
concorso per andare ad Hollywood come sosia di Greta Garbo, ma per la forte
opposizione dei suoi genitori rinunciò. Il padre (figlio del marchese
agrigentino Scicolone Murillo) riconobbe la paternità della bambina, che chiamò
col nome di sua madre, Sofia, di origine veneta; tuttavia, rifiutò sempre di
sposare Romilda che, per le conseguenti ristrettezze economiche si trasferì con
la piccola Sofia da Roma a Pozzuoli, presso la sua famiglia.

Qui Sofia trascorse l'infanzia e i primi anni dell'adolescenza, durante la
seconda guerra mondiale, in condizioni economiche precarie.

Il porto e il magazzino di munizioni di Pozzuoli venivano spesso bombardati
dalle forze aeree degli Alleati e nel corso di uno di questi bombardamenti,
mentre Sofia correva nel rifugio antiaereo, fu colpita da una scheggia di
shrapnel, che la ferì al mento. Dopo questo incidente, la famiglia si trasferì a
Napoli, dove fu ospitata da lontani parenti.

Napoli e la cultura napoletana saranno presenti costantemente nella vita e nella
carriera della Loren, che in molti film recita in napoletano.

Dopo la guerra, Sophia Loren e la sua famiglia tornarono a Pozzuoli. La nonna
Luisa aprì nel salotto un piano-bar, vendendo liquori di ciliegia fatti in casa,
Romilda suonava il piano, la sorella Maria cantava e Sofia badava ai tavoli e
lavava le stoviglie. Il luogo era popolare presso i soldati americani,
acquartierati nelle vicinanze.

A 15 anni Sofia vinse il suo primo concorso di bellezza e con quei soldi tornò a
Roma insieme alla madre in cerca di successo ma entrambe vennero denunciate dal
padre, che non accettava la carriera della figlia nel mondo dello spettacolo,
per una presunta attività di prostituzione nella casa romana: tutto si risolse
con un chiarimento di fronte alle forze dell'ordine.

Nella Capitale partecipò a vari concorsi di bellezza, fra cui Miss Italia del
1950 (che la premiò come Miss Eleganza, un titolo creato apposta per lei).

Inoltre, posò per fotoromanzi e partecipò a diverse pellicole cinematografiche
come comparsa o in ruoli marginali, che a poco a poco le portarono visibilità,
essendo centrati sulle sue qualità estetiche. In un solo anno furono una
quindicina i film nei quali fu scritturata. Affiancò anche Corrado, allora divo
della radio, nella conduzione di Rosso e nero. Ma la svolta arrivò quando,
sempre nel 1951, incontrò il produttore Carlo Ponti: lui la notò a un concorso
di bellezza, dove lei era ospite, e il giorno dopo la ricevette nel suo studio
per un colloquio. Carlo Ponti rimase subito colpito dalle sue potenzialità e le
offrì un contratto di sette anni, trampolino di lancio del suo successo. Iniziò
da quest'epoca a usare nomi d'arte: per un po' si fece chiamare Sofia Lazzaro,
poi, Sophia Loren, così da presentarsi in modo più "internazionale": fu il
produttore Goffredo Lombardo a darle il cognome Loren, "ispirandosi" a quello
dell'attrice svedese Märta Torén (allora le attrici svedesi erano molto in
voga).

È da questo momento che la sua carriera prende il volo. Uno dei primissimi ruoli
importanti col nome di Sophia Loren fu a fianco di Alberto Sordi, interpretando
una splendida Cleopatra e quello di una sua sosia in Due notti con Cleopatra di
Mario Mattoli nel 1953. L'anno seguente girerà altri film in ruoli secondari
come Carosello napoletano, di Ettore Giannini, Un giorno in pretura,
nell'episodio Don Michele, Anna e il biliardo con Walter Chiari di Steno, oppure
Tempi nostri, con Totò di Alessandro Blasetti; ma il 1954 sarà anche l'anno
decisivo per una svolta nella sua carriera interpretando ruoli da protagonista
in celebri commedie. Importante fra tutti fu il ruolo della pizzaiola Sofia in
L'oro di Napoli, che Vittorio De Sica le volle affidare soltanto poco dopo
averla conosciuta e dopo un breve colloquio. Dello stesso anno è Peccato che sia
una canaglia, di Alessandro Blasetti (tratto da un racconto di Alberto Moravia),
dove incontra per la prima volta il suo partner per eccellenza Marcello
Mastroianni. Qui interpreta una giovane ladra che cercherà con la sua esuberante
bellezza di incastrare l'onesto tassista Paolo, che si difenderà con tutti i
mezzi sia dalla giovane Lina e sia dal padre di lei, il professor Stroppiani,
interpretato da Vittorio De Sica.

Nel 1955 i tre attori saranno protagonisti in La bella mugnaia, una simpatica
commedia di Mario Camerini ambientata durante l'occupazione spagnola nel sud
d'Italia. Dello stesso anno è Il segno di Venere, diretto dal maestro Dino Risi,
dove veste i panni di Agnese, che, a causa della sua bellezza, mette in ombra la
cugina Cesira di minuto aspetto, interpretata da Franca Valeri. Nel cast
figurano Vittorio De Sica, Alberto Sordi, Raf Vallone e Tina Pica.

Con Vittorio De Sica, Tina Pica e ancora diretti da Dino Risi, sempre nel 1955,
Sophia Loren sarà protagonista in Pane, amore e..., dove cercherà con ogni mezzo
possibile di sedurre il Maresciallo Carotenuto affinché le conceda una proroga
per rimanere nella sua casa. Il film, ambientato a Sorrento e seguito di Pane,
amore e fantasia e Pane, amore e gelosia (interpretati da Gina Lollobrigida da
sempre indicata come la sua storica rivale cinematografica), rimane celebre per
il sensuale mambo ballato da Sophia Loren per Vittorio De Sica.

Il suo primo importante ruolo drammatico arriva per un film diretto da Mario
Soldati e scritto, tra gli altri, da Pier Paolo Pasolini e Giorgio Bassani: La
donna del fiume. La Loren dà prova di una forte capacità interpretativa. Con La
fortuna di essere donna (1956), di Alessandro Blasetti, ritorna in coppia con
Marcello Mastroianni in una divertente commedia degli anni cinquanta. La celebre
copertina su Life del 1955 segna l'inizio della sua carriera internazionale,
grazie alla sua prorompente bellezza, che non ha mai rischiato di offuscarne
l'aspetto artistico, e l'indubbia bravura come attrice, sia leggera che
drammatica.

A partire dal 1956 recita anche in inglese in produzioni statunitensi di
rilievo, affiancata dalle più grandi star di Hollywood. "Approdando in America,
trova davanti gli anni d'oro del cinema hollywoodiano con attrici del calibro
di: Marilyn Monroe, Elizabeth Taylor, Audrey Hepburn, Ingrid Bergman, Shirley
Temple e tante altre".

È questo il periodo di film come Il ragazzo sul delfino, diretto da Jean
Negulesco e prodotto dalla 20th Century Fox, in cui la Loren muove i suoi primi
passi nella musica cantando un brano musicale; Orgoglio e passione a fianco di
Frank Sinatra e Cary Grant, con il quale, lei stessa afferma, ebbe un breve
flirt. Oppure Timbuctù con John Wayne, La chiave con William Holden, il western
Il diavolo in calzoncini rosa con Anthony Quinn, Un marito per Cinzia, ancora
con Cary Grant. Un autentico successo americano è anche Orchidea nera, del 1958,
per la regia di Martin Ritt, uno dei suoi miglior film americani, che ottiene
molte acclamazioni anche in Italia, facendo vincere a Sophia il suo primo David
di Donatello e la Coppa Volpi alla Mostra del cinema di Venezia di quell'anno.

Viene diretta da Delbert Mann nel drammatico Desiderio sotto gli olmi. Qui la
Loren interpreta il ruolo dell'italiana Anna Cabot con a fianco Anthony Perkins,
il celebre serial killer di Psyco di Alfred Hitchcock.

Grazie a questi film e a tanti altri, Sophia Loren riuscì a imporsi e farsi
amare dal pubblico statunitense e di tutto il mondo, competendo con le grandi
star femminili dell'epoca di Hollywood.

Divisa tra Italia e Hollywood, interpreta innumerevoli film di successo con le
più grandi star mondiali, diretta da registi quali Vittorio De Sica, Mario
Monicelli, Ettore Scola, Dino Risi, Mario Camerini, Charlie Chaplin, Sidney
Lumet, George Cukor, Michael Curtiz, Anthony Mann e André Cayatte. In
particolare con De Sica, con il quale gira otto film, forma un ideale sodalizio,
spesso completato dalla presenza di Marcello Mastroianni.

Nel tempo va sempre più affermandosi come una vera icona del cinema italiano nel
mondo; la definitiva consacrazione come attrice arriva con l'interpretazione del
suo film-simbolo, La ciociara, diretto da Vittorio De Sica e prodotto dal marito
Carlo Ponti. La parte di Cesira era stata offerta, in un primo momento, ad Anna
Magnani, mentre la Loren avrebbe dovuto interpretare la figlia Rosetta, e la
regia del film inizialmente era stata assegnata a George Cukor.

Ambientato negli anni della seconda guerra mondiale, il film è tratto
dall'omonimo romanzo di Alberto Moravia. All'epoca Sophia Loren aveva solo 25
anni, quando inaspettatamente Vittorio De Sica le propose il ruolo di Cesira. Un
personaggio semplice e popolano, ma costituito da una grande venatura
drammatica, che lei riuscì a far emergere con straordinaria disinvoltura e
naturalezza. Molteplici sono le scene emblematiche del film dove la Loren
dimostra il suo straordinario istinto recitativo, come la scena dello stupro
dentro una chiesa abbandonata, il momento del risveglio con l'abbraccio tragico
di calore materno verso la figlia Rosetta pregante e uno sguardo intenso e
commovente, oppure la scena simbolo in cui Cesira sfoga la propria rabbia per la
violenza subita, cadendo a terra in un pianto straziante quanto liberatorio.

Questa interpretazione vale alla Loren il Premio Oscar, la Palma d'oro a Cannes,
il BAFTA, il David di Donatello e il Nastro d'argento.

Nell'aprile dello stesso anno TIME le dedica una copertina con un'illustrazione
di René Bouché.

Dopo il successo de La ciociara, Sophia vola in Spagna per girare il colossal El
Cid, dove interpreta la bella Jimena, promessa sposa al leggendario condottiero
El Cid Campeador, interpretato da Charlton Heston; nel cast figura anche Raf
Vallone. Del seguente anno è l'indimenticabile ruolo di una procace Zoe,
nell'episodio La riffa, diretta da Vittorio De Sica, in Boccaccio '70.
Successivamente girerà per lo stesso De Sica altri ruoli d'inconfondibile
bellezza e solarità.

Negli anni immediatamente successivi reciterà con Peter Sellers in La
miliardaria, con Clark Gable in La baia di Napoli, con Paul Newman in Lady L e
con Marlon Brando e Charlie Chaplin ne La contessa di Hong Kong.

Nel 1961 invece, veste i panni di Madame Sans-Gêne, il film, diretto da
Christian-Jaque, è ispirato ad una commedia storica in tre atti scritta nel 1893
dai francesi Victorien Sardou, famoso drammaturgo, e da Émile Moreau,
commediografo e sceneggiatore.

Del 1963 è Ieri, oggi, domani, in cui interpreta tre ruoli divenuti celebri:
Adelina, una giovane napoletana venditrice di sigarette di contrabbando che per
sfuggire al carcere cerca di rimanere incinta più volte possibile; il secondo
episodio è Anna, una signora milanese che, insoddisfatta della propria vita,
cerca una consolazione in un amore extra-coniugale; il terzo episodio,
probabilmente il più celebre, è Mara, una prostituta romana che all'inizio cerca
di sedurre un seminarista, ma poi comprende che dovrà aiutarlo nel suo cammino
spirituale. Rimane nell'immaginario di tutti lo spogliarello che ci regala di
fronte a un sognante Marcello Mastroianni. Per questi ruoli riceverà il David di
Donatello come migliore attrice protagonista, mentre il film ottiene numerosi
premi, tra cui il Premio Oscar come miglior film straniero nel 1965.

Del 1964 è invece Matrimonio all'italiana, tratto dalla commedia Filumena
Marturano di Eduardo De Filippo. Vittorio De Sica le assegna un altro celebre
personaggio, quello della prostituta Filumena, complesso e battagliero. Una
donna che cerca di rifarsi una vita credendo all'amore di Domenico Soriano
(interpretato da Marcello Mastroianni), e poi con ogni mezzo trova il modo per
garantire un futuro ai suoi tre figli, che ha nascosto per tutta la vita,
sposando "don Dummì". Un'eccellente interpretazione con celebri monologhi dove
si evidenzia, soprattutto, l'istinto dell'essere madre e l'amore per i figli
sopra ogni cosa. Per questo ruolo riceve una seconda nomination all'Oscar alla
miglior attrice.

L'ultimo film, che vede protagonista la celebre coppia diretta da Vittorio De
Sica, è I girasoli. Un'appassionata storia d'amore tra Giovanna e Antonio, che
li vede felici e innamorati nella prima parte fino a quando la guerra li
dividerà per sempre. Un altro ruolo intenso e drammatico in cui, questa volta,
presta la sua energia nel ritrovare suo marito fino in Russia, dove è dato per
disperso. Nel 1970 riceve un altro David di Donatello come miglior attrice
protagonista.

Nessun'attrice italiana ha mai raggiunto una così solida e duratura popolarità
internazionale. Al successo professionale si aggiunge la gioia della maternità
quando, dopo due tentativi sfortunati, nascono due figli: Carlo Jr. nel 1968 ed
Edoardo nel 1973.

Nel 1971 è protagonista della commedia La mortadella di Mario Monicelli con Gigi
Proietti e Danny DeVito (suo primo ruolo cinematografico). Dello stesso anno è
il film La moglie del prete, diretta da un altro grande regista della commedia
all'italiana Dino Risi, ancora una volta in coppia con Marcello Mastroianni. Nel
1972 veste i panni di una suora nella commedia di Alberto Lattuada Bianco, rosso
e..., a fianco di Adriano Celentano.

Nel 1974 torna sul grande schermo con un ruolo drammatico e intenso, diretta per
l'ultima volta dal grande regista che la rese celebre, Vittorio De Sica, in Il
viaggio. Il film è tratto da una novella di Luigi Pirandello e come partner
maschile è presente Richard Burton. Per questa interpretazione si aggiudica il
suo quinto David di Donatello.

Del 1977 è il film Una giornata particolare del maestro Ettore Scola, in coppia
con Marcello Mastroianni. Interpreta Antonietta, una madre di sei figli che
trascorre la propria esistenza chiusa in casa, anche nel "giorno particolare"
(il 3 maggio 1938, in cui Adolf Hitler visita la capitale italiana). Un
personaggio fragile e sottile, che attraverso sguardi carichi di passione verso
il suo inquilino Gabriele, e profondi silenzi, Sophia Loren fa emergere la
disperazione di questa donna celata dietro conformismi nell'epoca del fascismo,
tratteggiando, così, uno dei più riusciti personaggi della sua carriera, in uno
dei più bei film del cinema italiano. Vince il sesto David di Donatello, nella
ventiduesima edizione del premio.

Il 15 aprile del 1978, un'inchiesta della Guardia di Finanza coinvolse l'attrice
e il marito Carlo Ponti: furono accusati di aver portato all'estero 10 miliardi
di lire, con il paravento di film in coproduzione. Nel 1982, a seguito di vecchi
problemi con il fisco italiano, viene persino incarcerata con l'accusa di frode
fiscale restando per 17 giorni nel penitenziario di Pozzuoli. Nel 2013, la Corte
di Cassazione ha escluso qualsiasi responsabilità della Loren, rilevando come la
frode sia da attribuire al suo commercialista.

Per il resto gli anni ottanta si segnalano quasi esclusivamente per
partecipazioni a produzioni televisive: Sophia: Her Own Story tv-movie
autobiografico per la televisione americana tratto dal suo omonimo libro, Madre
coraggio (1986), Mamma Lucia e il remake de La ciociara (1988), di Dino Risi:
l'unica deludente eccezione è il film Qualcosa di biondo (1984) in cui recita
accanto al figlio Edoardo.

Nel 1991 riceve il Premio Oscar alla carriera. A consegnare la statuina
all'attrice è Gregory Peck, che a sua volta aveva ricevuto l'ambito premio dalla
Loren nel 1963. L'attrice, visibilmente emozionata, ringrazia molte delle
persone che l'hanno aiutata a diventare una grande attrice, come Vittorio De
Sica e Federico Fellini, e anche all'interno della sua famiglia.

Il 29 marzo del 1993, insieme al suo partner di scena per eccellenza, Marcello
Mastroianni, annuncia e consegna l'Oscar alla carriera a Federico Fellini.

Nel 1994 Robert Altman l'ha voluta in Prêt à porter, ultimo film interpretato al
fianco di Mastroianni: trent'anni dopo replica, con arguta ironia, lo
spogliarello per Marcello Mastroianni di Ieri, oggi e domani. Per
l'interpretazione fu candidata a un Golden Globe. L'anno successivo è stata la
partner di Jack Lemmon e Walter Matthau in That's Amore - Due improbabili
seduttori, mentre nel 1997 ha interpretato la mamma di un ragazzo ebreo che vuol
diventare comunista in Soleil di Roger Hanin.

Nel 1999 è Sofia Loren a consegnare l'Oscar al miglior film straniero a Roberto
Benigni. Memorabile la scena in cui, al grido dell'attrice "And the Oscar goes
to... Robberto", l'attore raggiunge il palco dell'Academy camminando sugli
schienali delle poltrone.

Verso la fine del 2001, viene scelta come testimonial per la campagna
pubblicitaria "L'ultima buona azione della Lira".

Nel 2002 è stata la protagonista di Cuori estranei, diretta dal figlio Edoardo
Ponti, e nel 2004 di Peperoni ripieni e pesci in faccia di Lina Wertmüller: ma i
maggiori successi li riscontra con le fiction Francesca e Nunziata (2001),
sempre di Lina Wertmüller, recitando accanto a Claudia Gerini e Raul Bova e La
terra del ritorno (2004), in coppia con Sabrina Ferilli.

Ha preso parte allo spot pubblicitario della TIM, insieme a Christian De Sica e
a Elisabetta Canalis, interpretando una suora.

Nel 2006 ha posato per il Calendario Pirelli 2007. Nel febbraio 2007 esce il
film Saturno contro di Ferzan Özpetek, la cui colonna sonora contiene la traccia
Zoo be zoo be zoo interpretata da Sophia.

Il 22 febbraio 2009, durante la notte degli Oscar, ha premiato, insieme ad altre
attrici, la vincitrice della statuetta nella categoria di miglior attrice
protagonista, Kate Winslet. Infine, sempre nel 2009, dopo diversi anni di
assenza dalla cinematografia, è chiamata da Rob Marshall per interpretare la
madre del protagonista in Nine, omaggio musical a 8½ di Fellini.

Nel 2010 torna in TV come protagonista della miniserie La mia casa è piena di
specchi, ispirata al romanzo autobiografico della sorella Maria Scicolone.
Sophia interpreta sua madre Romilda. Nel 2011 per la prima volta nella sua
carriera doppia il film d'animazione Disney-Pixar Cars 2, dove ha il ruolo di
Mamma Topolino.

Il 4 maggio 2011 l'Academy di Los Angeles ha voluto celebrare la carriera
dell'attrice italiana con una serata a lei interamente dedicata. Personaggi come
Billy Crystal, John Travolta, Christina Ricci, Joe Camp, Eva Mendes hanno
partecipato alla serata per ripercorrere insieme a lei la sua lunga carriera con
documenti tratti dai suoi film al Samuel Goldwyn Theater di Beverly Hills.

Nel 2015 per i suoi 80 anni pubblica un'autobiografia dal titolo Ieri, oggi e
domani. La mia vita, edita da Rizzoli. Nel 2016 è protagonista dello spot di
Dolce e Gabbana, diretto da Giuseppe Tornatore e con la musica di Ennio
Morricone.

Tra i riconoscimenti ricevuti figurano la Coppa Volpi, vinta nel 1958 per
Orchidea nera di Martin Ritt, il premio per la migliore interpretazione al
Festival di Cannes nel 1960 per La ciociara, il BAFTA quale attrice
internazionale dell'anno e il già citato Oscar nel 1962 per La ciociara.

Nel 1991, in Francia, è stata insignita della Legion d'Onore; lo stesso anno le
è stato assegnato l'Oscar alla carriera. Nel 1994 ha ottenuto anche l'Orso d'oro
alla carriera al festival di Berlino. Nel 1997 il Presidente della Repubblica
Oscar Luigi Scalfaro l'ha insignita del titolo di Cavaliere di gran croce
dell'Ordine al merito della Repubblica italiana.

Nel 1998 ha ricevuto il Leone d'oro alla carriera alla Mostra del cinema di
Venezia e il Globo d'oro alla carriera che le viene assegnato dalla stampa
estera in Italia. La star internazionale però era assente a causa di problemi di
salute e a ritirare il premio al Lido c'erano il marito Carlo Ponti e i suoi due
figli.

Il 10 febbraio 2006 ha partecipato alla cerimonia di apertura delle Olimpiadi
invernali di Torino 2006 portando, per la prima volta nella storia, insieme ad
altre 7 celebri donne, la bandiera olimpica. Il 20 ottobre 2007 riceve il Premio
Campidoglio a Roma. Il 21 maggio 2009 entra nel Guinness dei Primati come
l'attrice italiana più premiata al mondo.

Agli inizi degli anni cinquanta Sophia vive a Roma, in via Cosenza prima e in
via Ugo Balzani poi. Tra il 1955 e il 1960 ha vissuto con Carlo Ponti in un
appartamento di Palazzo Colonna, in via del Teatro di Marcello. Dal 1960 al 1977
ha vissuto insieme al marito a Marino, nella settecentesca "Villa Sara", ex
residenza dei marchesi Gabrielli, con 50 stanze, foresteria, pinacoteca, casino
di caccia, cinema, cappella privata, maneggio, voliera e una piscina circondata
da un parco di 20 ettari, acquistata e ristrutturata da Ponti negli anni
cinquanta. La villa, dopo anni di abbandono, è stata venduta nel 2003
all'imprenditore Antonio Angelucci. Nel 1977 la Loren, a causa dei problemi del
marito con la finanza, si trasferisce con la famiglia in California. Nel 2007 la
coppia vende la villa californiana per 9 milioni di dollari e si trasferisce
definitivamente a Ginevra, in rue Charles-Bonnet, dove l'attrice vive. La Loren
possiede inoltre un appartamento nell'esclusiva Trump World Tower di New York.

Sophia Loren incontrò Carlo Ponti nel 1950, quando lei era ancora quindicenne e
lui aveva 37 anni. Ponti era ancora ufficialmente sposato con Giuliana Fiastri,
con la quale si era unito in matrimonio nel 1946 e dalla quale aveva già avuto
due figli: Guendalina (1951) e Alexandre (1953). Nel 1956 Ponti si recò in
Messico, ove ottenne il divorzio da Giuliana e il 17 settembre 1957 sposò Sophia
per procura. Ponti non rientrò in Italia, per evitare l'accusa di bigamia
(allora in Italia il divorzio non era consentito), lavorando ad Hollywood. Nel
1960 lui e la Loren tornarono in Italia e furono accusati di bigamia, ma
negarono di essere uniti in matrimonio.

Nel 1962 il primo matrimonio di Ponti fu annullato, evitando così alla nuova
coppia l'accusa di bigamia. Nel 1965, Ponti ottenne il divorzio da Giuliana in
Francia, permettendogli così di sposare la Loren il 9 aprile 1966 a Sèvres.

Ponti e la Loren ottennero la cittadinanza francese grazie all'intervento del
Presidente Georges Pompidou. Carlo e Sofia ebbero due figli:

Sofia rimase sposata a Carlo Ponti fino al decesso di quest'ultimo, avvenuto il
10 gennaio 2007, a causa di complicazioni polmonari.

Negli anni sessanta ha avuto, per sua stessa ammissione, un flirt con Cary
Grant.

Carlo Ponti e Sophia Loren sono stati importanti collezionisti d'arte. La
collezione Ponti-Loren comprende oltre 150 opere, tra cui lavori di Matisse,
Cézanne, Picasso, Braque, Dalí, Canaletto, Renoir, De Chirico, Balla, Magritte,
Kokoschka e numerosi reperti archeologici. Nel 2007 un quadro di Francis Bacon
appartenente alla collezione viene venduto dall''Acquavella Galleries di New
York per più di 15 milioni di dollari. Nello stesso anno la Loren mette all'asta
da Christie's a Londra un altro quadro di Bacon del 1956, Study for Portrait II,
venduto per 14 milioni e 200 mila euro.

Rita Savagnone la doppiò anche in C'era una volta, poiché sembrava che la Loren
non potesse tornare in tempo in Italia per eseguire da sé il lavoro, poi però
riuscì ad autodoppiarsi, così che il film uscisse nelle sale tutto doppiato con
la voce della Loren: a quel punto la versione con la Savagnone è stata
cestinata.



https://it.wikipedia.org/wiki/World_League_di_pallavolo_maschile_2016

La World League di pallavolo maschile 2016 si è svolta dal 16 giugno al 17
luglio 2016: al torneo hanno partecipato trentasei squadre nazionali e la
vittoria finale è andata per la prima volta alla Serbia.

Le squadre, divise in tre gruppi, hanno disputato una prima fase a gironi con
formula del girone all'italiana; al termine della prima fase:

Formazione: 1 Aleksandar Okolić, 2 Uroš Kovačević, 3 Milan Katić, 5 Aleksa
Brđović, 7 Dragan Stanković, 8 Marko Ivović, 9 Nikola Jovović, 10 Miloš Nikić,
15 Tomislav Đokić, 16 Dražen Luburić, 17 Neven Majstorović, 18 Marko
Podraščanin, 19 Nikola Rosić, 20 Srećko Lisinac, CT: Nikola Grbić

Formazione: 1 Bruno de Rezende, 2 Isac Santos, 3 Éder Carbonera, 4 Wallace de
Souza, 6 Tiago Brendle, 7 William Arjona, 10 Sérgio dos Santos, 12 Luiz
Fonteles, 13 Maurício de Souza, 14 Douglas de Souza, 16 Lucas Saatkamp,
17 Evandro Guerra, 18 Ricardo Lucarelli, 19 Maurício Borges, CT: Bernardo de
Rezende

Formazione: 2 Jenia Grebennikov, 4 Antonin Rouzier, 5 Trévor Clévenot,
6 Benjamin Toniutti, 7 Kévin Tillie, 9 Earvin N'Gapeth, 10 Kévin Le Roux,
11 Julien Lyneel, 13 Pierre Pujol, 14 Nicolas Le Goff, 15 Horacio d'Almeida,
16 Nicolas Maréchal, 17 Franck Lafitte, 18 Thibault Rossard, CT: Laurent Tillie



https://it.wikipedia.org/wiki/Roberto_Succo

Roberto Succo (Venezia, 3 aprile 1962 – Vicenza, 23 maggio 1988) è stato un
criminale italiano.

Il 12 aprile 1981, all'età di 19 anni, Roberto Succo uccise i genitori,
accoltellando per 32 volte la madre Maria e, dopo averne atteso in casa per
tutto il giorno il ritorno, colpendo col retro di un'accetta il padre Nazario.
Dopo aver ucciso i genitori, ne occulta i cadaveri nella vasca da bagno,
coprendoli con l'acqua.

Fugge poi da Mestre, ma le indagini sull'omicidio dei coniugi Succo vengono
indirizzate subito al figlio che due giorni più tardi viene arrestato all'uscita
di una pizzeria a San Pietro al Natisone, poco lontano dal confine con la
Jugoslavia, dopo che era tornato brevemente sul luogo dell'omicidio.

Dichiarato infermo di mente dal tribunale, Roberto Succo viene internato
nell'Ospedale Psichiatrico Giudiziario di Reggio Emilia. Il 17 maggio 1986
approfittando di un permesso, fugge dall'ospedale e fa perdere le proprie
tracce. Fino al momento della fuga, Succo era stato un detenuto modello, si era
diplomato e sembrava aver ritrovato un certo equilibrio mentale, tanto da
ricevere il parere positivo in molte visite dai medici e dagli psichiatri che
concessero il benestare ai permessi.

Dopo la fuga dall'Italia, si rifugia in Francia con documenti falsi e il cognome
cambiato in "Kurt". Qui commette altri cinque omicidi (un brigadiere della
Gendarmeria Nazionale Francese, un medico, un ispettore di polizia e due
adolescenti di 17 anni, queste ultime violentate e uccise).

Dopo essere stato riconosciuto da uno studente a Aix-les-Bains il 6 aprile,
torna in Italia e il 28 febbraio 1988 viene catturato in località Bocca di
Strada di Santa Lucia di Piave.

Tenta nuovamente di evadere dal carcere di Santa Bona di Treviso, improvvisando
una conferenza stampa sul tetto del penitenziario con molta gente accorsa
intorno al carcere.

Nella notte tra il 22 e il 23 maggio 1988, si uccide nel carcere San Pio X di
Vicenza soffocandosi con un sacchetto di plastica riempito di gas.

La vicenda di Roberto Succo ispirò un film omonimo diretto nel 2001 da Cédric
Kahn interpretato dall'attore italiano Stefano Cassetti, in concorso al festival
di Cannes del 2001.

Sulla vicenda di Succo, il drammaturgo francese Bernard-Marie Koltès ha prodotto
un'opera teatrale intitolata "Roberto Zucco".



https://it.wikipedia.org/wiki/Niccol%C3%B2_Paganini

Niccolò Paganini (Genova, 27 ottobre 1782 – Nizza, 27 maggio 1840) è stato un
violinista, compositore e chitarrista italiano, fra i più importanti esponenti
della musica romantica.

Continuatore della scuola violinistica italiana di Pietro Locatelli, Gaetano
Pugnani e Giovanni Battista Viotti, è considerato uno fra i maggiori violinisti
dell'Ottocento, sia per la padronanza dello strumento, sia per le innovazioni
apportate in particolare allo staccato e al pizzicato.

Nacque a Genova il 27 ottobre del 1782 da una modesta famiglia originaria di
Carro (nell'odierna provincia della Spezia). Il padre Antonio faceva imballaggi
al porto ed era appassionato di musica; con la madre Teresa abitavano in Vico
Fosse del Colle, al Passo della Gatta Mora, un caruggio di Genova nella zona di
via del Colle.

Fin dalla più giovane età Niccolò apprese dal padre le prime nozioni di musica
sul mandolino e, in seguito, fu indirizzato, sempre dal padre, allo studio del
violino. Non a torto Paganini è considerato un autodidatta, in quanto i suoi due
maestri furono di scarso valore e non ricevette che una trentina di lezioni di
composizione da Gaspare Ghiretti. Malgrado ciò, all'età di 12 anni, già si
faceva ascoltare nelle chiese di Genova e diede un concerto nel 1795 al teatro
di Sant'Agostino, eseguendo delle sue variazioni per chitarra e violino
sull'aria piemontese "La Carmagnola", andate perdute. Il padre lo condusse a
Parma nel 1796, all'età di 14 anni. Qui Niccolò si ammalò di polmonite e venne
curato con il salasso, che lo indebolì e lo costrinse a un periodo di riposo
nella casa paterna a Romairone, in val Polcevera, vicino a San Quirico dove
studiò anche fino a 10-12 ore al giorno su un violino costruito dal Guarneri,
regalatogli da un ammiratore di Parma. Paganini imitava i suoni naturali, il
canto degli uccelli, i versi degli animali, i timbri degli strumenti, come il
flauto, la tromba e il corno. In seguito diede dei concerti nell'Italia
Settentrionale e in Toscana. Raggiunta una portentosa abilità, andò di nuovo in
Toscana, dove ottenne le più calorose accoglienze.

Nel 1801, all'età di 19 anni, interruppe la propria attività di concertista e si
dedicò per qualche tempo all'agricoltura e allo studio della chitarra.

Alla fine del 1804, all'età di 22 anni, riapparve a Genova, ma tornò a Lucca
l'anno successivo, dove accettò il posto di primo violino solista alla corte
della principessa di Lucca e Piombino Elisa Bonaparte Baciocchi, sorella di
Napoleone I. Quando la nobildonna, nominata granduchessa di Toscana, si trasferì
a Firenze nel 1809, Paganini la seguì, ma per un banale incidente se ne
allontanò e non volle più tornarvi, malgrado i numerosi inviti. A Torino fu
invitato a suonare nel castello di Stupinigi da un'altra delle sorelle
dell'imperatore francese, Paolina Borghese.

Nella sua vita, Paganini percorse l'Italia tre volte, facendosi applaudire in
numerose città. La prima di queste città fu Milano nel 1813, a 31 anni, il 29
ottobre, al teatro Carcano. I critici lo acclamarono primo violinista al mondo.
Qui nel giro di diversi anni diede 37 concerti, in parte alla Scala e in parte
al Carcano.

Nel marzo 1816 trionfò nella sfida lanciatagli da Charles Philippe Lafont e due
anni dopo ripeté il trionfo in un confronto con Karol Lipiński. Strinse amicizia
con Gioachino Rossini e con Louis Spohr. Nel 1817, a 35 anni, suonò a Roma,
suscitando una tale impressione che il Metternich lo invitò a Vienna. Ma, già
allora, le precarie condizioni di salute gli impedirono di realizzare quel
progetto. Invece andò al Sud, a Palermo, dove il 23 luglio 1825 vide la luce
Achille (1825-1895), il figlio avuto con una "mediocre cantante e per giunta
nevrotica", Antonia Bianchi (Como, 1800 - 1874). Paganini convisse con la
Bianchi dal 1824 al 1828 prima che lei venisse sposata dal milanese Carlo Felice
Brunati. Pur non ufficializzando mai il legame con la madre di suo figlio,
Paganini tuttavia si dimostrò affettuoso verso questo bimbo illegittimo, tanto
che per averlo con sé dovette sborsare 2.000 scudi alla madre e poi farselo
riconoscere manipolando le sue conoscenze altolocate.

Nel 1828 finalmente andò a Vienna, dove le lodi ai suoi concerti furono unanimi.
L'imperatore Francesco II lo nominò suo virtuoso di camera. Dopo aver dato 20
concerti a Vienna, si recò a Praga, dove sorsero aspre discussioni sul suo
valore.

Compose anche dal 1817 al 1830 sei concerti per violino e orchestra (famosissimo
il finale del secondo, detto La campanella); ritornato a Genova nel 1832 iniziò
la composizione dei famosi Capricci per violino e, nel 1834, una sonata per la
grande viola, variazioni su temi di Süssmayr e Gioachino Rossini, serenate,
notturni, tarantelle. La gran viola in questione è uno speciale strumento a
cinque corde, andato perduto, che Paganini aveva fatto produrre a Francesco
Borghi, liutaio di Forlì, e che divenne nota anche col nome di "controviola
Paganini".

Tra il 1832 e il 1833 si alterna tra Parigi e l'Inghilterra e conosce la giovane
Charlotte Watson, figlia del suo accompagnatore al pianoforte, e se ne innamora.
A Boulogne fissa un incontro con lei ma vi trova il padre e scoppia uno
scandalo. Nel 1833 acquista nei pressi di Parma la grande Villa Gaione, con
l'intenzione di trascorrervi i periodi di riposo tra una tournée e l'altra.

Il 1834 segna l'inizio dei sintomi più eclatanti di una malattia polmonare
all'epoca non diagnosticata, segnata da accessi di tosse incoercibile, che
duravano anche un'ora, che gli impedivano di dare concerti e che lo spossavano
in maniera debilitante, per la quale furono interpellati almeno venti fra i
medici più famosi d'Europa, ma che nessuno riuscì a curare minimamente. Il
dottor Sito Borda, pensionato dell'Ateneo di Pavia, finalmente pose la diagnosi
di tubercolosi e lo curò con un rimedio dell'epoca, il latte di asina. Solo in
seguito propose medicamenti mercuriali e sedativi della tosse, tipici
dell'epoca, con poco risultato e grossi effetti collaterali. I disturbi alla
gola si presentarono molto tempo prima che insorgesse la laringite vera e
propria e la necrosi dell'osso mascellare. Comunque la reazione di Paganini alla
malattia fu molto dignitosa e composta; malgrado non avesse una grande opinione
dei medici, che non erano riusciti a curarlo, si rivolgeva sempre con fiducia a
qualcun altro, sperando di trovare un medico che potesse aiutarlo. Nonostante la
difficoltà in cui si trovava, non si abbandonò mai alla disperazione e bisogna
riconoscere che in questi estremi frangenti dimostrò una grande forza d'animo.
Al tempo gli diagnosticarono una laringite tubercolare; dagli sforzi della tosse
non poteva più parlare e diventò completamente afono. Gli faceva da interprete
il figlioletto Achille di 15 anni, che si era abituato a leggergli le parole
sulle labbra e quando anche questo non fu più possibile, si mise a scrivere dei
bigliettini, che sono stati conservati e sottoposti a esame grafologico. Morì a
Nizza in casa del presidente del Senato. Achille, diventato adulto, cercherà di
dare continuità all'opera del padre, continuando a riordinare e a pubblicare le
sue opere, autenticandone la firma. In seguito i nipoti, che non avevano
conosciuto il nonno Niccolò, venuti in possesso dell'intera opera paganiniana,
decideranno di venderla allo Stato e, solo dopo un rifiuto, metteranno l'opera
all'asta.

Paganini morì il 27 maggio 1840. Il vescovo di Nizza ne vietò la sepoltura in
terra consacrata. Il suo corpo fu quindi imbalsamato con il metodo Gannal e
conservato nella cantina della casa dov'era morto. Dopo vari spostamenti, nel
1853 fu sepolto nel cimitero di Gaione e successivamente nel cimitero della
Villetta di Parma.

I concerti per violino e orchestra presentano una singolarità di concezione, che
alla loro epoca fu talvolta scambiata per esibizionismo esagerato. Le serie di
accordi di difficile impostazione, i trilli e i salti di registro, sono dovuti
anche al fatto che Paganini, per questioni economiche, voleva essere l'unico in
grado di suonare la propria musica in modo da essere l'unico a potervici
lucrare. Volendo mantenere segrete le partiture, le consegnava al direttore
d'orchestra solo qualche ora prima dell'esecuzione. Questi aveva quindi la
possibilità di studiarle solo per poco tempo; perciò il compositore doveva
limitarsi a un'orchestrazione di facile interpretazione (l'orchestra doveva
infatti essere in grado di poter suonare il brano a prima vista). In questo
modo, gli assoli di violino risultano maggiormente complicati all'orecchio
dell'ascoltatore che nel frattempo si è abituato all'accompagnamento
semplificato dell'orchestra. Un esempio di quanto detto lo si trova nel primo e
nel secondo concerto per violino e orchestra. In particolare nel secondo, il
movimento denominato la Campanella è considerato dalla critica un capolavoro e
venne trascritto per pianoforte da Franz Liszt.

Questo detto popolare ebbe origine nel febbraio del 1818 al Teatro Carignano di
Torino, quando Carlo Felice, dopo aver assistito a un concerto di Paganini, fece
pregare il maestro di ripetere un brano. Paganini, che amava improvvisare molto
di quello che suonava e alcune volte si lesionava i polpastrelli, gli fece
rispondere «Paganini non ripete». Per questo motivo gli fu tolto il permesso di
eseguire un terzo concerto in programma.

In seguito a questo, annullò i concerti che doveva ancora tenere a Vercelli e
Alessandria. In due lettere inviate all'amico avvocato Germi scrisse: «La mia
costellazione in questo cielo è contraria. Per non aver potuto replicare a
richiesta le variazioni della seconda Accademia, il Sig. Governatore ha creduto
bene sospendermi la terza…» (il 25 febbraio 1818) e poi «In questo regno, il mio
violino spero di non farlo più sentire» (l'11 marzo dello stesso anno). Ma si
contraddisse nel 1836 quando tornò a suonare proprio a Torino per ringraziare
Carlo Alberto per la concessione di legittimazione del figlio Achille.

Negli anni 70 dell'Ottocento Schubert di Amburgo, Ricordi e Schott pubblicarono
alcuni titoli. Il resto giacque inedito a casa di Achille non avendo trovato
altri editori.

Nel 1910 i manoscritti vennero acquistati all'asta da Leo Olschki che rivendette
al collezionista di Colonia Wilhelm Heyer per il suo museo e divennero di fatto
inconsultabili. L'asta comprendeva tutti i manoscritti tranne i 3 residui
concerti per violino e orchestra dei 5 allora conosciuti.

Alcuni manoscritti facenti o non facenti parte dell'asta furono stampati nei
primi decenni del secolo. Nel 1922 la Universal Edition di Vienna diede alle
stampe alcuni pezzi per violino e pianoforte. L'editore Zimmermann di
Francoforte sul Meno nel 1925 stampò 26 composizioni per chitarra sola. Nel 1926
un'altra asta assegnò i manoscritti a Fritz Reuther, un collezionista di
Mannheim. Nel 1935 toccò a Schott e nel 1940 a Ricordi.

Sempre Schott, nel 1952, estraendoli dalla collezione Reuter pubblicò alcuni
pezzi per violino e pianoforte. Zimmermann nel 1955 mandò in stampa importanti
composizioni cameristiche tratte dalla collezione postuma. Alcune composizioni
furono pubblicate in Germania e Spagna nel 1956/57.

Nel 1970 e 1971 la Bèrben di Ancona pubblicò alcuni inediti per violino e per
chitarra. Nel 1971 il governo italiano acquistò i 90 manoscritti e dal 1972
l'Istituto Italiano per la Storia della Musica ha, pian, piano, iniziato la
pubblicazione degli inediti. Ora si trovano presso la Biblioteca Casanatense di
Roma.

All'inizio degli anni 90 del XX secolo fu ritrovato l'archivio del violinista e
compositore Camillo Sivori in cui sono presenti 23 composizioni paganiniane, di
alcune delle quali non si sospettava l'esistenza.

Su incarico del comune di Genova le prof. Maria Rosa Moretti e Anna Sorrento nel
1982 stilarono il "Catalogo tematico delle musiche di Niccolò Paganini" da qui
la dicitura "M.S." assegnata ufficialmente alle sue opere.

Per promuovere l'attività concertistica dei violinisti debuttanti, dal 1954 si
svolge annualmente (dal 2002 solo negli anni pari) a Genova, nel mese di
ottobre, presso il Teatro Carlo Felice, il Premio Paganini, giunto nel 2015 alla
54ª edizione.

Il concorso, di notevole difficoltà (al punto che talvolta il primo premio non
viene assegnato), si articola in 3 prove (nelle prime due l'ingresso in teatro è
libero), nel corso delle quali i concorrenti devono eseguire vari pezzi per
violino solo o con accompagnamento di pianoforte e – nella finale – un concerto
per violino e orchestra.

Il 12 ottobre all'eventuale vincitore è concesso l'onore di suonare il
"Cannone", il famoso violino di Paganini, costruito nel 1743 dal liutaio
Bartolomeo Giuseppe Guarneri, lasciato dal musicista alla sua città natale onde
fosse «perpetuamente conservato». Oggi è conservato a Palazzo Doria-Tursi, Musei
di Strada Nuova - Genova.

Si ipotizza che Paganini fosse affetto da una sindrome marfanoide, patologia che
colpisce il collagene della matrice extracellulare. Questo spiegherebbe
l'aracnodattilia (dita estremamente lunghe e mobili), che gli permise di
arrivare a livelli di esecuzione tecnica insuperati.

In occasione dell'anniversario del completamento e della presentazione dei 24
Capricci di Paganini è stata organizzata nell'ambito del Festival Paganiniano di
Carro una mostra, creata dall'artista Ernesto Solari, allestita al Castello
Comunale di Bonassola e al Museo Diocesano di Brugnato[senza fonte], che
illustra ed interpreta alcuni degli aspetti caratterizzanti la vita e i
"Capricci" del grande musicista.



https://it.wikipedia.org/wiki/Alfabeto_greco

L'alfabeto greco è un sistema di scrittura composto da 24 lettere (7 vocali e 17
consonanti), e risale al IX secolo a.C.; deriva dall'alfabeto fenicio, nel quale
a ogni segno era associato un solo suono. A sua volta, gli stessi segni
dell'alfabeto fenicio deriverebbero da una semplificazione di alcuni geroglifici
egizi, i quali, per il principio dell'acrofonia, persero il loro significato
iniziale, lasciando a ciascun segno solo il valore fonetico.

Nell'antica Grecia le lettere venivano usate anche per scrivere i numeri,
posponendo al simbolo grafico un segno molto simile a un apostrofo, in maniera
analoga ai numeri romani usati dai Latini.

Le lettere dell'alfabeto greco sono molto utilizzate oggi per numerosi altri
scopi: in matematica e in fisica per indicare gli angoli e le costanti, in
astronomia per assegnare il nome alle stelle, e così via.

L'alfabeto greco nacque diversi secoli dopo il crollo della civiltà micenea e il
conseguente abbandono del sistema di scrittura miceneo detto "lineare B", usato
per trascrivere una forma arcaica di greco. Si tratta di un adattamento
dell'alfabeto fenicio che ebbe luogo dopo il medioevo ellenico (circa 1200
a.C.-800 a.C.). L'alfabeto attualmente conosciuto, composto da ventiquattro
lettere, è quello ionico, che Atene assunse come alfabeto ufficiale con l'editto
di Archino del 403 a.C.

Il cambiamento più evidente rispetto all'alfabeto fenicio consiste
nell'introduzione di segni per rappresentare le vocali, che erano assenti negli
alfabeti consonantici semiti, sebbene fossero state introdotte saltuariamente
delle indicazioni per la pronuncia vocalica (madri di lettura).

Nel greco orientale, che non possedeva alcun tipo di aspirazione, la lettera Η
(eta), dalla consonante semitica glottidale /ħ/ (heth) venne usata per la vocale
lunga /εː/, e venne introdotta la lettera Ω (omega) per rappresentare la /ɔː/
lunga.

Nell'alfabeto greco vennero inoltre introdotte tre nuove lettere, Φ (phi), Χ
(chi), Ψ (psi), che furono inserite alla fine dell'ordine alfabetico, data la
loro tardiva creazione.

Nelle varianti greche occidentali la Χ venne usata per /ks/ e la Ψ per /kʰ/ (da
cui il valore della lettera latina X, derivata dall'alfabeto greco occidentale).

Originariamente esistevano numerose varianti dell'alfabeto greco, di cui quella
greco-occidentale diede origine all'alfabeto etrusco e da questo all'alfabeto
latino, mentre quella ionica venne adottata a partire dall'epoca ellenistica da
tutto il mondo greco insieme alla koinè: da essa derivano l'attuale alfabeto
greco, l'alfabeto gotico, l'alfabeto copto e l'alfabeto cirillico.

Ad Atene in origine venne utilizzata la variante attica (che adoperava la
lettera eta per indicare il suono h invece della e lunga). Nel 403 a.C. Atene
adottò la scrittura ionica come alfabeto standard e in breve le altre versioni
scomparvero.

Nel periodo ellenistico, Aristofane di Bisanzio introdusse l'uso di porre gli
accenti sulle lettere greche per facilitare la pronuncia.

Ogni nome delle lettere fenicie era una parola che cominciava col suono
rappresentato da tale lettera; perciò aleph, la parola per "bue", venne adottata
per il colpo di glottide /ʔ/, bet, o "casa", per il suono /b/, e così via.

Quando i greci adottarono queste lettere, conservarono la maggior parte dei nomi
fenici, adattandoli leggermente alla fonetica greca, e così ad es., aleph, bet,
gimel divennero alfa, beta, gamma. Questi nomi non avevano alcun significato in
greco, se non quello di nome stesso della lettera.

Le lettere greche e le loro derivate sono riassunte nella seguente tabella (la
pronuncia è scritta con l'Alfabeto fonetico internazionale AFI):

Nel protogreco era distinto anche un fonema /j/ (come la i semiconsonantica di
"ieri"), che i linguisti ottocenteschi hanno battezzato jod. A questo fonema, a
quanto pare, non corrispondeva alcun grafema (quello usato attualmente, , è
stato introdotto dagli stessi linguisti), sicché la sua esistenza è
ricostruibile solo a posteriori, a partire da alcuni mutamenti fonomorfologici.



https://it.wikipedia.org/wiki/Questo_piccolo_grande_amore_(film)

Questo piccolo grande amore è un film uscito nelle sale cinematografiche l'11
febbraio 2009 su distribuzione Medusa Film, diretto dal regista Riccardo Donna.

Il film prende ispirazione dall'omonima canzone e segue le linee narrative
dell'altrettanto omonimo concept album di Claudio Baglioni.

1971. Lo studente universitario Andrea e la liceale Giulia si conoscono durante
una manifestazione studentesca e si innamorano. Quando Andrea sta per partire
per il servizio militare, Giulia gli promette di amarlo per sempre. Ma passano i
mesi e la lontananza si fa sentire, così Giulia decide di andare a trovare il
ragazzo in caserma, ma non le è permesso entrare. Tramite delle reclute Andrea
viene a sapere che lei lo aspetta di sera nell'hotel in cui alloggia, ma il
capitano non gli concede di uscire a causa dei suoi comportamenti ribelli.
Tornata a casa Giulia, delusa, comincia a frequentare un ragazzo, nonostante in
cuor suo sappia di amare ancora Andrea. Dopo diversi mesi lui ottiene finalmente
la licenza e torna a Roma ma vede la giovane a Porta Portese in compagnia di un
altro: decide quindi di porre fine alla loro storia.

Andrea passa un anno in caserma; quando ritorna si incontra con Giulia e la
porta sulle rive del Tevere, nel posto in cui si erano baciati per la prima
volta. Si vede chiaramente che la loro storia non è finita mentre lei appoggia
la testa sulla sua spalla, ma quando si devono salutare Giulia chiede a Andrea
se quando tornerà dalla vacanza si sentiranno. Lui le risponde che la chiamerà
ma lei gli dice sorridendo che sa che non lo farà. I due si baciano, prima che
Giulia vada via.



https://it.wikipedia.org/wiki/Padova

Padova (AFI: /ˈpadova/, Ascolta[?·info]; Pàdova, Pàdoa o Pàoa, anticamente anche
Pàva in veneto; Patavium in latino) è un comune italiano di 211.560 abitanti,
capoluogo della provincia omonima in Veneto. È il terzo comune della regione per
popolazione dopo Venezia e Verona (quattordicesimo a livello nazionale) e il più
densamente popolato.

Secondo l'Eneide virgiliana, la città sarebbe nata per mano di Antenore,
principe troiano (Virgilio, Eneide, 1, 247 - 249), nell'anno 1185 a.C., una
tradizione che fa di Padova una delle più antiche città della penisola, e la più
antica del Veneto. Sebbene la fondazione sia leggendaria i dati archeologici
hanno confermato l'antichissima origine della città, sviluppatasi tra il XIII e
XI secolo a.C. e legata alla civiltà dei Veneti antichi.

La città è stata una delle capitali culturali del Trecento: le testimonianze
pittoriche del XIV secolo - tra tutte, il ciclo di Giotto alla Cappella degli
Scrovegni - la rendono nodo cruciale negli sviluppi dell'arte occidentale. Lo
splendore artistico trecentesco fu uno dei frutti del gran fervore culturale
favorito dalla signoria dei Carraresi che resero Padova uno dei principali
centri del preumanesimo. A Padova, tra il XIV secolo e il XV secolo si sviluppò
in concomitanza con Firenze una imponente corrente culturale votata all'antico
che tramuterà nel Rinascimento padovano, e influenzerà la compagine artistica
dell'intera Italia settentrionale del Quattrocento. Dal 1222 è sede di una
prestigiosa università che si colloca tra le più antiche del mondo.

Sede vescovile a capo di una delle diocesi più estese ed antiche d'Italia è
universalmente conosciuta anche come la città del Santo, appellativo con cui
viene chiamato a Padova sant'Antonio, il famoso francescano portoghese, nato a
Lisbona nel 1195, che visse in città per alcuni anni e vi morì il 13 giugno
1231. I resti del Santo sono conservati nella Basilica di Sant'Antonio,
importante meta di pellegrinaggio della cristianità e uno dei monumenti
principali cittadini. Antonio è uno dei quattro santi patroni della città con
Giustina, Prosdocimo e Daniele. A Padova si venerano pure le reliquie di san
Luca, san Mattia e san Leopoldo Mandić. Nel 1829, Padova fu la sede del primo
Convitto Rabbinico, importante istituzione dell'ebraismo italiano.

Nel 1524, a Padova fu costruito per la prima volta dopo l'età classica uno
spazio interamente dedicato alle rappresentazioni teatrali, la Loggia Cornaro;
mentre il 25 febbraio 1545 si costituì legalmente, con atto notarile, una
compagnia di comici teatranti, la prima testimonianza al mondo di una società di
commedianti professionisti, nascita simbolica della Commedia dell'Arte. La
bisbetica domata, commedia di William Shakespeare, è ambientata a Padova.

Padova è collocata all'estremità orientale della Pianura Padana, circa 10 km a
nord dei Colli Euganei e circa 20 km a ovest della Laguna di Venezia. Il
territorio comunale si sviluppa su 92 km² interamente pianeggianti e solcati da
vari corsi d'acqua, che hanno dato nei secoli la forma e la protezione alla
città.

La città poggia su un terreno composto di materiali fini e limoso-sabbiosi,
mentre i sedimenti ghiaiosi sono rari. La distribuzione dei vari livelli
stratigrafici è molto irregolare a causa delle frequenti divagazioni e
variazioni che i corsi dei suoi fiumi hanno subito durante l'ultima era
geologica (si veda per esempio la rotta della Cucca). A ovest della città, nelle
aree rurali del quartiere Montà sono ben visibili vari paleoalvei del fiume
Brenta.

Per quanto riguarda il rischio sismico, Padova è classificata nella zona 4
(sismicità irrilevante) dall'Ordinanza PCM 3274 del 20/03/2003.

La città è nata e si è sviluppata all'interno dei bacini idrografici dei fiumi
Brenta e Bacchiglione, che hanno fortemente condizionato il tessuto urbano e
presentano scorci suggestivi in molti angoli della città.

In passato, tali corsi d'acqua erano fondamentali per l'economia cittadina, in
particolar modo per la presenza di numerosi mulini e per la loro funzione
commerciale, secondariamente per congiungere tramite barche la città con la
vicina Venezia e gli altri centri della provincia di Padova. Inoltre, i canali
hanno rappresentato a lungo un valido complemento delle opere di fortificazione
della città. Le opere di ingegneria fluviale che si sono susseguite nel corso
dei secoli, soprattutto per impulso del Magistrato alle Acque della Repubblica
di Venezia, hanno permesso di ridurre il rischio di esondazioni che interessano
il tessuto urbano della città; gli ultimi grandi lavori risalgono però
all'Ottocento. L'attuale complesso sistema di collegamenti e chiuse tra i canali
cittadini è in grado di gestire e far defluire onde di piena anche
significative, senza gravi pericoli per la città. Le aree a rischio, solo in
presenza di piene di dimensioni eccezionali, sono la zona sud-orientale di
Terranegra (il cui nome deriva dalle esondazioni a cui era spesso soggetta nei
secoli passati), e quella sud-occidentale di Paltana.

A partire dagli anni cinquanta, le opere di interramento dei canali cittadini,
in particolar modo del Naviglio Interno (oggi Riviera Ponti Romani), ne hanno
decretato un lungo periodo di abbandono ed hanno alterato irreparabilmente lo
stretto connubio tra Padova e le sue acque. È solo negli anni novanta che si è
assistito ad un recupero delle vie d'acqua cittadine, ora percorse nuovamente da
imbarcazioni; nei primi anni del terzo millennio sono stati eseguiti lavori
volti a promuovere il turismo fluviale.

Secondo dati del 2005, la città di Padova può vantare 2.512.945 m² di verde
pubblico, di cui 1.680.939 m² di verde attrezzato (compresi i parchi-giochi per
bambini, le piste ciclabili, i campi polivalenti ecc.), che corrispondono a
11,91 m² di verde per abitante e al 2,69% della superficie comunale. Nel 2006
Padova ha vinto il primo premio La città per il verde, assegnato in occasione
della manifestazione Euroflora 2006 svoltasi a Genova.

Tra gli spazi verdi spicca l'Orto Botanico, patrimonio UNESCO ed il Parco Treves
de Bonfili progettato da Giuseppe Jappelli.

La città presenta un clima tendenzialmente subcontinentale tipico della pianura
padana, mitigato tuttavia dalla vicinanza al Mar Adriatico. Dal punto di vista
legislativo, il comune di Padova ricade nella Fascia Climatica E con 2383 gradi
giorno, quindi il limite massimo consentito per l'accensione dei riscaldamenti è
di 14 ore giornaliere dal 15 ottobre al 15 aprile. Tuttora, per i dati climatici
si fa riferimento alla stazione meteorologica dell'Orto Botanico, una di quelle
da cui l'ARPAV raccoglie le informazioni inerenti al meteo urbano (l'altra si
trova a Legnaro, fuori dei confini comunali). Le temperature di seguito
riportate fanno riferimento ai dati relativi al periodo che va dal 1951 al 2000;
da considerare che la stazione dell'Orto Botanico è situata nel pieno centro
della città e non in una periferia scarsamente urbanizzata.

A Padova si registrano anche temperature abbastanza basse, in particolare nel
periodo che va dalla metà di dicembre alla metà di gennaio, dovute per lo più a
masse di aria fredda sub-polare provenienti da nord (Scandinavia) o da est (Est
europeo e Balcani) che non troppo spesso portano abbondanti precipitazioni
nevose. Il triangolo Padova-Vicenza-Rovigo è la zona più nevosa della pianura
veneta, con una media nivometrica annua storica per Padova e provincia che
oscilla tra 10 e 30 centimetri, 15–20 cm in città; media inferiore a diverse
zone del nord-ovest e dell'Emilia, ma maggiore rispetto a Liguria e ad altre
zone pianeggianti del nord-est (Venezia, Verona, Udine).

Nell'inverno padovano vi sono giornate in cui la temperatura nelle ore più calde
arriva a 12 gradi, e si ha una repentina caduta con valori leggermente superiori
allo zero al calar della sera, con una notevole escursione termica.
L'esposizione alle correnti di bora e l'innevamento del suolo possono invece
portare a temperature più rigide, con qualche grado sotto lo zero di notte. Il
record assoluto è rappresentato dai -19.8 °C registrati presso l'aeroporto nel
gennaio 1985. Molto più rigido e nevoso era il clima invernale tra i secoli XVII
e XIX, quando la neve permaneva a lungo al suolo, e le giornate "di ghiaccio"
(cioè sempre sotto gli 0 °C nelle 24h) erano piuttosto frequenti. Ricordiamo
tuttavia che in quei secoli vennero annoverate temperature molto basse in molte
zone d'Europa, periodo infatti noto come Piccola Età Glaciale (vedi Inverni
freddi in Europa dal XV secolo).

A tal proposito vengono riportati i dati meteorologici principali riferiti al
periodo 2000-2012 (stazione di Padova Orto Botanico). I suddetti dati sono stati
resi disponibili nel servizio GIS della Regione Veneto.

Frequentemente la città è soggetta a temporali estivi, che allo scontro di masse
d'aria diverse (fronti freddi che interrompono la calura) possono diventare
violenti, con grandinate e forti colpi di vento soprattutto nella prima metà di
giugno e nell'ultima di agosto. Fra le diverse trombe d'aria che si sono
verificate, particolari furono quella distruttiva dell'agosto 1756 e quella che
sfiorò la città per poi investire Venezia nel settembre 1970.

La primavera e l'autunno sono stagioni di passaggio, per loro natura incerte e
spesso turbolente. Sono generalmente le stagioni più piovose (la più secca è
l'inverno) e presentano forti differenze termiche da mese a mese. Se marzo e
novembre possono presentarsi come mesi invernali, con gelate e nevicate, ad
aprile ed ottobre si possono anche godere i primi/ultimi caldi (pur se raramente
ed a livelli gradevoli, non fastidiosi come l'afa estiva); mentre maggio e
settembre hanno caratteristiche nettamente più vicine all'estate, specialmente
per quanto riguarda il primo mese autunnale, mentre l'ultimo mese primaverile è
più frequentemente perturbato.

Vengono di seguito riportati alcuni dati climatologici fondamentali per quanto
concerne il clima della città di Padova, suddivisi per anno, dal 2002 al 2015. I
dati sono relativi alla stazione meteorologica dell'Orto Botanico di Padova.

Insediamenti preistorici sono stati accertati dall'archeologia, già a partire
dall'XI secolo a.C. - X secolo a.C., topograficamente in corrispondenza
dell'odierno centro di Padova. La leggenda narra che la fondazione di Padova sia
avvenuta nel 1132 a.C. per opera di Antenore, un principe troiano scampato alla
distruzione di Troia; ma è noto come tale leggenda tragga forse origine da un
falso storico, opera di Tito Livio, per assimilare la propria città a Roma.

Rappresentando uno dei principali centri della cultura paleoveneta, l'antica
Padova sorse all'interno di un'ansa del fiume Brenta (durante l'antichità
chiamato Medoacus Major) che allora (probabilmente fino al 589) scorreva
nell'alveo dell'odierno Bacchiglione (al tempo denominato Medoacus Minor o
Edrone), entrando in città nei pressi della attuale Specola.

Nel 302 a.C. Patavium dovette sostenere l'attacco portato da una flotta spartana
condotta dal principe Cleonimo. Gli spartani, dopo aver attraccato le loro navi
alla foce del Brenta, in un primo tempo riuscirono nel loro intento di
saccheggio, cogliendo di sorpresa gli abitanti della città. Ma poi i patavini,
riorganizzatisi, ricacciarono in mare gli invasori greci, infliggendo loro gravi
perdite; infatti solo un quinto della loro flotta riuscì a mettersi in salvo
prendendo il mare.

Già a partire dal 226 a.C. gli antichi patavini strinsero un'alleanza con Roma
contro i Galli Cisalpini, alleanza poi confermata più volte, in particolare al
tempo della Battaglia di Canne (216 a.C.) e della guerra sociale (91 a.C.),
quando Padova e altre città transpadane combatterono al fianco dei romani. Dal
49 a.C. divenne un municipium romano, e in età augustea entrò a far parte della
X Regio, della quale costituiva uno dei centri più importanti. Durante l'epoca
imperiale la città divenne molto ricca grazie alla lavorazione delle lane
provenienti dai pascoli dell'altopiano di Asiago. Dalla città passavano (o
partivano) numerose strade che la congiungevano con i principali centri romani
dell'epoca: la via Annia che la congiungeva con Adria e Aquileia, la via Medoaci
che portava alla Valsugana e all'altopiano di Asiago, la via Astacus che la
congiungeva con Vicentia, la via Aurelia che portava ad Asolo, la via Aponense
che la collegava ai centri termali dei Colli Euganei. Sia a nord che a sud della
città vi erano estese centuriazioni. In epoca romana, Padova fu patria di Tito
Livio, insigne storico romano (nello stesso periodo, diede pure i natali ai
letterati: Gaio Valerio Flacco, Quinto Asconio Pediano, Trasea Peto, di cui vi è
ancora ricordo nella toponomastica cittadina).

Nel periodo delle invasioni barbariche fu più volte devastata, prima dagli Unni
nel 452-453, poi nel 601 dai Longobardi di Agilulfo, e infine dagli Ungari
nell'899.

Nel Basso Medioevo Padova si distinse come Libero comune, partecipando alla Lega
Veronese e alla Lega Lombarda contro l'imperatore Federico Barbarossa. A questo
periodo risale la fondazione dell'Università (1222), una delle più antiche
d'Italia. Fu poi dominata, a partire dal 1318, dalla signoria dei Carraresi,
fino alla conquista da parte della Repubblica di Venezia, avvenuta nel 1405 a
seguito della guerra di Padova.

Nei successivi quattro secoli Padova, pur perdendo importanza politica, poté
godere della pace e della prosperità assicurata dalla signoria veneziana, nonché
della libertà garantita alla sua Università, che richiamò studenti ed insegnanti
da tutta Europa, divenendo uno dei maggiori centri dell'aristotelismo e
attirando numerosi ed illustri intellettuali, come Galileo Galilei. Nel 1509,
durante la guerra della Lega di Cambrai, Padova dovette subire un terribile
assedio, che fu però respinto. Dopo lo scampato pericolo, la Serenissima
procedette ad opere di fortificazione, costruendo la cinta muraria che ancora
oggi presenta gran parte dell'aspetto originale.

Caduta la Serenissima (1797), la città fu ceduta da Napoleone Bonaparte
all'Austria. Dopo una breve parentesi all'interno del Regno d'Italia
napoleonico, entrò a far parte nel 1815 del Regno Lombardo-Veneto asburgico. L'8
febbraio 1848 vide un'insurrezione contro il dominio austriaco, guidata in
particolare dagli studenti universitari. Padova entrò a far parte del Regno
d'Italia solo nel 1866, in seguito alla terza guerra di indipendenza.

Nel corso della prima guerra mondiale, la città era il quartier generale delle
forze militari italiane. Merita un cenno il fatto che l'ardimentosa (e pacifica)
impresa del Volo su Vienna, di dannunziana memoria, prese le mosse dalle
vicinanze di Padova (Castello di San Pelagio in comune di Due Carrare, 9 agosto
1918). Nei pressi della città, a Battaglia Terme il castello di Lispida fu
adibito a residenza del re Vittorio Emanuele III. A Villa Giusti (in località
Mandria di Padova) fu firmato l'armistizio che pose termine al conflitto.

Nella seconda guerra mondiale Padova fu un importante centro della resistenza
contro il nazifascismo. Numerosi studenti e insegnanti universitari
parteciparono alla lotta partigiana, a cominciare dallo stesso rettore Concetto
Marchesi. Per questo motivo l'Università degli Studi di Padova fu premiata
(unica università italiana a ricevere tale onorificenza) con la medaglia d'oro
al Valor Militare.

Gli anni dal dopoguerra ad oggi sono stati per Padova di continuo sviluppo
urbanistico ed economico grazie anche alla collocazione geografica, al centro di
importanti vie di comunicazione favorevoli per industrie e servizi. La crisi
sociale e politica degli anni settanta vide però il polarizzarsi delle tensioni
in vicende spesso collegate all'estremismo di frange della comunità studentesca
della città. Padova infatti fu la città dove organizzazioni come Potere Operaio
e Autonomia Operaia furono più forti, insieme a Roma e Bologna. Questi movimenti
a forte componente studentesca nacquero sotto l'egida di insigni professori
della facoltà di Scienze politiche quali Antonio Negri. Inoltre proprio a Padova
le Brigate Rosse misero a segno il loro primo delitto rivendicato con l'attacco
alla sede dell'MSI nel 1974. A Padova agirono anche organizzazioni eversive
neofasciste come Ordine Nuovo e probabilmente ebbe numerosi legami con questa
città anche l'organizzazione Rosa dei venti.

La città oggi sta vivendo importanti cambiamenti urbanistici, con la costruzione
di nuovi moderni edifici direzionali e residenziali e con un profondo rinnovo
della viabilità cittadina, articolatasi negli ultimi anni intorno alla complessa
realizzazione della tranvia di Padova.

Se, difatti, non è più presente alcuna traccia delle (supposte) origini
preistorico-leggendarie, ogni altra fase cronologica ha lasciato tangibili
manifestazioni in altrettanti luoghi salienti e caratteristici, a partire
dall'Arena romana, passando per le varie cinte murarie, torri medievali, palazzi
di età signorile, chiese ed altri luoghi di culto (cristiani e non), edifici
simbolici del potere civile, templi della cultura (il Bo, l'Orto botanico), fino
ad espressioni di architettura d'avanguardia (quali, ad esempio, il monumento di
Daniel Libeskind ai caduti delle Torri Gemelle di New York, o la Torre Net):
tutti capisaldi urbanistici che verranno analizzati e descritti in prosieguo e/o
nella voce specifica testé richiamata, oltre che nella voce Storia di Padova.

La prima cerchia, costruita tra il 1195 e il 1210, è quella delle mura
cosiddette "comunali" perché eretta durante il periodo del libero comune
padovano. Essa cingeva la parte più centrale della città, la cosiddetta "insula"
poiché interamente circondata da canali (oggi in parte scomparsi). Di questa
cerchia restano tre porte: due di esse ancora oggi transitabili (porta Molino,
porta Altinate, porta della Cittadella Vecchia) mentre una terza fu inglobata
nel Trecento nelle strutture del Castelvecchio. Inoltre rimangono numerosi
tratti della cinta muraria lungo l'antico percorso, spesso inglobati tra
costruzioni moderne.

Nel corso del Trecento, con l'espandersi delle aree urbanizzate furono
realizzate, in vari momenti, le mura cosiddette "carraresi" perché costruite in
gran parte durante la signoria dei Da Carrara. Di queste mura restano pochissimi
resti visibili in alzato, e sono perlopiù inglobate in altre costruzioni e
fortificazioni rinascimentali. Queste mura di stampo ancora medievale
resistettero, con opportuni adattamenti, all'assedio che Padova subì nel 1509 ad
opera delle truppe della lega di Cambrai.

In seguito a questo assedio la Serenissima decise di dotare la città di una
nuova cerchia di mura adatta a resistere all'introduzione dell'artiglieria nelle
tecniche di guerra. I lavori iniziarono nel 1513 per andare avanti circa fino
alla metà del XVI secolo. Questa cerchia è ancora esistente quasi per intero
seppur in diversi stati di conservazione a seconda dei vari tratti. Il suo
perimetro è di circa 11 chilometri, con 20 bastioni e 6 porte (sulle 8
originarie). Queste mura sono solitamente denominate "veneziane" o
"rinascimentali".

Tra i luoghi di culto cattolici, il maggiore è la basilica cattedrale di santa
Maria Assunta sede della diocesi di Padova, ma è altresì importante la
pontificia basilica di sant'Antonio, santuario internazionale e tra le
principali mete del turismo religioso al mondo. In Prato della Valle sorge poi
la basilica di Santa Giustina, abbaziale, che ospita insigni reliquie. Gli
edifici romanici di santa Sofia di san Nicolò ed il Battistero, le chiese
gotiche degli Eremitani, di santa Maria dei Servi, di San Francesco Grande. Le
chiese dello Scamozzi, San Gaetano e Ognissanti. La grande basilica del Carmine
e il santuario di San Leopoldo.

La Sinagoga di Padova, situata nella zona centrale del Ghetto (adiacente alle
piazze) con gli antichi cimiteri ebraici - situati nella contrada Savonarola -
testimoniano la vivace attività della comunità giudaica nella città.

Uno dei motivi di orgoglio dei padovani è costituito dai portici, sono
disseminati ovunque nel centro cittadino ed hanno uno sviluppo complessivo di
circa 12 km, issando Padova al terzo posto nel mondo, dietro a Torino (che vanta
18 km di strade porticate) e Bologna, per il più alto coefficiente tra i
chilometri di strade e quelli dei portici. La tradizione di costruire in città
usufruendo di tale soluzione architettonica è antica, vi sono portici in stile
romanico, gotico, rinascimentale, neoclassico e moderno. Rendono possibile
l'attraversamento dell'intero centro storico al riparo dalla pioggia e dal
sole.[Chiarire...le fonti non sono attendibili]

Originariamente lo sviluppo totale era di oltre 20 km. Dopo che Padova dovette
soccombere a Venezia e diventare parte della sua repubblica (1405), le famiglie
nobili eliminarono segmenti di porticati per dare risalto alle facciate dei loro
palazzi.

Nella storia Padova ha sempre avuto il suo posto come città di spettacolo, sia
dalle sua fondamenta romane possiamo vedere ancora tracce dell'antico teatro
romano detto "il Zairo". Solo in occasione di bonifiche e sistemazioni della
canaletta che circonda lo splendido Prato della Valle, escono le tracce romane
riferenti alle fondamenta originali romane. Fanno riferimento sia agli spalti
superiori che contenevano una volta le gradinate originarie, sia la loggia
teatrale che ospitava il spettacolo stesso. Le sale teatrali sono numerose e
ogni anno vengono messi in scena centinaia di spettacoli.[senza fonte] I teatri
padovani sono sparsi per tutta la città; quelli principali sono:

La massima popolazione di Padova fu raggiunta alla data del 31/12/1978 con
242.816 abitanti[senza fonte]

Nel 2011 i nati sono stati 1.779 (8,3‰), i morti 2.479 (11,6‰) con un incremento
naturale di -700 unità rispetto al 2010 (-3,3‰). Il 31 dicembre 2010, su una
popolazione di 214.198 abitanti, si contavano 30.933 stranieri (14,4%). Le
famiglie contano in media 2,11 componenti. ISTAT, demo.istat.it. URL consultato
il 7-06-2010. Inoltre Padova è con 2305,8 ab/km² la città più densamente
popolata del Veneto.

A Padova è stata istituita una "Commissione speciale Città metropolitana", con
lo scopo di coordinare le politiche del comune di Padova e dei comuni limitrofi
su tematiche di importanza sovracomunale.

Un tempo terra di emigrazione, anche Padova, come tutto il Veneto, negli ultimi
anni è divenuta meta di immigranti provenienti da tutto il mondo.

Al 31 dicembre 2014 gli stranieri residenti nel comune erano 33.268, ovvero il
15% della popolazione. Di seguito sono riportati i gruppi più consistenti:

Non sono molti, invece, a conoscere la storia delle "due gatte", che pure
figurano tra le più curiose icone della città:

È il motto dell'Università degli studi di Padova; in lingua latina significa "La
libertà di Padova [è] totale per tutti". Ci si riferisce alla libertà
d'insegnamento, che oggi riteniamo un valore acquisito, sia come principio di
democrazia liberale, sia come diritto costituzionalmente garantito. Ma non è
sempre stato così, e la patavina libertas in passato era soprattutto dovuta alla
politica della Repubblica Serenissima, di cui Padova fece parte dal 1405 al
1797.

Venezia ha sempre mantenuto una posizione di sostanziale antagonismo nei
confronti dello Stato della Chiesa, e ciò, fra l'altro, si rifletteva anche
nell'impedire un'eccessiva ingerenza delle autorità ecclesiastiche (e
dell'Inquisizione) nel lavoro dei professori.

D'altronde, Venezia si avvantaggiò spesso del progresso scientifico che derivava
dalla produzione culturale ed accademica patavina: sono documentati storicamente
casi in cui gli apparati di spionaggio della Serenissima si rivolsero ad esperti
dell'Orto botanico di Padova per ottenerne la confezione di veleni a scopo di
assassinio politico (il che, del resto, era prassi piuttosto diffusa nella
diplomazia clandestina rinascimentale).

È tradizionalmente considerato il punto più centrale della città, e pare si
chiami così dal nome di una locanda o osteria che ivi sorgeva. Anche se oggi la
circolazione veicolare è praticamente abolita in loco, fu proprio al Canton del
Gallo che venne installata la prima pedana per il "vigile" che doveva
disciplinare il traffico.

A tutti i padovani è nota la località detta "Stanga" (per i non padovani: si
tratta di un ampio spiazzo circolare). Pochi, forse, conoscono l'origine del
toponimo. Pare che nell'Alto Medioevo in questo luogo si tenessero i duelli di
campioni e bravi (due categorie di "spadaccini" mercenari che - in sostituzione
degli effettivi portatori degli interessi controversi - si affrontavano con armi
rudimentali in una sorta di ordalia o giudizio di Dio, ossia il surrogato,
secondo le usanze barbariche, del processo come mezzo di appianamento delle liti
giudiziarie). I sanguinosi scontri attiravano folle di curiosi, che dovevano
accomodarsi oltre i paletti (le stanghe, appunto) delimitanti l'agone.

Risulta che il fenomeno fosse disciplinato da una legge locale, in vigore dal
1236 al 1275. Essa, peraltro, oltre a stabilire i compensi dovuti a campioni o
bravi, disponeva che questa "professione" fosse appannaggio dei soli padovani, o
quanto meno di chi risiedesse nelle vicinanze della città.

In realtà diverse città dell'ex Repubblica Veneta (tra cui la vicina Vicenza)
denominano "Stanga" la zona esterna alla loro porta orientale; è possibile che
stanga stia semplicemente per zona posta a oriente (si confronti stangare, lemma
lagunare per girare a sinistra con un'imbarcazione, sanca e stânga, ovvero
sinistra rispettivamente in veneto ed in romeno).

Sebbene sia poco conosciuta, perché troppo spesso trascurata, la tradizione
gastronomica di Padova è lunghissima e ricca di moltissimi piatti, per lo più
prodotti freschi della tradizione contadina. Ne citeremo solo alcuni, quelli
cioè definiti "tradizionali" del territorio padovano, così come riportato nel D.
Lgs. 30 aprile 1998, attenendosi alle definizioni ufficiali del Ministero delle
Politiche Agricole.

I Bigoli, assieme al risotto, sono il primo piatto più noto del padovano. Il
sito del Comune di Padova definisce in questo modo i "Bìgoi" (come vengono detti
in veneto): «Pasta alimentare tipo spaghetti freschi di grosse dimensioni
prodotti con farina, uova, acqua e sale. Nella variante "bigoli mori" o "bigoi
neri" si usa farina integrale o nero di seppia. Ottenuti dall'impasto della
farina con uova, acqua e sale, passati per uno strumento chiamato bigolaro
(torchio realizzato tipicamente in bronzo) che restituisce bigoli (spaghetti) di
circa 25–30 cm di lunghezza e con un diametro non inferiore ai 2,5 mm; vanno
tenuti a riposo su di un tavolo cosparso di farina di mais, hanno una durata di
3-4 giorni». I Bigoli sono un prodotto di tradizione contadina in uso fin dai
tempi della Serenissima Repubblica di Venezia; infatti, sono un piatto tipico
non solo del Padovano, ma in larga parte di tutto il Veneto. Pare che nel 1604
un pastaio di Padova “Abbondanza” ottenne dal Consiglio della città il permesso
di tenere brevetto per un macchinario di sua invenzione, una sorta di torchio
per trafilare la pasta, con cui riuscì a produrre diversi tipi di pasta lunga
tra cui dei grossi spaghettoni con cui conquistò un gran numero di clienti.
Questa pasta lunga dalla superficie ruvida fu poi battezzata “bigolo”. Ne
consegue che l'attrezzo per ottenerli fu chiamato bigolaro.

Forse più conosciuta come animale, che come piatto edibile, è la Gallina
Padovana, tipica razza di pollo conosciuta in tutto il mondo fin dal 1600. La
caratteristica che più la distingue è il famoso ciuffo, che presenta, a volte in
modo molto vistoso, sulla fronte. Con la Gallina Padovana tutta la produzione
avicola è base per la cucina locale. La cosiddetta "Corte Padovana" riconosciuta
dal Ministero comprende dalla "sorella", la Gallina di Polverara, all'Oca
Padovana (un tempo di penne grigie e per questo chiamata "Grigia di Padova", ora
perlopiù bianca), all'Anatra (con cui si fa il ragù, utilizzato per i bigoli),
alla Numida Meleagris, al Cappone, al Galletto Nano(Pepoa), alla Gallina Collo
Nudo, per allargarsi ai Piccione Torresano di Torreglia o all'ancora poco
diffuso Tacchino dei Colli Euganei. Da questa produzione avicola sono nati
piatti tipici come l'Oca in onto e il Falso Parsuto, ovvero il prosciutto di
petto d'oca. Altro animale allevato in tutte le campagne venete e diffusissimo
nelle tavole padovane è il Coniglio, che è molto apprezzato per il suo arrosto;
non dimentichiamo inoltre un altro piatto tipicamente padovano e in generale
presente in Veneto e Lombardia: Polenta e osei. In Veneto è presente la versione
salata, ovvero Polenta, Allodola (piccoli uccellini comuni in tutta la penisola
italica e presenti di conseguenza anche nei boschi dei Colli Euganei e dei Colli
Berici) e qualche volta anche Pancetta; a Bergamo invece è presente la variante
dolce.

La cucina padovana si distingue per l'uso delle pregiate carni avicole ma anche
cacciagione. Il celebre Risotto de figadini, preparato con fegati e durelli di
pollo, con talvolta l'aggiunta dei cuori, specialità consumata alle grandi feste
religiose nelle famiglie cittadine ma anche del vasto contado. Sempre alle feste
è ancora d'uso preparare pollo o soprattutto la faraona con la Pevarada, salsa
di origine medievale ricavata dalla cottura del pesto di fegati di pollo, spezie
e aceto poi tutto pevarà ovvero pepato abbondantemente.

I Veneti, che dalle origini hanno abitato Padova, sono sempre stati abili
allevatori di cavalli e la tradizione del consumo delle carni equine permane
come una delle più tipiche del territorio. Oltre ai prodotti meglio conosciuti,
come ad esempio gli sfilacci di equino, sono presenti alcuni prodotti più tipici
come la bresaola di cavallo, il salame di musso - che in dialetto vuol dire
asino -, lo spezzatino, sia di cavallo che di asino, la Straecca o le bistecche
e le costate di cavallo.

Mentre nei piatti di derivazione veneziana viene usato maggiormente il pesce,
nei piatti della tradizione più tipicamente padovana sono le carni, non solo
equine o della corte, a farla da padrone. I salumi infatti rappresentano una
grande tradizione e bontà del padovano; tra di essi spiccano il Prosciutto
Veneto Berico-Euganeo DOP, proveniente dalla Bassa Padovana e dalla Bassa
Vicentina, e i prodotti "nostrani padovani" riconosciuti dal Ministero delle
Politiche Agricole quali "tradizionali" come il salame, la sopressa, la
luganega, il musetto e il coeghin - veneto per cotechino.

Molti sono i dolci a Padova; alcuni hanno origini padovane, altri sono di
origine veneziana, altri sono prettamente di origine contadina - e quindi molto
semplici -, molti legati alla festa di Sant'Antonio. Dalle mani dei pasticcieri
padovani sono nate la torta "Pazientina" e i "Pazientini", biscotti che non a
caso ricordano le "Lingue di gatto" veneziane. Invece, dolci di origine
totalmente veneziana, ma ampiamente diffusi anche nel padovano sono "Zaéti"(o
Zaleti) e "Crostoli" o "Galani" - nome utilizzato in Veneto per indicare le
chiacchiere -. I zaéti sono comuni un po' dovunque, nelle osterie, come nelle
pasticcerie, presso fornai e ristoratori. Il crostolo invece si può assaggiare,
come in tutta la Penisola, solo durante il carnevale e si trova, con la
frittella tradizionale, di mele o di riso, un po' in tutte le pasticcerie.
Tipico del padovano è invece lo zaléto con le giuggiole.

Pazientina: è un dolce prelibato e raffinatissimo, probabilmente una delle più
complesse preparazioni dolciarie antiche. Si distingue per l'accuratezza della
preparazione e per il gusto delicato ma deciso: secondo la tradizione sarebbe
nata nel XVII secolo a Padova, forse all'interno di mura monastiche. La lunga
preparazione sembra stare all'origine del nome.. Il dolce è preparato a strati
con pasta bresciana e con la polenta di Cittadella (una sorta di pan di Spagna
padovano) legati da zabajone, granelle e sottili scaglie di cioccolata. È
possibile degustarlo presso le pasticcerie padovane presso piazza del Duomo, o
piazza della Frutta. Fuori città è facile imbattersi in imitazioni o versioni
non rispettose dell'antica preparazione.

Fugassa padovana (focaccia). Dolce tipico di cucina casalinga prodotto con
lievito, farina, latte, uova, zucchero, burro, buccia di limone e sale. Gli
ingredienti vengono amalgamati, lasciati a riposo e cotti in forno.
Originariamente veniva preparata in ogni occasione di festività, da quelle
religiose a quelle private, oggigiorno invece viene consumata quasi
esclusivamente a Pasqua.

Torta sgriesolona o rosegòta o sbrisolona. Dolce da forno di forma rotonda, alto
circa 1 cm, particolarmente duro e nel contempo friabile, prodotto con farina
gries, mandorle sgusciate e tritate, burro, rosso di uovo, zucchero, ricoperto
con un foglio di pasta di mandorle scottata alla fiamma. Gli ingredienti,
vengono amalgamati, posti in contenitori di forma rotonda e cotti al forno. Il
dolce viene lasciato a riposo per un giorno e successivamente confezionato; ha
durata molto lunga. Si tratta di un dolce di tradizione mantovana, ma presente
anche in Veneto, che veniva e viene usato spezzandolo con le mani e mangiandolo
senza l'uso di posate.

Torta figassa - torta di fichi. Dolce da forno di forma rotonda, prodotto con
farina gialla di mais, rossi di uovo, fichi secchi macerati in grappa, burro,
zucchero, farina 00, sale. I rossi d'uovo vengono impastati con lo zucchero e il
burro, amalgamati con farina di grano tenero e farina di mais e con l'aggiunta
finale di fichi secchi macerati nella grappa e tagliati a pezzetti; il composto
viene inserito in apposite forme, cotto, lasciato raffreddare e confezionato,
senza bisogno di particolari metodi di conservazione. Si tratta di un dolce di
tradizione contadina, elaborato con ingredienti poveri, che si presume risalga
al periodo successivo alla prima guerra mondiale.

Smegiassa. Dolce originario delle campagne di Chioggia prodotto con farina di
mais, farina di grano, acqua di cottura del musetto, zucchero, miele, uva
passita, fichi secchi, buccia di arancia, grappa, zucca arrostita in forno;
nella pianura padovana sud-orientale in luogo dell'acqua di cottura del musetto
vengono utilizzati i ciccioli di maiale; nella realizzazione attuale l'acqua di
cottura del musetto o i ciccioli di maiale vengono sostituiti, in talune zone,
con mele. Gli ingredienti vengono amalgamati e cotti in forno. Nella tradizione
cittadina al posto dei ciccioli veniva utilizzato lo strutto, mentre le attuali
produzioni di pasticceria hanno eliminato anche questo in favore del burro.

Pan del Santo. Dolce da forno prodotto con farina di grano tenero tipo 00, uova,
zucchero, mandorle, gocce di cioccolato, granella di amaretto. La forma
tradizionale e caratteristica è quella di "ciambella".

Dolce del Santo, Dolce Santantonio. Dolce da forno farcito con marmellata di
albicocche, buccia d'arancio candita, pan di Spagna, marzapane di mandorle o
granella di amaretti, il tutto avvolto in pastasfoglia; la sua forma particolare
ricorda l'aureola posta sul capo di Sant'Antonio; è prodotto in formati da 70 gr
(mignon), 400 gr e 700 g I prodotti vengono amalgamati, disposti a mano in vari
strati con procedure codificate e particolare cura, cotti in forno, lasciati a
riposare per un giorno e confezionati; la durata è di tre mesi senza particolari
condizioni di conservazione.

Amarettoni di Sant'Antonio. Dolce da forno, tagliato a biscotto, composto da
mandorle armelline, mandorle sgusciate e tritate, zucchero, canditi di arancia,
albume di uovo. L'albume dell'uovo viene montato a neve, vengono inseriti i
canditi e le mandorle sgusciate, quindi lo zucchero, all'impasto viene data la
forma di un grosso biscotto, viene cotto e fatto riposare per un giorno su
teglie da forno; non necessita di stagionatura e per sua natura si presta alla
lunga conservazione. La ricetta è tratta dal "Dolce del Santo", del quale
contengono gli stessi ingredienti. Gli amarettoni vengono prodotti a partire dal
1960 circa.

Merletti Santantonio. Pasticcino con uova, farina, burro, mandorle affettate e
marsala. Gli ingredienti vengono amalgamati, all'impasto viene data forma di
pasticcino, ricoperto con mandorle affettate e cotto al forno.

A Padova, oltre a mangiare bene si beve anche bene. La produzione di alcolici va
dai buon vini dei colli, ai famosi distillati, senza dimenticare l'ormai
rinomato spritz, che proprio qui fu inventato nella sua forma diventata
internazionalmente popolare. Non a caso la preparazione dello spritz richiede
del buon vino bianco secco frizzante, come quello che arriva nelle zone di
produzione D.O.C della provincia, un po' d'acqua e una generosa spruzzata di
aperitivo alcolico, come quello appositamente inventato dalla Barbieri, nei suoi
stabilimenti della Stanga, in occasione della prima Fiera Campionaria del 1919.

L'Università degli Studi di Padova è fra le più note università in Italia e nel
mondo, e fra le più antiche al mondo (la seconda in Italia dopo quella di
Bologna, la settima al mondo), risalendo al 1222. Nel 2007 contava circa 63.000
studenti e 2.350 docenti.

L'Università venne fondata, secondo la tradizione, nel 1222 quando un gruppo di
studenti e professori migrarono dall'Università di Bologna alla ricerca di una
maggiore libertà accademica, anche se è certo che scuole di diritto e medicina
esistevano a Padova prima del 1222. In realtà il 1222 è l'anno nel quale per la
prima volta in un atto notarile della città si nomina con precisione lo Studio
Patavino (quindi già esistente) ed è così convenzionalmente ritenuto essere
l'anno di fondazione.

Nel corso della sua lunga storia, l'Università di Padova fu luogo d'incontro di
alcune tra le più importanti personalità europee ed italiane, tra le cui fila si
annoverano personaggi del calibro di Leon Battista Alberti, Niccolò Copernico e
Melchiorre Cesarotti. Dal 1592 per 18 anni consecutivi (definiti
dall'interessato i migliori della sua vita), Galileo Galilei resse la cattedra
di matematica presso l'ateneo patavino. Nel medesimo, per la prima volta al
mondo (1678) si laureò una donna: Elena Lucrezia Cornaro Piscopia.

William Harvey, l'illustre medico inglese cui si deve la prima descrizione
scientifica del sistema circolatorio (1628), fu allievo a Padova di Girolamo
Fabrici. Va peraltro ricordato che in questa città sorse il primo teatro
anatomico (1594), ed il fondatore della Scuola Clinica Padovana, Giovanni
Battista del Monte, fu il primo medico a tenere le lezioni nelle corsie di un
ospedale.

Nel 2004 è stata istituita la Scuola Galileiana di Studi Superiori, con la
collaborazione e sul modello della Scuola Normale Superiore di Pisa. Alla scuola
si accede tramite un concorso molto selettivo; gli studenti ammessi si iscrivono
ai corsi dell'Università di Padova, ma in più hanno alcuni benefici (ad esempio
vitto e alloggio presso un collegio universitario), devono avere una media di
esami particolarmente alta (almeno 27), e in più devono frequentare
obbligatoriamente alcuni corsi specifici.

L'Ateneo gestisce anche nove Musei scientifici, fra cui il Museo di Storia della
Fisica, ed è tra i membri fondatori del consorzio interuniversitario CINECA.

Padova ospita numerose scuole e tra queste le più degne di nota sono il Liceo
ginnasio statale Tito Livio e il Liceo scientifico statale Ippolito Nievo, che
rappresentano la storica coppia di licei della città.Entrambi situati in pieno
centro storico, il primo fu fondato nel 1872 al posto dell'ex monastero di Santo
Stefano, mentre il secondo venne creato nel 1923, in seguito alla Riforma
Gentile, ed è ospitato nel seicentesco Palazzo Cumani. Importante è anche il
Liceo scientifico statale Enrico Fermi che, dal 1969 (anno della sua
fondazione), risulta essere una delle scuole più impegnative ed eccellenti di
Padova. Il Liceo Artistico Pietro Selvatico fu invece creato come scuola d'arte
nel 1866 per volere dell'architetto e storico dell'arte Pietro Selvatico. Tra le
scuole paritarie spicca l'Istituto Vescovile G. Barbarigo, fondato nel 1919 per
decreto ufficiale dell'allora Vescovo di Padova Luigi Pellizzo. Da menzionare è
inoltre l'Istituto Tecnico Statale Giovanni Battista Belzoni, fondato nel 1869 e
dedicato all'omonimo esploratore.

La città ospita inoltre il Conservatorio Cesare Pollini, fondato nel 1878 e
dedicato all'omonimo pianista, che ne fu anche il primo direttore.

A Padova ha sede Scuola Italiana Design, istituto post-diploma specializzato nel
design industriale e nella comunicazione del prodotto. Costituisce il
dipartimento formativo del Parco Scientifico e Tecnologico Galileo.

Fondata il 25 novembre 1599 su iniziativa del cardinale Federico Baldissera
Bartolomeo Cornaro, l'Accademia Galileiana di Scienze Lettere ed Arti,
denominata inizialmente Accademia dei Ricovrati, ha sede presso la Loggia dei
Carraresi e si occupa della promozione delle discipline umanistiche e
scientifiche.

Il premio letterario Galileo per la divulgazione scientifica, nato nel 2006, ad
opera del comune per ricordare le tradizioni cittadine nella ricerca scientifica
e promuovere la diffusione della cultura tecnico-scientifica. Si avvale di una
doppia giuria: la prima di accademici, scienziati, giornalisti e uomini di
cultura (presieduta, nel corso delle otto edizioni, da personalità come Umberto
Veronesi, Carlo Rubbia, Margherita Hack, Paolo Rossi, Mario Tozzi, Piergiorgio
Odifreddi e Paco Lanciano) che segnala una rosa di cinque testi, la seconda di
studenti provenienti da varie scuole d'Italia che scelgono il testo da premiare.

A Padova (o nelle immediate vicinanze) hanno sede più di 40 emittenti radio, tra
le quali:

Sono due i quotidiani storici che si occupano attualmente della cronaca locale
della città: il Gazzettino e il Mattino di Padova. Dal 12 novembre 2002 viene
venduto in abbinamento al Corriere della Sera anche il Corriere del Veneto, che
ha sede a Padova e che dedica alla città due pagine al giorno di cronaca locale,
in abbinamento con la cronaca di Rovigo. Da diverso tempo è presente anche Il
Padova, quotidiano che riassume notizie di attualità e politica patavina e
dedica diverse pagine anche alla cronaca nazionale ed estera. Sono presenti
anche alcuni giornali a distribuzione gratuita quali Leggo, che ha una sua
redazione in città e ha pagine di cronaca e sport locali, e Metro, City.

Nel passato la città ha avuto altre due testate di cronaca locale: L'Eco di
Padova, nato nel 1977, edito dalla Rizzoli e chiuso nel 1980 e l'edizione
padovana de il Resto del Carlino dal 1957 al 1983.

Nella città e in tutta la diocesi viene anche stampato e diffuso il settimanale
diocesano La Difesa del popolo.

A Padova sono venuti a mancare alcuni "non-padovani" celebri: sant'Antonio da
Padova, san Leopoldo da Castelnuovo, Vittoria Accorombona, Bruno da Longobucco,
Claudio Villa, Enrico Berlinguer, Leopoldo Marco Antonio Caldani, Giorgio
Perlasca, Egidio Meneghetti, Luigi Pierobon, Luigi Pulci, Giuseppe Tartini,
Gildo Fattori, Lorenzo Canozi, Michael Geysmair, Alberto Trabucchi, Vittorio
Salvetti, Pino Massara, Giuseppe Bortolussi.

Padova è da sempre meta di molti visitatori che si recano nella città del Santo
per i numerosi avvenimenti che si susseguono tutto l'anno. Tra i più rilevanti
si annoverano:

Lo statuto suddivide il territorio comunale in quartieri. Prima della legge n.
42/2010, che ha soppresso le circoscrizioni nei comuni con meno di 250 mila
abitanti, i sei quartieri erano organi elettivi; a decorrere dal maggio 2014
sono stati sostituiti con i Comitati di quartiere, organismi collegiali composti
da residenti nominati dal sindaco, con funzioni consultive e propositive e di
supporto all'amministrazione. La delimitazione territoriale è rimasta invariata.

Quartiere 1 Centro Detto anche Centro storico, si estende per 5,2  km²,
pressoché totalmente entro le mura cinquecentesche. Il cuore del quartiere
Centro è idealmente identificabile con le famose Piazze (dei Signori, delle Erbe
e della Frutta) ravvivate quotidianamente dai tradizionali mercati. Il
territorio è solcato dal Piovego, navigabile dalle Porte Contarine fino al
casello autostradale di Padova Est. L'area si suddivide in cinque zone
abitative: zona Portello, zona Ospedali, zona Santo-Prato della Valle, zona
Piazza Castello-Riviere, zona Savonarola-Piazza Mazzini-Stazione Ferroviaria.
Nel 2015 contava 25.962 residenti:, con densità abitativa pari a 4.994 abitanti
per km². La sede è in piazza Capitaniato.

Quartiere 2 Nord Chiamato anche Arcella - S. Carlo - Pontevigodarzere, ha una
superficie di 6,71 km² e racchiude i rioni Arcella, San Bellino, San Carlo e
Pontevigodarzere. Il confine settentrionale corrisponde in pratica con il
tracciato locale del Brenta, a sud è delimitato dalla ferrovia Milano-Venezia,
ad est dall'asse viario Plebiscito-Bigolo-Manca, ad ovest dai binari della
Padova-Castelfranco Veneto. Abitanti al 2015: 39.145:, con densità abitativa
pari a 5.832 abitanti per km². La sede è in via Curzola, alla Ss. Trinità.

Quartiere 3 Est È chiamato anche Brenta-Venezia, Forcellini-Camin ed ha una
superficie di 28,02 km². Comprende i seguenti rioni: Ponte di Brenta, San
Lazzaro, Mortise, Torre, Pio X, Stanga, Forcellini, Terranegra, San Gregorio,
Camin, Granze. Confini: nord, comune di Cadoneghe; est, comuni di Vigonza e
Noventa Padovana; sud, Quartiere 4, comune di Saonara, Legnaro e Ponte San
Nicolò; ovest, Quartieri 2, 1 e 4. Vi scorrono tre canali: il Piovego, il San
Gregorio, lo Scaricatore. In zona Stanga si trova la nota via Anelli.
Popolazione al 2015: 38.132, con densità abitativa pari a 1.361 abitanti per
km².La sede è in via Boccaccio, a Terranegra.

Quartiere 4 Sud-Est Viene chiamato anche S. Croce-S. Osvaldo,
Bassanello-Voltabarozzo ed ha una superficie di 17,58 km². Popolazione al 2015:
47.003, con densità abitativa pari a 2.674 abitanti per km². La sede è in via
Guasti, alla Guizza.

Quartiere 5 Sud-Ovest Viene chiamato anche Armistizio-Savonarola ed ha una
superficie di 14,05 km². Popolazione al 2015: 28.008, con densità abitativa pari
a 1.996 abitanti per km². La sede è in piazza Napoli, alla Sacra Famiglia.

Quartiere 6 Ovest Il quartiere è chiamato anche Brentella-Valsugana ed ha una
superficie di 21,88 km². Popolazione al 2015: 32.096, con densità abitativa pari
a 1.467 abitanti per km². Data l'estensione, ha due sedi, una in via Dal Piaz
alle Cave e una in via Astichello ad Altichiero.

Il Centro (Quartiere 1 Centro) nell'ottica dei Padovani si estende grosso modo
all'interno delle mura cinquecentesche. È caratterizzato da molte zone
pavimentate con il tipico ciottolato romano o con i sanpietrini in porfido (come
il Liston), perché corrisponde tendenzialmente all'area più antica della città.

Nel quartiere è compreso anche il Portello, corrispondente alla parte orientale
del centro, cosiddetto perché nelle vicinanze di Porta Ognissanti (spesso
chiamata anch'essa col nome di Portello) si trovava un porto fluviale sul
Piovego. Nella percezione dei Padovani è un sottoquartiere a parte, tanto che i
suoi abitanti un tempo avevano diritto ad essere identificati con un nome a sé:
porteàti, ossia abitanti del Portello. Oggi questa distinzione è poco sentita e
non ha più molto significato, ma una volta questa zona della città aveva
caratteristiche proprie che la distinguevano dalle altre: era in particolare
un'area popolare e povera. Oggi ospita buona parte degli Istituti Universitari.

Arcella (Quartiere 2 Nord) è la zona nord della città di Padova. Il suo confine
è ben delineato dalla ferrovia Venezia-Milano a Sud e dal fiume Brenta a Nord
(comprendendo il rione di Pontevigodarzere). Nota per essere il luogo della
morte di sant'Antonio (l'evento è ricordato dal santuario di Sant'Antonino) e
per essere stata la periferia agricola di Padova fino alla seconda guerra
mondiale, l'Arcella ha conosciuto nel dopoguerra un impetuoso sviluppo
urbanistico, fino al raggiungimento degli attuali 38 000 abitanti. Il metrotram
la collega in maniera migliore con il centro cittadino. Arcella è anche il nome
del vicariato della diocesi di Padova che comprende le parrocchie di
Sant'Antonio ("Sant'Antonino"), San Carlo Borromeo, San Gregorio Barbarigo, San
Giovanni Battista (Pontevigodarzere), San Lorenzo da Brindisi, San Bellino, San
Filippo Neri, Santissima Trinità, Gesù Buon Pastore, Sacro Cuore, Maternità B.V.
Maria (Altichiero).

Pontevigodarzere (Quartiere 2 Nord) è situata in corrispondenza dei due ponti
che collegano la zona a nord di Padova con la città stessa, deve il nome al
primo comune limitrofo, Vigodarzere appunto. Inizialmente zona rurale, si è
velocemente espansa nel periodo della ricostruzione dopo essere stata quasi rasa
al suolo dai bombardamenti degli alleati nel tentativo di fermare la ritirata
tedesca. Dista circa 3 km dal centro cittadino, è una zona in fase di
riqualificazione grazie al completamento della tangenziale nord che permette al
traffico di raggiungere la nuova strada "del Santo" senza passare per via
Pontevigodarzere. Fa parte del quartiere 2-Nord che comprende anche Arcella e
San Carlo. È sede della principale moschea di Padova, che sorge proprio a fianco
della parrocchia di S. Giovanni Battista.

Ponte di Brenta (Quartiere 3 Est) è un antico borgo sorto in prossimità della
confluenza delle vie provenienti rispettivamente da Venezia (oggi Strada statale
11 Padana Superiore) e da Mestre/Treviso (quest'ultima, oggi classificata come
Strada statale 515 Noalese, a sua volta originata dalla fusione della Via
Miranese proveniente da Mirano/Mestre, un tempo nota, nel Mestrino, come strada
"Padovana", con la Via Noalese proveniente da Noale/Treviso).

Parte del Comune di Padova prima della Prima guerra mondiale, Ponte di Brenta
confina con il comune di Vigonza, dal quale è separato dal fiume Brenta.

Nato attorno ai traffici di barcaroli e viaggiatori, il borgo è caratterizzato
dalla presenza di alcune notevoli ville patrizie veneziane, tra le quali spicca
Villa Breda con il suo parco, oggi di proprietà della Fondazione "Vincenzo
Stefano Breda", voluta dall'omonimo senatore del Regno e a lui intitolata. La
villa, oggi sede museale, si affaccia sul fiume, dal quale avveniva l'accesso
fino alla costruzione verso la fine del XIX secolo della ferrovia
Padova-Venezia, ad opera sempre del senatore Breda, che con l'occasione creò una
fermata esattamente in asse con il viale di accesso alla villa, dal lato del
parco. Al senatore Breda sono tra l'altro intitolati l'ospizio per anziani e
l'ippodromo di Padova, situati anch'essi nella frazione, l'asilo infantile,
situato nella piazza principale e la modernissima struttura per persone affette
da sclerosi multipla Casa Breda, di recente costruzione, nel quartiere
Brentelle.

Una piccola località di Ponte di Brenta è Torre, che secondo la storia in epoca
medievale raggruppava le attuali frazioni di Mortise, Ponte di Brenta, Arcella e
Altichiero. C'è chi afferma che Sant'Antonio sia morto a Torre invece che
all'Arcella, in quanto quest'ultima all'epoca non sarebbe neppure esistita.

La Guizza (Quartiere 4 Sud-Est) è uno dei quartieri più meridionali della città,
estendendosi dalla zona del Bassanello sino al confine settentrionale del comune
di Albignasego.

La Madonna Pellegrina (Quartiere 4 Sud-Est) è una zona anticamente nobile di
Padova situata tra il Ponte del Bassanello, il Ponte Quattro Martiri e le mura
cittadine. Gode di efficienti servizi di trasporto tra i quali la il mezzo
tramviario, che passa a sud-est del quartiere, e gli autobus 3, 8, 11, 22 e 24.
Il centro della Madonna Pellegrina è Via d'Acquapendente, dove hanno sede il
santuario che dà il nome alla zona e la caserma del 2º reparto celere della
Polizia di Stato. Nel territorio vi sono alcuni spazi verdi, fra questi il
lungargine Scaricatore, dove nel 1981 furono uccisi i carabinieri Enea Codotto e
Luigi Maronese in un conflitto a fuoco con un gruppo di terroristi tra i quali
vi erano Francesca Mambro e Valerio Fioravanti. I militi hanno ricevuto la
medaglia d'oro al valor militare e la città li ricorda con una statua e una
manifestazione ufficiale che si tiene ogni anno il 5 febbraio.

Mandria (Quartiere 5 Sud-Ovest) confina con i comuni di Abano Terme ed
Albignasego, divisa da quest'ultimo dal Canale di Battaglia.

Sorta attorno all'antica strada romana Annia che conduceva da Padova ad Adria,
ospita sul proprio territorio Villa Giusti del Giardino, in cui venne firmato il
3 novembre del 1918 l'armistizio tra Italia, Impero austro-ungarico e Germania
che poneva fine alla prima guerra mondiale; affacciata sul Canale di Battaglia
sorge invece Villa Molin, progettata dall'architetto Vincenzo Scamozzi nel 1597
(e che erroneamente viene collocata spesso a Mandriola, che sorge sull'altra
sponda del Canale di Battaglia).

Della vecchia Montà (Quartiere 6 Ovest), situata sulla strada
Padova-Ponterotto-Taggì di Sotto a circa 4 km dal centro della città, rimane
solo l'antica intitolazione della chiesa parrocchiale di San Bartolomeo,
risalente al XVI sec. Dello scorso secolo, invece, è la fondazione della
parrocchia di Sant'Ignazio di Loyola. Rimane ancora visibile dietro Villa
Ottoboni, ai piedi della zona del cavalcaferrovia costruito negli anni 80, parte
dell'antico Arzeron sopraelevato che attraversava il territorio fuori delle mura
cittadine. Questa zona della Montà era detta "borgo dea paja". Dai primi anni
del 2000 il territorio della frazione è stato soggetto a forti trasformazioni
insediative ed è stato di fatto inglobato nel capoluogo. Nel 2004 è stato
completato il cavalcavia di Corso Australia che ha nel contempo eliminato
l'unico semaforo ancora esistente sulla tangenziale e contribuito a rompere
l'isolamento della frazione con il resto della città. Del quartiere Montà, fanno
parte anche la zone di Sant'Ignazio e Ponterotto.

La zona industriale di Padova è nata nel 1946 nell'area orientale della città, e
da allora si è continuamente espansa ed articolata. Si tratta di una delle più
grandi zone industriali d'Europa, con una superficie di 10 milioni e 500 000 m².
All'interno di essa si trovano oltre 1.300 imprese, con una notevole
diversificazione produttiva ed industriale, e vi operano più di 50.000 persone
provenienti da tutto il Veneto. Al suo interno si trova il più grande interporto
multimodale d'Italia e uno dei più importanti in Europa[senza fonte]. Quasi
tutte le merci provenienti dall'Europa o da inviare a destinatari europei
transitano, infatti, per Padova. L'interporto di Padova dispone, oltre ad altre
infrastrutture, di una linea ferroviaria dedicata (Padova Interporto - Padova)
che lo collega alla stazione Centrale di Padova. A Padova sono diffuse e
rinomate le produzioni artigianali di ceramiche, di porcellane, di tessuti
d'arte, di strumenti musicali, oltre ai laboratori di oreficeria.

La storica tradizione di crocevia tra alcune delle principali vie di
comunicazione nazionali ha favorito lo sviluppo economico cittadino. Le antiche
strade romane che passavano o arrivavano a Padova hanno originato molte delle
odierne strade che si diramano dalla città. La via Annia che collegava Adria e
Aquileia, la Medoaci che portava a nord-ovest, la Astacus per Vicentia,
l'Aurelia verso Asolo e l'Aponense per i Colli Euganei sono state integrate con
altre strade costruite in armonia con lo sviluppo del territorio provinciale e
del tessuto urbanistico cittadino.

La città si è sviluppata secondo il sistema dell'urbanistica romana, con i
cardini nelle odierne vie Dante e Barbarigo e i decumani nelle vie S. Francesco
e Vescovado. Un altro importante polo fu l'odierna via Altinate, da cui partiva
il ramo orientale della Annia. All'incontro di queste strade sono state
costruite le piazze che formano il centro cittadino, in particolare Piazza delle
Erbe, Piazza della Frutta, Piazza dei Signori e Piazza del Duomo, che al tempo
dei romani era l'Umbelicus Urbis. Di grande rilievo è Prato della Valle, la
seconda piazza in Europa per estensione dopo la Piazza Rossa di Mosca; costruito
nel 1775 nella zona a sud del centro cittadino, è uno dei principali luoghi di
ritrovo, ospita il più grande mercato cittadino ed è sede di importanti eventi
sportivi, musicali ecc.

Lungo le mura cinquecentesche si trovano la circonvallazione stradale interna e
quella esterna, oggi meno congestionate dopo la costruzione delle tangenziali.
Tra le opere costruite nel nuovo millennio, significativi sono i due cavalcavia
colleganti il popoloso quartiere Arcella al centro della città, che hanno
alleviato il pesante traffico gravante sul vecchio cavalcavia vicino alla
stazione ferroviaria.

Padova è circondata da un anello di tangenziali che formano il Grande Raccordo
Anulare di Padova, il cui sviluppo supera i 30 km. Per l'80% del percorso è
composto da quattro corsie principali più due di emergenza, in prossimità di
Padova Est le corsie diventano sei più due. Il progetto già approvato prevede di
dare in gestione l'intero sistema cittadino di tangenziali alla società
Autostrada Brescia-Padova S.p.A..

Padova è dotata di varie stazioni ferroviarie, la principale delle quali è la
stazione di Padova. Altre stazioni interne alla città sono: Padova Campo di
Marte e Padova Interporto.

È in fase di costruzione la nuova fermata Padova San Lazzaro a servizio
dell'omonimo quartiere, con contestuale chiusura della stazione di Ponte di
Brenta che verrà spostata più ad est ed assumerà la nuova denominazione di
Stazione di Busa di Vigonza.

Nel 1911 fu attivata la ferrovia Padova-Piazzola, prolungata a Carmignano nel
1923; tale arteria, a servizio dei traffici suburbani verso nord, fu soppressa
nel 1958.

Il porto fluviale vero e proprio non è in attività, nonostante siano state
realizzate 400 metri di banchine e un terminal container di RFI per il trasbordo
dei container da nave a treno.; lo stesso è inserito nel contesto dell'idrovia
Padova-Venezia, progettata all'inizio degli anni sessanta, che parte
dall'interporto, attraversa il fiume Brenta e quindi il Novissimo, per arrivare
alla conca Gusso, l'unica di tutto il canale; dopo un ulteriore breve tratto in
terraferma supera l'argine di conterminazione lagunare e raggiunge il canale di
grande navigazione Malamocco Marghera. Il percorso totale è di 27,575 km.

La città di Padova possiede anche un aeroporto: il Gino Allegri, non servito da
voli di linea regolari. È principalmente utilizzato dall'aviazione militare e,
soprattutto, per i voli sanitari a supporto dell'attività del policlinico
cittadino. È anche sede di un aeroclub, che organizza voli privati in piccoli
aerei ad ala fissa, voli di alianti e scuole guida sia per tali piccoli aerei
che per gli alianti.

Il sistema del trasporto pubblico è gestito da BusItalia Veneto ed è costituito
da una linea tranviaria, che serve il centro storico della città ed i suoi
principali monumenti collegandolo con la periferia Nord (Pontevigodarzere) e Sud
(Guizza), e da una rete di autolinee urbane e suburbane.

Il servizio interurbano su gomma è gestito mediante autocorse della medesima
società, ed anche da Actv, Mobilità di Marca e Svt Società Vicentina Trasporti.

Fra il 1883 e il 1954 la città disponeva di un'estesa rete tranviaria urbana e
di diverse tranvie extraurbane:

Il Corpo di Polizia Municipale di Padova è l'organo amministrativo che svolge il
servizio di Polizia municipale nell'ambito del Comune di Padova. È stato fondato
il 21 novembre 1868.

A tutto il maggio del 2013, erano presenti a Padova i consolati dei seguenti
Paesi:

Nel 2009 si parlava dell'imminente apertura in città dei consolati di Cina e
Romania, ma a tutto il maggio del 2013 non sono ancora stati realizzati.

Il Calcio Padova è la storica compagine calcistica cittadina. La squadra,
fondata nel 1910, ha militato per 16 stagioni in Serie A (di cui 14 tra il 1929
ed il 1962 e le ultime due tra il 1994 ed il 1996) annoverando tra le sue file
giocatori come Kurt Hamrin e Alessandro Del Piero e allenatori come Nereo Rocco
e Béla Guttmann. Il miglior risultato raggiunto è il terzo posto in Serie A
nella stagione 1957-1958. Memorabile fu anche la Coppa Italia 1966-1967, in cui
i biancoscudati giunsero alla finale, persa col Milan (1-0), dopo aver sconfitto
l'Inter in semifinale per 3-2. Negli ultimi anni ha preso importanza il derby
tra il Padova e il Cittadella, l'altra squadra della provincia, con cui ha
spesso giocato nella stessa divisione a partire dalla stagione 1998-1999.
Attualmente (2016) il Calcio Padova disputa il campionato di Lega Pro sul
terreno dello Stadio Euganeo.

Di buon livello calcistico negli anni dieci e anni venti fu l'Associazione
Sportiva Petrarca Calcio, che nel campionato del 1922 rubò ai biancoscudati lo
scettro di regina cittadina. In quella stagione fu eliminato nel girone a tre
squadre di semifinale dalla Novese, che disputò poi la finale sconfiggendo la
Sampierdarenese e laureandosi Campione d'Italia. Attualmente il Petrarca gioca
in categorie dilettantistiche.

Attiva negli anni settanta e anni ottanta era la squadra di calcio femminile del
Gamma 3 Padova, che vinse lo scudetto nel 1972 e nel 1973 e una Coppa Italia nel
1975. Ora la migliore squadra padovana di calcio femminile è lo Zensky-Padova,
che milita nel campionato di Serie A2.

Hanno avuto un ruolo importante nella storia dello sport cittadino le locali
squadre di rugby. Il Petrarca si è aggiudicato 12 Scudetti e due Coppe Italia
fra il 1970 ed il 2011. Altri cinque Scudetti e quattro Coppe Italia, fra il
1958 ed il 1968, furono vinti dalle Fiamme Oro Padova, che si sciolsero nel 1978
dopo la retrocessione in seconda serie. Altre importanti squadre cittadine
iscritte alle serie inferiori sono il CUS Padova (con trascorsi nella massima
serie), il Valsugana, la seconda squadra del Petrarca ed il Roccia Rubano.

Tra i molti rugbisti padovani che hanno vestito la maglia del Petrarca e della
nazionale vi sono Fulvio Lorigiola, Marco Bortolami ed i fratelli Mauro e Mirco
Bergamasco. Il più prestigioso giocatore nella storia del Petrarca è stato
l'italo-australiano David Campese, che fu a Padova tra il 1984 ed il 1988.
Trionfò nella Coppa del Mondo di rugby 1991 con l'Australia, siglando nella
manifestazione il maggior numero di mete e venendo eletto miglior giocatore del
torneo.

La principale squadra di pallavolo maschile è la Pallavolo Padova, che
attualmente (2015) milita nel campionato di Serie A1. Nel suo palmarès spicca la
conquista della Coppa CEV nel 1994. Tra il 2004 e il 2007 la principale squadra
di pallavolo femminile era rappresentata dal Volley Club Padova, che ha
disputato due campionati di Serie A1 prima di cedere il titolo sportivo a Forlì
e di proseguire l'attività solo a livello giovanile. Nella stagione sportiva
2005-2006 Padova è stata l'unica città a essere rappresentata nei massimi
campionati di A1, sia nel volley maschile che in quello femminile,
rispettivamente dal Sempre Volley e dal Volley Club Padova.

Il Gruppo Petrarca Basket disputò il massimo campionato nazionale maschile tra
la fine degli anni cinquanta e l'inizio dei settanta, classificandosi terza
nella stagione 1965-1966. La Virtus Padova ha militato in Serie A2 nella
stagione 1993-1994. Attualmente tutte le locali compagini di basket disputano
campionati minori. Vi sono in città anche 2 squadre di pallacanestro in
carrozzina, il Millennium Basket e il CUS Padova.

Le compagini cittadine più importanti nella scherma sono state l'antica
Accademia Comini, il Petrarca Scherma e il Cus Padova, che hanno formato atleti
vincitori di Olimpiadi e Campionati del Mondo. La squadra italiana di sciabola
giunta seconda alle Olimpiadi di Londra 1948 era composta da atleti padovani
allenati dal grande Maestro Guido Comini. La fiorettista padovana Francesca
Bortolozzi ha conquistato ori olimpici e mondiali (Barcellona 1992 ed Essen
1993), gli sciabolatori Marco Marin e Gianfranco Dalla Barba hanno conquistato
titoli olimpici e mondiali (Los Angeles 1984, L'Aia 1995) e la sciabolatrice
Anna Ferraro è stata campionessa del mondo a squadre (Seoul 1999). Il Trofeo
Luxardo di Padova, giunto nel 2007 alla 50ª edizione, è l'unica prova di Coppa
del Mondo di sciabola che si disputa in Italia.

Nella pallanuoto, la città è rappresentata dalla squadra maschile CS Plebiscito
Padova in Serie A2 e dalla squadra femminile Beauty Star Plebiscito, che milita
nella massima serie e nel 2014-15 ha vinto il campionato italiano e la Coppa
Italia. Tra i molti nuotatori padovani che hanno vinto titoli italiani spicca
Novella Calligaris, prima medaglia d'oro italiana in un campionato mondiale di
nuoto, ottenuta a Belgrado 1973, che arrivò anche tre volte sul podio alle
Olimpiadi di Monaco del 1972. Le maggiori società cittadine di canottaggio sono
la Padovacanottaggio (nata nel 1993 dalle ceneri del CUS Padova) e la Canottieri
Padova; a quest'ultima appartiene l'ex campione olimpico e mondiale Rossano
Galtarossa.

A Padova ha sede anche la squadra di hockey in-line maschile dei Ghosts,
iscritta alla serie B del 2012-2013. Fondata nel 1998, nel suo palmares figurano
lo scudetto del 2003, la seconda posizione nella prima edizione della Champions
League del 2003, la Coppa Italia del 2006 ed i secondi posti in serie A nel 2006
e nella Supercoppa Italiana dello stesso anno. La maggiore squadra cittadina di
football americano sono i Saints, attualmente in Serie A2, che nel 1992 vinsero
il SilverBowl, il campionato di seconda divisione.

Un'altra gloria dello sport patavino è il pilota Riccardo Patrese, che ha ceduto
a Rubens Barrichello il primato (il suo era di 256) del maggior numero di gare
disputate in Formula 1, dove risultò vincitore di sei Gran Premi. Tuttora in
attività è il pilota Giorgio Pantano, vincitore del campionato 2008 della GP2 e
con qualche Gran Premio disputato in F1.

Tra i ciclisti più decorati espressi dalla scuola padovana vi sono Giuseppe
Beghetto, campione olimpico nel tandem a Roma 1960 e tre volte campione del
mondo della velocità, e Leandro Faggin, campione olimpico a Melbourne 1956
nell'inseguimento a squadre e nel chilometro da fermo, e 3 volte campione
mondiale di inseguimento individuale. Il 23 maggio 2000, la 10ª tappa dell'83º
Giro d'Italia si concluse a Padova con la vittoria di Ivan Quaranta.

Tra gli avvenimenti sportivi annuali più rilevanti c'è la maratona di
Sant'Antonio, un evento che si tiene solitamente in aprile, con partenza da
Campodarsego (PD) ed arrivo in Prato della Valle. L'astista ucraino Sergey Bubka
il 30 agosto 1992 realizzò al Colbachini dell'Arcella il suo terzultimo record
del mondo (6.12) nel meeting Città di Padova, la manifestazione di punta
dell'atletica cittadina che si tiene dal 1994 allo stadio Euganeo con scadenza
annuale.

La città di Padova è principalmente servita dal polo universitario-ospedaliero
dell'Azienda Ospedaliera di Padova (un tempo Ospedale Giustinianeo e poi
Ospedale Civile). Altro nosocomio cittadino è l'Ospedale S. Antonio (ex Centro
Traumatologico Ortopedico, CTO) della locale azienda sanitaria ULSS 16. Padova è
inoltre sede dell'Istituto Oncologico Veneto, struttura riconosciuta come
Istituto di ricovero e cura a carattere scientifico (IRCCS) dedicato alla cura
dei tumori e alla ricerca in campo oncologico.

Sempre in città vi è la sede del Centro Militare di Medicina Legale (CMML),
ex-Ospedale Militare, e il Complesso Socio Sanitario dei Colli, ex-Ospedale
Psichiatrico ora adibito a centro poliambulatoriale dell'ULSS. Nel 2003 è stato
chiuso il centrale Ospedale Geriatrico.

Con oltre 50.000 ricoveri l'anno, il polo dell'Azienda Ospedaliera di Padova è
uno dei più grandi ospedali del nord-est e uno dei poli d'attrazione in Italia.

Il Centro Gallucci presso l'Azienda Ospedaliera di Padova occupa un posto
rilevante in Italia per i trapianti e la chirurgia cardiaca. Prende il nome dal
cardiochirurgo Vincenzo Gallucci che a Padova nel 1985 eseguì il primo trapianto
di cuore in Italia. Inoltre presso il centro è stato eseguito il primo impianto
di cuore artificiale in Italia il 10 dicembre 2007.

Secondo una ricerca del Corriere della Sera del 2007 alcuni reparti
dell'ospedale di Padova sono ai primi posti nella classifica della sanità
nazionale:

Secondo un'altra ricerca del 2009 dell'Università Bocconi l'Azienda Ospedaliera
di Padova è tra i migliori centri italiani per la gastroenterologia e la
chirurgia generale.

Le associazioni di pubblica assistenza presenti nel territorio della città sono
la sede padovana della Croce Rossa Italiana, la P.O. Croce Verde, la Croce
Bianca, la ZIP Onlus e la Croce Padova.



https://it.wikipedia.org/wiki/Walter_Zenga

Walter Zenga (Milano, 28 aprile 1960) è un allenatore di calcio ed ex calciatore
italiano, di ruolo portiere.

Distintosi come uno dei migliori estremi difensori di sempre, è stato eletto
portiere dell'anno IFFHS per tre volte consecutive (dal 1989 al 1991),
classificandosi terzo in altre due occasioni (nel 1987 e nel 1988). Nel 1990 si
è classificato 12º nella corsa al Pallone d'oro. Ha legato il proprio nome
all'Inter, con cui ha disputato 473 incontri, vincendo uno scudetto, una
Supercoppa italiana e due Coppe UEFA.

In Nazionale ha totalizzato 58 presenze, prendendo parte a due Mondiali (1986 e
1990) e ad un Europeo (1988). Al suo attivo anche la partecipazione ai Giochi
olimpici del 1984 e all'Europeo Under-21 del 1986 (per il quale fu convocato
come fuoriquota). Durante il Mondiale 1990, concluso al terzo posto, ha
mantenuto la porta inviolata per 517 minuti consecutivi, record assoluto della
competizione.

Da allenatore ha conquistato, nella stagione 2004-2005, un campionato romeno con
la Steaua Bucarest e, nell'annata successiva, un campionato serbo-montenegrino e
una coppa di Serbia e Montenegro con la Stella Rossa Belgrado.

Si è sposato tre volte: la prima con Elvira Carfagna, con la quale ha avuto il
figlio Jacopo (attaccante con oltre 100 reti all'attivo in serie minori), la
seconda con la conduttrice tv Roberta Termali, con cui ha avuto i figli Nicolò e
Andrea (portiere con esperienze in Serie D), e la terza con la rumena Raluca
Rebedea, da cui nel 2009 ha avuto Samira e nel 2012 Walter Jr.

Dal 1987 al 1990 ha condotto la trasmissione sportiva Forza Italia, su Odeon TV,
insieme a Fabio Fazio, Roberta Termali e Cristina Parodi e il programma Disco
sport su Radio Deejay con Amadeus. Nel gennaio del 2000 ha partecipato come
"postino" alla trasmissione di Maria De Filippi C'è posta per te.

Nel 2008 ha commentato alcune partite della Nazionale italiana con Marco Civoli,
e ha fatto da seconda voce al fianco di Alberto Rimedio in occasione del
Campionato europeo di calcio 2016; nel 2017 è opinionista su Mediaset Premium.

Portiere di grande carisma e temperamento, dal carattere acceso, Zenga spiccava
per l'abilità tra i pali e l'eleganza negli interventi, doti che gli valsero il
soprannome di Deltaplano (coniato da Gianni Brera). Meno brillante nelle uscite
alte e nel fronteggiare i calci di rigore, era comunque in possesso di un
repertorio tecnico tra i più completi, oltre che di un'ottima struttura fisica.
Nonostante una spiccata vocazione alla platealità – tanto nei gesti tecnici
quanto nella direzione della difesa –, non gli faceva difetto la concretezza. La
sua capacità di opporsi anche ai tiri più insidiosi compensava la tendenza a
commettere occasionali errori.

Sebbene le sue caratteristiche mal si sposassero con una più moderna
interpretazione del ruolo – non era abilissimo coi piedi, né abituato a linee
difensive disposte a zona –, riuscì ugualmente ad adeguarsi alle innovazioni
introdotte nella stagione 1992-1993, che richiesero ai portieri una maggiore
partecipazione alla manovra, mantenendo elevati standard di rendimento e
confermandosi tra i migliori estremi difensori del campionato italiano.

Come allenatore, Zenga ha spesso schierato le proprie squadre con una difesa a
4, prediligendo soluzioni variabili a centrocampo e nel reparto avanzato.

Suo padre Alfonso, che era stato il portiere dell'A.C. Muggiò nel 1945-1946, lo
porta a giocare al calcio in età molto precoce. Inizia così a giocare a 9 anni
nella Macallesi 1927 di Milano con un cartellino riportante l'anno di nascita
falsificato (1959) per poter giocare nei campionati agonistici quali quelli
della categoria Pulcini. A undici anni, nel 1971, viene inserito da Italo
Galbiati tra i pulcini dell'Inter e a 18 anni viene ceduto in prestito alla
Salernitana in Serie C1, squadra presso la quale ha poca fortuna anche a causa
di un errore contro il Campobasso. Durante un altro incontro, dopo aver subito
due gol discutibili, abbandona il campo in lacrime e, nonostante l'incitamento
dei tifosi, decide di lasciare la squadra.

Dopo aver militato nel Savona in Serie C2, nel 1980 passa alla Sambenedettese in
C1, contribuendo alla promozione in Serie B da parte della squadra marchigiana
dopo il secondo posto nel campionato 1980-1981. La stagione successiva rimane a
San Benedetto del Tronto rendendosi protagonista nella serie cadetta.

Ritorna all'Inter nella stagione stagione 1982-1983, a 22 anni. In questa sua
prima stagione è il secondo portiere dietro il veterano Ivano Bordon, alla sua
ultima stagione all'Inter. Zenga si fa comunque apprezzare disputando cinque
gare di Coppa Italia. A partire dalla stagione successiva diventa titolare,
esordendo in Serie A in Inter-Sampdoria (1-2).

I primi successi arrivano nel 1989, anno in cui l'Inter, guidata da Giovanni
Trapattoni, conquista lo scudetto dei record (con Zenga autore di un campionato
di alto profilo) e la Supercoppa italiana. Sempre con Trapattoni allenatore,
l'Inter vincerà, nel 1991, la prima Coppa UEFA della sua storia.

L'ultima partita di Zenga con la maglia nerazzurra è la vittoriosa finale di
UEFA del 1994 contro il Casino Salisburgo, in cui il portiere offre una
prestazione determinante per il risultato e conquista per la seconda volta il
trofeo continentale.

Il 22 luglio 1994 passa alla Sampdoria, nella trattativa che portò Gianluca
Pagliuca all'Inter. Dopo una prima stagione da titolare, ottiene solo 7 presenze
nella stagione successiva, a causa di infortuni e scelte tecniche. Non
rientrando più nei piani della società blucerchiata il 12 maggio 1996 si
svincola. Durante l'estate, a 36 anni, firma con il Padova in Serie B, con il
quale ottiene 21 presenze in campionato.

Il 5 marzo 1997 si trasferisce negli Stati Uniti ai New England Revolution, che
militano nella Major League Soccer (MLS). Con gli americani totalizza 22
presenze, salta dieci partite per un'artroscopia al ginocchio sinistro. Il 16
gennaio 1998 si ritira dal calcio. Il 25 agosto venne nominato
giocatore/allenatore dei New England Revolution. Il primo anno non disputa
nessuna partita, il secondo anno disputa 25 partite fino al suo esonero che
avviene il 2 ottobre 1999.

Titolare (da fuoriquota) della selezione Under-21 che si classifica seconda
all'Europeo 1986, viene poi convocato nella Nazionale maggiore da Enzo Bearzot,
prendendo parte al Mondiale 1986 come terzo portiere, dietro Giovanni Galli e
Franco Tancredi. Esordisce l'8 ottobre dello stesso anno, a 26 anni, nella
partita amichevole Italia-Grecia (2-0) disputata a Bologna, prima partita agli
ordini del nuovo commissario tecnico Azeglio Vicini.

Durante la gestione di Vicini, Zenga diventa titolare e partecipa all'Europeo
1988 e al Mondiale 1990. Nel corso del torneo disputatosi in Italia, rimane
imbattuto per 517 minuti, record assoluto dei Mondiali. L'inviolabilità della
sua porta si interrompe nella semifinale contro l'Argentina, in cui Zenga, a
seguito di un errore in uscita, subisce una rete su colpo di testa di Claudio
Caniggia. La partita termina 1-1 e si decide ai tiri di rigore: a seguito degli
errori di Roberto Donadoni e Aldo Serena, l'Italia viene eliminata, disputando
quindi la finale per il 3º posto, dalla quale esce vittoriosa.

Zenga conclude la propria carriera in Nazionale nel 1992, anno in cui il CT
Arrigo Sacchi affida la maglia da titolare dapprima a Luca Marchegiani e poi a
Gianluca Pagliuca. Dopo il suo accantonamento, in risposta alle domande dei
giornalisti, Zenga canticchia il brano degli 883 Hanno ucciso l'Uomo Ragno; in
seguito a questo episodio, inizia ad essere ribattezzato come l'omonimo
personaggio dei fumetti.

In Nazionale conta 58 presenze, terzo portiere per numero di apparizioni dopo
Gianluigi Buffon e Dino Zoff.

Il 16 gennaio 1998 ritirandosi dall'attività agonistica divenne osservatore del
suo ultimo club i New England Revolution. Il 25 agosto lo nominano
giocatore/allenatore. Il 2 ottobre 1999 venne esonerato come tecnico degli
statunitensi.

Il 31 ottobre 2000 tornò in Europa venendo nominato allenatore del Brera, in
Serie D; il 18 gennaio 2001 si dimise. Il 1º luglio 2002 è allenatore del
Naţional Bucarest, portando la squadra all'8º posto e alla finale della coppa
nazionale. Il 10 settembre 2003 viene nominato direttore tecnico. Il 5 dicembre
rassegna le dimissioni. Il 29 luglio 2004 viene nominato tecnico della Steaua
Bucarest, vincendo il titolo. Il 19 maggio 2005 viene esonerato.

Il 21 luglio è allenatore della Stella Rossa Belgrado, con la quale conquista lo
scudetto serbo-montenegrino, vincendo per la prima volta nel calcio serbo tutte
le partite casalinghe. Conquista anche la coppa nazionale. Il 17 maggio 2006 si
dimette dall'incarico.

Il 14 giugno, si trasferisce in Turchia per allenare il Gaziantepspor. Ha
dichiarato che ha lasciato la Stella Rossa perché la squadra turca gli offriva
molti soldi e che però non lo rifarebbe. Qui disputa tutto il girone d'andata
raggiungendo il dodicesimo posto in classifica con 5 vittorie, 5 pareggi e 7
sconfitte. Il 3 gennaio 2007 decide di recedere dal contratto con la società
turca pagando una penale e trasferirsi in Medio oriente, precisamente negli
Emirati Arabi Uniti. Il 5 gennaio prende la panchina dell'Al-Ain, una delle più
importanti squadre della penisola arabica. Con la squadra araba giunge alla
finale della Coppa del Presidente.

Il 5 settembre firma un contratto come allenatore della Dinamo Bucarest, che
prima del suo arrivo aveva totalizzato solo 7 punti in 5 partite, diventando
così l'unico allenatore ad aver allenato le tre maggiori squadre di Bucarest:
National, Steaua e Dinamo. All'esordio sulla panchina dei campioni di Romania
vince 5-2 in trasferta contro il Poli Iași, segnando un avvio promettente per le
ambizioni scudetto del presidente Reuters Nicolae Badea. Tuttavia il 25 novembre
rassegna le dimissioni.

Il 1º aprile 2008 subentra a Silvio Baldini sulla panchina del Catania. Il
debutto in Serie A come allenatore del Catania avviene il 6 aprile vincendo
contro il Napoli per 3-0. La settimana successiva perde il derby con il Palermo
fuori casa per 1-0. Il 7 maggio esce dalla semifinale di Coppa Italia con la
Roma con il risultato di 1-1 dopo che all'andata gli etnei avevano perso per
1-0. Il 18 maggio, pareggiando ancora con la Roma a Catania per 1-1 e grazie ai
risultati di Parma-Inter (0-2) ed Empoli-Livorno (2-1), ottiene la salvezza in
Serie A per i siciliani avendo collezionato 8 punti in 7 partite (2 vittorie, 2
pareggi e 3 sconfitte).

Nel campionato 2008-2009 è ancora allenatore della squadra etnea centrando nelle
prime cinque partite tre vittorie, un pareggio contro la Juventus e una
sconfitta contro l'Inter arrivando anche a toccare il primo posto in classifica
per qualche ora alla 7ª giornata con 14 punti. Il 19 ottobre vince il derby con
il Palermo per 2-0. Terminato il girone d'andata all'undicesimo posto con 25
punti e a +10 dalla zona retrocessione, nel girone di ritorno, dopo aver
inizialmente attraversato il momento peggiore del campionato (2 punti in 6
partite tra gennaio e febbraio ed eliminazione in Coppa Italia ad opera della
Juventus), il Catania si allontana definitivamente dalla zona retrocessione con
due vittorie consecutive contro Reggina e Palermo, con quest'ultima che,
conseguita al Barbera di Palermo con il risultato storico di 0-4, permise al
Catania di ritrovare la vittoria in trasferta dopo 33 turni e stabilire il
record di gol di scarto realizzati in una partita fuori casa. La salvezza
matematica arriva alla 35ª giornata con tre turni d'anticipo, nonostante la
sconfitta casalinga contro la Fiorentina. La domenica successiva, battendo il
Napoli in casa per 3-1, il Catania ottiene l'allora record di punti conquistati
in Serie A (43). A termine di questa gara Zenga annuncia l'addio alla società
etnea.

Il 5 giugno 2009, subentrando all'esonerato Davide Ballardini, firma un
contratto biennale con opzione per il terzo, ricco di incentivi in base ai
risultati, con il Palermo di Maurizio Zamparini, con una trattativa durata pochi
giorni. Esordisce sulla panchina rosanero il 15 agosto nel Terzo turno di Coppa
Italia contro la SPAL (4-2). La sua avventura a Palermo dura cinque mesi: il 23
novembre 2009 viene sollevato dall'incarico in seguito a risultati poco
positivi, nonostante alcuni risultati discreti come il successo interno del suo
Palermo per 2-0 sulla Juventus in Serie A, culminati il giorno precedente nella
13ª giornata di campionato, nel derby casalingo pareggiato per 1-1 contro il
Catania, venendo sostituito da Delio Rossi.

Tra i risultati positivi della sua gestione ci sono le vittorie contro Napoli
(2-1) alla prima giornata, Juventus (2-0) alla settima e l'unica esterna
all'ottava contro il Livorno (2-1). Nella trasferta a San Siro contro l'Inter
persa per 5-3, sotto di quattro reti dopo il primo tempo, la squadra segna tre
reti in dodici minuti nel secondo. Dalla 5ª alla 9ª la squadra resta imbattuta
(due pareggi seguiti da tre vittorie), mentre dalla 10ª al derby la squadra non
vince alcuna partita e ottiene due soli punti. Durante la sua esperienza
palermitana ottiene il nomignolo di Coach Z. Zenga rescinde il contratto con la
società rosanero il 12 gennaio 2010.

L'11 maggio 2010 firma un contratto biennale con gli arabi dell'Al-Nassr di
Riyad, tornando ad allenare nel Golfo dopo l'esperienza del 2007 alla guida
dell'Al-Ain. Il 24 dicembre viene esonerato, affermando in seguito di non aver
ricevuto per sei mesi lo stipendio pattuito.

Il 24 gennaio 2011 si accorda con l'Al-Nasr di Dubai. Porta la squadra al 3º
posto finale in campionato, piazzandosi dietro al Baniyas SC e ai campioni
dell'Al-Jazira e qualificandosi alla AFC Champions League.

Il 17 dicembre 2011 esce nel 2º girone della Coppa del Presidente degli Emirati
Arabi Uniti e il 1º marzo 2012, nonostante la vittoria per 2-0 contro lo
Sharjah, abbandona ai gironi anche l'Emirates Cup. Il 7 marzo debutta in
Champions League (prima apparizione assoluta anche per il club) nella prima
partita della fase a gironi perde per 1-0 in trasferta contro gli iraniani del
Sepahan; termina il girone all'ultimo posto con 6 punti non passando il turno.
In campionato si piazza questa volta al 2º posto con 41 punti dietro all'Al Ain
(55 punti).

Nella stagione 2012-2013 viene eliminato agli ottavi nella Coppa del Presidente.
A fine stagione la squadra ottiene il 6º posto in campionato e il 1º giugno 2013
viene esonerato nonostante un altro anno di contratto.

Il 26 ottobre 2013 diventa il tecnico dell'Al-Jazira, altra società degli
Emirati Arabi. Chiude il campionato al 3º posto, perde la finale di Emirates Cup
contro l'Al-Ahli e nella Champions asiatica si ferma agli ottavi. Il 15 maggio
2014, dopo soli sette mesi, risolve il contratto con il club.

Dopo essere stato vicino all'Inter a novembre (gli viene preferito Roberto
Mancini) e al Cagliari a dicembre (rifiuta per rimanere a Dubai), l'11 giugno
2015 Zenga ritorna alla Sampdoria da allenatore con un contratto annuale
sostituendo Siniša Mihajlović, rincasando così a distanza di 6 anni dall'ultima
esperienza italiana al Palermo. Fa il suo esordio nella gara di andata del terzo
turno preliminare in Europa League perdendo 4-0 contro il Vojvodina. Durante la
partita di ritorno, fuori casa, vincerà 2-0, venendo comunque eliminato dalla
competizione. Il 10 novembre seguente, dopo la sconfitta casalinga per 0-2
contro la Fiorentina, viene esonerato. In 12 partite ha messo insieme 4
vittorie, 4 pareggi e 4 sconfitte. Il 26 novembre recede dal contratto con la
società ligure.

Terminata l'esperienza nella Sampdoria, Zenga firma un contratto di 6 mesi da un
milione di dollari con la squadra emiratina dell'Al-Shaab, ultima nell'UAE
Arabian Gulf League. Il 30 novembre all'esordio perde contro l'Al Shabab per
1-3. Il 21 febbraio 2016 rescinde consensualmente il contratto con la squadra
sempre ultima in classifica avendo collezionato 1 vittoria, 1 pareggio e 9
sconfitte.

Il 30 luglio dello stesso anno firma un contratto annuale con il Wolverhampton,
club della seconda divisione inglese. Il 6 agosto al debutto pareggia per 2-2
con il Rotherham United. Il 25 ottobre seguente viene però esonerato con la
squadra al 18° posto in classifica con 16 punti (4 vittorie, 4 pareggi e 6
sconfitte).



https://it.wikipedia.org/wiki/Chlo%C3%AB_Grace_Moretz

Chloë Grace Moretz (Atlanta, 10 febbraio 1997) è un'attrice e modella
statunitense.

È nota per il ruolo di Chelsea Lutz nel film horror del 2005 Amityville Horror e
per quello di Alicia Milstone nel film-remake horror The Eye con Jessica Alba,
ma il vero successo arriva nel 2010 quando interpreta Hit-Girl in Kick-Ass e
Abby nel remake statunitense dell'horror svedese di Tomas Alfredson Lasciami
entrare, diretto da Matt Reeves. Ha dimostrato di sapersi reinventare anche in
altri generi, come in Hugo Cabret di Martin Scorsese.

Nata in Georgia, Chloë è figlia di Teri, un'infermiera, e McCoy, chirurgo
plastico. Ha quattro fratelli maggiori, Brandon, Trevor, Colin, e Ethan, e
descrive la sua famiglia come «molto cristiana». Il fratello Trevor è anche il
suo manager. Nel 2002 si sposta a New York con la madre e il fratello maggiore
Trevor che è stato accettato in una scuola di arti dello spettacolo; osservando
il fratello recitare in una commedia scopre il suo interesse per il teatro. La
sua carriera di attrice inizia quando la famiglia si trasferisce a Los Angeles
nel 2003.

Il suo primo ruolo a Hollywood è in due episodi della serie The Guardian, mentre
la sua prima parte in un film è quella di Molly in Heart of the Beholder. Con la
sua seconda interpretazione in un film per il grande schermo del 2005, il remake
di Amityville Horror, raggiunge la fama; la sua performance nel ruolo di Chelsea
Lutz le fa anche guadagnare una nomination per il Young Artist Award. Appare poi
come guest star in alcune serie televisive tra cui My Name Is Earl e Desperate
Housewives. Nel 2006 riceve un ruolo nel film FBI: Operazione tata. Si dedica
anche al doppiaggio prestando la sua voce al personaggio di Darby nel cartone
animato di I miei amici Tigro e Pooh.

Nell'ottobre del 2009 viene scelta come protagonista di Blood Story di Matt
Reeves, remake statunitense del film svedese Lasciami entrare. Nel 2010
partecipa al film Kick-Ass nel ruolo di "Hit Girl". Tra il 2010 e il 2012 ha
vinto diversi premi, tra cui due Young Artist Award. Nel 2011 recita nel ruolo
di Isabelle in Hugo Cabret di Martin Scorsese, con Asa Butterfield e nel 2012
recita nel film Dark Shadows di Tim Burton, dove interpreta la giovane Carolyn
Stoddard, al fianco di Johnny Depp, Eva Green, Michelle Pfeiffer, Jonny Lee
Miller e Helena Bonham Carter.

Nel 2013 riprende il ruolo di Hit-Girl in Kick Ass 2 e interpreta Carrie White
in Lo sguardo di Satana - Carrie, mentre nel 2014 è protagonista in Laggies e
Resta anche domani. Nello stesso anno recita nel film The Equalizer - Il
vendicatore, accanto a Denzel Washington. Nel 2015 ha un ruolo in Dark Places -
Nei luoghi oscuri, poi l'anno dopo è protagonista de La quinta onda, tratto
dall'omonimo romanzo, e ha un ruolo in Cattivi vicini 2.



https://it.wikipedia.org/wiki/Joshua_Kimmich

Joshua Kimmich (Rottweil, 8 febbraio 1995) è un calciatore tedesco,
centrocampista o difensore del Bayern Monaco e della nazionale tedesca.

È un centrocampista polivalente che unisce alla capacità di recuperare il
pallone sulla linea mediana del campo doti di impostazione del gioco.
All'occorrenza è in grado di ricoprire sia il ruolo di difensore centrale che di
terzino.

Kimmich cresce calcisticamente nella regione tedesca del Baden-Württemberg,
dapprima nelle file del Bösingen e successivamente nelle giovanili dello
Stoccarda. All'inizio della stagione 2013-2014 viene ceduto al RB Lipsia,
all'epoca militante nella 3. Liga tedesca, con il diritto di riacquisto da parte
del club di Stoccarda. Nello stesso anno viene premiato con la medaglia
d'argento nella categoria Under-18 del Fritz-Walter-Medaille, premio riservato
ai migliori giovani calciatori tedeschi.

Durante la stagione 2014-2015 lo Stoccarda esercita il diritto di riacquisto e
cede Kimmich al Bayern Monaco, di cui vestirà la maglia a partire dal 1º luglio
2015, firmando un contratto in scadenza il 30 giugno 2020.

Nell'estate del 2014 conquista, con la nazionale Under-19, il Campionato europeo
di categoria, battendo in finale i pari età del Portogallo. Lo stesso anno viene
premiato con la medaglia di bronzo nella categoria Under-19 del Premio Fritz
Walter. Nel 2015 partecipa al Campionato europeo Under-21, dove i tedeschi
arrivano in semifinale, sconfitti dai pari età del Portogallo.

Viene convocato, con la nazionale maggiore, per gli Europei 2016 in Francia,
dove gioca da titolare 4 partite, fino all'eliminazione dei tedeschi in
semifinale per mano dei padroni di casa.

Il 4 settembre 2016, nella partita di qualificazione ai Mondiali 2018 vinta 0-3
a Oslo contro la Norvegia, mette a segno la sua prima rete con la Nazionale
tedesca.



https://it.wikipedia.org/wiki/Ratchet_%26_Clank_(film)

È ispirato alla serie di videogiochi Ratchet & Clank della Insomniac Games, la
quale ha partecipato al progetto nella produzione, sceneggiatura, sviluppo dei
personaggi ed animazione.

La sceneggiatura del film si basa sulla storia originale di T.J. Fixman, che è
anche stato sceneggiatore della serie Future dal 2007 in poi.

Il 23 aprile 2013, attraverso il canale YouTube della PlayStation, è stato
diffuso il teaser del progetto.

La pellicola è stata distribuita nelle sale cinematografiche statunitensi a
partire dal 29 aprile 2016. Con l'uscita del trailer ufficiale del videogioco
viene annunciata la data di uscita nelle sale italiane, fissata al 29 giugno
2016.

Con un budget di 20 milioni di dollari, il film ne ha incassati 8,8 nel Nord
America e 3,7 all'estero, per un totale di 12,5 milioni di dollari.

Il film è stato accolto da recensioni per lo più negative da parte della
critica. Sul sito Rotten Tomatoes ottiene il 17% delle recensioni professionali
positive, basata su 66 recensioni, con una media voto del 4,1/10. Su Metacritic
ottiene 29 punti su 100, basato su 19 critiche.

Insomniac Games ha sviluppato una nuova versione dell'originale Ratchet & Clank,
un re-imagening per PlayStation 4, distribuito il 12 aprile 2016 in Nord America
e il 20 aprile 2016 in Europa.



https://it.wikipedia.org/wiki/Grecia

La Grecia (in greco: Ελλάδα, Ellada, oppure Ελλάς, Ellas), nome ufficiale
Democrazia Ellenica (in greco: Ελληνική Δημοκρατία, Ellīnikī Dimokratia
[e̞liniˈkʲi ðimo̞kɾaˈtia]), è uno Stato membro dell'Unione europea situato
nell'Europa meridionale, il cui territorio coincide in gran parte con l'estremo
lembo sud della penisola balcanica.

Confina a nord con Albania, Macedonia e Bulgaria, oltre che con la Turchia a
nord-est. È bagnata dal Mar Egeo a est e a sud, dal Mar di Creta a sud, mentre
il suo versante occidentale è bagnato dal Mar Ionio. Più di 1⁄5 della superficie
totale è composta da oltre 6.000 tra isole e isolotti, 227 delle quali abitate.

La Grecia moderna affonda le sue radici nell'orizzonte storico-culturale della
Civiltà Micenea e della Grecia antica, considerata la culla della civiltà
occidentale. È infatti la patria della democrazia, della filosofia, dei Giochi
olimpici, della letteratura occidentale e della storiografia, nonché di
importanti principi matematici e geometrici, del teatro e della medicina
occidentali.

La Grecia è un Paese sviluppato, al venticinquesimo posto nella scala mondiale
per indice di sviluppo umano e con un reddito pro capite di 27.073 $ (dati
aggiornati al 2014). È uno dei 51 Stati che nel 1945 hanno dato vita all'ONU, è
entrata nell'UE nel 1981 (allora CEE), ha adottato l'Euro con gli altri Paesi
nel 2002, è membro della NATO dal 1952, dell'OCSE dal 1961, è membro fondatore
dell'Organizzazione della Cooperazione Economica del Mar Nero e un membro
dell'Agenzia Spaziale Europea. Ha inoltre ospitato ad Atene i Giochi della I
Olimpiade nel 1896 ed i Giochi della XXVIII Olimpiade nel 2004.

La capitale della Grecia è Atene. La seconda città più importante del Paese è
Salonicco, spesso chiamata Συμπρωτεύουσα (Symprōteuousa cioè "co-capitale") in
greco. Altri maggiori centri urbani sono Patrasso nel Peloponneso e Candia
(Iraklion) a Creta.

Il nome originale della Grecia in lingua greca è Ελλάς = Ellás /e̞ˈlas/. Tale
nome è reso in italiano con ‘Hellas' seguendo le antiche convenzioni
politoniche. Meno formalmente, ma più comunemente, è chiamata Ελλάδα = Elláda
/e̞ˈlaða/, riferibile al termine italiano Éllade. Nel mito antico, la dea Elle o
la sua personificazione maschile, l'eroe eponimo Elleno, era l'antenato delle
tre stirpi elleniche.

Etimologicamente deriva da Sellas, "terra lunare", "spoglia di vegetazione", ma
anche "dove si venera la luna" (Selene, appunto), la cui s iniziale è caduta
lasciando come relitto un'aspirazione.

Il termine utilizzato nelle lingue europee (italiano: Grecia, inglese: Greece,
francese: Grèce, spagnolo: Grecia, tedesco: Griechenland, russo: Греция
Gretsiya) è di origini controverse: compare per la prima volta in un frammento
de Il catalogo delle donne, comunemente attribuito ad Esiodo, in cui si menziona
un eroe chiamato Γραικός o Graikos (attraverso il latino Graecus), figlio di
Zeus e Pandora; nel suo significato etnico il termine, secondo Aristotele, era
un antico nome della tribù Achea dei Beozi a nord dell'Attica, detti graekoi.

Nel periodo dell'Impero romano il termine fu adottato per indicare tutte le
popolazioni della stessa area culturale e linguistica, a causa dell'immigrazione
massiccia dei pacifici Beozi a Roma, scribi ed eruditi che insegnarono il greco,
che fu lingua franca per secoli, ai giovani romani.

Nelle lingue mediorientali (turco Yunanistan, arabo يونان, ebraico יוון,
persiano antico Yaunâ), invece, si utilizza la radice Ιωνία che sta per Ionia,
regione dell'Asia Minore dove dall'antichità fino al 1923 c'era una consistente
presenza di greci etnici.

Le testimonianze più antiche della presenza umana nei Balcani, datate 270.000
a.C., si trovano nelle Grotte di Petralona, nella provincia greca settentrionale
di Macedonia. Gli insediamenti neolitici in Grecia, risalenti al VII millennio
a.C. sono i più antichi in Europa, superando di diversi secoli i successivi, in
quanto la Grecia si trova nella via di una delle principali direzioni, quella
verso occidente, di diffusione dell'agricoltura a partire dal Medio Oriente.

La Grecia è stata la prima area in Europa dove sono sorte delle civiltà avanzate
ed è perciò considerata la culla della civiltà Occidentale, cominciata con la
Civiltà cicladica delle isole egee attorno al 3.200 a.C., la Civiltà minoica a
Creta (2700-1500 a.C.) e quindi la Civiltà micenea nel Peloponneso(1900-1100
a.C.). Queste civiltà possedevano la scrittura: quella minoica, non decifrata, è
detta Lineare A, mentre quella micenea è detta Lineare B, una forma arcaica del
greco. I micenei assorbirono gradualmente i minoici, ma collassarono rapidamente
attorno al 1200 a.C., in un periodo di sconvolgimenti nella regione noto come il
collasso dell'età del bronzo. Questo inaugurò un periodo noto come Medioevo
ellenico, del quale non si hanno testimonianze scritte.

La fine del Medioevo ellenico è tradizionalmente datata al 776 a.C., l'anno dei
primi Giochi olimpici. Si ritiene che l'Iliade e l'Odissea, i testi fondativi
della letteratura occidentale, siano stati composti tra l'ottavo e il settimo
secolo a.C. Con la fine del Medioevo ellenico iniziarono a emergere varie
Città-Stato, diffuse lungo la penisola greca e lungo le coste del Mar Nero, in
Sud Italia e in Anatolia, raggiungendo un elevato grado di prosperità e
ricchezza che risultò in un vero e proprio boom culturale con espressioni nei
campi più svariati, tra cui l'architettura, il teatro, la scienza, la matematica
e la filosofia. Nel 508 a.C., Clistene istituì la prima democrazia del mondo ad
Atene.

Nel 500 a.C., l'Impero Persiano controllava un territorio che andava
dall'attuale Grecia settentrionale e Turchia fino all'Iran e rappresentava una
minaccia per le città-stato greche. I tentativi di ribellione delle città-stato
greche dell'Asia Minore sottoposte alla dominazione persiana fallirono, e la
Persia invase la Grecia nel 492 a.C., ma le sue forze dovettero ritirarsi dopo
la sconfitta alla Battaglia di Maratona del 490 a.C. Seguì una seconda invasione
nel 480 a.C. Nonostante l'eroica resistenza degli Spartani e degli altri greci
alle Termopili, le armate persiane saccheggiarono Atene.

A seguito delle successive vittorie greche nel 480 e 479 a.C. a Salamina, Platea
e Micale, i persiani furono costretti a ritirarsi una seconda volta. I conflitti
militari, noti come le guerre persiane, furono guidati principalmente da Atene e
Sparta. Tuttavia, il fatto che la Grecia non fosse una nazione unificata
significava che i conflitti tra le città-stato greche fossero frequenti.

La più devastante guerra interna nell'epoca classica fu la guerra del
Peloponneso (431-404 a.C.), che segnò la fine della supremazia ateniese sul
territorio greco. Sia Atene che Sparta furono poi messe in ombra da Tebe e in
seguito dal Regno di Macedonia, che unì le Città-Stato greche nella Lega di
Corinto sotto la guida di Filippo II, eletto guida della prima entità politica
della storia che avesse autorità su tutto l'attuale territorio greco.

Dopo l'assassinio di Filippo II, suo figlio Alessandro III (noto come Alessandro
Magno) assunse il controllo della Lega di Corinto e nel 334 a.C. lanciò
un'invasione dell'Impero Persiano con le forze combinate del Regno di Macedonia
e della Lega di Corinto. Grazie alle vittorie nelle battaglie di Granico, Isso e
Gaugamela, tali forze congiunte poterono marciare su Susa e Persepoli, l'antica
capitale persiana, nel 330 a.C. L'impero creato da Alessandro Magno si estendeva
dall'Epiro a ovest fino al Pakistan a est e dall'Egitto a sud alla Transoxiana a
nord, risultando come uno dei più grandi che la storia avesse visto fino ad
allora. Coloni e veterani greci furono spinti da Alessandro a risiedere in varie
nuove città da lui fondate in Asia ed Africa, per poter meglio controllare i
territori annessi.

Prima della sua improvvisa morte nel 323 a.C., Alessandro Magno stava
pianificando un'invasione dell'Arabia. La sua morte causò il collasso del vasto
impero, che si divise in diversi regni, tra cui i più importanti erano l'Impero
seleucide e l'Egitto tolemaico. Altri stati fondati da coloni-soldati greci lì
condotti da Alessandro furono il regno greco-battriano e il regno indo-greco in
India.

Sebbene non potesse essere mantenuta l'unità politica dell'impero di Alessandro,
esso diffuse la cultura ellenistica e la lingua greca nei territori conquistati,
le quali si sarebbero mantenute vive per almeno due secoli e in alcuni territori
del Mediterraneo orientale anche molto più a lungo.

Dopo un periodo di conflitti seguente alla morte di Alessandro, nel 276 a.C. la
dinastia antigonide, discendente da uno dei generali di Alessandro, stabilì il
suo controllo sulla Macedonia, oltre all'egemonia sulla maggior parte delle
città-stato greche (Sparta esclusa). A partire dal 200 a.C. circa, la Repubblica
romana divenne sempre più coinvolta negli affari di stato ellenici, e si impegnò
in una serie di guerre con la Macedonia. La sconfitta macedone alla battaglia di
Pidna del 168 a.C. segnò la fine della supremazia antigonide in Grecia. Nel 146
a.C. la Macedonia fu annessa come provincia romana, e il resto della Grecia
divenne un protettorato.

Il processo fu completato nel 27 a.C., quando l'imperatore romano Augusto
annesse il resto della Grecia e costituì la provincia senatoria di Acaia. Molti
Greci migrarono ad Alessandria d'Egitto, ad Antiochia e a Seleucia e tutte le
altre nuove città ellenistiche in Asia e Africa fondate da, oppure dopo,
Alessandro.

Nonostante la loro superiorità militare, i Romani ammiravano la cultura greca, e
ne furono fortemente influenzati. Come affermò Orazio: Graecia capta ferum
victorem cepit ("la Grecia, sebbene conquistata, conquistò il feroce
vincitore"). Si ritiene che la scienza, la tecnologia e la matematica dei greci
abbiano raggiunto il loro apice nel periodo ellenistico.

Le comunità di lingua greca dell'oriente ellenistico furono fondamentali per la
diffusione del Cristianesimo nel secondo e nel terzo secolo d.C., e le prime
figure di rilievo della cristianità (in particolare San Paolo) furono in genere
di lingua greca, sebbene non di origine né etnica né geografica greca. Tuttavia,
la Grecia in senso proprio fu tendente al paganesimo e non fu tra i centri
influenti dell'antico Cristianesimo: infatti, alcune antiche pratiche religiose
greche rimasero in voga fino alla fine del IV secolo e alcune aree quali il
Peloponneso sud-orientale rimasero pagane fino a oltre il X secolo.

L'Impero Romano d'Oriente, a seguito della Caduta dell'Impero romano d'Occidente
nel V secolo, viene convenzionalmente chiamato Impero bizantino (anche se
all'epoca era semplicemente chiamato "Impero Romano"); esso sopravvisse fino al
1453. La capitale era Costantinopoli, fondata nel 330 d.C., la lingua e la
cultura letteraria erano greche e la religione prevalente era quella cristiana,
definita dopo lo scisma del 1054 cristiana ortodossa.

A differenza dell'Impero Romano, l'Impero Bizantino ebbe un'impronta culturale
greca molto forte fin dall'inizio, tanto che nel 610 Eraclio I fece diventare il
greco lingua ufficiale dell'Impero, e si proclamò Basileus (in greco Βασιλεύς,
Re) dell'Impero, invece che Augustus come era in uso fino ad allora.

Dal IV secolo, i territori balcanici dell'Impero, inclusa la Grecia, subirono le
invasioni barbariche. Le razzie e devastazioni di Goti e Unni nel IV e V secolo
e l'invasione slava della Grecia nel VII secolo portarono ad un drammatico
crollo dell'autorità imperiale sulla penisola greca. A seguito dell'invasione
slava, il governo imperiale mantenne il controllo delle sole isole e zone
costiere, in particolare delle città di Atene, Corinto e Tessalonica, mentre
solo alcune aree montane interne continuarono a riconoscere l'autorità
dell'imperatore. Al di fuori di queste aree si ebbe la colonizzazione slava.

Il recupero delle province perdute da parte dell'Impero Bizantino iniziò verso
la fine dell'VIII secolo e la maggior parte della penisola greca tornò sotto il
controllo dell'Impero, in diverse fasi fino al IX secolo. Questo processo fu
facilitato dal vasto afflusso di greci dalla Sicilia e dall'Asia Minore verso la
penisola greca (dovuto in buona parte all'avanzare delle forze arabo-islamiche),
mentre al tempo stesso molti slavi furono catturati e deportati in Asia Minore,
e i rimanenti furono assimilati. Nell'XI e XII secolo il ritorno della stabilità
nella penisola greca beneficiò della forte crescita economica -molto maggiore di
quella avvenuta nei territori anatolici dell'Impero.

A seguito della quarta crociata e della caduta di Costantinopoli in mano ai
"latini" nel 1204, la maggior parte della Grecia passò sotto il controllo dei
Franchi (dando inizio al periodo noto come francocrazia) o dei veneziani nel
caso di alcune isole. Il ristabilimento dell'Impero Bizantino a Costantinopoli
nel 1261, da parte dell'Imperatore di Nicea, sostenuto dalla Repubblica di
Genova, fu accompagnato dal recupero della maggior parte della penisola greca,
sebbene il Principato d'Acaia di origine franca nel Peloponneso sopravvisse fino
al XIV secolo, mentre le isole rimasero per lo più sotto il controllo Genovese e
Veneziano.

Nel XIV secolo gran parte della penisola greca fu persa dall'Impero in quanto
prima i Serbi e poi gli Ottomani ne strapparono i territori. All'inizio del XV
secolo, l'avanzata ottomana comportò la perdita di tutti i territori in Grecia
eccetto il Despotato di Morea nel Peloponneso. Dopo la conquista di
Costantinopoli da parte degli Ottomani nel 1453, la Morea fu l'ultimo residuo
dell'Impero Bizantino in Grecia a resistere agli Ottomani. Tuttavia anche questa
fu conquistata nel 1460, e tutto il territorio peninsulare greco passò sotto il
controllo degli Ottomani. A seguito della conquista turca, molti studiosi
bizantini, che fino ad allora erano stati responsabili della preservazione del
sapere greco, fuggirono a occidente, portando con loro un grande bagaglio
culturale e letterario e così contribuendo significativamente al Rinascimento.
Nonostante ciò il dominio Ottomano portò ad una maggiore coesione dei Greci
Ortodossi, che trovarono nella religione e nella lingua uno dei punti fermi
della loro identità nazionale.

Mentre la maggior parte del territorio peninsulare greco e le isole egee erano
sotto il controllo ottomano entro la fine del XV secolo, Cipro e Creta rimasero
territori veneziani fino al 1571 e 1670 rispettivamente, quando furono occupate
dagli Ottomani. Le uniche zone di lingua greca che si salvarono dal dominio
ottomano di lungo termine furono le Isole Ionie, che rimasero veneziane fino
alla loro cattura da parte della Prima Repubblica francese nel 1797, e quindi
passarono al Regno Unito nel 1809 fino alla loro riunificazione con la Grecia
nel 1864.

Mentre i greci delle isole ionie e di Costantinopoli vissero un periodo di
prosperità, con questi ultimi in grado di ottenere posizioni di potere
all'interno dell'amministrazione ottomana, la maggior parte della popolazione
della Grecia peninsulare soffrì le conseguenze economiche della conquista
ottomana. Fu imposta una tassazione pesante, e in un tempo successivo l'Impero
Ottomano attuò una politica che portò alla trasformazione della popolazione
rurale greca in servi della gleba a tutti gli effetti.

La Chiesa ortodossa greca e il Patriarcato ecumenico di Costantinopoli erano
considerati dai governanti ottomani come le autorità di governo dell'intera
popolazione cristiana ortodossa dell'Impero Ottomano, greca e non. Anche se gli
Ottomani non obbligarono i non-musulmani a convertirsi all'Islam, i cristiani
subirono molte discriminazioni mirate a evidenziare la loro inferiorità
all'interno dell'Impero.

La natura dell'amministrazione ottomana in Grecia era variabile, anche se
comunque arbitraria e spesso dura. Alcune città avevano governatori nominati dal
Sultano, mentre altre (come Atene) si autogovernavano. Le regioni montuose
interne e molte isole rimasero di fatto autonome dallo Stato centrale ottomano
per molti secoli.

Quando scoppiavano conflitti militari tra l'Impero Ottomano e altri Stati, i
greci di solito si schieravano contro l'Impero, con poche eccezioni. Prima della
rivoluzione greca, ci furono una serie di guerre che videro i greci combattere
contro gli ottomani, come la partecipazione greca alla battaglia di Lepanto nel
1571, la rivolta dei contadini dell'Epiro nel 1600-1601, la guerra di Morea del
1684-99 e la rivolta Orlov istigata dai russi nel 1770, che mirava a dividere
l'Impero Ottomano per favorire gli interessi russi. Queste sollevazioni furono
represse dagli ottomani con grandi spargimenti di sangue.

Il XVI e il XVII secolo sono visti come una specie di "medioevo" della storia
greca, con la prospettiva del rovesciamento del dominio ottomano che appariva
remota e le sole isole ionie libere dalla dominazione turca. Corfù resistette a
tre assedi nel 1537, 1571 e 1716, durante i quali gli ottomani furono respinti.
Comunque, nel XVIII secolo, sorse tramite il commercio marittimo una ricca
classe mercantile greca. Questi mercanti arrivarono a dominare il commercio
interno all'Impero Ottomano, stabilendo comunità in tutto il Mediterraneo, i
Balcani e l'Europa Occidentale. Sebbene la conquista ottomana avesse tagliato
fuori la Grecia da significativi movimenti intellettuali europei quali la
riforma protestante e l'illuminismo, queste idee, insieme agli ideali della
rivoluzione francese e del nazionalismo romantico, cominciarono a penetrare nel
mondo greco tramite la diaspora dei mercanti. Nel tardo XVIII secolo, Rigas
Feraios, il primo rivoluzionario a immaginare uno Stato greco indipendente,
pubblicò una serie di documenti relativi all'indipendenza greca, incluso un inno
nazionale e la prima mappa dettagliata della Grecia, e fu assassinato da agenti
ottomani nel 1798.

Nel 1814, fu fondata un'organizzazione segreta chiamata Filikí Etería con lo
scopo di liberare la Grecia. La Filikí Etería organizzò il lancio di una
rivoluzione nel Peloponneso, nei principati danubiani e a Costantinopoli. La
prima di queste rivolte cominciò il 6 marzo 1821 nei principati danubiani sotto
la guida di Alessandro Ypsilanti, ma fu presto repressa dagli ottomani. Gli
avvenimenti nel nord spronarono all'azione i greci del Peloponneso, e il 17
marzo 1821 i manioti dichiararono guerra agli ottomani.

Entro la fine del mese, l'intero Peloponneso era in aperta rivolta contro gli
ottomani, e nell'ottobre dello stesso anno i greci guidati da Theodoros
Kolokotronis catturavano Tripoli. La rivolta del Peloponneso fu rapidamente
seguita da rivolte a Creta, in Macedonia e nella Grecia Centrale, che sarebbero
state tuttavia represse. Nel frattempo, l'improvvisata flotta greca stava
ottenendo successi contro la flotta ottomana nel Mar Egeo, e impedì l'arrivo di
rinforzi ottomani dal mare. Nel 1822 e nel 1824 i turchi e gli egiziani
devastarono le isole, incluse Chio e Psara, massacrandone le popolazioni. Questo
ebbe l'effetto di galvanizzare l'opinione pubblica nell'Europa occidentale a
favore dei ribelli greci.

Nel frattempo, il sultano ottomano negoziava con Mehmet Ali d'Egitto, il quale
acconsentì a mandare suo figlio Ibrahim Pascià in Grecia con un esercito per
sopprimere la rivolta, in cambio di guadagni territoriali. Ibrahim sbarcò nel
Peloponneso nel febbraio 1825 ed ebbe un successo immediato: entro la fine
dell'anno, la maggior parte del Peloponneso era sotto il controllo egiziano, e
la città di Missolungi -assediata dai turchi dall'aprile del 1825- cadde
nell'aprile del 1826. Nonostante la sconfitta subita da Ibrahim nel Mani, egli
ebbe successo nella repressione della maggior parte delle rivolte del
Peloponneso, e Atene fu riconquistata.

Dopo anni di negoziazioni, tre grandi potenze: Russia, Regno Unito e Francia,
decisero di intervenire nel conflitto e ogni nazione inviò una flotta in Grecia.
A seguito della notizia che le flotte combinate ottomana ed egiziana si
dirigevano all'attacco dell'isola greca di Idra, le flotte alleate le
intercettarono a Navarino. Dopo uno stallo di una settimana cominciò la
battaglia, che vide la distruzione della flotta ottomano-egiziana. Una
spedizione militare francese supervisionò l'evacuazione dell'armata egiziana dal
Peloponneso, mentre i greci procedevano alla cattura di parte della Grecia
centrale nel 1828. Dopo lunghe negoziazioni, lo Stato greco nascente fu
finalmente riconosciuto dal Protocollo di Londra del 1830.

Nel 1827 Giovanni Capodistria, un nobile greco proveniente da Corfù, fu scelto
come primo governatore della nuova Repubblica. Tuttavia fu assassinato nel 1831,
e le Grandi Potenze Europee instaurarono un governo monarchico, con il bavarese
Ottone di Wittelsbach come primo monarca Greco. Nel 1843 una rivolta forzò il Re
a concedere una Costituzione e un'assemblea rappresentativa.

Tuttavia a causa del suo atteggiamento autoritario egli fu detronizzato nel
1862, e un anno dopo fu rimpiazzato dal Principe Vilhelm di Danimarca, che prese
il nome di Giorgio I di Grecia. Questi aggiunse allo Stato Ellenico le Isole
Ionie, un regalo d'incoronazione da parte dell'Impero britannico. Nel 1877
Charilaos Trikoupis, liberale, una figura dominante nel mondo politico Greco al
quale è attribuito un importante ruolo nel miglioramento delle infrastrutture
del Paese, restrinse il potere del Re di interferire nell'assemblea qualora
quest'ultima avesse voluto approvare una mozione di sfiducia nei confronti del
primo ministro. Egli si alternò al potere nei vent'anni seguenti con Theodoros
Dilighiannis, di orientamento conservatore. Nel 1896 la Grecia organizzò i Primi
Giochi Olimpici moderni ad Atene.

La corruzione e gli aumenti nella spesa pubblica voluti da Trikoupis per creare
importanti infrastrutture come il canale di Corinto oberarono la debole economia
greca, fino a portarla all'insolvenza nel 1893 e alla conseguente accettazione
dell'instaurazione di un'autorità finanziaria internazionale di controllo che
aveva lo scopo di ripagare i debiti del Paese. Un'altra questione politica del
XIX secolo fu quella della lingua ufficiale. I greci all'epoca parlavano una
forma di greco detta demotico, ma molti nell'élite istruita vedevano questo come
un dialetto contadino ed erano determinati a ripristinare il glorioso greco
antico.

I documenti pubblici e i giornali furono quindi pubblicati nella variante di
greco Katharevousa, una forma che pochi erano in grado di leggere. I liberali
erano favorevoli al riconoscimento del demotico come lingua ufficiale, ma i
conservatori e la Chiesa ortodossa ponevano resistenza, al punto che, quando il
Nuovo Testamento fu tradotto in demotico nel 1901 scoppiarono delle rivolte ad
Atene e cadde il governo. Tale questione avrebbe continuato a tormentare i
politici greci fino agli anni Settanta.

Ciò che tuttavia univa i greci era la determinazione a liberare le province
dell'Impero Ottomano di lingua greca. A Creta in particolare, una prolungata
rivolta durata dal 1866 al 1869 aveva risollevato il fervore nazionalista.
Quando scoppiò la guerra tra la Russia e gli ottomani nel 1877, il sentimento
popolare greco si affiancò alla Russia, ma la Grecia era troppo povera e troppo
preoccupata dalla possibilità di un intervento britannico per entrare
ufficialmente in guerra. Ciò nonostante, nel 1881 la Tessaglia, Volos e una
piccola parte dell'Epiro furono cedute alla Grecia senza alcun combattimento,
come stabilito dal trattato di Berlino. Rimase frustrata ogni speranza greca di
ricevere Creta.

I greci a Creta continuarono regolarmente a insorgere, e nel 1897 il governo
greco di Theodoros Deligiannis, cedendo alle pressioni popolari, dichiarò guerra
agli ottomani. Nella guerra greco-turca del 1897 le armate male addestrate ed
equipaggiate della Grecia furono sconfitte da quelle ottomane. Grazie
all'intervento delle Grandi Potenze, comunque, la Grecia perse solo un piccolo
territorio ai confini con la Turchia, mentre Creta ottenne l'indipendenza come
Stato autonomo sotto Giorgio di Grecia.

Come risultato della Lotta Macedone e delle Guerre balcaniche, negli anni
1912-1913 il territorio Greco si ampliò notevolmente, incorporando Creta, parte
della Macedonia e dell'Epiro e diverse isole Egee. Durante la prima guerra
mondiale il forte disaccordo fra il Re Costantino I e il carismatico primo
ministro Eleutherios Venizelos portò alla divisione del paese ("Scisma
nazionale"). Si ebbe un periodo in cui la Grecia aveva due governi: uno
filo-tedesco guidato dal re e avente sede ad Atene e l'altro filo-britannico
guidato da Venizelos avente sede a Salonicco. Lo scisma si risolse solo nel 1917
con l'esilio del Re, a cui successe il figlio Alessandro, l'unione dei governi e
l'entrata in guerra della Grecia a fianco della triplice intesa.

In seguito alla vittoria al fianco dell'Intesa, col trattato di Sèvres la Grecia
ottenne la Tracia orientale e Smirne col suo entroterra, regioni che all'epoca
erano parzialmente popolate da greci. Quest'ultima venne occupata dall'esercito
greco nel 1919 in seguito all'occupazione italiana di Antalya. L'intenzione del
governo greco era infatti quella di puntare a recuperare alcuni degli ex
territori dell'Impero bizantino: Asia Minore e liberare Costantinopoli, che
sarebbe ritornata capitale al posto di Atene. Questo ambizioso progetto è noto
come Megali Idea. Dopo il rifiuto dei nazionalisti turchi di accettare il
trattato di Sèvres, l'esercito greco attaccò la Turchia nazionalista di Mustafa
Kemal Atatürk puntando su Ankara. La morte di Re Alessandro, l'inattesa
sconfitta elettorale di Venizelos e il ritorno di re Costantino non cambiarono
la politica greca in Asia Minore. La Guerra greco-turca finì in maniera
catastrofica per la Grecia, la quale dovette abbandonare Smirne e la Tracia
Orientale. Il Trattato di Losanna, ratificato nel 1923, chiuse le ostilità fra i
due Paesi, i quali accettarono di effettuare un importante scambio di
popolazioni secondo il criterio dell'appartenenza religiosa (1.100.000 Greco
Ortodossi contro 380.000 Musulmani). Seguì un periodo di instabilità,
caratterizzato dal difficile compito di incorporare nella società un milione e
mezzo di profughi greci dalla Turchia. La popolazione greca di Istanbul,
esentata dallo scambio di popolazione insieme a quella delle due isole turche di
Imbro e Tenedo, crollò progreesivamente da 300.000 abitanti all'inizio del
secolo agli attuali 3.000.

Secondo svariate fonti, tra cui documenti depositati alle Nazioni Unite e di
vari storici, centinaia di migliaia di Greci del Ponto morirono in quello che è
spesso chiamato il genocidio dei Greci del Ponto, una regione dell'Asia minore
che si affaccia sul Mar Nero. Le vittime del massacro perpetrato dalle autorità
turche sono stimate a 360.000 secondo le fonti delle Nazioni Unite, ma alcune
fonti parlano addirittura di 1 milione di morti. Il genocidio della popolazione
greca dell'Asia Minore è stato ufficialmente riconosciuto, oltre che dalla
Grecia e da Cipro, da vari Stati americani come il New Jersey, il Massachusetts
e l'Illinois.

Gli anni venti e trenta videro nel paese l'abolizione della monarchia a seguito
di un referendum del 1924 e la dichiarazione della Seconda Repubblica ellenica,
quindi una serie di governi inefficaci guidati dai militari, una grave crisi
economica dovuta al crollo del 1929, il ritorno al potere di Venizelos sino al
suo esilio definitivo nel 1935, il ristabilimento della monarchia con Re Giorgio
II, sino a che il 4 agosto 1936 il generale Ioannis Metaxas instaurò con un
colpo di Stato una dittatura di tipo fascista.

Nonostante la dittatura, la Grecia rimase in buoni rapporti con la Gran Bretagna
e allo scoppio della Seconda Guerra Mondiale non si alleò con l'Asse. Il 28
ottobre 1940 l'Italia chiese alla Grecia la resa con un ultimatum, ma Metaxas si
rifiutò di accettare l'ordine impostogli da Mussolini ("Giornata del NO"). Ne
seguì la guerra fra Italia e Grecia, in cui le forze armate italiane furono
respinte all'interno dell'Albania, rischiando anche di perdere Valona. La Grecia
fece così registrare alle forze Alleate la prima vittoria nella Seconda guerra
mondiale contro l'Asse. Dopo la morte di Metaxas nel gennaio 1941, l'intervento
della Germania (con l'operazione Marita - 6 aprile 1941), che si voleva
assicurare il fianco sud-orientale nell'imminenza dell'attacco all'URSS, fece
capitolare in breve tempo le forze elleniche, ma l'occupazione nazi-fascista in
Grecia non ebbe facile vita per via della resistenza. Più di 100.000 civili
greci morirono di fame durante l'inverno del 1941-42. Nel 1943 quasi l'intera
comunità ebraica greca fu deportata in campi di sterminio nazisti. La Grecia
soggiacque a un governo militare collaborazionista fino all'autunno del 1944,
quando le forze tedesche, che dopo l'8 settembre 1943 avevano soppiantato
ovunque le truppe di occupazione italiane, iniziarono a ritirarsi verso nord,
per non restare tagliate fuori dalla penetrazione dell'Armata Rossa nei Balcani.

Dopo la liberazione, la Grecia fu teatro di una guerra civile, durata più di tre
anni, fra la destra e la sinistra comunista, la prima sostenuta dal Regno Unito
e dagli Stati Uniti, la seconda dall'URSS. La guerra civile portò a rilevanti
danni economici e a tensioni fra la destra e la sinistra per i 30 anni che
seguirono. I 20 anni seguenti furono caratterizzati da una marginalizzazione
della sinistra nelle sfere politiche e sociali, ma anche da una significativa
crescita economica sostenuta dal Piano Marshall. In particolare, la Grecia dal
1950 al 1973 ebbe uno dei tassi di crescita economica più alti del mondo,
seconda soltanto al Giappone per rapidità di sviluppo.

Le relazioni fra Grecia e Turchia, normalizzatesi dopo la cosiddetta Catastrofe
in Asia Minore, tornarono a deteriorarsi negli anni cinquanta in seguito al
problema di Cipro. La volontà della maggioranza Greca dell'isola di unirsi allo
Stato greco dopo la fine del dominio coloniale britannico (Enosis) e i tumulti
susseguenti provocarono la violenta reazione del governo turco, culminata con il
pogrom del settembre 1955 a Istanbul, un insieme di violenze contro persone e
cose perpetrate da agenti provocatori del governo di Adnan Menderes ai danni
delle minoranze greche, ebraiche e armene.

Nel 1965 vi fu un periodo di instabilità politica a seguito della destituzione
del governo centrista di Georgios Papandreou da parte del re Costantino II, che
condusse al colpo di Stato del 21 aprile 1967 e alla Dittatura dei colonnelli,
appoggiata dal governo americano. La politica economica dissennata della giunta
e la rivolta degli studenti dell'Università Politecnica di Atene nel novembre
1973 provocarono un altro colpo di Stato militare che portò al potere il
generale di brigata Dimitrios Ioannides. Nel 1974, il tentativo della nuova
giunta di impadronirsi di Cipro fomentando un colpo di Stato contro
l'arcivescovo Makarios III e la susseguente invasione turca provocarono la sua
caduta e il ristabilimento della democrazia.

Il primo premier fu Konstantinos Karamanlis, rientrato da Parigi dove viveva in
esilio volontario dal 1963. Le prime elezioni pluraliste dal 1974 si tennero
nell'anniversario della rivolta studentesca del Politecnico di Atene, e l'11
giugno 1975 fu promulgata una Costituzione repubblicana a seguito di un
referendum che scelse di non ripristinare la monarchia. Nel frattempo, Andreas
Papandreou fondò il Partito Socialista Panellenico o PASOK, in risposta alla
creazione, da parte di Konstantinos Karamanlis, del partito di centro-destra
Nuova Democrazia o ND. Questi due partiti contrapposti avrebbero dominato la
scena politica nel corso degli anni seguenti. Il 14 agosto 1974, le forze
militari greche si ritirarono dalla struttura di comando della NATO in protesta
per la noncuranza dei vertici dell'organizzazione nei confronti dell'occupazione
turca di Cipro Nord.

Nel 1980 la Grecia rientrò nella struttura di comando della NATO. Negli ultimi
due decenni le relazioni con la vicina Turchia sono migliorate sostanzialmente,
ad esempio nell'estate 1999 un forte terremoto colpì entrambi i paesi ed essi si
offrirono vicendevolmente aiuto e la Grecia tolse il veto contrario alla
richiesta di accesso all'Unione Europea da parte della Turchia.

La Grecia è diventata il decimo membro dell'Unione europea il 1º gennaio 1981.
Gli ultimi decenni del XX secolo hanno presentato una crescita economica
elevata, un notevole sviluppo delle infrastrutture e degli investimenti, sia
europei che greci, entrate cospicue dalle industrie della marina mercantile (la
più grande del mondo) e dal turismo. Il Paese ha adottato l'Euro nel 2001 con
gli altri Paesi europei e ha organizzato con successo i Giochi Olimpici del 2004
ad Atene.

A partire dall'inizio degli anni dieci del XXI secolo la Grecia si è trovata ad
affrontare la durissima crisi del debito sovrano: a partire dal 2009 un calo di
fiducia degli investitori e una serie di downgrading da parte delle maggiori
agenzie di rating hanno fatto salire vertiginosamente gli interessi sul debito
pubblico, mentre i tagli operati dai governi hanno di fatto contratto la domanda
interna. A maggio 2012 la disoccupazione si attestava intorno al 20%.

La Grecia è formata dalla parte continentale più meridionale della penisola
balcanica, che si espande verso sud abbracciata dal Mar Egeo e dal Mar Ionio,
dalla penisola del Peloponneso, separata dal resto del continente dall'istmo e
dal Canale di Corinto, oltre che da più di 1500 isole nel Mar Egeo e nel Mar
Ionio, le più importanti delle quali sono Creta, Eubea, Lesbo, Chio, e quelle
facenti parte della prefettura del Dodecaneso, delle Cicladi e delle Isole
Ionie. La Grecia è il dodicesimo Stato al mondo per estensione costiera, con
13.676 km di coste, e ha una linea di confine lunga 1.160 km.

L'80% circa della Grecia è composto da montagne o colline, tanto da essere uno
dei Paesi europei più montuosi. Il Monte Olimpo, un luogo importante della
cultura ellenica nel passare degli anni, è alto 2.917 m, ed è la vetta più alta
del Paese. Considerato un tempo la residenza degli Dei, è oggi molto popolare
fra gli amanti dell'alpinismo e del trekking. La Grecia occidentale presenta
diversi laghi ed è dominata dalla catena montuosa del Pindo, che raggiunge
l'altitudine di 2.637 m in corrispondenza del Monte Smolikas. In queste zone, la
Gola di Vikos è un altro luogo molto amato da chi pratica sport alpini, con
diversi sentieri anche accessibili agli amatori.

Le catene montuose continuano poi nel Peloponneso, sulle isole di Kythera e
Antikythera, fino all'isola di Creta. Le isole dell'Egeo costituiscono le vette
di catene montuose sottomarine che una volta formavano un'estensione del
continente principale. Il Pindo è caratterizzato da numerose gole, canyon, e
altre formazioni notevoli come le impressionanti Meteore, delle formazioni
rocciose alte diverse centinaia di metri che attirano migliaia di turisti ogni
anno.

La Grecia nordorientale è caratterizzata da un'altra catena montuosa importante,
quella dei Monti Rodopi, che si espandono lungo la regione amministrativa della
Macedonia orientale e Tracia, una regione coperta da vaste e antiche foreste. La
famosa foresta di Dadia si trova nella prefettura di Evros, nella parte più
nordorientale della Grecia.

Grandi pianure si trovano nelle prefetture delle regioni della Tessaglia e della
Macedonia Centrale, che costituiscono zone chiave dell'agricoltura su larga
scala. Specie marine rare come la foca monaca e le tartarughe caretta caretta
vivono nei mari che circondano la Grecia continentale, mentre le dense foreste
del continente sono l'habitat di animali in pericolo come l'orso bruno, la lince
e il capriolo.

La vegetazione spazia dai boschi di conifere, e in particolare pini e abeti
(abete di Cefalonia), alle foreste di querce e platani, fino alla macchia
mediterranea.

I fiumi presentano corsi brevi, bacini poveri e sono ostacolati dai numerosi
rilievi. I fiumi importanti sono: l'Aliakmone (297 km, il più lungo),
l'Achelòos, Peneo, l'Evros, lo Strymon, il Mesta, e l'Axios, la maggior parte
dei quali si trovano nelle regioni al centronord della Grecia.

I laghi principali si trovano nella zona settentrionale: il lago Trichonida
nell'Etolia, il lago Volvi, il lago di Koroneia e il lago Vegoritida nella
Macedonia Centrale, e il lago Vistonida nella Macedonia Orientale.

Secondo le stime per il 2010, la Grecia ha una popolazione di circa 11.300.000
abitanti, composta per il 98% da greci e per il restante 2% da varie minoranze,
oltre a vari gruppi di immigrati, provenienti principalmente da Albania,
Bulgaria e Georgia (v. paragrafi sotto).

Sulla base del censimento del 2001 svolto dal Servizio Nazionale di Statistica,
la Grecia ha una popolazione di 10.964.020 abitanti, 11.257.285 secondo le stime
per il 2009. Di questi, il 58,8% vive nelle aree urbane, mentre solo il 28,4% in
quelle rurali. Ben 5 milioni di greci vivono nelle due maggiori città, Atene e
Salonicco. Sebbene la popolazione continui a crescere, la Grecia affronta oggi
un serio problema demografico: per la prima volta, nel 2002, il numero dei
decessi ha superato quello delle nascite. Dal 1981 è calato considerevolmente il
numero di matrimoni, ed è invece aumentato quello dei divorzi. Il risultato di
questi cambiamenti sociali è che oggi solo il 15% della popolazione è sotto i 14
anni di età, mentre il 68% è compreso nella fascia che va dai 15 ai 64 anni.

Secondo le norme vigenti, i cittadini dell'Unione europea hanno il diritto di
vivere e lavorare liberamente in Grecia. Tuttavia esistono disposizioni
transitorie per i cittadini bulgari e rumeni, che temporaneamente devono seguire
regole diverse, almeno fino al riesame della questione nel 2009.

Similmente ad altri paesi europei, la popolazione greca è attualmente in
crescita grazie al saldo migratorio netto, nonostante il calo del tasso di
natalità che si registra negli ultimi anni. I flussi migratori verso la Grecia
sono iniziati già nei primi anni novanta, conseguentemente al crollo del blocco
orientale e alla caduta dei vecchi regimi comunisti come quello di Enver Hoxha
in Albania, ma anche per il continuo aumento del PIL pro capite greco.
Dall'inizio del nuovo millennio è diventato inoltre sempre più forte il flusso
migratorio da Paesi asiatici come il Pakistan e il Bangladesh, ma anche
dall'Iraq e dall'Afghanistan, per via delle richieste di asilo politico.

Secondo il censimento del 2001 svolto dal Servizio Nazionale di Statistica, e un
rapporto pubblicato dal Hellenic Migration Policy Insitute, gli stranieri
regolarmente residenti in Grecia nel 2001 erano 797.091, pari al 7.3% della
popolazione totale. I residenti regolari in Grecia sono suddivisi in base alla
cittadinanza del Paese di origine nel modo seguente:

Tuttavia si stima che oggi il numero degli immigrati effettivi sia più alto,
visti i flussi in continuo aumento, e il mancato conteggio degli immigrati
illegali. Solo nel 2008 ne sono stati espulsi più di 146.000 perché non in
regola. Le zone con la maggior concentrazione di lavoratori stranieri sono Atene
e la sua provincia, l'Attica, dove il 17% della popolazione residente è
straniero, e Salonicco, con il 7% circa.

Nel corso del XX secolo, milioni di greci emigrarono negli Stati Uniti, nel
Regno Unito, in Australia, in Canada e in Germania, andando a costituire una
grande diaspora greca. Il saldo migratorio ha iniziato a mostrare numeri
positivi a partire dal 1970, ma fino agli inizi degli anni 1990, l'afflusso
principale era dei migranti greci di ritorno o dei greci del Ponto o da stati
quali la Georgia, la Turchia la Repubblica Ceca e altri paesi dell'ex Unione
Sovietica.

La religione più diffusa è quella cristiana ortodossa che fa capo alla Chiesa di
Grecia. I rapporti tra lo Stato e la Chiesa sono regolati dall'articolo 3 della
Costituzione Greca dove detta fede viene definita "predominante". A dichiararsi
cristiano ortodosso è il 97% della popolazione greca. La Costituzione inoltre
garantisce libertà di religione. L'Ortodossia ha una lunghissima tradizione in
Grecia, che trae le sue origini dall'Impero bizantino, quando essa era la
religione ufficiale. Ancora oggi i canti e i salmi cantati nella Chiesa
greco-ortodossa sono testimoni dell'enorme lascito culturale di Bisanzio,
testimoniato anche dall'architettura delle chiese e dei monasteri greci.

Fra le minoranze religiose, spiccano quella musulmana e quella cattolica, la
prima è riconosciuta come minoranza musulmana di Grecia, ed è costituita da
circa 90.000 fedeli che si trovano nella regione della Tracia, mentre la seconda
è composta da 50.000 cattolici principalmente sulle isole di Syros, Tinos e
Corfù, ma anche nelle città di Salonicco e Atene. Sono entrambe attualmente in
crescita per via dell'immigrazione, sia da Stati islamici come il Pakistan e il
Bangladesh, che da Paesi a prevalenza cattolica come le Filippine. Secondo le
stime della Chiesa Cattolica i cattolici in Grecia, comprensivi degli immigrati
e degli stranieri, sono circa 200.000.

Altre minoranze più piccole sono i protestanti, evangelici compresi, pari a
circa 30.000, 29.098 Testimoni di Geova, i pentecostali, circa 12.000, gli
ebrei, pari a 5.500. 501 avventisti del settimo giorno e 30 liberi metodisti.

Recentemente si sono affermate comunità di helleni (seguitori dell'Hellenismo o
Neopaganesimo Greco). Gli aderenti al movimento sono in numero crescente. Alcune
stime collocano il numero degli helleni in Grecia tra i 100.000 e i 200.000
aderenti, mentre il numero dei membri ufficiali del Consiglio Supremo degli
Ellenici Gentili (il gruppo più influente) è di circa 2000 persone. Il governo
degli Stati Uniti indica invece la cifra molto minore di 2000 aderenti in senso
generale.

La lingua ufficiale della nazione ellenica è il greco, parlato dal 98,5% della
popolazione.

In Tracia orientale, dove si trova la minoranza musulmana oltre al greco si
parlano anche il turco, il bulgaro (pomacchi) e il romaní. Nel nord del Paese,
al confine con l'Ex Repubblica Jugoslava di Macedonia si parlano alcuni tipi di
dialetti slavomacedoni. Presenti, anche se in misura sempre più ristretta,
minoranze di lingua arumena, collegata al romeno, sempre nel nord del Paese.

Inoltre sopravvive, anche se a stento, la lingua giudeo-spagnola, conosciuta in
spagnolo come ladino (da non confondersi però con il ladino dolomitico), una
lingua parlata nei secoli passati dagli ebrei espulsi dalla Spagna nel 1492 che
trovarono rifugio nella penisola ellenica, in particolar modo a Salonicco.

Fra la popolazione greca, spiccano per la loro peculiarità il dialetto pontico,
una variante della lingua greca parlata dai greci che abitavano la regione del
Ponto in Asia Minore, e che si rifugiarono in Grecia dopo l'espulsione e il
genocidio dei greci del Ponto da parte del governo turco, e il dialetto zaconico
(o tsaconico), parlato da circa 1200 persone nel Peloponneso.

Dopo la seconda guerra mondiale, si ebbe in Grecia un decollo economico, spesso
definito "miracolo economico greco": la crescita del PIL fra il 1950 e il 1973
si attestava infatti ad un valore medio del 7%, valore che, negli stessi anni,
era superato solo dal Giappone. Da allora la Grecia ha introdotto numerose
riforme del bilancio dello Stato, grazie anche ai finanziamenti da parte
dell'Unione europea dall'anno della sua entrata, avvenuta nel 1981. Nel 2001 la
Grecia entra a far parte dell'Euro, adottandolo ufficialmente nel gennaio 2002
insieme agli altri Stati dell'Unione. La crescita annuale del PIL della nazione
ha superato notevolmente il corrispettivo valore della maggior parte dei Paesi
dell'UE nel periodo dal 1996 al 2006. Oggi è l'industria dei servizi a
rappresentare il settore più vitale dell'economia greca, seguito dall'industria
e dall'agricoltura. In particolare, il settore del turismo rappresenta un'altra
importante entrata, rappresentando il 15% circa del PIL annuale, e impiegando,
direttamente e indirettamente, il 16,5% della forza lavoro. Considerevole è
l'industria della marina mercantile, che tradizionalmente legata a nomi quali
Onassis, Niarchos e Latsis, rappresenta il 4,5% del PIL ed ha, secondo l'ufficio
statistiche del Dipartimento dei Trasporti americano, la flotta più grande del
mondo per tonnellaggio, nonostante sia diminuita rispetto agli anni settanta. I
maggiori porti del Paese sono quelli del Pireo di Atene e quello di Salonicco
nel nord del Paese.

La Grecia è uno degli investitori principali della regione Balcanica, con 2
miliardi di euro di investimenti solo in Serbia, la National Bank of Greece ha
inoltre acquistato, nel 2006, il 46% della Finansbank turca, e il 99,44% della
Vojvođanska Bank serba. Importanti sono gli investimenti di Piraeus Bank,
Eurobank e della società di telefonia mobile Cosmote in altri Paesi della
regione come la Bulgaria e la Romania. Il settore manifatturiero rappresenta il
13% del PIL, con l'industria alimentare che ne rappresenta la fetta più grande.
Da notare il settore delle alte tecnologie e delle telecomunicazioni, che è in
continua crescita. Altri prodotti sono i materiali per l'edilizia, il settore
tessile, i macchinari e gli apparecchi elettrici. Al 10% del PIL, l'edilizia e
la costruzione di infrastrutture è un altro importante pilastro dell'economia,
testimoniato dai notevoli progressi in tale campo e dal boom delle Olimpiadi del
2004. L'agricoltura, al 7% del PIL, è l'ultimo settore di quelli degni di nota,
e provvede all'esportazione di frutta, vino e olio d'oliva, di cui il Paese è
uno dei maggiori produttori mondiali. La forza lavoro totale è di 4,9 milioni,
ed è la seconda più attiva in ambito OCSE dopo la Corea del Sud. Gli immigrati
sono circa un quinto della forza lavoro totale e sono principalmente impiegati
nell'agricoltura e nell'edilizia.

Notevole è anche l'estrazione di carbone sotto forma di lignite, pari ad una
produzione di più di 62 milioni di tonnellate nel 2007, che porta la Grecia ad
essere il 16º produttore di carbone nel Mondo.

Il PIL pro capite annuo greco è il 42° più alto del mondo ed è pari a 24.260$
secondo il Fondo Monetario Internazionale, paragonabile a quello di altri Stati
europei come l'Italia, la Spagna e la Francia. La Grecia è diciottesima nel
mondo come indice di sviluppo umano.

La Grecia è stata accolta nell'Unione economica e monetaria dell'Unione europea
dal Consiglio europeo il 19 giugno 2000, sulla base di una serie di criteri
(tasso di inflazione, deficit di bilancio, debito pubblico, tassi di interesse a
lungo termine, il tasso di cambio) utilizzando il 1999 come l'anno di
riferimento. Dopo una verifica commissionata dal governo di Nuova Democrazia, al
governo nel 2004, l'Eurostat ha rivelato che le statistiche per il disavanzo di
bilancio erano state sottostimate.

La maggior parte delle differenze erano dovuti ad una modifica temporanea delle
pratiche contabili da parte del nuovo governo, come la registrazione delle spese
quando il materiale militare è stato ordinato e non ricevuto. Tuttavia, grazie
all'applicazione retroattiva della metodologia SEC95 (in vigore dal 2000) da
Eurostat, si è potuto dimostrare che nel 1999 il deficit era pari al 3,38% del
PIL, superando quindi il limite del 3%. Ciò ha portato a sostenere che la Grecia
non possedesse effettivamente tutti e cinque i criteri di adesione (assunzioni
simili sono state fatte anche sugli altri paesi europei come l'Italia) e che sia
quindi entrata nell'Eurozona attraverso una "falsificazione" dei valori del
deficit.

Nel rapporto OCSE del 2005 per la Grecia, si è chiaramente affermato che
"l'impatto delle nuove regole contabili sui dati di bilancio per gli anni
1997-1999 variava di 0,7-1 punto percentuale del PIL, questo cambiamento
retroattivo della metodologia è stato responsabile per il deficit del 1999
rivisto superiore al 3%". Quanto sopra ha portato il ministro greco delle
Finanze a dichiarare che il deficit di bilancio del 1999 era comunque al di
sotto del limite del 3% previsto in base ai calcoli effettuati con la
metodologia SEC 79 in vigore al momento della domanda e che quindi i criteri
fossero stati raggiunti.

Ragionieri forensi hanno dimostrato che i dati presentati dalla Grecia a
Eurostat avessero una distribuzione statistica indicativa di una avvenuta
manipolazione.

A cavallo tra il 2008 e il 2009 l'effetto della crisi globale si ripercuote
fortemente sull'economia greca, palesandone una fragilità dovuta alla cattiva
gestione delle finanze pubbliche soprattutto in termini di stipendi statali e
pensioni, corruzione ed evasione fiscale. Per la prima volta dal 1993 l'economia
greca registra un caso di recessione; le stime sul deficit 2009 attribuiscono
alla Grecia un rate del 12,5% sul PIL, mentre sul finire sempre del 2009 la
disoccupazione è al 9,6% e il debito pubblico al 113,4% ma con una stima 2010
del 120,8%, che porterebbe la nazione ellenica a primeggiare in Europa in quanto
a debito pubblico, superando l'Italia. Alla pari con altre nazioni europee che
affrontano la crisi, in base ad uno studio della Euler Hermes la Grecia prevede
per il 2010 un incremento dei fallimenti delle aziende del 15%. Lo stesso primo
ministro George Papandreou a fine 2009 dichiara il rischio di bancarotta, e per
evitare ciò il governo è costretto a varare, all'inizio del marzo 2010, una
serie di misure volte a sanare i conti pubblici, quali il blocco degli stipendi
dei dipendenti pubblici e una riforma del sistema pensionistico, per un totale
di 4,8 miliardi di euro. Nonostante ciò il governo riesce ad attrarre,
nell'ottobre 2010, investimenti da parte di Cina e Qatar per diversi miliardi di
dollari, e pianifica investimenti nel settore dell'energia verde, per un totale
di 45 miliardi di euro. La situazione non sembra migliorare nel 2011, in quanto
l'agenzia di rating Moody's taglia ulteriormente il rating della Grecia
portandolo alla valutazione Caa1, cosa che costringe il governo ad effettuare
nuovi tagli per 6,5 miliardi di euro e nuove privatizzazioni al fine di ottenere
nuovi prestiti da parte dell'Unione europea e del Fondo Monetario
Internazionale. Dopo oltre 5 anni di recessione, nel 3º trimestre del 2014
l'economia greca torna a crescere dello 0,7% sul Pil.

La produzione di energia in Grecia è gestita dalla azienda statale ΔΕΗ. Nel 2009
essa ha fornito l'85,6% di tutta la domanda energetica del paese, mentre nel
2010 questo dato è sceso a 77,3%. Quasi la metà (48%) della sua produzione è
generato con la lignite, un calo del 51,6% registrato nel 2009.

Il 12% dell'energia elettrica della Grecia proviene da centrali idroelettriche e
un altro 20% dal gas naturale. Tra il 2009 e il 2010, la produzione di energia
da parte di aziende indipendenti è aumentato del 56%, da 2.709 gigawatt/ora
(GWh) nel 2009 a 4.232 GWh nel 2010.

Nel 2012, le energie rinnovabili hanno rappresentato il 13,8% del consumo totale
di energia del paese, un aumento del 10,6%, rispetto al 2011, un dato quasi pari
alla media UE del 14,1%. Il 10% dell'energia rinnovabile del paese proviene
dall'energia solare, mentre la maggior parte proviene dalla biomassa e dallo
smaltimento dei rifiuti. In linea con la direttiva della Commissione europea per
l'energia rinnovabile, la Grecia punta a ottenere il 18% della sua energia da
fonti rinnovabili entro il 2020.

Nel 2013, secondo l'operatore indipendente del trasporto dell'energia in Grecia
(ΑΔΜΗΕ), oltre il 20% dell'energia elettrica in Grecia è stato prodotto da fonti
energetiche rinnovabili e dagli impianti idroelettrici. Questa percentuale nel
mese di aprile ha raggiunto il 42%. La Grecia attualmente non ha centrali
nucleari in funzione, ma nel 2009 l'Accademia di Atene ha suggerito di iniziare
a valutare la possibilità di dotarsi di questa tecnologia.

Nel 2010, la Grecia è stata il più grande produttore dell'Unione europea di
cotone (183.800 tonnellate) e pistacchio (8.000 tonnellate) e al secondo posto
nella produzione di riso (229.500 tonnellate) e olive (147.500 tonnellate),terzo
nella produzione di fichi (11.000 tonnellate), mandorle (44.000 tonnellate),
pomodori (1.400.000 tonnellate), e angurie (578.400 tonnellate) e il quarto
della produzione di tabacco (22.000 tonnellate). L'agricoltura contribuisce al
3,8% del PIL del paese e impiega il 12,4% della forza lavoro.

La Grecia è uno dei principali beneficiari della politica agricola comune
dell'Unione europea. A seguito dell'ingresso del paese nella Comunità europea,
gran parte della sua infrastruttura agricola è stata aggiornata e la produzione
è aumentata. Tra il 2000 e il 2007 l'agricoltura biologica in Grecia è cresciuta
dell'885%, la percentuale di variazione più elevata dei tutti i paesi
dell'Unione Europea.

Il settore dei trasporti marittimi è un elemento chiave dell'attività economica
greca ed è risalente a tempi antichi. Oggi, la spedizione di merci è una delle
industrie più importanti del paese, rappresentando il 4,5% del PIL e impiegando
circa 160.000 persone (il 4% della forza lavoro).

Secondo una relazione del 2011 della conferenza delle Nazioni Unite sul
commercio e lo sviluppo, la marina mercantile greca è la più grande al mondo con
il 16,2% della capacità totale, valore salito dal 15,96% del 2010, tuttavia
inferiore al 18.2% registrato nel 2006. Il tonnellaggio totale della flotta
mercantile del paese è di 202 milioni di tonnellate di portata lorda,
posizionandosi al 1º posto al mondo.

Nel corso del 1960, la dimensione della flotta greca è quasi raddoppiato,
principalmente grazie all'investimento intrapreso dai più grandi armatori, come
Aristotele Onassis e Stavros Niarchos. La base della moderna industria marittima
greca è stata costituita dopo la seconda guerra mondiale, quando gli uomini
d'affari di navigazione greca sono stati in grado di accumulare le navi in
surplus vendute dal governo degli Stati Uniti.

In termini di numero totale di navi, la Marina Mercantile greca si trova alla 4ª
posizione mondiale, con 3.150 navi (741 dei quale sono registrate in Grecia,
mentre le 2.409 restanti in altri porti). In termini di categorie di navi, la
Grecia è al primo posto per le petroliere e quarta per le porta container.
Tuttavia, la propria flotta è di dimensioni inferiori alle 5.000 navi che si
potevano contare alla fine del 1970. Inoltre, il numero totale di navi battenti
bandiera greca è 1.517, pari al 5,3% delle navi mondiali.

Una percentuale importante del reddito nazionale della Grecia deriva dal turismo
che rappresenta il 16% del prodotto interno lordo. Secondo le statistiche di
Eurostat, la Grecia ha accolto oltre 19,5 milioni di turisti nel 2009, un dato
in aumento rispetto ai 17,7 milioni del 2007.

Nel 2007, la maggioranza dei visitatori in Grecia proveniva dal continente
europeo, con un totale di 12,7 milioni di turisti, mentre il maggior numero di
visitatori provenienti da un'unica nazionalità sono stati quelli del Regno
Unito, (2,6 milioni), seguiti da vicino dai tedeschi (2,3 milioni). Nel 2010, la
regione più visitata della Grecia è stata quella della Macedonia centrale, con
il 18% del flusso turistico totale (pari a 3,6 milioni di turisti), seguita
dall'Attica con 2,6 milioni e dal Peloponneso con 1,8 milioni. La Grecia
settentrionale è la regione geografica più visitata del paese, con 6,5 milioni
di turisti, mentre la Grecia centrale è seconda con 6,3 milioni.

Nel 2010, Lonely Planet ha classificato la grecia settentrionale e la città di
Salonicco come quinta miglior destinazione turistica al mondo, paragonabili ad
altre città come Dubai e Montreal. Nel 2011, Santorini è stata votata come "Best
Island in the world" in Travel + Leisure. La sua vicina isola di Mykonos è la
quinta nella categoria europea.

23 milioni di turisti hanno visitato la Grecia per tutto il 2014, un record per
il turismo greco.

Dal 1980, la rete stradale e ferroviaria della Grecia è stata significativamente
modernizzata. Lavori importanti sono stati fatti sulla Autostrada A2, che
collega la parte nord-occidentale del paese con la parte nord-orientale e il
ponte Rion Antirion, il più lungo ponte sospeso con cavo in Europa (2.250 m di
lunghezza), che collega il Peloponneso da Rio (7 km da Patrasso) con Antirrio in
Grecia centrale.

Ulteriori importanti progetti, al 2014, in fase di completamento sono la
conversione della strada nazionale 8A, che collega Atene con Patrasso e
ulteriormente verso Pyrgos nel Peloponneso occidentale, in un'autostrada
ammodernato tutta la sua lunghezza; l'aggiornamento delle sezioni incompiute
autostradali sulla A1, che collega Atene a Salonicco e la costruzione della
metropolitana di Salonicco.

L'area metropolitana di Atene, in particolare, è servita da alcune delle
infrastrutture di trasporto più moderne ed efficienti d'Europa, come l'aeroporto
internazionale di Atene, la rete autostradale Attiki Odos a gestione privata e
la metropolitana di Atene.

La maggior parte delle isole greche e molte delle principali città del paese
sono collegate principalmente per via aerea grazie alle due principali compagnie
aeree greche: l'Olympic Air e l'Aegean Airlines. I collegamenti marittimi sono
garantiti da aliscafi e catamarani.

Il trasporto ferroviario in Grecia riveste un ruolo di minor importanza rispetto
che in molti altri paesi europei, ma anch'essi sono stati ampliati, con nuovi
collegamenti suburbani, intorno ad Atene, verso il suo aeroporto, a Kiato e a
Chalkida, intorno Salonicco, verso le città di Larissa e Edessa e nella zona
intorno a Patrasso. È stato quindi stabilito un moderno collegamento ferroviario
tra Atene e Salonicco, mentre un aggiornamento per raddoppiare le linee in molte
tratte dei 2.500 km complessivi di rete è tuttora in corso. Alcune linee
ferroviarie internazionali collegano le città greche con il resto d'Europa, con
i Balcani e con la Turchia.

In seguito alla riforma amministrativa entrata in vigore dal 1º gennaio 2011
denominata riforma Kallikratis la suddivisione amministrativa della Grecia è la
seguente:

Le periferie sono raggruppate in 7 diocesi per soli fini di decentramento e
rappresentanza governativa.

La regione autonoma del Monte Athos è una regione monastica sotto la sovranità
greca.

Prima del 1997, anno della riforma Kapodistrias la struttura di enti
amministrativi territoriali della Grecia era caratterizzata da 5.775 autorità
locali: 457 demoi e 5.318 koinotetes, suddivisi in 12.817 località (oikosmoi).

La Grecia è una repubblica parlamentare in base al referendum dell'8 dicembre
1974. La Costituzione adottata l'11 giugno 1975, emendata nel marzo 1986, nella
primavera del 2001 e successivamente nel 2008, include specifiche garanzie delle
libertà civili.

Il Presidente della repubblica (Πρόεδρος της Ελληνικής Δημοκρατίας) è scelto da
una maggioranza qualificata del Parlamento per un mandato di cinque anni
rinnovabili una seconda volta, ed è formalmente il Capo di Stato. Tuttavia, è il
Primo Ministro con il suo governo che svolge il ruolo centrale nel processo
politico, mentre il presidente svolge funzioni governative molto limitate, oltre
che le funzioni cerimoniali e di rappresentanza.

I greci eleggono i 300 membri del Parlamento monocamerale del Paese (Vouli ton
Ellinon) con suffragio universale e scrutinio elettorale segreto dai maggiorenni
di 18 anni d'ambo i sessi; per un massimo di quattro anni, ma le elezioni
possono accadere a intervalli più frequenti. La Grecia usa un complesso sistema
elettorale a rappresentanza proporzionale rinforzato che prevede uno sbarramento
al 3%, che svantaggia i partiti minori specialmente il secondo partito alle
elezioni e si accerta che il partito che vince nel voto nazionale avrà una forte
maggioranza nel Parlamento. Un partito deve quindi ricevere il 3% del voto
nazionale totale per guadagnare il diritto alla rappresentanza parlamentare.

Le politiche parlamentari greche muniscono il principio del dedilomeni, cioè
della "riservatezza dichiarata" del Parlamento al Primo Ministro e della sua
gestione. Ciò significa che il Presidente della Repubblica è limitato nella
nomina del Primo Ministro a una persona che sarà approvata dalla maggioranza dei
membri del parlamento (cioè 151 voti). Con l'attuale sistema elettorale, è il
capo del partito che ha vinto le elezioni parlamentari, ad essere nominato Primo
Ministro. Un'amministrazione può, in qualunque momento, chiedere "un voto di
riservatezza"; per contro, un certo numero di membri del Parlamento può chiedere
quello che è un voto di "rimprovero". Entrambi sono casi rari con i risultati
solitamente prevedibili, poiché votare fuori della linea di partito accade molto
raramente.

Inoltre, la Grecia possiede anche una Guardia costiera (in greco Λιμενικό Σώμα −
Ελληνική Ακτοφυλακή, Limenikò Sòma − Ellinikì Aktofylakì), amministrata dal
Ministero della marina mercantile (Υπουργείο Εμπορικής Ναυτιλίας), finalizzata
all'applicazione della legge di navigazione marittima, alla ricerca e soccorso e
alla regolamentazione delle operazioni portuali.

La Grecia prevede un servizio militare obbligatorio universale per i maschi,
mentre le femmine sono esenti ma possono comunque essere arruolate
volontariamente. Al 2009, il servizio militare obbligatorio è di nove mesi per i
cittadini di sesso maschile di età compresa tra 19 e 45 anni. Inoltre, tra i
maschi greci di età compresa tra 18 e 60 anni che vivono in aree strategicamente
sensibili potrebbero essere chiamati a servire nella Guardia Nazionale, tuttavia
l'orientamento è di creare un esercito di soli professionisti e di ridurre il
servizio militare obbligatorio o abolirlo completamente.

Come membro della NATO, i militari greci partecipano a esercitazioni e
spiegamenti sotto l'egida dell'Alleanza. La Grecia spende oltre 7 miliardi di
dollari ogni anno per il suo esercito o 2,3% del PIL, il 24° più alto del mondo.

Il servizio segreto Nazionale Ellenico (EYP) (greco: Ethniki Ypiresia
Pliroforion, Εθνικη Υπηρεσια Πληροφοριων, ΕΥΠ) è il servizio segreto nazionale
greco. Le relative sedi sono situate ad Atene.

In Grecia la magistratura è indipendente dal potere esecutivo e legislativo e
comprende tre Corti Supreme: la Corte di Cassazione (Άρειος Πάγος), il Consiglio
di Stato (Συμβούλιο της Επικρατείας) e la Corte dei conti (Ελεγκτικό Συνέδριο).
Il sistema giudiziario è quindi composto da tribunali civili, con giudici civili
e penali, e il tribunale amministrativo, che compete per le controversie tra i
cittadini e le autorità amministrative greche.

La "polizia ellenica" (in greco: Ελληνική Αστυνομία) è la forza di polizia
nazionale del paese. Si tratta di una grande agenzia le cui competenze vanno dal
controllo del traffico stradale alla lotta al terrorismo. È stata istituita nel
1984, ai sensi della legge 1481/1-10-1984 come il risultato della fusione della
Gendarmeria (Χωροφυλακή, Chorofylaki) e della polizia cittadina (Αστυνομία
Πόλεων, Astynomia Poleon).

La Grecia garantisce ai propri abitanti una assistenza sanitaria universale. In
un rapporto del 2000 stilato dall'Organizzazione Mondiale della Sanità, il suo
sistema sanitario si era classificato al 14º posto su 191 paesi presi in esame.
Nel 2013, un report di Save the Children la Grecia si era classificata in 19ª
posizione (su 176 paesi censiti) per la situazione delle madri e dei neonati.
Nel 2010 vi erano 138 ospedali con 31.000 posti letto nel paese. Nel 2007, la
spesa sanitaria del paese espressa in percentuale del PIL si è attestata sul
9,6%, un dato di poco superiore alla media dell'OCSE registrata nel 2011 e che
era del 9,5%. Il paese ha il maggior rapporto di medici/popolazione tra tutti i
paesi OCSE.

L'aspettativa di vita in Grecia è 80,3 anni, al di sopra della media OCSE che è
del 79,5 ed è tra le più alte del mondo. L'isola di Icaria ha la più alta
percentuale di persone con un'età maggiore a 90 anni di tutto il mondo; circa il
33% degli isolani arriva o supera questa età. L'autore di "Zona blu" ha scritto
un articolo sul New York Times circa la longevità degli Icariani con il titolo
"L'isola dove le persone dimenticano di morire".

Il rapporto 2011 dell'OCSE ha dimostrato che la Grecia ha avuto la più alta
percentuale di adulti fumatori rispetto ai 34 membri dell'OCSE. Il tasso di
obesità del paese è del 18,1%, che è al di sopra della media OCSE del 15,1%, ma
notevolmente inferiore a quello americano che si attesta al 27,7%. Nel 2008, la
Grecia ha avuto il più alto tasso di buona salute percepita all'interno
dell'OCSE al 98,5%. La mortalità infantile è una delle più basse nel mondo
sviluppato, con un tasso di 3,1 morti ogni 1.000 nati vivi.

La bandiera greca è composta, secondo la Legge greca, da nove strisce
orizzontali di dimensioni uguali , dove i colori che si alternano sono ciano
(partendo dall'alto) e bianco, con una croce greca bianca su sfondo ciano
nell'angolo in alto a sinistra. La croce rappresenta l'importanza che ha avuto
la Chiesa Cristiana Ortodossa nella liberazione della Grecia dal giogo
dell'Impero Ottomano, mentre le nove strisce rappresentano le sillabe del motto
dello Stato Ellenico: Έλευθερία ή Θάνατος, ovvero "Libertà o morte". La bandiera
odierna è in uso fin dal 1822, l'anno dopo l'inizio della Guerra d'Indipendenza.
Come alternativa veniva spesso anche usata una bandiera con la sola croce bianca
a tutto campo su sfondo azzurro (quindi senza strisce), che è stata a tratti
anche bandiera ufficiale fino al 1978, quando è stata dichiarata unica bandiera
ufficiale quella con le nove strisce, come da Legge. Le origini dei colori
bianco e azzurro sono controverse: c'è chi li fa risalire ai colori dello stemma
della regione tedesca della Baviera (il primo re di Grecia, Ottone I di Grecia
era infatti bavarese), chi invece pensa più semplicemente che sia un riferimento
all'azzurro del mare e del cielo e al bianco della schiuma delle onde, simbolo
dell'importanza del mare per la Grecia. Inoltre già dal 1769, e durante la
Guerra d'Indipendenza veniva usata, fra le varie bandiere dei rivoluzionari, una
bandiera con croce blu su fondo bianco, come visibile anche in un dipinto di
Vryzakis del 1865.

La politica estera della Grecia è condotta attraverso il Ministero degli Affari
Esteri a cui sovraintende il ministro degli affari esteri. Il ministro attuale è
Nikos Kotzias. Secondo il sito ufficiale, i principali obiettivi del Ministero
degli Affari Esteri sono quelli di rappresentare la Grecia prima degli altri
Stati e organizzazioni internazionali; di salvaguardare gli interessi dello
Stato greco e dei suoi cittadini all'estero; promuovere la cultura greca;
promozione relazioni più strette con i greci immigrati altrove; promuovere la
cooperazione internazionale. Inoltre, la Grecia ha sviluppato una politica
regionale per contribuire a promuovere la pace e la stabilità nei Balcani, nel
Mediterraneo e nel Medio Oriente.

Il Ministero individua tre temi di particolare importanza per lo stato greco:
sfida ai turchi circa i diritti di sovranità greci del Mar Egeo e dello spazio
aereo corrispondente; legittimità della Repubblica turca di Cipro del Nord
relativa all'isola di Cipro e la controversia sulla denominazione della Macedoni
dovuto al fatto che il piccolo paese balcanico condivide il nome con la regione
più grande e la seconda più popolosa della Grecia.

La Grecia fa parte di numerose organizzazioni internazionali, tra cui il
Consiglio d'Europa, l'Unione europea, l'Unione per il Mediterraneo e le Nazioni
Unite, di cui è socio fondatore.

La cultura della Grecia si è evoluta nel corso di migliaia di anni, a partire
dall'epoca micenea e continuando soprattutto durante la Grecia classica,
attraverso l'influenza dell'impero romano e la sua continuazione greca
orientale, ovvero l'impero Romano d'Oriente o Impero Bizantino. Altre culture e
nazioni, come l'impero latino, gli stati franchi, l'Impero Ottomano, la
Repubblica di Venezia, la Repubblica di Genova e l'impero britannico, hanno
lasciato la loro influenza sulla cultura greca moderna, anche se a seguito della
guerra d'indipendenza greca è stata data vita ad un'unica entità coesa partendo
da una cultura poliedrica.

Nei tempi antichi, la Grecia fu la culla della cultura occidentale. Le
democrazie moderne utilizzano ancora molti istituti nati nella Grecia antica,
come il governo del popolo, il processo con giuria e l'uguaglianza di ognuno
davanti alla legge. Gli antichi greci furono pionieri in molti campi, tra cui la
filosofia, la biologia, la geometria, la storia, philosophy, la fisica e la
matematica. Introdussero importanti forme letterarie e la poesia epica e lirica,
la tragedia e la commedia. Nella loro ricerca di ordine e proporzione, i Greci
crearono un ideale di bellezza ha fortemente influenzato l'arte occidentale.

La scultura greca è probabilmente l'aspetto più conosciuto dell'arte greca, ciò
è dovuto al maggior numero dei reperti archeologici pervenuti ad oggi rispetto,
ad esempio, a quelli della pittura che ha una minore resistenza dei materiali
impiegati. Tuttavia, solo una piccola parte della produzione scultorea greca è
giunta fino a noi. Molti dei capolavori descritti dalla letteratura antica sono
ormai perduti, gravemente mutilati, o ci sono noti solo tramite copie di epoca
romana. A partire dal Rinascimento, molte sculture sono inoltre state restaurate
da artisti moderni, a volte alterando l'aspetto e il significato dell'opera
originale.

Il teatro nacque in Grecia. La polis di Atene, durante il periodo classico
ottenne un significativo potere culturale, politico e militare e il suo centro
aveva istituzionalizzato un festival chiamato Dionisie, in onore del dio
Dioniso. In quel luogo emersero i tre generi teatrali: la tragedia (fine del VI
secolo a.C.), la commedia (486 a.C.) e il dramma satiresco.

Durante il periodo bizantino, l'arte teatrale conobbe un periodo di decadimento.
Secondo Marios Ploritis, l'unica forma che sopravvisse fu il teatro popolare
(Mimos e Pantomimos), nonostante riscontrasse una certa ostilità dello stato
ufficiale. In seguito, durante il periodo ottomano, il Karagiozis emerse come la
principale arte teatrale popolare. La rinascita del teatro greco si è avuta
nella Creta sotto il dominio della Repubblica di Venezia. Tra i drammaturghi poù
importanti si possono ricordare Vitsentzos Kornaros e Georgios Chortatzis.

Il moderno teatro greco è nato dopo l'indipendenza greca, nei primi anni del XIX
secolo e inizialmente fu influenzato da altre correnti e dal melodramma, come il
teatro italiano. Il Nobile Teatro di San Giacomo di Corfù fu il primo teatro
moderno del paese e qui si rappresentò la prima opera musicale greca, il
candidato parlamentare di Spyridon Xyndas (sulla base di un libretto esclusivo
greco). Tra la fine del XIX secolo e l'inizio del XX, la scena teatrale di Atene
fu dominata da riviste, commedie musicali, operette e notturni, e drammaturghi
di rilievo inclusi Spyridon Samaras, Dionysios Lavrangas, Teofrasto Sakellaridis
e altri.

Il Teatro nazionale della Grecia fu fondato nel 1880. Importanti autori
comprendono: Grīgorios Xenopoulos, Nikos Kazantzakis, Pantelis Horn, Alekos
Sakellarios e Iakovos Kambanelis; mentre attori noti sono: Cibele Andrianou,
Marika Kotopouli, Aimilios Veakis, Orestis Makris, Katina Paxinou, Manos
Katrakis e Dimitris Horn. Registi significativi includono Dimitris Rontiris,
Alexis e Karolos Koun Minotis.

La maggior parte delle correnti filosofiche tradizionali occidentali sono nate
nella Grecia del VI secolo a.C. I primi filosofi sono chiamati "presocratici",
ovvero coloro che sono antecedenti a Socrate, i cui contributi segnarono una
svolta nel pensiero occidentale. I presocratici vissero nella parte più
occidentale della Grecia o nelle colonie orientali e solo pochi frammenti di
scritti originali sono sopravvissuti e, in alcuni casi, solo una sola frase.

Una nuova stagione nella storia del pensiero folosofico è iniziata con Socrate.
Come i sofisti, egli respinse interamente le speculazioni fisiche in cui i suoi
predecessori avevano posto attenzione e fece dei pensieri e delle opinioni delle
persone il suo punto di partenza. Molti aspetti del pensiero di Socrate sono
stati uniti da Platone, che riuscì a combinarli in un'unità di un sistema
globale.

Aristotele, il più importante discepolo di Platone, condivise con il suo
insegnante il titolo del più grande filosofo dell'antichità. Ma mentre Platone
aveva cercato di chiarire e spiegare le cose dal punto di vista sopra-sensuale
delle forme, il suo allievo preferì iniziare dai fatti e dall'esperienza. Altre
importati scuole filosofiche della filosofia greca furono lo stoicismo,
l'epicureismo, lo scetticismo e il neoplatonismo.

Per filosofia bizantina ci si riferisce alle idee filosofiche distintive dei
filosofi e studiosi dell'impero bizantino, formulate soprattutto tra l'VIII e il
XV secolo. Essa è stata caratterizzata da una visione cristiana del mondo ma
attingendo da idee dai testi greci di Platone, Aristotele, e degli autori
neoplatonici.

In epoca moderna, Diafotismos (in greco: Διαφωτισμός, "illuminazione"), è stato
il termine che ha indicato l'illuminismo greco e le sue idee filosofiche e
politiche. Alcuni rappresentanti di rilievo sono stati Adamantios Korais, Rigas
Feraios e Theophilos Kairi.

La letteratura greca può essere suddivisa in tre categorie principali:
letteratura greca antica, bizantina e moderna.

I due capisaldi iniziali della letteratura greca sono le monumentali opere di
Omero: l'Iliade e l'Odissea. Anche se le date di composizione variano, si stima
che essere furono scritte all'800 a.C. Nel periodo classico molti dei generi
della letteratura occidentale assunsero importanza. La poesia lirica, le odi, le
pastorali, le elegie, gli epigrammi; rappresentazioni drammatiche di commedia e
tragedia; opere di storiografia, trattati retorici, dialettica e trattati
filosofici, nacquero tutti in questo periodo. I due maggiori poeti lirici furono
Saffo e Pindaro. L'era classica vide la nascita del dramma.

Tra le centinaia di tragedie scritte e rappresentante durante l'età classica,
solo un numero limitato di opere teatrali di tre autori sono sopravvissute fino
a noi, ovvero quelle di Eschilo, Sofocle e Euripide. Delle commedie, le uniche
opere che ci sono pervenute sono quelle di Aristofane, mentre Erodoto e Tucidide
sono due degli storici più autorevoli vissuti in questo periodo. La prosa è
rappresentata principalmente dai lavori dei filosofi Platone e Aristotele.

Per letteratura bizantina ci si riferisce alla letteratura dell'Impero Bizantino
scritta in dialetto attico e in greco moderno, e rappresenta la vita
intellettuale dei Greci bizantini durante il Medioevo cristiano.

Con il termine letteratura greca moderna, ci si riferisce alla letteratura
scritta in greco moderno comune, stile che emerge dal tardo bizantino dell'XI
secolo. Il poema cavalleresco Erotokritos, scritto in dialetto cretese è senza
dubbio il capolavoro di questo periodo. Si tratta di una storia d'amore scritta
intorno al 1600 da Vitsentzos Kornaros (1553-1613). Più tardi, durante il
periodo dell'Illuminismo greco (Diafotismos), scrittori importanti come
Adamantios Korais e Rigas Feraios anticiparono con le loro opere la rivoluzione
greca del 1821-1830.

I principali esponenti letterari della Grecia moderna comprendono Dionysios
Solomos, Andreas Kalvos, Angelos Sikelianos, Emmanouil Roidis, Kostis Palamas,
Penelope Delta, Jannis Ritsos, Alexandros Papadiamantis, Nikos Kazantzakis,
Andreas Embirikos, Kostas Karyotakis, Grīgorios Xenopoulos, Konstantinos Kavafis
e Dīmītrios Vikelas. Due autori greci sono stati insigniti del Premio Nobel per
la letteratura: Giorgos Seferis nel 1963 e Odysseas Elytis nel 1979

Artisti e gruppi musicali greci famosi in tutto il mondo sono: il soprano Maria
Callas, i gruppi rock degli anni sessanta-settanta Socrates Drank the Conium e
Aphrodite's Child di cui facevano parte il compositore di musica elettronica
Vangelis (Oscar per migliore colonna sonora nel 1982) e il cantante Demis
Roussos. Sul fronte della canzone d'autore va ricordato Mikis Theodorakis e in
ambito power metal la band Firewind. La celebre cantante pop Marina and the
Diamonds è di origine greca.Lo strumento più utilizzato nel paese è il
bouzouki,anche famoso il baglamas,usato è anche l'oud.Questi strumenti sono
usati per eseguire melodie tradizionali e per accompagnare canti
polifonici.Nella musica greca l'oud è stato introdotto dai turchi e dagli arabi.

Il Segretariato Generale per la Ricerca e la Tecnologia del ministero dello
Sviluppo è responsabile della pianificazione, dell'implementazione e della
supervisione circa la ricerca nazionale e la politica tecnologica. Nel 2003, la
spesa pubblica per ricerca e sviluppo (R&S) ha ammontato a € 456.370.000 (con un
aumento del 12,6% rispetto al 2002). La spesa totale, sia pubblica che privata,
per R&S in percentuale al PIL è aumentata in modo considerevole a partire dagli
anni 1990, passando dallo 0,38% del 1989 allo 0,65% nel 2001.

Nonostante gli investimenti in ricerca e sviluppo della Grecia siano inferiori
alla media UE, che si attesta all'1,93%, secondo uno studio basato su dati OCSE
e Eurostat, tra il 1990 e il 1998 il paese ha potuto vantare il terzo più alto
incremento in Europa, dopo la Finlandia e l'Irlanda. Grazie alla sua posizione
strategica, alla manodopera qualificata e alla stabilità politica ed economica,
molte aziende multinazionali: come Ericsson, Siemens, Motorola e Coca-Cola hanno
in Grecia importanti infrastrutture di ricerca e gestione.

In Grecia vi sono alcuni parchi tecnologici importanti, come il Parco
Scientifico e Tecnologico di Creta (Heraklion), il Parco Tecnologico di
Salonicco, il Parco Tecnologico Lavrio e Patrasso, il Parco Scientifico e
Tecnologico di Epiro (Ioannina). Dal 2005, la Grecia è membro dell'Agenzia
spaziale europea (ESA) mentre la cooperazione tra l'ESA e il Comitato Nazionale
Spaziale Ellenicoè iniziata nei primi anni del 1990. Nel 1994 la Grecia e l'ESA
hanno firmato il loro primo accordo di cooperazione. Dopo aver chiesto
ufficialmente la piena adesione nel 2003, la Grecia è diventata il 26° membro
dell'agenzia spaziale il 16 marzo 2005. Come membro dell'ESA, la Grecia
partecipa alle attività dell'agenzia nel campo delle telecomunicazioni e della
tecnologia e a programmi per il monitoraggio globale dell'ambiente e per la
sicurezza.

Notevoli scienziati greci dei tempi moderni sono Dimitrios Galanos, Georgios
Papanicolaou (inventore del Pap test), Nicholas Negroponte, Constantin
Carathéodory (noto per il teorema di Carathéodory), Manolis Andronikos (a cui si
deve la scoperta della tomba di Filippo II di Macedonia), Michael Dertouzos,
John Argyris, Panagiotis Kondylis, John Iliopoulos (2007 premio Dirac), Joseph
Sifakis (2007 Premio Turing, il "Premio Nobel" dell'Informatica), Christos
Papadimitriou (2002 Premio Knuth), Mihalis Yannakakis (2005 Premio Knuth),
Dimitri Nanopoulos e Helene Ahrweiler.

La Nazionale di calcio ellenica è stata, contro ogni pronostico, campione
dell'Europeo svoltosi in Portogallo nel 2004. Nella scalata verso la vittoria i
greci hanno sconfitto alcune delle favorite per la vittoria finale, come la
Francia ed il Portogallo. Anche se prima del 2004 la Nazionale vantava solo una
partecipazione all'Europeo ed una al Mondiale, successivamente si sono riusciti
a qualificare per tutte le competizioni mondiali e continentali (tranne per
Mondiale del 2006, vinto dagli azzurri). Nel 2014 sono approdati agli ottavi di
finale di un Mondiale per la prima volta nella loro storia, raggiungendo così il
miglior risultato di sempre in questa competizione.

La cucina greca vanta una plurisecolare tradizione gastronomica. Caratterizzata
principalmente per il fatto di essere una cucina mediterranea, non manca però di
un sostanziale apporto di cibi ricchi di grassi saturi, in quanto molto diffuso
è l'uso della carne di agnello, montone e maiale. Nelle zone costiere e
insulari, invece, il pesce fa parte dei piatti tradizionalmente importanti.

Nella cucina greca sono presenti principalmente prodotti freschi cucinati in
vario modo. I piatti più conosciuti anche al turismo internazionale sono il
moussaka, lo stifado, l'insalata greca (a base di pomodoro, cipolla, olive nere,
formaggio feta e origano), la spanakopita (a base di spinaci), la tyropita, i
ghemistà (pomodori e peperoni ripieni di riso, carne macinata e varie spezie),
il souvlaki (uno spiedino di maiale alla brace) e il gyros.

Altri piatti piuttosto diffusi sono la skordalia (un purè di patate con noci,
mandorle, aglio e olio d'oliva), lo tzatziki (yogurt, cetrioli, anice, aglio e
olio d'oliva), il polpo grigliato, il formaggio feta (spesso servito con un
pizzico di origano e olio d'oliva), i dolmades (involtini di riso in foglia di
vite), vari legumi cucinati in vario modo, le olive (quelle di Kalamata fra le
più famose al mondo), e vari formaggi regionali. L'olio di oliva, di cui la
Grecia è il terzo produttore mondiale e il maggiore consumatore pro-capite al
mondo è presente quasi in ogni piatto.

Dessert molto famosi sono il galaktoboureko (a base di latte, uova, zucchero e
pasta phyllo, anch'essa di origine greca), lo yogurt con miele e noci (spesso
mangiato a colazione), la vassilopita (mangiata a Capodanno secondo tradizione),
il baklava e il kadaifi, questi ultimi due in comune con la cucina
mediorientale.

Fra le bevande, il vino è sicuramente fra le più importanti, ce ne sono
moltissime varietà sia di rosso che di bianco, anche se il più famoso è
sicuramente il retsina, un vino bianco aromatizzato con la resina di pino e
prodotto principalmente nella regione dell'Attica. Inoltre si ricorda l'ouzo
(aromatizzato all'anice), il metaxa (un brandy molto famoso) e il caffè frappé,
inventato in Grecia nel 1957 da Dimitrios Vakondios.



https://it.wikipedia.org/wiki/Daredevil_(serie_televisiva)

Marvel's Daredevil, nota semplicemente come Daredevil, è una serie televisiva
statunitense sviluppata per Netflix da Drew Goddard e basata sull'omonimo
personaggio dei fumetti Marvel Comics. La serie è ambientata all'interno del
Marvel Cinematic Universe (MCU), ed è il primo di una serie di show che
condurranno al crossover The Defenders. La serie è prodotta dalla Marvel
Television in associazione con gli ABC Studios, DeKnight Prods. e Goddard
Textiles; Steven S. DeKnight è lo showrunner della seconda stagione e Goddard ha
il ruolo di consulente creativo. Doug Petrie e Marco Ramirez subentrano come
showrunner al posto di DeKnight per la seconda stagione.

Charlie Cox interpreta il protagonista Matt Murdock, un avvocato che di notte
combatte il crimine nei panni di Daredevil. Il cast principale comprende inoltre
Deborah Ann Woll, Elden Henson e Rosario Dawson, Toby Leonard Moore, Vondie
Curtis-Hall, Bob Gunton, Ayelet Zurer e Vincent D'Onofrio nella prima stagione e
Jon Bernthal, Élodie Yung e Stephen Rider nella seconda. La serie è girata a New
York.

La prima stagione di Daredevil è stata distribuita il 10 aprile 2015. Il 21
aprile 2015 Marvel e Netflix hanno rinnovato la serie per una seconda stagione,
che è stata distribuita il 18 marzo 2016. Nel luglio 2016 la serie è stata
rinnovata per una terza stagione. Una serie spin-off, incentrata su Frank Castle
/ The Punisher, è stata ordinata nell'aprile 2016.

Hell's Kitchen. L'avvocato Matt Murdock, dopo aver perso la vista da bambino a
causa di un incidente radioattivo, sviluppa dei sensi sovrumani e li utilizza
per combattere il crimine per le strade della sua città nei panni del supereroe
Daredevil. Nella prima stagione Matt affronta il potente signore del crimine
Wilson Fisk, alias Kingpin, impegnato nella sua opera di riqualificazione del
quartiere in combutta con vari esponenti della malavita della città. Nella
seconda stagione Matt continua a cercare di gestire la sua doppia vita come
avvocato e supereroe; il suo cammino lo porta ad incrociarsi con il violento e
spietato vigilante Frank Castle, alias The Punisher, e con la sua vecchia fiamma
Elektra, assieme alla quale affronta un'antica e potente setta ninja, la Mano.

Il 10 ottobre 2012 i diritti cinematografici di Devil passarono dalla 20th
Century Fox ai Marvel Studios, permettendo così al personaggio di essere usato
all'interno del Marvel Cinematic Universe. Nell'ottobre 2013 Deadline rivelò che
la Marvel era al lavoro su quattro serie televisive e una miniserie (per un
totale di 60 episodi) da realizzare con un servizio di video on demand o un
fornitore di prodotti via cavo, con Netflix, Amazon e WGN America interessati al
progetto. Alcune settimane dopo, la Marvel e la Disney annunciarono di aver
concluso un accordo con Netflix per trasmettere delle serie televisive su
Daredevil, Jessica Jones, Pugno d'acciaio e Luke Cage e una miniserie sui
Difensori.

Drew Goddard venne assunto come produttore esecutivo e showrunner di Daredevil e
per scrivere e dirigere il primo episodio. Nel maggio 2014 Goddard lasciò il suo
ruolo di showrunner per concentrarsi sulla regia di Sinister Six per la Sony. Al
suo posto venne chiamato Steven S. DeKnight. Goddard, che ha scritto anche i
primi due episodi, è rimasto come consulente e produttore esecutivo. Il titolo
ufficiale della serie sarà Marvel's Daredevil e sarà composta da 13 episodi di
un'ora.

A una domanda riguardo al futuro della serie dopo la prima stagione, DeKnight ha
affermato: "Non ne ho proprio idea. È complicato per il fatto che [Daredevil] è
parte di un piano più grande - Jessica Jones, Luke Cage, Iron Fist e e The
Defenders. Come tutto questo verrà incastrato, e se ci sarà o meno una seconda
stagione di questo show, o se confluirà nelle altre serie, sono domande alle
quali nessuno può ancora rispondere con certezza... posso dire che abbiamo
parlato di alcune cose interessanti per la seconda stagione, ma non posso dire
di più. È qualcosa a cui sarebbe fantastico lavorare". Nel novembre 2014,
DeKnight disse che "ci saranno probabilmente" più stagioni di Daredevil.

Nell'aprile 2015 Netflix ha rinnovato la serie per una seconda stagione,
distribuita nel 2016; Doug Petrie e Marco Ramirez sostituiscono DeKnight come
showrunner e produttori esecutivi. Nel luglio 2016 la serie è stata rinnovata
per una terza stagione, con Petrie e Ramirez confermati come showrunner.

Nel settembre 2014, DeKnight, parlando della libertà della serie nell'usare il
personaggio, disse che, nonostante la libertà lasciata da Netflix, ci sono delle
restrizioni dovute dal fatto che si tratta di una proprietà Marvel che deve
esistere all'interno di un universo condiviso.

Il COO di Netflix Ted Sarandos, confrontando la serie con il film del 2003,
disse che la serie "non avrà paura di essere più dark. Quel che amiamo di questi
personaggi è che sono molto ancorati alla Terra". DeKnight ha in seguito
aggiunto che la serie sarà più adulta e cruda rispetto agli altri lavori Marvel,
ma che non ci saranno momenti gratuiti di violenza o nudità. "La storia non li
richiede e penso che ne soffrirebbe se ci spingessimo così oltre".

Nel dicembre 2014, il presidente della Marvel Television e produttore esecutivo
Jeph Loeb disse che "Non ci saranno persone che volano nel cielo; non ci sono
martelli magici. Abbiamo sempre visto lo show in primis come una crime-story e
poi come uno show di supereroi". DeKnight ha commentato che vede la serie più
vicina a show come The Wire che alle classiche serie di supereroi.

Charlie Cox venne scelto come interprete di Daredevil a fine maggio 2014. Il 10
giugno venne annunciato che Vincent D'Onofrio avrebbe interpretato Wilson Fisk,
e il 20 giugno si aggiunse al cast Rosario Dawson in un ruolo non specificato.
In seguito entrò nel cast Elden Henson come Foggy Nelson, seguito da Deborah Ann
Woll come Karen Page. Il primo ottobre è stato rivelato che la Dawson avrebbe
interpretato Claire Temple, personaggio basato sia sulla Claire Temple dei
fumetti che sull'Infermiera di notte, e venne annunciato che Ayelet Zurer
avrebbe interpretato Vanessa Marianna. Sulle scelte di casting DeKnight ha
rivelato che "non è importante quanto gli attori assomiglino ai personaggi, ma
quanto sentano vicino a loro la parte".

Nella seconda stagione tornano Cox, Woll, Henson e Dawson, ai quali si
aggiungono Jon Bernthal nei panni di Frank Castle / Punisher, Élodie Yung nei
panni di Elektra, e Stephen Rider nei panni di Blake Tower.

Matt Murdock all'inizio della serie indossa un costume nero (chiamato "tenuta da
vigilante" dalla produzione), ispirato a quello indossato dal personaggio nella
miniserie L'uomo senza paura di Frank Miller, piuttosto che al classico costume
rosso con le corna. DeKnight ha spiegato che non è stato usato sin dall'inizio
il costume classico per sottolineare la formazione di Matt Murdock come
Daredevil, in modo che il costume si evolva insieme al personaggio. Ha poi
aggiunto che "alla fine indosserà il costume classico, perché non sarebbe
Daredevil senza di esso. Arrivare a quella meta è parte del divertimento". La
costumista Stephanie Maslansky ha spiegato che è stata una sfida riuscire a
creare un costume funzionale, poiché "volevamo qualcosa che avesse un aspetto
militare e funzionale, ma anche spettacolare e sexy".

Nel febbraio 2014 la Marvel annunciò che Daredevil e le altre serie di Netflix
sarebbero state girate a New York. Nell'aprile 2014 Joe Quesada aggiunse che lo
show sarebbe stato girato in aree di Brooklyn e Long Island che ricordassero la
vecchia Hell's Kitchen. Loeb annunciò che le riprese sarebbero partite nel
luglio 2014. A luglio DeKnight confermò che le riprese erano cominciate e che lo
show avrebbe avuto un'atmosfera da New York negli anni '70, spiegando: "Amiamo
l'idea di bellezza e di decadenza della città, e Hell's Kitchen è un posto che è
bello e crudo allo stesso tempo. Ed è per questo che Matt Murdock lo ama e vuole
proteggerlo". Le riprese si sono concluse il 21 dicembre 2014.

Nell'ottobre 2014 è stato rivelato che John Paesano comporrà le musiche per la
serie. Il main theme è stato co-composto da Braden Kimball. La colonna sonora
della prima stagione è stata pubblicata su iTunes nell'aprile 2015.

Daredevil è la prima delle serie ordinate da Netflix ed è seguita da Jessica
Jones, Luke Cage, Iron Fist, dalla miniserie The Defenders e da The Punisher.
Nel novembre 2013, il CEO della Disney Bob Iger ha rivelato che se i personaggi
dovessero risultare popolari potrebbero essere portati anche sul grande schermo.
Nell'agosto 2014 D'Onofrio ha dichiarato che la Marvel ha "dei grossi piani in
serbo" per il futuro dopo le serie tv. Nel dicembre 2014 Loeb ha spiegato che
"nell'universo Marvel ci sono centinaia di supereroi di ogni tipo, ma i
Vendicatori sono qui per salvare il mondo, Daredevil salva il suo quartiere...
[la serie] è ambientata nel Marvel Cinematic Universe. È tutto collegato. Ma ciò
non vuol dire che possiamo alzare gli occhi al cielo e vedere Iron Man. È
semplicemente una parte diversa di New York che ancora non abbiamo visto nei
film".

Nel febbraio 2015 Emma Fleisher della Marvel Television ha parlato
dell'ambientazione della serie, affermando: "Siamo parte dell'universo Marvel,
ma non siamo esplicitamente nel mondo di Agents of S.H.I.E.L.D.. Noi stiamo nel
nostro angolo. Gli alieni sono arrivati e hanno distrutto la città, e questa è
la storia della ricostruzione di Hell's Kitchen". Ad aprile 2015 Cox ha
affermato che un crossover con i film "è possibile". "Penso che ci sia un modo
per far convergere questi mondi. Penso che il nostro show sia un tantino diverso
nello stile e nel tono rispetto ai film dei Vendicatori, ma è tutto un unico
universo e sento che c'è un modo per Daredevil - e Luke Cage e gli altri
personaggi di strada - per far parte di quel mondo. Penso che ci debba essere un
modo, e penso si tratta di trovare il giusto tono per quel film crossover". Cox
ha inoltre rivelato che il suo contratto lo obbliga ad apparire nei film se la
Marvel glielo chiedesse.

La serie è disponibile su Netflix in tutti i territori in cui il servizio è
disponibile, anche in Ultra HD 4K. Gli episodi di ogni stagione, come nel caso
di altre serie originali Netflix, vengono rilasciati simultaneamente, in modo da
incoraggiare il binge watching. La prima stagione è stata distribuita il 10
aprile 2015; In Italia è stata pubblicata il 22 ottobre 2015. La seconda
stagione è stata pubblicata il 18 marzo 2016.

La prima stagione è stata acclamata dalla critica. Sull'aggregatore di
recensioni Rotten Tomatoes ha un indice di gradimento del 98%, con un voto medio
di 8/10 basato su 31 recensioni; il commento del sito recita: "Grazie a una
forte aderenza al suo materiale d'origine, alla sue produzione di qualità e a
una componente drammatica non irrilevante, Daredevil eccelle come storia
d'origini di un supereroe, come procedurale realistico e come un'eccitante
avventura d'azione". Metacritic ha assegnato alla serie un voto di 75 su 100
basato su 21 recensioni.

Mark Hughes di Forbes, recensendo i primi due episodi, ha scritto: "Molto
semplicemente, con Daredevil la Marvel ci regala una delle più grandi storie di
origini di un supereroe mai fatte. È alla pari con veri film d'origini come
Batman Begins, Iron Man e Superman. Gli episodi sono come dei mini-film, e i
primi due episodi avrebbero potuto tranquillamente venire distribuiti come un
unico film - con giusto qualche ritocco per dare un tocco più cinematografico -
che sarebbe sicuramente stato uno dei migliori film della Marvel." Recensioni
positive sono state scritte anche da Brian Lowry di Variety, e Matt Patches di
Esquire, secondo il quale "lo show sostituisce l'estetica ad alto contenuto di
zuccheri di Iron Man, Thor e Capitan America con un'atmosfera da neo-noir.
Goddard e DeKnight inzuppano Daredevil nelle ombre e nel sangue"; Patches ha
inoltre lodato le interpretazioni di Cox e D'Onofrio, mentre ha criticato la
gestione di una sotto-trama riguardante [Foggy] Nelson e [Karen] Page. Victoria
McNally di MTV ha lodato le sequenze di combattimento e la performance di Elden
Henson. Infine, Eric Eisenberg di Cinema Blend ha scritto che "i primi cinque
episodi sono talmente avvincenti e scioccanti che è difficile immaginare che le
cose possano prendere una piega negative [negli altri otto episodi]. È
intelligente, divertente, e ha dei momenti così sconvolgenti che dovrete
trattenere le urla. È sufficiente dire che la Marvel e Netflix hanno messo a
segno l'ennesima rispettiva vittoria". Mike Hale del New York Times è stato meno
positivo riguardo alla serie, definendola ordinaria ma ammettendo di aver avuto
alte aspettative a causa del suo amore per i fumetti, e "ammirando la cura e la
serietà con cui [la serie] è stata fatta." Ha definito la serie lenta, ma
rappresenta comunque un piacevole cambiamento rispetto alla norma. Ha
parzialmente apprezzato la performance di Cox, lodando la sua interpretazione
come Murdock ma criticando quella come Daredevil. Hale ha concluso la recensione
dei primi cinque episodi scrivendo che Daredevil è "definitivamente guardabile,
[ma non è] il Daredevil che alcuni di noi ricordano."

La seconda stagione ha su Rotten Tomatoes un indice di gradimento del 75%, con
un voto medio di 7/10 basato su 20 recensioni; il commento del sito recita:
"Sostenuto da impressionanti sequenze d'azione, Daredevil continua a tenere alto
in livello nella seconda stagione, anche se le aggiunte di Punisher ed Elektra
non riescono a riempire del tutto il vuoto lasciato da Wilson Fisk". mentre su
Metacritic ha un punteggio di 68 su 100 basato su 12 recensioni.

Recensendo i primi sette episodi, Brian Lowry di Variety ha scritto che la
seconda stagione comincia "in modo incostante, come se prendesse una deviazione
dal look oscuro e realistico dentro il reame dei film di Sam Peckinpah, con
proiettili in slow-motion e spruzzate di sangue. Se resterete a guardarlo,
tuttavia, lo show sboccerà grazie a diverse sequenze d'azione magnifiche e
all'introduzione di personaggi fondamentali come Punisher ed Elektra". Merrill
Barr di Forbes ha scritto che "la seconda stagione di Daredevil è più o meno lo
stesso eccellente show che era la prima stagione... e quando non lo è, è anche
meglio [...] I nuovi membri del cast sono furiosi come molti speravano, e i
nuovi showrunner non sbagliano un colpo. Tutto è come dovrebbe essere, e non c'è
niente di cui lamentarsi".

Jack Shepard di The Indipendent è stato più critico, affermando che la battaglia
ideologica tra Murdock e Castle "è il cuore di questi primi episodi ma mette
anche in evidenza il problema principale di Daredevil", ovvero "l'assenza di un
vero cattivo"; tuttavia ha aggiunto che la stagione migliora con il quarto
episodio e raggiunge l'apice con il sesto e il settimo episodio, che ha definito
"i migliori della stagione finora, preparano la strada per una storia
avvincente", e ha lodato le performance di Cox, Henson, Woll, Bernthal e Yung.

Nel gennaio 2016 TVLine riporta che Netflix è al lavoro sulla serie The
Punisher, incentrata sull'omonimo personaggio interpretato da Bernathal e
introdotto nella seconda stagione della serie. Nell'aprile 2016 viene confermato
lo sviluppo della serie e Steve Lightfoot viene annunciato come showrunner e
produttore esecutivo.



https://it.wikipedia.org/wiki/Io_sto_con_gli_ippopotami

Io sto con gli ippopotami è un film del 1979 diretto da Italo Zingarelli,
interpretato da Bud Spencer e Terence Hill. È l'undicesimo film interpretato
dalla coppia Bud Spencer e Terence Hill.

Africa coloniale britannica, 1950. Nello Swaziland per lavoro, Tom organizza
safari per turisti, armandoli a loro insaputa con fucili caricati a salve
(eccetto il suo), poiché comunque ama e rispetta gli animali. L'uomo è stato
cresciuto con suo cugino Slim da una donna nativa africana, dopo che suo padre e
suo zio sono morti.

Il mattino seguente i due cugini vanno sulle rive del fiume Zambesi dove è
ancorata la nave che sta caricando gli animali catturati da Ormond. Quest'ultimo
ha venduto gli animali e l'avorio a dei proprietari di alcuni zoo in Canada. I
due cugini si mischiano tra i lavoratori e salgono sulla barca sorprendono il
boss e i suoi acquirenti costringendoli a buttare le armi in acqua. Inizia uno
scontro a suon di pugni e schiaffi tra Ormond e Tom: Tom ha la meglio e spedisce
Ormond in acqua.

Il film venne girato interamente in Sudafrica, presso Johannesburg, mentre le
riprese con gli animali furono effettuate nei dintorni di Pretoria.

Nei panni del cattivo di turno troviamo Joe Bugner, ex-pugile diventato attore,
che ha preso parte anche ad altri film con il solo Bud Spencer.

Il brano che fa da tema principale è Grau grau grau che nel commento musicale
compare tanto in versione vocale quanto in quella strumentale. A cantarlo è Bud
Spencer, che lo ha scritto insieme al compositore Walter Rizzati.



https://it.wikipedia.org/wiki/Colosseo

Coordinate: 41°53′24.61″N 12°29′32.17″E﻿ / ﻿41.890169°N 12.492269°E41.890169;
12.492269

Il Colosseo, originariamente conosciuto come Amphitheatrum Flavium (italiano:
Anfiteatro Flavio) o semplicemente come Amphitheatrum, è il più grande
anfiteatro del mondo, situato nel centro della città di Roma. In grado di
contenere un numero di spettatori stimato tra 50.000 e 75.000 unità, è il più
importante anfiteatro romano, nonché il più imponente monumento della Roma
antica che sia giunto fino a noi, conosciuto in tutto il mondo come simbolo
della città di Roma e uno dei simboli d'Italia.

Inserito nel 1980 nella lista dei Patrimoni dell'umanità dall'UNESCO, assieme a
tutto il Centro storico di Roma, le Zone extraterritoriali della Santa Sede in
Italia e la Basilica di San Paolo fuori le mura, nel 2007 il complesso, unico
monumento europeo, è stato anche inserito fra le Nuove sette meraviglie del
mondo, a seguito di un concorso organizzato da New Open World Corporation
(NOWC).

L'anfiteatro è stato edificato in epoca Flavia su un'area al limite orientale
del Foro Romano. La sua costruzione fu iniziata da Vespasiano nel 72 d.C. ed
inaugurato da Tito nell'80, con ulteriori modifiche apportate durante il regno
di Domiziano. L'edificio forma un ovale di 527 m di perimetro, con assi che
misurano 187,5 e 156,5 m. L'arena all'interno misura 86 × 54 m, con una
superficie di 3.357 m². L'altezza attuale raggiunge 48,5 m, ma originariamente
arrivava a 52 m. La struttura esprime con chiarezza le concezioni
architettoniche e costruttive romane della prima Età imperiale, basate
rispettivamente sulla linea curva e avvolgente offerta dalla pianta ovale e
sulla complessità dei sistemi costruttivi. Archi e volte sono concatenati tra
loro in un serrato rapporto strutturale.

Il nome "Colosseo" si diffuse solo nel Medioevo e deriva dalla deformazione
popolare dell'aggettivo latino "colosseum" (traducibile in "colossale", come
appariva nell'Alto Medioevo tra le casette a uno o due piani) o, più
probabilmente, dalla vicinanza della colossale statua bronzea di Nerone che
sorgeva nei pressi. Presto l'edificio divenne simbolo della città imperiale,
espressione di un'ideologia in cui la volontà celebrativa giunge a definire
modelli per lo svago e il divertimento del popolo.

Anticamente era usato per gli spettacoli di gladiatori e altre manifestazioni
pubbliche (spettacoli di caccia, rievocazioni di battaglie famose, e drammi
basati sulla mitologia classica). La tradizione che lo vuole luogo di martirio
di cristiani è destituita di fondamento. Non più in uso dopo il VI secolo,
l'enorme struttura venne variamente riutilizzata nei secoli, anche come cava di
materiale. Oggi è un simbolo della città di Roma e una delle sue maggiori
attrazioni turistiche sotto forma di monumento archeologico regolarmente
visitabile.

Oggi le sue condizioni di salute destano preoccupazione, visto che studi sulla
sua struttura hanno evidenziato oltre 3.000 lesioni e un esteso stato
fessurativo. Inoltre, nel 2012 è avvenuta la scoperta di un'inclinazione di
40 cm della struttura, probabilmente a causa di un cedimento della platea di
fondazione su cui poggia.

Nel 2016 il circuito archeologico del Colosseo, Foro Romano e Palatino ha
ottenuto 6 408 852 visitatori, risultando il secondo sito museale statale
italiano più visitato, alle spalle del Pantheon.

La costruzione iniziò nel 72 d.C. sotto l'imperatore Vespasiano, della dinastia
flavia. I lavori furono finanziati, come altre opere pubbliche del periodo, con
il provento delle tasse provinciali e il bottino del saccheggio del tempio di
Gerusalemme (70 d.C.)[senza fonte]. Nel 1813 fu rinvenuto un blocco di marmo
reimpiegato in epoca tarda, che recava ancora i fori delle lettere di bronzo
dell'iscrizione dedicatoria, in origine posta sopra un ingresso: il testo è
stato ricostruito nel modo seguente:

L'area scelta era una vallata tra la Velia, il colle Oppio e il Celio, in cui si
trovava un lago artificiale (lo stagnum citato dal poeta Marziale) fatto scavare
da Nerone per la propria Domus Aurea.

Questo specchio d'acqua, alimentato da fonti che sgorgavano dalle fondazioni del
Tempio del Divo Claudio sul Celio, venne ricoperto da Vespasiano con un gesto
"riparatorio" contro la politica del "tiranno" Nerone che aveva usurpato il
terreno pubblico, e destinato ad uso proprio, rendendo così evidente la
differenza tra il vecchio ed il nuovo principato[senza fonte]. Vespasiano fece
dirottare l'acquedotto per uso civile, bonificò il lago e vi fece gettare delle
fondazioni, più resistenti nel punto in cui sarebbe dovuta essere edificata la
cavea.

Vespasiano vide la costruzione dei primi due piani e riuscì a dedicare
l'edificio prima di morire nel 79. L'edificio era il primo grande anfiteatro
stabile di Roma, dopo due strutture minori o provvisorie di epoca giulio-claudia
(l'amphiteatrum Tauri e l'amphiteatrum Caligulae) e dopo 150 anni dai primi
anfiteatri in Campania.

Tito, aggiunse il terzo e quarto ordine di posti e inaugurò l'anfiteatro con
cento giorni di giochi, nell'80. Poco dopo, il secondo figlio di Vespasiano,
l'imperatore Domiziano, operò notevoli modifiche, completando l'opera ad clipea
(probabilmente scudi decorativi in bronzo dorato), aggiungendo forse il
maenianum summum in ligneis e realizzando i sotterranei dell'arena: dopo il
completamento dei lavori non fu più possibile tenere nell'anfiteatro le
naumachie (rappresentazioni di battaglie navali), che invece le fonti riportano
per l'epoca precedente.

Contemporaneamente all'anfiteatro furono innalzati alcuni edifici di servizio
per i giochi: i ludi (caserme e luoghi di allenamento per i gladiatori, tra cui
sono noti il Magnus, il Gallicus, il Matutinus e il Dacicus), la caserma del
distaccamento dei marinai della Classis Misenensis (la flotta romana di base a
Miseno) adibiti alla manovra del velarium (castra misenatium), il summum
choragium e gli armamentaria (depositi delle armi e delle attrezzature), il
sanatorium (luogo di cura per le ferite dei combattimenti) e lo spoliarum un
luogo in cui venivano trattate le spoglie dei gladiatori morti in combattimento

Nerva e Traiano fecero dei lavori, attestati da alcune iscrizioni, ma il primo
intervento di restauro si ebbe sotto Antonino Pio. Nel 217, un incendio,
innescato presumibilmente da un fulmine, fece crollare le strutture superiori; i
lavori di restauro fecero chiudere il Colosseo per cinque anni, dal 217 al 222,
e i giochi si trasferirono al Circo Massimo. I lavori di restauro furono
iniziati sotto Eliogabalo (218-222) e portati avanti da Alessandro Severo, che
rifece il colonnato sulla summa cavea. L'edificio fu riaperto nel 222, ma solo
sotto Gordiano III i lavori poterono dirsi conclusi, come sembra anche
dimostrare la monetazione di questi due imperatori. Un altro incendio causato da
un fulmine fu all'origine dei lavori di riparazione ordinati dall'imperatore
Decio nel 250.

Dopo il sacco di Roma del 410 ad opera dei Visigoti di Alarico, sul podio che
circondava l'arena fu incisa un'iscrizione in onore dell'imperatore Onorio,
forse in seguito a restauri. Onorio proibì i ludi gladiatori e da allora fu
adibito alle venationes. L'iscrizione fu successivamente cancellata e riscritta
per ricordare grandi lavori di restauro dopo un terremoto nel 442, ad opera dei
praefecti urbi Flavio Sinesio Gennadio Paolo e Rufio Cecina Felice Lampadio.
Costanzo II lo ammirò sommamente. Altri restauri a seguito di terremoti si
ebbero ancora nel 470, ad opera del console Messio Febo Severo. I restauri
continuarono anche dopo la caduta dell'impero: dopo un terremoto nel 484 o nel
508 il praefectus urbi Decio Mario Venanzio Basilio curò i restauri a proprie
spese.

Le venationes proseguirono fino all'epoca di Teodorico. Abbiamo i nomi delle più
importanti famiglie senatorie dell'epoca di Odoacre iscritte sui gradus: tale
usanza è molto più antica, ma periodicamente i nomi erano cancellati e
sostituiti con quelli dei nuovi occupanti (anche a seconda del diverso grado tra
clarissimi, spectabilis e illustres), per cui restano solo quelli dell'ultima
redazione prima del crollo dell'impero.

Dopo l'abbandono fu adibito nel VI secolo ad area di sepoltura e poco dopo
utilizzato come castello; sotto papa Leone IV fu gravemente danneggiato da un
terremoto (847 circa). Il grande terremoto del 1349 provocò il collasso
dell'esterno lato sud, costruito su un terreno alluvionale instabile. A lungo
utilizzato come fonte di materiale edilizio, nel XIII secolo fu occupato da un
palazzo dei Frangipane, successivamente demolito, ma il Colosseo continuò ad
essere occupato da altre abitazioni. I blocchi di travertino furono
sistematicamente asportati nel XV e XVI secolo per nuove costruzioni, e blocchi
caduti a terra furono ancora utilizzati nel 1634 per la costruzione di Palazzo
Barberini e nel 1703, dopo un altro terremoto, per il porto di Ripetta.

Benvenuto Cellini, nella sua Autobiografia, raccontò di una spettrale notte tra
demoni evocati nel Colosseo, a testimonianza della fama sinistra del luogo.

Nel corso del Giubileo del 1675 assunse il carattere di luogo sacro in memoria
dei molti martiri cristiani qui condannati al supplizio. Nel 1744 papa Benedetto
XIV vi fece costruire le quattordici edicole della Via Crucis, e nel 1749
dichiarò il Colosseo chiesa consacrata a Cristo e ai martiri cristiani.

Liberato in due grandi riprese, con gli scavi diretti da Carlo Fea, Commissario
per le Antichità, nel 1811 e 1812 e con quelli di Pietro Rosa (1874-1875), agli
inizi dell'800, oltre ad essere oggetto dei più fantasiosi progetti di riuso
fino alla metà del '700, il Colosseo era staticamente compromesso, dopo esser
stato per secoli abitato, adibito a luogo di culto cristiano ed utilizzato come
cava di travertino. Uno dei principali e più evidenti problemi era
l'interruzione brusca dell'anello più esterno nei lati in corrispondenza delle
attuali via di San Giovanni in Laterano e via dei Fori Imperiali che furono non
a caso oggetto dei restauri più importanti. Il Fea descrisse pure le possibili
motivazioni della presenza di fori sulle pietre del monumento interpretandoli
come sistema per rimuovere le grappe metalliche che tenevano unite le pietre.

Dopo l'istituzione di una commissione straordinaria da parte di papa Pio VII, i
primi restauri iniziarono dopo il 1806, anno in cui un violento terremoto
compromise la statica dei due lati liberi dell'anello più esterno. Il terremoto
aveva particolarmente aggravato la situazione del terzo anello sul lato
occidentale dove, a causa di conci ormai pericolanti, era richiesto un
intervento di emergenza.

Dopo il puntellamento dei conci, furono immediatamente montati i ponteggi per la
creazione di uno sperone che facesse da contrafforte. Raffaele Stern escogitò
due modalità di intervento da sottoporre al vaglio dell'Accademia di San Luca:
"per via di togliere", che consisteva nell'eliminazione della parte di attico e
delle arcate del terz'ordine danneggiate, soluzione scartata, e "per via
d'aggiungere", poi effettivamente realizzata con l'aggiunta di uno sperone in
laterizio.

Le prime due arcate di ogni ordine furono tamponate e lo sperone rustico fu
realizzato privo delle forme architettoniche delle arcate esistenti a causa
dell'emergenza e della necessità di praticare l'intervento in economia e
rapidità. Anche i conci puntellati, caricati successivamente di significato
romantico e descritti come bloccati nell'atto della caduta, non sono in realtà
che il frutto di un intervento d'emergenza. Stern aveva inizialmente pensato di
tinteggiare lo sperone, poi ironicamente chiamato “stampella”, con un intonaco
color travertino per evitare l'eccessivo contrasto con le parti autentiche, ma
la tinteggiatura non fu mai realizzata.

Giuseppe Valadier, che si era già interessato del Colosseo nel 1815 con un
Progetto per chiudere decentemente l'Anfiteatro Flavio mediante cancellate, si
occupò nel 1823 del recupero dell'anello perimetrale nel lato verso i fori. La
differenza sostanziale fra l'impostazione del restauro di Stern e quello di
Valadier è che, mentre il primo fu realizzato sotto il pericolo di un crollo
imminente, l'altro poté essere praticato in tutta calma.

Dal punto di vista statico l'intervento consistette in un nuovo sperone,
realizzato con arcate identiche alle originali. L'aggiunta, interamente in
mattoni, fu costruita utilizzando materiale diverso rispetto all'originale per
motivi economici, e non per una volontà di differenziazione, ad eccezione della
basi e dei capitelli in travertino, messi in opera in maniera identica agli
originali e con lo stesso livello di definizione. Anche in questo caso, per non
guastare esteticamente la preesistenza, si progettò una scialbatura color
travertino, mai realizzata.

A dieci anni dall'inizio dei lavori, l'opera fu celebrata da Giuseppe Valadier
al pari di una nuova architettura in Opere di Architettura ed Ornamento, ove
descrisse ed illustrò minuziosamente il cantiere dalla costruzione delle
impalcature alla fine del restauro, esaltandolo come una delle sue più grandi
realizzazioni.

Dagli anni trenta fino alla conclusione dei lavori avvenuta a metà del secolo, i
lavori passarono sotto la direzione di Gaspare Salvi e Luigi Canina.

Il primo intervento di Salvi riguardò la parte più gravemente compromessa
dell'intera costruzione rimasta in piedi: il terzo anello sul lato dell'attuale
via San Gregorio. Su delle basi in travertino Salvi costruì un completamento con
archi in laterizio su imposte di travertino; dagli archi fece partire degli
speroni per ricollegare la parte di nuova costruzione alla parte antica, che fu
così staticamente assicurata. I nuovi archi sono segnalati da mattoni bipedali
disposti radialmente. I riempimenti dei muri radiali sono realizzati in
travertino al primo ordine ed in laterizio negli ordini superiori, mentre i
pilastri di restauro sono interamente in mattoni. Alla morte di Salvi, Canina
assunse la direzione dei lavori, risolvendo sullo stesso lato un problema di
strapiombo verso l'interno della parte più alta della costruzione, che fu
assicurata con tiranti in ferro ai contrafforti in mattoni di nuova costruzione.

I resti della Meta Sudans, la fontana flavia, furono demoliti definitivamente
tra il 1933 e il 1936, insieme ai resti della base del Colosso di Nerone durante
i lavori per la costruzione di Via dell'Impero, attuale Via dei Fori Imperiali,
voluta da Mussolini.

Fra il 1938 e il 1939 furono completamente scavate le strutture sotterranee
dell'arena, in parte alterate dalle ricostruzioni.

Dal 2002 il Colosseo è raffigurato sul rovescio della moneta da 5 centesimi di
euro coniata dalla Repubblica Italiana.

Nel 2007 il complesso è stato inserito fra le "Sette meraviglie del mondo
moderno". Il Colosseo al giorno d'oggi è la maggiore fonte turistica ed è il
simbolo di Roma.

Nelle vicinanze era presente una statua colossale di Nerone in bronzo, dalla
quale si dice derivi il nome Colosseo, attestato a partire dal Medioevo e legato
anche alle dimensioni colossali dell'edificio.

Dopo l'uccisione di Nerone, la statua fu rimodellata per raffigurare Sol
Invictus, il dio Sole, aggiungendo intorno alla testa i raggi della corona
solare. Il Colosso fu quindi spostato dalla sua originale collocazione, l'atrio
della Domus Aurea per far posto al tempio di Venere e Roma sotto Adriano, nel
126. Il sito del basamento della statua colossale dopo lo spostamento è
attualmente segnato da un moderno basamento in tufo.

La colossale statua di Nerone fu abbattuta in età imperiale ed è difficile che
se ne serbasse il ricordo nel VI secolo. Il bolognese Armannino Giudice, nel XIV
secolo, sosteneva che il Colosseo fosse il principale luogo pagano del mondo.
Secondo la sua interpretazione «il Colosseo era diventato la sede di alcune
sette di maghi ed adoratori del demonio. A chi si avvicinava era chiesto: "Colis
Eum?" (cioè "adori lui?", intendendo il diavolo) a cui bisognava rispondere "Ego
Colo"». Il papa Benedetto XIV fece esorcizzare il Colosseo e lo consacrò alla
memoria della passione di Cristo e di tutti i santi.

L'edificio poggia su una piattaforma in travertino sopraelevata rispetto
all'area circostante. Le fondazioni sono costituite da una grande platea in tufo
di circa 13 m di spessore, foderata all'esterno da un muro in laterizio.

La struttura portante è costituita da pilastri in blocchi di travertino,
collegati da perni: dopo l'abbandono dell'edificio si cercarono questi elementi
metallici per fonderli e riutilizzarli, scavando i blocchi in corrispondenza dei
giunti: a questa attività si devono i numerosi fori ben visibili sulla facciata
esterna. I pilastri erano collegati da setti murari in blocchi di tufo
nell'ordine inferiore e in laterizio superiormente. La struttura era sorretta da
volte e archi, sfruttati al massimo per ottenere sicurezza e praticità.
All'esterno è usato il travertino, come nella serie di anelli concentrici di
sostegno alla cavea. In queste pareti anulari si aprono vari archi, decorati da
paraste che li inquadrano. Le volte a crociera (tra le più antiche del mondo
romano) sono in opus caementicium e spesso sono costolonate tramite archi
incrociati in laterizio, usato anche nei paramenti. I muri radiali, oltre i due
ambulacri esterni, sono rafforzati da blocchi di tufo.

Un complesso sistema di adduzione e smaltimento idrico consentiva la
manutenzione dell'edificio e alimentava le fontane poste nella cavea per gli
spettatori.

La facciata esterna (alta fino a 48,50 m) è in travertino e si articola in
quattro ordini, secondo uno schema tipico di tutti gli edifici da spettacolo del
mondo romano: i tre registri inferiori con 80 arcate numerate, rette da pilastri
ai quali si addossano semicolonne, mentre il quarto livello (attico) è
costituito da una parete piena, scandita da paraste in corrispondenza dei
pilastri delle arcate.

Nei tratti di parete tra le lesene si aprono 40 piccole finestre quadrangolari,
una ogni due riquadri (nei riquadri pieni dovevano trovarsi i clipei bronzei), e
immediatamente sopra il livello delle finestre vi sono collocate tre mensole
sporgenti per ogni riquadro, nelle quali erano alloggiati i pali di legno che
venivano utilizzati per aprire e chiudere il velarium, il telo di copertura che
riparava gli spettatori, manovrato da un distaccamento di marinai della flotta
di Miseno e probabilmente ancorato a terra alla serie di cippi inclinati che
ancora oggi è visibile, in parte, esternamente al limite della platea
basamentale in travertino (visibili quelli sul lato verso il Celio).

Al secondo e terzo livello gli archi sono bordati da una parapetto continuo, in
corrispondenza del quale le semicolonne presentano un dado come base.

Le semicolonne e le lesene dei quattro ordini hanno a partire dal basso
capitelli tuscanici, ionici, corinzi e corinzi a foglie lisce. I primi tre
ordini ripetono la medesima successione visibile sulla facciata esterna del
teatro di Marcello.

Le raffigurazioni monetarie ci tramandano la presenza di quattro archi alle
terminazioni delle assi dell'ovale della pianta, ornati da un piccolo protiro
marmoreo.

All'interno la cavea con i gradini per i posti degli spettatori era interamente
in marmo e suddivisa, tramite praecinctiones o baltea (fasce divisorie in
muratura), in cinque settori orizzontali (maeniana), riservati a categorie
diverse di pubblico, il cui grado decresceva con l'aumentare dell'altezza. Il
settore inferiore, riservato ai senatori e alle loro famiglie, aveva gradini
ampi e bassi che ospitavano seggi di legno (subsellia); sulla balaustra del
podio venivano iscritti i nomi dei senatori a cui i posti inferiori erano
riservati.

Seguivano il maenianum primum, con una ventina di gradini di marmo, il maenianum
secundum, suddiviso in imum (inferiore) e summum (superiore), ancora con circa
sedici gradini in marmo, e infine il maenianum summum, con circa undici gradini
lignei all'interno del portico colonnato che coronava la cavea (porticus in
summa cavea): i resti architettonici di quest'ultimo appartengono ai rifacimenti
di epoca severiana o di Gordiano III. Sui gradini sotto il colonnato prendevano
posto le donne, alle quali, da Augusto in poi, fu sempre vietato di mescolarsi
ad altri spettatori. Il posto peggiore era sul terrazzo sopra il colonnato, solo
con posti in piedi, destinato alle classi infime della plebe.

Verticalmente i settori erano scanditi da scalette e dagli accessi alla cavea
(vomitoria), ed erano protetti da transenne in marmo (risalenti ai restauri del
II secolo).

Alle due estremità in corrispondenza dell'asse minore, precedute esternamente da
un avancorpo, si trovavano due palchi riservati agli alti personaggi ospitati
nei due palchi oggi scomparsi. Uno, a forma di "S", era destinato
all'imperatore, ai consoli e alle vestali; l'altro al praefectus urbi e a altri
dignitari.

Gli spettatori raggiungevano il loro posto entrando dalle arcate loro riservate.
Gli Imperatori e le autorità raggiungevano i loro posti fruendo del privilegio
di entrare da ingressi riservati, posti sull'asse minore dell'ovale, mentre gli
ingressi collocati al centro dell'asse maggiore erano riservati agli attori e ai
protagonisti degli spettacoli. Ma il resto del pubblico doveva mettersi in coda
sotto l'arcata che mostrava il numero corrispondente alla tessera assegnata.
Ciascuna delle arcate per il pubblico era quindi contraddistinta da un numerale,
inciso sulla chiave di volta, per consentire agli spettatori di raggiungere
rapidamente e ordinatamente il proprio posto. I numeri incisi sulle arcate del
Colosseo erano colorati di rosso per essere visibili anche da lontano. Lo hanno
rivelato i restauri sponsorizzati dal gruppo Tod's e durante i quali, agendo con
la nebulizzazione d'acqua per rimuovere lo sporco e lo smog depositati sul
prospetto dell'edificio, sono venute alla luce tracce di colore piccole, ma
inequivocabili. Da qui si accedeva a scale incrociate che portavano a una serie
simmetrica di corridoi anulari coperti a volta. Immettono ciascuna in un ampio
settore comprendente tre cunei, scompartito da pilastri. Il percorso aveva le
pareti rivestite in marmo e presentava una decorazione a stucco sulla volta,
ancora quella originale di epoca flavia. Il palco meridionale, che ospitava
l'imperatore, aveva anche un altro accesso più diretto, attraverso un
criptoportico che dava direttamente all'esterno.

Dodici arcate erano riservate ai Senatori e immettevano in corridoi che
raggiungevano l'anello più interno: da qui con una breve scala si raggiungeva il
settore inferiore della cavea. Anche questi passaggi erano rivestiti di marmo.

L'arena ovale (86 × 54 m) presentava una pavimentazione parte in muratura e
parte in tavolato di legno, e veniva ricoperta da sabbia, costantemente pulita,
per assorbire il sangue delle uccisioni. Era separata dalla cavea tramite un
alto podium di circa 4 m, decorato da nicchie e marmi e protetto da una
balaustra bronzea, oltre la quale erano situati i sedili di rango.

Sotto l'arena erano stati realizzati ambienti di servizio (ipogeo), articolati
in un ampio passaggio centrale lungo l'asse maggiore e in dodici corridoi
curvilinei, disposti simmetricamente sui due lati. Qui si trovavano i
montacarichi che permettevano di far salire nell'arena i macchinari o gli
animali impiegati nei giochi e che, in numero di 80, si distribuivano su quattro
dei corridoi: i resti attualmente conservati si riferiscono ad un rifacimento di
III o IV secolo. Tuttavia è ancora possibile fare un confronto con i sotterranei
dell'Anfiteatro Flavio di Pozzuoli, realizzato dagli stessi architetti del
Colosseo, in modo da avere un'idea di come potevano essere in epoca romana i
sotterranei del Colosseo: a Pozzuoli infatti sono tuttora visibili gli
ingranaggi che i Romani utilizzavano per sollevare le gabbie contenenti belve
feroci sull'arena.

Il Colosseo ospitava i giochi dell'anfiteatro, che comprendevano: lotte tra
animali (venationes), l'uccisione di condannati da parte di animali feroci o
altri tipi di esecuzioni (noxii) e i combattimenti tra gladiatori (munera). Le
attività seguivano un programma codificato: la mattina c'erano i combattimenti
fra gli animali o fra un gladiatore e un animale, all'ora di pranzo si
eseguivano le condanne a morte e solo nel pomeriggio si svolgevano i
combattimenti fra gladiatori.

Per l'inaugurazione dell'edificio, l'imperatore Tito diede dei giochi che
durarono tre mesi, durante i quali morirono circa 2.000 gladiatori e 9.000
animali. Per celebrare il trionfo di Traiano sui Daci vi combatterono 10.000
gladiatori.

Gli ultimi combattimenti tra gladiatori sono testimoniati nel 437, ma
l'anfiteatro fu ancora utilizzato per le venationes (uccisione di animali) fino
al regno di Teodorico il Grande: le ultime vennero organizzate nel 519, in
occasione del consolato di Eutarico (genero di Teodorico), e nel 523, per il
consolato di Anicio Massimo.

Nel 2015 il circuito di Colosseo, Foro romano e Palatino è stato visitato da
6.551.046 persone, confermandosi il sito più visitato in Italia. Qui di seguito
trovate un andamento complessivo del "Circuito archeologico Colosseo, Foro
romano e Palatino" degli ultimi quindici anni, sulla base dei dati dell'ufficio
statistico dei beni culturali italiani:



https://it.wikipedia.org/wiki/Campionato_mondiale_di_calcio_1970

Il campionato mondiale di calcio 1970 o Coppa del mondo Jules Rimet del 1970
(noto anche come Mexico '70) è stata la nona edizione del campionato mondiale di
calcio per squadre nazionali maggiori maschili organizzato dalla FIFA ogni
quattro anni.

Si tenne in Messico dal 31 maggio al 21 giugno 1970 e fu l'ultima edizione del
campionato del mondo a chiamarsi con il nome diazionale "Coppa del mondo Jules
Rimet". Infatti, fu vinta dal Brasile, che se la aggiudicò definitivamente
avendola vinta per 3 volte, battendo in finale l'Italia. Dall'edizione
successiva (1974) il campionato del mondo prese il nome di "Coppa del mondo
FIFA". Fu la prima edizione del campionato mondiale ad essere trasmessa dalla
televisione a colori, grazie alla diffusione del satellite: 50 Stati poterono
seguire l'evento.

Inoltre, per la prima volta, l'arbitro formalizzò le sanzioni disciplinari a
carico dei giocatori tramite i cartellini: il giallo per l'ammonizione e il
rosso per l'espulsione. E l'Adidas Telstar divenne il primo pallone ufficiale
dei Mondiali: era la classica palla con 12 pentagoni neri e 20 esagoni bianchi.
Presente già nell'Europeo 1968, al posto del classico pallone di cuoio scuro, fu
scelto poiché il disegno e i colori ne facilitavano la visibilità nelle
televisioni in bianco e nero. Fu, infine, il primo torneo mondiale in cui furono
concesse due sostituzioni a partita: la prima squadra ad avvalersene fu l'Unione
Sovietica nel match inaugurale.

Il nono campionato del mondo di calcio, in programma in Messico dal 31 maggio al
21 giugno del 1970, presentava alcune singolarità: innanzitutto per la prima
volta vi erano presenti tutte le squadre che avessero vinto almeno una volta il
campionato del mondo (ciò era già accaduto nel campionato mondiale del 1950
giocato in Brasile e in quello del 1954 giocato in Svizzera, dove erano presenti
Uruguay e Italia, fino ad allora uniche vincitrici; ma qui il numero delle
nazionali che si erano già fregiate del titolo di Campione salì a cinque). Anzi,
tre su cinque delle Nazionali fino ad allora campioni (Brasile, Italia e
Uruguay) avevano già vinto la coppa Rimet per due volte. Ad esse si aggiungeva
l'Inghilterra, campione uscente, che aveva vinto quattro anni prima la Coppa in
casa propria, di fronte alla Regina Elisabetta, battendo la Germania Ovest (già
campione in Svizzera nel 1954) con un goal dubbio.

Una seconda novità fu l'introduzione dei cartellini colorati per segnalare le
ammonizioni ed espulsioni, volute dall'arbitro della "Battaglia di Santiago",
Aston. Una terza fu l'introduzione delle sostituzioni dei "giocatori di
movimento" (per un massimo di due), che fino al 1966 non erano ammesse, essendo
possibile la sola sostituzione del portiere in caso d'infortunio.

Come avrebbe ricordato Gigi Riva molti anni dopo, quell'edizione del campionato
del mondo non si distinse per particolari novità tattiche, essendo come il
confronto tra quattro scuole la cui tradizione si era cristallizzata nel tempo:
quella sudamericana di tipo più difensivistico, incarnata dall'Uruguay, quella
brasiliana, ritmo, fantasia e tecnica, che vedeva in Pelé il migliore
interprete; quella europea, nella versione più atletica impersonata dagli
inglesi, campioni uscenti, e dai tedeschi, che ancora non avevano digerito la
sconfitta del 1966 a Wembley, e quella più tattica del gioco all'italiana, che
si basava su una difesa attenta e veloci contropiede. Outsider di lusso l'URSS,
che già si era ben comportata all'ultimo mondiale e ben figurava nelle
manifestazioni continentali (aveva già vinto il titolo di Campione d'Europa nel
1960, giungendo seconda dietro la Spagna nella finale di Madrid dell' edizione
1964, ed era stata superata dall'Italia in semifinale all'Europeo 1968 solo per
sorteggio), ma vi erano pochi dubbi sul fatto che a disputarsi il titolo
sarebbero state, alla fine, le "solite note".

In particolare, l'Italia guardava a questa edizione del campionato del mondo con
rinnovata speranza, dal momento che, se mai nel dopoguerra aveva passato il
primo turno di qualificazione, tuttavia le nostre squadre di clubs avevano
conseguito prestigiose vittorie nelle competizioni di coppa europee e
intercontinentale. Se Quattro anni prima la nostra Nazionale era stata eliminata
sorprendentemente al primo turno dei mondiali inglesi dalla Corea del Nord, due
anni dopo raggiungeva con merito il primato continentale. Nel 1958 gli azzurri
furono esclusi dal campionato in Svezia perché battuti nella fase di
qualificazione a Belfast dall'Irlanda del Nord, sconfitta decisiva che significò
la mancata qualificazione.

A dar fiducia alle speranze azzurre vi era, oltre alla recente conquista del
campionato europeo del 1968, una generazione di giovani calciatori già assunti
alle glorie in campo continentale e mondiale con i loro clubs: su tutti Gianni
Rivera, campione d'Europa e del mondo 1969 con il Milan e Pallone d'oro 1969;
Sandro Mazzola, due volte campione d'Europa con l'Internazionale e altrettante
volte vincitore della Coppa Intercontinentale, e inoltre Gigi Riva, cannoniere
principe del campionato italiano, il quale da solo coi suoi gol aveva sospinto
il Cagliari nella memorabile impresa di vincere lo scudetto 1969/70. Mancino
naturale (tant'è vero che il suo allenatore al Cagliari, Manlio Scopigno,
sosteneva il piede destro essergli utile solo per salire sul tram), per la sua
potenza di tiro Gianni Brera coniò per lui il soprannome di Rombo di Tuono.

La prima fase rispettò, sostanzialmente, i pronostici. L'Italia (sorteggiata in
un gruppo con Uruguay, Svezia e Israele) si qualificò con uno sforzo minimo:
esordì superando gli svedesi con rete di Angelo Domenghini, per poi pareggiare
0-0 contro la Celeste e gli israeliani. Tale girone, nonostante l'esiguo numero
di gol segnati (sei, in altrettante gare), si rivelò il più competitivo avendo
espresso due delle quattro semifinaliste.

Anche le altre "big" confermarono le aspettative: Brasile, Inghilterra, Unione
Sovietica e Germania Ovest passarono i propri raggruppamenti. A completare il
quadro dei quarti di finale furono il Messico e il Perù.

Furono le semifinali a costituire il vero "clou" della manifestazione, tanto che
l'incontro tra Italia e Germania Ovest fu ribattezzato "partita del secolo"
(teatro del memorabile evento fu l'Estadio Azteca della capitale) e rimane
tuttora uno dei più alti momenti di suspense agonistica e fonte di emozioni per
gli spettatori; tuttavia sul piano tecnico e tattico è stata considerata «una
delle più grandi scelleratezze mai perpetrate su un campo di calcio in occasione
di una partita di alto livello al campionato del mondo». Gianni Brera, su Il
Giorno del 18 giugno 1970, scrisse:

Nella finale per il 3º e 4º posto, la Germania Ovest vinse sull'Uruguay grazie
al gol di Wolfgang Overath al 26'. Nella partita che assegnava il titolo, gli
azzurri non partivano come favoriti, a causa della stanchezza accumulata nella
semifinale aggravata dal grande caldo tropicale, con l'inizio della partita
fissato a mezzogiorno. L'avversario poi era considerato la più forte squadra di
tutti i tempi: il Brasile di Pelé che, oltre all'asso del Santos, schierava
campioni come Jairzinho, Carlos Alberto Torres e Tostão. La tifoseria locale
sostenne i brasiliani, poiché l'Italia aveva estromesso i padroni di casa.

Il secondo tempo, però, premiò i brasiliani; l'altitudine, il caldo e la
stanchezza accumulata bloccarono gli azzurri, incapaci di reagire alle
iniziative dei sudamericani che passarono per altre tre volte con Gérson,
Jairzinho e Carlos Alberto. L'ingresso in campo di Rivera a tempo quasi scaduto
(i sei minuti di Rivera) servì solo a riaccendere le polemiche, e non a
riequilibrare una gara ormai dominata dai brasiliani.

La Coppa Rimet andò al Brasile. Al ritorno in patria, a Fiumicino, i giocatori
azzurri furono accolti con un'ovazione: a Ferruccio Valcareggi e
all'accompagnatore Walter Mandelli vennero invece riservati insulti e lancio di
pomodori.



https://it.wikipedia.org/wiki/Bosco_Verticale

Il Bosco Verticale è un complesso di due palazzi residenziali a torre progettato
da Boeri Studio (Stefano Boeri, Gianandrea Barreca e Giovanni La Varra) situato
nel Centro Direzionale di Milano, ai margini del quartiere Isola.

Peculiarità di queste costruzioni, ambedue inaugurate nel 2014, è la presenza di
più di duemila essenze arboree, tra arbusti e alberi ad alto fusto, distribuite
sui prospetti. Si tratta di un ambizioso progetto di riforestazione
metropolitana che attraverso la densificazione verticale del verde si propone di
incrementare la biodiversità vegetale e animale del capoluogo lombardo,
riducendone l'espansione urbana e contribuendo anche alla mitigazione del
microclima.

Il complesso è affacciato su via Federico Confalonieri e via Gaetano de
Castillia, ai margini del quartiere Isola, interessato sin dal 2005 da una serie
di interventi di rigenerazione urbana e architettonica, nell'ambito del Progetto
Porta Nuova. Il Bosco Verticale, infatti, è ubicato all'interno del Centro
Direzionale di Milano, densissimo cluster di grattacieli che comprende, tra
l'altro, anche la Torre Unicredit, il Palazzo Lombardia, il Grattacielo Pirelli,
la Torre Solaria e diverse altre strutture.

Distanti 2,5 km da piazza del Duomo, le due torri sono collocate in uno dei
punti nevralgici della viabilità meneghina, ubicandosi in un importantissimo
nodo intermodale per il trasporto su rotaia e su gomma. Oltre ai vari mezzi di
superficie, infatti, il Bosco Verticale è servito dalle stazioni della
metropolitana di Isola, Gioia, Porta Garibaldi e Repubblica, di cui le ultime
due sono poste pure lungo il passante ferroviario di Milano.

Boeri ebbe l'idea di realizzare un grattacielo rivestito di alberi nell'aprile
2007 a Dubai, quando era direttore di Domus; visitando la capitale degli Emirati
Arabi, infatti, l'architetto ebbe l'impressione di aggirarsi in una «città
minerale, fatta di decine di nuove torri e grattacieli, tutti rivestiti di vetro
o di ceramica o di metallo, tutti riflettenti la luce solare e dunque generatori
di calore nell'aria e soprattutto sul suolo abitato dai pedoni».
Quest'insofferenza verso le città minerali d'acciaio e di vetro crebbe quando
l'architetto spagnolo Alejandro Zaera pubblicò una ricerca dove rilevò che il
94% degli edifici alti costruiti dopo il 2000 era rivestito in vetro.

Furono questi i fattori che stimolarono Boeri a progettare «due torri rivestite
non di vetro, ma di foglie [...] di piante, di arbusti, [...] di alberi, [...]
di vita», promettendo al contempo una riduzione dei consumi energetici proprio
grazie all'azione dello schermo vegetale.[N 2] Questa proposta venne
formalizzata dapprima con la pubblicazione di un articolo su un quotidiano
italiano, intitolato A Milano nascerà la prima torre biologica e sostenibile, e
poi con la stesura di un Manifesto del Bosco Verticale per dare impulso a
un'architettura viva e sostenibile. Queste premesse furono ritenute sufficienti
dalla Hines, una multinazionale del real estate che proprio in quegli anni stava
dirigendo un vasto intervento di riqualificazione urbana e architettonica
all'interno del Centro Direzionale di Milano, nell'ambito del progetto Porta
Nuova.[N 3]

La costruzione del Bosco Verticale cominciò nell'autunno 2009, con l'impiego di
circa seimila operai. L'edificazione delle due torri, affidata alla società
altoatesina ZH, procedette con grande lentezza, fino a quando - a causa
dell'imperversante crisi economica - il 22 aprile 2013 detta impresa edile
rinunciò all'incarico, presentando il concordato in bianco. Una volta verificato
lo «stato delle opere, lo sviluppo dei progetti costruttivi, l'emissione ordini
per la fornitura dei materiali e la sistemazione logistica», l'impresa venne
prontamente sostituita dalla Colombo Costruzioni, che riavviò il cantiere il
maggio dello stesso anno.

Il Bosco Verticale, terminato nell'autunno 2014, venne infine inaugurato e
presentato ai cittadini il 10 ottobre dello stesso anno. Malgrado le sporadiche
opinioni critiche, il Bosco ha avuto vastissima eco, come attestato dai vari
riconoscimenti ottenuti e dalla cospicua mole di indagini scientifiche, azioni
di studio e documentari che lo hanno interessato.

Nel suo discorso, Peter Cachola Schmal - direttore del Deutsch Architekturmuseum
e membro della giuria - ha sottolineato:

Il riconoscimento come «grattacielo più bello e innovativo del mondo» è del 13
novembre 2015, quando il Council on Tall Buildings and Urban Habitat, promosso
dall'Illinois Institute of Technology di Chicago, ha eletto la struttura
«Migliore Architettura del Mondo 2015». Il complesso è stato scelto come
vincitore del concorso in virtù della sua unicità sperimentale:

La vasta e favorevole ricezione che il Bosco Verticale ha avuto in Europa e nel
mondo è testimoniata dalla scelta della XXI Conferenza delle Parti dell'UNFCCC
di portarlo come esempio di «sviluppo urbano virtuoso ed esportabile», facendo
sì che tale esperimento venisse replicato anche nella municipalità cinese di
Shijiazhuang, nella provincia dell'Hebei, con la costruzione di una città verde
e sostenibile in osmosi con l'ambiente.

L'idea di valorizzare il verde nelle architetture non è stata affatto introdotta
dal Bosco Verticale. Capostipiti di questo filone sono i giardini pensili di
Babilonia, costruiti intorno al 590 a.C. dal re Nabucodonosor II, ma vi sono
stati anche i prati marcitoi, sviluppati nel XIII secolo dai monaci
cistercensi,[N 4] e la torre Guinigi di Lucca, un vero e proprio Bosco Verticale
ante litteram che presenta alla sommità un giardino pensile con sette lecci
secolari.

Molti dei progetti di riferimento del Bosco Verticale, tuttavia, sono
ascrivibili al filone della cosiddetta green architecture, sviluppatasi nella
seconda metà del XX secolo. Tra le fonti d'ispirazione più vive occorre citare
la Casa nel Bosco di Cini Boeri, madre di Stefano, costruita in un bosco di
betulle e articolata a zig-zag così da scongiurare l'abbattimento di alberi. Tra
i precursori del Bosco, in ogni caso, vi sono anche le utopiche dimore di
Friedensreich Hundertwasser, con le facciate interamente coperte dalle fronde
degli «alberi inquilini» (come ebbe modo di affermare lo stesso architetto), e i
giardini pensili di Emilio Ambasz, operante secondo un approccio di «verde su
grigio».

Dal punto di vista concettuale Boeri si mostrò assai sensibile anche
all'influenza esercitata da quelle opere letterarie o musicali che esplorano
l'interazione tra l'uomo e la natura: fra tutti, a esercitare un fascino
maggiore sono stati Il barone rampante, dove il protagonista (Cosimo Piovasco di
Rondò) decide di costruire la propria dimensione quotidiana sugli alberi, e una
canzone di Adriano Celentano, Un albero di trenta piani, che recita:

Nel loro complesso, le facciate del Bosco Verticale ospitano 711 alberi, 5 000
arbusti di grandi dimensioni e 15 000 piante perenni e ricadenti, che si
densificano in altezza sino a ricoprire un'area equivalente a due ettari (20 000
m2) di forestazione.

In totale, vi sono 94 specie vegetali diverse; di queste, 59 sono utili per gli
uccelli, 60 sono arboree e arbustive e 33 sono sempreverdi.

La vegetazione apporta numerosissimi effetti benefici alle due torri e
all'ambiente urbano circostante, sia sotto il profilo ambientale che sotto
quello climatico. Il Bosco Verticale, infatti, contribuisce alla costituzione di
un microclima che genera umidità, filtra le polveri sottili (o ne devia il
percorso), attenua notevolmente l'inquinamento acustico, depura l'aria
sottraendo CO2 dall'atmosfera ed emettendo O2, protegge dall'irraggiamento
solare attraverso l'ombreggiatura fogliare e ripara dal vento, attraverso
l'azione frangivento delle fronde.

Dal punto di vista faunistico, il Bosco tutela la biodiversità attraverso la
creazione di habitat biologici. Le numerosissime specie vegetali distribuite
lungo le facciate, infatti, costituiscono un vero e proprio ecosistema in grado
di attrarre volatili e insetti (nel 2014 ne sono stati contati 1 600),
«diventando un sensore urbano della ricolonizzazione vegetale e animale
spontanea della città». Il Bosco Verticale è anche un dispositivo anti-sprawl
che «contribuisce a controllare e ridurre l'espansione urbana»; ciascuna delle
due torri, infatti, se distribuita uniformemente sul territorio sotto forma di
villette unifamiliari e palazzine andrebbe a occupare una superficie di circa
50 000 m2.

Altra peculiarità del Bosco Verticale è la cangiante policromia delle alberature
che rivestono le sue superfici. Le essenze arboree, con il succedersi delle
stagioni, non rinnovano solo i propri colori, bensì quelli dell'intera
architettura: è così che le due torri durante la primavera assumono delicate
tonalità pastello, mentre in autunno, alla fine della stagione vegetativa,
emergono maggiormente le cromie calde.

Neanche la distribuzione delle essenze è frutto del caso. In tal senso, infatti,
le piante sono state collocate in ragione di diversi criteri di natura formale
ed estetica; si citano, ad esempio, le loro qualità ornamentali, le stagioni di
fioritura, la potenziale allergenicità, lo sviluppo dell'architettura della
chioma e del fusto, e la facilità di manutenzione. In questo modo, le
sempreverdi sono collocate sul lato sud-ovest, mentre sul lato nord-est sono
sistemate le specie spoglianti.

Un buon compendio di quanto appena detto ci viene dato da Laura Gatti,
l'agronomo paesaggista che insieme a Emanuela Borio, in collaborazione con
Peverelli s.r.l. che ha realizzato l'opera, precoltivando e successivamente
mettendo a dimora tutte le essenze, ha curato lo schermo vegetale del complesso:

Di seguito viene proposta una tabella ove sono riportate le cromie assunte da
alcune delle specie vegetali durante le quattro stagioni.

Ciascuno dei contenitori è stato ideato per non influire eccessivamente sulla
crescita radicale dell'essenza, scongiurando l'insorgere di difetti di
radicazione. Le dimensioni dell'invaso generalmente variano a seconda delle
esigenze idriche e radicali della pianta ivi messa a dimora; nel caso
dell'albero, è lungo 1,10 metri e largo altrettanto, mentre per gli arbusti e i
cespugli sono stati adottati vasi di lunghezza e profondità minime pari a
0,5 metri.

Tutte le vasche sono realizzate in cemento e dotate di uno strato impermeabile
bituminoso e di un rivestimento protettivo, in grado di limitare efficacemente
la radicazione. Lungo le superfici interne degli invasi è apposto uno strato di
separazione e drenaggio per separare il substrato dalla membrana
impermeabilizzante, posta sul fondo del contenitore: quest'ultimo è formato da
elementi filtranti in non tessuto sintetico, rispettivamente una tipologia di
geotessuto e una guaina antiradice in PE.

Per ancorare le piante si è invece fatto ricorso a un solido telaio in acciaio
saldato, in grado di ancorare efficacemente la zolla di terra coinvolta dalla
radicazione; nel caso in cui l'albero in esame raggiunga dimensioni
considerevoli, sono stati adottati ulteriori sistemi di aggancio in acciaio,
stavolta aerei. I sistemi di ancoraggio, tra l'altro, non coinvolgono solo le
vasche, bensì anche le singole piante, protette da dispositivi di vincolo
temporaneo, di base e ridondante, atti a impedire il loro ribaltamento o la loro
caduta, specie in condizioni ambientali estreme e impreviste.

Il substrato di coltura di tutta la flora del Bosco è composto da sostanze
organiche e inorganiche usate in miscela: si segnala il sapiente utilizzo del
lapillo, scoria vulcanica porosa che per le sue caratteristiche presenta
un'elevata ritenzione idrica, ottime capacità di scambio cationico e una
sostanziale durabilità nel tempo.

I primi due caratteri sono le iniziali del nome scientifico del vegetale (in
questo caso, il leccio, ovvero Quercus ilex); i due set di caratteri successivi
individuano il numero del piano (il secondo) e il codice del terrazzo (V01) dove
è collocata la pianta.

L'irrigazione delle alberature avviene mediante l'utilizzo di un sistema
d'irrigazione a goccia a manutenzione centralizzata; l'acqua ivi impiegata non è
quella potabile, bensì è recuperata dalle acque grigie prodotte dall'edificio, o
dalla falda acquifera. Quest'ultima, una volta accumulatasi in una cisterna,
defluisce attraverso una rete di condotte d'irrigazione a vista che, presentando
una bassissima resistenza alle basse temperature, blocca automaticamente il
regime idrico nel caso vi siano meno di zero gradi; questo controllo viene
espletato da una serie di sonde a monitoraggio remoto che possono anche
individuare eventuali malfunzionamenti.

L'erogazione d'acqua alle singole piante viene garantita da un dispositivo di
controllo che si compone di una valvola di scarico, di un regolatore della
pressione e di un'unità filtrante. L'irrigazione, azionata elettricamente, tiene
conto anche del reale fabbisogno della vegetazione: ciascuna valvola, infatti, è
indipendente dalle altre, in modo da garantire l'ideale deflusso delle acque. A
questo punto, una valvola automatica di sfogo aria e un'ala gocciolante
consentono l'innaffiatura del substrato di coltura.

Il Bosco Verticale, come già accennato, consiste di due torri, la torre De
Castillia (già torre E) e la torre Confalonieri (già torre D), alte
rispettivamente 111,15 e 78 metri (26 e 18 piani) e collegate per mezzo di un
basamento a L. Ambedue le strutture sono caratterizzate dalla presenza di
balconi in calcestruzzo armato che, con soletta strutturale spessa 28 cm e
parapetti pieni di altezza pari a 130 cm, sporgono in modo irregolare su tutti e
quattro i lati degli edifici, con un aggetto di 3,25 metri. Lo sfasamento dei
balconi, oltre a conferire dinamicità al profilo del Bosco, consente
l'insediamento di alberi alti fino a nove metri; l'innesto di piante di simili
dimensioni non era contemplato nelle prime versioni del progetto, in cui si
prevedeva la costruzione di balconi a fasce continue.

Il Bosco è rivestito da pannelli di grande formato di gres porcellanato in
tonalità grigio canna da fucile, con finitura opaca; per ulteriori dettagli, si
consulti il paragrafo Tamponamento. Peculiare, in tal senso, è l'utilizzo
«celato» del laterizio, che per la sua consolidata flessibilità di impiego[N 5]
è stato scelto per il rivestimento delle pareti di tamponamento e delle murature
strutturali. Questo in realtà non si tratta del primo esempio di utilizzo non a
vista del laterizio, tanto che tale soluzione venne già adottata in passato da
Gerrit Rietveld, da Robert Mallet-Stevens per la sua villa Noailles e da Pier
Luigi Nervi, le cui strutture voltate pure fanno ricorso a solai in
laterocemento.

Sebbene edificato su un territorio che presenta condizioni litologiche ideali, e
un'azione limitata della sottostante falda acquifera, il Bosco Verticale è
comunque dotato di un sistema di dissipazione dell'energia tale da smorzare
efficacemente le vibrazioni. L'adozione di questa tecnologia si è resa
necessaria per bloccare la propagazione delle eventuali onde sismiche ma,
soprattutto, delle vibrazioni indotte dal transito ferroviario delle linee M2 e
M5, passanti - rispettivamente - nelle porzioni a nord e a est del sito.

La presenza dei due tunnel della metropolitana, con l'estradosso a soli 3,5
metri di distanza dalle fondamenta delle due torri, costituisce una sorgente di
interferenze non indifferente, a causa delle anomalie della guida del materiale
rotabile e delle irregolarità nella struttura delle rotaie. La stabilità
strutturale e il comfort acustico dei residenti delle due torri vengono quindi
garantiti mediante l'installazione di materiali elastici smorzanti in grado di
far «galleggiare» agilmente la struttura: i valori di abbattimento acustico,
ottenuti con molle di acciaio a elica, corrispondono a 3,5 hertz.

Il Bosco Verticale presenta tamponature stratificate, con isolante termico
preaccoppiato con polistirene estruso (10,0 cm), blocchi di laterizio
alleggerito in pasta (25,0 cm) intonacato (1,5 cm), intercapedini d'aria e
facciata a schermo avanzato in lastre in gres porcellanato (55x120x1,4 cm) e una
sottostruttura composta da montanti in alluminio. Analogamente, le pareti che
separano il vano scala con le unità abitative presentano una muratura a
cassetta, con laterizio alleggerito in pasta (8,0 cm) con placcatura in lastre
di cartongesso (1,5 cm), malta di rinzaffo (1,0 cm), pannelli isolanti minerali
(80% di vetro riciclato, 6,0 cm) e paramento murario in laterizio porizzato
(12,0 cm) intonacato (EI 120, 3,0 cm).

Le pareti in laterizio sono legate alla sottostruttura mediante delle staffe a
T; le lastre sono invece ancorate mediante fissaggio meccanico, sormontate da
ceramica fresata e da scalanature del profilo di alluminio, ove si allacciano i
quattro ganci di supporto. La striscia di adesivo strutturale tra il retro della
lastra e le ali laterali del profilo è stata applicata per assicurare una
adeguata distribuzione dei carichi di vento; similmente, per garantire la
continuità del materiale, ogni 3-4 lastre è stato apposto un giunto a pettine.

Per aumentarne la robustezza e la resistenza, e quindi per offrire un adeguato
sistema di supporto, il paramento murario è stato realizzato con blocchi in
laterizio normali (25,0x19x48 cm) rettificati, di peso specifico pari a
800 kg/m3: in questo modo, infatti, il valore estremo della capacità portante
(carico di rottura) è di pressappoco 7 kN, come misurato sperimentalmente. Per
non compromettere l'efficacia termoisolante della struttura, sono state inoltre
applicate graffe in acciaio inox austenitico (18% cromo, 8% nichel), munite di
rondella rompigoccia e pendenti verso l'esterno.



https://it.wikipedia.org/wiki/Zac_Efron

Zachary David Alexander Efron, detto Zac (San Luis Obispo, 18 ottobre 1987), è
un attore, cantante, ballerino e produttore cinematografico statunitense.

Inizia la sua carriera da attore negli anni 2000, ed è divenuto famoso per il
suo ruolo di Troy Bolton nel film Disney per la televisione High School
Musical,.Dopo la serie della WB Summerland e dopo il film Hairspray - Grasso è
bello, versione cinematografica dell'omonimo musical di Broadway.

Nella rivista Newsweek, nel numero di giugno 2006, il direttore Adam Shankman
descrive Efron come "senza dubbio il ragazzo più famoso in America in questo
momento". Nel 2007, poco prima dell'uscita di High School Musical 2, Rolling
Stone lo proclama come "ragazzo più tappezzato nelle camere delle adolescenti".

Nato in California a San Luis Obispo, in seguito si trasferisce insieme alla sua
famiglia ad Arroyo Grande. Nonostante la sua famiglia sia ebraica, ha dichiarato
di essere agnostico. Suo padre, David Efron, è un ingegnere in un'industria
energetica, mentre sua madre, Starla Baskett, in passato era una segretaria che
lavorava nella stessa industria del padre di Efron. Ha anche un fratello, Dylan,
di quattro anni più giovane.

Efron viene descritto come un "bambino nella norma" nella sua classe delle
scuole medie, ma esigente: ha dichiarato che se prendeva una B e non una A ne
faceva una tragedia. I suoi compagni di classe lo chiamavano "Hollywood". Veniva
anche considerato il "pagliaccio della classe". Per questa sua inclinazione il
padre di Zac lo incoraggia a intraprendere la carriera di attore all'età di
undici anni. E successivamente appare in diverse produzioni teatrali della sua
scuola superiore.

Lavora in seguito nel teatro The Great American Melodrama and Vaudeville, e
inizia a prendere lezioni di canto. Efron inoltre partecipa a molti progetti
teatrali tra cui Gypsy, Peter Pan, or The Boy Who Wouldn't Grow Up, La piccola
bottega degli orrori, The Music Man e Mame, apparendo alla Pacific Conservatory
of the Performing Arts.

Efron negli anni 2000 e 2001 ha frequentato il Pacific Conservatory of the
Performing Arts, un college pubblico situato a Santa Maria in California, in cui
ha preso il diploma specializzato in recitazione. Efron è stato accettato alla
University of Southern California, ma ha smesso di frequentarla nel 2007 per
dedicarsi ai suoi progetti cinematografici.

Nel 2002, Efron inizia ad intraprendere una carriera da attore interpretando dei
piccoli ruoli in diverse serie televisive, tra cui Firefly, ER, e The Guardian.
Veste anche i panni di Cameron Bale nella serie della WB Summerland.
Inizialmente personaggio secondario, nella seconda stagione del 2004 diviene
personaggio fisso insieme a Kay Panabaker, Lori Loughlin e Jesse McCartney.
Terminata la serie, ha avuto molti ruoli speciali in CSI: Miami, NCIS, Zack e
Cody al Grand Hotel e The Replacements. Nel 2003, Efron è protagonista del film
della Lifetime Due vite segnate, in cui interpreta la parte di Steven Morgan,
uno dei due gemelli malati di autismo. Per questa parte, è nominato agli Young
Artist Awards per la Migliore interpretazione di un film TV, mini-serie o
speciale di un attore giovane. Nel 2005, partecipa alle riprese del video di
Hope Partlow nella canzone Sick Inside. Nello stesso anno, lavora al film The
Derby Stallion.

Nel 2006, Efron partecipa come protagonista al film Disney per la televisione
High School Musical nei panni di Troy Bolton. Il film, di cui non ci si
aspettava da parte dei produttori un grande successo, vince addirittura un Emmy
Award, e aiuta Efron a raggiungere la popolarità tra tutti gli adolescenti.
Nell'agosto 2006, Efron vince un Teen Choice Award come Miglior attore
rivelazione, condiviso insieme alle co-protagoniste del film Ashley Tisdale e
Vanessa Hudgens. Il cast del film, insieme a Efron, fa un tour a Sydney, a
Londra e altre città per promuovere il film.

Efron non partecipa al tour High School Musical: Il concerto perché impegnato
nelle riprese di Hairspray - Grasso è bello. È sostituito da Andrew Seeley, che
lo doppiava nel canto nel primo episodio cinematografico di High School Musical.

Efron si piazza in prima posizione nella IMDB Pro's Star Meter, che lo indicava
come l'attore più cercato sul web. In più, Lycos riportò la percentuale
dell'81%. Le canzoni del suo film di successo debuttano simultaneamente il 4
febbraio 2006 nella classifica Billboard Hot 100, con Get'cha Head in the Game e
Breaking Free. La settimana successiva compaiono nella classifica Start of
Something New, What I've Been Looking For, e We're All in This Together.
Breaking Free, a quei tempi, fa un salto incredibile nella storia della
classifica saltando dalla numero 86 alla numero 4 in solo due settimane; il
record è però battuto più tardi da Beyoncé e Shakira con la loro hit Beautiful
Liar. Inoltre Efron appare nella prima edizione del 2006 dei Disney Channel
Games come capitano della Squadra Rossa.

La carriera musicale di Efron è stata messa a duro rischio quando è stato
rivelato che nella colonna sonora di High School Musical la sua voce era stata
unita a quella di Andrew Seeley. In una intervista del 23 agosto 2007 della
rivista Rolling Stone fu rivelato che Efron ebbe il ruolo in High School Musical
dopo che le musiche furono già ormai composte, e che le canzoni furono scritte
per un tenore e che quindi non riusciva ad arrivare come tonalità. Nelle
successive interpretazioni in Hairspray - Grasso è bello e High School Musical 2
però la sua voce non è stata modificata.

Il 7 aprile 2007 Efron appare in un episodio di Punk'd. Inoltre sempre nello
stesso periodo ha partecipato al videoclip di Vanessa Hudgens Say OK,
interpretando il suo fidanzato. Quell'anno viene nominato come uno dei 100
ragazzi più belli del 2007 dalla rivista People. All'interno del giornale era
presente un'immagine dell'attore che risaliva a pochi anni prima e si notava
come fosse il più basso di tutta la sua classe.

Nel 2006, Efron ha partecipato alla versione cinematografica del musical
Hairspray uscito il 20 luglio 2007 negli USA e il 28 settembre 2007 in Italia.
Il film è stato girato a Toronto dal 5 settembre al 2 dicembre 2006. Per questo
motivo non partecipò ad High School Musical: Il concerto e Andrew Seeley dovette
sostituirlo. Per il ruolo nella pellicola di Link Larkin ha dovuto tagliare i
suoi capelli e tingerli di un nero pece.. La performance di Efron nel film
riceve diverse recensioni positive. Presenta il premio per il film dell'anno
insieme a Queen Latifah durante l'edizione del 2007 dei Teen Choice Award.

Il successivo ruolo di Efron vede il film 17 Again - Ritorno al liceo, una
commedia ambientata in un liceo prodotta da Adam Shankman e creata da Jason
Filardi, uscita nell'agosto 2008 negli USA. La trama vede protagonista un uomo
adulto, Matthew Perry, che vede trasformarsi in un ragazzo di 17 anni
interpretato da Efron. Gli sarebbe piaciuto anche prendere parte al remake del
musical della Paramount Footloose; aveva dichiarato che gli sarebbe onorare
l'interprete originale Kevin Bacon. Il ruolo è infine dato a Kenny Wormald

Efron appare sulla copertina del mese di agosto 2007 di Rolling Stone. nel quale
esprime il desiderio, in un probabile futuro, di interpretare un supereroe.
Conduce l'edizione del 2007 Nickelodeon Australian Kids' Choice Awards il 10
ottobre a Sydney. Nel 2009 interpreta Richard Samuels, il protagonista di Me and
Orson Welles, film di Richard Linklater con Claire Danes e Christian McKay. Le
riprese si sono svolte in Inghilterra e nell'Isola di Man. Sempre in questo
periodo riveste, per l'ultima volta, i panni di Troy Bolton nel terzo capitolo
di High School Musical: High School Musical 3: Senior Year.

Nel 2010 interpreta il protagonista del film Segui il tuo cuore, tratto dal
romanzo Ho sognato di te di Ben Sherwood. È stato ingaggiato dalla Warner Bros
per interpretare Jonny Quest. Inoltre è un agente segreto nel film Fire di Brian
Michael Bendis. Altro progetto comprende Capodanno a New York, sequel di
Appuntamento con l'amore in uscita in Italia il 23 dicembre 2011. Nel 2012 è
protagonista, in coppia con Taylor Shilling, del film Ho cercato il tuo nome
tratto dall'omonimo romanzo di Nicholas Sparks. Sempre in quest'anno debutta
come doppiatore di Ted, personaggio in Lorax - Il guardiano della foresta.

Il 2012 è anche l'anno di una nuova svolta nella carriera di Efron, che lo vede
entrare di diritto nella cerchia dei grandi attori, dopo l'apparizione al
Festival di Cannes 2012 come protagonista, accanto a Nicole Kidman, di The
Paperboy diretto da Lee Daniels, già pluripremiato regista di Precious. Sempre
nel 2012, è protagonista del film A qualsiasi prezzo che viene presentato in
occasione della 69ª Mostra internazionale d'arte cinematografica di Venezia il
31 agosto. Nel 2014, invece, recita in Quel momento imbarazzante e in Cattivi
vicini al fianco di Seth Rogen.

Zac Efron, che è rappresentato dalla Creative Artists Agency, nel 2015 recita
nel ruolo di Cole Carter in We Are Your Friends, con co-protagonista Emily
Ratajkowsky e regia di Max Joseph. Nel 2016 recita al fianco di Robert De Niro
in Nonno scatenato. Sempre nel 2016 è di nuovo al fianco di Seth Rogen in
Cattivi vicini 2, e di Adam Bovine e Anna Kendrick in Mike & Dave-un matrimonio
da sballo.

Nel 2007 Zac Efron e Vanessa Hudgens iniziarono una relazione, durante le
riprese di High School Musical. I due si lasciarono nel 2010. Da settembre 2014
agli inizi del 2016 ha una relazione con la modella ed imprenditrice Sami Miró.

Agli inizi 2013 l'attore ha ricorso alla riabilitazione per la lotta contro
l'alcolismo e l'abuso di sostanze. A marzo 2014 fu protagonista di una rissa con
un senzatetto a Skid Row; la polizia però non arrestò nessuno dei due.

Zac ha anche preso parte a degli episodi pilota che però non vennero ordinati
per diventare telefilm: The Big Wide World of Carl Laemke (2003), Triple Play
(2004), If You Lived Here, You'd Be Home Now (2006).



https://it.wikipedia.org/wiki/X-Men_-_Apocalisse

X-Men - Apocalisse (X-Men: Apocalypse) è un film del 2016 diretto da Bryan
Singer.

Basato sui personaggi degli X-Men dei fumetti Marvel, è il sequel di X-Men -
Giorni di un futuro passato ed è la nona pellicola di film sugli X-Men. Il film
è stato scritto da Simon Kinberg da una storia ideata da quest'ultimo insieme a
Singer, Michael Dougherty e Dan Harris ed è interpretato da un cast corale che
comprende James McAvoy, Michael Fassbender, Jennifer Lawrence, Oscar Isaac,
Nicholas Hoult, Rose Byrne, Tye Sheridan, Sophie Turner, Olivia Munn e Lucas
Till. In questo capitolo gli X-Men si scontrano con il loro potente nemico,
Apocalisse, per salvare la razza umana dall'estinzione.

Il film è arrivato nelle sale il 18 maggio 2016 in Italia e il 27 maggio dello
stesso anno negli Stati Uniti.

Nell'Antico Egitto, il potente e malvagio mutante En Sabah Nur domina
incontrastato e venerato come un dio per le sue capacità telecinetiche e regna
circondato dai suoi luogotenenti, detti i Quattro Cavalieri dell'Apocalisse,
ossia i mutanti più potenti del tempo dopo di lui. Tuttavia, dopo parecchi anni,
il re è ormai invecchiato e così usa un'avanzatissima tecnologia combinata ai
suoi poteri per spostarsi nel corpo di un suo simile assorbendone i poteri. La
macchina è collocata in una delle piramidi di Giza, l'allora centro del mondo.
Non appena la sua coscienza si stacca dal vecchio corpo per recarsi nell'altro
viene tradito da alcuni suoi sottoposti, che attuano la congiura seppellendolo
vivo e facendo crollare l'edificio spingendo dei massi pesantissimi contro i
suoi basamenti; i suoi luogotenenti muoiono, ma riescono a proteggerlo e a
preservarlo con i loro poteri. La coscienza di En Sabah Nur rimane così
addormentata nel nuovo corpo, poiché la macchina è stata seppellita e non può
funzionare senza la luce del sole.

Nel 1983 l'agente della CIA Moira McTaggert, vecchia amica del Professor Charles
Xavier che le ha cancellato i ricordi, si trova al Cairo per indagare su alcune
pratiche religiose effettuate da una misteriosa setta. La donna riesce ad
entrare nella caverna in cui si svolge il rituale, caverna che scopre essere i
resti della macchina di En Sabah Nur, sepolto poco distante. Tuttavia la luce
del sole passata a causa di Moira, che aveva tolto il tappeto che chiudeva la
grotta, la riattiva e il mutante si risveglia, scatenando un terremoto che fa
crollare la caverna uccidendo tutti tranne la donna. Il sisma è così violento
che tutto il mondo viene scosso. Finalmente libero, En Sabah Nur cerca di capire
come è cambiato il mondo girovagando per le strade del Cairo. Quando vede Ororo
Monroe, una senzatetto mutante, cercare di rubare un po' di soldi e rischiare di
perdere una mano poiché scoperta, interviene e uccide gli aguzzini,
guadagnandosi la fiducia della ragazza che lo porta a casa sua. Lì il mutante si
connette ad una TV e apprende dai telegiornali che ora il mondo è nelle mani
degli umani e che a dominarlo sono le due superpotenze Russia e Stati Uniti.
Credendo che senza la sua presenza l'umanità si sia smarrita, En Sabah Nur
decide di distruggere la Terra per ricrearla a sua immagine. Si ribattezza
Apocalisse e inizia quindi a reclutare nuovi Cavalieri cominciando proprio con
Ororo, a cui amplifica i poteri e la ribattezza Tempesta.

Intanto Erik Lehnssher, ricercato dalle autorità per gli eventi avvenuti alla
Casa Bianca nel 1973, si è trasferito segretamente in Polonia e lì si è
costruito una nuova vita, decidendo di seguire le idee non violente dell'amico
Charles. Le cose vanno molto bene, tanto che Erik si è sposato e ha avuto una
figlia, Nina, che comunica con gli animali. Purtroppo, mentre è al lavoro, il
terremoto causato da En Sabah Nur raggiunge la città e nella fabbrica dove
lavora un grosso crogiuolo pieno di metallo fuso cade rischiando di uccidere un
uomo, ma il mutante lo salva con le sue capacità di controllo dei metalli.
Tuttavia i suoi compagni, spaventati, rivelano l'accaduto alla polizia che
cattura la figlia per costringere Magneto ad arrendersi. Erik, messo con le
spalle al muro, accetta. Nina però usa i suoi poteri nel tentativo di non farlo
andare via e uno dei poliziotti, spaventato dagli animali da lei chiamati,
lascia involontariamente partire una freccia e la uccide insieme alla madre.
Magneto, addolorato e furioso, usa il ciondolo di sua figlia per uccidere gli
agenti.

A Berlino Est il mutante Warren Worthington III, lì noto come Angelo, combatte
in un'arena del "fight club" contro altri mutanti per guadagnarsi il pane e
mantenere il proprio titolo di campione indiscusso. L'avversario stavolta è
Nightcrawler, un teleporta, che viene salvato da Mystica, ammirata e vista come
un'eroina da molti giovani mutanti per aver salvato il Presidente degli Stati
Uniti dieci anni prima, che disabilita il generatore di corrente aprendo la
gabbia e fulminando per errore l'ala di Angelo. Raven porta Nightcrawler da
Calibano, un mutante che gestisce vari traffici illeciti, perché gli faccia
superare la cortina di ferro. Calibano acconsente e inoltre rivela a Mystica ciò
che è successo a Magneto. Preoccupata, Raven decide di raggiungere Charles. Poco
dopo Calibano è raggiunto da Tempesta e da Apocalisse che gli chiede dove poter
trovare dei mutanti potenti che diventino i suoi Cavalieri. In quest'occasione
il potentissimo mutante recluta Psylocke, una mutante inglese che lavora per
Calibano. Psylocke rivela ad Apocalisse dove possono trovare un mutante
estremamente potente. Il mutante si rivela essere Angelo nei resti del "fight
club". Il giovane mutante ha un'ala ferita e sia Tempesta sia Psylocke lo
reputano inadatto, ma Apocalisse lo guarisce e trasforma le sue ali in metallo
organico lanciabile, facendolo diventare il suo Terzo Cavaliere e lo ribattezza
Arcangelo.

Alex Summers (Havok) intanto porta suo fratello minore Scott, adolescente da
poco dotato della capacità di sparare raggi di energia dagli occhi, alla scuola
del professor Charles Xavier, dove questi e Hank McCoy gli insegneranno a
controllare le sue abilità mutanti. Appena arrivato Scott incontra Jean Grey, la
protetta di Xavier, spaventata dai propri poteri telepatici e telecinetici
estremamente estesi, oscuri e distruttivi e che per di più stanno crescendo
dentro di lei come un fuoco. I due sviluppano rapidamente un'attrazione
reciproca, visto che entrambi non possono controllare appieno i propri poteri.

Magneto, deciso a vendicare la morte della moglie e della figlia, si dirige alla
fabbrica in cui lavora per uccidere gli operai che avevano parlato dei suoi
poteri in giro. Apocalisse tuttavia lo raggiunge e dopo aver ucciso i lavoratori
seppellendoli propone ad Erik di seguirlo. Magneto, seppur rillutante, accetta.
Apocalisse lo porta ad Auschwitz e fa emergere al massimo i suoi poteri. Erik
allora spazza via il campo di concentramento e si arruola fra i Cavalieri di
Apocalisse. Nel frattempo Pietro Maximoff, avendo scoperto di essere figlio di
Erik, sente finalmente di lui alla TV per i fatti avvenuti in Polonia e va a
cercarlo, inutilmente.

Mentre Scott, Jean e Jubilee vanno al centro commerciale per guardare Il ritorno
dello Jedi, Raven raggiunge la scuola di Charles con Nightcrawler e lì chiede al
suo vecchio amico di usare Cerebro per rintracciare Erik e convincerlo a tornare
alla scuola. Tuttavia Magneto rifiuta, accusando Charles di essere un sognatore
e dicendo che quando aveva provato a seguire i consigli di Charles il risultato
era stata la morte dei suoi cari. Magneto lascia campo libero ad Apocalisse che
tramite il professore costringe tutti i siti militari del mondo a lanciare
l'intero arsenale nucleare terrestre nello spazio, in modo che non possa essere
usato contro di lui. Hank, vedendo il professore in pericolo, disattiva Cerebro,
ma Apocalisse giunge alla scuola con i Quattro Cavalieri e rapisce Xavier. Alex
tenta di fermarlo, ma accidentalmente provoca un'esplosione che distrugge la
villa. Fortunatamente Pietro, sopraggiunto per chiedere l'aiuto di Charles,
porta in salvo tutti quanti grazie alla sua velocità. Purtroppo non fa in tempo
a salvare Alex, che muore nell'esplosione. Il colonnello William Stryker,
mascherando i propri soldati da soccorritori, approfitta della situazione per
arrestare Raven, Hank, Pietro e Moira, credendoli coinvolti nel'attacco di
Apocalisse, e li porta al complesso di Alkali Lake per interrogarli. Scott, Jean
e Nightcrawler, scampati ai militari, si intrufolano nell'elicottero di Stryker.
Questi e i propri soldati non possono vederli grazie ai poteri di Jean.
All'interno del complesso i tre ragazzi cercano di liberare i quattro
prigionieri, ma sono costretti a nascondersi per via delle troppe guardie. Jean
però scopre che in una cassa è tenuto un uomo superpotenziato e all'arrivo delle
guardie lo libera. L'uomo si rivela Wolverine, che ha subìto un lavaggio del
cervello per diventare l'Arma X di Stryker, e che uccide ferocemente i soldati.
Stryker, consapevole che nulla può fermarlo, fugge con l'elicottero. Jean fa
tornare parte dei ricordi a Logan e questi scappa mentre lei e gli altri
liberano Raven, Hank, Pietro e Moira. Intanto Apocalisse utilizza Xavier per
connettersi con tutte le persone del pianeta e annunciare l'imminente rinascita
del nuovo mondo. Grazie ad un messaggio di Charles diretto esclusivamente a
Jean, il gruppo individua Apocalisse e i suoi Cavalieri al Cairo. Dopo aver
rubato l'equipaggiamento di Stryker, il gruppo, rinominatosi "X-Men", parte per
salvare Xavier.

Charles approfitta dell'ancora presente connessione con Apocalisse e inizia uno
scontro con lui nella dimensione mentale, ma si trova presto in difficoltà.
Anche Jean si unisce allo scontro e viene a sapere da Xavier che Apocalisse è
indebolito dopo secoli nello stesso corpo. La ragazza libera così la "Forza
Fenice", che Xavier telepaticamente le dice di scatenare. Il campo di forza di
Apocalisse viene indebolito dal fuoco della Forza Fenice e così Erik e Scott
tentano di distruggerlo. Quando Apocalisse tenta di scappare, Ororo li aiuta a
indebolirlo con i suoi fulmini. Alla fine, sconfitto, Apocalisse torna alla sua
vera forma e Jean manda la sua astrazione mentale nel vuoto per l'eternità,
mentre fisicamente lo incenerisce col fuoco della Forza Fenice. Psylocke,
sopravvissuta allo schianto del jet, scappa dalla battaglia.

Dopo aver ristabilito i ricordi persi di Moira, Xavier inizia una relazione
sentimentale con lei. Erik viene assolto dal governo statunitense per l'aiuto
fornito e, dopo aver ricostruito la scuola insieme a Jean, se ne va un'altra
volta. Ororo e Pietro entrano in squadra. Quest'ultimo decide, per il momento,
di non dire a Erik di essere suo figlio. Scott, Jean, Hank, Ororo, Nightcrawler,
Pietro e Raven, ormai definitivamente X-Men, ricevono nuove uniformi da Xavier e
si preparano per una sessione di allenamento nella nuova "Stanza del Pericolo",
scontrandosi con le Sentinelle sotto gli occhi del professore che li guarda
mentre la porta della stanza si chiude.

Nella scena dopo i titoli di coda una squadra paramilitare entra
nell'abbandonato complesso Arma X iniziando a raccogliere dati sul lavoro di
Stryker per conto della Essex Corporation.

Hugh Jackman appare nei panni di Wolverine. Il co-creatore degli X-Men Stan Lee
e sua moglie Joanie hanno un cameo nei panni di una coppia che assiste impaurita
al lancio dei missili nucleari. Tómas Lemarquis interpreta Calibano, un mutante
con l'abilità di percepire e localizzare altri mutanti. Blob fa una breve
apparizione interpretato dal wrestler Giant Gustav Claude Ouimet. Carolina
Bartczak e T.J. McGibbon interpretano rispettivamente la moglie di Magneto,
Magda, e loro figlia Nina. Zehra Leverman riprende il ruolo della signora
Maximoff, mentre Željko Ivanek interpreta uno scienziato del Pentagono.

Il personaggio di Alison Blaire / Dazzler ha un cameo fotografico in una scena
esclusa dal montaggio finale; compare sulla copertina di un disco che Jean e
Scott trovano al centro commerciale.

Nel dicembre 2013 Bryan Singer annunciò su Twitter il titolo del film e la data
di uscita. Nello stesso mese Singer rivelò di essere al lavoro con Simon
Kinberg, Dan Harris e Michael Dougherty sulla storia del film. Singer ha
spiegato che il film si concentrerà sull'origine dei mutanti e includerà le
versioni giovani di Ciclope, Jean Grey e Tempesta. Ha inoltre aggiunto di stare
considerando anche Gambit ed un giovane Nightcrawler. Kinberg ha rivelato che il
film è ambientato nel 1983 e che sarà la conclusione della trilogia iniziata nel
2011 con X-Men - L'inizio. Ha inoltre aggiunto che il film è ambientato 20 anni
prima di X-Men (2000). Nel settembre 2014 la 20th Century Fox ha annunciato
ufficialmente che Singer avrebbe diretto il film. Singer ha definito il film
"una sorta di conclusione di sei film degli X-Men, ed anche una potenziale
rinascita di personaggi più giovani e nuovi", e che mostrerà "la vera nascita
degli X-Men".

Singer ha affermato che Apocalisse sarà il focus principale del film. Kinberg ha
detto che le versioni giovani di Scott Summers, Tempesta e Jean Grey saranno
parte del cast principale. Ha inoltre affermato che Summers "non è ancora il
leader senza macchia che conosciamo", e ha descritto Tempesta come "un
personaggio travagliato che sta facendo delle scelte sbagliate" e Jean Grey come
un personaggio "complesso, interessante ma non del tutto matura".

Inoltre lo sceneggiatore Simon Kinberg ha dichiarato che in una versione
precedente dello script la presenza del personaggio di Wolverine era
estremamente maggiore: "Abbiamo sempre voluto Wolverine nel film. Volevamo
trovare un modo per inserirlo, anche perché io e Bryan Singer adoriamo Hugh
Jackman. Amiamo il personaggio, è un ingrediente essenziale del franchise.
Abbiamo discusso a lungo su come farlo apparire e scomparire nella storia. A un
certo punto volevamo farlo apparire a metà e fargli prendere il controllo del
team dei giovani mutanti. Ma in questo caso la sua presenza avrebbe cozzato con
quella di Jennifer."

Il casting per X-Men: Apocalisse cominciò nell'ottobre 2014. A novembre venne
annunciato che Oscar Isaac avrebbe interpretato Apocalisse. A gennaio 2015
vennero annunciati Alexandra Shipp, Sophie Turner e Tye Sheridan nei ruoli dei
giovani Tempesta, Jean Grey e Ciclope. Nello stesso mese Kinberg confermò che
Rose Byrne avrebbe ripreso il ruolo di Moira MacTaggert. A febbraio Kodi
Smit-McPhee venne scelto come Nightcrawler e Ben Hardy entrò nel cast in un
ruolo non specificato. A marzo 2015 Singer annunciò che Lana Condor avrebbe
interpretato Jubilee. Ad aprile Singer confermò che Hardy avrebbe interpretato
Angelo, si aggiunse al cast Olivia Munn nei panni di Psylocke, e fu confermato
il ritorno di Lucas Till nei panni di Havok. A maggio Singer annunciò che il
mutante Calibano sarebbe apparso nel film. Nel luglio 2015 McAvoy ha rivelato
che Josh Helman avrebbe ripreso il ruolo di William Stryker.

Le riprese principali del film sono cominciate il 27 aprile 2015 a Montréal, in
Canada, e sono terminate a fine agosto.

Il primo trailer del film viene pubblicato l'11 dicembre 2015, anche in
italiano. Il 25 aprile 2016 viene pubblicato il trailer finale.

Il film è stato distribuito il 18 maggio 2016 in Italia e il 27 maggio 2016
negli Stati Uniti d'America.

X-Men - Apocalisse ha incassato complessivamente $155.4 milioni in Nord America
e $383 milioni nel resto del mondo, per un totale di $539 milioni a fronte di un
budget di $178 milioni.

Il film ha debuttato negli Stati Uniti il 27 maggio 2016 assieme ad Alice
attraverso lo specchio, con una previsione d'incasso nel primo weekend pari a
$80 milioni in 4150 sale cinematografiche, che avrebbe poi dovuto superare i
$100 milioni durante il Memorial Day. Grazie alle anteprime del 26 maggio, ha
guadagnato $8.2 milioni in 3565 sale, superando il precedente record di Giorni
di un futuro passato ($8.1 milioni). Il giorno seguente ha incassato $26.4
milioni (anteprime incluse), il quarto debutto meno prolifico della saga. Nel
suo weekend di apertura ha guadagnato $65.8 milioni, cifra al di sotto delle
aspettative. Al termine dei Memorial Day (26-29 maggio), ha incassato
complessivamente $79.8 milioni, cifra anch'essa al di sotto delle previsioni.
Nel suo secondo weekend, il film ha incassato $22.3 milioni, registrando un calo
del 66.1% e finendo in seconda posizione dietro a Tartarughe Ninja - Fuori
dall'ombra ($35.3 milioni).

Al di fuori del Nord America Apocalisse è stato distribuito in 76 paesi il 18
maggio, incassando $101.5 milioni da 20796 sale cinematografiche, terminando la
giornata in prima posizione in 71 casi. Ha stabilito nuovi record per un film
20th Century Fox nelle Filippine ($4.9 milioni), India ($3.4 milioni), Indonesia
($3.1 milioni), Singapore ($2.8 milioni), Tailandia ($2.7 milioni) e Colombia
($1.9 milioni), ed è diventato il film del franchise con il miglior debutto in
33 paesi, tra cui la Russia ($6.5 milioni). I paesi in cui ha incassato di più
il giorno d'apertura sono stati il Regno Unito ($10.5 milioni), Messico ($8.6
milioni), Brasile ($6.6 million), Russia ($6.5 milioni) e Francia ($5.9
milioni). In Cina ha debuttato il 3 giugno con $59 milioni, il secondo miglior
debutto Fox nel paese e maggiore di oltre $20 milioni di quello di Giorni di un
futuro passato.

X-Men - Apocalisse è stato accolto tiepidamente dalla critica. Sull'aggregatore
di recensioni online Rotten Tomatoes il film detiene una percentuale del 48% di
giudizi positivi, basata su 261 recensioni, con una media di 5.6/10. Secondo il
sito, le "scene d'azione eccessive ed un villain stereotipato distraggono dalle
solide prove attoriali del cast e dai temi forti della sceneggiatura, rendendo
X-Men - Apocalisse un mediocre capitolo di una saga leggendaria." Su Metacritic
il film ha un punteggio di 52 su 100, basato sui giudizi di 48 critici, ad
indicare "giudizi favorevoli o nella media". Secondo un sondaggio effettuato da
CinemaScore sugli spettatori all'uscita dalle sale, il film detiene un punteggio
medio pari a A–, su una scala da A+ a F.

Mick LaSalle del San Francisco Chronicle ha recensito positivamente il film,
definendolo "un film d'azione con cui tenere acceso il cervello" e lodandone le
scelte di trama. Anche Bruce Kirkland del Toronto Sun è stato positivo nei
confronti del film, notando che "pezzo per pezzo, Singer incastra questo nono
film del franchise mutante nell'universo degli X-Men come farebbe un esperto
costruttore di puzzle. Ci riesce veramente bene e gli X-Men, anche solo in
termini di storytelling, possono dire di possedere ancora un futuro forte e
radioso."

Al contrario, Mike Ryan di Uproxx ha criticato la trama del film come ridondante
e stantia, commentando: "Ho capito: la vita è dura per i mutanti. Tutti
l'abbiamo capito: è letteralmente l'unica cosa di cui i mutanti sembrano essere
in grado di parlare. Ogni singolo supereroe pare divertirsi ogni tanto, ma no,
non gli X-Men. Ed eccoci qua, sedici anni dopo che tutto è cominciato ed ogni
personaggio continua ad essere triste. Ripetitivo." Scott Mendelson di Forbes
scrive che "X-Men - Apocalisse è quel tipo di idiozia trita e ritrita, senza
sostanza, né anima, che imbruttisce il cinema supereroistico e di certo non mi
invoglia ad andare a vedere il prossimo capitolo della saga."

Lo sceneggiatore Simon Kinberg nel maggio 2016 ha annunciato che il prossimo
film degli X-Men sarà ambientato negli anni '90 e ha espresso l'eventualità di
un rifacimento della saga di Fenice Nera, dato che già in questo ultimo film se
ne sono gettate le basi. Il regista Bryan Singer su questa eventualità sembra
invece più vago, ma ha aggiunto che vorrebbe ambientare uno dei film degli X-Men
nello spazio. Nel novembre 2016, secondo l’Hollywood Reporter, Bryan Singer non
sarebbe più coinvolto nel nuovo film degli X-Men; confermato dal fatto che il
prossimo film di Singer sarà il biopic di Freddy Mercury, le cui riprese
dovrebbero tenersi proprio in contemporanea a quelle del nuovo X-Men..



https://it.wikipedia.org/wiki/Pietro_Pensa

Pietro Pensa (Esino Lario, 17 giugno 1906 – Bellano, 1996) è stato un ingegnere
e dirigente d'azienda italiano attivo nel settore delle macchine per il
movimento della terra; scrittore e alpinista, fu sindaco di Esino Lario e
presidente della comunità montana della Valsassina, Valvarrone, Val d'Esino e
Riviera.

Pietro Pensa, figlio del maestro e direttore didattico Giuseppe Pensa e di Rita
Fontana, è il secondogenito con la sorella Massima (1905-). Cresce a Milano
trascorrendo le vacanze a Esino Lario e Bene Lario. Si laurea in ingegneria
elettrotecnica al Politecnico di Milano mentre frequenta la scuola militare per
ufficiali degli Alpini. Nel 1923 conosce Jolanda Cerpelli, figlia dell'Ing.
Attilio Cerpelli, imprenditore e deputato liberale. Si sposano nel 1932 e dal
matrimonio nasceranno quattro figli, l'ingegnere e imprenditore Giovannimaria
(1934-2006), il cardiochirurgo Piermaria (1938), l'ingegnere e imprenditore
Carlo Maria (1940) e Albrizia Maria (1943), professoressa di matematica. Si
trasferisce appena dopo il matrimonio a La Spezia dove inizia a lavorare nella
ditta Cerpelli suocero. Nel giro di alcuni anni diventa responsabile tecnico e
segue lo sviluppo delle applicazioni di pompe sulle navi e nelle miniere. Per
queste applicazioni viaggia in Unione Sovietica più volte negli anni trenta,
durante l'epoca di Stalin. Denuncia sabotaggi nell'installazione degli impianti
e rischia la vita in fondo ad una miniera, salvato grazie dall'aiuto
dell'interprete. Alla fine degli anni trenta lascia La Spezia e si trasferisce a
Milano, trovando impiego nella ditta di macchinari Vender. L'azienda vince un
bando di concorso dell'esercito per l'acquisto di trattori e progetta e realizza
i primi mezzi cingolati, che diventeranno poi il suo principale lavoro di
progettista su motori e cingoli. Allo scoppio della seconda guerra mondiale
viene richiamato come capitano degli alpini ma poi esonerato dall'andare al
fronte per proseguire la produzione di trattori per l'esercito. Durante i
bombardamenti trasferisce la sua famiglia a Esino Lario. Dopo la seconda guerra
mondiale l'azienda Vender cresce e Pietro Pensa registra diversi brevetti.
Costruisce il trattore cingolato più grande e più potente mai realizzato sino ad
allora, i cui esemplari vennero mandati in Africa ed in Australia a dissodare
terreni e foreste vergini. Seguendo le macchine, gira il mondo. Negli anni
sessanta l'azienda Vender viene ceduta alla società americana Allis. Studia,
disegna e realizza in proprio un trattore con caratteristiche innovative che gli
permise di diventare direttore tecnico della multinazionale Massey Ferguson nel
nuovo stabilimento di Aprilia dove si dovevano costruire pale ed escavatori.
Crea un ufficio tecnico coinvolgendo il figlio Carlo Maria e realizza una gamma
di nuove macchine. In pensione collabora come consulente con l'azienda nello
stabilimento di Como e progetta e sviluppa sempre insieme al figlio Carlo Maria
nuovi trattori idrostatici. Quando la Massey Ferguson, per ragioni commerciali,
decide di cedere la produzione delle macchine movimento terra e dismette gli
stabilimenti italiani, lascia definitivamente il lavoro di progettista e si
dedica interamente alla scrittura e al lavoro di storico. Muore a Bellano nel
1996

Oltre all'attività professionale di ingegnere, Pietro Pensa svolge come
volontario numerose attività nell'amministrazione pubblica. È autore di
pubblicazioni e opere pittoriche e a partire dal 2007 le sue imprese di
alpinista sono state documentate e giudicate eccezionali.

Negli anni trenta progetta gratuitamente la sistemazione delle baite del
Moncodeno e ne cura la realizzazione. Viene eletto sindaco di Esino Lario nel
1956 e progetta grandi infrastrutture per il paese. Con i trattori di nuova
progettazione, che mandava gratuitamente a collaudare, apre le strade che
collegano il paese alle due frazioni di Ortanella e di Cainallo. Realizza
acquedotti, stazioni di pompaggio, uno dei primi depuratori della zona,
l'allestimento del Museo delle Grigne, scuola elementare, scuola dell'infanzia,
cinema, porfidatura, parcheggi, strade e loro asfaltatura e il collegamento
viario con la Valsassina con il capocantiere Antonio Viglienghi. Un'opera ancora
fondamentale per il paese di Esino Lario è il grande acquedotto che dalla
Valsassina porta l'acqua al paese. Diviene presidente del Consiglio di Valle
della Valsassina che anticipava con un organismo volontario le future Comunità
Montane; realizza la Prealpina Orobica, il collegamento intervallivo con la
Bergamasca. Viene poi chiamato a far parte della commissione regionale per la
stesura della legge sulle Comunità Montane e, alla loro costituzione, diviene il
primo presidente della Comunità Montana della Valsassina, Valvarrone, Val
d'Esino e Riviera dove avvia la nuova Ballabio-Lecco e il collegamento tra
Vendrogno e Taceno.

Pietro Pensa è autore di romanzi e di numerosi articoli, saggi e pubblicazioni
di storia locale. Nella sua attività di studioso si è dedicato in particolare
alla storia, alla cultura e all'ambiente del Lario orientale, concentrandosi
sulla Valsassina, la Riviera orientale del lago di Como, la Valtellina e su
Esino Lario e Lecco. Federico Cereghini descrive il lavoro di storico di Pietro
Pensa con le parole "Le sue voluminose opere, ritengo, siano una pietra miliare
e una sorta di enciclopedia della cultura comasca tra lago e montagna".

L'Ambrosino d'oro è un romanzo storico ambientato nelle valli del Lario nel 1446
all'epoca della repubblica ambrosiana. Il testo è pubblicato nel 1956 con
prefazione di Emilio Guicciardi. Nel 1960 pubblica il suo primo libro di storia
locale L'assedio del Medeghino in Lecco e collabora con le riviste "Pagine di
vita lecchese", "La Martinella di Milano", "Economia Lariana", il "Periodico
della Società Storica Comense" con contributi sulle fortificazioni, le vie di
comunicazione, la toponomastica, la geologia, i rapporti tra Como e Milano, le
vicende legate al ferro ed al suo utilizzo. Scrive due capitoli riguardanti Il
castello di Lecco e Il ponte sull'Adda nel secondo volume dell'Antologia Larius
diretta da Pietro Gini. Nel 1973, con la collaborazione della moglie Yolanda,
pubblica Manzoni nostro - Rivendichiamo il Manzoni ai Manzoni; nel 1977 Il ferro
della Valsassina e del Lecchese. La ricerca sulle famiglie del lecchese e della
Valsassina porta alla stesura del volume Le antiche famiglie nobili e notabili
del Lario orientale ed è origine di un'indagine approfondita della storia della
famiglia Pensa che segue e documenta sino al 1300 nelle sue vicende riguardanti
Esino e Aosta. Nel marzo del 1979 inizia, con il primo volume Il Territorio, la
serie intitolata Introduzione al Lario, promossa dalla Comunità Montana per far
conoscere e per divulgare nelle scuole la geologia, la storia, il folclore e la
cultura del territorio. Gli scritti si arricchirono e diventano una sola opera,
la pubblicazione Noi gente del Lario, considerata la sua opera più significativa
Nel 1984 pubblica La strada del Viandante, un romanzo storico ambientato sulle
montagne del Lario al tempo di San Carlo. Pubblica i due volumi di L'Adda, il
nostro fiume all'interno dei quali sviluppa e completa il lavoro già iniziato
con gli altri suoi scritti, ampliandolo all'intero bacino dell'Adda.

In un'intervista racconta che nei suoi studi sono due le caratteristiche che
emergono della gente del Lario: da una parte la costante miseria e dall'altra
l'insofferenza ai padroni.

Il lavoro di ricerca lo porta a produrre e accumulare nel corso degli anni
un'ingente quantità di materiale documentario e librario che oggi costituisce
l'Archivio Pietro Pensa.

Negli anni trenta si dedica ad alcune imprese alpinistiche, seguito da Piero
Gulfi e Mario Bertarini. Apre diverse vie e in particolare le sue ascese al
Pizzo d'Eghen sono oggi considerate "tra le più difficili scalate su calcare
portate a termine prima della seconda Guerra Mondiale nelle Alpi Centrali". Le
vie aperte da Pietro Pensa non vengono ripetute e solo nel 2003 si cominciano a
percorrere. La difficoltà della via dello spigolo nord aperta da Pietro Pensa
viene riconosciuta da ripetitori di fama nel 2003 e definita via dolomitica con
tratti continui di VI atletico obbligato affrontata da Pietro Pensa con pedule
leggere, senza protezioni, firends e dati e con pochissimi rudimentali chiodi.
La via Battaglione Morbegno aperta da Pietro Pensa viene giudicata inizialmente
al massimo di IV e IV+, con un passaggio verosimilmente di A1; in realtà nel
2004 viene tentata la salita che Pietro Pensa aveva definito "impegnativa" da
Cendali, Festorazzi e Galperti, ma gli arrampicatori sono costretti a
retrocedere; solo nel 2005 Pietro Buzzoni riesce la salita e descrive il primo
tratto di V, seguito poi da una placca rossa con traverso esposto e difficile
(ora proteggibile con un chiodo a lama), che Pietro Pensa superò a vista, senza
protezioni e con difficoltà ora stimate di VI/VI+, sopra 400 metri di vuoto,
forse senza chiodi. In omaggio all'abilità come alpinista di Pietro Pensa gli
viene dedicato nel 2007 il libro Calcare d'autore, arrampicare nella Grigna
dimenticata e sconosciuta. Oltre alle scalate della Grigna, Pietro Pensa esplora
la Ghiacciaia del Moncodeno scendendo nel "sorel" che porta l'aria fredda nella
grande grotta a formare le colonne di ghiaccio, un tempo utilizzate per
rifornire gli alberghi del lago e di Milano; scende con la corda tenuta dal
capomastro che al tempo curava i lavori delle baite ed esplora una grande sala
di ghiaccio.

Fin dagli anni trenta Pietro Pensa realizza disegni, opere pittoriche e
xilografie. La sua produzione pittorica si concentra sui paesaggi montani e i
suoi mestieri tradizionali. Come strumento di lavoro realizza fotografie
preparatorie per disegni e quadri. Una sua tela partecipa alla prima edizione
del Premio Cremona del 1939 intitolata Ascoltando alla radio un discorso del
Duce. La tela di 140x100 cm rappresenta una scena di interno; quattro adulti e
un bambino in piedi sono ritratti mentre ascoltano la radio; in primo piano,
insieme all'uomo più anziano c'è un infante disteso nella culla. I volti, gli
sguardi bassi, le mani contratte e i colori cupi esprimono preoccupazione e
angoscia. I protagonisti del quadro hanno i lineamenti di una famiglia di Esino
Lario. Dopo la guerra Pietro Pensa cancellò il quadro che ritraeva Mussolini
appeso alle spalle dei protagonisti; il profilo della cornice è ancora visibile
sulla tela.

A Pietro Pensa sono dedicati la piazza del municipio e la scuola dell'infanzia
di Esino Lario, il collegamento della Valsassina tra Parlasco ed Esino Lario con
una lapide commemorativa al Passo d'Agueglio e la sala riunioni della Comunità
montana della Valsassina, Valvarrone, Val d'Esino e Riviera e il primo tratto
della pista ciclabile lungo l'Adda a Pescate. Pietro Pensa è insignito della
Commenda al merito della Repubblica. È membro dal 1961 della National Geographic
Society e socio del Centro Studi Storici di Val Menaggio. Nel 1991 riceve il
riconoscimento di cittadino benemerito del Comune di Lecco



https://it.wikipedia.org/wiki/UEFA_Champions_League

La UEFA Champions League (letteralmente Lega dei Campioni), o Coppa dei Campioni
d'Europa, detta semplicemente Champions League, è il più prestigioso torneo
internazionale calcistico in Europa per squadre di club maschili.

Nella sua formula attuale la UEFA Champions League inizia a luglio con tre turni
preliminari di qualificazione e un turno di play-off. Le 10 squadre che superano
questa fase accedono alla fase a gironi, unendosi ad altre 22 squadre già
qualificate. Le 32 compagini si affrontano dunque in otto gironi composti
ciascuno da quattro squadre, con partite di andata e ritorno. Le sedici squadre
classificatesi al primo o al secondo posto nei gironi vengono ammesse alla fase
a eliminazione diretta, che inizia con gli ottavi di finale e culmina con la
finale in gara unica, disputata nel mese di maggio. La squadra campione
acquisisce il diritto a disputare la gara valida per l'assegnazione della
Supercoppa UEFA e si qualifica per la Coppa del mondo per club FIFA, che assegna
il titolo di campione del mondo per club.

La formazione più titolata è il Real Madrid con 11 titoli (di cui 5 consecutivi
dal 1955-1956 al 1959-1960), seguita dal Milan (7) e dal terzetto formato da
Liverpool, Bayern Monaco e Barcellona, tutte a quota 5. La competizione è stata
vinta da 22 squadre, 12 delle quali hanno sollevato il trofeo per due o più
volte. L'ultima compagine capace di conquistare il trofeo per due anni
consecutivi è stato il Milan, nel 1988-1989 e 1989-1990.

La città che ha vinto più volte il trofeo è Madrid (11 Coppe tutte conquistate
dal Real Madrid), seguita da Milano (10, 7 del Milan e 3 dell'Inter).

Fino al 1970 in caso di parità nel punteggio complessivo tra andata e ritorno si
procedeva a uno spareggio e (se necessario) al lancio della moneta. Da allora
vige la regola dei gol fuori casa e (se necessari) si disputano i tempi
supplementari e si tirano i rigori. Fino alla fine degli anni settanta la
finale, se terminata in parità, veniva ripetuta.

La formula iniziale era quella del torneo a eliminazione diretta: ad eccezione
della finale, disputata in gara unica, i turni precedenti (sedicesimi, ottavi,
quarti di finale, semifinali) erano giocati con gare di andata e ritorno. In
caso di parità del punteggio aggregato, era prevista una terza partita
(spareggio) da giocare in altra nazione. Nel caso vi fossero più di trentadue
squadre ai nastri di partenza, quelle con il coefficiente UEFA più basso
dovevano spareggiare per entrare a far parte del tabellone principale. La
vincitrice della Coppa dei Campioni era ammessa di diritto all'edizione
dell'anno successivo e questo era l'unico caso in cui era possibile vedere più
di una squadra per federazione; inoltre fino al 1961-1962 se la vincitrice della
Coppa dei Campioni era anche campione nazionale, la squadra seconda classificata
in campionato era invitata a partecipare.

Tale formula rimase praticamente immutata per oltre trent'anni: l'unica novità
fu l'introduzione, nei primi anni settanta, della regola dei gol fuori casa in
luogo della partita di spareggio. Furono anche introdotti i tempi supplementari
e gli eventuali tiri di rigore per le situazioni di parità aggregata con
punteggi speculari. Solo sul finire degli anni ottanta si cominciarono a mettere
in cantiere progetti di riforma. La struttura delle coppe europee era da sempre
considerata provvisoria, e riecheggiava ciclicamente quell'idea di un campionato
europeo per club che era stata proposta da Gabriel Hanot decenni prima.

Il primo cambiamento alla ormai classica formula della coppa fu apportato nella
stagione 1991-1992, quando furono previsti, in luogo dei quarti di finale e
delle semifinali, due gruppi di qualificazione all'italiana di quattro squadre
ciascuna. Il pubblico dimostrò di gradire la novità, tanto che nella successiva
stagione 1992-1993 l'UEFA diede a questi nuovi raggruppamenti il nome UEFA
Champions League, registrandone un logo e un inno ufficiale.

Un altro grande cambiamento avvenne nella stagione 1994-1995. Con l'edizione
precedente, infatti, si era concluso il contratto che legava l'UEFA all'Unione
Europea di Radiodiffusione e che dava diritto a quest'ultima di trasmettere in
esclusiva la finale della Coppa dei Campioni. Ciò diede campo libero all'UEFA
per rivedere integralmente il format (formula) della competizione secondo canoni
più appetibili per le televisioni private. L'accesso alla coppa fu dunque
riservato ai soli 24 migliori campioni del continente, mentre gli altri furono
qualificati alla meno prestigiosa Coppa UEFA. Il termine UEFA Champions League
prese ad indicare l'intera manifestazione e non solo la fase a gruppi, e la
Coppa si strutturò su una fase a gruppi autunnale e una ad eliminazione diretta
primaverile.

La paventata ipotesi di una Superlega fra le migliori società europee spinse nel
1999 l'UEFA a ridisegnare l'intero impianto delle sue tre coppe. La porta della
Champions League venne aperta anche alle terze classificate delle sei principali
federazioni e alle quarte classificate delle migliori tre. Il format fu ampliato
con ben due fasi a gironi seguite da due turni ad eliminazione più la finale.
Per laurearsi campione era dunque necessario disputare ben 17 gare, se non 19,
21 o addirittura 23 nel caso di partenza dai preliminari. La Champions League
assunse quindi un ruolo di assoluto predominio nell'immaginario sportivo
collettivo, relegando in una posizione marginale la Coppa UEFA e determinando
l'abrogazione della Coppa delle Coppe. La crescente visibilità e importanza
della Champions League ha portato con sé un calo di interesse per le altre
competizioni continentali. Nel 2008-09 la UEFA ha cercato di ovviare a questo
problema riformando la Coppa UEFA e ribattezzandola UEFA Europa League.

Dalla stagione 2003-2004 il torneo si compone di tre turni iniziali di
qualificazione ad eliminazione diretta, le squadre iniziavano a prendere parte a
una delle tre fasi in base alla posizione ottenuta nel proprio campionato
nazionale ed al coefficiente UEFA della propria federazione (vedi anche la
sezione Squadre ammesse). Sedici squadre, quelle meglio classificate nei
campionati nazionali più importanti del continente, prendevano direttamente
parte alla fase a gruppi senza passare dai turni preliminari. Le squadre
sconfitte al terzo turno preliminare venivano ammesse alla Coppa UEFA, mentre le
16 squadre uscite vincenti potevano prendere parte alla fase a gironi, assieme
alle altre 16 già ammesse direttamente. La fase a gruppi venne ridotta a una
soltanto, con la reintroduzione degli ottavi di finale a eliminazione diretta.

Le quindici squadre eliminate negli ultimi due turni preliminari accedono
comunque alla UEFA Europa League: le cinque eliminate al terzo turno sono
obbligate ad affrontare l'ultimo turno preliminare dell'Europa League, mentre le
dieci eliminate al quarto turno accedono direttamente alla fase a gironi.

Nessun cambiamento sostanziale per la formula della competizione vera e propria,
confermata sino al 2015. Sono stabiliti solo piccoli ritocchi di calendario: gli
ottavi si svolgono nell'arco di un mese (4 partite a settimana), mentre dal 2010
la finale si svolge di sabato per agevolare l'afflusso del pubblico all'atto
conclusivo della manifestazione, in uno stadio determinato un paio di anni
prima. Nell'edizione 2014-15 la finale si è disputata per la prima volta a
giugno, essendo in programma la chiusura dei campionati europei a fine maggio.

La fase a gruppi si compone di 8 gruppi eliminatori di 4 squadre ed ogni squadra
gioca con le altre tre due volte, una in casa e una in trasferta. Questa fase
dura da metà settembre ai primi di dicembre. Le terze classificate vengono
ammesse in Europa League, mentre l'ultima verrà eliminata da ogni torneo. Le
prime due passano al turno successivo, ad eliminazione diretta (da fine febbraio
fino alla finale di maggio): agli ottavi le prime classificate giocheranno con
le seconde e avranno il fattore campo a favore nella partita di ritorno. Nella
fase a gironi e negli ottavi non possono disputarsi per regolamento incontri fra
squadre della stessa nazione.

Negli incontri a eliminazione diretta, in caso di parità al termine dei 180
minuti è prevista la regola dei gol fuori casa, con tempi supplementari ed
eventualmente calci di rigore in caso di ulteriore parità. Anche nella finale a
turno unico, in caso di parità si giocheranno tempi supplementari e rigori.

Il 23 maggio 2013 il Comitato Esecutivo dell'UEFA ha deliberato, a partire dalla
stagione 2015-2016, la partecipazione in UEFA Champions League della vincitrice
della UEFA Europa League, con la conseguente rimozione dello storico limite
massimo di quattro club per nazione.

La forma del trofeo così com'è conosciuto ora fu commissionata nel 1966 per
10.000 franchi svizzeri e la prima squadra a vincere la nuova coppa fu il Celtic
Glasgow (vincente nella finale del 25 maggio 1967 a Lisbona contro l'Inter). La
forma, con i particolari manici denominati "grandi orecchie", venne approvata
dall'allora segretario generale dell'UEFA, Hans Bangerter, sulla base di varie
proposte presentate da uno specialista di Berna, Hans Stadelmann. I ritocchi
finali furono opera dell'incisore Fred Bänninger dopo 340 ore di lavoro del
figlio di Stadelmann, Jürg. La coppa misura 62 cm di altezza e pesa 8,5 kg. Se
le versioni del 1973 e del 1976 furono sostanzialmente conformi all'originale
del 1966, quella del 1994 variò nel particolare della scritta Coupe des clubs
champions européens che da minuscola divenne maiuscola, e del retro su cui si
incominciarono a incidere i risultati delle finali, mentre il trofeo attuale,
datato 2005, porta incisi sul retro i nomi di tutte le squadre che l'hanno vinto
in precedenza, e ha le orecchie più aggraziate.

Dal 1997 il trofeo originale viene consegnato al sindaco della città ospitante
la finale, così da poter essere visitato dal pubblico per uno o due mesi prima
dell'incontro decisivo. Fino al 2008, per le squadre capaci di aggiudicarsi tre
tornei consecutivi o cinque in tutto, era inoltre possibile trattenere in via
definitiva la versione originale della coppa.

Dal 2009, la coppa originale, che è la sesta utilizzata viste le cinque
assegnazioni permanenti e che è in uso dal 2006, resta in ogni caso alla UEFA.
La squadra vincitrice della Champions League ritira la coppa al termine della
cerimonia di premiazione, e riconsegna il trofeo al quartier generale della UEFA
due mesi prima della finale della stagione successiva. La UEFA consegna comunque
una replica della coppa che viene mantenuta dalla società vincitrice, replica
che dal 2009 è delle stesse dimensioni del trofeo originale, mentre in
precedenza erano scalate all'80%.

Dalla stagione 2000-2001 le squadre capaci di aggiudicarsi tre tornei
consecutivi o cinque in tutto sono, inoltre, insignite del multiple-winner badge
(in italiano: distintivo dei plurivincitori). Tale stemma, inizialmente di
colore blu e divenuto argento dal 2012, consiste in un bollo raffigurante la
coppa stilizzata con all'interno il numero di Champions League (e Coppe
Campioni) vinte, ed è posto sulla manica sinistra della divisa ufficiale.

Nell'edizione 2004-2005 l'UEFA ha, infine, introdotto il title-holder logo (in
italiano: logo dei detentori del titolo), che viene apposto sulla manica destra
della maglia della detentrice del trofeo nella stagione successiva alla
vittoria. La prima squadra a indossare il logo è stato il Porto, campione
d'Europa 2003-2004.

All'UEFA Champions League possono partecipare le squadre che militano nei
campionati associati alla UEFA, in base alla posizione in classifica ottenuta
durante la precedente stagione. A queste si aggiungono per diritto la squadra
detentrice del trofeo e la squadra vincitrice della UEFA Europa League.

Ogni nazione quindi, apporta un numero di partecipanti differente a seconda
della difficoltà del proprio campionato, calcolato in base al coefficiente UEFA.
Secondo questa classifica, viene deciso il numero di squadre partecipanti:

Il coefficiente UEFA determina automaticamente a che livello una squadra dovrà
iniziare a competere: i primi tre campionati, che apportano 4 squadre, vedono le
prime tre classificate iniziare dai gironi all'italiana, mentre la quarta dovrà
iniziare dai play-off Champions League, ovvero dal quarto turno di
qualificazione.

Il 26 agosto 2016 la UEFA ha annunciato alcuni cambiamenti, in vigore a partire
dalla stagione 2018-2019, riguardanti le squadre ammesse alla massima
competizione europea per club. I principali cambiamenti prevedono che:

Nel dettaglio, a partire dalla stagione 2016-2017 entrare nella fase a gironi
della competizione vale 12,7 milioni di euro, che possono aumentare a seconda
della performance offerta nelle successive sei partite. Nella fase a
eliminazione diretta, il raggiungimento degli ottavi regala ai club 6 milioni di
euro, quello dei quarti 6,5 milioni e quello delle semifinali 7,5 milioni mentre
la finale vale per la seconda e la prima classificata rispettivamente 11 e 15,5
milioni di euro. A questi soldi vanno aggiunti quelli del market pool, ossia
quelli derivanti dai diritti tv che ammontano complessivamente a 507 milioni.



https://it.wikipedia.org/wiki/Dinosauria

I dinosauri (Dinosauria Owen, 1842) sono un gruppo di rettili diapsidi molto
diversificati comparsi durante il Triassico superiore (circa 230 milioni di anni
fa). Dominarono il pianeta fino alla fine del Cretaceo (circa 65 milioni di anni
fa), quando l'estinzione K-T portò alla scomparsa della maggior parte di generi
alla fine dell'era Mesozoica. Sono stati i vertebrati terrestri dominanti per
oltre 160 milioni di anni. I resti fossili indicano che gli uccelli si
originarono all'interno del gruppo di dinosauri noto come teropodi, durante il
periodo Giurassico. Di conseguenza nei moderni sistemi di classificazione gli
uccelli sono considerati un gruppo di dinosauri, l'unico sopravvissuto.

I dinosauri sono un gruppo di animali molto diversificato: i soli uccelli
censiti contano oltre 9 000 specie. Basandosi sui fossili i paleontologi hanno
identificato oltre 500 generi distinti e più di 1 000 specie di dinosauri non
aviani. I dinosauri sono rappresentati su ogni continente sia da specie fossili
sia da specie attuali (gli uccelli). Alcuni dinosauri erano erbivori, altri
carnivori. Molti di essi erano bipedi, mentre altri erano quadrupedi o capaci di
muoversi sia a due sia a quattro zampe. Molte specie possiedono elaborate
strutture “da parata”, come corna e creste, e alcuni gruppi estinti svilupparono
anche modificazioni scheletriche come armature d'osso e spine. I dinosauri
aviani sono i vertebrati volanti dominanti fin dall'estinzione degli pterosauri
e le prove suggeriscono che tutti i dinosauri costruissero nidi e deponessero
uova, così come fanno gli uccelli odierni. I dinosauri variavano molto in taglia
e peso: i più piccoli teropodi adulti erano lunghi meno di un metro, mentre i
più grandi dinosauri sauropodi potevano raggiungere lunghezze di quasi cinquanta
metri ed erano alti decine di metri.

Nonostante la parola dinosauro significhi “terribile lucertola”, il nome è
piuttosto fuorviante: i dinosauri infatti non erano lucertole, ma un gruppo
separato di rettili con una particolare postura eretta che non si riscontra
nelle vere lucertole. Il termine dinosauro è anche usato estensivamente, ma non
correttamente sul piano tassonomico, per indicare ogni grande rettile vissuto
nel Paleozoico e nel Mesozoico, come il pelicosauro Dimetrodon, gli pterosauri
alati e gli acquatici ittiosauri, plesiosauri, mosasauri. Fino alla prima metà
del Novecento gran parte della comunità scientifica riteneva che i dinosauri
fossero lenti, poco intelligenti e a sangue freddo. Numerose ricerche a partire
dagli anni settanta hanno però indicato che i dinosauri erano animali attivi con
un elevato metabolismo e numerosi adattamenti per l'interazione sociale. Molti
gruppi, in particolare tra i carnivori, erano tra i più intelligenti organismi
del loro periodo.

Fin da quando i primi fossili di dinosauri sono stati riconosciuti come tali
all'inizio del XIX secolo, scheletri fossili montati, o repliche, di questi
animali sono divenuti grandi attrazioni nei musei di storia naturale in tutto il
mondo e i dinosauri sono divenuti parte della cultura mondiale. La loro varietà,
le grandi taglie di alcuni gruppi, e la loro natura simile a quella di mostri e
draghi mitologici hanno catturato l'interesse e l'immaginazione del pubblico da
oltre un secolo. Sono stati i protagonisti di libri e film di successo come
Jurassic Park e le nuove scoperte sono regolarmente riportate dai media.

Il superordine "Dinosauria" deve il suo nome al paleontologo inglese Richard
Owen, che lo coniò nel 1842. Il termine è una combinazione delle parole greche
δεινός/deinòs ("terribile" o "spaventosamente grande" o "formidabile") e
σαῦρος/sàuros ("rettile" o "lucertola").

I nomi di quasi tutti i dinosauri derivano da parole greche o latine. Una buona
parte dei nomi di dinosauri termina con -saurus, che secondo alcuni scienziati
vuol dire "lucertola" e secondo altri "rettile", anche se il significato più
corretto sarebbe "rettile" perché i dinosauri non sono propriamente delle
lucertole. I nomi dei dinosauri sono formati da due o tre parole, un esempio può
essere il dilofosauro (Dilophosaurus wetherilli), nome formato dalle tre parole
Dis (due), Lophus (cresta/e), Saurus (rettile). Dunque il significato completo
sarebbe "Rettile dalle due creste". Non di rado capita che un dinosauro prenda
un nome da chi lo ha scoperto o da un posto dove venne ritrovato. In altri casi
il nome viene dedicato a un grande studioso o a comunque un'altra persona: due
esempi sono l'Othnielia, nome dedicato al paleontologo Othniel Charles Marsh o
la Leaellynasaura, dedicato alla figlia dello scopritore Lea Ellyn.

Nella tassonomia filogenetica i dinosauri sono solitamente definiti come un
gruppo che consiste nel Triceratops, i neorniti (uccelli odierni) e il loro
ultimo antenato comune (UAC), e tutti i loro discendenti. È stato anche
suggerito che Dinosauria venga definita tenendo in mente l'UAC di Megalosaurus e
Iguanodon, siccome questi erano tra i tre generi citati da Richard Owen quando
riconobbe la validità di Dinosauria. Entrambi queste definizioni hanno come
risultato l'inclusione in Dinosauria gli stessi gruppi di animali: "Dinosauria =
Ornithischia + Saurischia", che consiste nei teropodi (gli uccelli e varie forme
bipede e soprattutto carnivore), anchilosauriani (quadrupedi erbivori
corazzati), stegosauriani (quadrupedi erbivori forniti da piastre lungo la
schiena), ceratopsiani (quadrupedi erbivori cornuti e crestati), ornitopodi
(erbivori quadrupedi o bipedi che includono i cosiddetti "becchi d'anatra"), e i
sauropodomorfi (quadrupedi erbivori con colli e code lunghe).

Gli uccelli sono riconosciuti come l'unica stirpe sopravvissuta dei dinosauri
teropodi. Nella tassonomia tradizionale gli uccelli erano considerati una classe
separata evolutosi dai dinosauri. La maggior parte dei paleontologi
contemporanei respingono lo stile tradizionale di classificazione in favore alla
nomenclatura filogenetica; per considerare naturale un gruppo questo approccio
richiede che tutti i discendenti dei membri d'un gruppo siano inclusi in esso.
Gli uccelli sono quindi considerati dinosauri, che per estensione non sono
estinti. Gli uccelli sono classificati come appartenenti al sottogruppo
Maniraptora, che sono celurosauri, che sono teropodi, che sono saurischi, che
sono dinosauri.

A base d'uno delle definizioni già citate i dinosauri possono essere
generalmente descritti come arcosauri con gli arti posteriori tenuti eretti
sotto il corpo. Molti gruppi tassonomici sono popolarmente considerati
dinosauri, inclusi il pelicosauro Dimetrodon, gli pterosauri alati e gli
acquatici ittiosauri, plesiosauri, mosasauri, ma nessuno di essi è classificato
scientificamente come dinosauri, e nessuno di loro dimostrava la postura eretta
degli arti posteriori caratteristica dei dinosauri propriamente detti. I
dinosauri erano i vertebrati terrestri dominanti del Mesozoico, particolarmente
durante il Giurassico e il Cretaceo. Gli altri gruppi di animali contemporanei
dei dinosauri erano limitati in taglia e in nicchia ecologica; i mammiferi per
esempio erano normalmente carnivori grandi come roditori che raramente
superavano le dimensioni d'un gatto.

Dinosauria è sempre stato un gruppo altamente diversificato; secondo uno studio
condotto nel 2006, più di 500 generi di dinosauri non-aviani sono stati
identificati con certezza e il numero totale di generi conservati è stato
calcolato a circa 1850, con 75% di essi ancora da scoprire. Uno studio
precedente calcolò che esistettero 3400 generi di dinosauri, inclusi molti che
non sarebbero stati conservati nei reperti fossili. Fin da settembre 2008 sono
state nominate ben 1047 specie. Alcuni sono erbivori o carnivori, mentre altri
sono piscivori, insettivori, e onnivori. Benché i dinosauri fossero atavicamente
bipedi, come lo sono gli uccelli, alcune specie preistoriche erano quadrupede e
certi generi, come Ammosaurus e Iguanodon, potevano alternare fra il bipedalismo
e il quadrupedalismo. Ornamenti cranici come corna e creste erano tratti comuni
nei dinosauri e certe specie estinte erano persino forniti di corazze. Benché
popolarmente noti per la loro grandezza, molti dinosauri Mesozoici erano di
taglia umana o meno, e gli uccelli odierni sono generalmente di taglia molto
ridotta. I dinosauri abitano su tutti i continenti e i reperti fossili
dimostrano che erano riusciti ad arrivare al dominio globale almeno dal
Giurassico inferiore. Gli uccelli odierni occupano la maggior parte di habitat
disponibili, da quelli terrestri a quelli marini, e ci sono prove che alcuni
dinosauri non-aviani (come Microraptor) potessero volare o planare e che altri,
come gli spinosauridi, fossero semiacquatici.

Benché le scoperte abbiano reso difficile presentare una lista consistente dei
tratti universalmente posseduti da tutti i dinosauri, quasi tutti i dinosauri
scoperti condividono certe modificazioni con l'atavico scheletro arcosauriano o
sono indubbiamente i discendenti di dinosauri più antichi che dimostrano queste
modificazioni. Sebbene certi gruppi di dinosauri più recenti dimostravano questi
tratti in un modo ancora più modificato, sono considerati tipici di Dinosauria;
i dinosauri più antichi li possedevano e li lasciarono ai loro discendenti. Tali
modificazioni, che hanno origine nell'ultimo antenato comune d'un certo gruppo
tassonomico, sono nominati le sinapomorfie del gruppo.

Una valutazione dettagliata delle interrelazioni degli arcosauri condotto da S.
Nesbitt confermò o trovò le seguenti 12 sinapomorfie:

Nesbitt scoprì un ulteriore numero di sinapomorfie potenziali e ignorò quelle
precedentemente suggerite che poi si rivelarono come tratti in comune con i
silesauridi (un gruppo imparentato con i dinosauri), inclusi un tocantere
anteriore grande, i secondi e quarti metatarsali di lunghezze diverse, un
contatto ridotto tra l'ischio e l'osso pubico, la presenza d'una cresta cnemiale
sulla tibia, e un processo ascendente sull'astragalo.

Ci sono altri tratti scheletrici condivisi fra i dinosauri, però questi tratti
con sono considerati sinapomorfie siccome sono condivisi con altri arcosauri o
non sono presenti in tutti i dinosauri primitivi. Essendo diapsidi, i dinosauri
ancestrali possedevano due paia di finestre temporali (aperture craniche dietro
le orbite) e essendo membri dell'Archosauria possedevano ulteriori aperture nel
muso e sulla mascella inferiore. Altre caratteristiche una volta credute
d'essere sinapomorfie furono perlopiù scoperte in animali che precedevano i
dinosauri o furono assenti nei dinosauri primitivi, evolvendosi
indipendentemente in vari gruppi di dinosauri. Questi includono una scapola
allungata, un osso sacro composto da tre o più vertebre fuse, e un cotile con
una perforazione nel centro della sua superficie interna. Un'altra difficoltà
nel determinare i tratti puramente caratteristici dei dinosauri sta nel fatto
che i dinosauri primitivi e gli altri arcosauri del tardo Triassico sono spesso
malcompresi o così simili d'essere identificati erroneamente.

I dinosauri stavano eretti sugli arti posteriori in un modo simile ai mammiferi,
ma diversamente dagli altri rettili che avevano una postura divaricata. Questa
postura era possibile grazie allo sviluppo d'una nicchia laterale nel bacino e
un enartrosi del femore rivolto all'interno. La postura eretta permise ai
dinosauri di respirare con più facilità mentre si muovevano, permettendo loro
livelli d'attività superiori a quelli dei rettili "divaricati". Gli arti
colonnari probabilmente furono cruciali nell'evoluzione di specie grandi,
riducendo lo sforzo sulle gambe. Questo tratto fu sviluppato anche in certi
arcosauri non-dinosauri, inclusi i rauisuchiani.

I dinosauri si distinsero dai loro antenati arcosauri tra il Triassico medio e
superiore, circa venti milioni di anni dopo l'estinzione di massa del
Permiano–Triassico, che risultò nella morte di circa 95% della vita terrestre.
Le datazioni radiometriche dei fossili del dinosauro primitivo argentino
Eoraptor lunensis stabiliscono la sua presenza nei ritrovamenti fossili di quel
periodo. I paleontologi credono che Eoraptor potesse assomigliare all'antenato
comune di tutti i dinosauri. Se ciò è vero, le sue caratteristiche farebbero
pensare che i primi dinosauri fossero piccoli predatori bipedi. La scoperta di
ornitodiri primitivi, simili ai dinosauri (come Marasuchus e Lagerpeton) negli
strati del Triassico medio nell'Argentina sostengono questa ipotesi; le analisi
sui fossili scoperti indicano che questi animali erano infatti piccoli carnivori
bipedi. È probabile che i dinosauri apparvero 243 milioni di anni fa, come
dimostrato dai resti dell'antichissimo Nyasasaurus, ma questi resti sono troppo
incompleti per concludere se appartenessero a dinosauri o a animali imparentati.

Quando apparvero, i dinosauri non erano gli animali terrestri dominanti. Gli
ambienti terrestri erano già occupati da varie forme di archosauromorfi e
terapsidi, come i cinodonti e i rincosauri. I loro concorrenti principali erano
gli pseudosuchi, come gli aetosauri, gli ornithosuchidi e i rauisuchi, che al
tempo avevano più successo dei dinosauri. La maggior parte di questi altri
animali si estinse in uno o due eventi durante il Triassico. Il primo, a circa
215 milioni di anni fa, risultò nell'estinzione di vari arcosauromorfi
primitivi, inclusi i protorosauri. Gli altri arcosauri primitivi (inclusi gli
aetosauri, gli ornitosuchidi, i fitosauri, e i rauisuchi) ebbero la loro fine
200 milioni di anni fa durante l'estinzione di massa del Triassico-Giurassico. I
rincosauri e i dicinodonti sopravvissero in certe zone almeno fino al Noriano
inferiore-medio e il Retico inferiore, benché la data precisa della loro
estinzione sia ancora sconosciuta. La loro scomparsa aprì le nicchie ecologiche
vuote ai coccodrillomorfi, i dinosauri, i mammiferi, gli pterosauri, e le
tartarughe. Le prime stirpe dei dinosauri primitivi si diversificarono durante
le epoche Carniane e Noriane del Triassico, impadronendosi delle nicche dei
gruppi estinti.

L'evoluzione dei dinosauri post-Triassici segue i cambiamenti nella vegetazione
e la posizione dei continenti. Nel Triassico superiore e il Giurassico inferiore
i continenti erano connessi in una massa continentale nominata Pangea e i
dinosauri contemporanei consistevano per la maggior parte di carnivori
coelofisoidi e sauropodomorfi erbivori. Le piante ginnosperme (soprattutto le
conifere), fonti di cibo potenziali, si sparsero durante il Triassico superiore.
I sauropodomorfi primitivi non erano forniti di meccanismi digestivi orali
sofisticati, quindi avrebbero dovuto frammentare il cibo una volta in fondo
all'apparato digerente. L'omogeneità generale dei dinosauri continuò fino al
Giurassico medio e inferiore, quando la maggior parte delle località conteneva
predatori come ceratosauri, spinosauroidi, e carnosauri e erbivori come gli
stegosauriani e i sauropodi grandi. Esempi di ciò si trovano nella formazione
Morrison del nordamerica e gli strati di Tendaguru in Tanzania. I dinosauri
cinesi però mostravano delle differenze, con teropodi sinraptoridi specializzati
e dinosauri dal collo lungo inusuali come Mamenchisaurus. Gli anchilosauriani e
gli ornitopodi divennero sempre più comuni, mentre i prosauropodi s'estinsero.
Le piante più diffuse erano i coniferi e gli pterofiti. I sauropodi, come i loro
predecessori prosauropodi, non erano forniti di meccanismi di digestione orali
sofisticati, ma gli ornitischi cominciarano a sviluppare vari modi per
frammentare il cibo in bocca, inclusi strutture simili a guance e la capacità di
muovere la mascella inferiore lateralmente durante il masticamento. Un altro
evento evolutivo notevole durante il Giurassico fu l'apparizione dei primi
uccelli, discesi da celurosauri maniraptoriani.

Con la frammentazione continua di Pangea e l'inizio del Cretaceo inferiore, i
dinosauri cominciarono a differenziarsi ulteriormente. Questo periodo vide
l'espansione degli anchilosauriani, gli iguanodontiani, e i brachiosauridi in
Europa, nordamerica e il nordafrica. Nell'ultimo continente, questi furono in
seguito soppiantati dai teropodi spinosauridi e carcarodontosauridi e i
sauropodi rebbachisauridi e titanosauriani, che colonizzarono anche il
sudamerica. In Asia, i celurosauri maniraptoriani come i dromaeosauridi, i
troodontidi, e gli oviraptorosauriani divennero fra i teropodi più comuni,
mentre gli anchilosauridi e i ceratopsiani primitivi come Psittacosaurus
divennero erbivori ecologicamente importanti. Nel frattempo, l'Australia divenne
la dimora di numerosi gruppi di anchilosauri primitivi, ipsilofodontidi, e
iguanodontiani. Gli stegosauriani sembrano essere estinti a un certo punto
durante il Cretaceo. Un cambiamento notevole nell'ambiente del Cretaceo
inferiore fu l'evoluzione delle piante angiosperme. Contemporaneamente, certi
dinosauri erbivori svilupparono metodi più sofisticati per frammentare oralmente
il cibo. I ceratopsiani evolsero un metodo di affettare le piante con denti
ammucchiati insieme in batterie, e gli iguanodontiani raffinarono i loro
apparati masticatori, arrivando al loro apice negli adrosauri.

Nel tardo Cretaceo, la terra fu dominata da tre gruppi generali di dinosauri;
nel nordamerica e l'Asia, i teropodi principali erano i tirannosauridi e vari
tipi piccoli maniraptoriani, con una assemblea predominantemente ornitischa di
erbivori come gli adrosauridi, i ceratopsiani, gli anchilosauridi, e i
pachycephalosauriani. Nei continenti del sud che formavano la Gondwana ormai in
uno stato di frammentazione, i teropodi più comuni erano gli abelisauridi,
mentre gli erbivori più numerosi erano i sauropodi titanosauriani. In Europa, i
dinosauri più prevalenti erano i dromaeosauridi, gli iguanodontiani
rhabdodontidi, i nodosauridi, gli anchilosauriani, e i sauropodi titanosauriani.
I fiori erano in uno stato d'espansione, e le prime erbe apparirono alla fine
del Cretaceo. Gli adrosauridi e i ceratopsiani si diversificarono notevolmente
nel nordamerica e l'Asia. Anche i teropodi si diversificarono in questo periodo,
con l'apparenza di forme erbivore e onnivore come i terizinosauridi e gli
ornitomimosauri.

L'estinzione di massa del Cretaceo-Paleocene circa 66 milioni di anni fa alla
fine del Cretaceo condusse alla morte di tutti i gruppi di dinosauri tranne gli
uccelli neornitini. Le stirpi sopravvissute di uccelli neornitini, inclusi gli
antenati dei ratiti, i polli e le anatre, e una varietà di uccelli acquatici, si
diversificarono rapidamente all'inizio del periodo Paleogene, usurpando le
nicchie ecologiche lasciate libere dall'estinzione dei gruppi di dinosauri
Mesozoici come gli enantiorniti aroboricoli, gli esperorniti acquatici, e
persino i teropodi carnivori più grandi (nella forma dei temibili forusracidi,
mentre erano presenti anche forme terricole erbivore come Gastornis. I neorniti
furono però incapaci di rimpadronirsi della maggior parte delle nicchie
terrestri, che furono monopolizzate dai mammiferi.

I dinosauri sono arcosauri, come i moderni coccodrilli. Entro gli arcosauri, i
dinosauri si differenziano soprattutto nella loro postura. Le gambe dei
dinosauri si estendono direttamente sotto il corpo, mentre quelli delle
lucertole e i coccodrilli si divarcano sui fianchi.

Collettivamente, il clade dei dinosauri si biforca in due rami; Saurischia e
Ornithischia. Saurischia include i taxa che condividono un antenato comune più
vicino agli uccelli che a Ornithiscia, mentre quest'ultimo include tutti i taxa
con un antenato comune più vicino a Triceratops che a Saurischia.
Anatomicamente, questi due gruppi possono essere distinti dalla struttura dei
loro bacini. I saurischi - dal greco sauros (σαῦρος) e ischion (ἰσχίον) -
ritenevano la struttura dei loro antenati, con un osso pubico rivolto in avanti.
In certi gruppi, l'osso pubico si rivolse all'indietro nel corso della loro
evoluzione (come nel caso di Herrerasaurus, i terizinosauridi, i dromaeosauridi,
e gli uccelli). Saurischia include i teropodi (bipedi con una marea di diete
diverse) e i sauropodomori (erbivori dal collo lungo).

In contrasto, gli ornitischi - dal greco ornitheios (ὀρνίθειος) e ischion
(ἰσχίον) — avevano un pube superficialmente simile a quello degli uccelli, cioè
con l'osso pubico rivolto all'indietro. Ornithischia include una varietà di
generi principalmente erbivori.

La seguente scheda si tratta d'una classificazione semplificata dei gruppi di
dinosauri in base delle loro parentele evolutive, e organizzato secondo la lista
di dinosauri Mesozoici composto da Holtz (2008). La croce (†) viene usata per
indicare un gruppo estinto.

La conoscenza dei dinosauri deriva da una varietà di ritrovamenti fossili e non
fossili, tra cui ossa fossilizzate, coproliti, tracce di deambulazione,
gastroliti, piume, impronte della pelle, tessuti molli e organi interni. Molti
campi di studio contribuiscono a farci capire il mondo dei dinosauri, tra cui la
fisica, la chimica, la biologia e le scienze della terra (delle quali la
paleontologia è una branca). Due campi di studio sui dinosauri d'interesse
particolare sono sulla loro grandezza e il loro comportamento.

Le prove più recenti indicano che le dimensioni medie dei dinosauri erano in
flusso costante durante il Mesozoico. La maggior parte dei teropodi predatori
pesavano circa 10-1000 chili (molto elevato in confronto alla media di 10-100
dei mammiferi carnivori odierni).

I dinosauri più grossi e pesanti erano i sauropodi. I più piccoli sauropodi
erano più grandi di qualunque altro essere nel loro habitat e i più grandi erano
di un ordine di grandezza maggiore di qualunque altro essere abbia mai camminato
sulla Terra. Anche il Paraceratherium, il mammifero terrestre più grande
conosciuto, era un nano in confronto ai giganteschi sauropodi. Solo pochi
animali acquatici si avvicinano a tali dimensioni; tra questi la balenottera
azzurra è la più grande, giungendo fino a 150-180 tonnellate e a 33 m di
lunghezza. Varie ipotesi sono state proposte per capire i vantaggi di tale
grandezza, incluse che fosse ideale per proteggersi dai predatori, che ridusse
il consumo energetico, e il prolungamento della vita, ma potrebbe darsi che il
vantaggio più importante riguardava l'alimentazione. Gli animali di grandi
dimensioni sono più efficienti nella digestione che quelli di taglia piccola,
siccome il cibo trascorre più tempo nei loro sistemi digerenti. Ciò gli permette
anche di nutrirsi di cibi di valore calorifico più basso. I resti dei sauropodi
si trovano soprattutto nelle formazioni roccose che si ritiene una volta
formavano zone secche. L'abilità di consumare enormi quantità di cibi di basso
nutrimento sarebbe stato un notevole vantaggio in tali ambienti.

Siccome solo una percentuale minuscola di animali si fossilizzano, e la maggior
parte degli ultimi rimangono sotterrati, è probabile che gli scienziati non
saranno mai certi di quali dinosauri erano i più grandi o piccoli. Pochi degli
esemplari scoperti sono completi, e le impronte di pelle e di altri tessuti
molli sono rari. Ricostruire uno scheletro completo a base delle dimensioni e le
morfologie di generi simili o imparentati rimane un'arte inesatta, e ricostruire
la muscolatura di tali animali è pressappoco un processo di congettura educata.

Le stime più affidabili sul dinosauro più alto e pesante, in base a scheletri
più o meno completi, riguardano Giraffatitan brancai (in passato considerato una
specie di Brachiosaurus). I suoi resti fossili furono scoperti in Tanzania tra
1907 e 1912. Le ossa di vari esemplari di simili dimensioni furono incorporati
allo scheletro in mostra al Museum für Naturkunde a Berlino; questa
ricostruzione è alta 12 metri e lunga 21.8-22.5 metri, e si stima che pesasse
30.000-60.000 chili in vita. Il dinosauro completo più lungo è Diplodocus, lungo
27 metri e scoperto nel Wyoming negli Stati Uniti nel 1907.

Ci furono dinosauri ancora più grandi, ma i dati su di loro si basano su resti
frammentari. La maggior parte degli erbivori più grandi conosciuti furono
scoperti negli anni settanta o dopo, e includevano l'enorme "Dreadnoughtus
schrani" (lungo 26 metri), Argentinosaurus (pesante 80.000-100.000 chili),
Diplodocus hallorum (lungo 33.5 metri), Supersaurus (lungo 33 metri), e
Sauroposeidon (alto 18 metri). Il più lungo e pesante di tutti potrebbe essere
stato Amphicoelias fragillimus, conosciuto solo d'una vertebra parziale ormai
perduta. Estrapolando dalla illustrazione di questo osso, l'animale avrebbe
potuto essere lungo 58 metri e pesante 120.000 chili.

Il dinosauro carnivoro più grande conosciuto è Spinosaurus, lungo 16-18 metri e
pesante 815 chili. Altri teropodi carnivori di dimensioni enormi includevano
Giganotosaurus, Carcharodontosaurus e Tyrannosaurus.

Il dinosauro più piccolo conosciuto è il colibrì di Elena, lungo solo cinque
centimetri e pesante 1.8 grammi. Al di fuori degli uccelli odierni, i dinosauri
più piccoli erano grandi come piccioni. I dinosauri non-aviani più piccoli
furono infatti quelli più imparentati agli uccelli. Anchiornis huxleyi, per
esempio, misurava solo 35 centimetri di lunghezza, e pesava solo 110 grammi. I
dinosauri non-aviani erbivori più piccoli includevano Microceratus e
Wannanosaurus, entrambi lunghi 60 centimetri.

Molti uccelli odierni sono molto sociali, spesso vivendo in stormi. C'è un
accordo generale che alcuni comportamenti in comune tra gli uccelli e i
coccodrilli (i parenti moderni più stretti degli uccelli) erano condivisi anche
dai dinosauri estinti. Le interpretazioni sul comportamento di specie estinte si
basano generalmente sulla posa degli scheletri e il loro habitat, le simulazioni
della loro biomeccanica attraverso i computer, e confronti con animali moderni
in nicchie ecologiche analoghe.

Le prime prove di comportamenti sociali nei dinosauri non-aviani furono scoperte
nel 1878 a Bernissart in Belgio, quando furono rinvenuti 31 fossili di Iguanodon
bernissartensis ammucchiati in una fossa dove si ipotizza furono annegati. Altri
siti mostranti prove di morte in massa sono stati ulteriormente scoperti.
Questi, insieme a un numero elevato di orme di individui diversi in un solo
luogo, indicano che comportamenti gregari erano communi in molte specie di
dinosauro. Le orme di centinaia o persino migliaia di adrosauridi indicano che
essi vivessero in branchi enormi, come gli odierni bisonti americani e
springbok. Le orme dei sauropodi dimostrano che questi animali viaggiavano in
gruppi composti di specie diverse (almeno a Oxfordshire, Inghilterra), benché
non ci siano prove di strutture specifiche da branco. È possibile che il
congregare in branchi si è evoluto per motivi di difesa, per scopi migratori, o
per fornire protezione alla prole. Ci sono prove che molti tipi di dinosauri con
tassi di crescita lenti formavano aggregazioni di individui immaturi. Un esempio
di questo fenomeno si trova in un sito della Mongolia Interna, dove sono stati
rinvenuti i resti di più di 20 Sinornithomimus di varie età (tra 1-7 anni).
Questo assemblaggio è stato interpretato come un gruppo sociale che finì
incastrato nel fango. L'ipotesi che i dinosauri fossero gregari si è estesa a
raffigurare certi teropodi carnivori come predatori che cacciavano in branco per
abbattere le prede grosse. Un tale stile di vita però è raro negli uccelli
odierni, i coccodrilli, e gli altri rettili, e le prove tafonomiche che
suggeriscono comportamenti di caccia sociali simili a quelli dimostrati da
cacciatori mammiferi (come nel caso di Deinonychus e Allosaurus) possono anche
essere interpretati come i risultati di lotte fatali tra animali nell'atto di
mangiare le carcasse, come fanno molti predatori diapsidi.

È probabile che le creste e le clamidi di certi dinosauri (come nel caso di
certi marginocefali, teropodi e adrosauridi lambeosaurini) erano troppo fragili
per essere utilizzati come arme difensive, quindi è più probabile che fossero
usati come ornamenti durante gli scontri o il corteggiamento, sebbene non si
conosca molto sul comportamento territoriale e sessuale dei dinosauri. Si sa che
i teropodi, almeno, si scontravano in lotte aggressive, come evidenziato dai
segni di denti rinvenuti sui loro crani.

Dal punto di vista etologico, uno dei fossili più importanti fu scoperto nel
deserto del Gobi nel 1971. Esso mostrava un Velociraptor nell'atto di attaccare
un Protoceratops, così fornendo prove dirette che dimostravano che i dinosauri a
volte si attaccavano. Ulteriori prove di predazione contro prede viventi si
trovano sulla coda d'un Edmontosaurus, che mostra segni di guarigione dopo un
morso di tirannosauro. Fu confermato nel 2003 che alcuni dinosauri fossero
cannibali con la scoperta di segni di denti sullo scheletro del carnivoro
Majungasaurus in Madagascar.

Studi comparativi tra gli anelli sclerotici dei dinosauri (inclusi gli uccelli)
e altri rettili sono stati usati per inferire le attività quotidiane dei
dinosauri. Benché sia stato suggerito che la maggior parte dei dinosauri fossero
attivi durante il giorno, questi studi hanno dimostrato che i piccoli dinosauri
carnivori come i dromaeosauridi, Juravenator, e Megapnosaurus fossero infatti
notturni. Gli erbivori e gli onnivori di taglia grande o media come i
ceratopsiani, i sauropodomorfi, gli adrosauridi, e gli ornitomimosauri
potrebbero invece essere stati catemerali (attivi durante il giorno in
intervalli brevi), sebbene il piccolo ornitischio Agilisaurus fosse dedotto
d'essere diurno.

In base a prove rinvenute da dinosauri come Oryctodromeus, certe specie di
dinosauri ornitischi sembrano essere stati animali fossori (animali che vivono
sottoterra). Molti uccelli odierni sono arboricoli, e molti esemplari Mesozoici,
specialmente gli enantiorniti, dimostrano prove di comportamenti analoghi.
Benché certi dinosauri non-aviani come i dromaeosauridi (specialmente
Microraptor) potrebbero essere stati anch'essi arboricoli, la maggior parte
sembrano essere stati soprattutto terricoli. La scienza della biomeccanica in
particolare ha fornito dati importanti nello studio della locomozione dei
dinosauri. Gli studi sulle forze esercitate dai muscoli e la gravità sullo
scheletro, per esempio, danno indizi su quanto veloce potessero muoversi. Altri
studi biomeccanici hanno tentato di dimostrare se i diplodocidi potessero
generare un boom sonico con movimenti a frusta della coda, o se i sauropodi
potessero galleggiare.

Gli uccelli moderni sono ben noti per la loro comunicazione visuale e vocale, e
un gran numero di dinosauri possedevano un vasto repertorio di strutture
ornamentali, rivelandoci che la comunicazione visuale è sempre stata importante
nella biologia dei dinosauri. L'evoluzione delle loro capacità vocali però ha
meno certezza. Nel 2008, il paleontologo Phil Senter esaminò le prove di
vocalizzazione nei dinosauri, scoprendo che, al contrario dell'immagine
popolare, fu probabile che la maggior parte dei dinosauri Mesozoici non fossero
capaci di vocalizzare (sebbene le creste cave dei lambeosaurini potessero essere
state usate come camere risonanti). Arrivò a questa conclusione studiando la
distribuzione degli organi vocali dei rettili e degli uccelli odierni. Scoprì
che le corde vocali nella laringe si sono evolute ripetutamente nei rettili,
inclusi i coccodrilli, che possono produrre ruggiti gutturali. Gli uccelli, in
contrasto, non sono forniti d'una laringe. I loro vocalizzi sono infatti
prodotti dal siringe, un organo esclusivamente aviano che non corrisponde
direttamente alla laringe, indicando che si evolse indipendentemente dagli
organi vocali dei rettili. Per funzionare, la siringe dipende dai sacchi
aeriferi distribuiti entro il corpo dell'uccello, specificamente il sacco
aerifero clavicolare presso la forcula. Questo sacco aerifero lascia segni
chiari sulle ossa, soprattutto sull'omero. Sebbene i sacchi aeriferi sono una
caratteristica esclusiva dei dinosauri saurischi, il sacco aerifero clavicolare
necessario per vocalizzare non appare nei reperti fossili fino agli
enantiorniti. Un'eccezione è visibile in Aerosteon, che probabilmente sviluppò i
sacchi aeriferi clavicolari indipendentemente dagli uccelli per motivi oltre la
vocalizzazione.

I dinosauri più primitivi con prove d'una siringe adatta al vocalizzare sono gli
uccelli enantiorniti. È probabile che i dinosauri più antichi della stirpe che
condusse agli uccelli non potessero vocalizzare. Ci sono però varie prove che
dimostrano che i dinosauri Mesozoici comunicavano soprattutto visualmente
attraverso le corna, le clamidi, le creste, le vele, e il piumaggio. Ciò è
simile a certi gruppi di rettili moderni come le lucertole; gli esemplari più
grandi sono silenziosi, ma comunicano attraverso la postura e il colore.

In più, è possibile che i dinosauri Mesozoici usassero altri metodi per produrre
suoni. Altri animali, inclusi i rettili e gli uccelli, usano vari suoni non
vocali, inclusi sibili, bruxismi, schizzi d'acqua, e il battito delle ali.

Tutti i dinosauri covano uova amniotiche con gusci duri composti principalmente
di carbonato di calcio. Le uova sono solitamente deposte in un nido. Molte
specie costruiscono nidi molto elaborati, inclusi coppe, duomi, piatti, fosse,
monticelli, o tane. Alcune specie moderne però non costruiscono nidi; l'ùria
comune cova le uova sulle rocce nude, mentre i maschi di pinguino imperatore
tengono le uova presse il corpo e le zampe. Gli uccelli primitivi e molti
dinosauri non-aviani spesso covano le uova in nidi collettivi, con i maschi che
li incubano. Sebbene gli uccelli odierni sono forniti d'un solo ovidotto, gli
uccelli primitivi e i dinosauri ne possedevano due come i coccodrilli. Certi
dinosauri non-aviani come Troodon covavano le uova in modo iterativo; l'adulto
avrebbe covato un paio di uova ogni due giorni, ritardando l'incubazione finché
non avesse prodotto tutte le uova per poi assicurarsi una schiusura simultanea
di esse.

Durante la gravidanza, le femmine sviluppano un osso speciale (detto osso
midollare) entro la superficie esterna dell'osso e il midollo. Questo osso è
ricco di calcio, e viene utilizzato per formare i gusci delle uova. Certi
esemplari di dinosauri preistorici, come Tyrannosaurus dimostrano la presenza di
questo osso, e ciò può essere usato per inferire decisamente il sesso d'un
esemplare fossile. Ulteriori scoperte dimostrarono la presenza dell'osso
midollare in esemplari di Allosaurus e Tenontosaurus. Siccome la stirpe che
condusse a Tyrannosaurus e Allosaurus si era distinta dalla stirpe di
Tenontosaurus molto anticamente nel corso dell'evoluzione, ciò indica che lo
sviluppo di tessuto midollare sia un tratto generale di tutti i dinosauri.

Un tratto comune negli uccelli odierni consiste nella cura delle prole da parte
dei genitori. La scoperta di una serie di nidi di Maiasaura nel 1978 dimostrò
che, tra gli ornitopodi, la cura dei giovani continuava molto dopo la schiusura
delle uova. È possibile che questo comportamento fosse condiviso da tutti i
dinosauri. Infatti, fu dimostrato nel 1997 che persino i sauropodi
titanosauriani della Patagonia covavano le uova collettivamente. Un esemplare di
Citipati osmolskae rinvenuto in Mongolia nel 1993 fu scoperto in una posizione
accovacciata simile a quella assunta dai polli, così dimostrando che questo
usasse uno strato di piume per tener caldo le uova. L'ipotesi della cura da
parte dei genitori è appoggiata da altre scoperte. Un embrione, probabilmente
del prosauropode Massospondylus, fu scoperto totalmente sdentato, così
suggerendo che una certa cura fu necessaria per nutrirlo. Delle orme rinvenute a
Skye in Scozia confermano che gli ornitopodi si prendevano cura dei piccoli.
Sono stati rinvenuti i nidi e le uova della maggior parte dei gruppi di
dinosauri principali, e sembra probabile che tutti i dinosauri prendevano cura
delle prole sia prima che dopo la schiusura delle uova. Tutto ciò potrebbe
spiegare che alcuni dinosauri avevano sviluppato sia l'istinto materno che anche
(seppur in minor numero di specie) l'istinto paterno, proprio come i mammiferi e
gli uccelli contemporanei, caratteristiche che non s'incontrano in nessun
rettile vivente.

Siccome entrambi i coccodrilli e gli uccelli moderni sono forniti di cuori con
quattro cavità (sebbene siano molto modificati nei coccodrilli), è probabile che
questo tratto sia stato presente in tutti gli arcosauri, inclusi i dinosauri.
Benché non ci siano dubbi che gli uccelli siano endotermici (a sangue caldo), si
è dibattuto sin dagli anni sessanta quanto questo tratto estenda lungo la stirpe
dei dinosauri. Ci sono disaccordi su se i dinosauri non-aviani fossero
endotermici, ectotermici, o una combinazione dei due.

Quando i primi dinosauri non-aviani furono scoperti, i paleontologi ipotizzarono
che fossero ectotermici (a sangue freddo), così supponendo che fossero creature
lente e inattive, benché molti rettili moderni sono veloci e agili malgrado la
loro dipendenza su fonti esterne di calore per regolare la loro temperature
corporea. L'idea che i dinosauri fossero ectotermici rimase indiscusso, fino a
quando Robert T. Bakker, un sostenitore dell'endotermia, pubblicò un documento
influente sul soggetto nel 1968.

Prove moderne indicano che persino i dinosauri non-aviani vivevano in climi
temperati relativamente freddi, e che almeno alcune specie primitive avrebbero
regolato la loro temperatura corporea attraverso mezzi interni (attraverso la
massa nelle specie grandi e con piume o altri tipi d'apparati tegumentari nelle
specie più piccole). Prove dimostranti l'endotermia nei dinosauri non-aviani
includono la scoperta di dinosauri polari nell'Australia e l'Antartide. Sono
stati persino rinvenuti tracce di vasi sanguigni nelle ossa che corrispondono a
quelli di animali a sangue caldo. Il dibattito scientifico riguardo ai modi
specifici in cui i dinosauri evolvettero il loro sistema di termoregolazione
continua.

Nei dinosauri saurischi, il metabolismo elevato fu sostenuto dallo sviluppo del
sistema respiratorio aviano, caratterizzato d'un sistema di sacchi aeriferi che
si estendevano dai polmoni e infiltravano le ossa, rendendole cave. Un tale
sistema avrebbe permesso ai dinosauri un tasso d'attività superiore a quello dei
mammiferi di dimensioni simili. Oltre essere un sistema molto efficiente per
assimilare l'ossigeno, il rapido flusso d'aria sarebbe stato un meccanismo
efficace per impedire il surriscaldamento corporeo, un tratto essenziale negli
animali attivi ma troppo grandi per espellere il calore attraverso la pelle.

Come gli altri rettili, i dinosauri sono principalmente uricotelici, cioè, i
loro reni estraggono discariche nitrogenose dal sangue per poi espellerle come
acido urico (invece di urea o ammoniaca) attraverso le uretere nell'intestino.
Nella maggior parte delle specie, l'acido urico viene espulso insieme alle feci
come un massa semisolida. Certi uccelli odierni però (come i colibrì) possono
essere facoltativamente ammonotelici, espellendo la maggior parte delle loro
discariche nitrogenose nella forma dell'ammoniaco. Perlopiù, i dinosauri
espellono creatina, al contrario dei mammiferi che espellono creatinina. Molte
specie rigurgitano le borre, e ci sono borre fossilizzate probabilmente
rintracciabili a dinosauri cretacici.

La possibilità che i dinosauri fossero gli antenati degli uccelli fu prima
proposto da Thomas Henry Huxley nel 1868. Questa teoria fu abbandonata nei primi
anni del ventesimo secolo quando Gerhard Heilmann propose che fossero invece
discesi da tecodonti generalizzati. Una delle prove proposte fu la supposta
mancanza di clavicole nei dinosauri. Ulteriori scoperte però mostrarono che le
clavicole non erano assenti nei dinosauri, e alcuni erano persino forniti di
forcule (detto anche "osso dei desideri", una volta creduto esclusivo degli
uccelli). La presenza di clavicole fu infatti confermata con la scoperta di
Oviraptor nel 1924. Il collegamento tra gli uccelli e i dinosauri fu riavviata
negli anni settanta da John Ostrom, e l'appoggio per la teoria incrementò con
l'avvento dell'analisi cladistica e la scoperta di numerosi teropodi piccoli e
uccelli primitivi. D'interesse particolare furono i reperti fossili di vari
teropodi e uccelli primitivi scoperti nella formazione Yixian in Cina, mostranti
la presenza di piumaggio. Gli uccelli condividono oltre cento tratti anatomici
con i teropodi (specificamente i celurosauri maniraptoriani), che sono accettati
come i parenti più stretti degli uccelli. Una minoranza di scienziati, fra di
essi Allan Feduccia e Larry Martin, hanno proposto una evoluzione alternativa
degli uccelli, incluso una versione modificata della teoria di Heilmann che
proppone che sono derivati da arcosauri primitivi, o che i teropodi
maniraptoriani, sebbene fossero gli antenati degli uccelli, non fossero loro
stessi dei dinosauri propriamente detti.

Il piumaggio è uno dei tratti più riconoscibili degli uccelli moderni, e fu
condiviso con molti altri gruppi di dinosauri. A base dei reperti fossili, è
evidente che le piume furono presenti anche sui dinosauri più primitivi, sebbene
è possibile che furono perdute nel corso dell'evoluzione di certe specie. Prove
dirette di piume, o strutture analoghe, sono state rinvenute in molti gruppi di
dinosauri non-aviani, sia quelli ornitischi che saurischi. Strutture filamentose
simili a piume sono state scoperte negli eterodontosauridi, i neorniti
primitivi, altri teropodi, e i ceratopsiani primitivi. Nel sottogruppo teropode
di Maniraptora, ci sono prove di penne simili a quelli che usano gli uccelli per
volare. Tra i maniraptoriani confermati d'essere stati forniti di penne ci sono
gli oviraptosauri, i troodontidi, i dromaeosauridi, e gli uccelli. Un tigumento
simile al piumaggio è stato confermato nei pterosauri, così indicando che questa
caratteristica fosse probabilmente stato comune nella stirpe degli
avemetatarsaliani, apparendo persino prima dei dinosauri stessi.

Archaeopteryx fu il primo dinosauro non-aviano scoperto mostrante un potenziale
collegamento tra gli uccelli e i dinosauri. Viene considerato un anello
mancante, siccome presenta caratteristiche di entrambi i due gruppi. Rinvenuto
solo due anni dopo la pubblicazione di L'origine delle specie di Charles Darwin,
la sua scoperta innescò un dibattito tra i sostenitori della biologia evolutiva
e quelli del creazionismo. Questo genere di uccello primitivo è infatti così
simile a un dinosauro che furono solo le piume d'un esemplare in particolare a
impedire che fosse scambiato per un Compsognathus. Dagli anni Novanta in poi,
una marea di ulteriori generi piumati sono stati scoperti, fornendo così più
prove del collegamento tra gli uccelli e i dinosauri. La maggior parte di queste
scoperte ebbero luogo nella formazione Yixian nella Cina nordorientale che,
durante il Cretaceo, faceva parte d'un continente isolato. Sebbene le tracce di
piume sono state rinvenute in solo pochi luoghi, è probabile che i dinosauri
non-aviani di altre località fossero anch'essi piumati, poiché i tratti delicati
come la pelle e il piumaggio si fossilizzano solo raramente.

La scoperta di dinosauri piumati non è stata immune da controversie; i critici
più notevoli sono stati Alan Feduccia e Theagarten Lingham-Soliar, che hanno
proposto che alcune delle piume fossilizzate sono invece il risultato del
decomponimento della fibra collagenosa sotto la pelle, e che i maniraptoriani
pennuti non fossero dinosauri, ma casi di evoluzione convergente. Tuttavia, le
loro ipotesi non sono state accettate da altri ricercatori, fino al punto di
mettere sotto discussione la natura scientifica delle proposte di Feduccia.

Siccome il piumaggio viene spesso associato con gli uccelli, i dinosauri piumati
sono frequentemente descritti come anelli mancanti. Ci sono però persino prove
scheletriche che sostengono questa teoria. Le assommiglianze scheletriche più
notevoli si trovano nel collo, l'osso pubico, il polso (specificamente l'osso
semilunare), il braccio e la cintura scapolare, la forcula, e la chiglia. Il
collegamento fra i due viene appoggiato con il confrontare gli scheletri
attraverso l'analisi cladistica.

Uno studio intrapreso da Patrick O'Connor dell'Ohio University dimostrò che i
grandi dinosauri carnivori erano forniti d'un complesso sistema di sacchi
aeriferi simili a quelli degli uccelli odierni. Similmente agli uccelli, è
probabile che i polmoni dei dinosauri teropodi pompavano l'aria in alcuni di
questi sacchi distribuiti entro lo scheletro. O'Connor stesso dichiarò che "ciò
che fu un tempo ritenuto d'essere esclusivo degli uccelli era presente in
qualche modo nei loro antenati." Un documento pubblicato da PLoS ONE nel 2008
descrisse Aerosteon riocoloradensis, il cui scheletro fornisce le prove più
avvincenti per la presenza d'un sistema respiratorio aviano nei dinosauri.

La scoperta dei troodontidi Mei long e Sinornithoides rivelò che certi dinosauri
dormivano con la testa posizionata sotto il braccio. Un tale comportamento
avrebbe tenuto caldo la testa, e si trova anche negli uccelli moderni. Alcuni
generi di deinonicosauri e oviraptorosauri sono stati rinvenuti fossilizzati
nell'atto di accovacciare sulle uova in un modo simile agli uccelli. Fra questi
dinosauri, la proporzione tra il volume delle uova e la massa corporea degli
adulti indica che le uova fossero normalmente incubate dai maschi, e che i
piccoli fossero molto precoci, come nel caso di molti uccelli terricoli.

Si sa che certi dinosauri depositavano sassi nel gozzo, come fanno gli uccelli
moderni. Questi sassi sono inghiottiti dagli animali per facilitare la
frammentazione del cibo nello stomaco. I sassi scoperti vicini ai fossili sono
nominati gastroliti.

La scoperta che gli uccelli sono una classe di dinosauri dimostrò che, al
contrario della percezione popolare, i dinosauri in generale non sono infatti
estinti. I dinosauri non-aviani però (insieme a molti gruppi di uccelli) si
estinsero circa 66 milioni di anni fa. È stato proposto che siccome i mammiferi
piccoli, gli squamati e gli uccelli s'impadronirono delle nicchie ecologiche
adatte per animali di dimensioni ridotte, i dinosauri non-aviani non furono in
grado di evolvere una fauna diversificata di specie piccole, un fatto che segnò
la fine per i tetrapodi grandi durante l'evento dell'estinzione. I dinosauri
non-aviani non furono le uniche vittime dell'evento; tra di esse s'includono gli
ammoniti, i mosasauri, i plesiosauri, gli pterosauri, e molte specie di
mammiferi. Gli insetti, al contrario, non soffrirono un notevole decremento
nelle loro popolazioni, così fornendo una fonte di cibo per i superstiti. Questo
evento, detto estinzione di massa del Cretaceo-Paleocene, è stato studiato
intensamente dagli anni settanta. I paleontologi propongono varie ipotesi
connesse. Sebbene il consenso sia che fu innescata da un impatto astronomico,
certi scienziati sostengono altre possibile cause, o appoggiano l'idea che una
confluenza di vari fattori fosse responsabile per la scomparsa improvvisa dei
dinosauri.

All'apice del Mesozoico, non c'erano ghiacciai continentali polari, e si stima
che i mari fossero 100-250 metri più profondi. La temperatura globale era anche
più stabile, con un solo 25 °C separando le temperature medie polari da quelle
presso l'equatore. Anche le temperature atmosferica erano molto più elevate; le
temperature polari erano 50 °C più calde che nel ventunesimo secolo.

È ancora dibattuto quale fosse la composizione atmosferica del Mesozoico.
Sebbene certi accademici teorizzano che i livelli d'ossigeno fossero più
elevati, altri sostengono che gli adattamenti biologici dei dinosauri e gli
uccelli indicano che i loro sistemi respiratori si evolsero oltre ciò che
sarebbe necessario se i livelli d'ossigeno fossero elevati. Dal tardo Cretaceo
in poi, l'ambiente era in uno stato di cambiamento drammatico. L'attività
vulcanica era in uno stato di decremento, che condusse a una diminuzione
d'anidride carbonica atmosferica e un graduale abbassamento di temperatura.
Anche i livelli d'ossigeno atmosferico erano in uno stato di flusso, infine
diminuendo considerabilmente. Certi scienziati propongono che la combinazione di
cambiamento climatico e i livelli decrementati d'ossigeno avrebbe condotto
all'estinzione di molte specie.

La teoria dell'impatto astronomico, prima proposto nel 1980 da Walter Alvarez,
collega l'estinzione di massa alla fine del Cretaceo a un impatto bolide circa
66 milioni di anni fa. Alvarez propose che un improvviso incremento globale nei
livelli di iridio nello strato del periodo sia una prova diretta dell'impatto.
La maggior parte delle prove indicano che un bolide largo 5-15 chilometri cadde
nella vicinanza della penisola dello Yucatán nel Messico sudorientale, formando
il cratere di Chicxulub e innescando l'estinzione di massa. Non si sa con
certezza se i dinosauri fossero in uno stato di declino prima dell'impatto.
Certi scienziati proppongono che il meteorite causò un lungo ed innaturale
decremento nella temperatura atmosferica globale, mentre altri sostengono che
avrebbe causato un'ondata di caldo. Il consenso generale tra gli scienziati che
sostengono questa teoria è che l'impatto causò l'estinzione sia direttamente
(attraverso il calore generato dall'impatto) che indirettamente (attraverso un
gelo globale causato da un pulviscolo sospeso nell'atmosfera che faceva da
schermo alla luce e al calore del sole). Benché non si possa dedurre la velocità
dell'estinzione solamente con i reperti fossili, vari modelli indicano che fosse
estremamente rapido, durando ore invece che anni.

Prima del 2000, l'ipotesi che i plateau basaltici dei Trappi del Deccan fossero
la causa dell'estinzione fu normalmente collegata all'idea che l'estinzione
fosse graduale, poiché si stima che gli eventi che formarono i plateau
iniziarono circa 68 milioni di anni fa, durando circa due milioni di anni. Ci
sono però prove che due terzi dei Trappi furono formati solo in un milione di
anni, cioè circa 66 milioni di anni fa. Tali eruzioni avrebbero perciò causato
un'estinzione rapida entro un periodo di migliaia di anni. Benché sia un periodo
di tempo relativamente breve, è pur sempre più prolungato rispetto a ciò che ci
si aspetterebbe da un impatto astronomico.

I Trappi del Deccan avrebbero causato l'estinzione attraverso vari meccanismi,
incluso lo spargimento nell'aria di polvere e di aerosol solforico, che
avrebbero bloccato la luce del sole per poi impedire la fotosintesi nelle
piante. In più, il vulcanismo dei Trappi avrebbe causato l'emissione di anidride
carbonica, che avrebbe causato un effetto serra in seguito alla dispersione
nell'atmosfera di polvere e di aerosol. Prima dell'estinzione di massa, lo
spargimento di gas vulcanici, durante la formazione dei Trappi del Deccan, causò
un incremento delle temperature globali. Certi dati indicano che l'incremento
fosse di otto gradi durante gli ultimi cinquantamila anni prima dell'impatto a
Chicxulub.

Quando la teoria dei Trappi del Deccan venne collegata a un'estinzione graduale,
Luis Alvarez (morto nel 1988) dichiarò che i paleontologi erano ingannati da
scarsi dati. Sebbene la sua dichiarazione non fu all'epoca ben accolta,
ulteriori studi di reperti fossili avallarono tale ipotesi. La maggior parte dei
paleontologi, gradualmente, accettò che le estinzioni della fine del Cretaceo
fossero frutto d'un impatto astronomico. Altri, incluso Alvarez, notarono però
che ci furono altri cambiamenti climatici che precedettero l'impatto, incluso un
decremento delle profondità marine e le eruzioni vulcaniche che formarono i
Trappi del Deccan, che potrebbero fornire ulteriori possibili cause
dell'estinzione.

Ogni tanto, vengono scoperti i fossili di dinosauri al di sopra del limite K-T.
Nel 2001, i plaeontologi Zielinski e Budahn annunciarono la scoperta d'un femore
di adrosauride nel bacino di San Juan, Nuovo Messico, descrivendolo come una
prova per l'esistenza di dinosauri non-aviani paleoceni. La formazione dove fu
rinvenuto il fossili è stato determinato d'essere dell'epoca Paleocene, circa
64.5 milioni di anni fa. Se l'osso non fosse stato ridepositato nello strato
dall'erosione, fornirebbe prove che alcuni dinosauri sarebbero sopravvissuti
almeno per cinquecento mila anni nell'epoca Cenozoica. Altre prove includono la
scoperta di fossili nella formazione Hell Creek a circa 1.3 metri sopra il
limite K-T. Simili scoperte sono state annunciate altrove, incluso in Cina.
Molti scienziati però rigettano l'ipotesi di superstiti Paleoceni, sostenendo
che i reperti fossili fossero stati espulsi dai loro strati originali per poi
essere risepolti in sedimenti più recenti. Ulteriori studi condotti attraverso
la datazione uranio-piombo sulle ossa stesse appoggiarono infatti una data più
recente di 64.8-0.9 milioni di anni. Se corretto, la presenza d'una manciata di
dinosauri nel Paleocene non cambierebbe i fatti sottostanti dell'estinzione.

I fossili di dinosauri sono conosciuti da millenni, sebbene la loro vera natura
non era riconosciuta. I cinesi, che chiamano i dinosauri kǒnglóng (恐龍, o "drago
terribile"), credevano che i loro fossili appartenessero ai draghi. Il Hua Yang
Guo Zhi, un libro scritto da Chang Qu durante la dinastia Jìn occidentale
(265-316), descrisse la scoperta di ossa di "draghi" a Wucheng nella provincia
di Sichuan. I paesani nella Cina centrale hanno da tempo usato le "ossa di
drago" per motivi medicinali, una pratica che continua nel ventunesimo secolo.
Nell'Europa, i fossili dei dinosauri erano generalmente considerati come i resti
dei giganti e altre creature bibliche.

Descrizioni accademiche di ciò che sarebbero poi riconosciuti come resti di
dinosauri apparvero per la prima volta nel tardo diciassettesimo secolo
nell'Inghilterra. Nel 1676, fu descritto ciò che si sa fosse il femore di
Megalosaurus in una cava di calcare a Cornwell, presso Chipping Norton,
Oxfordshire. L'osso fu spedito a Robert Plot, professore di chimica
all'università di Oxford e curatore dell'Ashmolean Museum, che lo descrisse nel
suo Natural History of Oxfordshire nel 1677. Lo identificò correttamente come il
femore d'un grande animale, e riconobbe che non appartenesse a una specie
attuale. Concluse quindi che appartenesse a un gigante simile a quelli nominati
nella Bibbia. Nel 1699, Edward Lhuyd, un amico di Sir Isaac Newton, pubblicò il
primo tratto scientifico su ciò che si sa fosse un dente di sauropode che egli
nominò "Rutellum implicatum".

Tra il 1815 e 1824, il reverendo William Buckland, un professore di geologica
all'università di Oxford, collezionò ulteriori fossili di Megalosaurus, e
divenne la prima persona a descrivere un dinosauro in una rivista scientifica.
Il secondo genere a essere descritto, Iguanodon, fu scoperto nel 1822 da Mary
Ann Mantell, la moglie del geologo inglese Gideon Mantell. Egli notò delle
somiglianze tra i fossili e le ossa delle iguane moderne, e pubblicò le sue
scoperte nel 1825.

Lo studio di queste "grandi lucertole fossili" divenne presto oggetto
d'interesse per gli scienziati europei e americani. Nel 1842, Richard Owen notò
le somiglianze fra i pochi generi scoperti allora (Iguanodon, Megalosaurus e
Hylaeosaurus), e decise di presentarli come un gruppo tassonomico distinto
nominato "dinosauria". Con l'appoggio di Principe Alberto di
Sassonia-Coburgo-Gotha, marito della Regina Vittoria, Owen fondò il Museo di
storia naturale di Londra per mettere in mostra i fossili di dinosauri allora
rinvenuti.

Nel 1858, il primo dinosauro nordamericano conosciuto fu scoperto nelle fosse di
marna di Haddonfield, New Jersey. La creatura venne nominata Hadrosaurus
foulkii. Esso rappresentava una scoperta importante, essendo uno dei primi
scheletri quasi completi e un animale chiaramente bipede. In precedenza, gli
scienziati sostenevano che i dinosauri fossero quadrupedi, come le lucertole
odierne. Questa scoperta innescò una vera e propria mania per i dinosauri negli
Stati Uniti.

La mania per i dinosauri fu simboleggiata dalla rivalità tra Edward Drinker Cope
e Othniel Charles Marsh: entrambi cercavano di surclassare l'altro in un
antagonismo poi chiamato "la guerra per le ossa". È probabile che l'antagonismo
tra i due ebbe inizio quando Marsh umiliò Cope in pubblico, mostrando che la sua
ricostruzione scheletrica d'un Elasmosaurus fosse erronea, avendo questi messo
la testa sulla punta della coda. La lotta fra i due scienziati durò trent'anni,
concludendosi nel 1897, quando Cope morì dopo avendo speso tutta la sua fortuna
nel ricercare dinosauri. Marsh "vinse" la guerra, indubbiamente grazie
all'appoggio della United States Geological Survey. Sfortunatamente però, i
metodi rozzi dei due (incluso l'uso della dinamite per dissotterrare le ossa)
risultarono nella perdita di molti fossili. Malgrado ciò, i loro contributi alla
paleontologia furono inestimabili: Marsh scoprì ben 86 nuove specie, mentre Cope
ne trovò 56, per un totale di 142 nuove specie. La collezione di Cope è
conservata all'American Museum of Natural History di New York, mentre quella di
Marsh si trova al Peabody Museum of Natural History dell'Università di Yale.

Dopo il 1897, la ricerca per i fossili di dinosauri si estese a tutti i
continenti, incluso l'Antartide. Il primo dinosauro antartico scoperto fu
l'anchilosauride Antarctopelta oliveroi, rinvenuto sull'Isola di James Ross nel
1986, sebbene non ci fu una descrizione formalmente scientifica d'un dinosauro
antartico fino al 1994 con la scoperta di Cryolophosaurus ellioti.

La maggior parte delle scoperte avvengono in Sud America (specialmente in
Argentina) e in Cina. I reperti fossili cinesi sono notevoli per la loro
quantità di specie piumate, conservate grazie alla geologia unica della zona e
al clima arido.

Il campo di studio sui dinosauri conobbe un'ondata di attività che cominciò
negli anni Settanta e che continua ancora nel ventunesimo secolo. Ciò ebbe
inizio con la scoperta di Deinonychus da parte di John Ostrom. Deinonychus era
evidentemente un animale attivo e probabilmente a sangue caldo, al contrario
dello stereotipo dell'epoca che sosteneva che i dinosauri fossero creature lente
e a sangue freddo. La paleontologia dei vertebrati è ormai diventato una scienza
globale, con scoperte fatte in zone prima non sfruttate, incluse l'India, il Sud
America, il Madagascar, l'Antartide, e la Cina. I fossili cinesi, molti di essi
piumati, hanno consolidato il collegamento fra i dinosauri e i loro discendenti
aviani. L'applicazione dello studio cladistico, che cerca di stabilire le
parentele fra gli organismi, si è dimostrato utile nel classificare i dinosauri
dal punto di vista tassonomico.

Uno dei migliori esempi d'impronte di tessuto molle in un fossile di dinosauro
fu rinvenuto in Pietraroja, Italia. La scoperta fu pubblicata nel 1998, e
descrisse un piccolo esemplare giovane del celurosauro Scipionyx samniticus, che
riteneva porzioni dell'intestino, il fegato, i muscoli, e la trachea.

In un'edicola di Science del 2005, il paleontologo Mary Higby Schweitzer
annunciò la scoperta di materiale flessibile simile al tessuto molle rinvenuto
in un esemplare vecchio di 68 milioni di anni di Tyrannosaurus rex, scoperto
nella formazione Hell Creek in Montana. Dopo settimane di trattamento per levare
il contenuto minerale nella cavità midollare dell'osso, Schweitzer trovò segni
d'una struttura intatta di vasi sanguinei, osteoni, e tessuto connettivo. Un
esamine microscopico rivelò la presenza di microstrutture persino a livello
cellulare. La natura esatta e la composizione di questo materiale, e le
implicazioni di questa scoperta, non sono ancora chiare.

Nel 2009, fu annunciato che la metodologia dello studio precedente fu duplicata
con la scoperta di tessuto molle nell'adrosauride Brachylophosaurus canadensis,
scoperto nella formazione Judith River in Montana. Il tessuto fu ancora più ben
preservato di quello trovato nel T. rex, e mostrava residui visibili di nuclei e
possibili globuli rossi. Fra i materiali rinvenuti nell'osso fu il collagene;
esso varia in accordo col DNA dell'animale che lo possiede, e in entrambi i casi
(del T. rex e il B. canadensis) il collagene mostrava somiglianze con quello
presente nei polli e gli struzzi.

L'estrazione di DNA antico dai fossili di dinosauri è stato annunciata due
volte. Nessuno dei due annunci però fu confermato dopo ulteriori ricerche e
revisione paritaria. Un peptide funzionante d'un dinosauro teorico è però stato
inferito attraverso metodi di ricostruzione filogenetica sulle sequenze
genetiche di varie specie odierne imparentate. In più, sono state rinvenute
varie supposte proteine nei fossili, incluse le emoglobine.

I ricercatori hanno annunciato la scoperta di strutture simili alle fibre di
collagene e cellule rosse conservate nei fossili di sei esemplari di dinosauri
cretacei risalenti a 75 milioni di anni fa.

L'ambra è nota per aver conservato molti piccoli animali, soprattutto artropodi.
Meno noto è che occasionalmente, anche piccoli vertebrati possono essere
inglobati, anche solo in parte nell'ambra: in particolare, si ha un discreto
numero di anuri e lucertole, i quali forniscono una rarissima ed eccezionale
documentazione della forma corporea e di dettagli anatomici delle parti molli in
questi animali altresì noti solo da fossili.

Nel giugno del 2016, Xing et al. pubblicò la straordinaria scoperta di due
piccoli nuclei d'ambra dal Cenomaniano della Birmania. Al loro interno vi erano
i resti di due piccole ali piumate. Le piume sono conservate tridimensionalmente
non come impronte, e mostrano il classico arrangiamento di primarie e
secondarie. Immagini con micro-TAC mostrano che le ali includono anche resti
scheletrici della mano e dell'avambraccio. La mano presenta il terzo metacarpale
più lungo del secondo, il primo dito più corto del secondo metacarpale, e solo
una falange nel terzo dito. Questa combinazione indica che queste ali
appartengono a degli enantiornithi.

Nel dicembre dello stesso anno, Xing et al. descrivono l'incredibile
ritrovamento di un frammento di coda di vertebrato, lunga alcuni centimetri,
inglobata in una grossa goccia d'ambra del Cretaceo medio della Birmania. La
coda conserva il tegumento, ricoperto da una fitta serie di penne dotate di
rachide e barbule. La parte scheletrica della coda è troppo poco riconoscibile
all'interno della massa piumosa, tuttavia, grazie a scansioni a raggi X e
rimuovendo digitalmente parte del piumaggio, si identificano almeno tre
vertebre, basse ed allungate, che tuttavia non danno indizi per poter
classificare correttamente l'animale a cui apparteneva. Come opzione più
conservativa, l'animale potrebbe essere un aviale basale di grado
archaeopterygide o jeholornithide, oppure un paravano più basale. La forma
affusolata delle coda esclude sia un oviraptorosauro. Il piumaggio relativamente
complesso propenderebbe per escludere i non-maniraptori. Pertanto l'animale a
cui appartiene tale fossile deve essere un membro non specifico di maniraptora.

La colorazione dei dinosauri è uno dei più grandi misteri riguardanti i
dinosauri. Tuttavia recenti studi e nuovi ritrovamenti, soprattutto di dinosauri
piumati, sono stati in grado di fornire l'esatta colorazione di alcuni di questi
animali. Tra i generi di cui si è potuta stabilire la precisa clorazione vi sono
Anchiornis, Archaeopteryx, Sinosauropteryx, Confuciusornis, Microraptor,
Caudipteryx, Sinornithosaurus e più recentemente di Psittacosaurus.

L'Italia fino a pochi anni fa è stata considerata un territorio sterile per
quanto riguarda i resti di dinosauri soprattutto perché si pensava che nel
Giurassico e nel Cretaceo, i periodi di maggior splendore dell'epoca dei
dinosauri, la penisola fosse ricoperta totalmente dalle acque. Le prime
testimonianze fossili lasciate dai dinosauri sul suolo italiano ad essere
riconosciute come tali, furono delle impronte ritrovate in Veneto e in Trentino,
risalenti al Triassico superiore ed al Giurassico inferiore, ovvero all'inizio
dell'era Mesozoica. A questi ritrovamenti, avvenuti nel 1989 e nel 1991, ne
fecero seguito altri, senza che nessun resto scheletrico venisse alla luce.

Fu quindi una sorpresa il fatto che il primo scheletro di dinosauro italiano
provenisse dal Sud, per giunta dal Cretaceo inferiore. Nei pressi di Benevento,
il calcare di Pietraroja è un importante giacimento di pesci fossili, noto fin
dal 1798 e descritto ampiamente sul finire dell'Ottocento. La scoperta di un
piccolo dinosauro carnivoro, denominato in seguito Scipionyx, colse tutti i
paleontologi di sorpresa. 110 milioni di anni fa, quelle parti dell'Italia erano
costituite da piccole isole, evidentemente un ambiente ideale per i piccoli
predatori. L'importanza di Scipionyx è notevolissima, in quanto è un caso più
unico che raro di resto di dinosauro in cui sono preservati parte degli organi
interni.

In seguito sono stati scoperti altri resti fossili di dinosauri in Italia e
tutti di grande importanza: nel 2000 è stata resa pubblica la scoperta, nei
pressi di Varese, di un grande teropode tetanuro, denominato provvisoriamente
"Saltriosaurus". Questo dinosauro, risalente all'inizio del Giurassico, è il più
antico del suo gruppo. Sempre negli stessi anni, alcuni scheletri di
adrosauridi, tra cui un esemplare magnificamente conservato, sono stati
rinvenuti presso Trieste: gli adrosauri in questione sono stati descritti
formalmente nel 2009 con il nome di Tethyshadros insularis, e le loro
caratteristiche sono assolutamente uniche. Un importante ritrovamento di un osso
di dinosauro risale all'inizio del 2009 in Sicilia, nella zona di Capaci in
provincia di Palermo: l'osso è la porzione di un arto di un teropode del
Cretacico superiore, vecchio di quasi 100 milioni di anni, accertato grazie a un
piccolo frammento staccato dal reperto che ha permesso l'esame istologico presso
lo Steinmann Institute of Geology dell'Università di Bonn.

Oltre ai resti fossili, in Italia sono state rinvenute delle vere e proprie
piste di orme di differenti dinosauri, che hanno suscitato un notevole interesse
da parte degli esperti internazionali, presso Rovereto (TN), il Gargano (FG), ma
soprattutto Altamura (BA), dove sono state rinvenute più di 30 000 orme. Un
ulteriore sito ad impronte è stato rinvenuto presso Sezze (Latina), nel luglio
del 2003 da parte di un gruppo di studio che stava conducendo un'indagine
scientifica per conto della XIII Comunità Montana dei Monti Lepini ed Ausoni,
mirante a riportare alla luce resti scheletrici e potenziali superfici ad
impronte di dinosauri in coincidenza dei livelli cenomaniani della successione
carbonatica laziale-abruzzese. I paleontologi Daniele Raponi e Fabio Marco Dalla
Vecchia ed il geologo Gaspare Morgante portarono alla luce in una cava di
calcare ai piedi del comune lepino di Sezze più superfici ad impronte contenenti
orme e piste di dinosauri, sauropodi e teropodi, risalenti al Cenomaniano (circa
95 milioni di anni fa). Il sito è in fase di studio da parte del Dipartimento di
Scienze della Terra dell'Università La Sapienza di Roma.

Nel 2010 è stata diffusa la notizia di un presunto ritrovamento di un fossile di
dinosauro all'interno di una lastra conservata nel Duomo di Vigevano,
proveniente dalle cave di Arzo. Il paleontologo Andrea Tintori, autore della
"scoperta", ha dichiarato che la lastra mostrerebbe un cranio di dinosauro in
sezione. La notizia è stata subito ridimensionata: il presunto dinosauro altro
non era che il fossile in sezione di un'ammonite, un mollusco cefalopode molto
comune nei mari dell'Era Mesozoica.

Nel 2016, un team di paleontologi italiani guidati da Cristiano Dal Sasso ha
pubblicato la scoperta di fossili di sauropode titanosauride, provenienti da una
parete rocciosa nella località Rocca di Cave, in provincia di Roma. I blocchi
estratti da Rocca di Cave, estratti nel 2008, furono notati da Gustavo
Pierangelini, che segnalò la scoperta a Dal Sasso. Opportunamente preparati,
rivelarono due frammenti di ossa piatte, probabilmente del bacino, ed una
vertebra in ottimo stato di conservazione. Tale vertebra (una caudale anteriore)
mostra una serie di caratteristiche diagnostiche peculiari di una solo clade di
dinosauri: Titanosauria. Sebbene non sia possibile stabilire lo stadio di
crescita dell'animale, le dimensioni della vertebra indica un sauropode di
piccola taglia che non superava gli 8 metri di lunghezza. Da alcune analisi
cladistiche, i parenti più prossimi di questo animale sono i sauropodi
Malawisaurus, Mongolosaurus e Rapetosaurus, tutti (eccetto Mongolosaurus
dall'Asia) sono originari dell'Africa, e ciò suggerisce una qualche connessione
Eurasiatico-Africana che passasse per quella che è l'Italia centrale. L'età del
fossile, al confine Aptiano-Albiano, è prossima a quella di Scipionyx, così come
la medesima locazione geografica in Italia centrale, tra Lazio e Campania: tutto
ciò potrebbe indicare la presenza di un'isola di dimensioni paragonabili
all'attuale Sardegna, nella parte centrale del Cretacico.

Sempre nel 2016, i paleontologi Romano e Citton hanno analizzato
morfometricamente delle impronte fossili di un teropode dal Cretacico inferiore,
nell'Aptiano, del Lazio, precedentemente descritte da Citton et al. (2015)
affermando che l'animale in questione possa essere un ornithomimosauro. Le
impronte non formano solo una pista ma durante il suo moto il dinosauro pare
essersi pure accovacciato lasciando i segni dei suoi tarsometarsi. Tuttavia,
alcuni paleontologi non sono d'accordo su tale classificazione e queste impronte
sono attribuite ad un teropode generico di media taglia.

Nel 2017, un gruppo di ricercatori dell'Istituto Nazionale di Geofisica e
Vulcanologia (INGV) insieme a un team di icnologi dell'Università Sapienza di
Roma, hanno rinvenuto quelle che è la più grande impronta di dinosauro mai
rinvenuta in Italia finora. L'impronta in questione misura 135 cm di lunghezza e
data la forma è da attribuirsi ad un teropode, risalente tra i 125 e i 113
milioni di anni. L'impronta è stata rinvenuta su una superficie calcarea,
situata a oltre 1900 metri di quota sul Monte Cagno, nei pressi del paese di
Rocca di Cambio, in Provincia de l'Aquila. Le impronte erano già note nel 2006,
ma solo nel 2015 grazie all'utilizzo di droni è stato possibile lo studio di
dettaglio delle impronte della parete subverticale, riportandola in ambiente
virtuale facilmente analizzabile al computer. Secondo Marco Romano, paleontologo
del Museum für Naturkunde, "l'animale che ha lasciato tali impronte era un
dinosauro predatore di grandi dimensioni, con una lunghezza stimabile al massimo
tra i 7 e i 9 metri, che viveva su una piattaforma carbonatica caratterizzata da
un ambiente molto simile a quello delle attuali Bahamas".

I dinosauri furono una forma di vita di grande successo per 150 milioni di anni;
tuttavia, più del loro successo, è la loro estinzione che è entrata a far parte
della cultura umana. L'epiteto di dinosauro è talvolta usato come una metafora
per persone e cose che sono percepite come datate, impermeabili al cambiamento o
non più in linea con il pensiero attuale, che quindi meriterebbero di essere
estinte. Ad esempio, il movimento punk descriveva i gruppi rock progressivo che
li avevano preceduti come "dinosaur groups". Talvolta i movimenti sociali
decentralizzati hanno descritto i governi centrali o le grandi imprese come
dinosauri.

Nel 1864 Jules Verne con il suo Viaggio al centro della Terra descrive un mondo
sotterraneo in cui sono sopravvissuti i dinosauri. Il romanzo Il mondo perduto
(1912) di Arthur Conan Doyle narra di una spedizione in un remoto altopiano in
cui vengono scoperti questi animali preistorici vivi nel loro habitat; questa
storia ha dato origine ad un nutrito filone narrativo e cinematografico,
rinverdito dal romanzo bestseller di Michael Crichton Jurassic Park (1990),
dall'omonimo film di successo diretto da Steven Spielberg e dai suoi seguiti, in
cui si immaginano dinosauri ricreati grazie a tecniche di ingegneria genetica. I
dinosauri in realtà divennero "star del cinema" già a partire dal 1914 con il
film Gertie il dinosauro del pioniere dell'animazione Winsor McCay. Numerose
pellicole, per esigenze drammatiche, utilizzano la "licenza artistica" di
mostrare cavernicoli assieme a dinosauri, malgrado li separino in realtà molti
milioni di anni; alcuni esempi sono Un milione di anni fa (1966) e La vendetta
di Gwangi (1969); Ray Harryhausen diede vita ai dinosauri di entrambi i film
utilizzando modelli animati a passo uno.

Grazie al fascino che i dinosauri hanno sempre rappresentato per i bambini, vi
sono sul tema diversi film d'animazione, tra i quali una serie di tredici
lungometraggi iniziata nel 1988 con Alla ricerca della valle incantata. È
rimasto famoso l'episodio del film Fantasia (1940) della Disney in cui è narrata
la storia di un gruppo di dinosauri intenti a sfuggire ad un periodo di siccità
in cerca di nuove terre, sulle note de La sagra della primavera di Igor
Stravinskij; in una sequenza dell'episodio è anche rappresentata la terribile
sfida tra un Tirannosauro e uno Stegosauro (una incongruenza paleontologica,
visto che i due animali vissero in periodo diversi).

A dinosauri ci si è ispirati per l'ideazione di personaggi di fantasia, spesso
antropomorfi, utilizzati soprattutto come protagonisti di favole e spettacoli
per bambini. Ad esempio il dinosauro Barney protagonista dello show televisivo
americano Barney & Friends, e il personaggio dei cartoni animati Denver della
serie nota in Italia col nome Ti voglio bene Denver.

I dinosauri sono entrati successivamente anche nel mondo dei videogiochi, a
seguito dell'impatto cinematografico furono infatti utilizzati nelle trame di
diversi giochi come Tomb Raider e nacquero anche dei giochi (principalmente
d'azione) dedicati interamente al loro mondo, come la serie Dino Crisis e Turok.



https://it.wikipedia.org/wiki/Campionato_europeo_di_calcio_1980

Il campionato europeo di calcio 1980 (più semplicemente Euro '80) è stata la
sesta edizione del Campionato europeo di calcio, organizzato ogni quattro anni
dall'UEFA.

La formula di Euro '80 mutò radicalmente rispetto a quella delle precedenti
edizioni. In primo luogo, il Paese organizzatore fu designato ancor prima
dell'avvio delle qualificazioni (fu l'Italia, primo stato ad organizzare per la
seconda volta il Campionato europeo di calcio, che ottenne l'organizzazione il
12 novembre 1977 con verdetto unanime) e la sua Nazionale (quella italiana) fu
ammessa d'ufficio alla fase finale. Il torneo passò poi a 8 squadre: le altre
nazionali si affrontarono in gironi di qualificazione, che determinarono le
altre 7 ammesse alla fase finale.

Il campionato fu vinto dalla Germania Ovest, che nella finale di Roma sconfisse
per 2-1 il Belgio. Fu l'unica edizione in cui non si disputarono le semifinali e
l'ultima con una finale per il terzo e quarto posto, poi abolita a partire
dall'edizione successiva.

Viene introdotta dall'UEFA la formula che per la fase finale prevede 8 squadre,
divise in due gironi da quattro. Le prime di ogni girone vanno direttamente alla
finale, mentre le seconde giocano la finale per il terzo posto. Se la finale
fosse terminata in parità si sarebbero giocati due tempi supplementari da 15
minuti ciascuno; in caso di ulteriore parità sarebbe stata giocata una
ripetizione, a meno che le due squadre non si fossero accordate per tirare
immediatamente i calci di rigore. Qualora anche la ripetizione fosse terminata
in pareggio si sarebbero tirati i rigori. Per la finale per il terzo posto non
era prevista la possibilità dei supplementari, così in caso di pareggio si
sarebbero subito tirati i calci di rigore.

Nel gruppo A la Germania Ovest sconfisse dapprima la Cecoslovacchia campione
d'Europa in carica (in una sorta di replay della precedente finale) e in seguito
i Paesi Bassi, accontentandosi poi di un pari nell'ultimo incontro con la
Grecia. Nel gruppo B l'Italia padrona di casa venne fermata nell'incontro
decisivo dal Belgio sullo 0-0, risultato che qualificò i diavoli rossi alla
finale per il titolo, a parità di differenza reti, grazie al maggior numero di
gol segnati.

Nella "finalina" per il 3º e 4º posto i cecoslovacchi ebbero la meglio
degl'italiani solo ai rigori, con errore decisivo dell'azzurro Fulvio Collovati.
Nella finale per il 1º e 2º posto fu protagonista il centravanti tedesco Horst
Hrubesch, che con una doppietta respinse le velleità di successo dei belgi.



https://it.wikipedia.org/wiki/Il_club_degli_imperatori

Il club degli imperatori (The Emperor's Club) è un film del 2002 diretto da
Michael Hoffman.

William Hundert, popolare e stimato professore del St. Benedict College in
Virginia, cerca non solo di insegnare storia antica ai suoi allievi, ma anche di
forgiarne il carattere per quella che sarà la futura classe dirigente. Il
progetto del professore rischia di fallire all'arrivo di Sedgewick Bell, figlio
di un senatore molto influente. Sedgewick è il classico ragazzo che snobba lo
studio e sfida le convenzioni del college (anche attraverso azioni quale un
bagno a torso nudo con le ragazze di un istituto confinante), rischiando di
diventare un cattivo esempio per tutti gli altri studenti.

Inspiegabilmente da quel momento Sedgewick inizia a studiare e ad ottenere buoni
voti, addirittura Hundert pur di incoraggiarlo a continuare a studiare, lo fa
divenire terzo miglior alunno della classe cosicché possa partecipare ad una
gara organizzata da Hundert che assegna il titolo di "Giulio Cesare" allo
studente con le migliori conoscenze di storia classica; questo evento però
susciterà la delusione di colui che doveva essere di diritto il terzo della
classe, Blythe. La decisione di mandare Sedgewick al torneo Giulio Cesare al
posto di Blythe si rivelerà sbagliata e inoltre farà avere un enorme senso di
colpa a Hundert per aver preferito un ragazzo con tante potenzialità ma poca
voglia ad un altro ragazzo che aveva lavorato sodo, ossia Blythe.

Durante la gara Sedgewick bara (nascondendo dei foglietti con le risposte
scritte sotto la toga) e Hundert, che se ne è accorto, lo mette in difficoltà
con una domanda non prevista ("Chi era Amilcare Barca?") di cui Sedgwick non
conosce la risposta; la vittoria va ad un altro studente, Hundert rimprovererà
Sedgewick per questo, e quest'ultimo tornerà alle solite buffonate che faceva
prima. Otterrà il diploma solo grazie all'influenza esercitata dal padre.

L'esito è lo stesso: Sedgewick imbroglia, utilizzando un auricolare attraverso
il quale un assistente gli passa le risposte. Anche stavolta però Hundert se ne
accorge, chiede "Chi era Shutruk-Nakhunte?" (sopra la porta dell'aula del
professor Hundert c'è una targa su Shutruk-Nakhunte, che egli fa leggere a uno
studente all'inizio di ogni anno scolastico, inizio a cui Sedgewick non
partecipò) a Sedgewick ben sapendo che egli non può sapere la risposta e neppure
trovarla su un normale testo di storia. Dopo la gara Bell annuncia che si
candiderà alla carica di senatore ovvero l'incarico che aveva già ottenuto suo
padre. Hundert incontra Bell in bagno e lo rimprovera sul fatto di non essere
cambiato, Bell replica dicendo che a nessuno importava nulla dei principi di
Hundert, ma poco dopo il figlio di Bell esce dalla toilette, visibilmente deluso
dalle parole del padre. Hundert confessa a Blythe che doveva essere lui sul
palco del Giulio Cesare, e si sente in colpa per non averlo inserito tra i primi
tre.

Il film è stato girato nel collegio femminile "Emma Willard School" a Troy di
New York.



https://it.wikipedia.org/wiki/Mariangela_Fantozzi

È la bruttissima figlia del ragioniere, con fattezze alquanto ridicole che
ricordano una scimmia. Nella rappresentazione cinematografica è stata
interpretata dall'attore Plinio Fernando e nel penultimo capitolo (Fantozzi - Il
ritorno) da Maria Cristina Maccà.

Mariangela è la mostruosa figlia del ragionier Ugo Fantozzi, prototipo
dell'impiegato succube al potere ed incapace di reazioni d'orgoglio, e della
signora Pina, archetipo della casalinga senza ambizioni e dedita unicamente ad
accudire il marito ed i figli. Cresciuta in questo contesto, senza avvenenza e
particolare intelligenza, dimostrerà comunque un profondo attaccamento alla
famiglia ed al padre in particolare. A causa del suo orrido aspetto, al papà Ugo
viene di chiamarla "babbuina" invece di "bambina", gli capita spesso di
spaventarsi quando se la ritrova davanti all'improvviso e, in alcune occasioni,
come al circo o al negozio di animali, dove ci sono delle scimmie vere, scambia
quest'ultime per la propria figlia. Inoltre al ragionier Filini, quando parla
della ragazzina, il primo nome che viene sempre in mente è "bertuccia", per poi
arrivare al suo vero nome. La signora Pina invece è l'unica che considera la
propria figlia bella. Mariangela compare in tutti i film della saga tranne
nell'ultimo; dopo un periodo di lavoro come commessa in un negozio di animali,
suo padre le fa domanda per un impiego alle poste che, a quanto pare dai
successivi sviluppi, va a buon fine. Ha una figlia, Uga Fantozzi (che prende il
nome dal nonno), avuta da Loris Batacchi, suo superiore alle Poste (interpretato
da Andrea Roncato), un inguaribile ninfomane bolognese che ha avuto un rapporto
con lei solo per una scommessa fatta con gli amici, mettendola però incinta. Il
padre adottivo di Uga è Bongo, a cui Mariangela si lega successivamente, un
essere mostruoso e dai tratti animaleschi, di un gorilla, di cui è visibile allo
spettatore solo un braccio peloso; egli di professione fa la guardia del corpo
(chiamata appunto gorilla nel linguaggio colloquiale).

Qui Mariangela viene mostrata brevemente. Durante il periodo in cui suo padre
ricopre l'incarico di giudice popolare, i due subiscono un'aggressione a scopo
di violenza sessuale ai danni di lei da parte di tre picciotti: al momento di
agire, però, i tre concordano che "non è violentabile", per cui dovendo
violentare qualcuno optano per il padre.

In questo film Mariangela ricopre il ruolo di dark lady, perché approfittando
della partita di Ugo va a vivere a casa del padre. Dopo lo butterà fuori
togliendogli la sua casa.



https://it.wikipedia.org/wiki/I_Malavoglia

I Malavoglia è il romanzo più conosciuto dello scrittore siciliano Giovanni
Verga, pubblicato a Milano dall'editore Treves nel 1881. È una delle letture più
diffuse e indicate nei programmi di letteratura italiana, all'interno del
sistema scolastico italiano.

Il romanzo narra la storia di una famiglia di pescatori che vive e lavora ad Aci
Trezza, un piccolo paese siciliano nei pressi di Catania. Il romanzo ha
un'impostazione corale, e rappresenta personaggi uniti dalla stessa cultura ma
divisi dalle loro diverse scelte di vita, soverchiate comunque da un destino
inevitabile.

Lo scrittore adotta la tecnica dell'impersonalità, riproducendo alcune
caratteristiche del dialetto e adattandosi quanto più possibile al punto di
vista dei differenti personaggi, rinunciando così all'abituale mediazione del
narratore.

L'opera va inserita nel Ciclo dei Vinti, insieme a Mastro-don Gesualdo e a La
Duchessa de Leyra, opere che affrontano il tema del progresso, visto dal punto
di vista degli "sconfitti" di ogni strato sociale. La Duchessa de Leyra rimase
solo abbozzato, mentre altri due romanzi previsti nel Ciclo (L'Onorevole
Scipioni e L'uomo di lusso) non vennero neppure iniziati.

Presso il paese di Aci Trezza, nel catanese, vive la laboriosa famiglia Toscano,
soprannominata Malavoglia per antifrasi, secondo la tradizione della 'ngiuria
(una particolare forma di appellativo). Il patriarca è Padron 'Ntoni, vedovo,
che vive presso la casa del nespolo insieme al figlio Bastiano, detto
Bastianazzo, il quale è sposato con Maruzza (la Longa). Bastiano ha cinque
figli: 'Ntoni, Luca, Filomena (detta Mena o Sant'Agata), Alessio (detto Alessi)
e Rosalia (detta Lia). Il principale mezzo di sostentamento è la "Provvidenza",
una piccola imbarcazione utilizzata per la pesca.

Nel 1863 'Ntoni, il maggiore dei figli, parte per la leva militare. È la prima
volta che un membro della famiglia dei Malavoglia parte per la leva
nell'esercito del Regno d'Italia, e sarà questo evento (che rappresenta
l'irruzione del mondo moderno in quello rurale della Sicilia contemporanea) a
segnare l'inizio della rovina della famiglia stessa. 'Ntoni, lavorando, aiutava
economicamente la famiglia, come era costume all'epoca, ma a causa della sua
partenza per la leva questi guadagni vengono a mancare. Per sopperire a questa
perdita Padron 'Ntoni tenta quindi un affare comprando una grossa partita di
lupini (peraltro avariati), da un suo compaesano, chiamato Zio Crocifisso per
via delle sue continue lamentele e del suo perenne pessimismo. Il carico viene
affidato al figlio Bastianazzo perché vada a venderlo a Riposto, ma durante il
viaggio la barca subisce naufragio e Bastianazzo muore. A seguito di questa
sventura, la famiglia si ritrova con una triplice disgrazia: è morto il padre,
principale fonte di sostentamento della famiglia, mentre il debito dei lupini è
ancora da pagare e la Provvidenza va riparata. Finito il servizio militare,
'Ntoni torna malvolentieri alla dura vita di pescatore alla giornata, e non dà
alcun sostegno alla già precaria situazione economica del nucleo familiare.

Le sfortune per la famiglia non terminano. Luca, uno dei nipoti, muore nella
battaglia di Lissa (1866); ciò determina anche la rottura del fidanzamento di
Mena con Brasi Cipolla. Il debito contratto da Zio Crocifisso costa alla
famiglia anche la perdita dell'amata Casa del nespolo, e la reputazione e
l'onore della famiglia peggiorano fino a raggiungere livelli umilianti. Un nuovo
naufragio della "Provvidenza" porta Padron 'Ntoni ad un passo dalla morte;
Maruzza, la nuora, muore invece di colera. Il primogenito 'Ntoni decide di
andare via dal paese per far ricchezze, ma, una volta tornato ancora più
impoverito, perde ogni desiderio di lavorare, dandosi all'ozio e all'alcolismo.

Tutta la narrazione si svolge alla fine dell'Ottocento ad Aci Trezza, piccolo
paese della Sicilia dell'est.

L'autore sottolinea il fatto che le disgrazie debbano essere subite passivamente
e vengano una dopo l'altra per affondare le sorti di una famiglia intera. Quella
in questione, è una famiglia di tipo patriarcale con due capisaldi: Padron
‘Ntoni e l'imbarcazione "La Provvidenza".

Il primo è il senex, il galantuomo, custode della saggezza; si ricordino, a tal
proposito, i tantissimi proverbi sciorinati in ogni momento. È possibile
ipotizzare che l'autore, attraverso queste manifestazioni della cultura del
popolo, esprima il proprio giudizio e le proprie opinioni: egli comunica con il
lettore attraverso i detti e le sentenze.

La seconda, la barca, è la fonte di guadagno, simbolo della vita: in essa sono
racchiuse le speranze di una buona pesca.

I temi principali sono gli affetti familiari e le prime irrequietudini per il
benessere (cfr. Prefazione). Come anticipato nella novella Fantasticheria,
emerge il cosiddetto concetto dell'ostrica: i personaggi che, tentando di
migliorare le proprie condizioni economiche, combattendo una continua lotta per
la sopravvivenza (darwinismo sociale), si allontanano dal modello di vita
consueto e finiscono male (come 'Ntoni e Lia). Soltanto quelli che si adattano
alla loro condizione possono salvarsi (è il caso di Alessi e di Mena).

Giovanni Verga torna più e più volte su un tema preciso: quello
dell'attaccamento alla famiglia, al focolare domestico, alla casa; è facile
comprendere, quindi, i sentimenti di amarezza e dolore di chi è costretto a
vendere la propria abitazione per pagare i debiti di un affare sfortunato, come
nel caso dei Malavoglia. Il bene della famiglia sembra il supremo valore: è
questo il principale senso dell'ideale dell'ostrica. Per i Malavoglia la "roba"
consiste nella Provvidenza e nella casa del nespolo. Quando entrambe si perdono,
i membri della famiglia sentono di aver perduto le radici stesse della loro
esistenza. Solo alla fine del romanzo, Alessi riesce a recuperare la casa e con
essa il legame con il passato e gli affetti familiari.

Giovanni Verga riprende più volte il discorso economico, anche nelle tragedie
familiari. Quando, ad esempio, muore Bastianazzo, la prima ed ultima cosa che si
dice è che la barca era carica di lupini: quindi il fattore economico è molto
importante. Inoltre, Verga vuole sottolineare la differenza tra la malizia del
popolo e la famiglia operosa. Difatti è il popolo a pensare che Padron 'Ntoni si
preoccupi dei lupini, quando quest'ultimo è afflitto per il figlio. I Malavoglia
per tutto il romanzo sono tesi a recuperare la condizione economica iniziale, o
a migliorarla. L'economia del paese è chiusa e di tipo feudale: le classi
sociali sono immobili e non è lasciata nessuna possibilità alla libera
iniziativa (come dimostra l'investimento nei lupini avariati). Sempre vivo
rimane il dibattito sulla natura dei lupini che Verga immagina trasportati sulla
Provvidenza, poiché lo stesso nome del legume è attribuito localmente (specie in
Campania) alla vongola "povera" Chamelea Gallina; benché dal romanzo non sia
possibile risolvere il dilemma, è accertato che nel caso in discorso si tratti
dei semi della leguminosa Lupinus Alba, diffusi e consumati nel catanese,
laddove il nome lupino non risulterebbe quindi attribuito al mollusco bivalve.

Nello stile di Verga bisogna ricordare la frequenza dei dialoghi. Mescolando il
discorso diretto, quello indiretto e il discorso indiretto libero, Verga assume
nella lingua italiana modi tipici del parlato siciliano, avvicinandovisi con
intenti veristi. Questo stile narrativo ci permette di identificare i personaggi
del romanzo come esseri inseparabili dal proprio paese e dalla propria casa.
Contemporaneamente, la coralità del parlato permette allo scrittore di non
comparire mai in primo piano con i propri giudizi, lasciando campo libero alle
interpretazioni proprie del lettore, posto di fronte ad un fatto oggettivo.



https://it.wikipedia.org/wiki/Polonia

La Polonia, ufficialmente Repubblica di Polonia, (in polacco: Rzeczpospolita
Polska, nel linguaggio comune Polska) è uno Stato situato nell'Europa centrale,
membro dell'Unione europea, della NATO e dell'ONU. La Polonia ha una popolazione
di 38 485 779 abitanti e una superficie di 312 679 km². La città principale,
nonché capitale è Varsavia.

Confina a ovest con la Germania, a sud con la Repubblica Ceca e la Slovacchia, a
est con l'Ucraina e la Bielorussia, a nordest con la Lituania e con l'enclave di
Kaliningrad (che fa parte della Russia) e a nord è bagnata dal mar Baltico.

Lo stato polacco ha una storia lunga più di un millennio; nel XVI secolo, sotto
la dinastia dei Jagelloni, e specialmente sotto Jan III Sobieski, era uno dei
paesi europei più potenti e influenti, per poi cessare di esistere per 123 anni,
in quanto spartita tra Impero russo, Impero austriaco e Prussia.

L'indipendenza venne riguadagnata nel 1918, in seguito alla prima guerra
mondiale, come Seconda Repubblica di Polonia. Dopo la seconda guerra mondiale,
divenne uno stato satellite dell'Unione Sovietica, conosciuto come Repubblica
Popolare Polacca (Polska Rzeczpospolita Ludowa o PRL). Nel 1989, le prime
elezioni parzialmente libere dopo la seconda guerra mondiale, si conclusero con
il movimento per la libertà che vinse contro il partito comunista. Il 12 marzo
1999 la Polonia è stata ammessa alla NATO. L'ingresso nell'Unione europea è
avvenuto il 1º maggio 2004. Fa inoltre parte degli Accordi di Schengen.

Dalla fine del periodo comunista, la Polonia ha raggiunto un alto tasso di
sviluppo un forte miglioramento della qualità della vita, e dell'economia,
essendo tra l'altro l'unico paese dell'UE a non andare in recessione durante la
crisi economica mondiale del 2008 , notevole anche la produzione di prodotti
siderurgici e industriali di altissima qualità che le ha permesso in breve di
avere una stupefacente crescita economica. McKinsey & Company infatti ha
previsto che la Polonia, crescendo a tali livelli, entro il 2020 potrebbe
superare il PIL pro capite di Italia, Spagna e Portogallo e persino quello della
Francia. Inoltre secondo il Global Peace Index, la Polonia è uno dei paesi più
sicuri e industrializzati al mondo.

Il paese fu abitato inizialmente dai Celti nella Slesia e nella Polonia
occidentale tra il IV e il I secolo a.C., quando comparvero anche i Germani. A
partire dal V e VI secolo d.C. entrambi i popoli vennero assorbiti dalle
popolazioni slave occidentali. Tuttavia l'antico Regno polacco cominciò a
prendere una forma unitaria solo nella metà del X secolo, sotto la dinastia dei
Piast, e per la precisione sotto Mieszko (Miecislao). Infatti risulta che nel
966, dopo aver riunito intorno alla rocca di Gniezno una prima rudimentale
comunità nazionale, qui si scelse anche la bandiera che ancora oggi è quella
della Repubblica di Polonia, un'aquila d'argento (di colore bianco) su sfondo
rosso. Secondo la leggenda si scelse questo tema a causa del ritrovamento di un
nido di aquilotti durante i lavori di costruzione della città di Gniezno.
Miecislao si convertì successivamente al cristianesimo, secondo alcuni per
compiacere sua moglie, una principessa Boema, ma sicuramente anche per godere
della protezione della Chiesa ed evitare la colonizzazione germanica.

Nel XII secolo la Polonia si frammentò in molti piccoli stati, che nel 1241
vennero depredati dalle armate Mongole dell'Orda d'Oro. Sotto la dinastia
Jagellone, venne accordata un'alleanza con la vicina Lituania, e l'epoca d'oro
arrivò nel XVI secolo con l'unione tra i due stati (Unione di Lublino, 1569),
nella Confederazione polacco-lituana. Durante il XVI secolo, a seguito delle
vittorie contro la Russia, la Confederazione riuscì ad imporsi come una delle
maggiori potenze in Europa; tuttavia la scarsa centralizzazione del potere regio
e la natura elettiva di questo, la portò con il tempo ad indebolirsi fino a
quando non venne letteralmente spartita dall'Impero austro-ungarico, dall'Impero
prusso e dall'Impero russo.

I sudditi polacchi godevano di grande libertà ed esisteva un sistema
parlamentare, anche se i benefici di quest'ultimo erano limitati alla szlachta
(nobiltà). Da quel tempo i polacchi si sono dati il nome di Nazione della gente
libera.

Nel 1655, la Polonia perse la Seconda guerra del nord contro la Svezia, e ciò
diede inizio al cosiddetto Potop ("diluvio"), che si concluse nel 1660 con la
Pace di Oliva (o Oliwa). Vi furono inoltre numerose guerre contro l'impero
ottomano, la Russia, la Svezia, la Transilvania e la Prussia-Brandeburgo che
finirono nel 1699.

Nei successivi 80 anni, l'elettività del sovrano e il principio del liberum veto
nella Camera dei deputati della Polonia provocarono lo svanire del potere
centrale ed il raggiungimento di un punto morto nelle istituzioni, indebolirono
la nazione, e portarono alla sottomissione da parte di Austria, Prussia e
Russia.

L'Illuminismo in Polonia fomentò un crescente movimento nazionale per restaurare
lo stato, il cui risultato fu la prima costituzione scritta di Europa, nel 1791,
la Costituzione Polacca di Maggio (festeggiata ancora oggi il 3 maggio).

Il processo di riforme causò un intervento esterno e una serie di spartizioni
della Polonia fra i tre imperi di Austria, Russia e Prussia nel 1772, 1793 e
1795; al termine, la Polonia venne completamente cancellata dalle carte
geografiche. I polacchi risentirono la mancanza di libertà e più volte si
ribellarono contro gli oppressori (vedi Elenco delle ribellioni polacche).

Napoleone creò uno Stato dipendente dalla Francia in territorio polacco, il
Granducato di Varsavia, governato da Federico Augusto I di Sassonia.

Dopo le guerre napoleoniche, una ricostituzione dello Stato polacco, il Regno di
Polonia conosciuto come "Polonia del Congresso", governato dallo zar russo,
possedeva una costituzione liberale.

Tuttavia gli zar russi ridussero presto le libertà della Polonia, finché la
Russia annesse di fatto il paese.

Più tardi, nel XIX secolo, la Galizia governata dall'Austria divenne l'oasi
polacca di libertà.

Durante la prima guerra mondiale tutti gli alleati concordarono nella
ricostituzione della Polonia come stato cuscinetto tra Germania e Unione
Sovietica ed il presidente degli Stati Uniti Woodrow Wilson la proclamò nel
punto 13 dei suoi quattordici punti.

Poco dopo la capitolazione della Germania nel novembre 1918, la Polonia
riguadagnò l'indipendenza come Seconda Repubblica di Polonia.

Ad oriente però la tensione crebbe nei confronti della Russia, allora alle prese
con una guerra civile e con le difficoltà della nascente Rivoluzione Bolscevica
che, per sua stessa natura, doveva essere esportata raggiungendo le masse
operaie dell'Europa occidentale, anch'esse duramente provate dalla guerra. Dopo
qualche tentativo diplomatico, iniziarono diverse scaramucce di frontiera con
scontri armati sempre più violenti. Lo scenario cambiò nel giro di un altro mese
con l'offensiva sovietica; a metà di questa gli inglesi si offrirono di mediare
le trattative, ma fu la Russia Bolscevica a rifiutare e voler continuare
l'offensiva che la porterà fino alle porte di Varsavia.

La Polonia cambiò le sorti della guerra ancora una volta con una delle battaglie
più decisive della storia, definita dai giornali dell'epoca, "il miracolo della
Vistola". Nel contrattacco che ne seguì, la Polonia rioccupò buona parte dei
territori perduti ritornando praticamente sulle posizioni iniziali, in quella
che oggi chiamiamo Bielorussia, la cui popolazione era polacca per più del 50%
così come nel territorio di Vilna, e la parte più occidentale dell'Ucraina.

La Russia bolscevica, ancora alle prese con la propria guerra civile e con
disordini interni, desistette dalla lotta, e col Trattato di Riga del 1921
riconobbe le frontiere polacche in Bielorussia e in Ucraina, fissando il confine
russo-polacco secondo quanto stabilito alla fine della prima guerra mondiale. Il
territorio di Vilna, rivendicato dalla Lituania con l'assenso dei russi, fu poi
annesso alla Polonia nel 1922, tramite plebiscito (dimostrando così la
prevalenza dell'etnia polacca in quei territori). Infine l'Alta Slesia fu
acquisita grazie alla Guerra polacco-cecoslovacca.

Tali confini restarono sostanzialmente invariati fino al settembre del 1939,
tranne l'acquisizione di Cieszyn/Teschen a spese della Cecoslovacchia.

La Seconda Repubblica di Polonia ebbe sin dall'inizio relazioni tese con i suoi
due vicini più potenti, la Germania (che rivendicava la Prussia Occidentale e
Danzica) e l'URSS (che rivendicava i territori orientali, caratterizzati da una
forte presenza di bielorussi e ucraini). Sebbene fino alla metà degli anni
trenta il Capo di Stato Maggiore Józef Piłsudski fosse riuscito a stabilizzare i
rapporti con Russia e Germania, a partire dalla sua morte la situazione iniziò a
peggiorare, in particolare col Terzo Reich, col rifiuto della Polonia di aderire
al Patto anti-Comintern e di concedere la costruzione di una strada
extra-territoriale che collegasse la Città Libera di Danzica alla Germania
passando per il cosiddetto corridoio polacco; adirato da tale presa di
posizione, Hitler, che stava proseguendo la sua politica di creazione del Grande
Reich, iniziò a riarmare gradualmente la Germania grazie alle miti politiche di
appeasement di Francia e Inghilterra che rifiutarono una collaborazione con
l'Unione Sovietica in chiave anti-Hitleriana. All'inizio del 1939, dopo aver
inglobato Austria e Sudeti, progettò un attacco armato alla Polonia, e in agosto
impose un ultimatum chiedendo la cessione non solo di Danzica ma anche del
corridoio polacco come unica alternativa alla guerra; il rifiuto della Polonia,
incoraggiato dalle garanzie anglo-francesi di intervento, portò all'aggressione
tedesca provocando lo scoppio della seconda guerra mondiale. Il territorio
polacco fu invaso dalle truppe del Terzo Reich e dall'Unione Sovietica e
spartito fra i due Stati aggressori sulla base di quanto stabilito dal Patto
Molotov-Ribbentrop, un trattato di non-aggressione con clausola segreta di
spartizione della Polonia e i paesi baltici.

Le ostilità iniziarono il 1º settembre 1939; la Polonia, per quanto stato
governato da una giunta ideologicamente militarista, era completamente
impreparata di fronte alla velocità e la violenza degli attacchi tedeschi, per
via del fallimento nella modernizzazione dell'esercito. La situazione si aggravò
quando l'esercito polacco, impegnato duramente ad ovest dalla Wehrmacht fu
attaccato anche da est dall'Armata Rossa il 17 settembre, senza alcuna
dichiarazione di guerra da parte dell'Unione Sovietica. Tutto il paese soffrì
gravemente durante il periodo dell'occupazione, (vedi anche Governatorato
Generale), anche perché tra tutte le nazioni coinvolte nella guerra, la Polonia
perse la percentuale maggiore di cittadini: circa 5,5 milioni di persone
perirono per le varie cause legate alla guerra. Lo stato maggiore polacco venne
fisicamente eliminato dai sovietici nel massacro di Katyń e 100 000 civili
polacchi deportati in Siberia e Ural nei Gulag. Solo negli ultimi anni di guerra
si sarebbe formato un comitato di resistenza, la cui azione più importante fu
senza dubbio la Rivolta di Varsavia (tra 150.000 e 225.000 vittime tra civili e
partigiani) del 1944. In generale, comunque, i contributi dei soldati e dei
partigiani polacchi furono ignorati a fine guerra dagli Alleati, che riconobbero
l'annessione della Polonia orientale all'URSS e lasciarono che il paese entrasse
nel Patto di Varsavia, diventando quindi uno stato satellite comunista. Inoltre
è passato inosservato a tutto il mondo fino alla conclusione della II Guerra
Mondiale il fatto che l'esercito russo, nascondendosi dietro alle barbarie di
quello tedesco, uccise 10 000 ufficiali polacchi nel massacro di Katyn.

Dopo la guerra, le frontiere della Polonia vennero spinte ad Ovest; il confine
est alla linea Curzon, avallando le pretese sovietiche, dopo lo sterminio e la
deportazione [senza fonte] in Siberia della popolazione di etnia polacca e il
confine ovest alla linea Oder-Neisse per circa 200 km. Dopo lo spostamento, la
Polonia perse ad est 188 000 km² (15 milioni di abitanti) a favore dell'Unione
Sovietica e guadagnò 122 000 km² a spese della Germania. Lo spostamento delle
frontiere causò anche la migrazione verso ovest di milioni di persone, polacchi
e tedeschi in fuga dai territori amputati dai rispettivi paesi ed ucraini
trasportati a ripopolare le terre conquistate. La vittoria dell'Unione sovietica
portò l'ascesa di un governo comunista. Nel 1948 si ebbe una svolta verso lo
Stalinismo. La Repubblica Popolare di Polonia, venne ufficialmente proclamata
nel 1952. Nel 1956 dopo una rivolta il regime divenne meno oppressivo, liberando
molte persone dalle prigioni ed espandendo in parte le libertà personali.

Gli scioperi dei lavoratori nel 1980 portarono alla formazione di un sindacato
indipendente, "Solidarność", che con il tempo divenne una forza politica,
appoggiata ufficialmente dal Vaticano dagli ambienti occidentali europei e
statunitensi. Tuttavia, temendo un intervento militare sovietico (siamo ancora
sotto piena Dottrina Brežnev), il generale Wojciech Jaruzelski sostituisce
Stanisław Kania alla guida della nazione e – in base alla legge marziale - nel
dicembre 1981 sospende le attività di Solidarność, mentre Lech Wałęsa viene
arrestato. Negli anni successivi il regime comunista continua a mantenere il
controllo della Polonia in un crescendo però di malcontento generale.

"Solidarność" per quanto non riconosciuto dal regime, continuò le sue attività
sotterraneamente e col tempo erose il dominio del partito comunista; nel 1989
vinse le elezioni parlamentari (vedi Rivoluzioni del 1989) e nel 1990 Lech
Wałęsa divenne il primo presidente eletto. Vennero riconosciuti diversi diritti
civili e umani, tra cui la libertà di parola e la democrazia. Tuttavia, il
sistema politico era instabile: ci furono elezioni nel 1991, nelle quali nessun
partito ottenne più del 15% dei voti o dei seggi, e nel 1993, in cui si
affermarono l'Alleanza della Sinistra Democratica (SLD, post-comunista) e il
Partito Popolare Polacco (PSL), ma senza che nessuno dei due ottenesse la
maggioranza assoluta.

La transizione dall'economia centralizzata all'economia di mercato non fu
facile. Un programma di terapia shock causò il crollo dell'economia nei primi
anni 1990 permise alla nazione di trasformare la sua economia in una delle
conformate ai criteri dell'economia neoliberale dell'Europa centrale. La Polonia
fu il primo tra i paesi post-comunisti a riguadagnare sul PIL.

Nel 1995 il socialdemocratico Aleksander Kwaśniewski (SLD) sconfisse al
ballottaggio Lech Wałęsa e gli succedette come presidente, venendo confermato
nel 2000. Nel frattempo, la coalizione tra SLD e PSL veniva bocciata dagli
elettori nel 1997 ma riconfermata nel 2001, nelle quali comparvero due nuove
formazioni di destra, la nazionalista Diritto e Giustizia (PiS) e la
conservatrice Piattaforma Civica (PO).

All'interno del programma di espansione della NATO verso Est, la Polonia fu
annessa il 12 marzo 1999. L'8 giugno 2003 il 77,4% dei polacchi in un referendum
approvò l'adesione all'Unione europea, cui seguì nella primavera del 2004 la
partecipazione all'elezione del Parlamento europeo.

Alle elezioni parlamentari in Polonia del 2005 PiS e PO conquistarono alleate
una vasta maggioranza parlamentare, nell'ottobre 2005 si sono svolte le elezioni
presidenziali che hanno portato all'elezione di Lech Kaczyński, vanamente
contrastato da Donald Tusk. La maggioranza ultranazionalista[senza fonte] ed
euroscettica guidata dal PiS contro PO è presto implosa, forzata a convocare
elezioni anticipate nel 2007, nelle quali ha trionfato PO. Il presidente polacco
Lech Kaczynski, in data 27/11/2009 ha firmato l'emendamento (approvato
all'unanimità, dal Parlamento polacco, il 25 settembre dello stesso anno ) che
introduce l'apologia di reato comunista, vietando e perseguendo penalmente
"produzione, diffusione (anche tramite internet) e possesso di simboli
,propaganda e idee legate al comunismo. La pena per chi viene colto in flagrante
può arrivare a 2 anni di reclusione. Sempre il 27 novembre 2009, il Presidente
Lech Kaczynski ha reso obbligatoria la castrazione chimica su chi abusa di
minorenni al di sotto dei 15 anni di età (tratto dalla Gazzetta Ufficiale
Polacca).

Il 10 aprile 2010 il presidente Lech Kaczyński insieme a gran parte della classe
dirigente polacca muore a bordo del Tupolev Tu-154 in un incidente aereo,
avvenuto in Russia, con la moglie e con altri esponenti politici polacchi, a
lungo si sospetterà dell'accaduto l'intelligence russa. A giugno è eletto il suo
successore, Bronisław Komorowski, che ha avuto la meglio sul fratello gemello di
Lech Kaczyński, Jarosław.

Dal 22 settembre 2014 è in carica il governo di Ewa Kopacz. Nel 2015 torna al
potere il PIS. A guida del nuovo governo c'è Beata Szydło.

Il territorio polacco è costituito in gran parte da una vasta pianura che si
estende dal mar Baltico, a nord, fino ai Carpazi, a sud.

La costa del mar Baltico manca di porti naturali, se si escludono quelli di
Danzica e Stettino. La regione a nord-est del Paese, chiamata la Terra dei laghi
della Masuria, è scarsamente popolata e manca di risorse per l'agricoltura e
l'industria. A sud ed a ovest della Terra dei laghi della Masuria si estende una
vasta regione pianeggiante che corre fino ai Sudeti (a sud-ovest) al confine con
la Repubblica Ceca e la Slovacchia e fino ai Carpazi al confine con la
Repubblica Ceca, la Slovacchia e l'Ucraina (a sud-est).

Nella sua storia l'attuale territorio della Polonia ha ospitato molte lingue,
culture e religioni. Comunque, il risultato della seconda guerra mondiale, con
il quasi totale sterminio degli ebrei, la migrazione di polacchi dai territori
ceduti all'Unione Sovietica verso l'area racchiusa fra la Linea Curzon e la
Linea Oder-Neisse e la concomitante emigrazione di tedeschi e di ucraini , ha
conferito alla Polonia una notevole omogeneità.

Il paese ha 36 983 700 abitanti, il 96,74%, sono polacchi; 471 500 (1,25%) hanno
un'altra nazionalità; 774 900 (2,03%) non hanno dichiarato alcuna nazionalità.
Le minoranze etniche ufficialmente riconosciute includono: casciubi, tedeschi,
ucraini e bielorussi. Altre minoranze sono: cechi, slovacchi, armeni, ruteni e
rom. Da annoverare poi due popoli slavi occidentali legati ai polacchi ma spesso
considerati distaccati da loro: i casciubi (0,6%) e gli slesiani (2,13%), i
primi abitano la Pomerania, i secondi la Slesia. In Polonia queste due etnie
sono considerate come "gruppi regionali".

La minoranza dei tatari polacchi, che attualmente non è più presente in Polonia
essendosi stabilita nei territori occidentali dell'Ucraina, della Bielorussia e
di Kaliningrad, è un gruppo che migrò in Polonia tra la fine del Quattrocento e
l'inizio del Cinquecento, islamico e in genere parlante il polacco.

Per secoli la Polonia è stata una nazione a stragrande maggioranza cattolica e
molti polacchi considerano il cattolicesimo come parte dell'identità nazionale
polacca. Il cattolicesimo è anche un tratto distintivo dei polacchi rispetto ai
vicini tedeschi, che sono a maggioranza luterana, e alla Bielorussia, che è a
maggioranza ortodossa.

Il resto della popolazione consiste in minoranze ortodosse (500 000 persone) e
protestanti (circa 100 000 appartenenti alle chiese protestanti tradizionali).
Ridotta invece ai minimi termini la storica comunità ebraica a causa del
genocidio perpetrato dal Terzo Reich: nel 1939 vi erano 3.250.000 ebrei in
Polonia e costituivano quasi il 10% della popolazione, ma solo 100.000
sopravvissero alla Shoah. Nel dopoguerra molti di essi emigrarono,
principalmente negli Stati Uniti, in Gran Bretagna, in Francia e in Israele. Nel
2010 rimanevano appena 3200 ebrei.

In Polonia esiste anche una piccola minoranza neopagana (approssimativamente
poche migliaia di persone), attiva dall'inizio del XIX secolo, la confederazione
polacco-lituana fu l'ultimo stato d'Europa ad avere al suo interno consistenti
minoranze pagane, che si convertirono al cristianesimo (in genere cattolico) al
principio del Quattrocento. Attualmente esistono due istituzioni principali che
celebrano i culti del Neopaganesimo slavo (religione neopagana ispirata
all'antica spiritualità slava): la Chiesa nativa polacca e la Chiesa slava
polacca.

La Polonia, grazie alla notevole ed insolita tolleranza dimostrata nell'età
moderna e alla fine del medioevo dalla confederazione polacco-lituana, ospita al
suo interno una delle comunità sunnite più antica d'Europa, quella dei Tartari
polacchi, diffusa soprattutto nel Polesia, (con moschee storiche a Kruszyniany e
a Bohoniki).

La lingua polacca, del ceppo delle lingue slave, è quella ufficiale, ma nel
Voivodato della Pomerania oltre 50 000 persone parlano una lingua slava affine,
ma diversa dal polacco, il casciubo. Esistono comunque minoranze linguistiche
tedesche, ucraine, bielorusse e russe.

La repubblica polacca è una repubblica parlamentare, la sua costituzione attuale
è stata adottata nel 1997.

Il potere legislativo è esercitato da un Parlamento bicamerale, formato dalla
Camera dei deputati della Repubblica di Polonia (Sejm Rzeczypospolitej Polskiej)
e dal Senato della Repubblica di Polonia (Senat Rzeczypospolitej Polskiej). Il
numero dei deputati è di 460, quello dei senatori di 100. In seduta comune, la
Camera e il Senato operano come Assemblea nazionale (Zgromadzenie Narodowe). La
Camera e il Senato sono eletti ogni quattro anni. L'elettorato passivo per la
Camera è di 21 anni e per il Senato di 30.

I partiti rappresentati in parlamento sono alquanto frammentati, tant'è che il
governo è formato da una coalizione di 7 partiti. Con l'eccezione dei gruppi di
minoranze etniche, solo i partiti che hanno ricevuto almeno il 5% dei voti
possono entrare nella Camera dei deputati.

Il potere esecutivo viene esercitato dal Presidente del Consiglio e dal
Consiglio dei ministri. Il Presidente della Repubblica nomina il Presidente del
Consiglio e, su proposta di questi, i ministri. Il Consiglio dei ministri deve
ottenere la fiducia della Camera dei deputati. L'attuale Primo Ministro è Beata
Szydło.

Il Presidente della Repubblica viene eletto a suffragio diretto ogni cinque
anni. Può essere eletto presidente il cittadino che abbia compiuto 35 anni,
mentre in Italia deve aver compiuto 50 anni. Si occupa anche della politica
estera e della difesa nazionale similmente al sistema francese. Fino al 10
aprile 2010 è stato Presidente Lech Kaczyński, morto in un incidente aereo a
Smolensk, in Russia, insieme a molti altri membri del governo polacco. L'attuale
Presidente della Repubblica è Andrzej Duda.

Il potere giudiziario è rappresentato dalla Corte Suprema (Sąd Najwyższy),
composto da giudici nominati dal Presidente della Repubblica sotto
raccomandazione del Consiglio Nazionale della Magistratura per un periodo
indefinito, e dal Tribunale Costituzionale (Trybunał Konstytucyjny), composto da
15 giudici scelti dalla Camera dei deputati per un mandato di nove anni.

La Camera dei deputati, con l'approvazione del Senato, nomina il Difensore per i
Diritti dei Cittadini (Rzecznik Praw Obywatelskich) per un mandato di cinque
anni, rinnovabile solo una volta. Il Difensore ha il dovere di vigilare
l'osservanza e la realizzazione dei diritti e delle libertà dei cittadini, la
legge e i principi della vita e della giustizia sociale.

I sedici voivodati della Polonia sono divisi in 379 distretti (tra i quali ci
sono 65 distretti urbani) e questi in 2479 comuni (306 urbani, 602 misti e 1571
rurali).

Nella seguente tabella vengono elencate, in ordine decrescente per popolazione,
le città della Polonia con almeno 100 000 abitanti nel 2006.

Nella storia moderna, le forze armate polacche nascono, ufficialmente, nel 1918,
con la proclamazione della repubblica di Polonia e già un anno dopo la loro
creazione si trovarono in guerra contro le forze sovietiche durante la guerra
sovietico-polacca. La loro però vita è breve, il patto Molotov-Ribbentrop sancì
la spartizione della Polonia tra Germania nazista e Unione Sovietica,
spartizione che si concretizzerà nel 1939 le forze polacche furono sbaragliate;
oltretutto, migliaia di ufficiali polacchi vennero uccisi poco tempo dopo
l'occupazione della Polonia nel massacro di Katyń. Terminata la seconda guerra
mondiale le Polonia divenne uno degli Stati del blocco orientale, le forze
sovietiche crearono l'Armata Popolare di Polonia che ha cessato la sua esistenza
con la caduta del comunismo. Ad oggi le forze armate polacche sono in una fase
di ri-organizzazione e di modernizzazione in base ai parametri della NATO; dal
2007 la coscrizione non è più obbligatoria.

Le forze armate polacche (Siły Zbrojne Rzeczypospolitej Polskiej - forze armate
della repubblica di Polonia) si dividono in quattro branche:

La bandiera della Polonia è in uso sin dall'inizio del XX secolo ed è composta
da due bande orizzontali di pari dimensioni: bianca quella superiore e rossa
quella inferiore. Nell'insegna civile e in quella di stato è presente lo stemma
nazionale al centro della banda bianca. L'insegna di guerra è come queste ultime
ma con l'aggiunta di una coda di rondine che porta ad una proporzione di 10:21.

Il 7 febbraio 1831 durante la Rivolta di Novembre, la Camera dei deputati della
Polonia decise che i colori nazionali della Polonia sarebbero stati quelli dello
stemma dell'Unione polacco-lituana, ossia il bianco e il rosso.

Il 1º agosto 1919, la Camera dei deputati della Polonia nuovamente indipendente
creò la bandiera polacca nella sua attuale forma.

In Polonia il giorno della bandiera viene celebrato il 2 maggio sin dal 2004.
Non si tratta comunque di una festività pubblica.

Lo Stemma della Polonia rappresenta un'aquila bianca con corona, artigli e becco
d'oro, su scudo rosso.

L'attuale stemma è stato ri-adottato il 9 febbraio 1990, quando fu ripristinata
sulla testa dell'aquila la corona d'oro, rimossa dalle autorità comuniste
durante la Repubblica Popolare di Polonia. Simbolicamente la bandiera
presidenziale rossa, i sigilli presidenziali e statali e il testo originale
della Costituzione del 1935 erano custoditi dagli ormai anziani rappresentanti
del Governo in esilio della Polonia a Londra fin dagli anni quaranta; al momento
del suo insediamento come primo Presidente della nuova Repubblica di Polonia
Lech Wałęsa ricevette personalmente quegli antichi simboli, a dimostrare una
continuità ideale della nuova Polonia con quella precedente alla seconda guerra
mondiale.

Da quando è tornata la democrazia, la Polonia ha perseguito fedelmente una
politica di liberalizzazione dell'economia, e oggi risulta come uno dei più
fortunati esempi di transizione dal comunismo ad un'economia di mercato. Tant'è
che nel 2010 la Polonia ha superato i Paesi bassi per diventare la sesta
principale potenza economica europea.

La privatizzazione di piccole e medie compagnie statali e la presenza di una
legge liberale nell'istituire nuove ditte ha permesso il rapido sviluppo di un
aggressivo settore privato, ma senza alcuno sviluppo delle organizzazioni per i
diritti dei consumatori. La ristrutturazione e la privatizzazione di settori
importanti come carbone, acciaio, ferrovie ed energie, è cominciata. Le più
grandi privatizzazioni fino ad ora sono state la vendita di Telekomunikacja
Polska, la telecom nazionale, alla France Télécom (2000); e un'emissione del 30%
delle azioni della più grande banca polacca, PKO BP, nel mercato polacco (2004).
Nonostante tutto il PIL polacco continua ad aumentare del 4% annuo, valore ben
maggiore rispetto a quello tedesco

La Polonia ha un ampio settore agricolo di fattorie private, ed è il principale
produttore di alimentari nell'Unione europea. Riforme strutturali negli ambiti
della salute, educazione, pensioni e amministrazione di stato sono sfociate in
una pressione fiscale sopra le aspettative. Varsavia guida le regioni
dell'Europa centrale negli investimenti stranieri e ha bisogno di un continuo
afflusso. Il PIL è cresciuto molto tra il 1993 e il 2000, mentre c'è stato un
rallentamento tra 2001 e 2002. Il prospetto di una maggiore integrazione con
l'Unione europea ha poi rimesso l'economia in pista, con una crescita annuale
del 3,7% nel 2003, in crescita rispetto all'1,4% del 2002. Nel 2004 la crescita
ha superato il 5%.

Tra il 2004 ed il 2008 l'economia polacca ha attraversato una fase di boom
economico, conclusasi con lo scoppio della crisi economica internazionale. Nel
2009 il Pil è notevolmente calato anche se non crollato come negli altri Paesi
della cosiddetta "Nuova Europa". I copiosi fondi europei costituiscono
mediamente ogni anno circa il 3,3% del Pil di Varsavia.

La Polonia è membro dell'Unione europea dal 1º maggio 2004, ma attualmente
continua ad usare la sua valuta, lo Złoty polacco.

Il 17 gennaio 2006 il Ministro delle Finanze della Polonia Zyta Gilowska
dichiarò che il paese non avrebbe adottato l'euro prima del 2010, e che una data
probabile sarebbe potuta essere il 2011.

Il 12 gennaio 2009 il Governo polacco ha vagliato l'ipotesi di rinviare oltre il
2011 il suo ingresso nella zona dell'Euro, su suggerimento del presidente della
Banca Centrale Polacca, Sławomir Skrzypek. L'adozione dell'euro implicherebbe
una modifica della costituzione polacca, un procedimento lungo e complesso che
ha fatto slittare la data di ingresso nella Zona euro al 2015.

La Polonia è lo stato che usufruisce maggiormente dei Fondi strutturali
assegnati dall'Unione europea ogni 7 anni. Nel settennio 2007-2013 ha ricevuto
102 miliardi di Euro che nel 2014-2020 sono diventati 106 miliardi, nonostante
la crisi economica che ha causato una dimunuzione generale del budget
dell'Unione europea. Questi finanziamenti hanno permesso una forte crescita
rispetto agli altri stati dell'Unione europea in termini di aumento delle
infrastrutture, calo della disoccupazione, aumento dell'export (soprattutto di
alimentari) ed aumento della manodopera.

Gli aeroporti principali della Polonia sono quelli di: Varsavia-Okęcie,
Varsavia-Modlin, Cracovia, Katowice, Danzica, Breslavia, Poznań, Rzeszów, Łódź,
Bydgoszcz, Stettino e di Zielona Góra.

Le autostrade e superstrade in Polonia hanno un'estensione pianificata di 7
300 km. Al 31 dicembre 2011 i chilometri percorribili sono 1 865. La rete
stradale è abbastanza frammentata, soprattutto nel tratto che dalla Germania
conduce verso la Bielorussia, la rete è spesso trafficata dalla continua
presenza di camion privi di una strada alternativa. La rete autostradale conta
attualmente medie tratte aperte non ancora collegate fra loro. Esse sono, anche
per via della recente costruzione, moderne, con corsia d'emergenza, oltre che
munite di aree di servizio. La rete superstradale è sviluppata minormente. Il
sistema di pagamento è misto. In alcuni tratti non prevede caselli ma solo
barriere in determinati punti ad inizio della tratta stessa (sistema aperto). In
altri tratti, invece, prevede caselli. Di recente il governo polacco ha votato a
favore dell'introduzione del pedaggio a caselli in tutta la rete autostradale
polacca, commissionando la costruzione dei caselli in tutte le autostrade già in
servizio sprovviste. Ha anche votato per un aumento del pedaggio quasi
esponenziale, che in alcune tratte ha toccato il 300%.

Le ferrovie polacche adottano scartamento ferroviario standard di 1435 mm, in
adozione nel resto dei paesi europei.

Ad effetto della continuità, della rete polacca con le Repubbliche baltiche a
nord, con la Bielorussia, e con il sistema ferroviario russo ad est, aventi
scartamento "largo russo" di 1520 mm, gli impianti ferroviari di confine con
questi paesi, sono dotati di attrezzature per il trasbordo dei materiali, o di
cambiamento dello scartamento dei carri, mediante sostituzione dei carrelli, o
più spesso mediante il transito di carri speciali dotati di sistemi di
traslazione automatica delle ruote sugli assi, che permettono il cambio di
scartamento 1520/1435, (SUW 2000 della ZNTK Poznań).

In Polonia le azioni del settore delle telecomunicazioni nella produzione del
PIL, era del 4,4% nel 2000, in crescita rispetto al 2,5% del 1996. Ciò
nonostante, a dispetto delle grandi spese per l'infrastruttura del settore (la
copertura è cresciuta da 78 utenti per 1000 abitanti nel 1989 ai 282 del 2000),
il settore è ancora sottosviluppato. La densità delle stazioni televisive varia
da regione a regione, con molti buchi nelle zone rurali. I principali gestori di
telefonia fissa in Polonia sono: Telekomunikacja Polska, Dialog e Netia. I
principali gestori di telefonia mobile sono: Era, Blueconnect, FreeM, Heyah,
Orange, Play, Plus, Sami Swoi, Simplus, Tak Tak e T-Mobile.

La Polonia è il paese natale di Fryderyk Chopin, il compositore più
rappresentativo della nazione, a lui è intitolato il prestigioso Concorso
pianistico internazionale Frédéric Chopin che si svolge a Varsavia ogni cinque
anni. Di notevole importanza internazionale è anche la produzione musicale di
compositori contemporanei quali Witold Lutosławski, Zbgniew Preisner e Krzysztof
Penderecki.

Ampia importanza ha comunque, nella vita culturale polacca, la musica. I generi
ascoltati sono dei più svariati e frequente è l'ascolto in lingue diverse dal
polacco o dall'inglese. Fra i cantanti polacchi possiamo citare: Dżem, Grzegorz
Turnau, Marek Grechuta, Anna Jantar, Ewa Demarczyk, Violetta Villas, Anna
German, Ania Dąbrowska, Kasia Nosowska, Kayah, Kasia Kowalska, Lady Pank, Piotr
Sikorowski, Martyna Jakubowicz, Stare Dobre Małżeństwo, Kult, Czesław Niemen,
Pidżama Porno, Perfect, Republica, Varius Manx, Kombi, Anita Lipnicka, T.Love,
Myslowitz, Edyta Górniak, Krzysztof Krawczyk, Maryla Rodowicz, Budka Suflera,
Michał Szpak e il tenore Piotr Beczała. Una notevole importanza riveste anche la
musica metal: sono molti i gruppi polacchi di fama infatti, dai leggendari Vader
ai Behemoth, dai Decapitated a Graveland.

Fra i più noti registi ed attori polacchi possiamo citare: Krzysztof Kieslowski,
Krzysztof Zanussi, Stanisław Bareja, Marek Koterski, Agnieszka Holland, Andrzej
Wajda, Roman Polański, Paweł Pawlikowski, Jerzy Skolimowski e Andrzej
Saramonowicz.

Per la Polonia il settore videoludico rappresenta uno degli ambiti di sviluppo
più forti a partire dagli anni 2000, soprattutto a livello europeo. A
dimostrazione dell'interesse nazionale riposto in questa forma d'arte
interattiva, il primo ministro polacco, Donald Tusk, ha offerto come dono il
videogioco polacco The Witcher 2: Assassins of Kings (tratto dai libri di
Andrzej Sapkowski) al presidente degli Stati Uniti d'America Barack Obama nel
2011, durante il loro incontro ufficiale.

A questa serie di videogiochi il governo decise anche di dedicarne una
produzione di francobolli. Nel 2016, il governo polacco sostiene egli stesso
l'industria videoludica nazionale, con fondi di decine di milioni di euro; tra
le software house sostenute vi sono le ben note CD Projekt e Techland.

Secondo Reporter Senza Frontiere, la libertà di stampa della Polonia nel 2004
era al 32º posto su 164 paesi.

Lo sport nazionale è il calcio. La Polonia ha dimostrato di avere un'ottima
nazionale di calcio; ai Mondiali la Polonia si è classificata due volte terza,
nel 1974 e nel 1982. Ha partecipato per la prima volta alla fase finale di un
Campionato europeo a Euro 2008.

Ha conquistato inoltre la medaglia d'oro alle Olimpiadi di Monaco del 1972 e la
medaglia d'argento alle Olimpiadi di Montreal del 1976 e alle Olimpiadi di
Barcellona del 1992.

Altri sport molto popolari in Polonia sono la pallavolo sia maschile, sia
femminile, la pallacanestro, lo speedway, l'hockey su ghiaccio e la pallamano.

Tra gli atleti che godono di notevole popolarità in patria e all'estero vi sono
Adam Małysz, Kamil Stoch e Piotr Żyła (salto con gli sci), Irena Szewińska e
Robert Korzeniowski (atletica leggera), Tomasz Gollob (speedway), Mariusz
Pudzianowski (strongman e MMA), Andrzej Gołota e Tomasz Adamek (pugilato),
Mariusz Czerkawski e Krzysztof Oliwa (hockey su ghiaccio), Robert Lewandowski
(calcio), Helena Rakoczy (ginnastica), Robert Kubica (formula 1), Sobiesław
Zasada (rally), Agnieszka Radwańska (tennis), Paweł Zagumny (pallavolo), Justyna
Kowalczyk (sci di fondo) e Mamed Khalidov (MMA), Marcin Gortat (pallacanestro).

La Polonia assieme all'Ucraina ha ospitato nel mese di giugno la fase finale del
Campionato europeo di calcio 2012. Questo evento, organizzato dalla UEFA, ha
visto impegnate 16 squadre nazionali, che si sono affrontate sui campi di
Varsavia, Poznań, Danzica e Breslavia.

Ad europeo concluso in mano al paese polacco rimangono, tra le altre migliaia di
investimenti, soprattutto i quattro stadi di livello mondiale: Stadion Narodowy
(Varsavia), PGE Arena Gdańsk (Danzica), Stadion Miejski (Poznań), Stadion
Miejski (Breslavia).

La Polonia ospiterà dal 7 al 21 giugno 2017 il Campionato europeo di calcio
Under-21.

La nazionale di pallavolo polacca è stata, al pari di gran parte delle nazionali
dell'Europa dell'Est, una delle più forti compagini al Mondo fra gli anni '50 ed
'80. In particolare, a metà degli anni '70, fu l'unica a contendere all'Unione
Sovietica, il ruolo di squadra più forte del Mondo, riuscendo a vincere sia il
Mondiale che l'Olimpiade.

La cucina polacca è molto varia, ma risulta difficile definirne l'origine e la
tipicità. La cucina attuale infatti, è frutto dei cambiamenti storici, e delle
numerose invasioni, che hanno profondamente influenzato la moda culinaria ed è
il risultato della reinterpretazione delle influenze delle cucine tedesca,
francese e italiana. L'ingrediente principale è la patata ma sono molto celebri
le carni di maiale affumicate e le zuppe.

Il pranzo è il pasto principale della giornata, ed è consumato nelle prime ore
del pomeriggio. Le portate sono una zuppa, seguita da un piatto generico e
verdura ed infine il dolce accompagnato da tè.

Tra le minestre tradizionali il barszcz, una zuppa di barbabietole, il żurek,
una minestra di farina di segale acida, la ogórkowa, una minestra di cetrioli, e
il kapuśniak, a base di cavoli.

Il più celebre e tradizionale piatto polacco è il bigos, uno stufato di carne,
cavoli e crauti, con aggiunta di prugne secche ed altre spezie. Tra i piatti
celebri i pierogi, ravioli ripieni, a scelta, di formaggio, funghi, frutta,
cavoli o carne, i gołąbki, involtini di cavolo ripieni di carne e di riso, i
pyzy, gnocchi di patate con o senza ripieno di carne. Tra i piatti a base di
pesce da annovarare vi è karp, carpa in gelatina o fritta e śledź, filetti di
aringa serviti in diverse salse a base di panna e aceto.

Tra i dolci tipici si possono annoverare: makowiec, il cui ingrediente
principale sono i semi di papavero, sernik a base di formaggio fresco e piernik
a base di miele e spezie.



https://it.wikipedia.org/wiki/Attilio_Caja

Attilio Caja (Pavia, 20 maggio 1961) è un allenatore di pallacanestro e
dirigente sportivo italiano.

All'età di 31 anni allena la Pallacanestro Pavia, squadra della sua città, in un
campionato professionistico (A2) dove allena talenti come Enrico Fossa,
Cristiano Delfino, Claudio Gabba, Giovanni Sabbia e tanti altri. Due anni più
tardi comincia una lunga esperienza con la Virtus Roma (dal 1994 al 1999 e
successivamente dal 2000 al 2002) che lo porta a detenere i record di stagioni e
di partite in campionato sulla panchina della squadra capitolina, risultando
allenatore dell'anno in A1 nella stagione sportiva 1995-96.

Nel febbraio 1999 si accorda con la Scavolini Pesaro prima di tornare a Roma
nell'estate 2000 come riportato in precedenza, aggiungendo al palmarès la
Supercoppa Italiana 2000. La sua carriera continua con un biennio trascorso alle
redini dell'Olimpia Milano sotto la presidenza di Giorgio Corbelli, imprenditore
che aveva già scelto Caja ai tempi di Roma. Nelle due annate successive viene
chiamato in corsa a stagione già iniziata sia al Basket Napoli (esonerato però a
gennaio) che al Roseto Basket.

Nel 2006-07 è l'allenatore degli Aironi Novara in Legadue, ma a dicembre viene
sostituito da Phil Melillo. Caja vive quindi una seconda parentesi all'Olimpia
subentrando a Zare Markovski dall'ottobre 2007 fino al termine della stagione,
conclusa col raggiungimento delle semifinali play-off. L'anno seguente inizia il
campionato a Udine, ma il rapporto si interrompe dopo sette partite. Nel
febbraio 2010 la Vanoli Cremona lo chiama con l'obiettivo, poi centrato, di
mantenere la Serie A.

Nell'annata 2010-2011 è chiamato dal suo ex presidente Giorgio Corbelli ad
allenare il Basket Rimini Crabs, formazione di Legadue che terminerà il
campionato al 3º posto prima di uscire ai playoff. Nel corso dell'estate
successiva la società romagnola annuncia la messa in liquidazione e la
ripartenza dalle serie minori. Pochi mesi più tardi, dopo 5 partite di Serie A,
la Vanoli Cremona richiama Caja al posto dello sloveno Tomo Mahorič. Viene
esonerato dalla società cremonese il 21 novembre 2012.

Il 24 febbraio 2015 viene scelto come nuovo allenatore della Pallacanestro
Varese, a seguito delle dimissioni di Gianmarco Pozzecco. Dopo la salvezza
ottenuta a Varese, nell'estate 2015 diventa il nuovo direttore generale
dell'Eurobasket Roma. Il 26 ottobre 2015 rescinde per diventare il nuovo
allenatore della Virtus Roma, sostituendo l'esonerato Guido Saibene.

L'esperienza degli anni romani lo ha portato a guidare la Nazionale italiana
sperimentale, con la quale ha vinto:



https://it.wikipedia.org/wiki/Tot%C3%B2

Totò, pseudonimo di Antonio Griffo Focas Flavio Angelo Ducas Comneno
Porfiro-genito Gagliardi de Curtis di Bisanzio (brevemente Antonio de Curtis)
(Napoli, 15 febbraio 1898 – Roma, 15 aprile 1967), è stato un artista italiano.
Attore simbolo dello spettacolo comico in Italia, soprannominato «il principe
della risata», è considerato, anche in virtù di alcuni ruoli drammatici, uno dei
maggiori interpreti nella storia del teatro e del cinema italiani. Si distinse
anche al di fuori della recitazione, lasciando contributi come drammaturgo,
poeta, paroliere, cantante.

Nato Antonio Vincenzo Stefano Clemente da Anna Clemente (Palermo, 2 gennaio 1881
- Napoli, 23 ottobre 1947) e dal marchese Giuseppe De Curtis (Napoli, 12 agosto
1873 - Roma, 29 settembre 1944), fu adottato nel 1933 dal marchese Francesco
Maria Gagliardi Focas.

Maschera nel solco della tradizione della commedia dell'arte, accostato a comici
come Buster Keaton e Charlie Chaplin, ma anche ai fratelli Marx e a Ettore
Petrolini. In quasi cinquant'anni di carriera spaziò dal teatro (con oltre 50
titoli) al cinema (con 97 pellicole) e alla televisione (con 9 telefilm e vari
sketch pubblicitari), lavorando con molti tra i più noti protagonisti dello
spettacolo italiano e arrivando a sovrastare con numerosi suoi film i record
d'incassi. Adoperò una propria unicità interpretativa, che risaltava sia in
copioni puramente brillanti sia in parti più impegnate, sulle quali si orientò
soprattutto verso l'ultima fase della sua vita, che concluse in condizioni di
quasi cecità a causa di una grave forma di corioretinite, probabilmente
aggravata dalla lunga esposizione ai fari di scena. Spesso stroncato dalla
maggior parte dei critici cinematografici, fu ampiamente rivalutato dopo la
morte, tanto da risultare ancor oggi il comico italiano più popolare di sempre.

Franca Faldini, sua compagna, diventata giornalista e scrittrice dopo la morte
dell'attore, scrisse nel 1977 il libro Totò: l'uomo e la maschera, realizzato
insieme a Goffredo Fofi, in cui raccontò sia il profilo artistico sia la vita
dell'attore fuori dal set, con l'intento principale di smentire alcune false
affermazioni riportate da scrittori e giornalisti riguardo alla sua personalità.

Totò nacque il 15 febbraio 1898 nel rione Sanità (un quartiere considerato il
centro della “guapperia” napoletana), in via Santa Maria Antesaecula al secondo
piano del civico 109, da una relazione clandestina di Anna Clemente con Giuseppe
De Curtis che, in principio, per tenere segreto il legame, non lo riconobbe,
risultando dunque per l'anagrafe "Antonio Clemente, figlio di Anna Clemente e di
N.N."

Solitario e di indole malinconica,[N 1] crebbe in condizioni estremamente
disagiate e fin da bambino dimostrò una forte vocazione artistica che gli
impediva di dedicarsi allo studio, cosicché dalla quarta elementare fu
retrocesso in terza. Ciò non creò in lui molto imbarazzo, anzi intratteneva
spesso i suoi compagni di classe con piccole recite, esibendosi con smorfie e
battute.[N 2] Il bambino riempiva spesso le sue giornate osservando di nascosto
le persone, in particolare quelle che gli apparivano più eccentriche, cercando
di imitarne i movimenti, e facendosi attribuire così il nomignolo di «'o
spione». Questo suo curioso metodo di "studio" lo aiutò molto per la
caratterizzazione di alcuni personaggi interpretati durante la sua carriera.

Terminate le elementari, venne iscritto al collegio Cimino, dove per un banale
incidente con uno dei precettori, che lo colpì involontariamente con un pugno,
il suo viso subì una particolare conformazione del naso e del mento; un episodio
che caratterizzò in parte la sua "maschera". Nel collegio non fece progressi,
decise di abbandonare prematuramente gli studi senza ottenere perciò la licenza
ginnasiale. La madre lo voleva sacerdote, in un primo tempo dovette quindi
frequentare la parrocchia come chierichetto, ma incoraggiato dai primi piccoli
successi nelle recite in famiglia (chiamate a Napoli «periodiche») e attratto
dagli spettacoli di varietà, nel 1913, ancora in età giovanissima, iniziò a
frequentare i teatrini periferici esibendosi - con lo pseudonimo di "Clerment" -
in macchiette e imitazioni del repertorio di Gustavo De Marco, un interprete
napoletano dalla grande mimica e dalle movenze snodate, simili a quelle d'un
burattino. Proprio su quei palcoscenici di periferia incontrò attori come
Eduardo De Filippo, Peppino De Filippo e i musicisti Cesare Andrea Bixio e
Armando Fragna.

Durante gli anni della prima guerra mondiale si arruolò volontario nel Regio
Esercito venendo assegnato al 22º Reggimento fanteria, rimanendo di stanza
dapprima a Pisa e poi a Pescia. Venne quindi trasferito al CLXXXII Battaglione
di milizia territoriale, unità di stanza in Piemonte, ma destinate a partire per
il fronte francese. Alla stazione di Alessandria, il comandante del suo
battaglione lo armò di coltello e lo avvertì che avrebbe dovuto condividere i
propri alloggiamenti in treno con un reparto di soldati marocchini dalle strane
e temute abitudini sessuali. Totò a quel punto, terrorizzato, fu colto da malore
(secondo alcune voci improvvisò un attacco epilettico) e venne ricoverato nel
locale ospedale militare, evitando così di partire per la Francia. Rimasto in
osservazione per breve tempo, quando fu dimesso dalle cure ospedaliere venne
inserito nell'88º Reggimento fanteria "Friuli" di stanza a Livorno; proprio in
quel periodo subì continui soprusi e umiliazioni da parte di un graduato; da
quell'esperienza nacque il celebre motto dell'attore: «Siamo uomini o
caporali?».[N 3]

Dopo il servizio militare, avrebbe dovuto fare l'ufficiale di marina ma, non
digerendo la disciplina, scappò di casa per esibirsi ancora come macchiettista;
venne scritturato dall'impresario Eduardo D'Acierno (diventò poi celebre la
macchietta de Il bel Ciccillo, riproposta nel 1949 nel film Yvonne la nuit) e
ottenne un primo successo alla Sala Napoli, locale minore del capoluogo campano,
con una parodia della canzone di E. A. Mario Vipera, intitolata Vicolo, che
aveva sentito recitare dall'attore Nino Taranto al teatro Orfeo e che chiese
allo stesso se poteva "rubargliela".

All'inizio degli anni Venti il marchese Giuseppe De Curtis riconobbe Totò come
figlio e regolarizzò la situazione familiare sposandone la madre. Riunita, la
famiglia si trasferì a Roma, ove Totò, con la disapprovazione totale dei
genitori, fu scritturato come "straordinario" - cioè un elemento da utilizzare
occasionalmente e senza nessun compenso - nella compagnia dell'impresario
Umberto Capece, un reparto composto da attori scadenti e negligenti. Si affacciò
così alla commedia dell'arte e guadagnò un particolare apprezzamento del
pubblico impersonando sul palco l'antagonista di Pulcinella.[N 4] Tuttavia, il
giovane si sacrificava non poco per raggiungere il teatro: dal momento che non
aveva i soldi neanche per un biglietto del tram, doveva partire da Piazza
Indipendenza per arrivare a Piazza Risorgimento, che si trovava dall'altra parte
della città; a tal proposito, nella stagione invernale, chiese qualche moneta
all'impresario Capece che, in modo esageratamente brusco e inaspettato, lo
esonerò e lo sostituì all'istante con un altro "straordinario". L'episodio fu un
duro colpo per Totò, che rimase esterrefatto e dopo aver raccolto i suoi effetti
si allontanò a malincuore dal teatro.

In quel breve periodo di disoccupazione, Totò piombava nello sconforto totale,
il suo morale si alzava solo quando riusciva a racimolare qualche soldo
esibendosi in piccoli locali; nel corso di quelle esperienze, decise di puntare
al genere teatrale a lui più congeniale: il varietà (variété, nella declinazione
francese). Progettò di presentarsi al capocomico napoletano Francesco De Marco
(famoso per delle stravaganti esibizioni teatrali), ma ebbe un ripensamento -
causa probabilmente l'insicurezza - all'ultimo minuto.

L'attore iniziò a ponderare l'idea di esibirsi da solo e dunque decise di
mantenere come modello d'ispirazione Gustavo De Marco (omonimo, ma non parente
del capocomico Francesco), che Totò, esercitandosi davanti allo specchio,
riusciva ad imitare senza particolari sforzi. Appena sentitosi pronto, decise di
tentare al Teatro Ambra Jovinelli, che al tempo era la massima rappresentazione
dello spettacolo di varietà, dove erano passati artisti come Ettore Petrolini,
Raffaele Viviani, Armando Gill, Gennaro Pasquariello, Alfredo Bambi e lo stesso
De Marco. Emotivamente teso, si presentò al titolare del teatro, Giuseppe
Jovinelli, un uomo rude conosciuto e rispettato per un suo passato scontro con
un piccolo boss della malavita locale. Il breve colloquio andò inaspettatamente
bene e Totò, per sua gioia e incredulità, venne preso. Debuttò con tre
macchiette di De Marco: Il bel Ciccillo, Vipera e Il Paraguay, che ebbero un
buon successo di pubblico e un impensabile entusiasmo da parte di Jovinelli. Il
comico firmò un contratto prolungato col titolare, che lo usò spesso in varie
parti dello spettacolo e che organizzò addirittura un finto match tra lui e il
pugile Oddo Ferretti.[N 5]

Il consenso del pubblico ottenuto al teatro non compensava però lo stile di vita
dell'artista: la paga era molto bassa e non poteva neanche permettersi abiti
eleganti e accessori raffinati (ai quali lui teneva molto) o un taglio di
capelli caratteristico, con le basette come quelle di Rodolfo Valentino. In
quell'arco di tempo fece appunto amicizia con un barbiere, Pasqualino, il quale,
avendo conoscenze in campo teatrale e impietosito dalle ristrettezze economiche
del giovane, riuscì a farlo scritturare da Salvatore Cataldi e Wolfango
Cavaniglia, i proprietari del Teatro Sala Umberto I.

Totò rinnovò il suo corredo teatrale (che fino a quel momento era composto da un
singolo abito di scena sempre più consumato): una logora bombetta, un tight
troppo largo, una camicia lisa con il colletto basso, una stringa di scarpe per
cravatta, un paio di pantaloni corti e larghi a zompafosso, calze colorate e
comuni scarpe basse e nere. La sera dell'esordio l'attore diede il meglio di sé,
lasciandosi andare in mimiche facciali, piroette, doppi sensi e le immancabili
macchiette di Gustavo De Marco. Tra grida di bis ed applausi, l'esperienza al
salone Umberto I segnò per Totò l'affermazione definitiva nello spettacolo di
varietà.

Tra il 1923 e il 1927 si esibì nei principali caffè-concerto italiani, facendosi
conoscere anche a livello nazionale. Grazie ai maggiori guadagni, poté
finalmente permettersi di vestire abiti eleganti e di curare maggiormente il suo
aspetto fisico, con i capelli impomatati e le desiderate basette alla Rodolfo
Valentino; fu un periodo roseo soprattutto per quanto riguarda le donne, con le
quali ebbe una serie di avventure (per lo più con sciantose e ballerine), tanto
che acquisì presto il titolo di un vero «sciupafemmene». Prima di iniziare un
suo spettacolo, sbirciava sempre tra il pubblico alla ricerca della "bella di
turno" alla quale dedicare la sua esibizione, che il più delle volte, dopo varie
serate, lo raggiungeva nel suo camerino durante l'intervallo o al termine dello
spettacolo.

Nel 1927 fu scritturato da Achille Maresca, titolare di due diverse compagnie;
Totò entrò a far parte prima della compagnia di cui era primadonna Isa Bluette,
una delle soubrette più in voga del periodo, e poi, dal 1928 di quella di Angela
Ippaviz; gli autori erano "Ripp" (Luigi Miaglia) e "Bel Ami" (Anacleto
Francini). Nella prima compagnia conobbe Mario Castellani, destinato a diventare
in seguito una delle sue "spalle" più fedeli ed apprezzate.

Nel 1929, mentre si trovava a La Spezia con la compagnia di Achille Maresca,
venne contattato dal barone Vincenzo Scala, il titolare del botteghino del
teatro Nuovo di Napoli, che fu mandato dall'impresario Eugenio Aulicio per
scritturarlo come "vedette" in alcun spettacoli di Mario Mangini e di Eduardo
Scarpetta, tra cui Miseria e nobiltà, Messalina e I tre moschettieri (dove
impersonò d'Artagnan), accanto a Titina De Filippo. Messalina rimase
particolarmente impresso negli occhi del pubblico, in quanto Totò improvvisò una
scenetta in cui si arrampicò su per il sipario e fece smorfie e sberleffi agli
spettatori, i quali andarono totalmente in visibilio.

Le soddisfazioni professionali dell'attore non andavano però di pari passo con
quelle sentimentali. Nonostante il suo successo con le donne e le numerose
avventure, si sentiva inappagato. Fino a quando non irruppe nella sua vita
Liliana Castagnola, che Totò notò su alcune sue fotografie in un provocante
abito di scena, rimanendone subito colpito. La sciantosa, fino a quel momento,
era stata costante oggetto delle cronache mondane: fu espulsa dalla Francia con
l'accusa di aver indotto due marinai al duello, e un suo amante geloso si tolse
la vita dopo averle sparato due colpi di pistola, uno dei quali l'aveva ferita
al viso lasciandole un frammento di proiettile che le causava forti dolori e per
i quali assumeva tranquillanti. A causa della cicatrice, sebbene lieve, ella
adottò la pettinatura "a caschetto" che le copriva guance e fronte. La donna
giunse a Napoli nel dicembre 1929 scritturata dal Teatro Nuovo, e incuriosita
dal veder recitare l'artista napoletano, si presentò una sera ad un suo
spettacolo. Totò non si lasciò sfuggire l'occasione e iniziò a corteggiarla
mandandole, alla pensione degli artisti dove lei abitava, mazzi di rose con un
biglietto d'ammirazione, al quale lei rispose con una lettera d'invito. Furono
questi gli inizi di un'intensa (seppur breve e tormentata) storia d'amore.
Sebbene fosse una donna fatale sia sul palcoscenico sia nella vita reale, la
Castagnola aveva per l'artista napoletano un sentimento sincero e passionale,
cercando una relazione stabile e sicura.

Dopo il primo periodo iniziarono i problemi legati alla gelosia: Totò non
sopportava l'idea che Liliana, durante le sue tournée, fosse corteggiata dagli
ammiratori, e ciò lo indusse a pensare a eventuali tradimenti, che diedero
origine a continui litigi. Entrambi furono poi vittime di malelingue e
pettegolezzi, la donna entrò in un profondo stato di depressione e la loro
relazione si deteriorò. Liliana, accrescendo un senso di attaccamento morboso al
suo uomo, pur di restargli accanto propose di farsi scritturare nella sua stessa
compagnia; ma Totò, sentendosi oppresso dal comportamento della donna, fu più
volte sull'orlo di lasciarla, fino a quando decise di accettare un contratto con
la compagnia della soubrette "Cabiria", che lo avrebbe portato a Padova.

L'epilogo fu che Liliana, sentitasi abbandonata dall'amato, si suicidò ingerendo
un intero tubetto di sonniferi. Fu trovata morta nella sua stanza d'albergo, con
al suo fianco una lettera d'addio a Totò:

Totò, che ritrovò il corpo esanime della donna il mattino seguente, ne rimase
sconvolto: il peso della responsabilità, il non aver capito l'intensità dei
sentimenti di lei e i rimorsi per aver pensato «ha avuto molti uomini, posso
averla senza assumermi alcuna responsabilità», lo accompagnarono per tutta la
vita, tanto che decise di seppellirla nella cappella dei De Curtis a Napoli,
nella tomba sopra la sua,[N 6] e decretò che, qualora avesse avuto una figlia,
invece di battezzarla col nome della nonna paterna Anna (secondo l'uso
napoletano), le avrebbe dato il nome di Liliana, cosa che poi effettivamente
fece con la figlia Liliana De Curtis. Totò volle inoltre conservare un
fazzoletto intriso di rimmel che raccolse la mattina del ritrovamento del corpo
di Liliana, con il quale probabilmente ella si asciugò le lacrime in attesa
della morte.[N 7][N 8]

In merito all'impegno già preso, la sera stessa partì per la tournée con la
compagnia a Padova. Era il marzo del 1930. Tornato a Roma il mese successivo, si
esibì nuovamente in numerosi spettacoli alla Sala Umberto I, dove ripropose il
suo repertorio di macchiette e nuove creazioni, impersonando anche Charlot, come
umile omaggio a Chaplin. Tornò poi a lavorare con l'impresario Maresca, dove
iniziò una nuova tournée riproponendo i successi degli anni precedenti.

Sempre nel 1930, anno dell'avvento del sonoro, Stefano Pittaluga, che produsse
con la Cines La canzone dell'amore (il primo film italiano sonoro), era alla
ricerca di nuovi volti da portare sul grande schermo. Le doti comiche di Totò
non gli sfuggirono e, dato che era in procinto di produzione un film chiamato Il
ladro disgraziato, gli fece fare un provino. La pellicola non vide mai la luce,
anche per il fatto che il regista avrebbe voluto che Totò imitasse Buster
Keaton, idea che all'attore non garbava.

Momentaneamente accantonata l'eventualità di entrare nel cinema, nel 1932
diventò capocomico di una propria formazione, proponendosi nell'avanspettacolo,
un genere teatrale che continuò a diffondersi in Italia fino al 1940. In tournée
a Firenze conobbe l'allora sedicenne Diana Rogliani (la giovane età della
ragazza suscitò inizialmente qualche riluttanza da parte di Totò), dalla quale
ebbe una figlia che, in onore della compianta Castagnola, battezzò Liliana.

Gli anni Trenta furono un periodo di grandi successi per il comico che, malgrado
il guadagno non molto alto, si sentiva affermato: portò in scena, insieme alla
sua prima spalla Guglielmo Inglese (più avanti fu Eduardo Passarelli), numerosi
spettacoli in tutta Italia. Sulla traccia di copioni spesso approssimativi, Totò
ebbe modo di dare sfogo alle risorse creative della sua comicità surreale, con
mimiche grottesche e deformazioni/invenzioni linguistiche, interpretando anche
Don Chisciotte e travestendosi addirittura da soubrette; imparò così l'arte dei
guitti, ossia quegli attori che recitavano senza un copione ben impostato (molte
macchiette le ripropose poi nel suo repertorio cinematografico: "Il pazzo", "Il
chirurgo", "Il manichino”), arte alla quale Totò aggiunse caratteristiche tutte
sue, pronto a sbeffeggiare i potenti quanto a esaltare i bisogni e gli istinti
umani primari: la fame, la sessualità, la salute mentale. Naturalmente, come si
confà allo stile di Totò, tutto espresso con distinti doppi sensi senza mai
trascendere nella volgarità.[N 9] A plasmare questa sua forma d'espressione, fu
il fatto di aver vissuto per anni in povertà, difatti lui stesso era del
pensiero che "la miseria è il copione della vera comicità..." che "non si può
essere un vero attore comico senza aver fatto la guerra con la vita". Acquisì
quindi una sua originale personalità recitativa, diventando uno dei maggiori
protagonisti della stagione dell'avanspettacolo.

Nel 1933 si fece adottare dal marchese Francesco Maria Gagliardi Focas, per
ereditarne così la lunga serie di titoli nobiliari. L'anno successivo mise su
casa a Roma insieme alla figlia Liliana e alla compagna Diana Rogliani (per la
quale nutriva un'ossessiva gelosia), che sposò nell'aprile del 1935.

Fu in quel periodo che alcune personalità importanti tentarono di imporlo nel
cinema: tra di loro Umberto Barbaro e Cesare Zavattini, che cercò infatti di
inserirlo nella parte di “Blim" nel film Darò un milione di Mario Camerini -
ruolo andato poi a Luigi Almirante. Non realizzandosi questi progetti, il vero
debutto avvenne nel 1937 con Fermo con le mani!: il produttore Gustavo Lombardo,
fondatore della Titanus, scritturò Totò dopo averlo notato mentre era a pranzo
in un ristorante di Roma. La direzione fu affidata al regista Gero Zambuto. Il
film però non ebbe gran successo; concepito con mezzi molto scarsi, l'intenzione
primaria era proporre al pubblico italiano un'alternativa del personaggio di
Charlot, di Chaplin.

Nel 1938 Totò fu vittima di un infortunio: ebbe un distacco di retina traumatico
e perse la vista dell'occhio sinistro, cosa di cui erano al corrente soltanto i
familiari stretti e l'amico Mario Castellani. Nonostante l'incidente, trovò la
forza di riaffacciarsi per un breve periodo al teatro d'avanspettacolo, la cui
epoca, per lui gloriosa, giunse purtroppo al termine. In quel frattempo, causa
il fatto che si sentiva come soffocato dal matrimonio e causa anche la sua
opprimente gelosia nei confronti della giovane consorte (si dice che la tenesse
perfino chiusa nel camerino mentre lui si esibiva), la sua vita coniugale entrò
in crisi. Decise dunque di ritornare scapolo e si accordò con Diana per la
separazione. In Italia non c'era la possibilità di divorzio, così dovettero
chiedere lo scioglimento all'estero, in Ungheria, per far sì che fosse poi
annullato in Italia. Dopo l'annullamento, i due continuarono comunque a vivere
insieme, trasferendosi in Viale dei Parioli, insieme alla figlia e ai genitori
di lui.

Dopo Fermo con le mani!, del quale Totò non si ritenne molto soddisfatto, ci fu,
nel 1939, un secondo tentativo, che ebbe inizialmente problemi per i costi di
produzione: Animali pazzi di Carlo Ludovico Bragaglia, dove Totò interpretò un
doppio ruolo. Pure questo suo secondo film non fu del tutto riuscito, sebbene
l'attore sfruttò al massimo le sue potenzialità "marionettistiche".

Alla fine del 1939, andò in tournée a Massaua e Addis Abeba, in Etiopia,
accompagnato da Diana Rogliani, Eduardo Passarelli e la soubrette Clely Fiamma,
presentando lo spettacolo 50 milioni... c'è da impazzire!, scritto insieme a
Guglielmo Inglese e già mostrato al pubblico italiano anni prima. Una volta
rientrato in patria interpretò la sua terza pellicola, San Giovanni decollato,
che fu sceneggiata, tra gli altri, da Cesare Zavattini, al quale venne affidata
la regia dal produttore Liborio Capitani. Zavattini però non se la sentì e il
compito passò ad Amleto Palermi. Il film fu un successo di critica: alcuni
commenti sulla rivista Cinema e su L'Espresso elogiarono proprio la recitazione
di Totò, la sua capacità espressiva, i suoi giochi di parole e i suoi movimenti
snodati. Zavattini, che nutriva ammirazione artistica verso l'attore, scrisse
per lui il soggetto Totò il buono, che non diventò mai un film ma servì allo
sceneggiatore per la realizzazione del film Miracolo a Milano (1951), di
Vittorio De Sica, con il quale instaurò uno dei sodalizi più celebri del
neorealismo cinematografico italiano. Il quarto film fu L'allegro fantasma
sempre di Amleto Palermi, dove a Totò vennero affidati tre ruoli differenti.
Girato nell'autunno del 1940 (uscito poi a ottobre del '41), fu l'ultimo film
che interpretò prima del suo ritorno a teatro.

Questi primi esperimenti cinematografici surreali non ottennero il successo di
pubblico che Totò aveva invece sul palcoscenico. Quando tornò a teatro, alla
fine del 1940, l'avanspettacolo era già tramontato, sostituito dalla "rivista",
un genere teatrale sorto a Parigi e dal carattere (almeno nel primo periodo)
esclusivamente satirico - per quanto concesso dal regime fascista - presentato
sotto forma di azioni sceniche ricche di allusioni e di accenni piccanti. In
quel periodo l'Italia era da poco entrata in guerra e la ferrea censura del
fascismo era attentissima a qualsiasi battuta ambigua o accenno negativo sul
Governo di Mussolini.

Totò debuttò al teatro Quattro Fontane di Roma insieme a Mario Castellani (da
quel momento la sua "spalla" ideale) ed Anna Magnani (primadonna), con i quali
instaurò un solido rapporto artistico e umano. La rivista era Quando meno te
l'aspetti di Michele Galdieri, uno tra i grandi scrittori di riviste teatrali
degli anni Quaranta. Totò strinse con Galdieri un sodalizio durato nove anni,
con spettacoli scritti anche dall'attore stesso e messi in scena dagli impresari
Elio Gigante e Remigio Paone; tra le riviste più note: Quando meno te l'aspetti,
Volumineide, Orlando Curioso, Che ti sei messo in testa? e Con un palmo di naso.

Causa la guerra, furono tempi difficoltosi anche per il teatro, per la mancanza
di mezzi di trasporto, il divieto di circolazione delle auto private e
soprattutto per i bombardamenti, in particolare a Milano, dove gli spettacoli
venivano spesso interrotti e gli attori erano costretti ad allontanarsi verso il
rifugio più vicino, senza avere il tempo di togliersi gli abiti di scena. Fu il
periodo in cui Totò venne scritturato dalla Bossoli Film per riaprire una
fessura nel cinema e prendere parte ad una nuova pellicola che comprendeva nel
cast anche il pugile Primo Carnera, Due cuori fra le belve (ridistribuito dopo
la guerra col titolo Totò nella fossa dei leoni), del regista Giorgio Simonelli,
che venne girato con animali autentici.

Nel maggio del '44, la rivista Che ti sei messo in testa (che avrebbe dovuto
chiamarsi Che si son messi in testa?, un chiaro accenno ai tedeschi occupanti)
creò problemi al comico napoletano, che dopo le prime rappresentazioni al teatro
Valle di Roma, venne dapprima intimorito con una bomba all'entrata dal teatro,
poi denunciato dalla polizia, insieme ai fratelli De Filippo, con un telegramma
dal Comando Tedesco indirizzato al teatro Principe, che Totò non lesse mai;
venne avvertito però da una telefonata anonima. Per evitare l'arresto, Totò,
dopo aver allertato i fratelli De Filippo, si rifugiò con la ex moglie Diana e
la figlia a casa di un amico in via del Gelsomino nei pressi della via Aurelia,
all'estrema periferia ovest di Roma, mentre i De Filippo si nascosero in via
Giosuè Borsi. Passati alcuni giorni Totò dovette comunque lasciare l'abitazione,
per il fatto che molti suoi ammiratori lo avevano riconosciuto e quindi il
nascondiglio non era più sicuro. Tornò a Roma, dove erano rimasti i genitori, e
si segregò in casa fino al 4 giugno, il giorno della liberazione della capitale
(secondo varie testimonianze avrebbe anche notevolmente contribuito ai
finanziamenti della Resistenza romana).

Il 26 giugno riprese a recitare: tornò al teatro Valle con la Magnani nella
nuova rivista Con un palmo di naso, in cui diede libero sfogo alla sua satira
impersonando il Duce (sotto i panni di Pinocchio), e Hitler, che dissacrò
ulteriormente dopo l'attentato del 20 luglio 1944, rappresentandolo in un
atteggiamento ridicolo, con un braccio ingessato e i baffetti che gli facevano
il solletico, e mandando l'intera platea in estasi.

Nel 1945, dopo alcune esibizioni nella capitale, a Siena e a Firenze, portando
in scena la rivista Imputati, alziamoci! (in cui faceva la caricatura di
Napoleone), Totò fu avvicinato al termine dello spettacolo da un partigiano che,
indispettito da una sua battuta di risposta che accomunava ironicamente fascisti
e partigiani, lo colpì al viso con un pugno. Totò, corso immediatamente al
commissariato per denunciare il fatto, decise poi di lasciar correre senza
sporgere querela.[N 10]

In quel periodo il sodalizio artistico con Anna Magnani si interruppe, quando
l'attrice si rivelò al grande pubblico internazionale interpretando il ruolo
della popolana Pina nel film Roma città aperta, diretto dal suo compagno Roberto
Rossellini. Totò invece proseguì per la sua strada continuando col cinema e con
il teatro e incidendo anche il suo unico disco 78 giri come cantante,
interpretando canzoni non sue: Marcello il bello nel lato A e Nel paese dei
balocchi - dove venne coadiuvato da Mario Castellani - nel lato B.

Dopo la morte del padre (avvenuta nel settembre del '44), Giuseppe De Curtis,
tra il 1945 e gli anni successivi Totò alternò teatro e cinematografia,
dedicandosi anche alla creazione di canzoni e poesie, ma anche ad una buona
lettura, diligendo in particolar modo Luigi Pirandello. Interpretò la sua sesta
pellicola, Il ratto delle Sabine, con il regista Mario Bonnard, film che venne
accolto da alcune critiche avverse, come quella di Vincenzo Talarico, che
stroncò l'attore "augurandosi che rientrasse al più presto nei ranghi del teatro
di rivista." Poi ci fu I due orfanelli, scritto da Steno e Agenore Incrocci e
diretto da Mario Mattoli, con il quale Totò interpretò altri tre film tra il '47
al '49: Fifa e arena, Totò al giro d'Italia (il primo film in cui compariva il
suo nome nel titolo) e I pompieri di Viggiù (tutti di buon successo e incasso);
inoltre, era il tempo della rivista C'era una volta il mondo di Galdieri,
composta da sketch rimasti famosi, come quello del Vagone letto,[N 11] con Totò
al fianco di Isa Barzizza, la soubrette che debuttò nel film I due orfanelli e
che proprio lui volle nella rivista, e Mario Castellani, la fedele "spalla"
teatrale che lo accompagnò anche nel cinema, prendendo parte a quasi tutte le
sue pellicole proprio per volere di Totò che, quando non c'erano ruoli
disponibili, lo imponeva come aiuto-regista.

La rivista C'era una volta il mondo ebbe tanto successo che venne presentata
anche a Zurigo, recitata in italiano ma acclamata ugualmente dal pubblico
svizzero per la genialità comica degli sketch. Spesso gli spettacoli di rivista
di Totò si concludevano con la classica "passerella", col comico che correva tra
il pubblico con una piuma sulla bombetta, al ritmo della fanfara dei Bersaglieri
(scenetta riproposta nel film I pompieri di Viggiù). Nell'ottobre 1947, durante
le repliche della rivista, la madre di Totò morì. Malgrado il grande dolore per
la perdita di entrambi i genitori, l'attore non mischiò il lavoro con la vita
privata, continuando ad essere il comico Totò nello spettacolo e il malinconico
Antonio De Curtis al di fuori.

Aprì anche una piccola parentesi come doppiatore, prestando la voce al cammello
Gobbone nel film La vergine di Tripoli. Prima di riaffacciarsi al cinema, partì
per alcune tournée a Barcellona, Madrid e altre città spagnole, dove recitò in
spagnolo (senza avere padronanza della lingua) con Mario Castellani nella
rivista Entre dos luces (Tra due luci), improvvisando una canzone non-sense a
metà tra spagnolo e napoletano. Tornato in Italia, ebbe anche una piccola
esperienza nel campo pubblicitario, facendosi fotografare a pagamento sulla
rivista Sette che promuoveva i profumi Arbell.

Da quando entrò nel mondo del cinema, furono copiosi i film che gli si
presentarono davanti, e molti dei quali non venivano nemmeno realizzati per
problemi di produzione o per sua rinuncia. Alcuni venivano girati
contemporaneamente, in tempi ristrettissimi (la maggior parte in due o tre
settimane) e su set spesso improvvisati, tanto che a volte era proprio la troupe
che raggiungeva Totò nelle città in cui recitava a teatro. L'attore, complice la
pigrizia, era sempre molto precipitoso quando gli venivano proposti dei
progetti, ed essendo profondamente istintivo spesso non voleva conoscere nulla
della pellicola che andava ad interpretare, affidandosi quindi alle sue qualità
creative. Così, come sul palcoscenico, dava libero sfogo all'improvvisazione:[N
12] il copione rappresentava solo un timido canovaccio per l'attore, che
concepiva sul momento le gag e le battute; così tuttavia nacquero anche alcune
delle sue scene cinematografiche più famose.[N 13][N 14] «Era imprevedibile...
recitava a braccio», testimoniò Nino Taranto; «Certe sue folli improvvisazioni
durante la recitazione erano geniali e insostituibili» espresse invece Vittorio
De Sica. Secondo alcuni commenti, invece - come quelli di Carlo Croccolo,
Giacomo Furia e Steno - Totò si rinchiudeva nel suo camerino a provare e
riprovare le sue battute prima dello spettacolo o delle riprese, rileggeva il
copione e modificava i passaggi che non lo convincevano, insieme all'amico Mario
Castellani e agli attori coinvolti.

Le differenze tra teatro e cinema crearono inizialmente non pochi disordini per
l'attore, che, essendosi formato con lo stile teatrale e quindi con un'unica
esecuzione dal vivo, dopo i primi ciak tendeva a perdere la concentrazione.
Doveva perciò essere colto "al volo" per poter recitare al massimo; quindi la
troupe doveva prima preoccuparsi di sistemare le luci e di preparare la scena
con una controfigura, facendo anche qualche prova. Quando tutto era pronto, si
poteva far intervenire Totò. Un'altra delle differenze tra le due forme d'arte,
di cui il comico risentì molto inizialmente, fu il fatto di non riuscire a
comunicare direttamente con il pubblico, uno dei particolari che più amava del
teatro.[N 15] Proprio per questo, di solito, i registi (in particolare
Bragaglia, con il quale instaurò un solido rapporto artistico) e i membri della
troupe lo spronavano dopo lo stop con un applauso, in modo da dargli maggiore
carica ed entusiasmo. Un altro inconveniente furono gli orari: Totò, abituato
agli orari teatrali, non si alzava mai prima di mezzogiorno,[N 16] essendo poi
un assertore della teoria che l'attore "al mattino non può far ridere”, girava
nel cosiddetto orario francese, dalle 13 alle 21. Si stancava poi per le lunghe
pause e attese che il cinema comporta, e inoltre, essendo molto superstizioso,
si rinchiudeva in casa e non lavorava mai di martedì e di venerdì, 13 o 17.
Fattori che creavano non pochi problemi per le riprese. Complicazioni
particolari ci furono per Totò al giro d'Italia, dove erano coinvolti molti
ciclisti famosi dell'epoca come Bartali, Coppi, Bobet, Magni; l'attore, non
arrivando in orario, creava difficoltà.

Nella stagione 1949/1950 ottenne l'ultimo successo a teatro con la rivista Bada
che ti mangio!, costata ben cinquanta milioni, che debuttò al teatro Nuovo di
Milano nel marzo del '49, dopodiché Totò si allontanò dal palcoscenico per
dedicarsi esclusivamente al cinematografo. Dopo I pompieri di Viggiù, lavorò
anche con Eduardo De Filippo nel suo film Napoli milionaria, che accettò di
interpretare senza compenso, in segno dell'affettuosa amicizia che lo legava ad
Eduardo. I due attori, sebbene si fossero in seguito progettati altri film da
realizzare insieme, non ebbero più modo di rincontrasi sul set, apparvero solo
in episodi diversi ne L'oro di Napoli di Vittorio De Sica e fecero un breve
cameo ne Il giorno più corto.

Nel 1950 Totò rinunciò alla proposta di avere un ruolo, insieme al francese
Fernandel, nel film di produzione italo-francese Atollo K, dove avrebbe avuto
l'opportunità di recitare insieme a Stan Laurel e Oliver Hardy, la famosa coppia
comica conosciuta in Italia come Stanlio e Ollio.

Tra il 1949 e il 1950, oltre a Napoli milionaria, interpretò ben altri nove
film, tra i quali alcune parodie: Totò le Mokò, Totò cerca moglie, Figaro qua,
Figaro là, Le sei mogli di Barbablù, 47 morto che parla, tutti diretti da Carlo
Ludovico Bragaglia, poi L'imperatore di Capri di Luigi Comencini, Tototarzan e
Totò sceicco (dove s'invaghì dell'attrice Tamara Lees) di Mario Mattoli, Yvonne
la nuit di Giuseppe Amato, Totò cerca casa di Steno e Mario Monicelli,[N 17]
un'efficace parodia del neorealismo sulla crisi degli alloggi, che suscitò un
po' d'indignazione da parte della censura. Questi film (quale più quale meno)
ebbero un buon successo di pubblico, ma non di critica, che già dalle pellicole
precedenti cominciò a non gradire lo stile surreale di Totò. Commentando in modo
ironico queste avversità da parte dei critici, il principe osservò che
probabilmente si era "guastato col crescere".

La morte dei genitori fu l'avvio di uno squilibrio familiare: nel 1951 Diana
Rogliani, in seguito a un violento litigio, se ne andò di casa e si sposò;
altrettanto fece, appena maggiorenne, e contro la volontà di Totò, la figlia
Liliana, unendosi in matrimonio con Gianni Buffardi, figliastro del regista
Carlo Ludovico Bragaglia. Totò restò solo, e in quel breve lasso di tempo
scrisse la nota canzone Malafemmena, che concepì durante una pausa di
lavorazione del suo nuovo film Totò terzo uomo, a cui seguirà Sette ore di guai.
La canzone sembra che l'abbia scritta proprio per la ex moglie Diana,[N 18] alla
quale era ancora molto legato, ma i giornali dell'epoca affermavano che l'avesse
dedicata a Silvana Pampanini, un'attrice con la quale recitò in 47 morto che
parla e alla quale, in quel periodo, faceva la corte mandandole mazzi di rose e
scatole di cioccolatini, arrivando a chiederla perfino in sposa (uno dei motivi
per la brusca separazione con la Rogliani), la donna però lo respinse.

A parte le oscurità e le delusioni, il 1951 fu un anno importante per la
carriera cinematografica dell'attore. Dopo il successo di Totò cerca casa, venne
richiamato da Steno e Mario Monicelli per interpretare il ruolo del ladro
Ferdinando Esposito in Guardie e ladri, al fianco di quell'attore che fu uno dei
suoi amici più affezionati e una delle sue migliori "spalle", capace di
rispondere colpo su colpo alle improvvise e "aggressive" battute di Totò, Aldo
Fabrizi. Per Guardie e ladri Totò era all'inizio riluttante, il ruolo offertogli
era finalmente reale, diverso dai suoi precedenti personaggi e inserito in un
contesto decisamente più drammatico.{ Il film ebbe inizialmente problemi con la
censura, ma appena uscito nelle sale fu un successo unanime: alti incassi,
grande apprezzamento di pubblico e plauso inatteso da parte della critica. Nello
stesso anno interpretò, sempre per la regia di Monicelli e Steno, Totò e i re di
Roma, l'unico film che lo vide recitare con Alberto Sordi. L'anno seguente fu
premiato con un nastro d’argento per la sua interpretazione in Guardie e ladri,
e l'opera venne presentata al Festival di Cannes 1952, dove si aggiudicò il
premio per la migliore sceneggiatura, l'anno in cui l'attore collaborò a Siamo
uomini o caporali?, la sua biografia (che si ferma nel 1930 - dopo il suicidio
di Liliana Castagnola) curata da Alessandro Ferraù ed Eduardo Passarelli.

Proprio nel 1952 Totò rimase colpito da una giovane sulla copertina del
settimanale "Oggi", Franca Faldini. Le mandò subito un mazzo di rose con un
biglietto: «Guardandola sulla copertina di “Oggi” mi sono sentito sbottare in
cuore la primavera», poi le telefonò per invitarla a cena, la ragazza accettò
solo quando Totò ebbe modo di farsi presentare. La Faldini, appena ventunenne,
era da poco tornata dagli Stati Uniti, dove aveva preso parte al film Attente ai
marinai! con Dean Martin e Jerry Lewis. Dopo essersi frequentati per circa un
mese annunciarono il loro fidanzamento. Sebbene restassero insieme fino alla
morte dell'artista, la loro relazione, che non arrivò mai al matrimonio, fu più
volte sull'orlo di essere troncata, per il fatto di essere due persone
caratterialmente molto diverse; un motivo, tra l'altro, fu la differenza di età
di trentatré anni. La situazione di convivenza senza un legame matrimoniale creò
scandalo all'epoca, tanto che, pochi anni più avanti, i due, stanchi di essere
tormentati dai paparazzi e dai giornalisti (che li definivano "pubblici
concubini"), furono costretti a fingere di essersi uniti in matrimonio
all'estero, un espediente che comunque non funzionò sino in fondo.

Franca Faldini comparve anche nel cast di alcuni film del compagno, il primo a
cui partecipò fu Dov'è la libertà?, di Roberto Rossellini, che avendo apprezzato
Totò in Guardie e ladri, lo scritturò per il suo film. La lavorazione non fluì
come previsto, venne girato nel 1952 e uscì nelle sale due anni dopo, per il
fatto che nel corso delle riprese Rossellini si disinteressò della pellicola e
si allontanò spesso dal set. Molte sequenze furono quindi girate dal regista
Lucio Fulci, e sembra che abbiano messo mano anche Mario Monicelli e Federico
Fellini.

Insieme alla Faldini, girò poi Totò e le donne, nuovamente diretto da Steno e
Monicelli, dove Totò recitò per la prima volta con Peppino De Filippo, con il
quale formò in seguito una delle coppie più popolari del cinema italiano. Dopo
che Steno e Monicelli si divisero, entrambi realizzarono, ciascuno per proprio
conto, altri film con Totò. Il primo sfruttò la sua comicità surreale, il
secondo proseguì sull'umanizzazione del personaggio (cominciata proprio con
Guardie e ladri). Il primo grande risultato raggiunto da Steno fu Totò a colori
- gran successo e incassi altissimi - uno dei primi film italiani a colori,
girato col sistema "Ferraniacolor", in cui vennero riproposti alcuni dei suoi
sketch teatrali, come quello di Pinocchio o del Vagone letto con Castellani e
Isa Barzizza. Durante le riprese del film, Totò, a causa delle potenti luci
usate sul set (che addirittura gli causarono una lieve infiammazione ai capelli)
e alla sua vista già precaria, iniziò ad avere ulteriori problemi, fino a
svenire in seguito a dei forti dolori accusati all'occhio destro, il solo con
cui vedeva poiché all'altro ebbe, nel 1938, un distacco di retina.

Continuò comunque a lavorare. Nel 1953, in seguito ad alcune illustrazioni di
Totò il buono disegnate dallo sceneggiatore Ruggero Maccari su Tempo illustrato,
furono (con l'ovvio consenso dell'attore) stampati e distribuiti degli albi a
fumetti di Totò, rappresentato naturalmente in forma caricaturale, raccolti in
una collana chiamata semplicemente Totò a fumetti, che illustrava storie
liberamente ispirate ad alcune sue esibizioni teatrali. La collana venne
pubblicata dalle Edizioni Diana di Roma.

Nel 1954, un suo brano musicale, Con te, dedicato a Franca Faldini, fu
presentato al Festival di Sanremo, classificandosi al 9º posto nella graduatoria
finale. La canzone venne interpretata da Achille Togliani, Natalino Otto e Flo
Sandon's. Nello stesso anno, i giornali annunciarono che Totò avrebbe
interpretato un film muto scritto da Age e Scarpelli, purtroppo il progetto fu
presto annullato per il rifiuto dei produttori. Girare un film del genere
sarebbe stata una grande soddisfazione per il comico, che affermò: «Il mio sogno
è girare un film muto, perché il vero attore, come il vero innamorato, per
esprimersi non ha bisogno di parole»; e fu proprio durante una vacanza sulla
Costa Azzurra, in un periodo imprecisato degli anni cinquanta, che ebbe
un'occasione unica di conoscere nientedimeno che il maestro del muto Charlie
Chaplin, quando il suo yacht si ritrovò per caso accanto all'imbarcazione
dell'artista inglese. Ma Totò, da sempre bloccato dall'insicurezza e dai
complessi d'inferiorità, e pensando poi che l'altro non lo avrebbe riconosciuto
per la sua poca popolarità all'estero, rinunciò a salutarlo.

Tra il 1953 e il 1955 interpretò diciassette film, lavorò nuovamente con Steno
in L’uomo, la bestia e la virtù (dall'omonima commedia di Luigi Pirandello),
dove nel cast era presente anche Orson Welles, poi con Mattòli ne Il più comico
spettacolo del mondo (uno dei primi film italiani tridimensionali), e nella
trilogia scarpettiana: Un turco napoletano, Miseria e nobiltà e Il medico dei
pazzi. Fu anche chiamato dall'amico Aldo Fabrizi che lo volle per il film Una di
quelle, al fianco di Peppino De Filippo, Lea Padovani e lo stesso Fabrizi; la
pellicola (ridistribuita successivamente col titolo di Totò, Peppino e… una di
quelle), dal tono drammatico e sentimentale, non ottenne il successo sperato. Si
incontrò nuovamente anche con Monicelli, con il quale girò Totò e Carolina, film
uscito nelle sale dopo un anno e mezzo dal termine della lavorazione perché
massacrato dai tagli della censura, che era infastidita principalmente dai
palesi riferimenti comunisti e dal fatto che Totò interpretasse un poliziotto, e
per di più in un atteggiamento che tendeva a ridicolizzarsi.

Fondò poi la società di produzione D.D.L., con sede legale al suo domicilio,
collegata a Dino De Laurentiis e all'amministratore di Totò, Renato Libassi.
Ebbe l'opportunità di lavorare con Alessandro Blasetti e anche Camillo
Mastrocinque, con il quale girò molte pellicole di successo. La sua vita privata
però, non scorreva tranquilla come quella di spettacolo: Franca Faldini, in
seguito ad un parto drammatico, diede alla luce il figlio di Totò, Massenzio; il
bambino, nato di otto mesi, morì dopo alcune ore.[N 22]

Superato il dolore della perdita del figlio, al quale Totò reagì malissimo
rinchiudendosi in casa per settimane, nel 1956 ritornò sul set interpretando a
catena quattro film di Camillo Mastrocinque, che raggiunse il punto più alto del
suo sodalizio con l'attore dirigendolo in Totò, Peppino e la... malafemmina (in
cui si colloca la nota scena della “lettera”) e ne La banda degli onesti,
scritto da Age e Scarpelli e interpretato insieme a Peppino e Giacomo Furia. Ma
la tentazione di ritornare a teatro lo vinse, e, spronato anche dall'impresario
Remigio Paone, recitò nella rivista A prescindere (che prendeva il nome da un
suo modo di dire), che debuttò al teatro Sistina di Roma alla fine del '56, e
che venne portata in tournée in tutta Italia.

Nel mese di febbraio del 1957, a Milano, Totò venne colpito da una
broncopolmonite virale, e nonostante i pareri dei medici che gli dissero di
riposare, tornò sul palco dopo alcuni giorni, ciò gli causò uno svenimento
appena prima di entrare in scena. I medici gli prescrissero almeno due settimane
di assoluto riposo, ma Totò ritornò ugualmente a recitare esibendosi a Biella,
Bergamo e Sanremo, dove cominciò ad avvertire i primi sintomi dell'imminente
malattia alla vista. Il 3 maggio la situazione precipitò: mentre recitava al
Teatro Politeama Garibaldi di Palermo si avvicinò alla Faldini (che aveva
sostituito l'attrice Franca May e recitava sul palco insieme a lui)
sussurrandole che non vedeva più; contando perciò solo sulle sue abilità e
sull'appoggio degli altri attori, fece in modo di accelerare la conclusione
dello spettacolo. Nonostante lo sconforto e la totale cecità, cercò di resistere
e, per non deludere il pubblico ritornò sul palcoscenico - con un paio di spessi
occhiali da sole - la sera del 4 maggio e, in due spettacoli, del 5.
L'interruzione della rivista fu comunque inevitabile. Inizialmente i medici
attribuirono la cecità a un problema derivato dai denti, ma alla fine gli fu
diagnosticata una corioretinite emorragica all'occhio destro. L'impresario della
compagnia, Remigio Paone, non credendogli, richiese una visita fiscale e avrebbe
preteso anche che Totò tornasse a recitare.

Totò in un primo tempo fu completamente cieco, e anche dopo dei lievi
miglioramenti e una volta riassorbita l'emorragia non riuscì più a riacquisire
integralmente la vista. Dovette abbandonare definitivamente il teatro,[N 23]
continuando però con il cinema: in quell'anno restò quasi inattivo e interpretò
solo un film, Totò, Vittorio e la dottoressa di Mastrocinque, ma le sue capacità
recitative, malgrado la malattia, non si affievolirono mai. L'unico problema era
il doppiaggio, quando alcune scene dei film non venivano girate in presa
diretta, non poteva doppiarsi poiché non era in grado di vedersi sullo schermo e
non poteva sincronizzare le battute con il movimento labiale; in tali occasioni,
veniva doppiato da Carlo Croccolo. Per problemi economici fu costretto a vendere
alcune proprietà, e successivamente decise di soggiornare per qualche giorno a
Lugano, pensando di trasferirvisi definitivamente per motivi fiscali, ma ritornò
a Roma e si spostò in un appartamento in affitto in Viale dei Parioli con Franca
Faldini, che gli rimase sempre vicino, insieme a suo cugino Eduardo Clemente,
che gli faceva da segretario e factotum, e al suo autista Carlo Cafiero, che di
solito lo accompagnava sul set.

Pur non coltivando molto interesse per l'ambito televisivo, nel '58 accettò
l'invito come ospite d'onore nel programma Il Musichiere condotto da Mario Riva,
con il quale aveva lavorato anni prima in alcuni film e riviste teatrali.
Durante la trasmissione Totò si lasciò scappare un «Viva Lauro!», riferendosi ad
Achille Lauro, l'allora capo del Partito Monarchico Popolare; questa sua
sgradita, seppur scherzosa, considerazione politica, gli costò un allontanamento
dal piccolo schermo (salvando alcune interviste in privato) sino al 1965, quando
duettò con Mina a Studio Uno.

Dopo il forzato distacco dalla televisione, riprese a lavorare nel cinema.
Sempre nel '58 recitò con l'attore francese Fernandel in La legge è legge e, tra
le altre pellicole, prese parte al celebre film I soliti ignoti di Mario
Monicelli, interpretando lo scassinatore in pensione Dante Cruciani e recitando,
tra gli altri, con Vittorio Gassman e Marcello Mastroianni. In quel periodo gli
venne assegnato il Microfono d'argento[N 26] e in seguito una Targa d'Oro
dall'ANICA, per il suo contributo al cinema italiano e per la sua lunga carriera
artistica.

Nel '59 la sua salute peggiorò, durante la lavorazione del film La cambiale ebbe
una ricaduta e non lavorò per due settimane, prima di concludere le riprese.
Seguendo i consigli medici si concesse alcuni mesi di riposo, e dopo essersi
ripreso inviò una sua canzone, Piccerella Napulitana, al Festival di Sanremo
1959, che però fu scartata, insieme ad un'altra di Peppino De Filippo. Totò
accettò comunque di occupare il posto come presidente della giuria al Festival,
in seguito alle insistenze di Ezio Radaelli, rifiutando tra l'altro un cospicuo
pagamento giornaliero; però, in seguito a un disaccordo col resto della
commissione, abbandonò prestissimo l'incarico.

Proprio all'apice del successo, l'agenzia artistica statunitense Ronald A.
Wilford Associates di New York desiderava scritturarlo per uno spettacolo da
rappresentare in America, insieme a Maurice Chevalier, Marcel Marceau e anche
Fernandel. Naturalmente Totò non se la sentì e preferì rimanere in Italia a
continuare in modo più "rilassante" con la cinematografia, rifiutando così,
anche se malvolentieri, un'offerta importante e un altissimo compenso.

Nel 1961 gli venne comunicato che era vincitore della Grolla d'oro alla
carriera, con la motivazione: «Al merito del cinema, per aver da lunghi anni
onorato l'estro e il genio del Teatro dell'Arte». Ma la sua salute e i suoi
impegni non gli permisero di partecipare alla premiazione a Saint-Vincent e la
Grolla fu assegnata ad un altro attore.

Nonostante la malattia, Totò (da sempre fumatore) continuava a fumare fino a
novanta sigarette al giorno. Cercò comunque di non rallentare troppo la sua già
allora consistente produzione di film; e per il timore di perdere il lavoro e
l'affetto del suo pubblico, cominciò ad accettare qualsiasi copione: aprì una
parentesi con il regista Lucio Fulci ne I ladri e tornò con Steno nel film I
tartassati, nuovamente al fianco di Aldo Fabrizi, a cui si aggiunse in un ruolo
secondario l'attore francese Louis de Funès.

Sebbene fosse quasi completamente cieco (vedeva solo dai lati degli occhi),
tanto da dover indossare un pesante paio di occhiali scuri che toglieva soltanto
per le riprese, si muoveva sul set con assoluta disinvoltura ed era come se
tornasse, solo per un attimo, a vedere; cosa che proprio lui affermò: «Appena
sento il ciak, vedo tutto. È un effetto nervoso».

Tra i tanti film interpretati negli anni Sessanta, oltre ai numerosi con Peppino
e alcuni con Fabrizi, di buon successo furono Totòtruffa 62 di Camillo
Mastrocinque, Gli onorevoli e la commedia amara I due marescialli di Sergio
Corbucci, poi I due colonnelli di Steno (ricordato per la scena della “carta
bianca”) e Risate di gioia di Monicelli, che segnò una tappa importante per
Totò, dato che fu l'unica volta che recitò sul set insieme all'amica e compagna
storica di teatro Anna Magnani. Non mancarono poi le parodie, come Totò contro
Maciste, Totò e Cleopatra e Totò contro il pirata nero di Fernando Cerchio, che
altro non furono che delle comiche rivisitazioni mitologiche dei film Peplum, a
cui si aggiunsero Che fine ha fatto Totò Baby? (esplicita parodia di Che fine ha
fatto Baby Jane?) di Ottavio Alessi e Totò diabolicus di Steno, quest'ultimo una
parodia del genere giallo-poliziesco dove Totò concepì una delle sue prove
recitative più complesse e riuscite, dando volto e fattezze a ben sei personaggi
differenti.

In aggiunta, la fama che Totò vantava tra il pubblico, da sempre sfruttata dai
produttori, venne usata come una sorta di veicolo pubblicitario o di lancio per
cantanti quali Johnny Dorelli, Fred Buscaglione, Rita Pavone, Adriano Celentano,
e per piccoli attori come Pablito Calvo che, già interprete di Marcellino pane e
vino, recitò poi in Totò e Marcellino. Esplorò anche il filone notturno-sexy
insieme a Erminio Macario in Totò di notte n. 1 e Totò sexy, due tra i film più
fiacchi della sua carriera.

Nel gennaio del 1964 venne pubblicizzata la notizia dell'uscita del suo
centesimo film, annunciato come il suo primo interamente drammatico, Il
comandante. Diretto da Paolo Heusch e scritto da Rodolfo Sonego (sceneggiatore
di fiducia di Alberto Sordi), richiese complessivamente otto settimane di
lavoro, più del doppio rispetto alla media dei film di Totò. La notizia diede
luogo a festeggiamenti e riconoscimenti, Totò ricevette perfino la "Sirena
d'oro" e agli incontri internazionali del cinema venne accolto da un applauso
interminabile, poche settimane dopo fu intervistato da Lello Bersani, per Tv7, e
da Oriana Fallaci, per L'Europeo. Ma nonostante tutto, il film, che in realtà
era l'ottantaseiesimo, si rivelò un insuccesso. Poi, presso l'editore Fausto
Fiorentino di Napoli, pubblicò la famosa poesia 'A livella, che in origine si
chiamava Il due novembre, per la quale vinse anche un premio.

Nel 1965 conobbe un giovane Pasquale Zagaria che, interprete d'avanspettacolo,
era stato consigliato dal titolare del teatro Jovinelli di rivolgersi a Totò al
fine di trovare lavoro nel cinema. In quell'occasione Totò gli suggerì di
cambiare il suo nome d'arte, che era Lino Zaga, spiegando che i diminutivi dei
nomi portassero bene e quelli dei cognomi portassero male. Da allora il giovane
attore si conferì lo pseudonimo di Lino Banfi.

Proprio quasi fuori tempo massimo, al culmine della sua carriera, arrivarono
proposte importanti da cineasti come Alberto Lattuada, Federico Fellini e Pier
Paolo Pasolini. Col primo fece, nel '65, il film La mandragola, nel ruolo di
Fra' Timoteo, che interpretò in modo brillante. Il secondo lo avrebbe voluto per
il film Il viaggio di G. Mastorna, dove erano previsti nel cast anche Mina,
Franco Franchi e Ciccio Ingrassia. Lavorare con Fellini era sempre stata una
delle maggiori ambizioni di Totò, ma la pellicola purtroppo non fu mai
realizzata. L'incontro con Pasolini, invece, fu uno dei più importanti e
inaspettati dell'intera carriera cinematografica di Totò.

La prima opera realizzata insieme fu Uccellacci e uccellini,[N 27] che Totò
accettò senza condividere appieno il suo personaggio e la poetica del regista;
ormai il suo intento principale era produrre opere di qualità, per la solita
paura di essere dimenticato dal pubblico. Pasolini lo scelse perché rimase
affascinato dalla sua "maschera", che riuniva perfettamente "l'assurdità e il
clownesco con l'immensamente umano". Per la prima volta Totò, durante la
lavorazione di un film, si sentì in qualche modo smorzato, per volere di
Pasolini che lasciava poco spazio ai suoi lazzi e alle sue improvvisazioni,
rispetto a come era solitamente abituato con gli altri registi. Uccellacci e
uccellini, opera di grande forza poetica, fin dall'inizio fu oggetto di
discussioni e controversie, anche se fu quasi unanime il riconoscimento della
grande interpretazione di Totò, che, lodato dalla critica,[N 28] conseguì una
menzione speciale al Festival di Cannes e il suo secondo nastro d’argento, e,
per esprimere la sua soddisfazione, ringraziò la giuria dei critici
cinematografici italiani attraverso una breve dichiarazione scritta.

Prima di ritornare con Pasolini, ottenne un ruolo in Operazione San Gennaro di
Dino Risi, accanto a Nino Manfredi. Nel '67 girò con Pasolini il cortometraggio
La terra vista dalla luna, episodio del film collettivo Le streghe, tratto dal
racconto di Pasolini mai pubblicato Il buro e la bura; poi Che cosa sono le
nuvole?, un episodio del film Capriccio all'italiana, dove l'attore prese parte
anche a un altro corto di Steno: Il mostro della domenica.

Furono le sue ultime pellicole. Venne chiamato anche da Nanni Loy per Il padre
di famiglia, di nuovo con Manfredi, in un ruolo di un anziano anarchico che vive
vendendo calzini e mutande ai compagni della sinistra; film destinato a
collocarsi fra i tanti progetti non realizzati da Totò, poiché girò la prima
scena (per spiacevole casualità, quella d'un funerale) e morì due giorni dopo.

Totò incontrò la televisione già nel 1958, insieme a Mario Riva nel programma Il
Musichiere. Fece ritorno solo nel 1965, invitato da Mina nella trasmissione
Studio Uno, partecipando a due puntate: nella prima, subito accolto da un
lunghissimo applauso, presentò la sua canzone Baciami, lasciando cantare Mina
mentre lui interveniva facendo da contrappunto alle parole della canzone con
qualche sua classica battuta. Nella seconda puntata, nel 1966, ripropose invece
un vecchio sketch (Pasquale) con Mario Castellani. La scenetta venne poi incisa,
insieme alla poesia 'A livella, in un disco 33 giri dell'attore.

Nel suo ultimo periodo di vita, mise in lavorazione alcuni caroselli e una serie
per la tv chiamata TuttoTotò, comprendente nove telefilm a cura di Bruno
Corbucci e diretti da Daniele D'Anza. La serie, nata da un'idea di Mario
Castellani,[N 29] doveva essere inizialmente diretta da Michele Galdieri
(l'autore di molte riviste di Totò), ma morì prima che iniziasse la lavorazione.
La maggior parte dei copioni di questi telefilm apparivano troppo stolidi, e
soltanto alcuni di questi, con testi discreti, diedero modo a Totò di esibirsi
in alcuni suoi numeri, riproponendo alcuni dei suoi famosi sketch teatrali.
L'attore appariva però provato e lavorava non più di quattro ore nel pomeriggio,
ma nonostante tutto era ancora in grado di padroneggiare la scena. Il ciclo andò
in onda dopo la sua morte, dal maggio al luglio del '67, per poi essere
replicato dieci anni più tardi. Positiva fu l'accoglienza del pubblico, più
fredda quella della critica, che sottolineava come la comicità di Totò non
apparisse al meglio in quanto alla realizzazione frettolosa e approssimativa.

Alcuni giorni prima della sua morte, Totò disse di chiudere in fallimento e che
nessuno lo avrebbe ricordato, dichiarò di non essere stato all'altezza delle
infinite possibilità che il palcoscenico offre (riferendosi chiaramente alla sua
vera e unica passione, il teatro) e si rimproverò del fatto che avrebbe potuto
fare molto di più.[N 30] Morì nella sua casa di Via dei Monti Parioli, 4; alle
3:30 del mattino (l'ora in cui era solito coricarsi) del 15 aprile 1967, all'età
di 69 anni: venne stroncato da un infarto dopo una lunga agonia, tanto sofferta
che lui stesso pregò i familiari e il medico curante di lasciarlo morire.
Proprio la sera del 13 aprile confessò al suo autista Carlo Cafiero: «Cafiè, non
ti nascondo che stasera mi sento una vera schifezza». Secondo la figlia Liliana,
le sue ultime parole furono: «Ricordatevi che sono cattolico, apostolico,
romano», mentre a Franca Faldini disse: «T'aggio voluto bene Franca, proprio
assai.»

Nonostante l'attore avesse sempre espresso il desiderio di avere un funerale
semplice, ne ebbe addirittura tre. Il primo nella capitale, dove morì. La sua
salma fu vegliata per due giorni dalle principali personalità dello spettacolo e
non, giunte da tutta Italia per commemorarlo e rimpiangerlo. Fu accompagnata da
più di duemila persone nella chiesa Sant'Eugenio, sul Tevere, dove si svolse la
cerimonia funebre. Tra le personalità dello spettacolo presenti, all'interno
della chiesa si notarono Alberto Sordi, Elsa Martinelli, Olga Villi, Luigi Zampa
e Luciano Salce; parteciparono anche i registi che lo avevano sempre ignorato, e
i critici che lo avevano avversato e considerato un artista inconsistente e
volgare. Sulla sua bara furono poggiati la famosa bombetta con cui aveva
esordito e un garofano rosso, la cerimonia si limitò a una semplice benedizione
a causa delle difficoltà create dalle autorità religiose, perché con Franca
Faldini l'attore non era sposato, addirittura fu fatta uscire di casa mentre il
prete benediceva la salma di Totò.

Il secondo si svolse a Napoli, la sua città natale alla quale era
particolarmente legato e la sua gioia più grande sarebbe stata proprio ritornare
lì, così fu: Il 17 aprile di pomeriggio il feretro partì verso la città,
scortato da circa trenta vetture. La città sospese dalle 16 alle 18,30 ogni
attività, fu interrotto il traffico, i muri delle strade furono riempiti di
manifesti di cordoglio, le serrande dei negozi vennero abbassate e socchiusi i
portoni degli edifici in segno di lutto. Tra gli altri personaggi dello
spettacolo ed amici stretti, ad attendere il feretro, c'erano i fratelli Nino e
Carlo Taranto, Ugo D'Alessio, Luisa Conte, Dolores Palumbo. A causa della grande
affluenza, il furgone che trasportava la salma impiegò due ore per raggiungere
la chiesa di Sant'Eligio, dove si svolsero i funerali di fronte alla folla
traboccante, valutata in circa 250 000 persone, tra bandiere, stendardi e
corone.

Dopo il rito funebre, le autorità furono costrette a far uscire la salma da una
porta secondaria, all'interno della basilica si susseguirono scene di panico e
anche svenimenti;[N 31] ci furono quattro feriti, due donne e due agenti, in
seguito all'enorme scompiglio causato. Il corpo di Totò venne così scortato da
motociclisti della polizia al Cimitero del Pianto, ove ad attendere c'erano
Franca Faldini, la figlia Liliana con il marito, Eduardo Clemente e Mario
Castellani, che per via della straripante folla decisero di non assistere alla
funzione religiosa e raggiunsero direttamente in auto il cimitero. Totò fu
sepolto nella tomba di famiglia accanto ai genitori, al piccolo Massenzio e
all'amata Liliana Castagnola.[N 6]

Il terzo funerale lo volle organizzare un capoguappo del Rione Sanità, nel suo
quartiere, che si tenne il 22 maggio, cioè pochi giorni dopo il trigesimo; ad
esso aderì un numero altrettanto vasto di persone, nonostante la bara
dell'attore fosse ovviamente vuota. Eduardo De Filippo, con un partecipato
articolo, lo ricordò dalle pagine del quotidiano Paese Sera nel giorno della sua
scomparsa.

Secondo un sondaggio del 2009, condotto dal giornale online quinews.it con mille
intervistati equamente distribuiti per fasce d'età, sesso e collocazione
geografica (Nord, Centro, Sud e Isole), Totò risultava essere il comico italiano
più conosciuto ed amato, seguìto rispettivamente da Alberto Sordi e Massimo
Troisi. I suoi film, visti all'epoca da oltre 270 milioni di spettatori (un
primato nella storia del cinema italiano), molti dei quali rimasti attuali per
satira e ironia, sono stati raccolti in collane di VHS e DVD in svariate
occasioni e vengono ancora oggi costantemente trasmessi dalla tv italiana,
riscuotendo successo anche tra il pubblico più giovane. Inoltre talune sue
celebri battute, espressioni-mimiche e gag sono divenute perifrasi entrate nel
linguaggio comune.

Umberto Eco ha espresso così l'importanza di Totò nella cultura italiana: «In
questo universo globalizzato in cui pare che ormai tutti vedano gli stessi film
e mangino lo stesso cibo, esistono ancora fratture abissali e incolmabili tra
cultura e cultura. Come faranno mai a intendersi due popoli [cioè cinesi e
italiani] di cui uno ignora Totò?»

Liliana De Curtis, la figlia del comico, è tuttora attiva per mantenere vivo il
ricordo del padre. Molti italiani, ancor oggi, si rivolgono a Totò inviando
lettere e biglietti alla sua tomba, per confidarsi, chiedere favori e
addirittura grazie, come fosse un santo.

La notorietà di cui Totò gode in Italia è andata anche oltre i confini
nazionali: ad esempio in America, dove il comico Jim Belushi lo ha definito un
«clown meraviglioso». L'attore George Clooney, intervistato in Italia in
occasione del remake de I soliti ignoti, Welcome to Collinwood (2002), in cui
lui interpretava il corrispettivo ruolo di Totò, ha altresì dichiarato: «Era un
vero poeta popolare, un fantasista espertissimo nell'arte di arrangiarsi e di
arrangiare ogni gesto ed espressione» precisando inoltre che, secondo il suo
parere, tutti i comici più celebri come Jerry Lewis, Woody Allen o Jim Carrey
devono qualcosa all'attore italiano. «Non era certo solo un comico, proprio come
Buster Keaton. I suoi film potrebbero essere anche muti: riesce sempre a
trasmettere il senso della storia. Grazie ai vostri sceneggiatori e alla sua
mimica, dai suoi film traspare un personaggio a tutto tondo: astuto, ingenuo e
anche vessato dalle circostanze della vita. Per questo continuerà a essere
imitato, senza speranza di eguagliarlo. C'è sempre suspense nella sua
recitazione: si aspetta una sua nuova battuta, una strizzatina d'occhi, ma resta
imprevedibile il suo modo di sviluppare una storia.»

Molti sono i tributi dell'Italia a Totò, come scuole, statue, vie e teatri. Di
seguito ne sono riportati alcuni:

Dopo l'adozione nel 1933 da parte del marchese Francesco Maria Gagliardi Focas,
cavaliere del Sacro Romano Impero (D. M. di riconoscimento 6 maggio 1941), Totò
intraprese lunghe e costose battaglie legali, portate avanti con determinazione,
per il riconoscimento di nobiltà, anche grazie all'aiuto di esperti avvocati e
araldisti. Totò riteneva di appartenere a un ramo decaduto dei nobili de Curtis,
quello dei conti di Ferrazzano,[N 35] sebbene tale discendenza non sia mai stata
dimostrata.

Il 18 luglio 1945 e il 7 agosto 1946 il Tribunale di Napoli, IV sez., emanò
sentenze che gli riconobbero diversi titoli gentilizi, che vennero registrati a
pag. 42 vol. 28 del Libro d'Oro della Nobiltà Italiana, tenuto presso l'archivio
della Consulta Araldica (Roma, Archivio Centrale dello Stato): Principe, Conte
Palatino, Nobile, trattamento di Altezza Imperiale. Con sentenza 1º marzo 1950
del Tribunale civile di Napoli, il cognome di Totò venne rettificato in "Focas
Flavio Angelo Ducas Comneno De Curtis di Bisanzio", anche se sul pronao della
cappella della sua tomba, nel Cimitero di Santa Maria del Pianto a Napoli,
l'incisione recita solo Focas Flavio Comneno De Curtis di Bisanzio - Clemente.
Di fatto, dalla sentenza del 1946, Totò acquisì i titoli e i nomi di: Antonio
Griffo Focas Flavio Ducas Commeno Porfirogenito Gagliardi De Curtis di Bisanzio,
altezza imperiale, conte palatino, cavaliere del Sacro Romano Impero, esarca di
Ravenna, duca di Macedonia e di Illiria, principe di Costantinopoli, di Cilicia,
di Tessaglia, di Ponte di Moldavia, di Dardania, del Peloponneso, conte di Cipro
e di Epiro, conte e duca di Drivasto e Durazzo.

In seguito al riconoscimento nobiliare, Totò fece coniare delle medaglie d'oro
dal peso di 50 grammi l'una ritraenti il suo profilo, come fosse un imperatore
romano, e che amava regalare ai suoi amici più intimi. Sembra che ben cinque
denunce siano state sporte contro l'attore (anche da privati cittadini) per
"abuso di titoli nobiliari".[N 36][N 37]

Totò portò in scena, dal 1928 al 1957 (anno in cui dovette forzatamente
abbandonare le scene a causa della malattia agli occhi) circa 40 spettacoli tra
commedie e rappresentazione di avanspettacolo (fino al 1939), oltre a dodici
"grandi riviste" negli anni quaranta e cinquanta. A partire dal 1931 Totò figura
spesso anche come autore. In tale elenco non vengono inoltre riportati tutti i
titoli degli spettacoli precedenti al 1928 (in particolare a partire dal 1922),
realizzati con la compagnia di Giuseppe Jovinelli e presso la Sala Umberto di
Roma.

Totò interpretò dal 1937 fino alla morte (nel 1967) ben 97 film per il grande
schermo, quasi sempre come attore protagonista, per una media di oltre 4
all'anno (numero che non tiene conto della sua pausa durante la guerra). Lavorò
con 42 registi differenti, quelli con cui produsse maggiormente furono Mario
Mattoli (16 film), Camillo Mastrocinque (11 film), Steno (10 film), Sergio
Corbucci (7 film), Mario Monicelli (7 film) e Carlo Ludovico Bragaglia (6 film).
Oltre a ciò va considerato anche un cospicuo numero di progetti mai realizzati.

Sul piccolo schermo l'attore realizzò nel 1967 TuttoTotò, una serie di nove
telefilm diretti da Daniele D'Anza, così composti:

Nell'autunno del 1966 Totò girò nove sketch pubblicitari per la RAI diretti dal
regista Luciano Emmer, che andarono in onda su Carosello prima della morte
dell'attore; oggi di questi ne sopravvivono solo due (Totò cassiere e Totò
calzolaio), probabilmente gli altri sono andati persi o distrutti.

Nel gennaio 1967 vennero girati altri sette caroselli. Il progetto era di dieci,
ma Totò non riuscì a finirli tutti perché era molto impegnato; questi sketch non
vennero mai trasmessi in quanto furono trafugati prima di poter essere
utilizzati.



