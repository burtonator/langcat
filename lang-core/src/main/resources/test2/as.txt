https://as.wikipedia.org/wiki/%E0%A7%B0%E0%A6%BE%E0%A6%AD%E0%A7%87%E0%A6%A8_%E0%A6%AA%E0%A6%96%E0%A6%BF%E0%A6%B2%E0%A6%BE

ৰাভেন পখিলা (ইংৰাজী: Common Raven, বৈজ্ঞানিক নাম-Papilio castor) দক্ষিণ-পূব
এছিয়াত বিস্তৃত হৈ থকা এবিধ চাতকনেজীয়া পখিলা (Swallowtail butterfly)ৰ প্ৰজাতি৷

মাইকী ৰাভেন পখিলাৰ পাখিৰ ওপৰৰ অংশ (upperside) মতা ৰাভেন পখিলাতকৈ শেঁতা বৰণীয়া
হয়৷ কিন্তু ইয়াৰ পাখিত থকা হালধীয়া বা ৰঙচুৱা দাগবোৰ বেছি ঘন হয়৷ ইয়াৰ আগফালৰ
পাখিৰ দাগবোৰ মতা ৰাভেন পখিলাটোৰ দৰেই হয়৷ কেৱল উপৰিঞ্চিকৈ ইয়াৰ পিছফালৰ পাখিত
বিয়পি যোৱা ধূসৰ বগা দাগ কিছুমান থাকে৷ ইয়াৰ এন্টানাডাল ক'লা বৰণৰ, মূৰ, থ'ৰাক্স
আৰু পেট অংশ ধূসৰ মটীয়া আৰু বগা ফুটুকীয়া হোৱা দেখা যায়৷

ৰাভেন পখিলাৰ মূল প্ৰজাতি (nominate ) হৈছে Papilio castor৷ ইয়াৰে অন্যান্য ওচৰ
সম্পৰ্কীয় প্ৰজাতিবোৰ হ'ল



https://as.wikipedia.org/wiki/%E0%A7%B0%E0%A6%98%E0%A7%81%E0%A6%A8%E0%A6%BE%E0%A6%A5_%E0%A6%9A%E0%A7%8C%E0%A6%A7%E0%A6%BE%E0%A7%B0%E0%A7%80

ৰঘুনাথ চৌধাৰী (ইংৰাজী: Raghunath Choudhary) অসমীয়া সাহিত্যৰ ৰোমাণ্টিক যুগৰ
এগৰাকী বিশিষ্ট কবি আছিল৷ মূলতঃ প্ৰকৃতিক কেন্দ্ৰ কৰিয়েই অসংখ্য কবিতা ৰচনা কৰা
বাবে তেখেত বিহগী কবি নামেৰে জনাজাত হয়৷

ৰঘুনাথ চৌধাৰীৰ জন্ম বিখ্যাত কলিতা চৌধাৰী বংশত ১৮৭৯ চনত কামৰূপ জিলাৰ লাউপাৰা
গাঁৱত হৈছিল। বৰ্তমান লাউপাৰা গাঁও ব্ৰহ্মপুত্ৰত জাহ গৈছে। তেখেতৰ দেউতাকৰ নাম আছিল
ভোলানাথ চৌধাৰী আৰু মাকৰ নাম আছিল দয়ালতা চৌধাৰী। তেখেতৰ মোমায়েকৰ ঘৰ আছিল
কমাৰকুছিত। ৰঘুনাথৰ জন্মৰ সময়ত কুল পুৰোহিত বিজয় চক্ৰৱৰ্তীয়ে কৈছিল যে তেখেত
বংশৰ ৰঘুনাথ হ’ব। কিন্তু গণনা মতে তেখেতৰ নাম ‘সোমনাথ’ থোৱা হৈছিল যদিও প্ৰথেম
উচ্চাৰণ কৰি থোৱা নাম ‘ৰঘুনাথ’ নামেৰে পৰিচিত হ’ল। তেখেতৰ গুপ্ত নাম ৰখা হৈছিল
‘ঘননাথ’।

ন মহীয়া অৱস্থাতে ৰঘুনাথ চৌধাৰী কাঠীৰ পৰা বাগৰি শিলত চেপা খাই সোঁ ভৰিখন অকামিলা
হয় আৰু বাওঁ ভৰিখনো নিশকতীয়া হৈ পৰে। চাৰি বছৰ বয়সত তেখেতে জহনী ৰোগত মাকক
হেৰুৱায়। তাৰ এসপ্তাহ পিছত ককায়েক আৰু বায়েকক হেৰুৱায়। ভাৰ্যা আৰু পুত্ৰ কন্যাৰ
এনে অকাল বিয়োগত তেখেতৰ পিতৃয়ে মস্তিষ্কৰ ভাৰসাম্য হেৰুৱাই বলিয়া হয়। এনে
অৱস্থাত পৰিয়ালটোক ওচৰ-চুবুৰিয়াই সহায়-অনুভূতি দেখুৱাৰ দূৰৈৰ কথা, সেই সুযোগতে
ভোলানাথৰ সা-সম্পতিখিনিও বংশৰ লোকে আত্মসাতহে কৰে। এনেদৰে শৈশৱতে পিতৃ-মাতৃ,
ঘৰ-বাৰী সকলো হেৰুৱাই ৰঘুনাথ বৰ অসহায়ত পৰে। কিন্তু গাঁৱৰ জয়পাল দাস নামৰ এজন
লোকৰ তেখেতে আশ্ৰয় লাভ কৰে। জয়পাল দাসৰ গাভৰু জীয়েক সোণামায়ে শিশু ৰঘুনাথক
চোৱা-চিতা কৰে। ইয়াৰ প্ৰায় এবছৰৰ পাছত, জেঠাক বালকৰাম চৌধুৰীৰ পুত্ৰ গৰ্গৰাম
চৌধুৰীয়ে ৰঘুনাথক গুৱাহাটীলৈ লৈ যায়। নিঃসন্তান গৰ্গৰাম চৌধুৰীয়ে ৰঘুনাথক হৃদয়ত
স্থান দিয়ে। গৰ্গৰামে গুৱাহাটিৰ উজান বজাৰত বাস কৰিছিল। তেওঁ গুৱাহাটীৰ কাছাৰীত
নাজিৰৰ কাম কৰিছিল। তেওঁ আছিল হাজোৰ ওচৰৰ ক্ষেত্ৰী হাৰদিয়াৰ লোক। এইখন ঘৰেই ৰঘুনাথ
চৌধুৰীৰ ঘৰ হয়।

ছয় বছৰ বয়সত ৰঘুনাথ চৌধুৰীয়ে গাঁৱৰ কাশীনাথ নামৰ এজন শিক্ষকৰ ওচৰত বিদ্যা আৰম্ভ
কেৰ। কমাৰকুছিত থাকিও তেখেতে কিছু দিন উচ্চ প্ৰাথমিক বিদ্যালয়ত পঢ়িছিল। পিছত
গৰ্গৰাম চৌধুৰীয়ে তেখেতক গুৱাহাটীৰ বঙলা প্ৰাথমিক বিদ্যালয়ত নাম ভৰ্তি কৰাই
দিয়ে। সেই সময়ত অসমত বাংলা ভাষাহে শিক্ষাৰ মাধ্যম আছিল। ইয়াৰ পাছত তেখেত চৰকাৰী
এম ভি স্কুলত ভৰ্তি হয়। ১৮৯৬ চনত তেখেত ছাত্ৰবৃত্তি পৰীক্ষাত উত্তীৰ্ণ হয়। ইয়াৰ
পাছত তেখেত গুৱাহাটী কলেজিয়েট স্কুলত নাম লগায়। তেখেতৰ হাইস্কুলীয়া জীৱনৰ
কেইজনমান সহপাঠীৰ ভিতৰত হ’ল কামাখ্যাৰাম বৰুৱা, বিষয়চন্দ্ৰ বিশ্বাসী, হেমন্ত
লাহড়ী আদি। হাইস্কুলৰ সপ্তমমান শ্ৰেণীত শিক্ষকৰ দোষত অংক বিষয়ত পাবলগা নম্বৰ
নোপোৱাৰ কাৰণে তেখেতে শিক্ষা জীৱনেই সামৰণী মাৰে। অৱশ্যে ককায়েক গৰ্গৰামে
বুজাই-বৰাই পুনৰ স্কুললৈ পঠিয়াবলৈ চেষ্টা কৰিছিল, কিন্তু খঙতে তেখেত তেজপুৰলৈ
পলায় যায়। পিছত গৰ্গৰামে তেখেতক বিচাৰি গুৱাহাটীলৈ ঘূৰাই আনে।

স্কুলীয়া জীৱন ইতি পৰাৰ পাছত গৰ্গৰাম চৌধুৰীয়ে ৰঘুনাথক কাৰ্যালয়ৰ কাম-কাজ
শিকোৱাৰ কাৰণে কাছাৰীলৈ লৈ যায়। কিন্তু এই কামত তেখেতে মন বহুৱাব নোৱাৰিলে আৰু
উজান বজাৰত থকা এখন বালিকা বিদ্যালয়ত মাহে ১৫ টকা দৰমহাত তেখেতৰ শিক্ষকাতে জীৱন
আৰম্ভ কৰে। সেই সময়ত তেখেতৰ পিতৃৰ মৃত্যু ঘটে (১৮৯৯ চন)। পাছত এই স্কুলখন উঠি
যোৱাত তেখেতৰ চাকৰি নোহোৱা হয়। তেখেতৰ মন সংস্কৃত শিক্ষাৰ ফালে ঢাল খায়।
গুৱাহাটীৰ শুক্ৰেশ্বৰ ঘাটত থকা এখন সংস্কৃত টোলত মহামহোপাধ্যায় ধীৰেশ্বৰ
ভট্টাচাৰ্য আৰু বাল্মুকুন্দ ঝাৰ অধীনত সংস্কৃত ব্যাকৰণ আৰু কাব্য অধ্যয়ন কৰে।

১৯০১ চনত তেখেত পুনৰ শিক্ষকতাৰ জীৱনলৈ ঘূৰি যায়। তেখেত উজান বজাৰৰ লতাশিল প্ৰাথমিক
বিদ্যালয়ৰ শিক্ষক ৰূপে নিযুক্ত হয়। কিন্তু ১৯০৩ চনত গৰ্গৰাম চৌধুৰীৰ মৃত্যু হোৱাত
সেই ঘৰখনৰ দায়িত্ব ৰঘুনাথ চৌধাৰীৰ ওপৰতে পৰে। ঘৰখনত তেতিয়া বিধবা বৌৱেক
স্বৰ্ণময়ী আৰু চাৰি বছৰীয়া ভতিজাক উমেশ চন্দ্ৰ চৌধাৰী (গীতিকবি ৰূপে খ্যাত)। সেই
সময়ত গৰ্গৰাম চৌধাৰীৰ গুৱাহাটী আৰু ইয়াৰ ওচৰে-পাজৰে কেইবা শ পুৰা মাটি সম্পতি
আছিল। এই মাটি সম্পতিবোৰ চম্ভালাৰ কাৰণে তেখেতে শিক্ষকতাৰ চাকৰী বাদ দিয়ে আৰু ১৯০৫
চনৰ পৰা ১৯০৭ চনলৈ গুৱাহাটীৰ বীৰকুছিৰ মাটিত খেতি-বাতিত লাগি থাকে।

ৰঘুনাথ চৌধাৰীৰ বীৰকুছিতেই কাব্য জীৱন আৰম্ভ হয়। এই সময়ছোৱাত তেখেত এক নিৰিবিলি
জীৱন যাপন কৰি চৰাই-চিৰিকটি, গছ-গছনি, নৈ-নিজৰা আদি মনোৰম প্ৰাকৃতিক সৌন্দৰ্যৰ
প্ৰতি আকৰ্ষিত হয় আৰু ঠন পাই উঠে তেখেতৰ হাতত বহু মনোৰম কবিতা। ৰঘুনাথ চৌধাৰীৰ
প্ৰথম কবিতা পুথি ‘সাদৰী’ ১৯১০ চনত প্ৰকাশ পায়। ১৯১৮ চনত তেখেতৰ দ্বিতীয় কবিতা
পুথি ‘কেতেকী’ প্ৰকাশ পায়। ১৯২৩ চনত কবিতা পুথি ‘কাৰবালা’ আৰু ১৯৩১ চনত ‘দহিকতৰা’
প্ৰকাশ পায়। গদ্য পুথি ‘নৱমল্লিকা’ ১৯৫৮ চনত প্ৰকাশ পায়। ‘নৱমল্লিকা’ক কথা-কবিতা
বুলি কোৱা হয়। তেখেতে ‘কৰণি’ নামে এখন অপ্ৰকাশিত গল্প পুথি ৰচনা কৰিছিল। তেখেতৰ
সৰহভাগ ৰচনা ‘জোনাকী’, ‘আলোচনী’, ‘বাঁহী’ আদিত প্ৰকাশ হৈছিল। সত্যনাথ বৰা সম্পাদিত
দ্বিতীয় খণ্ড ‘জোনাকী’ত তেখেত সহকাৰী সম্পাদক আছিল। ১৯২৩ চনত তেখেতে শিশু আলোচনী
‘মইনা’, ১৯৩৭ চনত ‘জয়ন্তী’ আৰু ১৯৮০ চনত ‘সুৰভি’ সম্পাদনা কৰে।

ৰঘুনাথ চৌধাৰী ভাৰতৰ স্বাধীনতা আন্দোলনৰ এগৰাকী মুক্তিযোদ্ধা আছিল। ১৯২০ চনত তেখেতে
ভাৰতীয় জাতীয় কংগ্ৰেছত যোগদান কেৰ। ১৯২১ চনত মহাত্মা গান্ধীৰ অসহযোগ আন্দোলনত
জপিয়াই পৰে। আন্দোলনত গুৱাহাটীৰ কৰ্মীসকলে বেলতলা অঞ্চলত খাজনা বন্ধৰ কাৰ্যসূচী
পালন কৰিছিল। চৰকাৰে তেখেতক সেই বাবে ১৫ মাহ কাৰাদণ্ড বিহে।

১৯২২ চনত জেলৰ পৰা মুক্তি লাভ কৰি বোন্দাৰ খাটত খেতি-বাতিৰ মাজত সোমাই পৰে। এই
কালছোৱাত তেখেত বিভিন্ন সামাজিক, সাহিত্যিক আৰু সাংস্কৃতিক অনুষ্ঠান-প্ৰতিষ্ঠানৰ
লগত জড়িত হৈ পৰে। গুৱাহাটীৰ প্ৰগতি সংঘ আৰু সবিতা সভাৰো তেখেত অন্যতম প্ৰতিষ্ঠাপক
আছিল।

কামৰূপ সঞ্জীৱনী সভাই তেখেতক ‘কবিৰত্ন’ উপাধিৰে বিভূষিত কৰে আৰু ন্যায়াধীশ হলিৰাম
ডেকাই ‘বিহগী কবি’ আখ্যা দিয়ে। ১৯৩৬ চনত এপ্ৰিলত তেজপুৰত হোৱা অসম সাহিত্য সভাৰ
ষষ্ঠদশ অধিবেশনৰ ৰঘুনাথ চৌধাৰী সভাপতি আছিল। ১৯৪৮ চনত তেখেত শান্তি পৰিষদ অসম শাখাৰ
সভাপতিৰূপে নিৰ্বাচিত হয়। তেখেতে কলিকতাত অনুষ্ঠিত "বিশ্ব শান্তি সন্মিলন"ত
অংশগ্ৰহন কৰিছিল আৰু ১৯৫২ চনত সৰ্বভাৰতীয় শান্তি পৰিষদৰ কলিকতাত অনুষ্ঠিত হোৱা
অধিবেশনৰ কৃষ্টি শাখাৰ সভাপতি আছিল। ১৯৫৫ চনত তেখেত সৰ্বদলীয় সীমা নিৰ্ধাৰণ সমিতিৰ
সভাপতি হয়। ১৯৬০ চনত ভাষা আন্দোলনৰ সময়তো তেখেতে অংশ গ্ৰহণ কৰি শ্বিলঙলৈ গৈ
মন্ত্ৰীসকলক লগ ধৰি অসমীয়া ভাষাক ৰাজ্যিক ভাষাৰূপে ঘোষণা কৰিবলৈ দাবি উত্থাপন
কৰিছিল।



https://as.wikipedia.org/wiki/%E0%A6%B8%E0%A6%A8%E0%A7%8D%E0%A6%A7%E0%A6%BF%E0%A6%AA%E0%A6%A6%E0%A7%80_%E0%A6%AA%E0%A7%8D%E0%A7%B0%E0%A6%BE%E0%A6%A3%E0%A7%80

সন্ধিপদী প্ৰাণী হৈছে বহিঃকংকাল যুক্ত অমেৰুদণ্ডী প্ৰাণী, খণ্ডিত দেহ আৰু উপাংগবোৰ
সন্ধিযুক্ত বা জোৰালগা। পতংগ আদিকে ধৰি সন্ধিপদীবোৰ, আৰ্থপডা (Arthropoda) পৰ্বৰ
অন্তৰ্গত। সন্ধিপদীৰ প্ৰধান লক্ষণ হৈছে, সিঁহতৰ পদবোৰ (ভৰি) জোৰালগা আৰু α-কাইটিন
আৰু/নাইবা কেলচিয়াম কাৰ্বনেটৰ দ্বাৰা গঠিত কিউটিকল্ থাকে। সন্ধিপদীৰ দেহটো
কেইবাটাও খণ্ডেৰে গঠিত আৰু প্ৰতিটো খণ্ডতে এজোৰা উপাংগ থাকে। সন্ধিপদীবোৰে
পৰ্যায়ক্ৰমে মোট সলাই সিঁহতৰ কঠিন খোলাটো পৰিবৰ্তন কৰি থাকে। পৰিৱেশৰ লগত খাপ খাব
পৰা বিশেষ যোগ্যতাৰ ফলত ইহঁত আটাইতকৈ বেছি প্ৰজাতিযুক্ত জীৱ বিচাপে পৰিগণিত হৈছে।
বৰ্তমানলৈকে প্ৰায় এক নিযুটতকৈও অধিক সন্ধিপদী প্ৰাণীৰ বিষয়ে জনা যায়, যিটো
জ্ঞাত জীৱিত প্ৰাণীৰ প্ৰায় ৮০% ত কৈও অধিক, ইয়াৰে কিছুমান, অন্য প্ৰাণী জীয়াই
থাকিব নোৱাৰা শুকাম পৰিৱেশতো বসবাস কৰে। ইহঁতৰ আকাৰ আনুবীক্ষণিক শৈৱালৰ পৰা কেইবা
মিটাৰ পৰ্যন্ত দীঘল হব পাৰে। সন্ধিপদীৰ প্ৰাথমিক আভ্যন্তৰিক গহ্বৰটোকহিম'চেল বোলে,
তাতে ইহঁতৰ আভ্যন্তৰিণ অংগবোৰ থাকে, আৰু ইয়াৰ মাজেৰেই হিম'লিম্ফ - তেজৰ সমধৰ্মী -
চলাচল কৰে; ইহঁত মুক্ত পৰিবহন তন্ত্ৰী। বাহ্যক অংগবোৰৰ দৰই, সন্ধিপদীৰ আভ্যন্তৰিণ
অংগবোৰো খণ্ডযুক্ত। সিঁহতৰ স্নায়ু তন্ত্ৰ "চামৰা-সদৃশ", যুৰীয়া পৃষ্ঠীয় স্নায়ু
ৰজ্জু প্ৰতিটো খণ্ডৰ মাজেৰে গৈ প্ৰতিটো খণ্ডতে যুৰীয়া গেংলিয়া গঠন কৰে। সিঁহতৰ
মুণ্ড বহুতো খণ্ডেৰে গঠিত, আৰু মগজুটো এই খণ্ডবোৰত থকা গেংলিয়াবোৰ লগ লাগি গঠন হয়
আৰু খাদ্যনলীৰ চাৰিওফালে আগুৰি থাকে। সন্ধিপদীবোৰ বসবাস কৰা পৰিৱেশ আৰু উপপৰ্বৰ
ওপৰত ভিত্তি কৰি সিহঁতৰ শ্বাসতন্ত্ৰ আৰু ৰেচন তন্ত্ৰৰ ভিন্নতা পৰিলক্ষিত হয়।



https://as.wikipedia.org/wiki/%E0%A6%B8%E0%A6%A4%E0%A7%8D%E0%A7%B0%E0%A7%80%E0%A6%AF%E0%A6%BC%E0%A6%BE_%E0%A6%A8%E0%A7%83%E0%A6%A4%E0%A7%8D%E0%A6%AF

সত্ৰীয়া নৃত্য ভাৰতৰ সংগীত নাটক একাডেমীয়ে শাস্ত্ৰীয় নৃত্য হিচাপে মৰ্য্যদা
প্ৰদান কৰা ৮টা নৃত্য শৈলীৰ অন্যতম। সত্ৰীয়া নৃত্যৰ 'সত্ৰীয়া' শব্দটো 'সত্ৰ' ৰ
পৰা আহিছে। মহাপুৰুষ শ্ৰীমন্ত শংকৰদেৱ প্ৰতিষ্ঠিত সত্ৰসমূহৰ যোগেৰে প্ৰায় ১৫ শ
শতিকাৰ পৰাই এই নৃত্যধাৰা অসমত প্ৰচলিত হয়।

প্ৰাচীন কালৰে পৰাই অসমত নৃত্য-কলাৰ প্ৰচলন হৈ আহিছিল। প্ৰায় ১৫ শ শতিকৰ পৰা
প্ৰচলিত এই নৃত্যধাৰা, ১৯ শ শতিকাৰ মাজভাগত বৈষ্ণৱ ধৰ্মীয় সত্ৰসমুহৰ পৰা আধুনিক
মঞ্চলৈ ওলাই আহে। পৰম্পৰাগতভাৱে সত্ৰসমূহত এই নৃত্য মাথো ভকত(পুৰুষ)সকলৰ মাজতে
আৱদ্ধ আছিল। কিন্তু আধুনিক মঞ্চৰ স্বীকৃতি পোৱাৰ লগে লগে এই নৃত্য পুৰুষ মহিলা
উভয়ে পৰিৱেশন কৰিবলৈ ধৰে।

২০০০ চনৰ ১৫ নৱেম্বৰত এক সুকীয়া শৈলীৰ এই নৃত্যক সংগীত নাটক একাডেমীয়ে ভাৰতৰ
অন্যতম শাস্ত্ৰীয় নৃত্যৰ মৰ্য্যদা প্ৰদান কৰে।



https://as.wikipedia.org/wiki/%E0%A6%B8%E0%A6%A4%E0%A7%8D%E0%A6%AF_%E0%A6%B8%E0%A6%BE%E0%A6%87_%E0%A6%AC%E0%A6%BE%E0%A6%AC%E0%A6%BE

সত্য সাই বাবা (জন্মতে সত্য নাৰায়ণ ৰাজু; ২৩ নৱেম্বৰ ১৯২৬ৰ পৰা ২৪ এপ্ৰিল ২০১১))
এজন ভাৰতীয় নেতা আৰু আধ্যাত্মিক গুৰু। তেওঁ দাবী কৰা আৰু অনেক লোকে বিশ্বাস কৰা
মতে, তেওঁ শিৰডীৰ সাই বাবাৰ (মৃত্যু: ১৯১৮) পুনৰ্জন্ম। ভাৰতীয় আধ্যাত্মিক গুৰু
মেহেৰ বাবাৰ মতে তেওঁ এজন তান্ত্ৰিক আৰু তেওঁ চমৎকাৰৰ বাবে তন্ত্ৰ ব্যৱহাৰ কৰিছিল।

তেওঁ বিভূতি (পবিত্ৰ ভস্ম) আৰু অন্য সৰু বস্তু যেনে আঙঠি, হাৰ, ঘড়ী আদি প্ৰকট
কৰিছিল যিয়ে চমৎকাৰী ৰূপত চিকিৎসা কৰা, পুনৰ জীৱন প্ৰদান কৰা আদিৰ কথা অনেকে কয়।
ই যশ আৰু সমালোচনা দুয়োকে আমন্ত্ৰিত কৰিলে। তেওঁৰ ওপৰত যৌন নিৰ্যাতন আৰু নকলৰো
অভিযোগ উত্থাপিত হৈছিল, কিন্তু তেওঁ তেনে অভিযোগক ষড়যন্ত্ৰ বুলি কৈ, অভিযোগ
অস্বীকাৰ কৰিলে।

তেওঁ সদস্যসকলে মানৱ সেৱাৰ দ্বাৰা আধ্যাত্মিক প্ৰগতি লাভ কৰাৰ উদ্দেশ্যে আৰম্ভ কৰা
সত্য সাই সংস্থাৰ ১২৬খন দেশত ১২০০তকৈ অধিক শাখা আছে। এই সংস্থাৰ মাধ্যমেৰে সত্য সাই
বাবাই বিনামূলীয়া চিকিৎসা প্ৰদানৰ বাবে চিকিৎসালয়, ক্লিনিক, খোৱা পানীৰ প্ৰকল্প
আদি পৰিচালনা কৰিছিল।

সত্য সাই বাবাৰ আগ জীৱনৰ প্ৰায় সকলো তথ্য তেওঁৰ চাৰিওফালে সৃষ্ট হেগিয়'গ্ৰাফি,
আৰু ভক্তসকলৰ বাবে বিশেষ মহত্ব থকা আৰু ভক্তসকলে সাই বাবাৰ দিব্য হোৱাৰ প্ৰমাণ বুলি
বিশ্বাস কৰা প্ৰবাদৰ পৰা গ্ৰহণ কৰা। এই উৎসসমূহৰ মতে সত্য সাই বাবাৰ জন্ম তেতিয়াৰ
ব্ৰিটিছ ভাৰতৰ মাদ্ৰাছ প্ৰেচিডেঞ্চিৰ পুত্তপৰ্থিত মীচাৰাগাণ্ডা ঈশ্বৰম্মা আৰু
পেড্ডাভেংকামা ৰাজু ৰত্নাকৰমৰ ঘৰত হৈছিল। তেওঁৰ মাতৃ ঈশ্বৰাম্মাই ঐশ্বৰিক বুলি
বিশ্বাস কৰা, সত্য সাই বাবাৰ জন্মকো অনেকে অলৌকিক ঘটনাৰে পূৰ্ণ বুলি বিশ্বাস কৰে।

সত্য সাই বাবাৰ এজন ককায়েক ৰত্নাকৰম চেচম ৰাজু (১৯২১-১৯৮৪), দুজনী ভগ্নী ভেংকাম্মা
(১৯২৩-১৯৯৩) আৰু পৰ্ৱতম্মা (১৯২৮-১৯৯৮)আৰু এজন ভায়েক জানকিৰমিয়াহ (১৯৩০-২০০৩)
আছে।

এজন শিশু হিচাপে তেওঁক "অস্বাভাৱিকভাৱে বুদ্ধিমান" আৰু দয়ালু বুলি কোৱা হয়, যদিও
শৈক্ষিকভাৱে নহয়, যিহেতু তেওঁৰ ৰুচি আধ্যাত্মিক দিশতহে আছিল। তেওঁ ভক্তি গীত,
নৃত্য আৰু নাট্যত অসাধাৰণ পাৰদৰ্শিতা দেখুৱাইছিল। সৰু বয়সৰ পৰাই তেওঁ খাদ্য, মিঠাই
আদি শূন্যৰ পৰা প্ৰকট কৰাত সক্ষম আছিল বুলি কোৱা হয়।

৮ মাৰ্চ ১৯৪০ত, নিজৰ ককায়েক চেচাম ৰাজুৰ সৈতে পুত্তপৰ্থিৰ কাষৰ এখন সৰু চহৰ
উৰাভাক'ণ্ডাত থাকোতে সাই বাবাক এটি বৃশ্চিকে কামোৰিলে। তেওঁ কেইবা ঘণ্টাৰ বাবে
মূৰ্চিত হ'ল। তাৰ পাছৰ কেইদিনমানত তেওঁৰ স্বভাৱত ঊল্লেখনীয় পৰিৱৰ্তন দেখা গ'ল।
হাঁহি- কান্দোন, চিঞৰ-বাখৰ- মৌনতা আদি লক্ষণ দেখা গ'ল। দাবী কৰা হয় যে তেওঁ
সংস্কৃতত পদ্য গাবলৈ ধৰিলে, যি ভাষা তেওঁ একেবাৰে নাজানিছিলে। চিকিৎসকৰ মতে তেওঁৰ
হিস্তেৰিয়া বেমাৰ হৈছিল। চিন্তিত হৈ তেওঁৰ পিতৃ-মাতৃয়ে তেওঁক পুত্তপৰ্থিলৈ উভতাই
নিলে। তেওঁক বেজ, ডাক্তৰ আদিৰ ওচৰলৈ লৈ যোৱা হ'ল। কাডিৰিৰ এজন জৰা মেলা কৰা
মানুহেটো চিকিৎসাৰ নামত তেওঁক অত্যাচাৰ কৰিবলৈ ধৰিলে; সত্য গোটেই সময় শান্ত হৈ
থাকিল, যিয়ে তেওঁৰ পিতৃ-মাতৃক অধিক চিন্তিত কৰিলে।

২৩ মে' ১৯৪০ত সত্যই বোলে ঘৰৰ মানুহক মাতি তেওঁলোকৰ বাবে প্ৰসাদ আৰু ফুল প্ৰকট
কৰিলে। এই দেখি সত্যৰ দেউতাক ভয়ভীত হ'ল আৰু ভাবিলে সত্যক কোনো ভূতে ধৰিছে। তেওঁ
সত্যই নিজৰ প্ৰকৃত পৰিচয় নিদিলে প্ৰহাৰৰ ভাবুকি দিলে। ২০ অক্টোবৰ ১৯৪০ত, সৰু সত্যই
শান্ত আৰু দৃঢ়ভাৱে ক'লে "মই সাই বাবা", শিৰডীৰ সাই বাবাৰ এটি প্ৰসংগ। প্ৰথমবাৰলৈ
তেওঁ শিৰডীৰ সাই বাবা হোৱাৰ কথা ক'লে-- মহাৰাষ্ট্ৰৰ এজন প্ৰখ্যাত সন্ত, যাৰ সত্য
জন্ম হোৱাৰ ৮ বছৰ আগতে মৃত্যু হৈছিল।

১৯৪৪ত সত্য সাই বাবাৰ ভক্তসকলৰ বাবে পুত্তপৰ্থিৰ ওচৰত এটা মন্দিৰ নিৰ্মাণ কৰা হ'ল।
সেই মন্দিৰক এতিয়া "পুৰণা মন্দিৰ" বোলা হয়। বৰ্তমানৰ আশ্ৰম প্ৰশান্তি নিলয়মৰ
নিৰ্মাণ ১৯৪৮ চনত আৰম্ভ হ'ল আৰু ১৯৫০ চনত শেষ হ'ল। ১৯৫৪ চনত সত্য সাই বাবাই এখন সৰু
সাধাৰণ চিকিৎসালয় পুৰ্ত্তিপৰ্থিত স্থাপন কৰিলে। তেওঁ জাদুৰ শক্তি আৰু চিকিৎসাৰ
ক্ষমতাৰ বাবে বিখ্যাত হ'ল। ১৯৫৭ চনত সত্য সাই বাবাই উত্তৰ ভাৰতত তীৰ্থ ভ্ৰমণ কৰিলে।

১৯৬৩ত সত্য সাই বাবা চাৰিটা গুৰুতৰ হাৰ্ট এটেকৰ সন্মুখীন হ'ল, যাৰ বাবে তেওঁৰ শৰীৰৰ
এটা ফাল জথৰ হ'ল। তাৰ পিছত, তেওঁ প্ৰশান্তি নিলয়মত গোট খাই তেওঁ সুস্থ হৈ উঠাৰ
প্ৰাৰ্থনা কৰা হাজাৰ হাজাৰ লোকৰ আগত নিজক আৰোগ্য কৰে।

আৰোগ্য হোৱাত তেওঁ ঘোষণা কৰিলে যে তেওঁ এদিন "প্ৰেম সাই বাবা"ৰ ৰূপত, কাষৰীয়া
ৰাজ্য কৰ্ণাটকত জন্ম গ্ৰহণ কৰিব। তেওঁ ক'লে, "মই শিব-শক্তি, এজন ঋষিৰ বৰলাভৰ ফলত
ভৰদ্বাজ গোত্ৰত জন্ম গ্ৰহণ কৰিছো। শিবই শিৰডীৰ সাই বাবাৰ গোত্ৰত জন্ম গ্ৰহণ কৰিলে,
শিব-শক্তিয়ে মোৰ ৰূপত, আৰু শক্তিয়ে প্ৰেম সাই বাবাৰ ৰূপত কৰ্ণাটকৰ মণ্ড্য জিলাত
জন্ম গ্ৰহণ কৰিব।"" তেওঁ ঘোষণা কৰিলে ৯৬ বছৰ বয়সত তেওঁৰ মৃত্যুৰ ৮ বছৰ পিছত তেওঁ
পুনৰ জন্ম গ্ৰহণ কৰিব। but died at the age of 84.

১৯৬৮ চনৰ ২৯ জুনত তেওঁ নিজৰ একমাত্ৰ সামুদ্ৰীক যাত্ৰা কৰি কেন্যা আৰু উগাণ্ডালৈ
গ'ল। নাইৰ'বিত তেওঁ নিজৰ ব্যক্তিগত উদ্দেশ্যৰ কথা ক'লে:

১৯৬৮ত তেওঁ মুম্বাইত ধৰ্মক্ষেত্ৰ (ধৰ্মক্সেত্ৰ) বা সত্যম মন্দিৰ (চত্যম মন্দিৰ)
প্ৰতিষ্ঠা কৰিলে। ১৯৭৩ত তেওঁ হাইদ্ৰাবাদত শিৱম মন্দিৰ (চিৱম মন্দিৰ) স্থাপন কৰিলে।
১৯ জানুৱাৰী ১৯৮১ত তেওঁ চেন্নাইত সুন্দৰম মন্দিৰৰ (চুন্দৰম মন্দিৰৰ) শুভাৰম্ভ
কৰিলে।

১৯৯৩ৰ এটি ঘটনাত, চাৰিজন দুৰ্বৃত্ত চাকুৰ সৈতে তেওঁৰ কোঠাত সোমাল, হত্যাৰ
উদ্দেশ্যেৰে অথবা তেওঁৰ ভক্তৰ মাজত ক্ষমতাৰ যুদ্ধৰ বাবে। পিছে সাই বাবাৰ কোনো ক্ষতি
নহ'ল। ঘটনাটোত দুৰ্বৃত্তকেইটা, আৰু সাই বাবাৰ দুজন সেৱকৰ মৃত্যু হ'ল। পুলিচৰ
অনুসন্ধানত বহু কথা নিৰুত্তৰ হৈ ৰ'ল।

মাৰ্চ ১৯৯৫ত সাই বাবাই আন্ধ্ৰ প্ৰদেশৰ অনন্তপুৰ জিলাৰ শুকান ৰায়লচীমা অঞ্চলৰ ১২
লাখ লোকক পানী যোগান ধৰাৰ প্ৰকল্প হাতত ল'লে।

২০০৩ত সত্য সাই বাবাৰ ককালত ফ্ৰেক্সাৰ হ'ল, যেতিয়া এখন লোহাৰ ষ্টুলত ঠিয় হৈ থকা
ল'ৰা আৰু ষ্টুলখন তেওঁৰ ওপৰত পৰিল। তাৰ পিছৰ পৰা তেওঁ গাড়ী বা চকীৰ পৰাই দৰ্শন
দিবলৈ ল'লে।

২৮ মাৰ্চ ২০১১ত তেওঁক শ্বাস-প্ৰশ্বাসৰ সমস্যাৰ বাবে শ্ৰী সত্য সাই চুপাৰ
স্পেচিয়েলিটি চিকিৎচালয়লৈ লৈ যোৱা হ'ল। প্ৰায় এমাহমান চিকিৎসালয়ত থকাৰ পিছত,
য'ত তেওঁৰ স্বাস্থ্য দিনক-দিনে বেয়া হৈ গ'ল, দেওবাৰ, ২৪ এপ্ৰিলৰ ৭:৪০ (ভাৰতীয় মান
সময়)ত তেওঁ ইহলীলা সম্বৰণ কৰিলে।

সাই বাবাই ভবিষ্যতবানী কৰিছিলে যে তেওঁ ৯৬ বছৰৰ বয়সত শৰীৰ ত্যাগ কৰিব আৰু
তেতিয়ালৈকে সুস্থ হৈ থাকিব। তেওঁৰ মৃত্যুৰ পিছত, কিছুসংখ্যক ভক্তই ক'লে যে সম্ভৱতঃ
তেওঁ চান্দ্ৰ পঞ্জিকাৰ কথাহে কৈছিল, যাক তেলুগু হিন্দুসকলে ব্যৱহাৰ কৰে, আৰু সৌৰ
পঞ্জিকাৰ বিষয়ে কোৱা নাছিল, আৰু বয়স নিৰ্ণয়ৰ ভাৰতীয় বিধিৰ ব্যৱহাৰ কৰিছিল,
যিয়ে আহিবলগীয়া বছৰটো ব্যক্তিৰ জীৱনৰ অংশ বুলি ধৰে। অন্য ভক্তসকলে তেওঁৰ
পুনৰ্জীৱিত হোৱা, পুনৰ্জন্ম গ্ৰহণ কৰা আৰু জাগ্ৰত থকাৰ কথা ক'লে। ২৯ মাৰ্চ ২০১১ত
সত্য সাই বাবাক ৱাটকিন্স হাণ্ড্ৰেড স্পিৰিচুৱেল পাৱাৰ লিষ্টত (ৱাটকিনৰ ১০০
আধ্যাত্মিক শক্তিৰ তালিকাত) অন্তৰ্ভুক্ত কৰা হ'ল।

তেওঁৰ শৰীৰক দুদিনৰ বাবে ৰাখি থোৱা হ'ল আৰু ২৭ এপ্ৰিল ২০১১ চনত তেওঁক সম্পূৰ্ণ
ৰাজ্যিক সন্মানৰ সৈতে কবৰ দিয়া হ'ল। অনুস্থানটোত প্ৰায় ৫ লাখ মানুহৰ সমাগম
ঘটিছিল, আৰু অন্য গণ্য মান্য ব্যক্তিৰ লগতে ভাৰতৰ তেতিয়াৰ প্ৰধান মন্ত্ৰী মনমোহন
সিং, ভাৰতীয় জাতীয় কংগ্ৰেছৰ সভানেত্ৰী ছোনিয়া গান্ধী, গুজৰাটৰ তেতিয়াৰ মুখ্য
মন্ত্ৰী নৰেন্দ্ৰ মোডী, ক্ৰিকেট খেলুৱৈ শচীন তেণ্ডুলকাৰ, তেতিয়াৰ কেন্দ্ৰীয়
মন্ত্ৰী এচ এম কৃষ্ণা আৰু অম্বিকা চনী আদি আহিছিল।

সত্য সাই বাবাৰ মৃত্যুৱে ভাৰতীয় ৰাজনীতিবিদ, চলচিত্ৰ তাৰকা, খেলুৱৈ, ঔদ্যোগী আদিৰ
মাজত গভীৰ শোকৰ সৃষ্টি কৰিলে। বহুতে তেওঁক এজন অতি দয়ালু, নিঃস্বাৰ্থ ব্যক্তি
হিচাপে স্মৰণ কৰিলে যিয়ে সদায় আনক সহায় কৰিবলৈ কাম কৰিলে, নিজৰ ট্ৰাষ্টৰ হাজাৰ
হাজাৰ কোটি টকাৰে।

তেওঁক শ্ৰদ্ধা জ্ঞাপন কৰা ৰাজনীতিবিদ সকলৰ মাজত তেতিয়াৰ ভাৰতীয় প্ৰধান মন্ত্ৰী
মনমোহন সিং, শ্ৰী লংকাৰ ৰাষ্ট্ৰপতি মহিন্দা ৰাজপক্স আৰু চতুৰ্দশ দালাই লামা অন্যতম।
সেই দিনাই জন্ম দিন থকা বিখ্যাত ক্ৰিকেট তাৰকা শচীন তেণ্ডুলকাৰে নিজৰ জন্মদিনৰ সকলো
আয়োজন বাতিল কৰিলে। বাতৰি কাকত দা হিন্দুত প্ৰকাশ হৈছিল যে "সত্য সাই বাবাৰ
আধ্যাত্মিকতা আৰু হিন্দু বিশ্বাসৰ প্ৰচাৰে তেওঁৰ ধৰ্ম-নিৰপেক্ষতাৰ বিশ্বাসত
কেতিয়াও বাধা প্ৰদান নকৰিলে।"

কৰ্ণাটক চৰকাৰে ২৫ আৰু ২৬ এপ্ৰিলৰ দিনকেইটা আৰু অন্ধ্ৰ প্ৰদেশ চৰকাৰে ২৫, ২৬ আৰু ২৭
এপ্ৰিলৰ দিনকেইটাক শোক প্ৰকাশৰ দিন হিচাপে ঘোষণা কৰিলে।

১৭ জুন ২০১১ত, দান বৰঙণিৰে চলা ন্যাস হিচাপে আৰম্ভ হোৱা আৰু আইনীভাৱে ধৰ্মনিৰপেক্ষ
শ্ৰী সত্য সাই কেন্দ্ৰীয় ন্যাসৰ দুজন বিষয়-ববীয়াই সত্য সাই বাবাৰ ব্যক্তিগত
বাসভৱন, চৰকাৰ, বেংক আৰু কৰ বিভাগৰ বিষয়-ববীয়া, উচ্চতম্ ন্যায়ালয়ৰ বিচাৰক এ পি
মিশ্ৰা আৰু কৰ্ণাটক উচ্চ ন্যায়ালয়ৰ অৱসৰপ্ৰাপ্ত বিচাৰক ৱেইদ্যনাথ, আই কৰ বিভাগৰ
ফালৰ পৰা এজন নিৰ্দ্ধাৰক, আৰু ভাৰতৰ পূৰ্বৰ মুখ্য ন্যায়াধীশ পি এন ভগৱতিৰ
উপস্থিতিত খোলিলে। সাই বাবাৰ মৃত্যুৰ পিছতেই চীল কৰা বাসভৱনটোত ৯৮ কিলোগ্ৰাম সোণৰ
অলংকাৰ যাৰ মূল্য প্ৰায় ২১ কোটি টকা, ৩০৭ কিলোগ্ৰাম ৰূপৰ অলংকাৰ যাৰ মূল্য প্ৰায়
১.৬ কোটি টকা, আৰু ১১.৬ কোটি টকা নগদ পোৱা গ'ল। নগদ পোৱা ধন সাই ন্যাসৰ ষ্টেট বেংকৰ
একাউন্টট জমা কৰা হ'ল। সোণ আৰু অন্যান্য সামগ্ৰী বিশেষ সুৰক্ষিত স্থানত থৈ দিয়া
হ'ল। জুলাইত জিলা প্ৰশাসনে অতিৰিক্ত ৭৭ লাখ টকা অন্য ৪টা কোঠাৰ মূল্যৱান বস্তুও লাভ
কৰিলে। The total value of these items is believed to exceed 7.8 million US
dollars.

য়জুৰ্মন্দিৰত দৈনন্দিন ভক্ত আৰু নিঃস্বাৰ্থ সেৱা কৰা সকলক দিয়া বিভিন্ন বস্তু
যেনে হাজাৰ হাজাৰ পাতৰ শাৰী, ধোতি, চোলা, ৫০০জোৰ জুতা, পাৰ্ফ্যুম আৰু
হেয়াৰ্স্প্ৰে'ৰ কেইবা দৰ্জন বটল, বৃহৎ পৰিমাণৰ সোণ আৰু ৰূপৰ "মংগল সূত্ৰম্", হীৰাৰ
দৰে মূল্যৱান পাত্থৰ আদি পোৱা গ'ল। সাই বাবাই পিন্ধা ৭৫০জোৰ গেৰুৱা আৰু বগা কাপোৰো
পোৱা গ'ল।

জুলাই ২০১১ত তেনেদৰেই বেংগাল'ৰৰ আশ্ৰমত ৬ কিলোগ্ৰাম সোণৰ মূদ্ৰা আৰু অলংকাৰ,, ২৪৫
কিলোগ্ৰাম ৰূপৰ সামগ্ৰী আৰু ৮০ লাখ টকা নগদ পোৱা গ'ল।

এই সামগ্ৰীবোৰ বছৰ বছৰ ধৰি সাই বাবাৰ সমগ্ৰ বিশ্বৰ ভক্তই তেওঁক ধাৰ্মিক উপহাৰ
হিচাপে দিয়া বুলি বিশ্বাস কৰা হয়।

সত্যজিৎ চাইলানে প্ৰকৃত পত্ৰখনৰ একমাত্ৰ জীৱিত সাক্ষী ইন্দুলাল চাৰ কিছু প্ৰ-পত্ৰও
লগ লগালে। সত্যজিৎ চাইলানে কোৱাৰ মতে সাই বাবাৰ নিৰ্দেশ মৰ্মে তেওঁ ১৯৯৮ৰ পৰা
পত্ৰখনৰ দায়িত্বত আছে। শ্ৰী সত্য সাই কেন্দ্ৰীয় ন্যাসৰ বিষয়-ববীয়াই কয় যে
তেওঁলোকে এই ইচ্ছাপত্ৰৰ প্ৰতি সন্মান জনাব।

সত্য সাই সংস্থা বা শ্ৰী সত্য সাই সেৱা সংস্থা সাই বাবাই ১৯৬০ৰ দশকত স্থাপন কৰিছিল।
ভাৰতত প্ৰথম সাই কেন্দ্ৰকেইটা "শ্ৰী সত্য সাই সেৱা সমিতি"ৰ নামেৰে খোলা হৈছিল। সত্য
সাই সংস্থা "সদস্যসকলে সেৱা কাৰ্যৰে আধ্যাত্মিক প্ৰগতি লাভ কৰাৰ বাবে" খোলা হৈছিল।

সত্য সাই বাবাই কৈছিল যে সত্য সাই সংস্থাৰ মূল উদ্দেশ্য "মনুষ্যক নিজৰ ভিতৰত
অন্তৰ্নিহিত দিব্যতাৰ পৰিচয় কৰোৱা। সেয়ে, আপুনাৰ দায়িত্ব সেই এজনত জোৰ দিয়া,
আপুনি কৰা বা কোৱা সকলোতে সেই এজনক অনুভৱ কৰা। ধৰ্ম বা খেল বা স্তৰ বা ৰঙৰ প্ৰভেদক
গুৰুত্ব নিদিবা। এক-ভাৱক তোমাৰ সকলো কামক আকুল কৰিবলৈ দিয়া। তেনে কৰা সকলৰহে এই
সংস্থাত ঠাই আছে, বাকী সকলে প্ৰত্যাহাৰ কৰক।"

সত্য সাই সংস্থাৰ মতে ১১৪খন দেশত প্ৰায় ১২০০টা সত্য সাই বাবা কেন্দ্ৰ আছে। পিছে
সাই বাবাৰ ভক্তৰ সংখ্যা জনোটো কঠিন। ধাৰণাটো ৬০ লাখৰ পৰা ১০ কোটিলৈকে।

ভাৰততে, সাই বাবাৰ প্ৰায়বোৰ ভক্ত উচ্চ মধ্যবৃত্তআৰু চহৰত থাকে, "প্ৰায় ধন, শিক্ষা
আৰু পশ্চিমীয়া চিন্তা ধাৰাৰ সৈতে পৰিচিত"। ২০০২ চনত তেওঁ ১৭৮খন দেশত ভক্ত থকাৰ কথা
দাবী কৰিলে।

সত্য সাই বাবাই বৃহৎ সংখ্যাত বিদ্যালয়, মহাবিদ্যালয়, চিকিৎসালয়, আৰু অন্য তেনে
বিনামূলীয়া প্ৰতিস্থান ভাৰতত আৰু বিদেশত স্থাপন কৰিলে, যাৰ খৰচ সাধাৰণতে প্ৰায় ১০
হাজাৰ কোটি টকা বুলি ধৰা হয়। পিছে, ১.৪ লাখ কোটি টকা বুলিও অনেকে কয়। সাই বাবাৰ
মৃত্যুৰ পিছত, সংস্থাটোৰ খৰচ কেনেদৰে চলোৱা যাব, তাৰ ওপৰত প্ৰশ্ন উঠিল, ই অন্যায়ৰ
ধাৰণাও সৃষ্টি কৰিলে, নগদ ধন বা সোণ থকা বাকচ লোকোৱাৰ অভিযোগ উঠিল।

সত্য সাই বাবাৰ শৈক্ষিক প্ৰতিষ্ঠানসমূহে অন্যান্য শৈক্ষিক দিশত পাৰদৰ্শিতা সৃষ্টি
কৰাৰ লগতে চৰিত্ৰ শিক্ষা, মানৱীয় মূল্য আৰু নৈতিকতাৰ দিশত গুৰুত্ব আৰোপ কৰে।

১৯৮১ত প্ৰতিষ্ঠিত, কেইবছৰমানৰ বাবে শ্ৰী সত্য সাই বিশ্ববিদ্যালয় নামেৰে জনাজাত,
য'ৰ শ্ৰী সত্য সাই বাবা আচাৰ্য আছিল, শ্ৰী সত্য সাই উচ্চ শিক্ষাৰ প্ৰতিষ্ঠানৰ
চাৰিটা কেম্পাচ আছে, এটা পুত্তপৰ্থিত পুৰুষৰ বাবে, এটা বেংগাল'ৰৰ হুৱাইটফিল্ডত
পুৰুষৰ বাবে, এটা আন্ধ্ৰ প্ৰদেশৰ অনন্তপুৰত মহিলাৰ বাবে, আৰু এটা মুদ্দেনাহাল্লিত
পুৰুষৰ বাবে।

শ্ৰী সত্য সাই উচ্চতৰ মাধ্যমিক বিদ্যালয় ভগৱান শ্ৰী সত্য সাই বাবাই ১৫ জুন ১৯৮১ত
পুত্তপৰ্থিৰ প্ৰশান্তি নিলয়মত 'শ্ৰী সত্য সাই ৱিদ্যা গিৰি' কম্প্লেক্সত আৰম্ভ
কৰিছিল। ই এক আৱাসিক বিদ্যালয়, য'ত ল'ৰা আৰু ছোৱালীৰ বাবে পৃথক হোষ্টেল আছে।
বিদ্যালয়খনে কেন্দ্ৰীয় মাধ্যমিক শিক্ষা ফলক, নতুন দিল্লিৰ অধীনত প্ৰথমৰ পৰা
দ্বাদশ শ্ৰেণীলৈকে পাঠদান আগবঢ়াই। ২০১৪ত এই বিদ্যালয়ক ভাৰতৰ শীৰ্ষ ১০খন কেন্দীয়
মাধ্যমিক শিক্ষা ফলক অধীনস্ত বিদ্যালয়ৰ মাজত গণা হৈছিল।

সত্য সাই বাবাই মুদ্দেনাহাল্লি আৰু কানিভেনাৰায়ণাপুৰ অঞ্চলত মুদ্দেনাহাল্লি-সত্য
সাই লোক সেৱা বিদ্যালয় আৰু শ্ৰী সত্য সাই লোক সেৱা ন্যাস শৈক্ষিক প্ৰতিষ্ঠান
চলাইছিল। তেওঁ মদিয়ল নাৰায়ণ ভটৰ পৰা শ্ৰী সত্য সাই লোক সেৱা প্ৰতিষ্ঠানৰ দৰে
প্ৰতিষ্ঠানো ল'লে। বৰ্তমান ইয়াৰ শীৰ্ষ স্থানত গংগাধৰ ভট আছে। তদুপৰি এখন সত্য সাই
বাবা বিশ্ববিদ্যালয় আৰু চিকিৎসা মহাবিদ্যালয়ৰ নিৰ্মাণ কাৰ্য ২০০ একৰ (০.৮১
কি-মি২) মাটিত চলি আছে। বাবাই কৈছিল যে কেম্পাচটো পুত্তপৰ্থিৰ আধাৰত নিৰ্মাণ কৰা
হ'ব আৰু শৈক্ষিকৰ সৈতে আধ্যাত্মিক জ্ঞানো প্ৰদান কৰিব।

শ্ৰী সত্য সাই কেন্দ্ৰীয় ন্যাসে কেইবাখনো সাধাৰণ চিকিৎসালয়, দুখন বিশেষ
চিকিৎসালয়, চকু চিকিৎসালয় আৰু ভ্ৰাম্যমান দিস্পেন্সেৰী চলাই, লগতে গাঁৱলীয়া
অঞ্চল আদিত স্বাস্থ্য শিবিৰ চলাই আহিছে।

শ্ৰী সত্য সাই সাধাৰণ চিকিৎসালয় হুৱাইটফিল্ড, বেংগাল'ৰত অবস্থিত, যাক ১৯৭৭ত
প্ৰতিষ্ঠা কৰা হৈছিল আৰু যিয়ে বিনামূলীয়াকৈ জটিল চাৰ্জাৰি, খাদ্য আৰু দৰৱ প্ৰদান
কৰে। চিকিৎসালয়খনে ২০ লক্ষাধিক মানুহক সেৱা আগ বঢ়াইছে।

শ্ৰী সত্য সাই উচ্চতৰ চিকিৎসাবিজ্ঞান প্ৰতিষ্ঠান এটি ৩০০ বিছনাযুক্ত সুবিধা যিয়ে
বিনামূলীয়া চাৰ্জাৰি-সম্বন্ধীয় আৰু চিকিৎসা সেৱা আগবঢ়াই আৰু যাক ২২ নৱেম্বৰ
১৯৯১ত প্ৰধানমন্ত্ৰী নৰসিংহ ৰাৱে উদ্বোধন কৰিছিল।

চিকিৎসালয়খনত ১১টা চাৰ্জিকেল থিয়েটাৰ, ৫টা বিশেষ সেৱা একক, দুটা কাৰ্ডিয়েক
কাঠাটাৰাইজেচন পৰীক্ষাগাৰ, চিকিৎসা সম্বন্ধিত আৰু চাৰ্জিকেল ৱাৰ্ড, আৰু এটা
২৪-ঘণ্টীয়া এমাৰ্জেঞ্চী একক আছিল। "কাৰ্ডিঅ'লজি, কাৰ্ডিঅ' ঠৰাকিক, ভাস্কুলাৰ
চাৰ্জাৰি, য়ুৰ'লজি, অফ্থেল্ম'লজি আদি বিষয়ত শীৰ্ষস্থানীয় চিকিৎসক সমগ্ৰ পৃথিৱীৰ
পৰা নিজ ইচ্ছাৰে আহে আৰু বিনামূলীয়া সেৱা আগবঢ়়াই আহিছে"।

চিকিৎসালয়খনৰ নিজৰ এক বেলেগ ইতিহাস আছে। ২৩ নৱেম্বৰ ১৯৯০ত, বাবাৰ জন্মদিনত,
দৰিদ্ৰজনে চিকিৎসা সেৱা লাভ নকৰাক লৈ ভাষণ দি থাকোতে বাবাই ক'লে যে এবছৰৰ ভিতৰত
পুত্তপৰ্থি গাঁৱত এখন নতুন চিকিৎসালয় আহিব যিয়ে সকলো ৰোগীলৈ বিনামূলীয়া চিকিৎসা
আগবঢ়াব। চিকিৎসালয়খন অভিলেখ গঢ়ি এবছৰত নিৰ্মাণ কৰা হ'ল আৰু প্ৰথম কাৰ্ডিঅ'ঠৰাটিক
অপাৰেচন সুকলমে সম্পন্ন হ'ল।

প্ৰথম চুপাৰ স্পেচিয়েলিটি চিকিৎসালয়ৰ নিৰ্মাণৰ পিছত কৰ্ণাটক চৰকাৰে সাই বাবাক আন
এখন চিকিৎসালয় বনাবলৈ ৫৩ একৰ মাটি দিলে, হুৱাইটফিল্ডত।

এই চুপাৰ স্পেচিয়েলিটি চিকিৎসালয়খনত ৩৩৩খন বিছনা আছে। চিকিৎসালয়খন ১৯ জানুৱাৰী
২০০১ত প্ৰধান মন্ত্ৰী অটল বিহাৰী বাজপেয়ীয়ে উদ্বোধন কৰিছিল। এই চিকিৎসালয়ৰ
নিৰ্মাণত প্ৰায় ২০০ কোটি টকা ব্যয় কৰা হ'ল। The hospital has provided free
medical care to over 250,000 patients.

নৱেম্বৰ ১৯৯৫ত সত্য সাই বাবাই ৰায়ালচীমাত খোৱা পানীৰ অভাৱৰ বাবে তেওঁৰ দুখ হোৱাৰ
কথা প্ৰকাশ কৰিলে। মাৰ্চ ১৯৯৫ত শ্ৰী সত্য সাই কেন্দ্ৰীয় ন্যাসে অনন্তপুৰৰ সকলো
গাঁৱত পানী যোগান ধৰাৰ কথা আলোচনা কৰিলে। ১৯৯৬ত কাম সম্পূৰ্ণ হ'ল, শুকান অনন্তপুৰ
অঞ্চলৰ ৭৫০খন গাঁৱৰ ১২ লাখ মানুহক পানী যোগান ধৰা হ'ল।

২০০৪ত কাম সম্পন্ন হোৱা চেন্নাই খোৱা পানী প্ৰকল্পই চেন্নাইত পুনৰ্নিৰ্মিত জলমাৰ্গ
"সত্য সাই গংগা কেনেল"ৰ দ্বাৰা চেন্নাইত পানী যোগান ধৰে। তামিল নাডুৰ মুখ্য মন্ত্ৰী
এম কৰুণানিধিয়ে প্ৰকল্পটো আৰু সাই বাবাৰ কামৰ খুব প্ৰশংসা কৰিলে। অন্য তেনে
প্ৰকল্প হ'ল ৪৫০০০০জন লোকক ১৭৯ গাঁৱত উপকাৰ কৰা মেডাক প্ৰকল্প, ১৪১ গাঁৱত ৩৫০০০০জন
লোকক উপকাৰ কৰা মহবুবনগৰ জিলা প্ৰকল্প আদি। জানুৱাৰী ২০০৭ত ন্যাসে মহাৰাষ্ট্ৰৰ
লাতুৰত মানুহক পানী যোগান ধৰাৰ কথাও কয়।

২০০৮ চনত উৰিষ্যাৰ ২০ লাখ মানুহ বানাক্ৰান্ত হ'ল। তাৰ বাবে, ১৬ গাঁৱত প্ৰাথমিক
পৰ্যায়ৰ কামৰ অন্তৰ্গত কৰি, ৬৯৯টা ঘৰ নিৰ্মাণ কৰা হ'ল শ্ৰী সত্য সাই সেৱা সংস্থাৰ
দ্বাৰা, মাৰ্চ ২০০৯ চনত।

সত্য সাই বাবাৰ এজুকেয়াৰ প্ৰকল্পৰ উদ্দেশ্য সমগ্ৰ বিশ্বতেই বিদ্যালয় স্থাপন কৰা
আৰু ছাত্ৰ-ছাত্ৰীক অন্ততঃ ৫টা মানৱীয় মূল্যৰ জ্ঞান দিয়া। সাই এজুকেয়াৰ চাইটৰ
মতে, অষ্ট্ৰেলিয়া, মেক্সিক', যুক্তৰাজ্য, পেৰু আদি ৩৩খন দেশত বিদ্যালয় খোলা হৈছে।
টাইমছ অৱ যাম্বিয়াৰ মতে-- "যাম্বিয়াৰ শিক্ষা ব্যৱস্থাত সত্য সাই বাবাৰ কামৰ বিশেষ
ইতিবাচক প্ৰভাৱ আছে। মানৱীয়মূল্যৰ ওপৰত আধাৰিত শিক্ষা, যি সাই বাবাৰ শৈক্ষিক
আদৰ্শৰ ফল, যাম্বিয়াৰ শিক্ষাবিদসকলৰ বাবে চকু খুলি দিয়া বস্তু"

কানাডাত, কানাডাৰ স্বাধীন অনুসন্ধান আৰু শৈক্ষিক সংস্থা ফ্ৰেচাৰ ইন্সটিটিউটে সত্য
সাই বিদ্যালয়ক অন্টাৰিঅ'ৰ শীৰ্ষ ৩৭খন বিদ্যালয়ৰ তালিকাত অন্তৰ্ভুক্ত কৰিলে।

২৩ নৱেম্বৰ ২০০১ত, অংকীয় অনাতাৰ জালকৰ্ম 'সাই গ্ল'বেল হাৰ্মনি'ক ৱৰ্ল্ড স্পেচ
অৰ্গেনাইজেচন বা বিশ্ব মহাকাশ সংস্থা, আমেৰিকা যুক্ত ৰাষ্ট্ৰৰ মাধ্যমেৰে আৰম্ভ কৰা
হৈছিল। মাইকেল অলেইনিকফ ন’বেলে (আল্ফ্ৰেড নবেলৰ দূৰৰ সম্পৰ্কীয় আৰু অনাতাৰ
জালকৰ্মটোৰ বাবে অন্যতম ধন-প্ৰদাতা) ক'লে যে অনাতাৰ জালকৰ্মটোৱে সাইবাবাৰ বিশ্ব
সম্প্ৰীতিৰ বাৰ্তাটো বিয়পোৱাত সহায় কৰিব।

২৩ নৱেম্বৰ ১৯৯৯ত ভাৰত চৰকাৰৰ ডাক বিভাগে সাই বাবাই গাঁৱত পানী যোগানৰ বাবে কৰা
কামক স্বীকৃতি দিবলৈ এটি প'ষ্টেল ষ্টাম্প বা ডাক মোহৰ মুকলি কৰিলে।

জানুৱাৰী ২০০৭ত চেন্নাইবাসীয়ে চেন্নাইৰ জৱাহৰলাল নেহৰু ষ্টেডিয়ামত এটা অনুস্থানৰ
আয়োজন কৰিলে, সাই বাবাই আন্ধ্ৰ প্ৰদেশৰ কৃষ্ণা নদীৰ পানী চেন্নাইত যোগান ধৰাৰ বাবে
ধন্যবাদ স্বৰূপে। চাৰিজন মুখ্য মন্ত্ৰী অনুস্থানটোত উপস্থিত আছিল।

সেই সময়ৰ ভাৰতৰ প্ৰধান মন্ত্ৰী মনমোহন সিঙে ক'লে যে সাই বাবা এজন লোক যিয়ে "দহো
লক্ষ লোকক এটা নৈতিক আৰু অৰ্থপূৰ্ণ জীৱন যাপন কৰিবলৈ প্ৰেৰণা যোগালে"

ভাৰতীয় ডাক বিভাগে সাই বাবাক স্মৰণ কৰিবলৈ আধ্যাত্মিক গুৰুজনৰ ৮৮তম্ জন্মদিনত,
নৱেম্বৰ ২০১৩ত এটি ষ্টাম্প মুকলি কৰিলে।

পুত্তপৰ্থি, য'ত সত্য সাই বাবাৰ জন্ম হৈছিল অন্ধ্ৰ প্ৰদেশৰ এখন সৰু, ভিতৰুৱা গাওঁ
আছিল। এতিয়া সেই 'গাঁৱত' এটা বৃহৎ বিশ্ববিদ্যালয় কম্প্লেক্স, এক বিশেষ
চিকিৎসালয়, দুটা সংগ্ৰহালয়: "সনাতন সংস্কৃতি" (সৰ্ব ধৰ্ম সংগ্ৰহালয় বুলিও জনা
যায়) আৰু "চৈতন্য জ্যোতি" যি সত্য সাই বাবাৰ জীৱন আৰু শিক্ষাৰ ওপৰতেই আধাৰিত
(পিছৰটোৱে নিজৰ স্থাপত্যৰ বাবে কেইবাটাও আন্তৰ্জাতিক পুৰস্কাৰ পাইছে) আছে। তাত এটি
প্লেনেটেৰিয়াম, এটা ৰে'লৱে ষ্টেচন, এটা হিল-ভিউ ষ্টেডিয়াম, এটা প্ৰশাসনিক ভৱন,
ইন্ড'ৰ স্পৰ্টছ ষ্টেডিয়াম আদিও আছে।উচ্চ পৰ্যায়ৰ ভাৰতীয় ৰাজনীতিবিদ যেনে পূৰ্বৰ
ৰাষ্ট্ৰপতি এ পি জে আব্দুল কালাম, পূৰ্বৰ প্ৰধান মন্ত্ৰী অটল বিহাৰী বাজপেয়ী,
অন্ধ্ৰ প্ৰদেশৰ পূৰ্বৰ মুখ্য মন্ত্ৰী কনিজেটি ৰচাইয়াহ, কৰ্ণাটকৰ মুখ্য মন্ত্ৰী
বি-এচ য়েদ্যুৰাপ্পা আদিও পুত্তপৰ্থিৰ আশ্ৰমৰ আনুষ্ঠানিক অতিথি আছিল। দহ লাখতকৈও
অধিক লোকে সত্য সাই বাবাৰ ৮০ নং জন্মদিন উপভোগ কৰিছিলে, তাৰে ভিতৰত ভাৰত আৰু ১৮০খন
অন্য দেশৰ ১৩০০০ বিশেষ লোক আছিলে।

সত্য সাই বাবা প্ৰায় নিজৰ মুখ্য আশ্ৰম পত্তিপুৰ্থিৰ প্ৰশান্তি নিলয়মত থাকিছিল।
গ্ৰীষ্মত তেওঁ বেংগাল'ৰৰ হুৱাইটফিল্ডৰ কাডুগ'ডিৰ আশ্ৰম 'বৃন্দাবন'ত (বৃন্দাৱনত)
থাকিছিল। মাজে সময়ে তেওঁ কডাইকানালৰ 'সাই শ্ৰুতি আশ্ৰম'লৈও গৈছিল।

সত্য সাই বাবাই তিনিটা মন্দিৰ স্থাপন কৰিছিল। প্ৰথমটো হ'ল মুম্বাইৰ "ধৰ্মক্ষেত্ৰ"
ৱা "সত্যম" (১৯৬৮), দ্বিতীয়টো হাইদ্ৰাবাদৰ "শিৱম" (১৯৭৩), আৰু তৃতীয়টো চেন্নাইৰ
"সুন্দৰম" (১৯৮১)।

কোনো কোনোৱে সত্য সাই বাবা আন্দোলনটো হিন্দু আন্দোলন বুলি কয়। কিন্তু ২০০৬ চনত
চিকাগ' বিশ্ববিদ্যালয়ৰ এন্থ্ৰপলজীৰ অধ্যাপক জন ডি কেলীয়ে ফিজিৰ হিন্দু অভিজানৰ
বিষয়ে লিখা এটি লেখত লিখে যে সত্য সাই সংস্থাই নিজকে "হিন্দু" বুলি ক'ব নিবিচাৰে।
কেলীৰ মতে, তেওঁলোকে নিজৰ প্ৰতিষ্ঠাপকক জীৱিত ধৰ্মীয় সমন্বয়ৰ ৰূপত চাই আৰু নিজকে
আন্তৰ্ধৰ্মীয় আন্দোলন বুলি ক'ব খোজে।

আন্তৰ্জাতিকভাৱে, সত্য সাই বাবাৰ ভক্তসকল দৈনিক, নহ'লে সপ্তাহত এবাৰ, বৃহস্পতিবাৰ
বা দেওবাৰে লগ হয় আৰু ভজন, প্ৰাৰ্থনা আদি গাই, আধ্যাত্মিক ধ্যান, সেৱা আদি কৰে আৰু
মানৱীয়মূল্যৰ শিক্ষাত অংশ গ্ৰহণ কৰে, যাক বাল বিকাশ বোলা হয়।

গুণমুগ্ধ সকলে সাই বাবাৰ দৰ্শন কৰি আধ্যাত্মিক লাভ গ্ৰহণ কৰাত বিশ্বাস কৰিছিল,
প্ৰতিদিনে ৰাতিপুৱা আৰু দুপৰীয়া। সাই বাবাই মানুহৰ লগত কথা পাতিছিল, চিঠি লৈছিল,
বিভূতি প্ৰকট কৰি বিলাইছিল বা দল অথবা কোনো ব্যক্তিক আধ্যাত্মিক উত্তৰ বিচাৰি আৰু
সাধাৰণ পথপ্ৰদৰ্শনৰ বাবে সাক্ষাৎকাৰৰ বাবে মাতিছিল।

সাই বাবাৰ সমালোচকে তেওঁৰ ওপৰত হাতৰ চাফাই, যৌন নিৰ্যাতন, কলা ধন ৰখা, সেৱা
প্ৰকল্পত গাফিলতি কৰা আৰু হত্যা আদিৰ অবভিযোগ আনিছে।

১৯৭২ চনত আব্ৰাহম কাভুৰে প্ৰথমবাৰৰ বাবে সত্য সাই বাবাক মুকলৈভাৱে সমালোচনা কৰিলে,
যেতিয়া তেওঁ এজন ভক্তই মুকলিকে কৰা দাবী এটা চালে যে সত্য সাই বাবাই চেইক' ঘড়ীৰ
এটা নতুন মডেলৰ সৃষ্টি কৰিলে, আৰু দাবীটো মিছা পালে।

এপ্ৰিল ১৯৭৬ত, হচুৰ নৰসিংহাইয়াহ, এজন চিকিৎসক, যুক্তিবাদী আৰু তেতিয়া বাংগাল'ৰ
বিশ্ববিদ্যালয়ৰ উপ-আচাৰ্যই "যুক্তিপূৰ্বক আৰু বৈজ্ঞানিকভাৱে চমৎকাৰ আৰু অন্য
সত্যা-সত্য প্ৰমাণ কৰিব পৰা অন্ধবিশ্বাসৰ অনুসন্ধান কৰিবলৈ" এখন সমিতি প্ৰতিষ্ঠা
আৰু সমিতিখনৰ অধ্যাক্ষতা কৰিলে। নৰসিংহাইয়াহে সত্য সাই বাবালৈ তিনিখন অতিকৈ
প্ৰচাৰিত চিঠি প্ৰেৰণ কৰিলে আৰু বাবাক তেওঁৰ চমৎকাৰ নিয়ন্ত্ৰিত চৰ্তত কৰিবলৈ
প্ৰত্যাহ্বান জনালে। চিঠিকেইখনক গুৰুত্ব দিয়া নহ'ল। সত্য সাই বাবাই ক'লে যে তেওঁ
এই কাৰণে চিঠিকেইখনৰ প্ৰতি সহাৰি নজনালে যে "বিজ্ঞানে নিজৰ প্ৰশ্ন কেৱল মানৱ
চেতনালৈকেহে সীমিত ৰাখিব লাগে আৰু আধ্যাত্মিকতা চেতনাৰ বাহিৰত। যদি আপুনি
আধ্যাত্মিকতাৰ প্ৰকৃতি বুজিব বিচাৰে, সেয়া কেৱল আধ্যাত্মিকতাৰ মাধ্যমেৰেহে সম্ভৱ
আৰু বিজ্ঞানৰ মাধ্যমেৰে নহয়। বিজ্ঞানে যি জানিব পাৰিছে সেয়া কেৱল সৃষ্টি
সংক্ৰান্তৰ এটা সৰু অংশহে...." নৰসিংহাইয়াহৰ সমিতিখন আগষ্ট ১৯৭৭ চনত ভংগ কৰা হ'ল।
এৰ্লেণ্ডুৰ হেৰাল্ডচনৰ মতে সমিতিৰ আনুষ্ঠানিক প্ৰত্যাহ্বান সমিতিৰ নেতিবাচক মনোভাব
আৰু সমিতিৰ চাৰিওফালে থকা এক ধূম ধামৰ বাবে অন্ত পৰিল। নৰসিংহাইয়াহে ইয়াকে সত্য
মানিলে যে সাই বাবাই তেওঁৰ চমৎকাৰ নকল হোৱাৰ বাবে তেওঁৰ চিঠিক গুৰুত্ব নিদিলে। এই
ঘটনাৰ পিছত কেইবামাহ ধৰি ভাৰতীয় সংবাদ পত্ৰসমূহত তৰ্ক চলিল।

১৯৭৬ চনত সত্য সাই বাবাৰ বিৰুদ্ধে অভিযান চলোৱা ভাৰতীয় যুক্তিবিদ বাচাৱা
প্ৰেমানন্দই সত্য সাই বাবাক মানুহে কোৱাৰ দৰে সোণৰ বস্তু প্ৰকট কৰি গ'ল্ড কন্ট্ৰল
এক্ট বা স্বৰ্ণ নিয়ন্ত্ৰণ আইন ভংগ কৰাৰ বাবে আইনী দণ্ড বিহাৰ অসফল চেষ্টা কৰিলে।
যেতিয়া অভিযোগটো খাৰিজ কৰা হ'ল, প্ৰেমানন্দই অসফলভাৱে আপীল কৰিলে এই ভিত্তিত যে
আধ্যাত্মিক শক্তি আইনে স্বীকাৰ কৰা সুৰক্ষা নহয়।

১৯৯৫ত ৰবাৰ্ট ইগলে যুক্ত ৰাজ্যৰ বাবে প্ৰযোজনা কৰা, লিখা আৰু পৰিচালনা কৰা
দূৰদৰ্শনৰ তথ্যচিত্ৰ গুৰু বাষ্টাৰ্চত সত্য সাই বাবাই নকলভাৱে বস্তু প্ৰকট কৰাৰ
অভিযোগ কৰিলে। চলচিত্ৰখনৰ ক্লিপটো ডেক্কান ক্ৰনিকালত প্ৰথম পৃষ্ঠাত "ডি ডি টে'প
আনভিল্স বাবা মেজিক" শিৰোনামেৰে ২৩ নৱেম্বৰ ১৯৯২ত প্ৰকাশ পালে। কিন্তু হেৰাল্ডচনে
ক'লে যে, ডিডি ভিডিঅ'টো অনুসন্ধান কৰোতে, গৱেষকে নকল বস্তু প্ৰকটৰ কোনো তথ্য বিচাৰি
নাপালে। হেৰাল্ডচনৰ মতে, ভিডিঅ'টো কৰ্পৰেট ঠগনৰ অনুসন্ধান কৰা এটা প্ৰতিষ্ঠানৰ ওচৰত
লৈ যোৱা হৈছিল, যিয়ে হাতৰ চাফাইৰ কোনো নিশ্চিত প্ৰমাণ নাপালে।

১৯৯৮ত ব্ৰিটিছ সাংবাদিক মিক ব্ৰাউনে নিজৰ কিতাপ দা স্পিৰিচুৱেল টুৰিষ্টত এই মত পোষণ
কৰিলে যে সত্য সাই বাবাই আমেৰিকী ভক্ত ৱাল্টাৰ কৱানক পুনৰ্জীৱিত কৰা কথাটো সচা নহ'ব
পাৰে। তেওঁৰ মত ইণ্ডিয়ান স্কেপ্টিক আলোচনীত ডাক্টৰে লিখা চিঠিৰ ওপৰত আধাৰিত, যি
বাচাৱা প্ৰেমানন্দৰ দ্বাৰা প্ৰকাশিত। ব্ৰাউনে একে গ্ৰন্থতেই সাই বাবাই বিভূতি প্ৰকট
কৰা চিত্ৰ লণ্ডনৰ কিছু ঘৰত দেখাৰ কথা ক'লে আৰু ক'লে যে সেয়া ভুৱা নহয়। ব্ৰাউনে
সাই বাবাৰ সৰ্বজ্ঞ হোৱাৰ দাবীক লৈ ক'লে যে "সংশয়বাদীয়ে তথ্য দেখুৱাইছে যে বাবাই
পঢ়া ঐতিহাসিক ঘটনা আৰু বাইবেলত থকা ভবিষ্যদ্বানী আৰু প্ৰতিষ্ঠিত তথ্যাৰ মাজত অমিল
আছে।

ভাংকুৱভাৰ চানত ২০০১ত প্ৰকাশ পাইছিলে যে বাবাই অনুগামীসকলক আন্তৰ্জাল ব্যৱহাৰ
কৰিবলৈ মানা কৰিছিল এই বুলি কোৱাৰ পিছত যে "এই শিক্ষা (বেদ) অতিকৈ পবিত্ৰ। আজি
মানুহে আন্তৰ্জাল আৰু দূৰদৰ্শনত দেখা সকলো কথা বিশ্বাস কৰি লয়, কিন্তু বৈদিক
ঘোষণাবোৰত নিজৰ আস্থা দৃঢ় নাৰাখে। আন্তৰ্জাল এটি পেলনীয়া কাগজৰ মোনাৰ দৰে।
'অন্তৰ্জাল'ক বিশ্বাস কৰা, আন্তৰ্জালক নহয়।"

জানুৱাৰী ২০০২ত ডেনমাৰ্কৰ ৰাষ্ট্ৰীয় দূৰদৰ্শন আৰু অনাতাৰ প্ৰসাৰ কোম্পানী ডেনিচ
ৰেডিঅ'ই তথ্যচিত্ৰ চিড্যুস্ড বাই চাই বাবাত সাই বাবাৰ কিছু ভিডিঅ' দেখুৱাই কয় যে
সাই বাবাৰ চমৎকাৰ হাতৰ চাফাই বুলি প্ৰমাণ কৰিব পৰা যাব। তথ্যচিত্ৰখনত আলায়া ৰাহ্মৰ
সাক্ষাৎকাৰো দেখোৱা হ'ল, য'ত তেওঁ সত্য সাই বাবাৰ ওপৰত যৌন নিৰ্যাতনৰ অভিযোগ আনিলে।
তাৰ ফল স্বৰূপে যুক্তৰাজ্যৰ সংসদত ব্ৰিটিছ সৰু ল'ৰাই সত্য সাই বাবাৰ আশ্ৰমলৈ গৈ
অকলে লগ কৰাৰ বিপদৰ কথা আলোচনা হ'ল। ref>[4] UK Parliament official web site</ref>

২০০৪ চনত বিবিচিয়ে "দা চিক্ৰেট স্বামি" (গুপ্ত স্বামী) নামৰ তথ্যচিত্ৰ প্ৰচাৰ
কৰিলে, "দা ৱৰ্ল্ড আন্কভাৰ্ড" ক্ৰমৰ অংশ হিচাপে।". বিবিচিৰ তথ্যচিত্ৰখনৰ এটি মুখ্য
বিষয় আছিল আলায়া ৰাহ্মৰ যৌন নিৰ্যাতনৰ অভিযোগ।. অনুস্থানটোত তেওঁৰ লগত মাৰ্ক ৰ'কৰ
সাক্ষাৎকাৰো লোৱা হৈছিল, যিয়ে ১৯৬৯ৰ পৰা নিজৰ জীৱনৰ ২৫ বছৰ আন্দোলনটোৰ লগত জড়িত
থাকিলে and alleged abuse by Sai Baba.. অনুস্থানটোত সত্য সাই বাবাৰ সমালোচক বাচাৱা
প্ৰেমানন্দো উপস্থিত আছিল। তেওঁ কয় যে সত্য সাই বাবা "এজন ঠগেই নহয়, কিন্তু এজন
বিপজ্জনক যৌন নিৰ্যাতক"। তেওঁৰ সাক্ষাৎকাৰৰ মতে, তেওঁৰ ওচৰত ৩০ বছৰ ধৰা কাহিনী আছে,
আৰু তেওঁ কয় যে তেওঁৰ কাহিনীবোৰ একেধৰণৰ, গুপ্তাংগত তেল সনাৰ ঘটনা। এজন
পূৰ্ব-ভক্তই কোৱা মতে সত্য সাই বাবাই "হাতত তেল সানিলে, মোক মোৰ পেন্ট তললৈ কৰিবলৈ
ক'লে আৰু মোৰ গুপ্তাংগত তেল সানিলে"। প্ৰেমানন্দৰ মতে বহু ভাৰতীয় ল'ৰা চিকাৰ হ'ল,
কিন্তু প্ৰকাশ কৰিবলৈ ভয় কৰিলে।.

সত্য সাই বাবা আৰু তেওঁৰ ভক্তসকলে তেনে অভিযোগ জোৰদাৰভাৱে নস্যাৎ কৰিলে, যি অভিযোগ
কেতিয়াও প্ৰমাণিত নহ'ল।. ভক্ত বিল আইৎকেনে "দা ৱীক"ত কৈছিলে যে সত্য সাই বাবাৰ
সুনাম আৰু সন্মান তেওঁৰ বিষয়ে প্ৰকাশিত নেতিবাচক কাহিনীসমূহৰ দ্বাৰা প্ৰভাৱিত হোৱা
নাই। তেওঁ ক'লে যে যে যিমান বেছি লোকে তেওঁৰ বিৰুদ্ধে ক'লে, সিমানেই অধিক ভক্ত
তেওঁৰ কাষলৈ আহিল।.

ডেইলী টেলিগ্ৰাফত লিখা প্ৰবন্ধ "ডিভাইন ডাউনফল"ত সত্য সাই শৈক্ষিক প্ৰতিষ্ঠানৰ
পূৰ্বৰ প্ৰধান শিক্ষক অনিল কুমাৰে ক'লে যে তেওঁ বিশ্বাস কৰে যে সমালোচনা সত্য সাই
বাবাৰ ঈশ্বৰীয় আঁচনিৰ এটা অংশ আৰু প্ৰতিজন ধৰ্মীয় গুৰুৱেই জীৱনত সমালোচনাৰ
সন্মুখীন হ'বলগীয়া হৈছে। অনিল কুমাৰে লগতে ক'লে যে সত্য সাই বাবাৰ ওপৰত সৰুৰে পৰা
তেনে অভিযোগ অনা হৈছে, কিন্তু প্ৰতিটো অভিযোগৰ সৈতে তেওঁ অধিক কীৰ্তিমান হৈছে।.

লৰেঞ্চ এই নিজৰ গ্ৰন্থ "ৰিডেম্প্টিভ এন্কাউন্টাৰ্চ: থ্ৰি মডাৰ্ণ ষ্টাইল্চ ইন দা
হিন্দু ট্ৰেডিচন"ত লিখিছে, "তেওঁ যিয়েই হয়, তেওঁৰ সমালোচকে দাবী কৰাৰ দৰে সাধাৰণ
পাৰ্লাৰ জাদুগৰতকৈ অধিক।""

ডিচেম্বৰ ২০০১ চনত তেতিয়াৰ ভাৰতীয় প্ৰধান মন্ত্ৰী আৰু সাই বাবাৰ ভক্ত অটল বিহাৰী
বাজপেয়ী, ভাৰতৰ উচ্চতম্ ন্যায়ালয়ৰ পূৰ্বৰ মুখ্য ন্যায়াধীশ পি এন ভগৱতী, ভাৰতৰ
ৰাষ্ট্ৰীয় মানৱ অধিকাৰ আয়োগৰ চেয়াৰ পাৰ্চন আৰু ভাৰতৰ উচ্চতম্ ন্যায়ালয়ৰ পূৰ্বৰ
মুখ্য ন্যায়াধীশ ৰংগনাথ মিশ্ৰা, আন্তৰ্সংসদীয় ইউনিয়নৰ সভাপতি আৰু বিশেষ মানৱ
উন্ননয়ন এম্বেচাদৰ নাজমা হেপ্তুল্লা, ভাৰতীয় সাংসদ, পূৰ্বতে লোকসভাত আৰু
কেন্দ্ৰীয় মন্ত্ৰী শিৱৰাজ পাতিলে একেলগে তলৰ বাক্যকেইটাত স্বাক্ষৰ কৰিলে:



https://as.wikipedia.org/wiki/%E0%A6%B6%E0%A7%B0%E0%A7%80%E0%A7%B0%E0%A6%B8%E0%A7%8D%E0%A6%A5%E0%A6%BE%E0%A6%A8

শৰীৰস্থান (এনাটমী) হৈছে জীৱৰ শৰীৰৰ আভ্যন্তৰীণ গঠন, তন্ত্ৰসমূহৰ অৱস্থান আদিৰ
বিষয়ে কৰা অধ্যয়ন। ই জীৱবিদ্যা আৰু ভেষজ বিদ্যাৰ এটা ভাগ। এনাটমী শব্দটো গ্ৰীক
এনাটমীয়া শব্দৰ পৰা আহিছে যাৰ মূল অৰ্থ হ’ল ana: পৃথক কৰা আৰু temnein: কাটি চোৱা।
মানৱ শৰীৰ বিদ্যা, প্ৰাণী শৰীৰ বিদ্যা আৰু উদ্ভিদ শৰীৰ বিদ্যা ইয়াৰ অন্তৰ্গত।
ভ্ৰুণবিদ্যা, তুলনামুলক শৰীৰস্থান, তুলনামুলক ভ্ৰুণবিদ্যা আদিও ইয়াৰ লগত জড়িত
বিভাগ ।

শৰীৰস্থানক "সম্যক শৰীৰস্থান"( gross anatomy/macroscopic anatomy) আৰু
"আণুবীক্ষণিক শৰীৰস্থান"(microscopic anatomy) এই দুটা ভাগত ভগাব পাৰি । সম্যক
শৰীৰস্থান (ইয়াক স্থানীয় শৰীৰস্থান আৰু এনথ্ৰ’প’টমী বুলিও কোৱা হয়,
topographical anatomy, regional anatomy, anthropotomy) হৈছে খালী চকুৰে দেখা পোৱা
শৰীৰৰ অংগবোৰৰ অধ্যয়ন । অণুবীক্ষণ যন্ত্ৰৰ সহায়ত শৰীৰৰ সূক্ষ্ম গঠনৰ অধ্যয়নকে
আণুবীক্ষণিক শৰীৰস্থান বুলি ক’ব পাৰি। কলাবিদ্যা (histology, শৰীৰৰ কলাসমূহৰ
বিন্যাস সম্পৰ্কে অধ্যয়ন) আৰু কোষ বিদ্যা (Cell biology/cytology, কোষসমূহৰ
অধ্যয়ন) ইয়াৰ অন্তৰ্গত ।

শৰীৰস্থানৰ ইতিহাস চালে সময়ৰ লগে লগে শৰীৰৰ অংগ আৰু গঠন সম্পৰ্কীয় জ্ঞানৰ দ্ৰুত
বিকাশ চকুত পৰে। পুৰণি কালৰ জন্তু আৰু মৃত মানৱ শৰীৰ কাটি-ছিঙি পৰীক্ষা কৰা
উপায়বোৰো বিংশ শতিকাৰ প্ৰযুক্তিগত জটিল কৌশল যেনে এক্স ৰে’, আলট্ৰাচাউণ্ড,
এম.আৰ.আই. আদিৰ উত্থানৰ ফলত ক্ৰমাৎ নোহোৱা হৈ পৰিছে ।

শৰীৰস্থানক শৰীৰ ৰোগতত্ব (anatomical pathology)ৰ লগত ভুল কৰিব নালাগে, এই বিষয়টো
হৈছে ৰোগগ্ৰস্ত অংগৰ সম্যক আৰু আণুবীক্ষণিক অধ্যয়ন।

পৃষ্ঠ শৰীৰস্থান (surface anatomy/Superficial anatomy ) হ’ল শৰীৰৰ ভাঁজ বা
পৃষ্ঠভাগত সহজে দেখা পোৱা আংগিক চিহ্নসমূহৰ অধ্যয়ন। পৃষ্ঠ শৰীৰস্থানৰ জ্ঞানেৰে
চিকিৎসক বা পশু শল্য চিকিৎসকএ ভিতৰভাগত থকা গঠনসমূহৰ স্থান বা অৱস্থাৰ আভাস পাব
পাৰে । "পৃষ্ঠ" এটা দিশগত শব্দ যিটোৱে কোনো অঙ্গ আন অঙ্গতকৈ বাহিৰত বা শৰীৰৰ
পৃষ্ঠাভাগৰ ওচৰত অৱস্থিত হোৱা বুজায়।

সম্যক মানৱ শৰীৰস্থান আৰু কলাবিদ্যাকে ধৰি মানৱ শৰীৰস্থান হৈছে প্ৰাপ্তবয়স্ক মানৱ
শৰীৰৰ গঠনৰ বৈজ্ঞানিক অধ্যয়ন।

সাধাৰণতে জীৱবিদ্যাৰ ছাত্ৰ, চিকিৎসাবিজ্ঞানৰ ছাত্ৰ, পেৰামেডিক, ফিজিঅ’থেৰাপিষ্ট,
নাৰ্ছ আদিয়ে বিভিন্ন মডেল, কংকাল, পাঠ্যপুথি, ছবি, বক্তৃতা, টিউট’ৰিয়েল আদিৰ
সহায়ত সম্যক শৰীৰস্থান আৰু আণুবীক্ষণিক শৰীৰস্থানৰ জ্ঞান আয়ত্ত কৰে। কলাৰ স্লাইড
প্ৰস্তুত কৰি অণুবীক্ষণ যন্ত্ৰৰে চাই আণুবীক্ষণিক শৰীৰস্থান বা কলাবিদ্যাৰ জ্ঞান
বঢ়াব পাৰি। ইয়াৰ বাহিৰেও চিকিৎসা বিজ্ঞানৰ ছাত্ৰসকলে ব্যৱচ্ছেদন আৰু মৃতদেহৰ
অধ্যয়নেৰে সম্যক শৰীৰস্থানৰ কথা জানিব পাৰে।

মানৱ শৰীৰস্থান, শৰীৰতত্ব আৰু জৈৱ ৰসায়ন চিকিৎসা বিজ্ঞানৰ প্ৰাথমিক বিষয় যিবোৰ
চিকিৎসা মহাবিদ্যালয়ৰ প্ৰথম বাৰ্ষিকৰ ছাত্ৰক শিকোৱা হয়। মানৱ শৰীৰস্থান
স্থানীয়ভাৱে বা প্ৰণালীবদ্ধভাৱে শিকাব পাৰি; অৰ্থাৎ মূৰ, বুকুৰ দৰে শৰীৰৰ স্থান
এটা বাছি লৈ, বা স্নায়ুতন্ত্ৰ, শ্বাসতন্ত্ৰৰ দৰে অঙ্গপ্ৰণালী এটা বাছি লৈ। সকলো
চিকিৎসকৰ বাবে শৰীৰস্থানৰ পুংখানুপুংখ জ্ঞানৰ প্ৰয়োজন, বিশেষকৈ শল্য চিকিৎসক বা
ৰোগ নিৰ্ধাৰণৰ লগত জড়িত কলাৰোগতত্ব(histopathology) বা ৰেডিঅ’ল’জী ক্ষেত্ৰৰ
চিকিৎসকৰ বাবে।



https://as.wikipedia.org/wiki/%E0%A6%B6%E0%A7%8B%E0%A6%A3%E0%A6%BF%E0%A6%A4%E0%A6%AA%E0%A7%81%E0%A7%B0_%E0%A6%9C%E0%A6%BF%E0%A6%B2%E0%A6%BE

শোণিতপুৰ (ইংৰাজী: Sonitpur) ভাৰতৰ অসম ৰাজ্যৰ এখন প্ৰশাসনিক জিলা৷ জিলাখনৰ প্ৰধান
সদৰ ঠাই হৈছে তেজপুৰ৷ ২০১১ চনৰ লোকপিয়ল অনুসৰি নগাঁও আৰু ধুবুৰীৰ পিছত তৃতীয়
জনবহুল জিলা৷ শোণিতপুৰ জিলা প্ৰাকৃতিকভাৱে অতি সুন্দৰ এখন জিলা আৰু বিভিন্ন
জাতি-জনগোষ্ঠীৰ মিলনভূমি৷ শোণিতপুৰ জিলা বিভিন্ন ঐতিহাসিক সমলেৰে চহকী৷

সাহিত্যিক অৰ্থত শোণিতপুৰৰ অৰ্থ হৈছে তেজৰ নগৰ৷ প্ৰধানকৈ শোণিতপুৰ নামটো আহিছে
সংস্কৃত 'শোণিত' (অৰ্থ তেজ) আৰু 'পুৰ' (অৰ্থ নগৰ)ৰ পৰা৷ এই ঠাইখনৰ পুৰণি নাম
বৰ্তমান ইয়াৰ সদৰ ঠাই তেজপুৰ হিচাপেও জনা গৈছিল৷ তেজপুৰ শব্দটোও আহিছে সংস্কৃত
'তেজ' আৰু 'পুৰ' শব্দৰ পৰা৷ শোণিতপুৰ নামটোৰ ঐতিহাসিক কাহিনী এনেধৰণৰ৷ এসময়ত ইয়াত
বাণ নামৰ এজন ৰজাই ৰাজত্ব কৰিছিল, তেওঁ আছিল অসুৰৰ ৰজা৷ বাণ ৰজাৰ জীয়ৰী উষাই সপোনত
এজন কোঁৱৰক দেখা পায় আৰু তেওঁৰ প্ৰেমত পৰে৷ তেওঁ চিত্ৰলেখাৰ সহায়ত সেই কোঁৱৰজন
ভগৱান শ্ৰীকৃষ্ণৰ নাতি অনিৰুদ্ধ বুলি গম পায় আৰু দুয়োৰে মাজত প্ৰেমৰ সম্পৰ্ক
স্থাপিত হয়৷ বাণ ৰজাই সেই কথা গম পাই উষাক অগ্নিৰ দ্বাৰা আৱৰি থকা এটা ঘৰৰ মাজত
বন্দী কৰি ৰাখে৷ সেই ঘৰটোকে অগ্নিগড় বোলে৷ কিন্তু অনিৰুদ্ধই উষাৰ সখীয়েক শিল্পী
চিত্ৰলেখাৰ সহায়ত উষাক লাভ কৰে আৰু গন্ধৰ্ব প্ৰথাৰে বিবাহ কৰে৷ এই কথাত বাণ ৰজা
আৰু শ্ৰীকৃষ্ণৰ মাজত যুদ্ধ আৰম্ভ হয়৷ এই যুদ্ধত হাজাৰ হাজাৰ যোদ্ধাৰ মৃত্যু হয়
চাৰিওফালে তেজৰ নৈ-বৈ যায়৷ ইয়াৰ ফলতেই এই ঠাইৰ নাম তেজপুৰ (তেজৰ নগৰ) লাভ কৰে৷
পিছলৈ গোটেই জিলাখনকে শোণিতপুৰ হিচাপে পৰিচিত হয়৷

শোণিতপুৰ জিলা ব্ৰহ্মপুত্ৰ নদীৰ উত্তৰ দিশে মুঠ ৫৩২৪ বৰ্গ কিলোমিটাৰ আগুৰি আছে৷
আনহাতে জিলাখন ২৬° ৩০’N আৰু ২৭° ০১’N অক্ষাংশ আৰু ৯২° ১৬’E আৰু ৯৩° ৪৩’E দ্ৰাঘিমাংশ
মাজত অৱস্থিত৷

২০১১ চনৰ লোকপিয়ল অনুসৰি জিলাখনৰ মুঠ জনসংখ্যা হৈছে ১,৯২৫,৯৭৫৷ ২০০১-২০১১ চনৰ
ভিতৰত জনসংখ্যাৰ হাৰ হৈছে ১৫.৬৭%৷ আনহাতে প্ৰত্যেক ১০০০ মাইল দূৰত্বৰ ৯৪৬ গৰাকী
মহিলা বাস কৰে৷ জিলাখনৰ শিক্ষিত হাৰ হৈছে ৬৯.৯৬%৷ আনহাতে জিলাখনৰ হিন্দু
ধৰ্মাৱলম্বী লোকৰ সংখ্যা হৈছে ১,২৮৭,৬৪৬ জন আৰু ইছলাম ধৰ্মাৱলম্বী লোকৰ সংখ্যা
২৬৮,০৭৮ (১৫.৯৪) জন৷

প্ৰশাসনিক দিশৰ পৰা জিলাখন সুচাৰুৰূপে পৰিচালনা কৰিবৰ বাবে ১৯৮৩ খ্ৰীষ্টাব্দত দৰং
জিলাখনক দুখন জিলা হিচাপে ভাগ কৰি পেলোৱা হৈছিল। দৰং আৰু শোণিতপুৰক দুখন সুকীয়া
জিলাৰূপে ঘোষণা কৰা পিছত তেজপুৰক শোণিতপুৰ জিলাৰ সদৰ হিচাপে স্বীকৃতি দিয়া হৈছিল।
কালিকা পুৰাণৰ বিৱৰণ অনুসৰি বৰ্তমানৰ দৰং, শোণিতপুৰ আৰু উত্তৰ লখিমপুৰ জিলা কেইখন
বাণৰজাৰ শাসনাধিষ্ঠিত অঞ্চল আছিল।

জিলাখনত বসবাস কৰা বৃহৎ সংখ্যক মানুহৰে মাতৃভাষা হ'ল অসমীয়া ভাষা৷ কিন্তু বহু ঠাইত
মিশ্ৰিত ভাষাৰো ব্যৱহাৰ হয়৷ অন্যান্য কিছু সংখ্যক মানুহে কাৰ্বি ,বড়ো, নেপালী,
বাংলা আৰু হিন্দী ভাষা ব্যৱহাৰ কৰে৷ আনহাতে চাহবাগানসমূহত বাস কৰা বৃহৎ সংখ্যক
শ্ৰমিকৰ মাজত মিশ্ৰিত ৰূপত অসমীয়া ভাষাৰ ব্যৱহাৰ হোৱা দেখা যায়৷

জিলাখনৰ প্ৰধান সদৰ ঠাই হৈছে তেজপুৰ৷ ই ব্ৰহ্মপুত্ৰ নদীৰ পাৰত, ১৮১ কিলোমিটাৰ
গুৱাহাটীৰ পূবত অৱিস্থত৷ বৰ্তমান শোণিতপুৰ জিলাৰ প্ৰধান নগৰ তেজপুৰ ঐতিহাসিক সম্পদৰ
কাৰণে ভাৰত বিখ্যাত৷

শোণিতপুৰ জিলাৰ তিনিটা[উদ্ধৃতিৰ প্ৰয়োজন]প্ৰধান মহকুমা হ'ল তেজপুৰ, বিশ্বনাথ আৰু
গহপুৰ৷

গহপুৰ ভাৰতৰ উত্তৰ-পূবৰ ৰাজ্য অসমৰ শোণিতপুৰ জিলাৰ এটা মহকুমা আৰু এখন ইতিহাস
প্ৰসিদ্ধ নগৰ৷ ইয়াতেই স্বাধীনতা সংগ্ৰামী কনকলতা বৰুৱাৰ জন্ম হয়৷ নগৰখন ৫২ নং
ৰাষ্ট্ৰীয় ঘাই পথৰ দ্বাৰা অৰুণাচল প্ৰদেশৰ ৰাজধানী ইটানগৰৰ লগত সংযোগ হৈ আছে৷ লগতে
ব্ৰহ্মপুত্ৰ নদীৰ দ্বাৰা মাজুলী আৰু যোৰহাটৰ লগতো সংলগ্ন হৈ আছে৷

তেজপুৰ চহৰৰ ব্ৰহ্মপুত্ৰৰ পাৰত অৱস্থিত ঐতিহাসিক গড়। এই গড়টো তেজপুৰৰ বাণৰজাই
নিৰ্মাণ কৰিছিল। শত্ৰুৰ পৰা নগৰখন সুৰক্ষিত কৰি ৰাখিবলৈ বাণাসুৰে সমগ্ৰ নগৰখনকে
অগ্নিৰে বেৰি থৈছিল বুলি কালিকা পুৰাণত উল্লেখ আছে। কালিকা পুৰাণত উল্লেখ আছে যে
শত্ৰুৰ পৰা নগৰখন সুৰক্ষিত কৰি ৰাখিবলৈ বাণাসুৰে সমগ্ৰ নগৰখনকে অগ্নিৰে বেৰি থৈছিল।
সেয়ে এই গড়টোৰ নাম অগ্নিগড় হ'ল। অগ্নিগড়ৰ সংৰক্ষণৰ বাবে ১৯২৮ চনত তেজপুৰ
পৌৰসভাৰ পৌৰপতি পদ্মনাথ গোহাঞি বৰুৱায়ে ব্ৰহ্মপুত্ৰৰ পাৰত থকা টিলাটোত এখনি উদ্যান
প্ৰতিষ্ঠা কৰে। বৰ্তমান তেজপুৰ পাৰিপাৰ্শ্বিক সমিতিৰ তত্বাৱধানত এখন উদ্যান
পৰিচালনা কৰি থকা হৈছে।

তেজপুৰ নগৰৰ পৰা প্ৰায় পাঁচ কিলোমিটাৰ পশ্চিমে দ-পৰ্বতীয়া নামৰ গাঁৱত অৱস্থিত।
১৯২১-১৯২২ চনত ভাৰতীয় পুৰাতত্ত্ব জৰীপ বিভাগৰ খনন কাৰ্যৰ পৰা দ-পৰ্বতীয়াত শিলৰ
মন্দিৰৰ ওপৰত আহোম যুগত শিল আৰু ইটাৰে নিৰ্মিত দেৱালয়ৰ গাঁথনি উদ্ধাৰ হয়। ঠাৱৰ
কৰা হৈছে যে এই ঠাইত বাণ ৰজাই হৰি-হৰৰ মিলন ভূমিৰ স্মৃতি চিৰযুগমীয়া কৰি ৰাখিবৰ
বাবে ’হৰি হৰাত্মক’ শিৱ প্ৰতিষ্ঠা কৰি মন্দিৰ নিৰ্মাণ কৰাইছিল। বৰ্তমানৰ শিলৰ দ্বাৰ
এই মন্দিৰৰে ভগ্নাৱশেষ। কোনো কোনো প্ৰত্নতত্ববিদে এয়া গুপ্ত যুগৰ আটাইতকৈ পুৰণি
স্মৃতি চিহ্ন বুলি ক’ব খোজে। এই স্থান ভাৰতীয় পুৰাতত্ত্ব জৰীপ বিভাগৰ দ্বাৰা
সংৰক্ষিত কৰা হৈছে।

তেজপুৰ চহৰৰ উত্তৰ দিশত এটা সৰু টিলাৰ ওপৰত মহাভৈৰৱ মন্দিৰ অৱস্থিত। এই মন্দিৰত
হিন্দুসকলৰ আৰাধ্য দেৱতা শিৱক নিতৌ পূজা অৰ্চনা কৰা হয়। কথিত আছে যে দ্বাপৰ যুগত
শিৱভক্ত বাণাসুৰে এই মন্দিৰ নিৰ্মান কৰিছিল। মন্দিৰৰ ভূমিৰ পৰিমাণ ১৫৯ কঠা ৩ লেচা।
মন্দিৰৰ চাৰিওফালে সিঁচৰিত ভগ্ন শিলাখণ্ডসমূহৰ পৰা এইটো অনুধাৱন কৰিব পাৰি যে মূল
মন্দিৰক কেন্দ্ৰ কৰি আন সৰু সৰু মন্দিৰ নিৰ্মান কৰা হৈছিল। কথিত আছে যে বাণৰজাৰ
জীয়ৰী ঊষাই ইয়াতেই সদায় পূজা অৰ্চনা কৰিছিল। মূল মন্দিৰৰ ভিতৰত এটা বৃহৎ শিৱলিংগ
আছে। এই লিংগটো ৰ উচচতা প্ৰায় ৩.২ মিটাৰ আৰু প্ৰস্থ প্ৰায় ২.৩ মিটাৰ। মহাভৈৰৱ
মন্দিৰৰ এই শিৱলিংগ এছিয়া মহাদেশৰ বৃহত শিৱলিংগ সমূহৰ ভিতৰত লেখত ল’বলগীয়া।

তেজপুৰ নগৰৰ নতুন কলিবাৰীত ব্ৰহ্মপুত্ৰৰ কাষৰ এটা টিলাৰ ওপৰত অৱস্থিত। বামুণী
পাহাৰৰ কিছু পূবে থকা এই মন্দিৰ স্থানীয়ভাৱে মাইথান বুলি জনাজাত। মন্দিৰৰ সৰ্বমুঠ
মাটিৰ পৰিমাণ প্ৰায় ৬ বিঘা। এই মন্দিৰৰ নিৰ্মাণ সম্পৰ্কে একো প্ৰামাণিক তথ্য নথকা
হেতুকে কেতিয়া আৰু কোনে এই মন্দিৰ সাজি উলিয়াইছিল এয়া এতিয়াও অজ্ঞাত।এই মন্দিৰত
বলিবিধান প্ৰথা আজিও চলি আছে। এই মন্দিৰত হিন্দুসকলৰ আৰাধ্য ভৈৰৱী দেৱীক নিতৌ
পূজা-অৰ্চনা কৰা হয়। লোকশ্ৰুতি অনুসৰি দ্বাপৰ যুগত বাণ ৰজাৰ জীয়ৰী ঊষাই ইয়াতেই
দেৱী আৰাধনা কৰিছিল।

ৰূপকোঁৱৰ জ্যোতিপ্ৰসাদ আগৰৱালাৰ পিতৃগৃহ। এই 'পকী' বা জ্যোতি ভাৰতীৰ স্থাপত্য আৰু
নিৰ্মাণশৈলী ৰাজস্থানী আৰু আহোম যুগৰ শৈলীৰ সংমিশ্ৰণত গঢ়ি উঠিছে। ইয়াতেই প্ৰথম
অসমীয়া চলচ্চিত্ৰ 'জয়মতী'ৰ আখৰা হৈছিল। ১৮৭৮ চনত তেওঁৰ ককাদেউতাক হৰবিলাস
আগৰৱালাই নিৰ্মাণ কৰা ঘৰটোৰ নাম পূৰ্বতে আছিল 'পকী'। সেই সময়ত তেজপুৰত একমাত্ৰ পকী
ব্যক্তিগত বাসভৱন আছিল বাবেই এই ঘৰটোক 'পকী' নামেৰে জনা গৈছিল। পৰৱৰ্তী সময়ত
'পকী'ক ব্যক্তিগত বাসভৱনৰ সলনি জ্যোতিভাৰতী নামেৰে এক সাংস্কৃতিক কেন্দ্ৰলৈ
ৰূপান্তৰিত কৰা হয়। ইয়াত জ্যোতিপ্ৰসাদ আগৰৱালাৰ গীতৰ গ্ৰামোফোন ৰেকৰ্ড, তেওঁৰ
হাতৰ আখৰ থকা কাগজ, বিভিন্ন তথ্য-পাতি, শোৱা পালেং আদি সংৰক্ষণ কৰি ৰখা হৈছে।

শোণিতপুৰ জিলাত হিমালয়ৰ পাদদেশত অৱস্থিত এখন ৰাষ্ট্ৰীয় উদ্যান। ই অৰুণাচল প্ৰদেশৰ
পাকে ব্যাঘ্ৰ প্ৰকল্পৰ সীমান্তৱৰ্ত্তী এক উদ্যান আৰু এই দুয়োখনে মিলি প্ৰায় ১০০০
বৰ্গ কিমি অঞ্চল আগুৰি আছে। ১৯৯৮ চনৰ ৯ ছেপ্তম্বৰত নামেৰি(২০০ বৰ্গ কিলোমিটাৰ)ক
ৰাষ্ট্ৰীয় উদ্যান ঘোষণাৰ চূড়ান্ত অনুজ্ঞা প্ৰদান কৰা হৈছিল। কাজিৰঙা তথা মানাহৰ
পিছতে ঘোষিত ই এইখন অসমৰ তৃতীয়খন ৰাষ্ট্ৰীয় উদ্যান। নামেৰি ৰাষ্ট্ৰীয় উদ্যানৰ
প্ৰাণীকুল বৈচিত্ৰ্যময়। ৰাষ্ট্ৰীয় উদ্যানখনত তিনিশৰো অধিক বিভিন্ন প্ৰজাতিৰ চৰাই
চিৰিকিটি আৰু ছশৰো অধিক বিভিন্ন প্ৰজাতিৰ উদ্ভিদ আছে বুলি জনা যায়।



https://as.wikipedia.org/wiki/%E0%A6%B6%E0%A7%82%E0%A6%A8%E0%A7%8D%E0%A6%AF

শূণ্য বা ০ (zero; pron.: /ˈziːroʊ/ zeer-ohএটা অংক যিটো হিচাপ নিকাচৰ ক্ষেত্ৰত
সকলো স্থানীয় মান পদ্ধতিত এক অপৰিহাৰ্য প্ৰতীক। ইয়াৰ বাহিৰে ই এটা সংখ্যাও হয়।
দুয়োটা ৰূপতে গণিতত ইয়াৰ অতি গুৰুত্বপূৰ্ণ ভূমিকা আছে। শূন্য এটা সংস্কৃত শব্দ৷ই
গণিতত এক কেন্দ্ৰীয় ভুমিকা পালন কৰি গোটা সংখ্যা, বাস্তৱ সংখ্যা আৰু বিভিন্ন
বীজগণিতীয় গঠনৰ যোগাত্মক অভেদ হিচাপে কাম কৰে। এককভাৱে শূন্যই অস্তিত্বহীনতা বুজাই
আৰু অংক হিচাপে ই সংখ্যাৰ মান নিৰূপন কৰে। ভাৰতীয় গণিতজ্ঞসকলে পোন প্ৰথমবাৰৰ বাবে
শূন্যক সংখ্যা হিচাপে ব্যৱহাৰ কৰিছিল৷নৱম শতিকাত পোন প্ৰথমবাৰৰ বাবে ব্যৱহাৰিক
গণনাত শূন্যৰ ব্যৱহাৰ কৰা হৈছিল৷৪৯৮ খ্ৰীষ্টাব্দত ভাৰতীয় গণিতজ্ঞ তথা জ্যোতিৰ্বিদ
আৰ্যভট্টই উল্লেখ কৰিছিল-"স্থানাৎ স্থানম্ দসগুণম্ স্যাত"৷অৰ্থাৎ কোনো সংখ্যাৰ
প্ৰত্যেক অংকৰে মান তাৰ পিছৰ অংকটোৰ দহগুণ৷ইয়াকে দশমিক ভিত্তিত স্থানমান নিৰ্ণয়ৰ
পদ্ধতি অৰ্থাৎ দশমিক পদ্ধতিৰ আৰম্ভণি আখ্যা দিয়া হয়৷শূন্যৰে সৈতে দশমিক পদ্ধতিৰ
প্ৰাচীনতম লিখিত প্ৰয়োগ হিচাপে ৪৫৮ খ্ৰীষ্টাব্দত ৰচিত জৈন পুথি লোকবিভাগ
উল্লেখনীয়৷শূন্যৰ চিহ্ন হিচাপে এটি সৰু বৃত্তৰ প্ৰথম ব্যৱহাৰ দেখা যায় গোৱালিয়ৰৰ
চতুৰ্ভুজ মন্দিৰত প্ৰাপ্ত ৮৭৬ খ্ৰীষ্টাব্দত লিপিবদ্ধ এখন শিলালিপিত৷ ব্ৰহ্মগুপ্তৰ
"ব্ৰহ্মস্পুত সিদ্ধান্ত" নামৰ গ্ৰন্থখনত শূন্যৰ ব্যৱহাৰ সম্পৰ্কে তেওঁ কিছুমান
নিয়ম আগবঢ়াইছে---



https://as.wikipedia.org/wiki/%E0%A6%B2%E0%A6%B8%E0%A6%BF%E0%A6%95%E0%A6%BE_%E0%A6%A4%E0%A6%A8%E0%A7%8D%E0%A6%A4%E0%A7%8D%E0%A7%B0

লসিকা তন্ত্ৰ (ইংৰাজী: Lymphatic system) লসিকা বাহী আৰু লসিকাৰে গঠিত এক অংগ
তন্ত্ৰ। ই সংবহন তন্ত্ৰৰে এটা ভাগ। মানুহৰ সংবহন তন্ত্ৰই দৈনিক প্ৰায় ২০ লিটাৰ তেজ
পৰিবহন কৰে। ইয়াৰে কৌশিক পৰিশ্ৰাৱন প্ৰক্ৰিয়াত ৰক্ত কোষবোৰ প্লাজমাৰ পৰা পৃথক হৈ
পৰে। প্ৰায় ১৭ লিটাৰ পৰিশ্ৰাৱিত প্লাজমা ৰক্ত বাহিকাবোৰলৈ প্ৰত্যক্ষভাৰে পুণৰ
শোষিত হয়। বাকী ৩ লিটাৰ প্লাজমা দেহ ৰসত থাকি যায়। তেজৰ এই তিনি লিটাৰ প্লাজমাৰ
ঘাটি পূৰণ কৰাই হৈছে লসিকা তন্ত্ৰৰ প্ৰধান কাৰ্য। লসিকা তন্ত্ৰৰ মাজেৰেই এই তিনি
লিটাৰ প্লাজমা তেজত প্ৰৱেশ কৰে।

লসিকা তন্ত্ৰৰ অন্য এটা প্ৰধান কাৰ্য প্ৰতিৰক্ষা তন্ত্ৰৰ সৈতে সম্পৰ্কৃত। লসিকা
তেজৰ সৈতে প্ৰায় একে, কিন্তু ইয়াত লিম্ফ'চাইট আৰু অন্য শ্বেত ৰক্ত কণাহে থাকে।
ইয়াত দেহৰ বজ্য পদাৰ্থ আৰু কোষৰ অৱশেষৰ লগতে বেক্টেৰিয়া আৰু প্ৰট্ৰিনো থাকে।
লসিকা কলাত লিম্ফ'চাইটৰ উৎপাদন হয়। লসিকা গ্ৰন্থীত লিম্ফ'চাইটবোৰ থুপপাতি থাকে।
স্প্লেন আৰু থাইমাছ প্ৰতিৰক্ষা তন্ত্ৰৰ লগত জড়িত লসিকা অংগ। পাচন তন্ত্ৰৰ লগত
সম্পৰ্কৃত লসিকা অংগ হৈছে টনছিলবোৰ। লসিকা কলাত লিম্ফ'চাইটৰ লগতে সহযোগী হিচাপে
অন্য কোষো থাকে।লিম্ফ'চাইটৰ উৎপাদন আৰু পৰিবহনৰ সৈতে জড়িত সকলো গঠন (লসিকাৰ
প্ৰাথমিক কোষীয় উপাদানবোৰ), মেৰু মজ্জা, আৰু পাচন তন্ত্ৰৰ সৈতে জড়িত লসিকা
কলাবোৰো লসিকা তন্ত্ৰৰ অন্তৰ্গত।

তেজ পেৰেণকাইমা কোষ আৰু কলাৰ প্ৰত্যক্ষ সম্পৰ্কলৈ নাহে। কিন্তু অনুকোষীয় বিনিময়ৰ
পাছত তেজৰ প্লাজমা পেৰেণকাইমা কোষৰ সৈতে সম্পৰ্কৃত দেহৰসত প্ৰৱেশ কৰে। তেতিয়া,
লসিকা বাহীৰ সংকোচন বা কলাৰ বাহ্যিক হেঁচা (যেনে- পেশীৰ সংকোচন) নাইবা কিছুমান জীৱৰ
লসিকা হৃদয়ৰ দ্বাৰা লসিকা বাহীৰ মাজেৰে লসিকা প্ৰৱাহিত হয়। দেহৰ আভ্যন্তৰিণ বা
বাহ্যিক অংশ অনুসৰি লসিকা গ্ৰন্থী আৰু প্ৰৱাহ চালিত হয়। লসিকা আভ্যন্তৰিণ বা
বাহ্যিক পথেৰে তেজত প্ৰৱেশ কৰে। মূৰ, ভৰি, আৰু দেহ গহ্বৰৰ বেৰত লসিকাই বাহ্যিক পথ,
আৰু ডিঙি, উদৰ, আৰু উদৰীয় গহ্বৰত লসিকাই আভ্যন্তৰিণ পথ লয়।

অৱশেষত লসিকা, লসিকা বাহীৰ পৰা লসিকা নলীৰ মাজেৰে ইণ্টাৰনেল জাগুলাৰ ভেইনৰ সংযোগ
স্থলত থকা এডাল বা দুডাল ছাবক্লেভিয়ান ভেইনত প্ৰৱেশ কৰে।



https://as.wikipedia.org/wiki/%E0%A6%AF%E0%A6%BE%E0%A6%A8%E0%A7%8D%E0%A6%A4%E0%A7%8D%E0%A7%B0%E0%A6%BF%E0%A6%95_%E0%A6%85%E0%A6%AD%E0%A6%BF%E0%A6%AF%E0%A6%BE%E0%A6%A8%E0%A7%8D%E0%A6%A4%E0%A7%8D%E0%A7%B0%E0%A6%BF%E0%A6%95%E0%A7%80

যান্ত্ৰিক অভিযান্ত্ৰিকী (ইংৰাজী: Mechanical Engineering, মেকানিকেল
ইঞ্জিনিয়াৰিং) এটা অভিযান্ত্ৰিক বিষয়, যত অভিযান্ত্ৰিকী , পদাৰ্থ বিজ্ঞান আৰু
সামগ্ৰী বিজ্ঞানৰ বিধি প্ৰয়োগ কৰি কোনো যান্ত্ৰিক প্ৰক্ৰিয়া এটাৰ ৰূপায়ন,
বিশ্লেষণ, নিৰ্মাণ আৰু প্ৰতিপালন কৰা হয় । ই এটা অভিযান্ত্ৰিক বিষয়ৰ শাখা য'ত
কল-কব্জাৰ ৰূপায়ন, উৎপাদন আৰু . পৰিচালনৰ কথা নিহীত হৈ আছে। ই এটা অতিকে পুৰণি আৰু
ব্যাপক অভিযান্ত্ৰিক বিষয়।



https://as.wikipedia.org/wiki/%E0%A6%AF%E0%A6%A4%E0%A7%80%E0%A6%A8_%E0%A6%AC%E0%A7%B0%E0%A6%BE

যতীন বৰা (ইংৰাজী: Jatin Bora) হৈছে অসমৰ এগৰাকী চলচ্চিত্ৰ আৰু মঞ্চ অভিনেতা আৰু
চলচ্চিত্ৰ পৰিচালক৷ যতীন বৰাই অভিনয় জীৱনৰ পাতনি মেলে ১৯৮৯ চনত আব্দুল মজিদ
পৰিচালিত ছবি "উত্তৰকাল"ৰ যোগেদি৷ ১৯৯৫ চনত তেওঁ প্ৰদীপ গগৈ পৰিচালিত "আই কিল হিম
ছাৰ" নামৰ ছবিখনত এটি মুখ্য চৰিত্ৰত অভিনয় কৰে৷ ২০০০ চনত মুক্তি পোৱা মুনিন বৰুৱা
পৰিচালিত "হিয়া দিয়া নিয়া"ত কৰা অভিনয়েৰে তেওঁ অসমৰ দৰ্শকৰ মাজত এক সুকীয়া আসন
দখল কৰে৷ যতীন বৰাই ৰূপালী পৰ্দাৰ লগতে ভ্ৰাম্যমাণ থিয়েটাৰৰ মঞ্চতো অভিনয় কৰে৷
যতীন বৰা অভিনীত, সঞ্জীৱ সভাপণ্ডিত পৰিচালিত ছবি "জুয়ে পোৰা সোন"-এ ২০০৪ চনত
আন্তৰাষ্টীয় চলচ্চিত্ৰ সমাৰোহত বাছনি পায়৷ যতীন বৰাই ২০০৬ চনত "অধিনায়ক" নামৰ
এখন ছবি পৰিচালনাও কৰে৷ তেওঁ ১৯৯৭ চনত ডঃ ভবেন্দ্ৰ নাথ শইকীয়া পৰিচালিত কালসন্ধ্যা
নামৰ হিন্দী ছবিখনত অভিনয় কৰে৷



https://as.wikipedia.org/wiki/%E0%A6%AF%E0%A6%95%E0%A7%8D%E0%A6%B7%E0%A7%8D%E0%A6%AE%E0%A6%BE

যক্ষ্মা (ইংৰাজী:  Tuberculosis; MTB, বা TB (টিউবাৰকল বেচিলাছৰ চমু ৰূপ)) হৈছে
বিভিন্ন প্ৰকাৰৰ মাইক'বেক্টেৰিয়া, বিশেষকৈ মাইক'বেক্টেৰিয়াম টিউবাৰকুল'ছিছৰ
দ্বাৰা বহুলভাৱে হোৱা সংক্ৰামক ৰোগ। এই বীজানুয়ে প্ৰধানকৈ হাঁওফাঁওত আক্ৰমণ কৰে
যদিও দেহৰ অন্য অংশতো আক্ৰমণ কৰা দেখা যায়। ই এবিধ বতাহৰ যোগেদি বিয়পা
ৰোগ;যক্ষ্মাৰোগীৰ থু, খেকাৰ, হাঁচি অথবা মুত্ৰৰ দ্বাৰা এই ৰোগ বিয়পে। বহু ক্ষেত্ৰত
লক্ষণবিহীন লেটেণ্ট টিউবাৰকুল'ছিছৰ সংক্ৰমণ হোৱা দেখা যায়। এনে লক্ষণবিহীন যক্ষা
চিকিৎসা নকৰিলে সক্ৰিয় ৰূপ লয় আৰু প্ৰায় ৫০% তকৈ অধিক ৰোগীৰ মৃত্যু পৰ্যন্ত হয়।

পৃথিৱীৰ প্ৰায় এক-তৃতীয়াংশ লোক M. Tuberculosisত আক্ৰান্ত বুলি অনুমান কৰা হৈছে
আৰু বছৰি প্ৰায় জনসংখ্যাৰ ১% লোক নতুনকৈ সংক্ৰমিত হৈ আছে। ২০০৭ চনত প্ৰায় ১৩.৭
নিযুত লোক যক্ষ্মাত আক্ৰান্ত হৈছিল, আনহাতে ২০১৩ চনত আৰু নতুন ৯ নিযুত ৰোগীৰ তথ্য
পোৰহলৈ আহিছিল। ২০১৩ চনত প্ৰায় ১.৩ নিযুতৰ পৰা ১.৫ নিযুত লোকৰ মৃত্যু হৈছিল,
ইয়াৰে অধিক সংখ্যক ৰোগী উন্নয়নশীল দেশৰ আছিল। ২০০৬ চনৰ পৰা মুঠ যক্ষ্মাৰোগৰ ঘটনা
কম হৈছে আৰু নতুন ঘটনা ২০০২ চনৰ পৰা হ্ৰাস পাইছে। পৃথিৱীৰ ভিন্ন প্ৰান্তত এই ৰোগৰ
হাৰো ভিন্ন; এছিয়া আৰু আফ্ৰিকাৰ মুঠ জনসংখ্যাৰ প্ৰায় ৮০% লোক এই ৰোগত আক্ৰান্ত,
আনহাতে সংযুক্ত ৰাষ্ট্ৰত এই হাৰ মাত্ৰ ৫-১০%। দূৰ্বল প্ৰতিৰক্ষা তন্ত্ৰ, HIV
সংক্ৰমণৰ উচ্চ হাৰ আৰু এইডছৰ বৃদ্ধিৰ ফলস্বৰূপে বিকাশশীল দেশসমূহত যক্ষ্মাৰ
পাদূৰ্ভাৱ অত্যাধিক হোৱা পৰিলক্ষিত হৈছে।



https://as.wikipedia.org/wiki/%E0%A6%AE%E0%A6%BE%E0%A6%A8%E0%A7%B1_%E0%A6%B6%E0%A7%B0%E0%A7%80%E0%A7%B0

মানৱ সভ্যতাৰ অগ্ৰগতিৰ লগে লগে বিজ্ঞানৰ অভুতপূৰ্ব উন্নতি হৈছে৷ ইয়াৰ যোগেদি
মানুহে আৱিষ্কাৰ কৰিছে ন ন অত্যাধুনিক যন্ত্ৰপাতি৷ উন্নতিৰ সোপানৰ শীৰ্ষস্থানত
আৰোহন কৰিও মানুহে আজিলৈকে এনে এটি যন্ত্ৰ নিৰ্মান কৰিব পৰা নাই যাৰ তুলনা মানৱ
দেহৰ লগত কৰিব পাৰি৷ মানৱ দেহৰ "যন্ত্ৰ-পাতি"ৰ বৈচিত্ৰৰ কথা ভাবিলে অতি আচৰিত হ'ব
লাগে৷ মানুহে যন্ত্ৰ মানৱ বা ৰবট নিৰ্মান কৰিছে যদিও তেজ মঙহৰ মানুহৰ লগত তাৰ তুলনা
নহয়৷ মানৱ শৰীৰটো বিভিন্ন অংগ-পত্যংগ, ২০৬ ডাল অস্থি বা হাড়, ৩২ টা দাঁত, কেইবাশ
পেশী, বহু কিলোমিটাৰ দীঘল স্নায়ু আৰু কোটি কোটি কোষ আদিৰে গঠিত৷ এই অংগ-পত্যংগবোৰে
সহযোগিতাৰে আমাৰ দেহটো পৰিচালনা কৰে৷ তলত আমাৰ শৰীৰৰ কিছুমান অংগ দিয়া হ'ল-



https://as.wikipedia.org/wiki/%E0%A6%AE%E0%A6%BE%E0%A6%9B

মাছ (ইংৰাজী:  fish) একপ্ৰকাৰৰ জলজ প্ৰাণী। মাছে ফুলৰ সহায়ত উশাহ লয়। ইহঁতৰ আঙুলি
অথবা ভৰি নেথাকে। বেছিভাগ মাছেই শীতল ৰক্তৰ প্ৰাণী। পৰ্বতীয়া জল ধাৰাৰ পৰা, অতি
গভীৰ সমুদ্ৰ পৰ্যন্ত মাছ পোৱা যায়। বৰ্তমানলৈকে অন্য যিকোনো মেৰুদণ্ডীৰ তুলনাত
মাছৰ সৰ্বাধিক, প্ৰায় ৩৩,১০০ টা নথিভুক্ত প্ৰজাতি পোৱা গৈছে।

মাছবোৰ মানুহৰ খাদ্যৰ এটা প্ৰধান উৎস। খাদ্যৰ বাবে মানুহে সাগৰ আৰু পুখুৰীত মাছৰ
চিকাৰ কৰে আৰু ব্যৱসায়িক ভাৱে পালনো কৰে। বহু লোকে আলংকৰিক মাছক সৌন্দৰ্যবৰ্ধনৰ
বাবে একুৰিয়ামতো ৰাখে। ধৰ্মীয় চিহ্ন, কলা, কিতাপ আৰু চলচিত্ৰৰ বিষয় হিচাপে যুগ
যুগ ধৰি মাছ সংস্কৃতিৰ এক অবিছেদ্য অংগ ৰূপে পৰিণিত হৈ আহিছে।

সাধাৰণতে মাছ বুলিলে একে পূৰ্বজৰ পৰা সৃষ্টি হোৱা উভচৰ, সৰীসৃপ, চৰাই আৰু
স্তন্যপায়ীবোৰক ধৰা নহয়, যদিও ইয়াক জীৱ বৈজ্ঞানিক শ্ৰেণীবিভাজনৰ এটা সঠিক গোট
বুলি গণ্য কৰা নহয়, কিয়নো তিমি মাছৰ দৰে স্তন্যপায়ী তথা মিছামাছৰ দৰে পতংগকো মাছ
বুলিয়েই কোৱা হয়। শ্ৰেণীবিভাজনত পৰম্পৰাগত মৎস বা মাছ শব্দক এক প্ৰকাৰগত গোট
বুলিহে কোৱা হয়।

মাছ হিচাপে গণ্য কৰা জীৱবোৰ হৈছে কেম্ব্ৰিয়ান যুগত উদ্ভৱ হোৱা কিছুমান কোমল দেহৰ
পৃষ্ঠদণ্ডী। সকলো মাছৰে এ়ডাল প্ৰকৃত মেৰুদণ্ড নেথাকিবও পাৰে।

ভাগ : 2. চিলুৰি (Siluri): বাকলি নেথাকে। উর্দ্ধহনুৰ হাড়ডাল সৰু হৈ পিচ্ছিকাবোৰক
Barbules) ধৰিৰাখে। দ্বিতীয়, তৃতীয়, চতুর্থ আনকি কেতিয়াবা পঞ্চম কশেৰুকাও একেলগে
সংযুক্ত হৈথাকে। উদাহৰণ: এৰিয়াছ (Arius), শিঙি মাছ (Heteropneustes), মাগুৰ মাছ
(Clarius), বৰালী মাছ (Wallago) ।



https://as.wikipedia.org/wiki/%E0%A6%AE%E0%A6%B9%E0%A6%BE%E0%A6%A8%E0%A6%BE%E0%A6%A6

মহানাদ ব্ৰহ্মাণ্ডৰ আতাইতকৈ আগৰ কালৰ আৰু ব্যাপক বিস্তাৰৰ বৰ্তমান ব্যৱহৃত
কস্মলজিকেল শাস্ত্ৰ। এই শাস্ত্ৰৰ মতে আগতে ব্ৰহ্মাণ্ডৰ ঘণত্ব অতি অধিক আছিল আৰু
পিছলৈ ব্ৰহ্মাণ্ড বিস্তাৰিত হ'ল। আধুনিক বিজ্ঞানীয়ে এই ঘটনাৰ সময় প্ৰায় ১৩.৮
বিলিয়ন বছৰ পূৰ্বৰ বুলি কয়, যাক ব্ৰহ্মাণ্ডৰ বয়স বুলি গ্ৰহণ কৰা হৈছে। প্ৰথমৰ
বিস্ফোৰণৰ পিছত ব্ৰহ্মাণ্ডৰ তাপমাত্ৰা তীব্ৰ বেগেৰে কমি আহিল আৰু উপ-পৰমাণৱিক কণা
আৰু পিছলৈ সাধাৰণ পৰমাণুৰ সৃষ্টি হ'ল। এই তত্বসমূহৰ ডাঙৰ ডাঙৰ ডাৱৰে পিছলৈ
গুৰুত্বাকৰ্ষণৰ বাবে তৰা আৰু গেলেক্সি সৃষ্টি কৰিলে। মহানাদৰ শাস্ত্ৰই ব্ৰহ্মাণ্ডৰ
আভ্যন্তৰীন অৱস্থাসমূহ নুবুজাই, বৰঞ্চ সাধাৰণ বিবৰ্তনহে বুজায়।

১৯২৭ত জৰ্জেচ লেমাইটাৰে কৈছিল যে বহল হৈ গৈ থকা ব্ৰহ্মাণ্ডৰ আৰম্ভণি এটি বিন্দুৰ
পৰা হ'ব পাৰে। বিজ্ঞানীসকলে সেই চিন্তাক গ্ৰহণ কৰিলে। মাজতে বিজ্ঞানীসকল দুটা ফৈদত
বিভক্ত হৈছিল-- বহল হৈ থকা ব্ৰহ্মাণ্ডত বিশ্বাস কৰা আৰু ৰৈ থকা ব্ৰহ্মাণ্ডত বিশ্বাস
কৰা। পিছে বিভিন্ন প্ৰমাণে ব্ৰহ্মাণ্ড যে বহল হৈ গৈ আছে, সেই কথাকহে দেখুৱাইছে।
১৯২৯ত,এড্বিন হাবালে লক্ষ কৰিলে যে তাৰকাপুঞ্জসমূহ পৰস্পৰৰ পৰা আতৰি গৈ আছে। এই
কথাই বহল হৈ গৈ থকা ব্ৰহ্মাণ্ডৰ ধাৰণাকেই সমৰ্থন কৰিলে। ১৯৬৪ৰ কস্মিক মাইক্ৰৱেভ
বেকগ্ৰাউণ্ড ৰেডিয়েচন আৱিষ্কাৰ হ'ল, যিয়ে মহানাদ আৰ্হিকেই সমৰ্থন কৰিলে। এই
শাস্ত্ৰই আৱিষ্কাৰৰ আগতে ব্ৰহ্মাণ্ডব্যাপী বেকগ্ৰাউণ্ড ৰেডিয়েচন থকাৰ কথা কয়।
তাৰো পিছত, চুপাৰ্নভেৰ ৰেডচিফ্টৰ জোখ-মাখে কয় যে ব্ৰহ্মাণ্ডৰ বহলীকৰণত ত্বৰণ দেখা
গৈছে। জনা ভৈতিক বিজ্ঞানৰ নীয়ম ব্যৱহাৰ কৰি আগৰ সময়ৰ ব্ৰহ্মাণ্ডৰ গুণাগুণ চাব
পাৰি।

হাবালে লক্ষ কৰিলে যে দুৰৰ তাৰকামণ্ডলসমূহৰ দূৰত্ব আৰু সিহঁতৰ ৰেডচিফ্টৰ মাজত বিশেষ
সম্পৰ্ক আছে। বুজা গ'ল যে দূৰৰ তাৰকামণ্ডললবোৰ আমাৰ পৰা দূৰলৈ গৈ আছে, সিহঁতৰ
দূৰত্বৰ সৈতে সমানুপাতিক গতিত, অৰ্থাৎ গেলেক্সিটো আমাৰ পৰা যিমান দূৰত আছে, সিমানেই
বেগেৰে আমাৰ পৰা দূৰলৈ গৈ আছে। কপাৰ্নিচিয়ান নীতিৰ মতে সকলো দেখি পোৱা প্ৰান্ত
পৰস্পৰৰ পৰা আতৰি গৈ আছে, অৰ্থাৎ আগতে ব্ৰহ্মাণ্ড অধিক ঘণ আৰু উষ্ণ আছিল। বৃহৎ
পাৰ্টিক্ল এক্সেলেৰেটৰসমূহে ব্ৰহ্মাণ্ডৰ আৰম্ভণিৰ ক্ষণৰ নকল কৰিব পাৰে, যিয়ে
মহানাদ শাস্ত্ৰকে সমৰ্থন কৰে।

প্ৰথম প্ৰটন, নিউট্ৰন আৰু ইলেক্ট্ৰন সৃষ্টি হ'ল। সাধাৰণ হ'লেও প্ৰথম পৰমাণু মহানাদৰ
৩ মিনিটৰ ভিতৰত সৃষ্টি হ'ল। বৈদ্যুতিকভাৱে নিউট্ৰেল পৰমাণু সৃষ্টি হ'বলৈ কেইবাহাজাৰ
বছৰ লাগিলে। মহানাদত সৃষ্ট এটমৰ প্ৰায়বোৰ হাইড্ৰজেন, হিলিয়াম আৰু লিথিয়াম আছিল।
এই তত্বসমূহৰ ডাঙৰ ডাঙৰ ডাৱৰে মধ্যাকৰ্ষণৰ ফলত তৰা, তাৰকামণ্ডল সৃষ্টি কৰিলে। গধূৰ
তত্ব তৰাত অথবা চুপাৰ্নভেত থাকিলে।

মহানাদ শাস্ত্ৰই বিভিন্ন পৰিঘটনা বুজাত সহায় কৰে, যেন পাতল তত্ব বিপুল পৰিমাণে
পোৱা, কস্মিক মাইকক্ৰৱেভ বেকগ্ৰাউণ্ড, ডাঙৰ স্কেল ষ্ট্ৰাক্সাৰ আদি। মহানাদৰ আৰ্হি
এলবাৰ্ট আইনষ্টাইনৰ ৰিলেটিভিটি, আৰু ভৌতিক বিজ্ঞানৰ সৰলীকৃত হ'ম'জীনটি, আইচ'ট্ৰফি
আদিৰ ওপৰত নিৰ্ভৰশীল। এলেক্সেণ্ডাৰ ফ্ৰাইডমেনে মুখ্য ইকুৱেচনসমূহ দিলে আৰু ৱিলেম দে
চিটাৰেও বৰঙণি আগ বঢ়ালে। তাৰ পিছতো কেইবাজনো বিজ্ঞানীয়ে নতুন নতুন কথা যোগ কৰিলে।
লাম্ব্দা-চিএমডি আৰ্হি মহানাদৰ প্ৰধান আৰু আতাইতকৈ সৰল আৰ্হি।



https://as.wikipedia.org/wiki/%E0%A6%AE%E0%A6%B8%E0%A7%8D%E0%A6%A4%E0%A6%BF%E0%A6%B7%E0%A7%8D%E0%A6%95

মস্তিষ্ক বা মগজু (brain) বুলিলে সকলো মেৰুদণ্ডী প্ৰাণী আৰু প্ৰায়বোৰ অমেৰুদণ্ডী
প্ৰাণীৰ স্নায়ু তন্ত্ৰৰ কেন্দ্ৰৰূপে কাম কৰা অংগটোক বুজায়। কেৱল কেইবিধমান
অমেৰুদণ্ডী প্ৰাণী যেনে স্প'ঞ্জ, জেলীফিছ, টুনিকে'ট আৰু ষ্টাৰফিছৰ মস্তিষ্ক নাথাকে;
তাৰ সলনি এখন স্নায়ু জালিকা (nerve net) থাকে। মস্তিষ্ক মূৰৰ অংশত সাধাৰণতে
প্ৰাথমিক সংবেদী অংগ যেনে দেখা, শুনা, সমতা ৰক্ষা, সোৱাদ লোৱা, গোন্ধ পোৱা আদি
কাৰ্যৰ ইন্দ্ৰিয়ৰ ওচৰত থাকে। মেৰুদণ্ডীৰ প্ৰাণীৰ দেহত মস্তিষ্কই সকলোতকৈ জটিল অংগ।
এটা সাধাৰণ মানুহৰ মগজুৰ চেৰিব্ৰেল কৰ্টেক্সত (সকলোতকৈ ডাঙৰ অংশ) প্ৰায় ১৫-৩৩
নিযুত স্নায়ুকোষ থাকে। এই গোটেইবোৰ স্নায়ুসান্নিধ্যৰে (synapse) ইটোৱে-সিটোৰ লগত
আৰু আন হাজাৰ হাজাৰ স্নাউকোষৰ লগত সংযুক্ত হৈ থাকে। এই স্নায়ুকোষবোৰে এক্সন নামৰ
দীঘল ছাইট'প্লাজমীয় প্ৰৱৰ্দ্ধৰে তথ্যৰ আদান-প্ৰদান কৰে। এক্সনে সংকেতবোৰ গতি বিভৱ
(action potential) হিচাপে মস্তিষ্কৰ আন অংশ বা বিশেষ লক্ষ্য কোষলৈ কঢ়িয়াই লৈ
যায়।

শৰীৰতত্ব অনুসৰি মগজুৰ কাম হৈছে দেহত আন অংগসমূহক কেন্দ্ৰীয়ভাৱে নিয়ন্ত্ৰণ কৰা।
মগজুৱে পেশীৰ সুনিৰ্দিষ্ট চালনা বা হৰম'ন নামৰ ৰাসায়নিক পদাৰ্থৰ নিঃসৰণেৰে দেহৰ আন
অংশত কাম কৰে। পৰিবেশৰ সলনি হ'লে এই কেন্দ্ৰীয় নিয়ন্ত্ৰণৰ ফলতে ক্ষিপ্ৰ আৰু
সমন্বিত সঁহাৰি সম্ভৱপৰ হয়। স্নায়ুৰজ্জু বা প্ৰান্তীয় স্নায়ুগ্ৰন্থিয়ে প্ৰতীপ
ক্ৰিয়াৰ দৰে কিছুমান প্ৰাথমিক সঁহাৰিত আগভাগ লয়, কিন্তু জটিল সংবেদনাৰ ওপৰত
ভিত্তি কৰি আচৰণৰ উদ্দেশ্য-প্ৰণোদিত নিয়ন্ত্ৰণৰ বাবে তথ্যৰ সংঘবদ্ধ বিশ্লেষণ কৰিব
পৰা মগজুৰ প্ৰয়োজন।

মস্তিষ্কৰ কোষবোৰৰ নিজাববীয়া কাৰ্যপ্ৰণালী প্ৰায় বুজি পোৱাটো এতিয়া সম্ভৱপৰ হৈছে
কিন্তু নিযুত কোষৰ সমন্বিত কামৰ প্ৰক্ৰিয়া এতিয়াও সমাধান হোৱা নাই। আধুনিক
স্নায়ুবিজ্ঞানৰ শেহতীয়া আৰ্হিসমূহত মগজুক জৈৱিক কম্পিউটাৰ বুলি গণ্য কৰে যাৰ
কাৰ্যপ্ৰণালী ইলেক্ট্ৰনিক কম্পিউটাৰতকৈ বহু পৃথক, কিন্তু কম্পিউটাৰ CPU-ৰ দৰে
মহজুৱেও চাৰিওকাষৰ পৰা তথ্য আহৰণ আৰু জমা কৰি নানা ধৰণে বিশ্লেষণ কৰে।

বেলেগ বেলেগ প্ৰজাতিৰ মস্তিষ্কৰ গঠন আৰু আকাৰত যথেষ্ট পাৰ্থক্য আছে আৰু একে বৈশিষ্ট
বিচাৰি পোৱাটো টান। যি নহওক, প্ৰায়বোৰ প্ৰজাতিৰে মস্তিষ্কৰ গঠনে কিছুমান নীতি
অনুসৰণ কৰে। মস্তিষ্কৰ গঠনৰ কিছুমান দিশ সকলো প্ৰজাতিৰ প্ৰাণীৰে একে; আনহাতে
কিছুমান বৈশিষ্টই আদিম মগজুৰ পৰা "উচ্চ" পৰ্যায়ৰ মগজুক পৃথক কৰে, বা মেৰুদণ্ডীৰ
পৰা অমেৰুদণ্ডী প্ৰাণীক পৃথক কৰে।

খালি চকুৰে মগজুৰ ভিতৰ অংশত দুই প্ৰকাৰৰ কলা দেখা যায়- অলপ ডাঠ বৰণীয়া ধূসৰ কলা
(grey matter) আৰু পাতল বৰণৰ শ্বেত কলা (white matter)। মগজুৰ চকলাত বিশেষ
ৰাসায়নিক বৰণ (stain) প্ৰয়োগ কৰি নিৰ্দিষ্ট ধৰণৰ কলাৰ উপস্থিতি ধৰা পেলাব পাৰি।
অণুবীক্ষণ যন্ত্ৰৰেও মগজুৰ কলাৰ গঠন পৰীক্ষা কৰিব পাৰি আৰু মগজুৰ এটা অংশৰ পৰা আন
অংশৰ সংযোগ ধৰা পেলাব পাৰি।

সকলো প্ৰজাতিৰে মস্তিষ্কত দুই প্ৰকাৰৰ প্ৰধান কোষ থাকে: স্নায়ুকোষ আৰু
নিউৰ'গ্লিয়া (neuroglia)। নিউৰ'গ্লিয়া বা গ্লিয়া কেইবাপ্ৰকাৰৰো আৰু এইবোৰে
গাঁথনি, বিপাক, বিকাশ আদি বিভিন্ন কাৰ্য সমাপন কৰে। আনহাতে স্নায়ুকোষক মস্তিষ্কৰ
আটাইতকৈ গুৰুত্বপূৰ্ণ কোষ বুলি গণ্য কৰা হয়। বহু দূৰত থকা লক্ষ্য কোষলৈ সংকেত
পঠিয়াব পৰা ক্ষমতাৰ বাবে স্নায়ুকোষ অনন্য। এইবোৰে এক্সন নামৰ ছাইট'প্লাজমীয়
প্ৰৱৰ্দ্ধৰে সংকেত প্ৰেৰণ কৰে। এক্সনৰ দৈৰ্ঘ্য বহু দীঘল হ'ব পাৰে। এক্সনবোৰে
সংকেতবোৰ গতি বিভৱ (action potential) নামৰ বিদ্যুৎ-ৰাসায়নিক তৰংগৰে পঠিয়ায়। গতি
বিভৱবোৰ এক ছেকেণ্ডৰ এহেজাৰ ভাগৰ এভাগতকৈও কম সময় থাকে আৰু এক্সনৰ মাজেদি ১-১০০
মিটাৰ/ছেকেণ্ড গতিৰে যায়।

এক্সনে আন স্নায়ুকোষলৈ স্নায়ুসান্নিধ্য (synapse) নামৰ বিশেষ সংযোগেৰে সংকেত
প্ৰেৰণ কৰে। এক্সনৰ মাজেদি অহা গতি বিভৱ এটা স্নায়ুসান্নিধ্য আহি পালে তাৰ পৰা
স্নায়ু প্ৰেৰক (neurotransmitter) নামৰ ৰাসায়নিক পদাৰ্থ নিৰ্গত হয়। এই স্নায়ু
প্ৰেৰক গৈ লক্ষ্য কোষৰ গ্ৰাহক কণিকাৰ লগ লাগে।

স্নায়ুসান্নিধ্য মগজুৰ গুৰুত্বপূৰ্ণ কাৰ্যকৰী উপাদান। মগজুৰ প্ৰয়োজনীয় কাৰ্য
হৈছে কোষবোৰৰ মাজত যোগাযোগ স্থাপন আৰু স্নায়ুসান্নিধ্যৰ জৰিয়েতই এই যোগাযোগ হয়।
মানুহৰ মগজুৰ প্ৰায় ১০০ ট্ৰিলিয়ন স্নায়ুসান্নিধ্য আছে বুলি ঠাৱৰ কৰা হৈছে; আনকি
মাখি (fruit fly) এটাৰো মগজুত কেইবা নিযুত স্নায়ুসান্নিধ্য থাকে।
স্নায়ুসান্নিধ্যৰ কাম ভিন ভিন: কিছুমানে কোষৰ উদ্দীপক (excitatory) ৰূপে কাম কৰে;
কিছুমান নিবাৰক (inhibitory); কিছুমানে দ্বিতীয় বাৰ্তা প্ৰণালী (second messenger
system) সক্ৰিয় কৰি তোলে যি লক্ষ্য কোষৰ আভ্যন্তৰীণ ৰাসায়নিক প্ৰক্ৰিয়া ভিন্ন
প্ৰকাৰে সলায়। বিশ্বাস কৰা হয় যে স্নায়ুসান্নিধ্যৰ কাৰ্য-নিৰ্ভৰশীল পৰিৱৰ্তন
(synaptic plasticity) শিক্ষণ আৰু স্মৃতিৰ (learning and memory) প্ৰাথমিক
প্ৰক্ৰিয়া।

মগজুৰ বেছিভাগ ঠাই এক্সনে অধিকাৰ কৰে আৰু কিছুমান ঠাইত গোট খাই স্নায়ুতন্তু পথৰ
(nerve fiber tracts) সৃষ্টি কৰে। কিছুমান স্নায়ু মায়েলিন আৱৰণ নামৰ আৱৰণে ঢাকি
ৰাখে যি সংকেত প্ৰেৰণৰ গতি বহুগুণে বঢ়াই তোলে (মায়েলিনবিহীন এক্সনো থাকে)।
মায়েলিন বগা বৰণৰ বাবে কেৱল স্নায়ুতন্তু থকা মগজুৰ অংশই পাতল বৰণীয়া শ্বেত কলা
গঠন কৰে, আৰু স্নায়ুকোষৰ দেহ ভাগ থকা মগজুৰ অংশই ডাঠ বৰণীয়া ধূসৰ কলা গঠন কৰে।



https://as.wikipedia.org/wiki/%E0%A6%AD%E0%A7%B0

পদাৰ্থ বিজ্ঞানত, ভৰ (ইংৰাজী: mass) (গ্ৰীক μᾶζα "বাৰ্লি কেক, আটাৰ লাডু"), হৈছে
বস্তু এটাৰ দ্ৰুতিৰ পৰিবৰ্তনৰ বিপৰীতে বস্তুটোৱে দিয়া অন্তৰ্নিহিত পদাৰ্থৰ
পৰিমানসূচক বাধা । আনহাতে, মাধ্যাকৰ্ষণিক ভৰ হৈছে, যেতিয়া এটা বস্তুৱে আন এটা
বস্তুৰ সৈতে ক্ৰিয়া কৰে তেতিয়া

মাধ্যাকৰ্ষণিক বলৰ জুখি লোৱা মান । ভৰৰ SI একক হৈছে কিল’গ্ৰাম বা কেজি(kg)।
দৈনন্দিন ব্যৱহাৰত, ভৰক প্ৰায়েই ওজন বুলি কোৱা হয়, যিটোৰ একক প্ৰায়েই কিল’গ্ৰাম
বুলি ধৰি লোৱা হয় (যেনে, এজন মানুহে ক’ব পাৰে যে তেওঁৰ ওজন হৈছে ৭৫ কেজি) । কিন্তু
বৈজ্ঞানিক ব্যবহাৰত, ওজনে পদাৰ্থৰ আন এটা বেলেগ ধৰ্মহে বুজায় । ওজন হৈছে কোনো
বস্তুৰ ওপৰত ক্ৰিয়া কৰা মাধ্যাকৰ্ষনিক বল, আনহাতে ভৰ হৈছে কোনো এটা বস্তুৰ
আভ্যন্ততৰীণ ধৰ্ম । পৃথিৱী পৃষ্ঠৰ ওপৰত, কোনো বস্তু এটাৰ ওজন W বস্তুটোৰ ভৰ mৰ ওপৰত
W = mg ধৰণে নিৰ্ভৰশীল, য’ত g হৈছে পৃথিৱীৰ মাধ্যাকৰ্ষণিক ক্ষেত্ৰ প্ৰাবল্য,আৰু
ইয়াৰ মান হৈছে ৯.৮১ মি.ছে-২। কোনো বস্তু এটাৰ ওজন ইয়াৰ পাৰিপাৰ্শিক অৱস্থাৰ ওপৰত
নিৰ্ভৰশীল, আনহাতে বস্তুটোৰ ভৰ পাৰিপাৰ্শিক অৱস্থাৰ ওপৰত অনিৰ্ভৰশীল: পৃথিৱীৰ
পৃষ্ঠৰ ওপৰত কোনো এটা বস্তুৰ ভৰ যদি ৫০ কিল’গ্ৰাম আৰু ওজন ৪৯১ নিউটন; তেন্তে চন্দ্ৰ
পৃষ্ঠত, সেই একেটা বস্তুৰ ভৰ ৫০ কিল’গ্ৰামেই থাকিব; কিন্তু ওজন হ’ব মাত্ৰ ৮১.৫
নিউটন ।

কোনো বল এটাৰ উপস্থিতিত বস্তু এটাৰ জড় ভৰে বস্তুটোৰ ত্বৰণক নিৰ্ণীত কৰে । নিউটনৰ
দ্বিতীয় গতিসূত্ৰমতে, যদি নিৰ্দিষ্ট ভৰ Mৰ বস্তু এটাৰ ওপৰত F বলে ক্ৰিয়া কৰে,
তেন্তে বস্তুটোৰ ত্বৰণ হৈছে a= F/M । বস্তু এটাৰ ভৰে বস্তুটোৱে মাধ্যাকৰ্ষণৰ দ্বাৰা
কিমান মাত্ৰালৈ প্ৰভাবিত হ’ব তাকো নিৰ্ণয় কৰে । যদি MA ভৰৰ বস্তু এটা MBভৰৰ আন এটা
বস্তুৰ পৰা r দূৰত্বত ৰখা হয়, তেন্তে প্ৰতিটো বস্তুৱে এটা আকৰ্ষণীয় বল FG অনূভৱ
কৰিব; যাৰ মান হৈছে FG= G MAMB r-২, য’ত G হৈছে সাৰ্বজনীন মাধ্যাকৰ্ষণীয় ধ্ৰুৱক,
মান হৈছে ৬.৬৭x১০-১১ নি.মি২কেজি-২। আনকি কেতিয়াবা ইয়াক মাধ্যাকৰ্ষণীয় ভৰ বুলিও
প্ৰকাশ কৰা হয় । ১৭শ শতিকাৰ পৰা পুনঃ পুনঃ কৰি অহা পৰীক্ষাবোৰে প্ৰমাণ কৰিছে যে
জড় ভৰ আৰু মাধ্যাকৰ্ষণিক ভৰ সমতূল্য; ১৯১৫ চনৰ পিছত, এই পৰ্য্যবেক্ষণবোৰক সাধাৰণ
আপেক্ষিকতাবাদৰ সমতূল্য নীতিত এ প্ৰায়ৰি বুলি নামাকৰণ কৰা হৈছে ।

সেই বিখ্যাত (E=mc2)সূত্ৰৰ দ্বাৰা সাধাৰণ আপেক্ষিকতাবাদৰ পৰা দেখা যায় যে স্থিৰ ভৰ
(নাইবা অপৰিবৰ্তনীয় ভৰ) আৰু স্থিৰ শক্তি আচলতে সমতূল্য । আপেক্ষিক ভৰ আৰু আপেক্ষিক
শক্তিক(তন্ত্ৰৰ সম্পূৰ্ণ শক্তি) এই একেটা সূত্ৰই সংযোগ কৰিছে ।



https://as.wikipedia.org/wiki/%E0%A6%AD%E0%A6%BE%E0%A7%B0%E0%A6%A4%E0%A7%B0_%E0%A7%B0%E0%A6%BE%E0%A6%B7%E0%A7%8D%E0%A6%9F%E0%A7%8D%E0%A7%B0%E0%A6%AA%E0%A6%A4%E0%A6%BF

ভাৰতৰ ৰাষ্ট্ৰপতি হ’ল ভাৰতৰ প্ৰথম নাগৰিক। দেশৰ সৰ্বোচ্চ পদ-মৰ্যদাত অসীত
ব্যক্তিজনাই হ’ল ৰাষ্ট্ৰপতি। তেওঁ ৰাষ্ট্ৰৰ প্ৰধান, সংবিধানমান্য নেতা। তেওঁ স্থল,
নৌ আৰু বায়ুকে ধৰি আটাইকেইটা সেনাবাহিনীৰ মূৰব্বী। দেশৰ সকলো প্ৰশাসনিক কাৰ্যসূচী
ৰাষ্ট্ৰপতিৰ নামত পৰিচালিত। সেয়ে তেওঁ দেশৰ নিয়মতান্ত্ৰিক শাসক (নমিনেল
এক্জিকিউটিভ) - বাস্তৱ ক্ষেত্ৰত তেওঁৰ সৰ্বাত্মক কাৰ্যসূচী প্ৰধান মন্ত্ৰী আৰু
তেওঁৰ মন্ত্ৰীসভাৰ পৰামৰ্শই ৰূপায়ন কৰে। গতিকে প্ৰধান মন্ত্ৰী আৰু তেওঁৰ মন্ত্ৰী
সভাৰ পৰামৰ্শত তেওঁ সংবিধানসন্মতভাৱে দেশৰ শাসন ব্যৱস্থা পৰিচালনা কৰে।

ভাৰতত সংসদীয় চৰকাৰ প্ৰৱৰ্তন কৰা হৈছে। সেয়েহে ৰাষ্ট্ৰপতিয়ে নিয়মাতান্ত্ৰিক
প্ৰধানৰ ভূমিকা পালন কৰে। ভাৰতবৰ্ষত শাসন ব্যৱস্থাৰ সকলোবোৰ ক্ষমতাই ৰাষ্ট্ৰপতিৰ
নামত ন্যস্ত থাকে যদিও অনেক ক্ষেত্ৰত কেন্দ্ৰীয় মন্ত্ৰী সভাৰ পৰামৰ্শ অবিহনে তেওঁ
একো কৰিব নোৱাৰে। তেওঁ কেন্দ্ৰীয় মন্ত্ৰী পৰিষদৰ সহায় আৰু পৰামৰ্শমতে শাসনকাৰ্য
পৰিচালনা কৰে। তেওঁ কেন্দ্ৰীয় মন্ত্ৰী পৰিষদৰ পৰামৰ্শ আৰু সাহায্যমতে নিজৰ
দায়িত্ব পালন কৰিবলৈ বাধ্য।

ৰাষ্ট্ৰপতি দেশৰ ৰাষ্ট্ৰপ্ৰধান, সেয়েহে ৰাষ্ট্ৰপতিৰ নামতে ভাৰতৰ শাসন পৰিচালনা কৰা
হয়। শাসন সংক্ৰান্তীয় সকলো ক্ষমতা তেওঁৰ হাতত ন্যস্ত কৰা হৈছে। তেওঁ প্ৰধান
মন্ত্ৰীক আৰু প্ৰধান মন্ত্ৰীৰ পৰামৰ্শক্ৰমে অন্যান্য মন্ত্ৰীসকলক নিয়োগ কৰে।
কাৰ্যভাৰ গ্ৰহণ কৰাৰ সময়ত তেওঁৰ ওচৰৰ মন্ত্ৰী পৰিষদৰ সদস্যসকলে শপত গ্ৰহণ কৰিব
লাগে। তেওঁ প্ৰধান মন্ত্ৰীৰ পৰামৰ্শক্ৰমে মন্ত্ৰীসকলৰ মাজত দপ্তৰ বিতৰণ কৰে।
ৰাষ্ট্ৰপতিয়ে ৰাজ্যপাল, উপ-ৰাজ্যপাল আৰু অন্যান্য উচ্চপদস্থ বিষয়াসকলক নিয়োগ
কৰে। তেওঁ এই বিষয়াসকলক পদচ্যুত কৰিব পাৰে। ৰাষ্ট্ৰপতি কেন্দ্ৰীয় শাসিত
অঞ্চলসমূহৰ শাসনৰ বাবে দায়ী। আন্তৰ্জাতিক ক্ষেত্ৰত ৰাষ্ট্ৰপতিয়ে ভাৰতবৰ্ষৰ
প্ৰতিনিধিত্ব কৰে আৰু বিভিন্ন ৰাষ্ট্ৰত ৰাষ্ট্ৰদূত নিয়োগ কৰে। ভাৰতবৰ্ষৰ
ৰাষ্ট্ৰপতি প্ৰতিৰক্ষা বাহিনীৰ সৰ্বাধিনায়ক। তেওঁ উচ্চপদস্থ সামৰিক বিষয়াসকলক
নিয়োগ কৰে। ৰাষ্ট্ৰপতিৰ নামতে যুদ্ধ ঘোষণা আৰু শান্তি স্থাপন হয়। ৰাষ্ট্ৰপতিয়ে
প্ৰশাসনীয় যিকোনো বিষয়ত প্ৰধানমন্ত্ৰীৰ পৰা খয়ৰ বিচাৰিব পাৰে। অংগ ৰাজ্যসমূহৰ
শাসনৰ ক্ষেত্ৰতো ৰাষ্ট্ৰপতিৰ ভূমিকা আছে। ৰাজ্যপালসকলে তেওঁৰ প্ৰতিনিধি হিচাপে
ৰাজ্যৰ শাসন পৰিচালনা কৰে।

কোনো অৰ্ধ বিল লোকসভাত উত্থাপন কৰিবলৈ হ’লে ৰাষ্ট্ৰপতিৰ অনুমতিৰ প্ৰয়োজন।
ৰাষ্ট্ৰপতিয়ে আৰ্থিক বছৰৰ আয়-ব্যয়ৰ প্ৰস্তাৱ সংসদত উত্থাপন কৰাৰ ব্যৱস্থা কৰে।
অৰ্থবিলত তেওঁৰ সন্মতি প্ৰয়োজন। কোনো অৰ্থবিল তেওঁ সংসদলৈ পুনৰ্বিবেচনাৰ বাবে
ওভোতাই পঠিয়াব নোৱাৰে। অনিশ্চিত ব্যয়ৰ ৰাষ্ট্ৰপতিৰ অধীনত এটি তহবিল আছে।
ৰাষ্ট্ৰপতিয়ে বিত্ত আয়োগ গঠন কৰে। ইয়াৰ পৰামৰ্শক্ৰমে তেওঁ কেন্দ্ৰ আৰু
ৰাজ্যসমূহৰ মাজত ৰাজহ ভাগ কৰি দিয়ে। ৰাষ্ট্ৰপতিয়ে কেন্দ্ৰীয় আৰু ৰাজ্যসমূহৰ
হিচাপ ৰখাৰ বাবে নিয়ন্ত্ৰক আৰু মহাগণনা পৰীক্ষক নিয়োগ কৰে। তেওঁৰ অনুমতিক্ৰমে
সংসদত অনুপূৰক বাজেট উত্থাপন কৰিব পাৰে।

ৰাষ্ট্ৰপতিয়ে জনস্বাৰ্থৰ বাবে উচ্চতন ন্যায়ালয়ৰ পৰামৰ্শ ল’ব পাৰে। ৰাষ্ট্ৰপতিয়ে
কেন্দ্ৰীয় লোকসেৱা আয়োগ সম্পৰ্কে নিয়মাৱলী ৰচনা কৰিব পাৰে। জন্মু আৰু কাশ্মীৰৰ
প্ৰশাসন সম্পৰ্কে ৰাষ্ট্ৰপতিক বিশেষ ক্ষমতা দিয়া হৈছে। তেওঁ হিন্দী ভাষাৰ প্ৰচলনৰ
বাবে প্ৰয়োজনীয় নিৰ্দেশ দিব পাৰে।

ভাৰতৰ ৰাষ্ট্ৰপতি পদত অধিষ্ঠ ব্যক্তিয়ে ভালেমান আইনগত বিশেষ অধিকাৰ লাভ কৰে। নিজৰ
পদৰ দায়িত্ব পালন কৰোতে কোনো কামৰ বাবেই তেওঁ কোনো আদালতৰ ওচৰত দায়বদ্ধ বা
জৱাবদেহী হ’ব নালাগে। ৰাষ্ট্ৰপতি হিচাপে কাৰ্যনিৰ্বাহ কৰাৰ সময়ত তেওঁৰ উপৰিও কোনো
ফৌজদাৰী মোকৰ্দমা চলাব পৰা নাযায়। তেওঁক গ্ৰপ্তাৰ কৰিব বা কাৰাগাৰতো ৰাখিব নোৱাৰি।
ৰাষ্ট্ৰপতিৰ বিৰুদ্ধে কোনো দেৱানী মোকৰ্দমা তৰিবলৈ হ’লে দুমাহ আগেয়ে লিখিত জাননী
দিয়াৰ পিছতহে তেনে মোকৰ্দমা তৰিব পৰা যায়।

যদি কোনো ৰাজ্যৰ ৰাজ্যপালে দিয়া সূচনাৰ ভিত্তিত নাইবা ৰাষ্ট্ৰপতিয়ে
বিশ্বস্তসূত্ৰে নিশ্চিত হয় যে ৰাজ্যখনত সাংবিধানিক ব্যৱস্থা ভঙ্গ হৈ যোৱা হেতুকে
ৰাজ্যৰ শাসন ব্যৱস্থা সংবিধানৰ বিধি-বিধানমতে চলাব নোৱাৰি তেন্তে ৰাষ্ট্ৰপতিয়ে এটি
অধিসূচনাৰ জৰিয়তে ৰাজ্যখনৰ শাসনকাৰ্য চলোৱাৰ সকলো অধিকাৰ নিজৰ হাতলৈ নিব পাৰে।
ৰাষ্ট্ৰপতিয়ে সাংসদক ৰাজ্যৰ বিধায়নী ক্ষমতা অৰ্পণ কৰে। ৰাষ্ট্ৰপতিৰ অধিসূচনাটো
সংসদৰ দুয়োখন সদনতে উত্থাপন কৰা হয়। কিন্তু দুমাহৰ ভিতৰত দুয়োসদনে সেই অধিসূচনাৰ
প্ৰতি অনুমোদন নজনালে অধিসূচনাটো প্ৰভাৱহীন অৰ্থাৎ বাতিল হয়। অধিসূচনা ছমাহলৈকে
কাৰ্যকৰী হয়। কিন্তু ছয়মাহৰ বাবে পুনৰ তাক বঢ়াব পৰা যায়। পিছে যিকোনো
পৰিস্থিতিতে তিনিবছৰতকৈ অধিক সময়ৰ বাবে কোনো ৰাজ্যত ৰাষ্ট্ৰপতি শাসন প্ৰয়োগ বা
প্ৰৱৰ্তন কৰিব নোৱাৰি। কোনো ৰাজ্যত ৰাষ্ট্ৰপতিৰ শাসন প্ৰৱৰ্তন হ’লে ৰাজ্যৰ সকলো
ধৰণৰ বৈধানিক (আইন প্ৰণয়ন) কাৰ্য সংসদে নকৰে। সেই ৰাজ্যৰ বাজেট আৰু খৰছ আদিও সংসদে
অনুমোদন কৰিব লাগে।



https://as.wikipedia.org/wiki/%E0%A6%AD%E0%A6%BE%E0%A6%B8%E0%A7%8D%E0%A6%95%E0%A7%8B_%E0%A6%A6%E0%A6%BE_%E0%A6%97%E0%A6%BE%E0%A6%AE%E0%A6%BE

এই পৃষ্ঠাখন ভাস্কো দা গামাৰ বিষয়ে। আন ব্যৱহাৰৰ বাবে ভাস্কো দা গামা (দ্ব্যৰ্থতা
দূৰীকৰণ পৃষ্ঠা) চাওক।

ভাস্কো দা গামা পৃথিৱী বিখ্যাত পতুৰ্গীজ ভ্ৰমণকাৰী৷ তেওঁ সম্পূৰ্ণ সাগৰীয় পথেৰে
ভাৰতত উপস্থিত হোৱা প্ৰথমগৰাকী ইউৰোপীয় ব্যক্তি আছিল৷ তেওঁৰ ভ্ৰমণে এছিয়া আৰু
ইউৰোপক সংযোগ কৰাৰ লগতে আটলাণ্টিক মহাসাগৰ আৰু ভাৰত মহাসাগৰকো সংযোগ কৰিছিল৷ তেওঁ
প্ৰথমটো ভাৰতমুখী ভ্ৰমণতে(১৪৯৭-১৪৯৯) এই কাম সম্পূৰ্ণ কৰিছিল৷ ভাস্কো দা গামাৰ এই
আৱিষ্কাৰ গোলকীয় সাম্ৰাজ্যবাদৰ ইতিহাসত অতি তাৎপৰ্য্যপূৰ্ণ আছিল কাৰণ এই ভ্ৰমণৰ
দ্বাৰাই এছিয়া মহাদেশত দীৰ্ঘকালীন উপনিৱেশ স্থাপনৰ পথ মুকলি হৈছিল৷ তেখেতৰ দ্বাৰা
আৱিষ্কৃত পথটোৱে বিবাদপূৰ্ণ ভূমধ্য সাগৰ আৰু বিপদজনক আৰবীয় উপদ্বীপ পাৰ হোৱাৰ পৰা
ৰেহাই দিছিল কাৰণ গোটেই পথটো আছিল সাগৰীয়৷ তেওঁ অহা যোৱা মিলাই অতিক্ৰম কৰা
দূৰত্বৰ দৈৰ্ঘ্য সেই সময়ৰ সৰ্বাধিক ভ্ৰমণ দৈৰ্ঘ্য আছিল আৰু এই দৈৰ্ঘ্য বিষুৱৰেখাৰ
দৈৰ্ঘ্যতকৈয়ো বেছি আছিল৷ ১৪৯৮চনৰ ২০মে’ত ভাস্কো দা গামাই ভাৰতৰ কালিকট(Calicut)
বন্দৰত উপস্থিত হ’বলৈ সক্ষম হৈছিল৷ইয়াৰ পিছতো তেওঁ আৰু দুটা ভাৰত অভিমুখী
নৌযাত্ৰাৰ নেতৃত্ব দিছিল৷ ১৫১৯চনত তেখেতক ভাইচৰয় উপাধি দি ভাৰতত থকা পতুৰ্গীজ
সাম্ৰাজ্যৰ গভৰ্ণৰ হিচাপে নিযুক্তি দিয়া হৈছিল৷ ১৫১৯চনত নগঠিত
ভিডিগুৱেৰা(Vidiguera)ৰ কাউণ্টৰ পদবী প্ৰদান কৰা হৈছিল৷ তেখেতৰ প্ৰথম ভ্ৰমণটো বিশ্ব
বুৰঞ্জীত মাইলৰ খুঁটি বুলি বিবেচনা কৰা হয় কাৰণ এই ভ্ৰমণৰ ফলতেই গোলকীয়
বহুসাংস্কৃতিক ধাৰণাৰ ঢৌ আৰম্ভ হয়৷.

১৪৬০ বা ১৪৬৯চনত পতুৰ্গালৰ দক্ষিণ পশ্চিম উপকূলৰ চাইন্ছ(Sines) নামে ঠাইত ভাস্কো দা
গামাৰ জন্ম হৈছিল৷ তেখেতৰ দেউতাক ইষ্টিভাও দা গামা(Estevao da Gama) ১৪৬০ চনলৈ
ইনফেণ্ট ফাৰ্ডিনাণ্ড,ডিউক অৱ ভিছেউ(Infant Ferdinand,Duke of Viseu)ৰ নাইট(Knight)
হিচাপে কাৰ্যনিৰ্বাহ কৰিছিল৷ তাৰ পৰা তেওঁ অৰ্ডাৰ অৱ্ চাণ্টিয়াগো(Order of
Santiago)ৰ সামৰিক বিষয়াৰ মৰ্যাদা পাইছিল৷ ইয়াৰ পিছত ১৪৬০ চনৰ পৰা ১৪৭৮চনলৈ
চাইন্ছ(Sines)ৰ গভৰ্ণৰৰ বাব চম্ভালিছিল৷ ইষ্টিভাও দা গামাই জোৱাও চ’ড্ৰে( João
Sodré)ৰ জীয়েক ইছাবেল চ’ড্ৰে( Isabel Sodré)ক বিয়া কৰায়.৷ তেওঁলোকৰ পাঁচটা
সন্তানৰ ভিতৰত ভাস্কো দা গামা তৃতীয় আছিল৷ তদুপৰি তেওঁৰ এজনী ভনীয়েকো আছিল৷ তেওঁৰ
ভায়েককেইজনৰ নাম আছিল পউল’ দা গামা(Paulo de Gama),জোৱাও চ’ড্ৰে,পেড্ৰো দা
গামা(Pedro da Gama) আৰু আয়াৰ্ছ দা গামা(Aires da Gama)৷ ভনীয়েকৰ নাম আছিল টেৰেছা
দা গামা(Teresa da Gama)৷

ভাস্কো দা গামাৰ প্ৰাৰম্ভিক জীৱনৰ বিষয়ে খুব কম কথা জনা যায়৷পতুৰ্গীজ ইতিহাসবিদ
টেক্জেইৰা দে আৰাগাও(Texeira da Gama)ৰ মতে গামাই ইভ’ৰা(Evora) চহৰত পঢ়িছিল৷য’ত
তেওঁ সম্ভৱত গণিত আৰু জাহাজ চালনৰ বিষয়ে শিকিছিল৷এইবুলিও দাবী কৰা হয় যে তেখেতে
জ্যোতিৰ্বিদ আব্ৰাহাম জাকুটো(Abraham Zacuto)ৰ অধীনত অধ্যয়ন কৰিছিল৷

১৪৮০চনত গামাই পিতৃৰ পদাংক অনুসৰণ কৰি অৰ্ডাৰ অৱ্ চান্তিয়াগোত যোগদান কৰে৷সেই
সময়ত মুৰব্বী আছিল ৰাজকুমাৰ জন(Prince John)৷যিয়ে পিছত গৈ জন দ্বিতীয়(John II)
হিচাপে পৰ্তুগালৰ ৰজা হৈছিল৷১৪৯২ চনত জন দ্বিতীয়ই চেতুবাল(Setubal) আৰু
এলগাৰ্ভ(Algarve) বন্দৰত যুদ্ধবিহীন সময়ত ফ্ৰান্স জাহাজে পতুৰ্গাল জাহাজত কৰা
আক্ৰমণৰ প্ৰতিশোধ স্বৰূপে ফ্ৰান্স জাহাজবোৰ জব্দ কৰিবলৈ ভাস্কো দা গামাক
পঠিয়ালে৷যিটো কাম তেওঁ খুব সোনকালে আৰু ফলপ্ৰসুভাৱে সমাপন কৰিছিল৷

পঞ্চদশ শতিকাৰ প্ৰথমভাগত ৰজা হেনৰীৰ উদ্যোগত আফ্ৰিকাৰ উপকূলৰ কিছু অংশত অভিযান
চলোৱা হৈছিল৷১৪৬০চনত হেনৰীৰ মৃত্যুৰ পিছত পতুৰ্গীজ ৰজাই সেই অভিযানবোৰ বন্ধ
ৰাখিলে৷১৪৬৯ চনত আফ্ৰিকাৰ আৱিষ্কৃত অংশসমূহ ফেৰ্ণাও গম্ছ(Fernao Gomes)য়ে নেতৃত্ব
দিয়া এটা ব্যক্তিগত লিছবন ব্যৱসায়ী সংস্থাক বিক্ৰী কৰা হ’ল৷সংস্থাটোৱে ব্যৱসায়ৰ
স্বাৰ্থত গাল্ফ অৱ্ গিনিয়া(Gulf of Guinea) পৰ্য্যন্ত আগুৱাব সক্ষম হ’ল৷১৮৭৪ চনত
জন দ্বিতীয়ই ফেৰ্ণাও গম্ছৰ আফ্ৰিকা ভ্ৰমণৰ অধিকাৰ পত্ৰ পুনৰ নিজৰ হাতলৈ আনিব
বিচাৰিলে৷১৪৮১ চনত ৰজা হৈ তেওঁ বহুতো দীৰ্ঘকালীন সংস্কাৰ সাধন কৰিলে৷তেওঁৰ উদ্যোগতে
আফ্ৰিকাৰ সোণ আৰু দাস ব্যৱসায় বহুলভাৱে প্ৰসাৰিত হ’ল৷ইয়াৰ লগতে তেওঁ আফ্ৰিকা
মহাদেশৰ কাষেৰে ভ্ৰমি এছিয়াত উপস্থিত হ’ব পৰাকৈ সাগৰীয় ৰাস্তা বিচৰাৰ আঁচনি
ল’লে৷১৪৮৭চনত ই পঠোৱা দুজন গুপ্তচৰে স্থলপথেৰে ইজিপ্ত,পূব আফ্ৰিকা হৈ ভাৰত
পৰ্য্যন্ত ভ্ৰমণ কৰি মছলা বজাৰ(Spice Trade) আৰু বাণিজ্য পথৰ সন্ধান লৈ আহিল৷আকৌ
১৪৮৮ চনত বাৰ্তল’মিউ ডায়াছ নামৰ জন দ্বিতীয়ৰ কেপ্টেইনজনে কেপ্ অফ্ গুড্ হ’প(Cape
of Good Hope) ভ্ৰমণ কৰি মৎস্য নৈ(Fish River) পৰ্য্যন্ত ভ্ৰমণ কৰিলে আৰু এইবুলি
প্ৰতিবেদন দিলে আফ্ৰিকাৰ অনাৱিষ্কৃত অঞ্চল উত্তৰ পূব দিশলৈ বিয়পি আছে৷এতিয়া কেৱল
এই তথ্যসমূহৰ ওপৰত ভিত্তি কৰি ভাৰতলৈ এটা সুগম সাগৰীয় বাণিজ্য পথ বিচৰা কাম বাকী
ৰ’ল৷ইয়াৰ বাবে আগবাঢ়ি আহিল ভাস্কো দা গামা৷

১৪৯৭ চনৰ ৮ জুলাইত ৪খন জাহাজ আৰু ১৭০জন মানুহ লৈ ভাস্কো দা গামাই লিছবন(Lisbon)ৰ
পৰা যাত্ৰা আৰম্ভ কৰিলে৷নাবিক হিচাপে তেওঁৰ লগত আছিল পতুৰ্গালৰ আটাইতকৈ অভিজ্ঞ পেৰ’
দি আলেনকুৱেৰ(Pero de Alenquer),পেড্ৰ’ ইস্ক’বাৰ( Pedro Escobar),জোৱাও দি
ক’ইম্ব্ৰা( João de Coimbra) আৰু আফঞ্চ’ গনক্লেভচ(Afonso Gonçalves)৷যাত্ৰাৰ শেষত
৫৫জন মানুহহে ঘূৰি আহিছিল আৰু দুখন জাহাজ হেৰুৱাব লগা হৈছিল৷যাত্ৰাৰ বাবে দুখন
জাহাজ নতুনকৈ নিৰ্মাণ কৰা হৈছিল৷

ভাস্কো দা গামাই পূৰ্বৰ ভ্ৰমণকাৰীসকলৰ দ্বাৰা বৰ্ণিত তেনেৰিফা(Tenerifa) আৰু কেপ
ভাৰ্ডি(Cape Verde) দ্বীপপূঞ্জ হৈ আফ্ৰিকাৰ উপকূলৰ দাঁতিয়েদি যোৱা পথটো অনুসৰণ
কৰিলে৷বৰ্তমানৰ চিয়েৰি লিয়নি(Sierre Leone) উপকূল পোৱাৰ পিছত দলটোৱে মুক্ত সাগৰৰ
দক্ষিণে পথ ললে৷তাৰ পিছত বিষুৱৰেখা পাৰ হৈ বাৰ্তল’মিউ ডায়াছে ১৪৮৭ চনত আৱিষ্কাৰ
কৰা উত্তৰ আটলাণ্টিকৰ পশ্চিমমুখী বতাহৰ সন্ধান কৰিলে ৷ইয়াত তেওঁ সফল হ’ল আৰু ১৪৯৭
চনৰ ৪নৱেম্বৰত আফ্ৰিকাৰ উপকূলত ভৰি থলে৷তিনি মাহত তেওঁলোকে দহ হাজাৰ কিঃমিঃ ভ্ৰমণ
কৰিলে যিটো আছিল সেইসময়ৰ আটাইতকৈ দীঘলীয়া সাগৰীয় ভ্ৰমণ৷

১৬ডিচেম্বৰত তেওঁলোক বিশাল মৎস্য নৈ পাৰ হ’ল৷তেতিয়ালৈকে কোনো ইউৰোপীয় ব্যক্তিয়ে
মৎস্য নৈ পাৰ হোৱা নাছিল৷কাৰণ বাৰ্তল’মিউ ডায়াছ মৎস্য নৈৰ পৰা ঘূৰি
গৈছিল৷খ্ৰীষ্টমাছৰ সময় হোৱা হেতুকে সেই উপকূল অঞ্চলৰ নাম দিয়া হৈছিল নাটাল(Natal)
মানে পতুৰ্গীজ ভাষাত যীশুখ্ৰীষ্টৰ জনম৷

ভাস্কো দা গামাই ১৪৯৮চনৰ ২ৰ পৰা ২৯মাৰ্চলৈ মোজাম্বিকত কটালে৷স্থানীয় মুছলিম
মানুহবোৰ খ্ৰীষ্টানৰ প্ৰতি আক্ৰমণাত্মক হব পাৰে বুলি ভাবি গামাই এজন মুছলিমৰ বেশেৰে
মোজাম্বিকৰ চুলতানক লগ কৰিলে৷কিন্তু তেওঁ চুলতানক সন্তোষজনক উপহাৰ আগবঢ়াব নোৱাৰাত
স্থানীয় বাসিন্দাবোৰ গামাৰ দলটোৰ প্ৰতি সন্দেহী হৈ পৰিল৷অৱশেষত এটা আক্ৰমণাত্মক
দলৰ খেদাত তেওঁলোক পলাবলৈ বাধ্য হ’ল৷অৱশ্যে যোৱাৰ সময়ত প্ৰতিশোধস্বৰূপে গামাই
চহৰখনত গুলিবৰ্ষণ কৰি গ’ল৷

ভাস্কো দা গামাই উত্তৰলৈ যাত্ৰা অব্যাহত ৰাখি ১৪৯৮ চনৰ ১৪ এপ্ৰিলত মালিন্দী বন্দৰত
উপস্থিত হ’ল৷ইয়াত তেওঁলোকে ভাৰতীয় ব্যৱসায়ী দেখিবলৈ পালে৷গামা আৰু তেওঁৰ
সহযোগীসকলে এনে এজন পৰিচালক বিচাৰিলে যাৰ ভাৰতলৈ যাব পৰা অনুকূল মৌচুমী বতাহৰ জ্ঞান
আছে৷অৱশেষত এজন পৰিচালক যোগাৰ হ’ল৷এই পৰিচালকজনৰ পৰিচয় সম্পৰ্কে কেইবাটাও মত পোৱা
যায়৷এটা প্ৰচলিত কাহিনী মতে পৰিচালকজন আছিল আৰবৰ মহান নাৱিক ইবন মজিদ(Ibn
Majid)৷কিন্তু বহুতে এই কাহিনীটো মানি নলয়৷. ১৪৯৮চনৰ ২৪এপ্ৰিলত গামাৰ দলটো
মালিন্দীৰ পৰা ভাৰত অভিমুখে ৰাওনা হ’ল৷

১৪৯৮ চনৰ ২০ মে’ত ভাস্কো দা গামা কালিকটৰ ওচৰৰ কাপ্পাডুত উপস্থিত হ’ল৷কালিকটৰ ৰজা
জামৰিণ সেইসময়ত তেওঁৰ দ্বিতীয়খন ৰাজধানী পোন্নানি(Ponnani)ত আছিল যদিও বিদেশী
নৌবহৰ অহা খবৰ অহা শুনি ততাতৈয়াকৈ কালিকটলৈ ঘূৰি আহিল৷জাহাজৰ নাবিকসকলক
পৰম্পৰাগতভাৱে অভ্যৰ্থনা জনোৱা হ’ল৷ভাস্কো দা গামাই সম্ৰাটক উজ্জল ৰঙা কাপোৰ,পিতলৰ
বাচন,টুপী,চেনি,তেল,মৌ আদি উপহাৰ স্বৰূপে আগবঢ়ালে৷কিন্তু জামৰিণৰ বিষয়াবৰ্গই
উপহাৰৰ তালিকাত সোণ বা ৰূপ নেদেখি আচৰিত হ’ল৷আন মুছলিম সদাগৰ যিসকলে গামাক
প্ৰতিপক্ষ বুলি ভাবিছিল সেইসকলে পৰামৰ্শ দিলে যে গামা এজন জলদস্যুহে কোনোধৰণৰ
ৰাজকীয় প্ৰতিনিধি নহয়৷গামাই ভাৰতত ব্যৱসায় কৰিবলৈ অনুমতি বিচাৰিলে যদিও সম্ৰাটৰ
ফালৰ পৰা জনোৱা হ’ল যে ভাৰতত ব্যৱসায় কৰিবলৈ হ’লে আন ব্যৱসায়ীৰ দৰে কৰ হিচাপে সোণ
দিব লাগিব৷এই কথাত ক্ষুণ্ণ হৈ গামাই কেইবাজনো নায়াৰ আৰু ষোল্লজন মাছমৰীয়া
জোৰ-জবৰদস্তি ধৰি লৈ গ’ল৷

১৪৯৮ চনৰ ২৯ আগষ্টত ই কালিকট বন্দৰৰ পৰা ওভতনি যাত্ৰা আৰম্ভ কৰিলে৷এইবাৰ তেওঁ
অনুকূল মৌচুমী বতাহৰ জ্ঞান আওকাণ কৰি গৈ থাকিল৷সেই বছৰৰে ৩ অক্টোবৰত তেওঁলোকে ভাৰত
মহাসাগৰ পাৰ হ’ল৷অনুকূল মৌচুমী বতাহৰ বাবে ভাৰতলৈ অহাসময়ত তেওঁলোকক ভাৰত মহাসাগৰ
পাৰ হ’বলৈ মাথো ২৩ দিন লাগিছিল৷কিন্তু যাওতে লাগিল ১৩২ দিন৷১৪৯৯ চনৰ ২ জানুৱাৰীত
তেওঁলোক মোগাদিশ্বু(Mogadishu)ৰ উপকূলীয় চহৰ ছোমালি পাৰ হ’ল৷তেওঁলোকে কতো নৰখি
যাত্ৰা অব্যাহত ৰাখিলে৷অজ্ঞাত দিনলিপি লিখোতাৰ পৰা জনা যায় যে মোগাদিশ্বুত চাৰি বা
পাঁচতলীয়া ঘৰ,সুদৃশ্য প্ৰাসাদ আৰু বহুতো বেলানাকৃতিৰ মিনাৰবিশিষ্ট মছজিদ
আছিল৷ভাস্কো দা গামাৰ নৌবহৰ ১৪৯৯ চনৰ ৭ জানুৱাৰীত মালিন্দীত উপস্থিত হ’ল৷ইতিমধ্যে
তেওঁলোকৰ অৱস্থা শোচনীয় হৈ পৰিছিল৷প্ৰায় আধা সংখ্যক জাহাজকৰ্মীৰ মৃত্যু ঘটিছিল
আৰু বাকীবিলাকো স্কাৰ্ভি ৰোগত আক্ৰান্ত হৈছিল৷পৰ্যাপ্ত জাহাজকৰ্মী নথকাত তেওঁৰ
তিনিখন জাহাজ পৰিচালনা কৰা অসুবিধা হৈ পৰিল৷সেইবাবে চাও ৰাফেইল নামৰ জাহাজখন পূব
আফ্ৰিকাৰ উপকূলত ডুবাই দিয়াৰ আদেশ দিলে৷আৰু তিনিখন জাহাজৰ কৰ্মীবোৰ দুখন জাহাজত
ভগাই দিলে৷এতিয়া জাহাজ সুকলমে চলিল৷২৫ এপ্ৰিলত তেওঁলোকে পশ্চিম আফ্ৰিকাৰ উপকূলত
উপস্থিত হ’ল৷

তাৰ পৰা কেপ ভাৰ্দি পোৱাৰ পিছত নিক’লউ কোৱেলহ’য়ে পৰিচালনা কৰা বেৰিওনামৰ জাহাজখন
গামাৰ চাও গেব্ৰিয়েলৰ পৰা পৃথক হৈ পৰিল৷১৪৯৯চনৰ ১০জুলাইত নিক’লউ কোৱেলহ’য়ে ৰজা
প্ৰথম মেনুৱেল(Manuel I)ক সাক্ষাৎ কৰি ৰাজকীয় আদালতত ভ্ৰমণ বৃত্তান্ত জনালে৷ইপিনে
গামাৰ ভায়েক পউল’ ডি গামা ভীষণভাৱে বেমাৰত পৰাত তেওঁ ভায়েকৰ সৈতে চান্তিয়াগো
দ্বীপত কিছুদিন ৰ’ল আৰু জাহাজৰ কেৰাণী জোৱাও দে চা(Joao de Sa)ক চাও গেব্ৰিয়েলখনৰ
সৈতে ঘৰলৈ পঠিয়াই দিলে৷জুলাইৰ শেষ বা আগষ্টৰ প্ৰথম ভাগত চাও গেব্ৰিয়েল গৈ লিছবনত
উপস্থিত হ’ল৷গামাই ৰুগীয়া ভায়েকৰ সৈতে পতুৰ্গাললৈ আহিব বিচাৰিছিল যদিও যাত্ৰাপথত
ভায়েকৰ মৃত্যু হয়৷তেতিয়া তেওঁ এজ’ৰেছলৈ গৈ ভায়েকক সমাধিস্থ কৰে৷তাৰ পিছত
১৪৯৯চনৰ ২৯আগষ্টত লিছবনত উপস্থিত হ’ল৷গৃহভূমিত তেখেতক বীৰৰ দৰে আদৰণি জনোৱা
হয়,সন্মানেৰে ওপচাই পেলোৱা হয়৷লগতে তেওঁক লৈ শোভাযাত্ৰাৰ আয়োজন কৰা হয়৷এইদৰে
গামাৰ প্ৰথম অভিযানৰ অন্ত পৰে৷এই অভিযানত তেওঁ অৰ্ধসংখ্যক মানুহ আৰু এখন জাহাজ
হেৰুৱায়৷তদুপৰি তেওঁ ভাৰতৰ ৰজাৰ সৈতে কোনোধৰণৰ বাণিজ্যিক সম্পৰ্ক স্থাপন কৰিব
নোৱাৰিলে৷কিন্তু গুৰুত্বপূৰ্ণ কথা এইটোৱে যে তেওঁ ভাৰতলৈ এটা পোনপটীয়া সাগৰীয় পথ
আৱিষ্কাৰ কৰাত সফল হ’ল৷

১৪৯৯ চনত ভাস্কো দা গামাক পতুৰ্গালৰ ৰজা প্ৰথম মেনুৱেলে চাইন্ছ চহৰখন পুৰস্কাৰ
হিচাপে আগবঢ়ালে৷কিন্তু সেই চহৰ অৰ্ডাৰ অফ্ চান্তিয়াগোৰ মুৰব্বী জৰ্জ দি
লেনকেষ্ট্ৰি(Joerge de Lancastre) অমান্তি হোৱাত গামা সেই উপহাৰৰ পৰা বঞ্চিত
হয়৷তেওঁক বংশানুক্ৰমিক হিচাপে ভোগ কৰিবলৈ তিনি লাখ ‘ৰেইছ’(টকা) প্ৰদান কৰা
হ’ল৷লগতে সন্মানীয় ডম(Dom) উপাধি দিয়া হ’ল৷যিটো তেওঁৰ পিছৰ পুৰুষসকলেও ব্যৱহাৰ
কৰিব পাৰিব৷ ১৫০২ চনৰ ৩০ জানুৱাৰিত গামাক আৰব,পাৰ্ছিয়া,ভাৰত আৰু সুদূৰ প্ৰাচ্যৰ
গোটেই সমুদ্ৰৰ এডমিৰেল হিচাপে ঘোষণা কৰা হ’ল৷ক্ৰিষ্টোফাৰ কলম্বাছকো মহাসমুদ্ৰৰ
এডমিৰেল বুলি স্বীকৃতি দিয়া হৈছিল৷তাৰ পৰা অনুপ্ৰাণিত হৈয়েই প্ৰথম মেনুৱেলে গামাক
এই উপাধি প্ৰদান কৰিলে৷১৫০১ চনত ৰাজগৃহৰ পৰা পঠিওৱা এখন চিঠিৰ জৰিয়তে গামাক
পৰ্তুগালৰ পৰা ভাৰতলৈ পঠিওৱা যিকোনো অভিযানত অংশ লবলৈ অনুমতি দিয়া হ’ল৷

ভাস্কো দা গামাই ১৫০১ চনত এলভেইৰ' দি এটেইদিৰ জীয়েক কেটেৰিনা দি এটেইদি(Catarina
de Ataíde)ক বিয়া কৰায়৷তেওঁলোকৰ ছটা পুত্ৰসন্তান আৰু এজনী কন্যাসন্তান জন্ম পায়৷

১৫০০ চনত হোৱা দ্বিতীয় পতুৰ্গীজ ভাৰত অভিযানৰ নেতৃত্ব দিছিল পে’ড্ৰো আলভাৰেছ
কেব্ৰেল(Pedro Alvares Cabrel)য়ে৷অভিযানৰ উদ্দেশ্য আছিল জামৰিণৰ সৈতে চুক্তি কৰি
চহৰখনত এটা উদ্যোগ স্থাপন কৰা৷কিন্তু পে’ড্ৰো আলভাৰেছ কেব্ৰেলৰ আৰবৰ ব্যৱসায়ীসকলৰ
সৈতে সংঘৰ্ষ হয়৷যাৰ ফলত উদ্যোগটোত থকা সত্তৰজন পৰ্তুগীজৰ মৃত্যু
হয়৷প্ৰতিশোধস্বৰূপে পে’ড্ৰো আলভাৰেছ কেব্ৰেলে চহৰখনত বোমাবৰ্ষণ কৰি আতৰি আহে৷

১৫০২চনৰ অক্টোবৰত সেই বিশাল নৌবহৰটো ভাৰতত উপস্থিত হ’ল৷সেই সময়ত কালিকটৰ পৰা
মক্কালৈ গৈ থকা মিৰি নামৰ এখন তীৰ্থযাত্ৰীৰে পৰিপূৰ্ণ জাহাজত আক্ৰমণ চলাই গামাই
গোটেই যাত্ৰীবোৰক হত্যা কৰিলে৷তাৰ পৰা গামাই কালিকটলৈ গৈ পে’ড্ৰো আলভাৰেছ কেব্ৰেলে
কৰা চুক্তিৰ সংশোধন কৰিলে৷আনহাতে জামৰিণে নতুন চুক্তিত চহী কৰিবলৈ ইচ্ছা
কৰিলে৷কিন্তু গামাই কোনো সিদ্ধান্তলৈ অহাৰ পূৰ্বে গোটেই মুছলিমবোৰক চহৰৰ পৰা
উলিয়াই দিবলৈ দাবী জনালে৷জামৰিণে সেই দাবী খাৰিজ কৰাত পৰ্তুগীজ যুদ্ধ জাহাজে
প্ৰায় দুদিন ধৰি চহৰখনত প্ৰচণ্ড গোলাবৰ্ষণ কৰিলে৷যাৰ ফলত চহৰখনৰ বিস্তৰ ক্ষতি
হ’ল৷তদুপৰি গামাই কিছুমান ভাৰতীয় জাহাজ আটক কৰি কৰ্মীসকলৰ হাত,নাক,কাণ আদি কাটিলে৷

কিন্ত জামৰিণে সেও নামানি যুদ্ধ চলাই গ’ল৷গামা যুদ্ধত জিকিল যদিও তেওঁৰ বাবে ভাৰতত
উদ্যোগ স্থাপন আৰু ব্যৱসায় চলাই নিয়াটোহে বেছি গুৰুত্বপূৰ্ণ হৈ পৰিছিল৷সেইবাবে
তেওঁ চুবুৰীয়া কোচিন আৰু কান্নানৰ লগত সন্ধি কৰি তাতে উদ্যোগ স্থাপন কৰিলে৷ ১৫০৩
চনত কেইবাখনো নাও আৰু কিছু সৈন্য কোচিন আৰু কান্নানত থৈ গামা গৃহাভিমুখে ৰাওনা
হ’ল৷ছেপ্টেম্বৰ মাহত তেওঁ পৰ্তুগালত উপস্থিত হ’ল৷

দ্বিতীয় ভ্ৰমণৰ সময়ত গামাই ব্যৱসায়ী আৰু স্থানীয় লোকৰ প্ৰতি নিষ্ঠুৰতা প্ৰদৰ্শন
কৰিছিল.৷তেওঁ কালিকটৰ পৰা মক্কালৈ গৈ থকা জাহাজ এখন বন্দী কৰে৷জাহাজখনত থকা চাৰিশ
যাত্ৰীৰ পঞ্চা গৰাকট আছিল মহিলা৷গামাই জাহাজখনত লুটপাত চলায় আৰু সকলোকে জীৱন্তে
জলাই হত্যা কৰে৷গামাই খিৰিকীৰে দেখিছিল যে মহিলাসকলে নিজৰ সোণ আৰু অলংকাৰবোৰ
আগবঢ়াই প্ৰাণভিক্ষা মাগিছিল৷কিন্ত তেওঁ সকলোকে হত্যা কৰি নিজৰ নিষ্ঠুৰতাৰ পৰিচয়
দিয়ে৷

ইয়াৰ পিছৰ প্ৰায় দুটা দশক গামাই নিৰলে জীৱন কটালে৷১৫১৯ চনত তেখেতক ৰজা প্ৰথম
মেনুৱেলে ভিডিগুৱেৰা(Vidigueira)ৰ কাউণ্ট হিচাপে নিযুক্তি দিলে৷উল্লেখযোগ্য যে এই
পদবী তেওঁৰ উত্তৰাধিকাৰীসকলেও ভোগ কৰিব পাৰিব,৷গামাই আছিল প্ৰথমগৰাকী কাউণ্ট যি
ৰাজবংশৰ নাছিল৷

১৫২১ চনত ৰজা প্ৰথম মেনুৱেলৰ মৃত্যু হোৱাত তেওঁৰ পুতেক তৃতীয় জন(John III) ৰাজপাটত
উঠিল৷তেওঁ আকৌ ন-উদ্যমেৰে সাগৰীয় অভিযানবোৰ চলাই ৰাখিব বিচাৰিলে৷ইয়াৰ বাবে তেওঁ
পুনৰ অভিজ্ঞ ভাস্কো দা গামাক সাগৰ অভিযানৰ দায়িত্ব দিব বিচাৰিলে৷সেইসময়ত ভাৰতত
থকা পতুৰ্গীজ গভৰ্ণৰ আছিল ডুৱাৰ্টে দি মেনেজেচ্(Duarte de Menezes)৷কিন্ত তেওঁ আছিল
অপটু আৰু দুৰ্নীতিগ্ৰস্ত৷গতিকে ৰজা তৃতীয় জনে মেনেজেচক আতৰাই ভাস্কো দা গামাক সাগৰ
অভিযানৰ দায়িত্ব দিব বিচাৰিলে৷ৰজাৰ দৃঢ় বিশ্বাস আছিল যে গামাৰ পূৰ্বৰ সুনাম আৰু
অভিজ্ঞতাই সফলতা কঢ়িয়াই আনিব৷১৫২৪চনত ৰাজকাৰ্যালয়ৰ পৰা পঠিওৱা এখন চিঠিৰ জৰিয়তে
গামাক ভাইচৰয় উপাধি দি ভাৰতত থকা পতুৰ্গীজ গভৰ্ণৰ হিচাপে নিযুক্তি দিয়া
হ’ল৷ভাইচৰয় সন্মান লাভ কৰা তেওঁ আছিল দ্বিতীয়জন পৰ্তুগীজ৷তেওঁৰ দ্বিতীয় পুত্ৰ
ইষ্টিভাও দা গামা(Estêvão da Gama)ক ভাৰত মহাসাগৰৰ নৌবাহিনীৰ কমাণ্ডাৰ হিচাপে
নিযুক্তি দিয়া হ’ল৷

১৫২৪ চনৰ এপ্ৰিল মাহত পোন্ধৰখন জাহাজৰ এটা নৌবাহিনী লৈ ভাস্কো দা গামা ভাৰতলৈ
যাত্ৰা কৰিলে৷লগত তেওঁৰ দুই পুত্ৰ ইষ্টিভাও দা গামা আৰু পউল’ দা গামাও
ওলাল৷তেওঁলোকে ছেপ্টেম্বৰ মাহত লক্ষ্যস্থানত উপস্থিত হ’ল৷অৱশ্যে যাত্ৰাপথত তেওঁলোকে
চাৰি বা পাঁচখন জাহাজ হেৰুৱাব লগা হ’ল৷ভাৰতত উপস্থিত হৈয়েই গামাই নিজৰ কাম-কাজ
আৰম্ভ কৰিলে৷পুৰণি অযোগ্য বিষয়াক আতৰাই নতুন মানুহ নিযুক্তি দিলে৷কিন্তু ভাৰতত
উপস্থিত হোৱাৰ তিনিমাহ পিছতেই খ্ৰীষ্টমাছৰ আগৰ দিনা মেলেৰিয়া ৰোগত আক্ৰান্ত হৈ
ভাস্কো দা গামাই মৃত্যুক সাৱটি ললে৷তেওঁৰ মৃত্যুৰ লগে লগে তেওঁৰ পুতেক কেইজনেও নিজৰ
পদবী হেৰুৱায় আৰু ১৫২৫ চনত পৰ্তুগাললৈ যাত্ৰা কৰে৷গামাৰ নশ্বৰ শৰীৰ প্ৰথমে কোচিৰ
চেইণ্ট ফ্ৰান্সিচ গীৰ্জাত সমাধিস্থ কৰা হয়৷যদিও পিছত তেওঁৰ শৰীৰটো সোণ আৰু
অলংকাৰেৰে সুসজ্জিত কৰি কফিনত ভৰাই ভিডিগুৱেৰালৈ নিয়া হয়৷আৰু পিছত ৰজা প্ৰথম
মেনুৱেল আৰু তৃতীয় জনৰ ওচৰত সমাধিস্থ কৰা হয়৷



https://as.wikipedia.org/wiki/%E0%A6%AC%E0%A7%87%E0%A6%A6

বেদ (Sanskrit: वेद véda, "knowledge") হৈছে হিন্দুধৰ্মৰ সৱাতোতকৈ পুৰণি ধৰ্ম
গ্রন্থ।বেদ শব্দৰ অৰ্থ হৈছে জ্ঞান,ভাৰতীয় বিশ্বাস অনুযায়ী বেদসমূহ অনন্ত ইয়াৰ
কোনো ৰচক নাই ।কিন্ত পুৰাণসমূহৰ মতে মহাভাৰতৰ ৰচক বেদব্যাসে বহ্মাৰ দ্বাৰা ৰচিত
বেদক চাৰিভাগক ভাগ কৰি চাৰিখন বেদৰ সৃস্টি কৰে। বেদক শ্রুতি বুলিও জনা যায়,চাৰিখন
বেদৰ নাম হৈছে ঋগ্ বেদ,যৰ্জুবেদ,সামবেদ আৰু অথৰ্ৱবেদ। ইয়াৰ ভিতৰত ভিতৰত সকলোতকৈ
পুৰণি বেদখন হ'ল ঋগ্ বেদ। প্রতিখন বেদকেই সংহিতা,ব্রাহ্ম্মণ,আৰ্যন্ক আদিত ভাগ কৰা
হৈছে।মুখ্যবেদ সমূহৰ উপৰিও বহুকেইখন গৌণবেদো আছে তাৰ ভিতৰত
আয়ুৰ্বেদ,ধনুৰ্বেদ,গন্ধৰ্ৱবেদ,স্থাপত্যবেদ অন্যতম।



https://as.wikipedia.org/wiki/%E0%A6%AC%E0%A7%81%E0%A6%A7_%E0%A6%97%E0%A7%8D%E0%A7%B0%E0%A6%B9

বুধ (ইংৰাজী Mercury; (মাৰ্কিউৰী) সৌৰজগতৰ প্ৰথম আৰু ক্ষুদ্ৰতম গ্ৰহ। এই গ্ৰহটো
সূৰ্যৰ সবাতোকৈ নিকটতম গ্ৰহ। ইয়াৰ কোনো উপগ্ৰহ নাই। বুধে নিজ মেৰুদণ্ডৰ ওপৰত এবাৰ
ঘুৰিবলৈ ৫৮.৬৫ পৃথিৱী-দিন সময় লয়৷ এই গ্ৰহটোৱে সূৰ্যক প্ৰতি ৮৮ দিনে এবাৰকৈ
প্ৰদক্ষিণ কৰে। ইয়াৰ উজ্জ্বলতাৰ আপাত মান-২.০ আৰু ৫.৫ পৰ্যন্ত হয় থাকে। কিন্তু এই
গ্ৰহক পৃথিৱীৰ পৰা সহজে দেখা নাযায়, কাৰণ সুৰ্যৰ সৈতে ইয়াৰ বৃহত্তম কৌণিক
পাৰ্থক্য হৈছে মাত্ৰ ২৮.৩ ডিগ্ৰী। কেৱল ৰাতিপূৱা আৰু সন্ধিয়াৰ সময়ত ক্ষীণ আলোকত
ইয়াক দেখা যায়। গ্ৰহটিৰ সম্বন্ধে তুলনামূলকভাৱে অনেক কম তথ্য পোৱা গৈছে। বুধৰ
দিশে অগ্ৰসৰ হোৱা এতিয়ালৈকে একমাত্ৰ মহাকাশযান হৈছে মেৰিনাৰ ১০ যিখন ১৯৭৪ - ১৯৭৫
চনত অভিযান চলাইছিল।



https://as.wikipedia.org/wiki/%E0%A6%AC%E0%A6%BF%E0%A6%B9%E0%A7%81_%E0%A6%A8%E0%A7%83%E0%A6%A4%E0%A7%8D%E0%A6%AF

ভাৰতবৰ্ষৰ উত্তৰ-পূৱ দিশৰ অসম ৰাজ্যৰ প্ৰধান উৎসৱ বিহুৰ সৈতে সাঙুৰ খাই থকা নৃত্যই
বিহু নৃত্য হিচাবে পৰিচিত। পৰম্পৰাগতভাৱে খাটী অসমীয়া ৰঙীন মুগাৰ সাজ পিন্ধি
হাত-ভৰিৰ সুকীয়া মুদ্ৰাৰে এই নৃত্য কৰা হয়।

অসমীয়া জাতিৰ সৈতে ওতঃপ্ৰোতঃ ভাৱে জড়িত হৈ থকা এই নৃত্যৰ উৎসৰ বিষয়ে সঠিক উমান
পোৱা নগ'লেও, প্ৰায় ১৬ শ (খ্ৰীষ্ঠাব্দ) শতিকাত আহোম স্বৰ্গদেউ ৰূদ্ৰসিংহৰ দিনৰে
পৰা এই নৃত্যৰ প্ৰচলন আছে বুলি তথ্য পোৱা যায়। প্ৰায় ১৬৯৪ চনৰে পৰা স্বৰ্গদেউ
ৰূদ্ৰসিংহৰ পৃষ্ঠপোষকতাত ৰঙালী বিহু উপলক্ষে ৰংঘৰৰ মজিয়াত এই নৃত্য প্ৰদৰ্শিত কৰা
হৈছিল।

বিহু পুৰুষ-মহিলা উভয়ে মিলিত হৈ কৰা এক সামুহিক লোকনৃত্য। পাৰম্পৰিক বিহুগীত আৰু
বিভিন্ন লোকবাদ্যৰ সমাহাৰ হোৱা এই নৃত্য প্ৰদৰ্শনত ঢুলীয়াৰ ঢোলৰ চেৱত মুগাৰ মেখেলা
চাদৰ পিন্ধি টাকুৰি ঘুৰাদি ঘুৰি ঘুৰি নচা নাচনীসকলকে প্ৰধান আকৰ্ষণৰ কেন্দ্ৰ বুলিব
পাৰি। নাচনীসকলৰ নৃত্যমুদ্ৰাও পুৰুষ নৃত্যশিলপী সকলতকৈ বেছি।

বৃহত্তৰ অসমৰ জনগোষ্ঠীৰ বিবিধতা অনুযায়ী বিহু নৃত্য বিভিন্ন প্ৰকাৰৰ বুলি কব পাৰি,
যেনে দেউৰী বিহু, মৰান বিহু, মিচিং বিহু আদি । নৃত্যমুদ্ৰাৰ কিছু বৈষম্যক বাদ দি,
সাধাৰণতে প্ৰচলিত প্ৰথা অনুযায়ী বসন্তৰ আগমনত ৰঙালী বিহুৰ সময়ত কৰা এই বিভিন্ন
প্ৰকাৰৰ বিহু নৃত্য সমুহৰ একেটি উদ্দেশ্য; উলহ মালহেৰে নৱবৰ্ষক আগমন জনোৱা।

আহোমৰ দিনৰে পৰা অবিবাহিত যুৱতীসকলৰ মাজত প্ৰচলিত বিহুক জেং বিহু বুলি জনা যায়।
উজনি অসমৰ কিছুমান ঠাইত এতিয়াও এই বিহু প্ৰচলিত। এই প্ৰথা মতে অবিবাহিত যুৱতী সকলে
বসন্ত ঋতুত/ৰঙালী বিহুত জাক-পাতি গছৰতলত ধৰিত্ৰীৰ উৰ্বৰতা কামনা কৰি আবেলি সময়্ত
নৃত্য গীতৰ অনুষ্ঠান কৰে। এই কথাই প্ৰমাণ কৰে এই গোষ্ঠীৰ মহিলা সকলৰ, সেই সময়ত
মহিলা হিচাবে স্বাধীনতা কিমান আছিল, যি সময়ত হিন্দু মহিলাৰ ঘৰৰ বাহিৰত নৃত্য গীত
কৰাত কঠোৰ বাধা নিষেধ আছিল। এই মহিলা সকলে নৃত্য গীতৰ সময়ত বিভিন্ন বাদ্যযন্ত্ৰ
যেনে 'টকা', 'গগণা', 'সুতুলি' আদিও ব্যৱহাৰ কৰে।



https://as.wikipedia.org/wiki/%E0%A6%AC%E0%A6%BE%E0%A6%82%E0%A6%B2%E0%A6%BE_%E0%A6%AD%E0%A6%BE%E0%A6%B7%E0%A6%BE

বঙালী বা বাংলা দক্ষিণ এছিয়াৰ পূৰ্বপ্ৰান্তৰ এটা ইন্দো-আৰ্য ভাষা। সংস্কৃত, পালি
আৰু প্ৰাকৃত ভাষাৰ মাজেৰে বাংলা ভাষাৰ উদ্ভৱ হৈছে। বাংলা দক্ষিণ এছিয়াৰ পূৰ্বে
অৱস্থিত বঙ্গ বা বাংলা নামক অঞ্চলৰ মানুহৰ মৌখিক ভাষা। এই অঞ্চলত বৰ্তমানে
ৰাজনৈতিকভাৱে স্বাধীন ৰাষ্ট্ৰ বাংলাদেশ আৰু ভাৰতৰ অঙ্গৰাজ্য পশ্চিমবঙ্গক লৈ গঠন
হৈছে। ইয়াৰ বাহিৰেও ম্যানমাৰৰ উত্তৰাঞ্চলৰ ৰোহিঙ্গা জনগোষ্ঠীয়েও বাংলা ভাষাত কথা
কয়। প্ৰায় ২০ কোটি মানুহৰ মাতৃভাষা বাংলা বিশ্বৰ বহুল প্ৰচলিত ভাষাসমূহৰ মাজৰ এটা
ভাষা (ভাষাভাষীৰ সংখ্যানুসাৰে ইয়াৰ অৱস্থান চতুৰ্থৰ পৰা সপ্তমৰ মাজত)। বাংলা
বাংলাদেশৰ প্ৰধান ভাষা; ভাৰতবৰ্ষত বাংলা দ্বিতীয় সৰ্বোচ্চ কথিত ভাষা । অসমীয়া আৰু
বাংলা ভৌগলিকভাবে সকলোতকৈ পূৰ্বতে অৱস্থিত ইন্দো-ইৰানীয় ভাষা।

খ্ৰীষ্টীয় প্ৰথম সহশ্ৰাব্দৰ শেষৰ ফালে অহা মধ্য ভাৰতীয় আৰ্যভাষাসমূহৰ বিভিন্ন
অপভ্ৰংশৰ পৰা আধুনিক ভাৰতীয় ভাষাসমূহৰ উদ্ভৱ ঘটে, সেইবোৰৰ মাজত বাংলা ভাষাটোৱো এটা
। কোনো কোনো ভাষাবিদে তাৰো অনেক আগেয়ে, অৰ্থাত ৫০০ খ্ৰীষ্টাব্দৰ ফালে, বাংলা ভাষাৰ
জন্ম হৈছিল বুলি মত পোষণ কৰে। বাংলা ভাষাৰ ইতিহাসক সাধাৰণতে তিনি ভাগত বিভক্ত কৰা
হয়:

বাংলা ভাষা ঐতিহাসিক ভাৱে পালিৰ লগত বেছি সম্পৰ্কিত হ’লেও মধ্য বাংলাৰ (চৈতন্য
যুগেত) আৰু বাংলা সাহিত্যৰ আধুনিক নৱজাগৰণৰ সময়ত বাংলাৰ ওপৰত সংস্কৃত ভাষাৰ প্ৰভাৱ
বৃদ্ধি পায়। দক্ষিণ এছিয়াৰ আধুনিক ইন্দো-ইউৰোপীয় ভাষাসমূহৰ মাজত বাংলা আৰু
মাৰাঠিৰ শব্দবোৰৰ মাজত বহুটো সংস্কৃত শব্দ আছে; আন দিশে হিন্দী আৰু অন্যান্য
ভাষাবোৰ আৰবী আৰু ফাৰ্ছী ভাষাৰ দ্বাৰা প্ৰভাবিত হৈছে।

১৮শ শতিকাৰ পূৰ্বে বাংলা ভাষাৰ ব্যাকৰণ ৰচনাৰ ক্ষেত্ৰত কোনোও উদ্যোগ লোৱা নাছিল।
পৰ্তুগিজ মিশ্যনেৰী পাদ্ৰী মানোএল দা আছসুম্পসাঁউ Vocabolario em idioma Bengalla,
e Portuguez dividido em duas partes নামত বাংলা ভাষাৰ প্ৰথম অভিধান আৰু ব্যাকৰণ
ৰচনা কৰে; ১৭৩৪ ৰ পৰা ১৭৪২ চন পৰ্যন্ত ভাওয়ালত কৰ্মৰত অৱস্থাত তেও এইখন লিখিছিল।
ন্যাথানিয়েল ব্ৰাচি হালহেড নামৰ এজন ইংৰাজ প্ৰাচ্যবিদে বাংলাৰ এখন আধুনিক ব্যাকৰণ
লিখে, (A Grammar of the Bengal Language (১৭৭৮)) যিখন ছপাখানাৰ হৰফ (type) ব্যৱহাৰ
কৰি প্ৰকাশিত সৰ্বপ্ৰথম বাংলা গ্ৰন্থ। বাঙালিসকলৰ মাজত ৰাজা ৰামমোহন ৰায় আছিল
প্ৰথম ব্যাকৰণ ৰচয়িতা; তেখেতৰ গ্ৰন্থখনৰ নাম "Grammar of the Bengali Language"
(১৮৩২)। ১৯৫১–৫২ চনত পূৰ্ব পাকিস্তানত (বৰ্তমানৰ বাংলাদেশ) সংঘটিত "ভাষা আন্দোলনৰ"
ভিত্তি আছিল বাংলা ভাষা। পাকিস্তানৰ সংখ্যাগৰিষ্ঠ মানুহ বাংলাভাষী হোৱা সত্ত্বেও
একমাত্ৰ উৰ্দু ভাষাকেই সাংবিধানিক ভাৱে ৰাষ্ট্রীয় ভাষা হিচাপে ঘোষণা কৰা হৈছিল।
ইয়াৰ প্ৰতিবাদতেই ভাষা আন্দোলনৰ আৰম্ভনি হৈছিল।

বাংলা দক্ষিণ এছিয়াৰ পূৰ্বভাগৰ বঙ্গ বা বাংলা নামৰ অঞ্চলৰ লোকসকলৰ মাতৃভাষা। এই
অঞ্চলটি বৰ্তমান ভাৰতীয় ৰাজ্য পশ্চিমবঙ্গ আৰু স্বাধীন ৰাষ্ট্ৰ বাংলাদেশৰ সমন্বয়ত
গঠিত। বাংলাদেশৰ প্ৰায় ৯৮% মানুহৰেই মাতৃভাষা বাংলা। ইয়াৰ বাহিৰেও মধ্যপ্ৰাচ্য,
মালয়েছিয়া আৰু প্ৰাশ্চাত্যত উল্লেখযোগ্য সংখ্যক বাংলাভাষী লোক বসবাস কৰে।

বাংলা দক্ষিণ এছিয়াৰ ৰাষ্ট্ৰ বাংলাদেশৰ একমাত্ৰ স্বীকৃত ৰাষ্ট্ৰভাষা। ইয়াৰ
বাহিৰেও ভাৰতীয় সংবিধানৰ দ্বাৰা স্বীকৃত ২৩টা চৰকাৰী ভাষাৰ মাজতো বাংলা অন্যতম।
ভাৰতৰ পশ্চিমবঙ্গ আৰু ত্ৰিপুৰা ৰাজ্যৰ চৰকাৰী ভাষা হ’ল বাংলা লগতে অসম ৰাজ্যৰ বৰাক
উপত্যকাৰ তিনিখন জিলা কাছাৰ, কৰিমগঞ্জ আৰু হাইলাকান্দিত স্বীকৃত চৰকাৰী ভাষা হ’ল
বাংলা। ভাৰতৰ আন্দামান আৰু নিকোবৰ দ্বীপপুঞ্জৰ অন্যতম স্বীকৃত ভাষা হৈছে বাংলা
ভাষা।



https://as.wikipedia.org/wiki/%E0%A6%AC%E0%A6%B6%E0%A6%BF%E0%A6%B7%E0%A7%8D%E0%A6%A0%E0%A6%BE%E0%A6%B6%E0%A7%8D%E0%A7%B0%E0%A6%AE_%E0%A6%A6%E0%A7%87%E0%A7%B1%E0%A6%BE%E0%A6%B2%E0%A6%AF%E0%A6%BC

বশিষ্ঠাশ্ৰম দেৱালয় অসমৰ গুৱাহাটী মহানগৰৰ দক্ষিণ-পূবৰ সন্ধ্যাচল পাহাৰত অৱস্থিত
এক শিৱ মন্দিৰ। এই মন্দিৰটো আহোম ৰজা ৰাজেশ্বৰ সিংহই নিৰ্মাণ কৰোৱাইছিল আৰু বহু
মাটি দান দিয়ে। কিংবদন্তী মতে এই আশ্ৰম মহৰ্ষি বশিষ্ঠই স্থাপন কৰিছিল। 'গংগা' নামৰ
জুৰি বৈ যোৱা এই আশ্ৰম পৰ্যটকৰ বাবে এক অন্যতম আকৰ্ষণৰ কেন্দ্ৰ।

'কালিকা পুৰাণ'ৰ মতে এবাৰ ব্ৰহ্মাৰ পুত্ৰ বশিষ্ঠ মুনি নিমি ৰজাৰ শাপত দেহহীন হয়।
নিৰূপায় হৈ বশিষ্ঠ ব্ৰহ্মাৰ শৰণাপন্ন হোৱাত তেখেতৰ উপদেশ অনুসৰি সন্ধ্যাচল পাহাৰত
বিষ্ণুক তপস্যা কৰিবলৈ আৰম্ভ কৰে। তপস্যাত বিষ্ণু সন্তুষ্ট হয় আৰু বশিষ্ঠই
সন্ধ্যাম ললিতা আৰু কান্তা- এই ত্ৰিধাৰা প্ৰবাহিত কৰি গংগাক নমাই আনে। ত্ৰিধাৰৰ
সংগম স্থলতে গা ধুই আৰু পানী খাই মনিয়ে পূৰ্বৰূপ ঘূৰাই পায়। তেখেতৰ নামৰ পৰাই এই
আশ্ৰমৰ নাম বশিষ্ঠাশ্ৰম হয়।

বশিষ্ঠাশ্ৰম গুৱাহাটী মহানগৰৰ পৰা প্ৰায় ১১ কিলোমিটাৰ আঁতৰত অৱস্থিত।
বেলতলা-বশিষ্ঠ পথেৰে গড়ভঙ্গা সংৰক্ষিত বনাঞ্চল পাৰ হৈ এই আশ্ৰম পোৱা যায়। আশ্ৰমত
পোনতে এটা শিৱ মন্দিৰ আছে আৰু কাষতে এটা গণেশ মন্দিৰ আছে। আশ্ৰমৰ কাষেৰে 'গংগা'
নামৰ জুৰি বৈ গৈছে। বশিষ্ঠই তপস্যাস্থল বুলি বিশ্বাস কৰা গুহা এটা আশ্ৰমৰ পাঁচ
কিলোমিটাৰমান ভিতৰলৈ আছে।



https://as.wikipedia.org/wiki/%E0%A6%AC%E0%A6%B2%E0%A7%8D%E0%A6%B2%E0%A6%AD%E0%A6%AD%E0%A6%BE%E0%A6%87_%E0%A6%AA%E0%A7%87%E0%A6%9F%E0%A7%87%E0%A6%B2

চৰ্দাৰ বল্লভভাই পেটেল (ইংৰাজী: Sardar Vallabhbhai Patel, হিন্দী
উচ্চাৰণ: [ʋəlləbˈbʱaːi pəˈʈeːl] ( শুনক)) (১৮৭৫-১৯৫০) ভাৰতৰ স্বাধীনতা আন্দোলনৰ
এজন সক্ৰিয় যুঁজাৰু, ভাৰতীয় জাতীয় কংগ্ৰেছৰ এজন নেতা আৰু ভাৰতীয় গণতন্ত্ৰৰ এজন
অন্যতম প্ৰতিষ্ঠাপক আছিল। তেওঁ জৱাহৰলাল নেহৰু মন্ত্ৰীসভাৰ গৃহমন্ত্ৰী আছিল। তেওঁ
১৯২৪ চনৰ আহমদাবাদ নগৰ কমিটীৰ নিৰ্বাচনত কংগ্ৰেছৰ হৈ নেতৃত্ব দিছিল। কৰাচীত
অনুষ্ঠিত হোৱা জাতীয় কংগ্ৰেছৰ অধিবেশনত সভাপতিত্ব কৰিছিল। তেখেতক ভাৰত-ৰত্ন বঁটা
প্ৰদান কৰা হৈছিল। তেওঁক চৰ্দাৰ উপাধিৰে জনা গৈছিল, যাৰ অৰ্থ হিন্দী আৰু উৰ্দু
ভাষাত দলপতি।

চৰ্দাৰ বল্লভভাই পেটেলৰ জন্ম হয় ১৮৭৫ চনৰ ৩১ অক্টোৱৰ তাৰিখে গুজৰাটৰ খেদা জিলাৰ
বোৰচাদ তালুকাৰ মৌজাৰ কৰমচাঁদ নামৰ গাঁৱত। তেওঁৰ পিতাকৰ নাম আছিল ঝাভেৰ ভাই পেটেল
আৰু মাকৰ নাম আছিল লাড়বাঈ। হাইস্কুলত পঢ়ি থকা কালতে মাত্ৰ ১৮ বছৰ বয়সতে তেওঁক
মাক-পিতাকে বিবাহ কৰাই দিছিল। তেওঁৰ পত্নীৰ নাম আছিল ঝবেৰ বাই। বিয়াৰ সময়ত ঝবেৰ
বাইৰ বয়স আছিল দহবছৰ।

চৰ্দাৰ বল্লভভাই পেটেল সৰুতেই গাঁৱৰ প্ৰাথমিক বিদ্যালয়ত নাম ভৰ্তি কৰাই দিছিল।
প্ৰাইমাৰী বিদ্যালয়ৰ তৃতীয় শ্ৰেণীত উত্তীৰ্ণ হোৱাৰ পিছত তেওঁক পেঠলাদ থকা এখন
কনিষ্ঠ বিদ্যালয়ত ভৰ্তি কৰাই দিয়ে। ইয়াতে তেওঁ ষষ্ঠ মান শ্ৰেণীলৈকে পঢ়াৰ পিছত,
উচ্চ শিক্ষা লাভৰ উদ্দেশ্যে নাদিয়াদলৈ যায়। নাদিয়াদৰ হাইস্কুলৰ পৰা তেওঁ মেট্ৰিক
পৰীক্ষাত উত্তীৰ্ণ হয়। মেট্ৰিক পৰীক্ষাত উত্তীৰ্ণ হোৱাৰ পিছত পেটেলে কলেজত পঢ়াৰ
ধাউতি কৰিছিল। কিন্তু ঘৰুৱা অৱস্থা টনকিয়াল নোহোৱা বাবে তেওঁ সিমানতে পঢ়া জীৱনৰ
সামৰণি মাৰিবলগীয়া হয়। কিছুদিন তেওঁ মুক্তিয়াৰী কৰাৰ পিছত আৰ্থিক অৱস্থা স্বচ্ছল
হোৱাত, তেওঁ ইংলেণ্ডলৈ গৈ বেৰিষ্টাৰী পঢ়াৰ ইচ্চা কৰিলে। সেয়ে তেওঁ ইংলেণ্ডৰ মিডল
টেম্পল কলেজত বেৰিষ্টাৰী পঢ়িবলৈ লয়। এই কলেজত তেওঁ ৰোমান আইনৰ বিষয়ত পৰীক্ষা দি
প্ৰথম স্থান লাভ কৰিবলৈ সক্ষম হয়। এই পৰীক্ষাৰ শেষ পৰীক্ষাটো দিয়ে তেওঁ ১৯১২ চনৰ
জুনত আৰু ফলাফলত তেওঁ প্ৰথম স্থান দখল কৰি উত্তীৰ্ণ হয় আৰু এই কৃতিত্বৰ বাবে তেওঁ
৫০ পাউণ্ডৰ পুৰস্কাৰ লাভ কৰিবলৈ সক্ষম হৈছিল। বেৰিষ্টাৰী পাছ কৰাৰ পিছত, তেওঁ
ভাৰতলৈ উভতি আহে।

চৰ্দাৰ বল্লভভাই পেটেলে মেট্ৰিক পৰীক্ষা পাছ কৰাৰ পিছত সেই সময়ত মুক্তিয়াৰ নামেৰে
আদালতৰ এবিধ উকীলৰ বাবে হোৱা এটা নিদিষ্ট পৰীক্ষা দি- সেই পৰীক্ষাত উত্তীৰ্ন হৈ
গোধাৰৰ আদালতত মুক্তিয়াৰ কৰিবলৈ লয়। পিছলৈ তেওঁ আদালতত এজন ভাল উকীলৰূপে পৰিচিত
হয়। ফৌজদাৰী মোকৰ্দমা চলোৱাত তেওঁ বিশেষ সুখ্যাতি অৰ্জন কৰিছিল।১৯১২ চনত ইংলেণ্ডৰ
মিডল টেম্পল কলেজত বেৰিষ্টাৰী সমাপ্ত কৰি তেওঁ ভাৰতলৈ আহি আহমদাবাদত ওকালতি কৰিবলৈ
লয় এই সময়চোৱাতে তেওঁৰ পত্নীৰ বিয়োগ ঘটে। তথাপিও তেওঁ ওকালতিৰ মাজেৰে দৰিদ্ৰজনৰ
মাজত সোমাই পৰে আৰু তেওঁলোকৰ সেৱাত মনোনিবেশ কৰে।

১৯১৭ চনত মহাত্মা গান্ধীয়ে চাম্পাৰণত মেজিষ্ট্ৰেটৰ হুকুম অমান্য কৰি তেওঁৰ কাম
সমাধা কৰিবলৈ ওলোৱাৰ কথা শুনাৰে পৰা ছৰ্দাৰ বল্লভভাই মহাত্মা গান্ধীৰ প্ৰতি আকৰ্ষিত
হয় আৰু তেতিয়াৰে পৰাই তেওঁ সংগ্ৰামত সোমাই পৰি গুজৰাটৰ সভাত যোগদান দিয়ে। গুজৰাট
সভাই বেগাৰি প্ৰথাৰ বিৰুদ্ধে এই আন্দোলনৰ কাৰ্যসূচী হাতত লয়। এই আন্দোলনৰ ফলত
বেগাৰি খটা মানুহৰ দুখ-দুৰ্গতি বহুখিনি কমাবলৈ সক্ষম হয়। সেইসময়তে আহমদাবাদত
প্লেগ মহামাৰিয়ে দেখা দিয়াত চৰ্দাৰ বল্লভভাই পেটেলে এই ৰোগী সকলৰ ওচৰলৈ গৈ
তেওঁলোকৰ সেৱাত ব্ৰতী হৈছিল। পেটেলে দৰিদ্ৰ জনসাধাৰণৰ প্ৰতি আগবঢ়োৱা এনে সেৱাৰ
মনোভাৱৰ বাবে মহাত্মা গান্ধীয়ে তেওঁৰ ভূয়সী প্ৰশংসা কৰে। ১৯১৭ চনত ছৰ্দাৰ
বল্লভভাই পেটেল আহমদাবাদ মিউনিচিপালিটীৰ সদস্য হৈ মিউনিচিপালিটীৰ স্বায়ত্ব শাসনৰ
ব্যৱস্থা প্ৰৱৰ্তন কৰিবলৈ যুঁজ দিয়াৰ উপৰিও চহৰখন নিকা কৰিবলৈ আৰু নাগৰিক সকলৰ
কৰ্তব্যনিষ্ঠাৰ প্ৰতি সজাগ হ'বলৈ আহ্বান জনাইছিল। ১৯১৮ চনত পশ্চিমীয়া সাজ-পোচাক
দলিয়াই পেলাইছিল আৰু তাৰ পৰিবৰ্তে তেওঁ ধূতি-কুৰ্তা পৰিধান কৰিছিল।

১৯১৯ চনত বৃটিছ চৰকাৰে ভাৰতবাসীক দমন কৰিবলৈ ৰাওলাট এক্ট জাপি দিয়ে। বৃটিছৰ এই
কুখ্যাত আইনৰ বিৰুদ্ধে দেশত প্ৰতিবাদ দিৱস পালন কৰা হয়। মহাত্মা গান্ধীয়ে ইংৰাজৰ
গৱৰ্ণৰ লৰ্ড মণ্টেণ্ড চেমচ্ ফোৰ্ডক ৰাওলাট আইনত সন্মতি প্ৰদান নকৰিবলৈ অনুৰোধ
জনায়। ইংৰাজ বাহিনীয়ে শান্তিপূৰ্ণ আন্দোলনকাৰীসকলৰ ওপৰত অমানৱীয় দমননীতি চলায়।
তাৰ লগে লগেই কুখ্যাত ৰাওলাট আইনৰ প্ৰতিবাদৰ জোৱাৰ উঠে পাঞ্জাৱ প্ৰদেশত। পাঞ্জাৱৰ
এই আন্দোলন দমন কৰিবলৈ চৰকাৰে সামৰিক আইন জাৰি কৰে। ১৯১৯ চনৰ ১৩ এপ্ৰিলত ৰাওলাট
আইনৰ প্ৰতিবাদত পাঞ্জাৱৰ জালিয়ানৱালাবাগ নামৰ ঠাইত শান্তিপূৰ্ণ জনসমাবেশৰ আয়োজন
কৰিছিল আৰু বৃটিছ সেনাপতি ডায়াৰে স-সৈন্যে আন্দোলনকাৰী সকলক আগুৰি ধৰি
অপ্ৰৰোচিতভাবে গুলি চলাবলৈ আৰম্ভ কৰে। এই গুলি চালনাত ১২০০ জন নিহত হয় আৰু ৩৬০০ জন
আহত হয়। ১৯১৯ চনত ৰাওলাট আইনৰ বিৰুদ্ধে আহমদাবাদত বাহিৰ কৰা সমদলৰ নেতৃত্ব দিছিল
ছৰ্দাৰ বল্লভভাই পেটেলে। ১৯২০ চনত কলকাতত জাতীয় কংগ্ৰেছৰ এখন অধিবেশন অনুষ্ঠিত কৰা
হয় আৰু এই অধিবেশনতে অসহযোগ আন্দোলনৰ প্ৰস্তাৱ গ্ৰহণ কৰা হয়। মহাত্মা গান্ধীৰ
নেতৃত্বত চলা এই আন্দোলনত স্বদেশী বস্তু গ্ৰহণ, বিদেশী বস্তু ত্যাগৰ প্ৰস্তাৱ গ্ৰহণ
কৰা হয়। গান্ধীয়ে চৰকাৰে প্ৰদান কৰা কেশৰী হিন্দ উপাধি ত্যাগ কৰে। লগে লগে মতিলাল
নেহৰু, চিত্তৰঞ্জন দাস, বল্লভভাই পেটেল, ৰাজেন্দ্ৰ প্ৰসাদ আদি আইনজীৱীসকলে ওকালতি
ত্যাগ কৰে। ১৯২১ চনত আহমদাবাদত জাতীয় কংগ্ৰেছৰ অধিবেশন বহে আৰু এই অধিবেশনত
সভাপতিত্ব কৰিছিল ছৰ্দাৰ বল্লভভাই পেটেলে। ১৯২২ চনত কংগ্ৰেছত কংগ্ৰেছৰ সভাপতি হাকিম
আজমল খান থাকোতেই তেওঁ জব্বলপুৰলৈ গৈছিল। তাৰ মিউনিচিপালিটীয়ে তেওঁক মান-পত্ৰৰে
সম্বৰ্দ্ধনা জনোৱাৰ উপৰিও মিউনিচিপালিটীৰ কাৰ্যালয়ত জাতীয় পতাকা উত্তোলন কৰে।
তেতিয়াৰে পৰা সমদল আদিত জাতীয় পতাকা লোৱা নিষিদ্ধ কৰিছিল বৃটিছ চৰকাৰে। এই লৈ
প্ৰতিবাদ কৰাত শেঠ যমুনালাল বাজাজ প্ৰমুখ্যে এচাম নেতাক চৰকাৰে আৰু তাৰ পিছতে পতাকা
আন্দোলনৰ দায়িত্বভাৰ পৰে ছৰ্দাৰ বল্লভভাই পেটেলৰ ওপৰত।

১৯২৪ চনত আহমদাবাদ নগৰ কমিটীৰ নিৰ্বাচনত ছৰ্দাৰ বল্লভভাই পেটেলে সফলতা অৰ্জন কৰিবলৈ
সক্ষম হয়। দলপতি হিচাপে তেওঁ নগৰ কমিটীৰ অধ্যক্ষ নিৰ্বাচিত হয়। ১৯২৭ চনত পুনৰ
আহমদাবাদ নগৰ কমিটীৰ নিৰ্বাচনত জয়ী হৈ পুনৰ তেওঁ অধ্যক্ষ নিৰ্বাচিত হয়। ইয়াৰ
পিছত বৃটিছ চৰকাৰে ভাৰতবাসী শোষনৰ উদ্দেশ্যে লোণ আইন প্ৰৱৰ্তন কৰি লোণৰ ওপৰত
অত্যাধিক কৰ বহুৱাইছিল। ১৯৩০ চনত মহাত্মা গান্ধীয়ে বৃটিছ চৰকাৰক এই লোণ আইন উঠাই
লবলৈ দাবী জনায়, কিন্তু চৰকাৰে এই দাবীৰ প্ৰতি সহাৰি নজনোৱাত মহাত্মা গান্ধীয়ে
নিজৰ আশ্ৰমৰ পৰা ২০০ মাইল দুৰত্বত থকা সাগৰৰ পাৰৰ দাণ্ডি নামৰ গাঁৱলৈ যাত্ৰা আৰম্ভ
কৰি, তাত নিজ হাতে লোণ তৈয়াৰ কৰি, লোণ আইন ভংগ কৰাৰ সিদ্ধান্ত গ্ৰহণ কৰে। সেই মৰ্ম
১৯৩০ চনৰ ১২ মাৰ্চত মহাত্মাই ৭৯ জন সতীৰ্থৰে দাণ্ডিযাত্ৰা আৰম্ভ কৰে। খোজকাঢ়ি ২০
দিনৰ মূৰত দাণ্ডিত উপস্থিত হৈ সাগৰৰ পৰা এডোখৰ লোণ তুলি, লোণ আইন ভংগ কৰে। গান্ধীৰ
এই যাত্ৰাত ছৰ্দাৰ বল্লভভাই পেটেল আছিল অন্যতম। এই আন্দোলনৰ বাবে মহাত্মাক ৫ মেত
গ্ৰেপ্তাৰ কৰে আৰু ছৰ্দাৰ বল্লভভাই পেটেলক তিনিমাহ কাৰাবৰণ আৰু অতিৰিক্ত ৫০০ টকা
জৰিমনা কৰে। এই জৰিমনা দিবলৈ অস্বীকাৰ কৰাত তেওঁক অতিৰিক্তভাবে তিনি সপ্তাহ বেছিকৈ
কাৰাবাস দিয়ে। ১৯৩১ চনত কৰাচীত অনুষ্ঠিত হোৱা জাতীয় কংগ্ৰেছৰ অধিবেশনত ছৰ্দাৰ
বল্লভভাই পেটেলে সভাপতিত্ব কৰে। দ্বিতীয় ঘুৰণীয়া মেজমেল অসফল হোৱাৰ পিছত ভাইচৰয়
লৰ্ড ৱেলিংটনে ভাৰতবৰ্ষত কঠোৰ দমনমূলক নীতি আৰম্ভ কৰে। বৃটিছ চৰকাৰে কংগ্ৰেছত অবৈধ
ঘোষণা কৰে আৰু লগে লগে নেতা সকলে আত্মগোপন কৰিবলৈ বাধ্য হয়। চৰকাৰে সেই সময়ত
মহাত্মা গান্ধী আৰু ছৰ্দাৰ বল্লভভাই পেটেলক কাৰাৰুদ্ধ কৰে। ১৯৩৬-৩৭ চনত কংগ্ৰেছ
পাৰ্লিয়ামেণ্টৰী শাখা কমিটীৰ চেয়াৰমেন নিযুক্ত হয় চৰ্দাৰ বল্লভভাই পেটেল। ১৯৪২
চনৰ ৮ আগষ্টত বোম্বাইত বহা জাতীয় কংগ্ৰেছৰ অধিবেশনে ভাৰত-ত্যাগৰ প্ৰস্তাৱ গৃহীত
কৰে। ৯ আগষ্টৰ দিনা মহাত্মা গান্ধী, সৰোজিনী নাইডু, ছৰ্দাৰ বল্লভভাই পেটেল আদি নেতা
সকলক গ্ৰেপ্তাৰ কৰা হয়। ১৯৪৬ চনত অন্তৰ্ৱতী চৰকাৰ গঠন কৰিবলৈ ভাইচৰয়ে নেহৰুক
আমন্ত্ৰণ জনায় আৰু ১২ ছেপ্টেম্বৰত নেহৰুৱে অন্তৰ্ৱতী চৰকাৰ গঠন কৰে। ১৯৪৭ চনৰ ১৫
আগষ্ট তাৰিখে ভাৰত স্বাধীন হোৱাৰ পিছত জৱাহৰলাল নেহৰুৰ প্ৰধানমন্ত্ৰীত্বত চৰ্দাৰ
বল্লভভাই পেটেলে গৃহমন্ত্ৰীৰ দায়িত্ব পালন কৰে।



https://as.wikipedia.org/wiki/%E0%A6%AA%E0%A7%B0%E0%A7%81%E0%A7%B1%E0%A6%BE

পৰুৱাৰ জীৱন এটি কণিৰ পৰা আৰম্ভ হয়। যদি কণিটো নিষেচিত হয়, পৰুৱা মাইকী হ'ব,
নহ'লে মতা। পৰুৱাৰ জীৱনত ৪টা ভাগ থাকে। পৰুৱা সম্পূৰ্ণ ৰূপে ৰূপান্তৰ হয়। ভাগ
কেইটা পলু, লেটা আদি। পৰুৱাটোৰ বৰ্গ পলু অৱস্থাতেই নিৰ্ণয় হয়। মাথো ৰাণী আৰু
প্ৰজননক্ষম মাইকীয়েহে যৌন সম্পৰ্ক কৰিব পাৰে। কিছু বাহত এজনীতকৈ অধিক ৰাণী থাকে।

বেলেগ বেলেগ প্ৰজাতিৰ খাদ্য অভ্যাস বেলেগ বেলেগ। পৰুৱা মাংসভোজী, তৃণভোজী বা
সৰ্বভোজী হ'ব পাৰে। সাধাৰণতে পৰুৱাই ফুলৰ ৰস, কীট-পতংগ আদি খায়। কিছু পৰুৱাই গোটি
খায়, কিছুৱে ভেকুৰ আদি খায়।



https://as.wikipedia.org/wiki/%E0%A6%AA%E0%A7%B0%E0%A6%BF%E0%A6%AF%E0%A6%BC%E0%A6%BE%E0%A6%B2_(%E0%A6%9C%E0%A7%80%E0%A7%B1%E0%A6%AC%E0%A6%BF%E0%A6%A6%E0%A7%8D%E0%A6%AF%E0%A6%BE)

পৰিয়াল (ইংৰাজী:family, ফেমিলি, লেটিন: familia, বহুবচন familiae), জীৱবৈজ্ঞানিক
শ্ৰেণীবিভাজন ত বৰ্গ আৰু গণৰ মাজৰ এটা বৰ্গীয় স্থান । পৰিয়ালক কেইবাটাও সৰু সৰু
গণ হিচাপে ভাগ কৰা হয়, যদিও কেতিয়াবা উপপৰিয়ালৰ দৰে উপগোটটো ভাগ কৰা হয় ।
সাধাৰণতে, পৰিয়ালৰ কোনো সাধাৰণ সদস্যৰ নামেৰেও পৰিয়াল এটাৰ নামাকৰণ কৰা পৰিলক্ষিত
হয়, যেনে- ৱালনাট আৰু হিকৰি গছবোৰ যোগ্লানডেচিয়া পৰিয়ালৰ অন্তৰ্গত যাক ৱালনাট
পৰিয়াল বুলিও কোৱা হয় ।

পৰিয়াল শব্দটো ফ্ৰান্সৰ উদ্ভিদবিদ পিৰে মগ্নলে তেওঁৰ, Prodromus historiae
generalis plantarum, in quo familiae plantarum per tabulas disponuntur (১৬৮৯)ত
প্ৰথম ব্যৱহাৰৰ কৰিছিল ।

কেৰলাছ লিনিয়াছে তেওঁৰ ফিলচফিয়া বটেনিকাত (১৭৫১) উদ্ভিদৰ প্ৰধান গোট: বৃক্ষ,
herb, ঢেকীয়া, palm, আদিক বুজাবলৈ ফেমিলিয়া শব্দটো ব্যৱহাৰৰ কৰিছিল ।

জীৱবিজ্ঞানত, পৰিয়াল বৰ্গ আৰু গণৰ মাজৰ এটা বৰ্গীয় স্থান বুলি পিৰে আন্দ্ৰে
লেট্ৰিলে তেওঁৰ, Précis des caractères génériques des insectes, disposés dans un
ordre naturel (১৭৯৬)ত উল্লেখ কৰিছিল । তেওঁ "পতংগ"ৰ সকলো বৰ্গকে নহয়, কিন্তু
কিছুমান পৰিয়াল হিচাপে ভাগ কৰিছিল (তাৰে কিছুমানৰ নামাকৰণ কৰা হোৱা নাছিল) ।

পৰিয়ালবোৰক বিৱৰ্তনিক, জীৱাশ্মীয় আৰু জেনেটিক অধ্যয়নত ব্যৱহাৰ কৰিব পাৰি, কাৰণ
গণ আৰু প্ৰজাতিৰ দৰে নিম্ন বৰ্গীয় স্থান সমূহতকৈ সিহঁত অধিক স্থায়ী ।



https://as.wikipedia.org/wiki/%E0%A6%AA%E0%A7%8D%E0%A7%B0%E0%A6%BE%E0%A6%87%E0%A6%AE%E0%A7%87%E0%A6%9F

প্ৰাইমেট (ইংৰাজী:  primate; i/ˈpraɪmeɪt/ pry-mayt) হৈছে Primates
(i/praɪˈmeɪtiːz/ pry-may-teez; লেটিন: "prime, প্ৰথম স্থান") বৰ্গৰ অন্তৰ্গত
স্তন্যপায়ী প্ৰাণী। জীৱবৈজ্ঞানিক শ্ৰেণীবিভাজনত, প্ৰাইমেট বুলিলে দুটা প্ৰধান
শৃংখল, strepsirrhines আৰু haplorhinesক বুজায়। হাবিত বাস কৰা কিছুমান পূৰ্ৱজৰ পৰা
প্ৰাইমেটৰ উদ্ভৱ হৈছিল; বহু প্ৰাইমেটৰে ত্ৰি-অক্ষীয় পৰিৱেশত খাপ খাব পৰা বৈশিষ্ট
থাকে। বহু প্ৰাইমেট এতিয়াও আংশিকভাৱে বায়বীয়।

সকলো মহাদেশতেই বসবাস কৰা মানুহক বাদ দি, অধিকাংশ প্ৰাইমেট আমেৰিকা, আফ্ৰিকা আৰু
এছিয়াৰ tropical বা subtropical অঞ্চলত বাস কৰে। ইহঁত মাত্ৰ ৩০ গ্ৰাম (১ আউন্স)
ওজনৰ Madame Berthe's mouse lemurৰ পৰা, ২০০ কিলোগ্ৰাম (৪৪০ পাউণ্ড)ত কৈও অধিক
বৃহৎকায় eastern gorilla পৰ্যন্ত হব পাৰে। জীৱাশ্মৰ সাক্ষৰ ভিত্তিত, প্ৰায় ৫৫.৮
নিযুত বছৰ আগতেই Teilhardina গণৰ প্ৰাইমেত আছিল বুলি ঠাৱৰ কৰা হৈছে।

পৰম্পৰাগতভাৱে প্ৰাইমেট বৰ্গক দুটা প্ৰধান গোটত ভাগ কৰা হয়: প্ৰছিমিয়ান আৰু
এণ্ঠপইড (ছিমিয়ান)। প্ৰছিমিয়ানৰ বৈশিষ্টবোৰ সিহঁতৰ পূৰ্ৱজৰ সৈতে বহু সাদৃশ্য
থাকে। মাডাগাস্কাৰৰ লেমুৰ, লৰিছইড, আৰু টাৰছিয়াৰৰ হৈছে প্ৰছিমিয়ান, আৰু বান্দৰ,
বনমানুহ আৰু হমিনিবোৰ ছিমিয়ানৰ অন্তৰ্গত প্ৰাণী।

ছিমিয়ানক আকৌ দুটা ভাগ কৰা হয়: কেটাৰাইন (ঠেক নাকৰ) আফ্ৰিকা আৰু দক্শিণ এছিয়াৰ
বান্দৰ আৰু বনমানুহবোৰ আৰু প্লেটিৰাইন ("বহল নাকৰ") বা দক্ষিণ আৰু মধ্য আমেৰিকাৰ
New World monkeyবোৰ। কেপোচিন, হৌলাৰ আৰু squirrel monkey নিউ ৱৰ্ল্ড মাংকিৰ
অন্তৰ্গত। অল্ড ৱৰ্ল্জ মাংকি (যেনে বেবুন আৰু মেকাকবোৰ), গিবন আৰু বনমানুহবোৰ
কেটাৰাইনৰ অন্তৰ্গত। জীৱাশ্মৰ সাক্ষ্য মতে ইউৰোপত কেটাৰাইনৰ অন্য বহুত প্ৰজাতি আছিল
যদিও, কেৱল মানুহবোৰেই আফ্ৰিকা, দক্ষিণ এছিয়া আৰু পূৱ এছিয়া বাহিৰলৈ সফলতাৰে
বিস্তাৰিত হোৱা একমাত্ৰ কেটাৰাইন। বৰ্তমানেও প্ৰাইমেটৰ বহু নতুন নতুন প্ৰজাতিৰ
আবিস্কাৰ হৈ আছে।

অন্য স্তন্যপায়ীতকৈ প্ৰাইমেটৰ মগজু ডাঙৰ। কিছুমানৰ তিনি-ৰঙী দৰ্শন বিকশিত হৈছে।
অধিকাংশৰে বুঢ়া আঙুলি থাকে আৰু কিছুমানৰ নেজ থাকে। ইহঁকৰ লিংগিয় বৈষমতা দেখা
যায়; দেহৰ ওজন, কৃন্তক দাঁতৰ আকাৰ, আৰু বৰণৰ পাৰ্থক্য থাকে। ইহঁতৰ বিকাশৰ হাৰ অন্য
স্তন্যপায়ীৰ তুলনাত মন্থৰ আৰু জন্মৰ পাছতহে পূৰ্ণ বিকশিত হয় যদিও জীৱন কাল
দীঘলীয়া। প্ৰজাতিৰ ওপৰত নিৰ্ভৰ কৰি পূৰ্ণ বয়স্ক বোৰ, অকলশৰে থাকে, যোৰা পাতি থাকে
বা বহু সদস্য একেলগে লগ লাগি সমাজ পাতি বসবাস কৰে।



https://as.wikipedia.org/wiki/%E0%A6%AA%E0%A7%81%E0%A6%B7%E0%A7%8D%E0%A6%9F%E0%A6%BF%E0%A6%95%E0%A6%BE%E0%A7%B0%E0%A6%95

পুষ্টিকাৰক বা পুষ্টি দ্ৰব্য (ইংৰাজী: Nutrient) হৈছে জীৱন ধাৰণ আৰু বৃদ্ধিৰ বাবে
জীৱই গ্ৰহণ কৰা কিছুমান অতি প্ৰয়োজনীয় খাদ্যৰ উপাদান। স্থুলপোষকবোৰে জীৱৰ পৰিপাক
ক্ৰিয়াৰ বাবে শক্তি প্ৰদান কৰে, আনহাতে সুক্ষ্মপোষকবোৰে পৰিপাক ক্ৰিয়াত কাৰক
হিচাপে কাম কৰে। দুয়োবিধ পুষ্টিদ্ৰব্য পৰিৱেশৰ পৰাই আহৰণ কৰা হয়। কলাৰ গঠন আৰু
পুনৰ নিৰ্মান, শৰীৰৰ ক্ৰিয়াসমূহৰ নিয়ন্ত্ৰণ, আৰু শক্তিৰ পৰিবৰ্তন তথা ব্যৱহাৰৰ
বাবে পুষ্টিদ্ৰব্যৰ প্ৰয়োজন। প্ৰাণী আৰু উদ্ভিদৰ পুষ্টি আহৰণ প্ৰক্ৰিয়া একে নহয়।
উদ্ভিদৰ শিপাই মাটিৰ পৰা আৰু পাতে বায়ুমণ্ডলৰ পৰা প্ৰত্যক্ষভাৱে পুষ্টি গ্ৰহণ কৰে।
প্ৰাণী আৰু প্ৰটিষ্ট বোৰৰ বিশেষ পাচন তন্ত্ৰই স্থুলপোষকবোৰ ভাঙি শক্তি আহৰণ কৰে আৰু
পৰিপাক বা শৰীৰৰ গাঠনিক সংশ্লেষণৰ বাবে সুক্ষ্মপোষকবোৰ ব্যৱহাৰ কৰে।

শৰ্কৰা, চৰ্বী, প্ৰ'টিন (বা ইহঁতক গঠন কৰা এমিন' এচিড), আৰু ভিটামিন বোৰ হৈছে জৈৱিক
পুষ্টিকাৰক। খাদ্য হিচাপে ব্যৱহৃত লৱন, পানী, আৰু অক্সিজেন আদি অজৈৱিক ৰসায়নসমূহকো
কেতিয়াবা পুষ্টিদ্ৰব্য হিচাপে গণ্য কৰা হয়। জীৱই নিজে সংশ্লেষণ কৰিব নোৱাৰা বা
অতি কমকৈ উৎপাদন কৰা বাবে বাহ্যক উৎসৰ পৰা আহৰণ কৰিব লগা হোৱা দ্ৰব্যবোৰেই হ'ল
অত্যাৱশ্যকীয় পুষ্টিদ্ৰব্য। অতি কম মাত্ৰাত প্ৰয়োজন হোৱা পুষ্টিকাৰকবোৰক
সুক্ষ্মপোষক আৰু অধিক মাত্ৰাত প্ৰয়োজন হোৱা পুষ্টিকাৰকবোৰক স্থুলপোষক বুলি কোৱা
হয়। পুষ্টিকাৰকৰ ক্ৰিয়াবোৰ ইহঁতৰ মাত্ৰাৰ ওপৰত নিৰ্ভৰ কৰে আৰু ইহঁতৰ অভাৱক
পুষ্টিহীনতা বোলে।

পুষ্টিকাৰকবোৰৰ দৰে এলক'হলবোৰেও শক্তি প্ৰদান কৰিব পাৰে। কিন্তু দেহৰ সাধাৰণ কাৰ্যৰ
বাবে ই প্ৰয়োজনীয় দ্ৰব্য নহয় বাবে ইয়াক পুষ্টিকাৰক হিচাপে ধৰা নহয়। ভিনেগাৰত
দ্ৰৱীভূত এছিটিক এচিডেও সম পৰিমানৰ শক্তিৰ যোগান ধৰিব পাৰে আৰু উপৰুক্ত একেই কাৰণত
ইয়াকো পুষ্টিকাৰকৰ শাৰীত ধৰা নহয়।

প্ৰতি গ্ৰাম চৰ্বীত ৯ কেলৰী (~৩৭.৭ কিলো জুল/গ্ৰাম) , প্ৰ'টিন আৰু শৰ্কৰাত ৪
কেলৰীকৈ (~১৬.৭ কিলো জুল/গ্ৰাম) শক্তি থাকে। ইথান'লত (শস্যজাত এলক'হল বা সুৰা) ৭
কেলৰী (~২৯.৩ কিলো জুল/গ্ৰাম) শক্তি থাকে।

উদ্ভিদে পুষ্টিকাৰক দ্ৰব্যবোৰ মাটি বা বায়ুমণ্ডল বা পানীৰ পৰা (প্ৰধানকৈ জলজ
উদ্ভিদে) আহৰণ কৰে। কিন্তু মাংসভোজী উদ্ভিদে প্ৰাণীৰ পৰা পুষ্টি আহৰণ কৰে।

উদ্ভিদে সৰ্বাধিক আহৰণ কৰা ৰাসায়নিক মৌলবোৰ হৈছে কাৰ্বন, হাইড্ৰ'জেন, আৰু
অক্সিজেন। এইবোৰ পৰিৱেশত পানী আৰু কাৰ্বন ডাই-অক্সাইড হিচাপে থাকে। উদ্ভিদে সূৰ্যৰ
পোহৰৰ পৰা শক্তি লাভ কৰে। ইয়াৰোপৰি উদ্ভিদে তুলনামূলক ভাৱে অধিক হাৰত আহৰণ কৰা
মৌলবোৰ হৈছে নাইট্ৰ'জেন, ফছফৰাছ, আৰু ছালফাৰ। এই গোটেই কেইটাই হৈছে "বিগ ছিক্স";
সকলো জীৱৰে মৌলিক পৰিপোষক,ইহঁতক প্ৰায়ে CHNOPS বুলি লিখা হয়।সাধাৰণতে এইবোৰৰ উৎস
হৈছে অজৈৱ (যেনে কাৰ্বন ডাই-অক্সাইড, পানী নাইট্ৰেট, ফছফেট, ছালফেট) বা জৈৱ (যেনে
শৰ্কৰা, লিপিড, প্ৰ'টিন) যৌগবোৰ। আনহাতে নাইট্ৰ'জেন আৰু বিশেষকৈ অক্সিজেনৰ
দ্বিপৰমানু বিশিষ্ট মৌলবোৰ প্ৰায়ে ব্যৱহৃত হয়।

কাৰ্বন, হাইড্ৰ'জেন, অক্সিজেন, ফছফৰাছ, পটেছিয়াম, নাইট্ৰ'জেন, ছালফাৰ, কেলছিয়াম,
আইৰণ, আৰু মেগনেছিয়ামক স্থুলপোষক হিচাপে ধৰা হয়। এই তালিকাত কেতিয়াবা ছিলিকন,
ক্ল'ৰাইড, ছডিয়াম, কপাৰ, জিংক আৰু ম'লিবডেনামকো ধৰা হয, কিন্তু অন্য ক্ষেত্ৰত
এইবোৰ সুক্ষ্মপোষক।

প্ৰয়োজনীয় মাত্ৰাৰ পুষ্টিদ্ৰব্যৰ অভাৱেই পুষ্টিহীনতা। খাদ্যত যথেষ্ট পৰিমানে
পুষ্টিদ্ৰব্য নথকা বা দেহে পুষ্টিকাৰকবোৰ ব্যৱহাৰ কৰিব নোৱাৰা আদি বিভিন্ন কাৰণত
পুষ্টিহীনতা হব পাৰে। পুষ্টিকাৰকৰ ব্যৱহাৰ কৰাত ব্যাঘাট জন্মোৱা কিছুমান কাৰণ হৈছে,
পুষ্টিদ্ৰব্য শোষণৰ সমস্যা, পুষ্টিদ্ৰব্য ধংশ কৰা অৱস্থা, অধিক মাত্ৰাত
পুষ্টিদ্ৰব্যৰ ৰেচন (মুত্ৰ আদিৰ দ্বাৰা দেহৰ পৰা নিষ্কাসন কৰা) আদি।



https://as.wikipedia.org/wiki/%E0%A6%AA%E0%A6%BE%E0%A6%9A%E0%A6%A8_%E0%A6%A4%E0%A6%A8%E0%A7%8D%E0%A6%A4%E0%A7%8D%E0%A7%B0

পাচন তন্ত্ৰ (ইংৰাজী: Digestive system) হৈছে মানুহ আৰু আন উচ্চস্তৰৰ প্ৰাণীসমূহৰ
পাচন প্ৰক্ৰিয়া সমাধা কৰা এক অংগ তন্ত্ৰ। মানুহৰ পাচন তন্ত্ৰ এডাল খাদ্যনলী আৰু
কিছুমান পাচক গ্ৰন্থিৰে গঠিত। খাদ্যনলী হ'ল মুখৰপৰা আৰম্ভ কৰি পায়ু পৰ্যন্ত
পাকখোৱা ন মিটাৰ মান দৈৰ্ঘ্যৰ এডাল দীঘল নলী। বিভিন্ন কাৰ্য সমাধা কৰাৰ বাবে নলীডাল
বিভিন্ন অংশত বিভক্ত:-মুখ, মুখগহ্বৰ, টেটু (ডিঙি), গ্ৰাসনলী, পাকস্থলী, অন্ত্ৰ আদি।
অন্ত্ৰ দুটা পুনৰ দুটা ভাগত বিভক্ত - ক্ষুদ্ৰান্ত আৰু বৃহদান্ত্ৰ। ক্ষুদ্ৰান্ত
ডুৱেডেনাম, মধ্যান্ত্ৰ বা জেজুনাম আৰু ইলিয়ামেৰে গঠিত। বৃহদান্ত্ৰ ক'লন (colon)
আৰু মলভাণ্ডাৰে গঠিত। মানুহৰ পাচন তন্ত্ৰত পাঁচ প্ৰকাৰৰ পাচন গ্ৰন্থি থাকে - লালটি
গ্ৰন্থি, যকৃৎ, অগ্নাশয়, পাকস্থলী গ্ৰন্থি আৰু আন্ত্ৰিক গ্ৰন্থি। এই
গ্ৰন্থিবোৰৰপৰা নিঃসৰিত পাচক ৰসে খাদ্যৰ পাচন কাৰ্যত সহায় কৰে।

মানুহৰ পাচন তন্ত্ৰত, খাদ্য মুখত প্ৰৱেশ কৰে আৰু গুড়াকৰণৰ (চব্যন, এক প্ৰকাৰৰ
mechanical পাচন) দ্বাৰা পাচন আৰম্ভ হয়, লালটিয়ে খাদ্যবোৰ তিয়াই পেলায়। লালটি
হৈছে লালটি গ্ৰন্থীয়ে নিঃসৰণ কৰা একপ্ৰকাৰৰ পাচক ৰস, ইয়াত থকা ছেলিভাৰী এমাইলেইজ
নামৰ এবিধ উৎসেচকে খাদ্যত থকা স্বেতসাৰৰ পাচন ঘটাই; লালটিত থকা মিউকাছে, খাদ্যখিনি
পিছল কৰে, আৰু হাইড্ৰ'কাৰ্বনেটে, এমাইলেইজৰ কাৰ্য ক্ষমতা বঢ়াবলৈ উপযুক্ত pHৰ আদৰ্শ
পৰিৱেশ (ক্ষাৰকীয়) সৃষ্টি কৰে। গুড়াকৰণ আৰু স্বেতসাৰ পাচনৰ পাছত, খাদ্যবোৰ সৰু
পিণ্ড আকাৰ লৈ খাদ্যনলীৰ মাজেৰে পাকস্থলীত প্ৰৱেশ কৰে। পাকস্থলীত গেছট্ৰিক ৰসে
প্ৰ'টিনৰ পাচন আৰম্ভ কৰে। গেছট্ৰিক ৰসত প্ৰধানকৈ হাইড্ৰ'ক্লৰিক এচিড আৰু পেপছিন
থাকে। এই দুবিধ ৰসে পাকস্থলীৰ বেৰ ক্ষতিসাধন কৰাৰ পৰা সুৰক্ষা দিবৰ বাবে পাকস্থলীৰ
পৰা ক্ষৰিত মিউকাছে ইয়াৰ বেৰত এটা পাতল তৰপৰ সৃষ্টি কৰে। পাকস্থলীৰ সংকোচন-প্ৰসাৰণ
ঘটাৰ ফলত খাদ্য আৰু পাচৰ ৰসবোৰ ভালদৰে মিহলি হৈ পৰে।

কিছুসময়ৰ পাছত (যেনে, মানুহৰ ১–২ ঘণ্টা, ঘৰুৱা কুকুৰৰ ৪–৬ ঘণ্টা, ঘৰুৱা মেকুৰীৰ
৩–৪ ঘণ্টা), গাঢ় জুলীয়া খাদ্য বোৰ ডুঅ'ডেনামত প্ৰৱেশ কৰে। ইয়াত এই অৰ্ধ পাচন
হোৱা খাদ্য খিনিত অগ্নাশয়ৰ পৰা পাচক উৎসেচক আৰু যকৃতৰ পৰা পিত্ত ৰস আহি মিহলি হয়
আৰু ক্ষুদ্ৰান্ত্ৰৰ মাজেৰে আগবাঢ়ি যায়, পাচন কাৰ্য চলি থাকে। সম্পূৰ্ণ পাচন হোৱাৰ
পাচত ই তেজলৈ শোষিত হয়। ক্ষুদ্ৰান্ত্ৰত ৯৫% শোষণ সম্পন্ন হয়। বৃহদান্ত্ৰত (ক'লন)
তেজলৈ পানী আৰু খনিজ লৱন পুণৰ শোষিত হয়। ইয়াত বেক্টেৰিয়াই উৎপাদন কৰা কিছুমান
ভিটামিন, যেনে বায়টিন আৰু ভিটামিন K (K2MK7) আদিৰো শোষণ হয়। অৱশিষ্ট বৰ্জ্য
পদাৰ্থবোৰ পায়ুৰ যোগেদি মল আকাৰে দেহৰ পৰা নিস্কাষিত হয়।



https://as.wikipedia.org/wiki/%E0%A6%A8%E0%A6%BF%E0%A6%89%E0%A6%9F%E0%A7%8D%E0%A7%B0%E0%A6%BF%E0%A6%A8%27

নিউট্ৰিন' হৈছে বৈদ্যুতিক ভাৱে প্ৰশম, দূৰ্বল প্ৰভাৱ (weak interaction) ৰ জৰিয়তে
ক্ৰিয়া কৰা, অৰ্ধ-অখণ্ড সাংখ্যিক ঘূৰ্ণন (spin), সোঁ-বাওঁ অপ্ৰতিসমতা (chirality)
আৰু অদ্য পৰিমিত অ-নিৰ্ধাৰিত সূক্ষ্ম কিন্তু অশূন্য ভৰ বিশিষ্ট এবিধ উপ-পাৰমানৱিক
কণা। সাধাৰণ পদাৰ্থৰ মাজেৰে নিউট্ৰিন' প্ৰায় কোনোধৰণে প্ৰভাৱিত নোহোৱাকৈ পাৰ হৈ
যাব পাৰে। নিউট্ৰিন' (ইটালিয়ান ভাষাত সূক্ষ্ম আধানবিহীন) গ্ৰীক বৰ্ণ 'নিউ' ν (nu)
ৰ জৰিয়তে সূচিত কৰা হয়। নিউট্ৰিন'ৰ ভৰ থকা তথ্যটো বিভিন্ন বৈজ্ঞানিক সাক্ষ্যৰ পৰা
সাব্যস্ত হৈছে। কিন্তু ইহঁতৰ ভৰ উপ-পাৰমানৱিক মানতো অত্যন্ত কম। নিউট্ৰিন'ৰ ভৰ
এতিয়ালৈকে নিৰ্ভুলভাৱে জুখিব পৰা হোৱা নাই।

পৃথিৱীৰ মাজেৰে পাৰ হোৱা বেছিভাগ নিউট্ৰিন'ই সূৰ্য্যৰ পৰা বিকিৰিত হয়। সূৰ্য্যৰ
উলম্ব দিশত থকা পৃথিৱীৰ প্ৰতি বৰ্গছেন্টিমিটাৰ অঞ্চলৰ মাজেৰে প্ৰতি ছেকেণ্ডত প্ৰায়
৬৫ বিলিয়ন (৬.৫×১০০০০০০০০০০) সৌৰ নিউট্ৰিন' পাৰ হৈ যায়।

১৯৩০ চনত উলফগাঙ্গ পাউলিয়ে প্ৰথমবাৰৰ বাবে নিউট্ৰিন'[nb 1] ধাৰণা প্ৰথম অৱতাৰণা
কৰিছিল। তেওঁ বিটা ভংগনত শক্তি, ভৰবেগ আৰু কৌণিক ভৰবেগৰ (বা স্পিন) সংৰক্ষণৰ বৰ্ণনা
কৰিবলৈ গৈ তেওঁ নিউট্ৰিন'ৰ ধাৰণাটো প্ৰস্তাৱ কৰিছিল। এই সংৰক্ষণ প্ৰক্ৰিয়াসমূহৰ
ব্যাখ্যাৰ বাবে নীলছ ব'ৰে সংৰক্ষণ সূত্ৰৰ এটা পাৰিসাংখ্যিক বৰ্ণনা ডাঙি ধৰাৰ
বিপৰীতে পাউলিয়ে এটা অনাবিস্কৃত কণাৰ প্ৰস্তাৱ কৰিলে। প্ৰট'ন আৰু ইলেক্ট্ৰনৰ লগত
সংগতি ৰাখি তেওঁ এই অনাবিস্কৃত কণাৰ নাম থ'লে নিউট্ৰন। ১৯৩০ চনত এই কণাটো আলফা আৰু
বিটা ভংগন প্ৰক্ৰিয়াত সৃষ্টি হোৱা বুলি জনা গৈছিল। [nb 2]

১৯৩২ চনত জেমছ চেডৱিকে এটা বহু বেছি ভৰসম্পন্ন কণা আৱিস্কাৰ কৰি নাম ৰাখিলে
নিউট্ৰন। ইয়াৰ ফলত একেটা নামৰ দুটা কণাৰ অৱস্থিতি থকা পৰিস্থিতি এটাৰ উদ্ভৱ হ'ল।
সেয়েহে এনৰিক' ফাৰ্মিয়ে(যিজনে বিটা ভংগনৰ তত্ব আগবঢ়াইছিল) ১৯৩৩ চনত এই খেলিমেলি
দূৰ কৰাৰ উদ্দেশ্যে এটা নতুন আখ্যা উত্থাপন কৰিলে। তেওঁ দিয়া এই শব্দটো হ'ল-
নিউট্ৰিন' (ইটালীয়ান ভাষাত ইয়াৰ সমাৰ্থ হৈছে- সূক্ষ্ম আৰু আধানবিহীন)।[nb 3] ১৯৩৪
চনত ফাৰ্মিয়ে তেওঁৰ এখন গৱেষণা পত্ৰত পাউলিৰ নিউট্ৰিন'ক পাউল ডিৰাকৰ প'জিট্ৰন আৰু
ৱাৰ্নাৰ হাইজেনবাৰ্গৰ নিউট্ৰন-প্ৰ'টন মডেলৰ সৈতে একত্ৰিত কৰিলে। ইয়াৰ জৰিয়তে
পৰৱৰ্ত্তী সময়ৰ পৰীক্ষামূলক গৱেষণাসমূহৰ বাবে এটা দৃঢ় তাত্বিক ভেটি স্থাপন হ'ল।
যি কি নহওক, নেচাৰ নামৰ গৱেষণা পত্ৰিকাখনে ফাৰ্মিৰ গৱেষণা পত্ৰখনক অগ্ৰাহ্য কৰিলে
আৰু ক'লে তেওঁ আগবঢ়োৱা তত্বটো বাস্তৱৰ পৰা বহু যোজন দূৰৈত। ইয়াৰ পিছত তেওঁ সেই
গৱেষণা পত্ৰখন এখন ইটালীয় পত্ৰিকালৈ প্ৰেৰণ কৰিলে আৰু সেই পত্ৰিকাখনত গৱেষণা
পত্ৰখন গৃহীত হ'ল। কিন্তু সেই আৰম্ভনি সময়ছোৱাত তেওঁৰ তত্বটোৰ প্ৰতি সমসাময়িক
অনীহাৰ প্ৰতি লক্ষ্য ৰাখি ফাৰ্মিয়ে পিছৰ পৰ্যায়ত তেওঁৰ গৱেষণা কৰ্ম তাত্বিক
ক্ষেত্ৰৰ পৰা পৰীক্ষামূলক ক্ষেত্ৰলৈ পৰিৱৰ্তন কৰিলে।

১৯৪২ চনত ৱাঙ গেনচাঙে প্ৰথমবাৰৰ বাবে পৰীক্ষনমূলকভাৱে নিউট্ৰিন' ধৰা পেলাবৰ বাবে
beta-capture পদ্ধতিৰ প্ৰস্তাৱ কৰিছিল। ছায়েন্স নামৰ গৱেষণা পত্ৰিকাখনৰ ১৯৫৬ চনৰ
২০ জুলাই সংখ্যাত Clyde Cowan, Frederick Reines, F. B. Harrison, H. W. Kruse, আৰু
A. D. McGuire পৰীক্ষাত নিউট্ৰিন' ধৰা পেলোৱাৰ নিশ্চিতি প্ৰকাশ কৰিছিল। এই
আৱিস্কাৰক প্ৰায় ৪০ বছৰৰ পিছত ১৯৯৫ চনত পদাৰ্থ বিজ্ঞানৰ ন'বেল বঁটাৰে সন্মানিত কৰা
হৈছিল।

১৯৬২ চনত, Leon M. Lederman, Melvin Schwartz আৰু Jack Steinberger য়ে মুয়ন
নিউট্ৰিন'ৰ সংপ্ৰক্ৰিয়াৰ আৱিস্কাৰৰ জৰিয়তে দেখুৱালে যে, নিউট্ৰিন' একাধিক প্ৰকাৰৰ
আছে (মুয়ন নিউট্ৰিন'ক ইতিমধ্যে neutretto নামেৰে প্ৰতিপাদ কৰা হৈছিল)। এই
আৱিস্কাৰৰ বাবে তেওঁলোকে ১৯৮৮ চনত পদাৰ্থ বিজ্ঞানৰ ন'বেল বঁটা লাভ কৰিছিল। ১৯৭৫ চনত
Stanford Linear Accelerator Center-ত লেপ্টনৰ তৃতীয় প্ৰকাৰ টাউ কণিকা আৱিস্কৃত
হৈছিল। টাউ কণাৰ আৱিস্কাৰৰ লগে লগে এইটো আশা কৰা হৈছিল যে, এই কণাৰো নিশ্চয় কোনো
সংযোজিত নিউট্ৰিন' (পিছৰ পৰ্য্যায়ত টাউ নিউট্ৰিন' নামাংকিত) আছে। বিটা ভংগনৰ সদৃশ
ভাৱে টাউ ভংগনতো আপাত দৃষ্টিত শক্তি আৰু ভৰবেগৰ ৰক্ষণশীলতা উলংঘন হোৱা যেন
পৰ্যবেক্ষিত হৈছিল। এই অনুদ্দেশ শক্তি আৰু ভৰবেগৰ ব্যাখ্যাৰ জৰিয়তে তৃতীয় প্ৰকাৰৰ
নিউট্ৰিন'ৰ সাক্ষ্য প্ৰথমবাৰৰ বাবে পোৱা হৈছিল। ২০০০ চনৰ গ্ৰীস্মকালত ফাৰ্মিলে'বত
থকা DONUT collaboration-এ টাউ নিউট্ৰিন'ৰ সংপ্ৰক্ৰিয়া তেওঁলোকৰ পৰীক্ষাগাৰত ধৰা
পৰা সৰ্ম্পকে ঘোষণা কৰিছিল। টাউ নিউট্ৰিন'ৰ অস্তিত্বৰ তাত্ত্বিক ব্যাখ্যা আৰু ইয়াৰ
প্ৰায়োগিক প্ৰমাণৰ সংগতি Large Electron–Positron Collider-ৰ প্ৰায়োগিক তথ্যৰ পৰা
সাব্যস্ত হৈছে।[উদ্ধৃতিৰ প্ৰয়োজন]

১৯৬০ চনৰ শেষৰ ভাগৰ পৰা আৰম্ভ কৰি কেইবাটাও পৰীক্ষণমূলক অনুসন্ধানত দেখা গ'ল যে,
সূৰ্যৰ পৰা আহি পৃথিৱীত পোৱা ইলেক্ট্ৰন নিউট্ৰিন'ৰ সংখ্যা ষ্টেণ্ডাৰ্ড মডেলৰ দ্বাৰা
পূৰ্বানুমান কৰা সংখ্যাৰ প্ৰায় এক-তৃতীয়াংশৰ পৰা আধাৰ ভিতৰত। সৌৰ নিউট্ৰিন'
সমস্যা হিচাপে খ্যাত এই অসামঞ্জস্যতা প্ৰায় ৩০ বছৰ ধৰি সমাধানবিহীন ভাৱেই থাকি
গৈছিল। নিউট্ৰিন' দোলন আৰু ভৰৰ আৱিস্কাৰৰ জৰিয়তে ইয়াৰ এক সমাধান পোৱা গ'ল।
(পদাৰ্থ বিজ্ঞানৰ ষ্টেণ্ডাৰ্ড মডেলত ধৰি লোৱা হৈছিল যে, নিউট্ৰিন' ভৰহীন আৰু সিহঁতে
প্ৰকাৰ (flavor) পৰিৱৰ্তন কৰিব নোৱাৰে। কিন্তু, যদি নিউট্ৰিন'ৰ ভৰ থাকে তেন্তে
সিহঁত প্ৰকাৰ পৰিৱৰ্তন কৰিবলৈ সক্ষম, অৰ্থাৎ বিভিন্ন প্ৰকাৰ (flavor)ৰ মাজত দোলন
কৰিবলৈ সক্ষম।)[উদ্ধৃতিৰ প্ৰয়োজন]

Raymond Davis Jr. আৰু Masatoshi Koshiba -লৈ যুটীয়াভাৱে পদাৰ্থবিজ্ঞানৰ ন'বেল
বঁটা আগবঢ়োৱা হৈছিল। Davis-ক তেওঁৰ মহাজাগতিক নিউট্ৰিন' সৰ্ম্পকে অগ্ৰণী গৱেষণাৰ
বাবে Koshiba-ক ছুপাৰন'ভা নিউট্ৰিন'ৰ প্ৰথম বাস্তৱ পৰ্যবেক্ষণৰ বাবে এই বঁটা
আগবঢ়োৱা হৈছিল। সৌৰ নিউট্ৰিন'ৰ সন্ধান আৰু তাৰ পিছতেই ১৯৮৭ চনত SN 1987A ছুপাৰন'ভা
ৰ নিউট্ৰিন'ই নিউট্ৰিন' জ্যোতিৰ্বিজ্ঞানৰ সূচনা ঘটালে।[উদ্ধৃতিৰ প্ৰয়োজন]

নিউট্ৰিন' বিলাকৰ স্পিন(ইংৰাজী:spin) বা ঘূৰ্ণন অৰ্ধ-অখণ্ড(ইংৰাজী: half
integer)-(½ħ) আৰু সেইবাবেই ইহঁতক ফাৰ্মিয়নৰ শ্ৰেণীভুক্ত কৰা হয়। নিউট্ৰিন'
বিলাকে প্ৰধানতঃ দূৰ্বল নিউক্লীয় বল(ইংৰাজী:weak nuclear force)ৰ জড়িয়তে
আন্তঃক্ৰিয়া(ইংৰাজী:interation) কৰে। নিউট্ৰিন' দোলনৰ আৱিস্কাৰে দেখুৱায় যে,
নিউট্ৰিন' বিলাক ভৰযুক্ত কণা।

ৰাছিয়াত হোৱা এক অধ্যয়ন অনুসৰি, তেজস্ক্ৰিয় সমৰূপ(radioactive isotopes) সমূহৰ
ভংগনৰ হাৰ সাধাৰণতে ভবাৰ দৰে ধ্ৰুৱক নহয়। শেহতীয়া এক অধ্যয়নেও এই তথ্য সাব্যস্ত
কৰিছে। লগতে এইটোও দেখা গৈছে যে, ভংগনৰ হাৰ সূৰ্যৰ পৰা হোৱা নিউট্ৰিন' নিৰ্গমনৰ
হাৰৰ দ্বাৰাও প্ৰভাৱাম্বিত হয়।

নিউক্লিয়াৰ ৰিয়েক্টৰৰ ভিতৰত নিউট্ৰনে কৰাৰ দৰেই নিউট্ৰিন'ই গধূৰ পাৰমাণৱিক
নিউক্লিয়াছৰ ভিতৰত নিউক্লীয় ভংগন বিক্ৰিয়া আৱেশিত কৰিব পাৰে। অৱশ্যে, এতিয়া
লৈকে এই বিক্ৰিয়াটো পৰীক্ষাগাৰত সংঘটিত হোৱাৰ তথ্য উত্থাপিত হোৱা নাই। কিন্তু,
এইটো পূৰ্বানুমান কৰা হৈছে যে, তৰা আৰু চুপাৰন'ভাৰ অৰ্ন্তভাগত এই বিক্ৰিয়া সংঘটিত
হয়। এই প্ৰক্ৰিয়াই বিশ্বব্ৰহ্মাণ্ডত দেখা পোৱা বিভিন্ন ৰাসায়নিক মৌলৰ অনুৰূপৰ
পৰিমাণ প্ৰভাৱান্বিত কৰে। Sudbury Neutrino Observatory-ত ডিউটেৰিয়াম নিউক্লিয়াছৰ
নিউট্ৰিন' সংযোজন বিক্ৰিয়া পৰ্যবেক্ষিত হৈছে। এই বিক্ৰিয়াত গধুৰ পানী (heavy
water D2O) ডিটেক্টৰ ব্যৱহৃত হয়।

এতিয়ালৈকে তিনি প্ৰকাৰ(ইংৰাজী:flavor) ৰ নিউট্ৰিন'ৰ সম্ভেদ পোৱা হৈছে। এই তিনিবিধ
হৈছে- ইলেক্ট্ৰন নিউট্ৰিন' ν e, মুয়ন নিউট্ৰিন' ν μ আৰু টাউ নিউট্ৰিন' ν τ। এই
নিউট্ৰিন' তিনিবিধৰ নাম পদাৰ্থ বিজ্ঞানৰ আদৰ্শ আৰ্হি (ইংৰাজী: ষ্টেণ্ডাৰ্ড মডেল,
Standard Model)ৰ অৰ্ন্তভুক্ত সহযোগী লেপ্টন বিলাকৰ নাম অনুসাৰে ৰখা হৈছে। (সোঁফালৰ
টেবুলত আদৰ্শ আৰ্হিৰ সাৰাংশ দিয়া হৈছে।) এতিয়ালৈকে জানিব পৰা নিউট্ৰিন'ৰ
প্ৰকাৰসমূহ Z-বছ'ন(ইংৰাজী: Z boson)ৰ ক্ষয়ৰ পৰ্যবেক্ষণৰ পৰা অতি সঠিকভাৱে পাব
পাৰি। এই কণাটো ভংগণৰ জৰিয়তে ইয়াতকৈ কম ভৰৰ যিকোনো নিউট্ৰিন' আৰু সংলগ্ন
প্ৰতিনিউট্ৰিন'ৰ যুটিলৈ পৰিৱৰ্তিত হ'ব পাৰে। ইয়াৰ লগতে দেখা গৈছে যে, উৎপন্ন হোৱা
তুলনামূলক ভাৱে কম ভৰৰ নিউট্ৰিন'ৰ সংখ্যা যিমানে বেছি হয়[nb 5] Z-বছ'নৰ জীৱন কাল
সিমানেই ছুটি হয়। Z-বছ'নৰ জীৱনকালৰ মাপনৰ পৰা এইটোও দেখা গৈছে যে, কম ভৰৰ
নিউট্ৰিন' তিনি ধৰণৰ। আদৰ্শ আৰ্হিৰ ছয়বিধ কোৱাৰ্ক আৰু ছয়বিধ লেপ্টনৰ অনুসংগতাই
(য'ত তাৰে তিনিটা নিউট্ৰিন') নিশ্চিতভাৱে তিনি বিধৰ নিউট্ৰিন'ৰ অৱস্থিতি সম্পৰ্কে
পদাৰ্থবিদসকলৰ অৰ্ন্তজ্ঞানৰ উদ্ৰেক ঘটায়। কিন্তু যি নহওঁক, মাত্ৰ তিনিবিধ
নিউট্ৰিন'ৰ অৱস্থিতিৰ নিশ্চিতিৰ প্ৰমাণৰ বিষয়টো কণা পদাৰ্থবিদসকলৰ বাবে এতিয়াও
এটা দুৰূহ লক্ষ্য হৈ আছে।

Sterile নিউট্ৰিন' নামৰ তুলনাত্মক ভাৱে কম ভৰৰ আৰু দূৰ্বল আন্তঃক্ৰিয়া(ইংৰাজী:weak
interaction)ত অংশ গ্ৰহণ নকৰা, কিন্তু প্ৰকাৰ দোলনৰ জড়িয়তে উৎপন্ন কৰিব পৰা এবিধ
নিউট্ৰিন'ৰ অৱস্থিতিৰ সম্ভাৱনা আছে। Sterile নিউট্ৰিন' Z-বছ'নৰ ওপৰত ভিত্তি কৰি
সম্পন্ন কৰা বৈজ্ঞানিক মাপনসমূহৰ দ্বাৰা প্ৰভাৱান্বিত নহয়। প্ৰকৃতপক্ষে, LSND
পৰীক্ষাৰ পৰা পোৱা তথ্যই এইধৰণৰ কণাৰ অৱস্থিতিৰ ইংগিত হে ডাঙি ধৰে। এইখিনিতে
উল্লেখ্য যে, বৰ্তমান চলি থকা MiniBooNE পৰীক্ষাৰ তথ্যই অলপ দিনৰ আগলৈকে দেখুৱাইছিল
যে, পৰীক্ষামূলক তথ্যৰ সঠিক ব্যাখ্যাৰ বাবে sterile নিউট্ৰিন'ৰ অৱস্থিতি আৰু ধাৰণা
প্ৰয়োজনীয় নহয়। এই সংক্ৰান্তীয় শেহতীয়া বৈজ্ঞানিক অনুসন্ধান বৰ্তমান চলি আছে
আৰু MiniBooNE-ৰ পৰীক্ষামূলক তথ্যত থকা বিসংগতিয়ে হয়তো অন্য কোনো আকৰ্ষনীয়
নিউট্ৰিন'ৰ উপস্থিতিৰ ইংগিত দিব পাৰে। Sterile নিউট্ৰিন'ৰ অৱস্থিতিও ধৰা পৰাৰ
সম্ভাৱনা নথকা নহয়। Institut Laue-Langevin-ৰ শেহতীয়া reference electron
spectra-ৰ তথ্যৰ পুনঃবিশ্লেষণেও এটা চতুৰ্থ নিউট্ৰিন'- sterile নিউট্ৰিন'ৰ
অৱস্থিতিৰ ইংগিত বহন কৰিছে।

Wilkinson Microwave Anisotropy Probe-ৰ শেহতীয়াকৈ বিশ্লেষিত Cosmic microwave
background radiation-ৰ তথ্যৰ পৰা দেখা গৈছে যে, এই পৰীক্ষামূলক তথ্যসমূহ কেৱল তিনি
অথবা চাৰি ধৰণৰ নিউট্ৰিন'ৰ অৱস্থিতিৰ সৈতেহে খাপ খোৱা বিধৰ। সম্প্ৰতি এইটো আশা কৰা
হৈছে যে, ওপৰোক্ত Anisotropy Probe-ৰ পৰা প্ৰাপ্ত আৰু দুবছৰৰ সু-সংহত পৰীক্ষামূলক
তথ্যই এই অনিশ্চয়তাৰ অৱসান ঘটাব।

নিউট্ৰিন'ৰ ভৌতিক আকাৰ সিহঁতৰ বৈদ্যুতিক দূৰ্বল ব্যাসাৰ্ধ (electroweak radius)
(বৈদ্যুতিক দূৰ্বল আন্তঃক্ৰিয়াত আপাত আকাৰ, ইংৰাজীত- apparent size in electroweak
interaction)ৰ জৰিয়তে সংজ্ঞাবদ্ধ কৰিব পাৰি। ইয়াৰ গড় বৈদ্যুতিক দূৰ্বল
বৈশিষ্ট্যমূলক আকাৰ হৈছে ⟨r²⟩ = n × 10−33 cm² (n × 1 নেন'বাৰ্ন), য'ত n =
ইলেক্ট্ৰন নিউট্ৰিন'ৰ বাবে 3.2, n = মুয়ন নিউট্ৰিন'ৰ বাবে 1.7 আৰু 1.0 টাউ
নিউট্ৰিন'ৰ বাবে। এই আকাৰ ভৰৰ বাদে আন কোনো ভৌতিক ধৰ্মৰ ওপৰত নিৰ্ভৰ নকৰে।



https://as.wikipedia.org/wiki/%E0%A6%A8%E0%A6%97%E0%A6%BE%E0%A6%81%E0%A6%93_%E0%A6%9C%E0%A6%BF%E0%A6%B2%E0%A6%BE

নগাঁও ভাৰতৰ উত্তৰ-পূবত অৱস্থিত অসম ৰাজ্যৰ এখন জিলা। ইয়াৰ চাৰিসীমা হ'ল উত্তৰে
ব্ৰহ্মপুত্ৰ নদী, দক্ষিণে উত্তৰ কাছাৰ আৰু কাৰ্বি আংলং জিলা, পূবে গোলাঘাট আৰু
কাৰ্বি আংলং জিলা আৰু পশ্চিমে মৰিগাঁও জিলা আৰু কাৰ্বি আংলং জিলা৷

অসমীয়া হ'ল প্ৰধান ভাষা । ইয়াৰ উপৰিও হিন্দী,বাংলা,নেপালী,কাৰ্বি আদি ভাষাৰো
প্ৰচলন আছে।

ইয়াৰ উন্নয়ণ খণ্ড সমূহ হ'ল- বাজিয়া গাঁও, বটদ্ৰৱা, বঢ়মপুৰ, বিনাকান্দি,
ঢলপুখুৰী, দলংঘাট, জুৰীয়া, জুগীযান, কলিয়াবৰ, কঠিয়াতলী, খাগৰিজান, পশ্চিম
কলিয়াবৰ, মৈৰাবাৰী (পাৰ্ট), ৰূপহীহাট, পাখিমৰীয়া, ৰহা, উদালী, লামডিং, লাওঁখোৱা।

ইয়াৰ বিধানসভা সমষ্টি সমুহ হ'ল-ৰহা, ধিং, বটদ্ৰৱা, ৰুপহীহাট, নগাঁও, বঢ়মপুৰ,
চামগুৰি, কলিয়াবৰ, যমুনামূখ, হোজাই, লামডিং৷

নগাঁও, কঠিয়াতলি, কামপুৰ, কলিয়াবৰ, হোজাই, ধিং, ডবকা, ৰহা, চাপৰমুখ, শিলঘাট,
লংকা, লামডিং

শ্ৰীমন্ত শংকৰদেৱ, লক্ষ্মীনাথ বেজবৰুৱা, গোপীনাথ বৰদলৈ, নৱকান্ত বৰুৱা, দেৱকান্ত
বৰুৱা, ড°ভবেন্দ্ৰ নাথ শইকীয়া, মহিম বৰা, খগেন মহন্ত, ড°লক্ষ্মীনন্দন বৰা,
প্ৰফুল্ল কুমাৰ মহন্ত, বদৰুদ্দিন আজমল,ৰাজেন গোঁহাই, মুকুট শৰ্মা, গুণীন হাজৰীকা ,
দিগেন বৰা অাদি।

==উল্লেখযোগ্য মহাবিদ্যালয়==ননৈ মহাবিদ্যালয় নগাঁও মহাবিদ্যালয়, নগাঁও আইন
মহাবিদ্যালয়, আনন্দৰাম ঢেকীয়াল ফুকন মহাবিদ্যালয়, নগাঁও ছোৱালী মহাবিদ্যালয়,
গোপীনাথ দেৱগোস্বামী বাণিজ্য মহাবিদ্যালয়, নগাঁও শিক্ষণ মহাবিদ্যালয়, মীন
মহাবিদ্যালয়, হোমিওপেথিক মহাবিদ্যালয়, লঙ্কা মহাবিদ্যালয়, ঢিং মহাবিদ্যালয়,
ৰূপহী মহাবিদ্যালয়, কলিয়াবৰ মহাবিদ্যালয়, ড°বিৰিঞ্চি কুমাৰ বৰুৱা মহাবিদ্যালয়,
খাগৰিজান মহাবিদ্যালয়, কামপুৰ মহাবিদ্যালয়, ৰহা মহাবিদ্যালয়, লামডিং
মহাবিদ্যালয়, হোজাই মহাবিদ্যালয়, হাজি আনফৰ মহাবিদ্যালয়।



https://as.wikipedia.org/wiki/%E0%A6%A7%E0%A6%81%E0%A6%AA%E0%A6%BE%E0%A6%A4

ধঁপাত (ইংৰাজী:  Tobacco) হৈছে ধঁপাত গছৰ পাত সংৰক্ষণ কৰি তৈয়াৰ কৰা এক প্ৰকাৰৰ
দ্ৰব্য। ধঁপাত গছৰ আদি নিবাস উত্তৰ আৰু দক্ষিণ আমেৰিকা। ধঁপাত গছৰ শুকান পাতক ধঁপাত
বোলা হয়। ধঁপাত গছ ১২-১৮ ইঞ্চি ওখ হয়। ধঁপাত এবিধ নিচাজাতীয় পদাৰ্থ। ধঁপাত
চিগাৰেট, বিড়ি, চুৰট, হোকা, আদি বিভিন্ন পদ্ধতিৰ দ্বাৰা ধুমপান কৰা হয়। ধুমপানৰ
ওপৰিও ধঁপাত বিভিন্ন প্ৰকাৰে সেৱন কৰা হয়, যেনে চোবাই (জৰ্দা, ছাদা, হিচাপে পান বা
তামূলৰ লগত খোৱা হয়), ওঠৰ ফাঁকত গুঁজি (যেনে খৈনি), বা নাকত ভৰাই (নসি)।

ধঁপাতৰ মূল নিচাজাতীয় উপাদান হৈছে নিক'টিন। নিক'টিন এক প্ৰকাৰৰ স্নায়ুবিষ
(নিউৰ'টক্সিন), যি এক ধৰণৰ এচিটাইলক'লিন সংগ্ৰাহকৰ উপৰত কাৰ্য কৰে। কিন্তু ধঁপাতৰ
ধোৱাত নিক'টিনৰ বাদেও নানা কেঞ্চাৰসৃষ্টিকাৰী পদাৰ্থ থাকে, যেনে বেঞ্জ'পাইৰিণ
ইত্যাদি বহুচক্ৰী এৰ'মেটিক যৌগ। ধঁপাত অত্যন্ত বিষাক্ত পদাৰ্থ, এটা চিগাৰেটত
যিমানখিনি ধঁপাত থাকে, সেইখিনি যদি প্ৰত্যক্ষভাৱে শৰীৰত প্ৰৱেশ কৰে, তেন্তে দ্ৰুত
মৃত্যু অনিবাৰ্য। ধুমপানৰ ফলত ধীৰে ধীৰে আয়ু কমি আহি থাকে। কেৱল কেঞ্চাৰৰ প্ৰৱনতাই
নহয়, ইয়াক হৃদৰোগৰ কাৰক বুলি গণ্য কৰা হয়।

ধঁপাতৰ ইংৰাজী ‘Tobacco’ শব্দটো স্পেনিছ "tabaco" শব্দৰ পৰা আহৰণ কৰা হৈছে। ইয়াক,
১৪১০ চনলৈকে এক ধৰণৰ স্পেনিছ আৰু ইটালিয়ান শব্দ ঔষধী উদ্ভিদ বুজাবলৈ ব্যৱহাৰ কৰা
হৈছিল।



https://as.wikipedia.org/wiki/%E0%A6%A6%E0%A7%B0%E0%A6%82_%E0%A6%9C%E0%A6%BF%E0%A6%B2%E0%A6%BE

দৰং জিলা (ইংৰাজী: Darrang District) ভাৰতৰ অসম ৰাজ্যৰ সাতাইশখন জিলাৰ ভিতৰত এখন।
মঙ্গলদৈ ইয়াৰ সদৰ স্থান। ১৯৮৩ চনত অবিভক্ত দৰং জিলাৰ বিভাজন হয় আৰু তেজপুৰ
মহকুমাক লৈ শোণিতপুৰ জিলা গঠন হয়। পূৰ্বৰ মঙ্গলদৈ মহকুমাক দৰং জিলা নাম দিয়া হয়।
২০০৪ চনত পুনৰ দৰং জিলাৰ এটা অংশৰ পৰা ওদালগুৰি জিলা গঠন কৰা হয়। দৰং জিলাই
বৰ্তমান ৩৪৮১ বৰ্গ কিলোমিটাৰ ঠাই অধিকাৰ কৰি আছে।

প্ৰাচীনকালত ভাৰতৰ উত্তৰ পূব প্ৰান্তৰ লৌহিত্যৰ উত্তৰ ফালে থকা প্ৰাকৃতিক সীমাৰ
ভিতৰৰ ভূ-ভাগক দৌৰঙ্গ বা দ্যোৰঙ্গ বুলিছিল। স্বগীয় দীন কৰুণাময় হৰিপদ
দেৱগোস্বামীদেৱে আগবঢ়োৱা বাখ্যা অনুসৰি 'দ্যোৰ' শব্দৰ অৰ্থ দেৱতাৰ আৰু 'ৰঙ্গ'ৰ
অৰ্থ আনন্দ বা সুখৰ ঠাই। কালক্ৰমত এই ভূ-খণ্ডই দৰঙ্গ বা দৰং নামেৰে জনাজাত হল।
আনহাতে স্বৰ্গীয় দিনেশ্বৰ শৰ্মা ৰ দৰে পণ্ডিত সকলে দৰং শব্দটো সংস্কৃত শব্দ দ্বাৰম
অৰ্থাত পদুলি বা দ্বাৰ'ৰ পৰা আহিছিল এনে মত পোষন কৰে। প্ৰাচীন কালত এই ভূ-খণ্ডৰ
উত্তৰ আৰু পশ্চিম দিশত গিৰিপথৰ মাজেৰে গমনা-গমনৰ বাবে ওঠৰখন এনে দুৱাৰ আছিল। তাৰ
পৰা নেপাল, চীন আদিলৈ যাতায়ত আছিল। ড° বানীকান্ত কাকতিৰ মতে দৰং শব্দতো অষ্ট্ৰিক
ভাষাৰ পৰা অহা। আন এজন ভাষাতাত্বিক গ্ৰিয়াৰ্ছন চাহাবে তেওঁৰ গ্ৰন্থ 'ডি
লেংগুইষ্টিক চাৰ্ভে অৱ ইণ্ডিয়া'ত দৰং শব্দটো বড়োমূলীয় বুলি মত পোষন কৰিছে।

আন একাংশৰ মতে প্ৰাচীন কালত দৰঙত বেহা বেপাৰৰ বাবে চীন, নেপাল, ভুটান আদি ঠাইৰ সৈতে
সম্পৰ্ক আছিল। সেই বাবে নামটো দ্বাৰ শব্দৰ পৰা অপ্ৰভংশ হোৱা বুলি বহুতে বিশ্বাস
কৰে।

পূৰ্বৰ দৰং জিলাৰ পৰা ১৯৮৩ চনত শোণিতপুৰ জিলা আৰু ২০০৪ চনত ওদালগুৰি জিলা পৃথক হয়।

দৰং জিলা এটা ঠেক সমভুমিৰে আগুৰি আছে যি হিমালয় পৰ্বতমালা আৰু অসম ৰাজ্যৰ উত্তৰ
পশ্চিম অংশত বৈ থকা ব্ৰহ্মপুত্ৰ নদৰ মাজত অৱস্থিত। দৰং জিলাৰ বৰ্তমানৰ ঠাইখন পুৰণি
কামৰূপৰ হিন্দু ৰাজত্বৰ অন্তৰ্ভুক্ত আছিল মহাভাৰতত উৰ্দ্ধিত হিচাবে। ১৬ শতিকাৰ
আৰম্ভনিতে যেতিয়া কোঁচ ৰজা নৰনাৰায়ণে এই জিলাখন তেওঁৰ শাসনত সোমাই লয় তেতিয়াৰ
পৰাই দৰং ৰ পুৰনি সমল পোৱা যায়। ১৬১৬ খ্ৰীষ্টাব্দত আহোম স্বৰ্গদেউ প্ৰতাপ সিংহই
বিশ্ব বংশৰ বলি নাৰায়নক, ধৰ্মনাৰায়ন নাম দি কোচ ৰাজ্য দৰঙ্গৰ ৰজা পাতে। কোচৰজা
সকলৰ ৰাজত্ব কালত দৰঙ্গৰ শাসনকেন্দ্ৰ আছিল মনমোহনপূৰ বা হাউলি আছিল। ১৭৯২ চনৰ
ছেপ্তেম্বৰ মাহত দৰঙ্গৰ ৰজা কৃষ্ণ নাৰায়ণ কেপ্তেইন ৱেলছ আৰু লেফটেনেণ্ট উইলিয়ামছৰ
নেতৃত্বত যুদ্ধৰ বাবে অহা এদল ইংৰাজ সৈন্যৰ হাতত পৰাজিত হয় আৰু কোম্পানীৰ
ব্যৱসায়ীক প্ৰস্তাৱ মানি লবলৈ বাধ্য হয়। কৌশলগতভাৱে ইয়াণ্ডাবু সন্ধিৰ অবৈধ চৰ্ত
প্ৰয়োগ কৰি আহোম ৰাজ্য গ্ৰাস কৰাৰ দুবছৰ পাছতে ১৮২২ খ্ৰীঃৰ মাৰ্চ মাহত ইংৰাজে
দৰঙ্গ ৰাজ্য নিজৰ অন্তৰ্ভুক্ত কৰে। ১৮৩৫ চনত ইংৰাজসকলে দৰঙ্গৰ প্ৰধান কাৰ্যালয়
মঙ্গলদৈত পাতে। ১৮৪৫ চনত দৰং জিলাৰ সদৰ ঠাই মঙ্গলদৈৰ পৰা তেজপুৰলৈ উঠাই আনে আৰু
১৯৮৩ চনলৈ তেজপুৰ খনেই দৰঙ্গৰ সদৰ হৈ থাকে। ১ জুলাই ১৯৮৩ ইং তাৰিখত এতিয়াৰ দৰং
জিলা গঠন হৈছিল।

এই জিলাখন এটা সমভুমি অঞ্চল বুলিয়ে কব পাৰি। এই জিলাৰ উত্তৰে ওদালগুৰি জিলা আৰু
দক্ষিণ সীমাত মহাবাহু ব্ৰহ্মপুত্ৰ বৈ গৈছেl পূবে শোণিতপুৰ জিলা আৰু পশ্চিমে কামৰূপ
জিলাl জিলাখনৰ ব্ৰহ্মপুত্ৰৰ মুখ্য উপনৈ সমূহ হ’ল- বৰনদী, নোৱানৈ, মঙ্গলদৈ নৈ আৰু
ধনশিৰি নৈ।

দৰং ২০ ডিগ্ৰী 9 মিনিট উত্তৰৰ পৰা ২৬ ডিগ্ৰী ৯৫ মিনিট উত্তৰ অক্ষাংশলৈ আৰু ৯১
ডিগ্ৰী ৪৫ মিনিট পূৱৰ পৰা ৯২ ডিগ্ৰী ২২ মিনিট পূৱ দ্ৰাঘিমাৰ মাজত অৱস্থিত মধ্য অসমৰ
এখন জিলা। জিলা সদৰ মঙ্গলদৈ। ৬ টা ৰাজহ চক্ৰত খণ্ডিত জিলাখনৰ মাটিকালি ১৪২০.৫১ বৰ্গ
কি.মি.। ২০০১ চনৰ পৰিসংখ্যা মতে জিলাখনৰ মুঠ জনসংখ্যা ৭,৫৯,৭১২ জন আৰু শিক্ষিতৰ হাৰ
৫৫ শতাংশ।

২০১১ চনৰ লোক পিয়ল তথ্য মতে প্ৰকৃত জনসংখ্যা ৯০৮,০৯০ জনৰ বিপৰীতে ২০০১ চনৰ লোক
পিয়ল মতে ৭৫৯৮৫৮ জন। ইয়াৰে পুৰুষ আৰু মহিলাৰ সংখ্যা ক্ৰমে ৪৭২১৩৮ আৰু ৪৩৫৯৫৬ যদিও
২০০১ চনৰ পিয়ল মতে ৩৯২৩৬২ আৰু ৩৬৭৪৯৬ গৰাকী জনা যায়। জনসংখ্যা বৃদ্ধিৰ হাৰ ২০১১
চনত ১৯.৫১ % বিপৰীতে ২০০১ চনত ২২.১৮ % হৈছিল। ঘনত্ব প্ৰতি বৰ্গ কি.মি ৪৯১ জনৰ
এতিয়াৰ সলনি ২০০১ চনৰ লোক পিয়ল মতে ৪১১ জন আছিল। অসম ৰাজ্যৰ মুঠ জনসংখ্যাৰ দৰং
জিলাৰ অংশ ২০১১ চনৰ পিয়লত ২.৯১ শতাংশ যি ২০০১ চনত ২.৮৫ শতাংশ আছিল। লিংগ অনুপাত
(প্ৰতি ১০০০ জন) ২০১১ চনত ৯২৩ জন আৰু ২০০১ চনত ৯৩৭ জন পিয়ল মতে জনা যায়। ০-৬ বছৰৰ
শিশুৰ লিংগ অনুপাত ২০১১ চনত ৯৪১ জন, সেই সংখ্যা ২০০১ চনত ৯৭৭ জন আছিল। ২০১১ চনত গড়
শিক্ষিতৰ হাৰ ৬৪.৫৫ % আৰু ইয়াৰে পুৰুষ আৰু মহিলাৰ হাৰ ক্ৰমে ৬৮.৩৬ আৰু ৬০.৪০ যি
আগৰ দহকত গড় শিক্ষিতৰ হাৰ ৫৪.৩১ , পুৰুষ আৰু মহিলাৰ হাৰ যথাক্ৰমে ৬১.৭০ আৰু ৪৬.৩৪
আছিল। মুঠ শিশু জনসংখ্যা(০-৬ বছৰ) ২০১১ চনৰ লোক পিয়ল মতে ১৪৯৬২৬ জন যি ২০০১ চনৰ
মতে ১৪৬৮১৮ জন আছিল। লৰা- ছোৱালীৰ (০-৬ বছৰ ) পৰিসংখ্যা ক্ৰমে ৭৭০৯৬, ৭২৫৩০ যিতো
সংখ্যা ৭৪২৭৪, ৭২৫৪৪ জন পূৰ্বৰ দহকত (২০০১ লোক পিয়লত) আছিল। ২০১১ চনৰ লোক পিয়লত
পুৰুষ আৰু মহিলা শিক্ষিত ক্ৰমে ২৭০০৩৬ জন আৰু ২১৯৫২৩ জনী, (২৬৩৭৪৪ জন , ২০৬৫২১ জনী
২০০১ চন মতে)। মুঠ শিক্ষিতৰ পৰিসংখ্যা ক্ৰমে ২০১১/২০০১ চন মতে ৪৮৯৫৫৯ আৰু ৪৭০২৬৬।

দৰং জিলাত সাধাৰণতে অসমীয়া, বাংলা, বড়ো, নেপালী, হিন্দী আদি ভাষা প্ৰচলিত।
দুনী,ঠেকেৰাবাৰী, ব্যাসপাৰা আদি অঞ্চলৰ লৰাসমূহৰ মাজত ঠাৰভাষা নামে একপ্ৰকাৰৰ ভাষা
প্ৰচলিত আছে। ইয়াৰ বিভিন্ন অঞ্চল সমূহৰ ভাষা শৈলীৰ প্ৰতি দৃষ্টি প্ৰদান কৰিলে এই
কথা ধৰা পৰে।

অতীজৰে পৰা পৰম্পৰাগত ভাবে দৰং জিলা বিশেষকৈ মঙ্গলদৈ অঞ্চলৰ জনসাধাৰণৰ মাজত
প্ৰৱৰ্তন হৈ অহা গীত আৰু কথাৰ ৰূপত মানহৰ মুখে মুখে বাগৰি প্ৰকাশ লাভ কৰা ব্যাসৰ
ওজাপালি, সুকন্নানী ওজাপালি, দেওধনী নৃত্য, বৰঢুলীয়া, ঢেপাঢুলীয়া, কালীয়া,
খুলীয়া ভাউৰীয়া, বিয়া গীত, নাঙেলী গীত, মহৌখুন্দা গীত, আইনাম, অপেশ্বৰীৰ নাম,
চেওঁচাপৰি নাম,থিয়ানাম, আৰু চেৰাঢেক আদিয়ে হ’ল দৰঙী কলা-কৃষ্টি ৰুপে খ্যাত। দৰঙী
কলা-কৃষ্টিত সাধাৰণতে ব্যক্তি মনৰ ভাব চিন্তা আৰু অনুভূতি আদি প্ৰকাশিত হোৱাৰ
পৰিৱৰ্তে লোক জীৱনৰ আশা নিৰাশা, হৰ্ষ বিষাদ, ভয় ভক্তি, প্ৰেম প্ৰণয় আনন্দ উৎসৱ,
লোক বিশ্বাস, চিন্তাধাৰা আৰু সহজ সৰল জীৱন পদ্ধতি আদি লোক জীৱনৰ সমগ্ৰতা প্ৰকাশ হৈ
আছে।

দৰং জিলাৰ বিধানসভা সমষ্টিসমুহ হ'ল কলাইগাঁও৬৫ নং কালাইগাঁও ,৬৬ নং ছিপাঝাৰ,৬৭নং
মঙ্গলদৈ,৬৮নং দলগাঁও৷



https://as.wikipedia.org/wiki/%E0%A6%A6%E0%A7%87%E0%A6%89%E0%A7%B0%E0%A7%80_%E0%A6%9C%E0%A6%A8%E0%A6%97%E0%A7%8B%E0%A6%B7%E0%A7%8D%E0%A6%A0%E0%A7%80

দেউৰী (ইংৰাজী: Deori) বৃহৎ অসমীয়া জাতিৰ এটা জনগোষ্ঠী। এই জনগোষ্ঠী প্ৰধানকৈ অসম,
অৰুণাচল প্ৰদেশ আৰু নাগালেণ্ডত পোৱা যায়। তেওঁলোকে প্ৰধানকৈ অসমীয়া ভাষা আৰু
তিব্বেতীয়া বাৰ্মা ভাষাত ব্যৱহাৰ কৰে। প্ৰায় ২৪,৬০০ জন দেউৰী জনগোষ্ঠীৰ লোক
ব্ৰহ্মপুত্ৰ নদীৰ কাষৰ উপত্যকাত বসবাস কৰি আছে।

'দেউৰী' শব্দৰ উৎপত্তি প্ৰধানকৈ "দেৱ" নামৰ পৰা হৈছে বুলি অনুমান কৰা হয়। এইই নাম
সম্পৰ্কে এটি কিম্বদন্তি আছে। "প্ৰবাদ আছে যে, এসময়ৰ মহামায়া তাম্ৰশ্বৰী
গোসাঁনীয়ে তেওঁৰ মায়া ছলনাৰে শক্তি প্ৰকাশ কৰিজগতৰ কল্যাণ সাধানাৰ্থে শিলাৰূপে
দিব্ৰাং নৈত ওপঙি আছিল। তাকে দেখি ভীষ্মক ৰজাই 'হেন্দুৱান'ৰ দেশস্হ লোকক মতাই অনাই
মহামায়াৰ শিলাৰূপিনী দেৱীমূৰ্তিখনি যথাস্হানলৈ নিবলৈ আদেশ কৰিলে। তেওঁলোকেও
দেৱীমূৰ্তিজনাক তাৰ পৰা নিব নোৱাৰিলে। শেষত নিৰুপায় হৈ তেওঁ ঢোল কোবাইসকলোকে জনাই
দিয়ালে যে যেয়ে দেৱীমূৰ্তিজনাক নিব পাৰিব সেয়ে তেওঁৰ ৰাজ পুৰোহিত হৈ বিখ্যাত
বুঢ়া-বুঢ়ী,বলিয়া বাবা আৰু তাম্ৰশ্বৰী মন্দিৰৰ পূজাৰী হ'ব। এই কথা প্ৰচাৰ হোৱাৰ
লগে লগে নানান জাতি বিধে বিধে মানুহ আহি মূৰ্তি নিবলৈ চেষ্টা কৰাত ই বোলে ইমান গধুৰ
হৈ পৰিল যে কুৰি-পঁচিছজন মানুহেও থকা ঠাই পৰা লৰচৰ কৰিব নোৱাৰিলে। অৱশেষত চাৰিজন
চুতিয়াই গা ধুই শুচি-সংযম হৈ মাতৃক স্তুতি নতি কৰেহি। তেওঁলোকৰ অত্যন্ত পৰিশুদ্ধ
আৰু পবিত্ৰ অন্তৰৰ সমবেত প্ৰাথৰ্না বাণীয়ে দেৱীৰ অন্তৰ পৰশিলে। দেৱী মূৰ্তি
হালিজালি আপোনা আপুনি পাতল হ'ল। তেতিয়া সেই চাৰিজন চুতীয়াই দেৱী মূৰ্তি গোসাঁনীক
দোলাত তুলি লৈ গৈ তাম্ৰেশ্বৰী মন্দিৰত থাপিলে। তেতিয়াৰ পৰা এই চাৰিজনক চুতীয়াসকলৰ
ৰাজ পুৰোহিত পতা হয় আৰু এই সকলক দেউৰী বুলি কোৱা হয়। কাৰণ 'সৰ্বভূতে অৱষ্ঠিতা
পূণব্ৰক্ষৰূপী এই অতি প্ৰাকৃত বা অতিজাগতিতক মহাশক্তিক উপাসা কৰোঁতাসকলেই দেউৰী।

দেউৰীসকলে গাঁও পাতি চাংঘৰত বাস কৰা প্ৰথা অতি পুৰণি কালৰ পৰা চলি আহিছে। কাঠৰ
জখলাৰে উঠি ঘৰত সোমায়ে প্ৰথমে পোৱা যায় সুৱচনী কোঠালি। এই কোঠালিটো গৃহ দেৱতাৰ
নামত ৰখা হয়। অৱশ্যে দিৱঙীয়া আৰু বৰগঞা খেলৰ মাজত এই সুৱাচনী কোঠালি ৰখা প্ৰথাটো
নাই। ঘৰৰ ইমূৰৰ পৰা সিমূৰলৈকে এটি দীঘলীয়া বাট ৰখা হয়। সমুখৰ দুৱাৰেদি সোমাই এই
দীঘলী বাটেৰে ঘৰৰ আটাইবিলাক কোঠালিত প্ৰৱেশ কৰিব পৰা ব্যৱস্হা থাকে। একেবাৰে সিমূৰত
থাকে ৰন্ধনশাল। ৰন্ধনশালৰ কাষতে থাকে ঘৰৰ মূৰব্বী বা পিতা-মাতাৰ কোঠা। এই
মূৰব্বীজনৰ কোঠাতে পৰিয়ালৰ আটাইবিলাক পুৰুষে একেলগে বহি খোৱা-বোৱা কৰে। বেতৰ এক
বিশেষ পদ্ধতিৰে নিৰ্মিত'মেহেঙা' নামৰ সঁজুলিৰ ওপৰত ভাতৰ কাঁহী থৈ ভাত খোৱাৰ নিয়ম।
মহিলাসকলে ৰন্ধনশালতে ভোজন কৰা নিয়ম চলি আহিছে।

দেউৰীসকল সাধাৰনতে কৃষিজীৱি। তেওঁলোকৰ জীৱিকাৰ ঘাই উপায়েই হৈছে কৃষি। বিশেষকৈ ধান,
মাহ, সৰিয়হ, আলু, কচু, শাক-পাচলি আদি খেতিৰ ওপৰত নিৰ্ভৰ কৰিয়েই তেওঁলোকে জীৱিকা
নিৰ্বাহ কৰে। কপাহ খেতি তেওঁলোকৰ পৰম্পৰাগত খেতি। মহিলা আৰু গাভৰুসকলে আহু খেতিত বন
নিৰণি কৰাৰ দৰে কপাহ খেতিতো বন নিৰণি কৰাৰ ওপৰত গুৰুত্ব দিছিল। এক সামান্য অংশই
চাকৰি কৰি জীৱন নিৰ্বাহ কৰিলেও এওঁলোকে সাধাৰণতে কৃষি কৰ্ম নেৰে।

ধৰ্মত দেউৰীসকল হিন্দু। হিন্দু শাস্ত্ৰত উল্লেখিত দেৱ-দেৱতাসকলক এওঁলোকে অতি
প্ৰাচীন কালৰ পৰা অতি শ্ৰদ্ধা-ভক্তি আৰু বিশ্বাসেৰে উপাসনা কৰি আহিছে। দেউৰীসকলৰ
তিনিটা খেলৰ ভিতৰত দিবঙীয়া খেলে কুণ্ডিমামাক, টেঙাপনীয়া খেলে শিৱক, বৰগঞা খেলে
তাম্ৰেশ্বৰী মাতৃক পূজা কৰে। ধৰ্মোৎসৱ হিচাবে এওঁলোকে পুৰণি কালৰ পৰা প্ৰধানকৈ
তিনিটা উৎসৱ পালন কৰি আহিছে। সেইকেইটা হ'ল -

দেউৰীসকলৰ উৎসৱটোক বৰ বলি নামেৰেও জনা যায়।বহাগৰ শুক্ল পক্ষৰ প্ৰথমটো বুধবাৰে
প্ৰতিটো খেল বা ফৈদৰ দেৱালয়ত সমূহিয়াকৈ উৎসৱ মুখৰভাৱে এই বিহু পূজা পতা হয়।
ইয়াক বৰ্ত্তমান বহাগ বিহুৰ পূজা উৎসৱ বোলে। কিন্তু আদিতে ইয়াৰ নাম'বাসন্তী পূজা
উৎসৱ'হে আছিল। দেউৰী সমাজৰ যি বিহুৱেই নহওক, বিহুৰ এই বিশেষ তাৎপাৰ্য হৈছে বিহু
আৰম্ভ কৰাৰ দিন-বাৰ চোৱা। বিহু উদযাপিত মাহৰ শুক্ল পক্ষৰ প্ৰথমটো বুধবাৰত যদি ৰাইজৰ
বিহু-দিন নপৰি অন্য দিনত পৰে তেন্তে সেই দিনা দেউৰী সকলে বিহুৰ শুভাৰম্ভ নকৰি সেই
প্ৰথমটো বুধবাৰলৈ অপেক্ষা কৰে। বুধবাৰৰ বাহিৰে অন্য বাৰত দেৱালয়ৰ বিহু-পূজা পধা
নিষেধ। দেৱালয়ৰ এই বিহু পূজা উৎসৱ সম্পূৰ্ণ সাত দিন থাকে। কিন্তু দেৱালয়ত বিহু
পূজা দুদিনহে হয় প্ৰথমটো বুধবাৰ আৰু তাৰ পাছৰটো বুধবাৰে।দেউৰীসকলৰ বহাগ বিহু উৎসৱৰ
লগত নিবিড়ভাবে জড়িত হৈ প্ৰাচীন কালৰ পৰা সমাজত চলি অহা কেইটামান ৰীতি হ'ল-

বিবাহ হ'ল এক পবিত্ৰ বন্ধন। টেঙাপনীয়া,বৰগঞা আৰু দিবঙীয়া দেউৰীসকলৰ এই তিনি ভিন্ন
খেল বা ফৈদৰ ডেকা-গাভৰুৰ মাজত বিয়া বাৰু হয়। কিন্তু সামাজিক অনুমতি নিষিদ্ধ
গোত্ৰ, বংশ বা পৰিয়ালৰ ডেকা-গাভৰুৰ মাজত বিয়া হোৱাতো বাদেই, আনকি অবাধ মিলা-মিচা
কৰাও গুৰুত্ব সামাজিক অপৰাধ। ছোৱালী খোজা-বঢ়া, ভোজা দিয়া: বংশ, গোত্ৰ আৰু সম্বন্ধ
বিচাৰ কৰি উভয়পক্ষ সকলোৰে সন্মতি থাকিলে প্ৰথমতে দৰা-পক্ষৰ পিতৃ-মাতৃ আৰু দুই এজন
দায়িত্বশীল মানুহে গুৱা-পাণৰ টোপোলা, এসাঁজ বোৱা কাপোৰ-কানি,মাছ-পুঠিসহ এটা মদৰ
টেকেলি, উপঢৌকন আৰু মাননি লৈ কনাই-ঘৰলৈ মাক-বাপেকৰ ওচৰত ছোৱালী খোজেগৈ। কইনাৰ
পিতৃ-মাতৃকে ধৰি পৰিয়ালৰ সদস্যসকল সন্মত হ'লে ল'ৰাৰ পক্ষই অনা মাননি আৰু উপঢৌকন
গ্ৰহণ কৰে আৰু দুয়োঘৰৰ দ্ৰব্যবস্তুৰে জা-জলপান গ্ৰহণ কৰি এই সম্বন্ধ যুগমীয়া হওক
বুলি টেকেলিৰ মদ বাকি আশীৰ্বাদ কৰে। ইয়াকে দেউৰী সকলে 'ছোৱালী খোজা' বুলি কয়।
তেতিয়াৰে পৰা আনুষ্ঠানিকভাৱে বিবাহ কাৰ্য্য হৈ নুঠালৈকে প্ৰতি মাঘ আৰু বহাগ মাহত
এই কাৰ্য্যৰ পুনৰাবৃত্তি কৰি থাকে। এই নিয়মটোক তেওঁলোকে 'ভোজা দিয়া' বুলি কয়।
দেউৰী সমাজত প্ৰচলিত তিনি প্ৰকাৰৰ বিয়া আৰু উৎসৱৰ আয়োজন কৰা হয়। সেইসমূহ হৈছে

দেউৰী সমাজে স্বীকাৰ কৰা আনবিধ সঘনে প্ৰচলন হৈ থকা বিয়াই হ'ল 'পলুৱাই অনা বিয়া'।
অৱশ্যে পাকে প্ৰকাৰে ল'ৰাই নিজৰ ঘৰখনক এই কথাটো আগতীয়াকৈ জনাইও থয়-যাতে সময়ত
শকলো সাজু হৈ থাকিব পাৰে।ল'ৰাই ছোৱালী আনি ঘৰ সোমোৱাৰ লগে লগে ঘৰৰ চোতালত কোনোবাজনে
হিলৈ ফুটাই। হিলৈৰ মাত শুনিলেই চুবুৰীয়াই গম পায় ছোৱালী পলুৱাই আনিছে বুলি আৰু
লগে লগে ওচৰ চুবুৰীয়া মানুহখিনি খদম দমকৈ ওলাই আহে ন-বোৱাৰী আদৰিবলৈ। ৰীতি-মতে
ন-ছোৱালীক আদৰি,গা-পা ধুৱাই কইনা, পাটীত বহুৱাই থয়। পিতৃ-মাতৃয়েও সেইদিনাই থাউকতে
পোৱা বুঢ়া-মেথা দুগৰাকীমানক বিয়াখনৰ ভকত ৰূপে তামোল-পাণ দি মাতি আনি পো-বোৱাৰীক
তেখেতসকলৰ ওচৰত আঠু ল'বলৈ দিয়ে। ভকত সকলেও ইষ্ট দেৱতাক কামনা কৰি মদ বাকী
ন-দাম্পতীক আৰ্শীবাদ দিয়ে। এনেদৰে এই বিয়াখনকো সমাজৰ দ্বাৰা গ্ৰহণ কৰি লোৱা হয়।



https://as.wikipedia.org/wiki/%E0%A6%A4%E0%A7%87%E0%A6%B2%E0%A6%99%E0%A7%8D%E0%A6%97%E0%A6%BE%E0%A6%A8%E0%A6%BE

তেলঙ্গানা (ইংৰাজী: Telangana) হৈছে ভাৰতৰ ২৯ তম ৰাজ্য। ই ভাৰতৰ দাক্ষিণাত্যত
অৱস্থিত। ইয়াৰ সৰহভাগ অংশ নিজামৰ দ্বাৰা শাসিত হায়দৰাবাদ ৰাজ্যৰ (মেডাক আৰু
ৱৰাংগাল মহকুমা) অংশ আছিল। ব্ৰিটিছ শাসন কালত ১৯৪৭ চনলৈ আৰু স্বাধীনতাৰ পিছত ১৯৪৮
চনত ভাৰতৰ লগত অন্তৰ্ভূক্ত হোৱাৰ পূৰ্বে ই নিজামৰ দ্বাৰা শাসিত আছিল। ১৯৫৬ চনত
হায়দৰাবাদ ৰাজ্যখন ভংগ কৰি ইয়াক অন্ধ্ৰপ্ৰদেশৰ লগত অন্তৰ্ভূক্ত কৰি অন্ধ্ৰপ্ৰদেশ
ৰাজ্যখন সৃষ্টি কৰা হয়। ২০১৪ চনৰ ২ জুন তাৰিখে অন্ধ্ৰপ্ৰদেশৰ উত্তৰ-পশ্চিমাঞ্চলৰ
দহখন জিলা লগলগাই ভাৰতৰ ২৯তম ৰাজ্য তেলঙ্গানা গঠন কৰা হয়। হায়দৰাবাদ চহৰখন অহা ১০
বছৰলৈ তেলেংগানা আৰু অন্ধ্ৰপ্ৰদেশ দুয়োখন ৰাজ্যৰে উমৈহতীয়া ৰাজধানী হৈ থাকিব।

তেলঙ্গানাৰ চৰিসীমাত উত্তৰ আৰু উত্তৰ-পশ্চিমত মহাৰাষ্ট্ৰ, পশ্চিমত কৰ্ণাটক, উত্তৰ
পূৱত ছত্তীছগঢ় আৰু দক্ষিণ-পূৱত অন্ধ্ৰ প্ৰদেশ অৱস্থিত। ২০১১ চনৰ লোকপিয়ল মতে
তেলঙ্গানাৰ জনসংখ্যা হৈছে ৩৫,২৮৬,৭৫৭ জন আৰু ইয়াৰ মাটিকালি ১১৪৮৪০ বৰ্গ কিঃমিঃ।
হায়দৰাবাদ, ৱাৰাংগাল,কৰিমনগৰ আৰু নিজামাবাদ হৈছে ৰাজ্যখনৰ চাৰিখন আটাইতকৈ ডাঙৰ
চহৰ।

তেলঙ্গানা শব্দটো তেলুগু শব্দৰ পৰা অহা বুলি ধাৰণা কৰা হৈছে। তেলুগু ভাষাত তেলুগু
শব্দৰ অৰ্থ হ'ল তেলুগু ভাষী লোক বসবাস কৰা অঞ্চল। এক প্ৰবাদমতে তেলুগুৰ উৎপত্তি
হৈছে ত্ৰিলিংগ বা ত্ৰিলিংগ দেশ যাৰ অৰ্থ হ'ল তিনি লিংগৰ দেশ। হিন্দু মতবাদ মতে
ভগৱান শিৱই তেলেংগানাক আৱৰি থকা তিনিখন পৰ্বত ক্ৰমে কালেশ্বৰম, শ্ৰীচাইলাম আৰু
দ্ৰক্ষৰামাত লিংগ হিচাপে নামি আহিছিল, সেইকাৰণে নাম হৈছিল ত্ৰিলিংগ। তাৰ পৰা
অপভ্ৰংশ হৈ থেলিংগা, তেলুংগা আৰু তেলুগু হ'ল।

অতীতৰ হায়দৰাবাদ ৰাজ্যৰ মাৰাঠী ভাষী অধ্যুষিত অঞ্চল মাৰাঠাৱাডাৰ পৰা তেলুগু ভাষী
অধ্যুষিত অঞ্চলটো পৃথককৈ বুজাবলৈ এই তেলঙ্গানা শব্দটো ব্যৱহাৰ কৰা হৈছিল।

তেলঙ্গানা শব্দৰ প্ৰাচীনতম উল্লেখ পোৱা যায় মালিক মকবুলৰ(Malik Maqbul) নামত।
তেওঁক তিলাংগিনী বোলা হৈছিল, অৰ্থাৎ তেওঁ তিলাংগানা অঞ্চলৰ লোক আছিল। তেওঁ এক
হিন্দু পৰিয়ালত জন্ম গ্ৰহণ কৰিছিল আৰু তেওঁৰ নাম আছিল যুগন্ধৰ। যুগন্ধৰ
ৱাৰাংগাল(Warangal Fort) দুৰ্গৰ সেনানায়ক আছিল।

প্ৰাচীনভাৰতৰ ১৬ খন জনপদৰ ভিতৰত অন্যতম অস্মক জনপদৰ (Assakajanapada) ৰাজধানী আছিল
কৰিমনগৰৰ কোটিলিংগালা। এই অঞ্চলত প্ৰাক-সাতবাহন ৰজাসকলে প্ৰচলন কৰা মুদ্ৰা পোৱা
গৈছে। সাতবাহন ৰাজবংশৰ প্ৰতিষ্ঠাতা চিমুখ আৰু তেওঁৰ পৰৱৰ্তী ৰজাসকলে প্ৰৱৰ্তন কৰা
তাম্ৰমুদ্ৰাও ইয়াত পোৱা গৈছে।

খ্ৰীষ্টপুৰ্ব ২৩০ ৰ পৰা ২২০ খ্ৰীষ্টাব্দলৈ সাতবাহন ৰাজবংশ এই অঞ্চলৰ প্ৰধান শক্তিলৈ
পৰিণত হৈছিল। এই ৰাজবংশৰ উৎস আছিল গোদাবৰী আৰু কৃষ্ণা নদীৰ মধ্যৱৰ্তী
অঞ্চল।[উদ্ধৃতিৰ প্ৰয়োজন]

সাতবাহন সকলৰ পতনৰ পিছত
বাকাটক(Vakataka),বিষ্ণুকুণ্ডিয়া(Vishnukundina),চালুক্য(Chalukya),
ৰাষ্ট্ৰকুট(Rashtrakuta), আৰু পশ্চিম চালুক্য(Western Chalukya) ৰাজবংশই এই অঞ্চল
শাসন কৰিছিল[উদ্ধৃতিৰ প্ৰয়োজন].

চতুৰ্দাশ শতাব্দীত তেলঙ্গানা অঞ্চলটি দিল্লীৰ চুলতানৰ অধীনলৈ যায়। ইয়াৰ পিছত ই
বাহমনি চুলতানৰ অন্তৰ্ভুক্ত হয়। ১৫১৮ খ্ৰীষ্টাব্দত গোলকুণ্ডৰ শাসনকৰ্তা কুলি কুতুব
মুল্কে বাহমানি চুলতানৰ বিপক্ষে বিদ্ৰোহ ঘোষণা কৰি কুতুবশাহী ৰাজবংশ প্ৰতিষ্ঠা কৰে।
সুদীৰ্ঘ এবছৰ গোলকুণ্ডৰ দুৰ্গ অৱৰোধ কৰাৰ পিছত গোলকুণ্ডৰ চুলতান মোগল সম্ৰাট
ঔৰংজেৱৰ অধীনলৈ যায়।

In 1712, Qamar-ud-din Khan was appointed to be Viceroy of the Deccan with the
title Nizam-ul-Mulk (meaning "Administrator of the Realm"). In 1724, he defeated
Mubariz Khan to establish autonomy over the Deccan Suba and took the name Asif
Jah, starting what came to be known as the Asif Jahi dynasty. He named the area
Hyderabad Deccan. Subsequent rulers retained the title Nizam ul-Mulk and were
referred to as Asif Jahi Nizams or Nizams of Hyderabad. The Medak and Warangal
divisions were ruled by the Nizams.

When Asif Jah I died in 1748, there was political unrest due to contention for
the throne among his sons, who were aided by opportunistic neighbouring states
and colonial foreign forces. In 1769, Hyderabad city became the formal capital
of the Nizams. Nizam signed a subsidiary alliance in 1799 with British and lost
its control over the state's defence and foreign affairs. Hyderabad State became
a princely state among the presidencies and provinces of British India. Nizam in
two instances ceded the Coastal and Rayalaseema districts of his dominion to
British due to his inability to pay for the help that British rendered in his
wars against Vijayanagar and Tipu Sultan armies. The ceded Coastal and
Rayalaseema districts were called Sarkar and Ceded areas and were part of the
British Madras Presidency until India's Independence and part of Madras state
until 1953.

When India became independent from the British Empire in 1947, the Nizam of
Hyderabad did not want to merge with Indian Union and wanted to remain
independent under the special provisions given to princely states. The
Government of India annexed Hyderabad State on 17 September 1948 in Operation
Polo. The Central Government appointed a civil servant, M. K. Vellodi, as First
Chief Minister of Hyderabad State on 26 January 1950. He administered the state
with the help of English educated bureaucrats from Madras State and Bombay
State, who were part of British India and familiar with Indian system unlike the
bureaucrats of Hyderabad state who used completely different administrative
system from British India and used Urdu as the state language.

In 1952, Dr. Burgula Ramakrishna Rao was elected Chief minister of Hyderabad
State in the first democratic election. During this time there were violent
agitations by some Telanganites to send back bureaucrats from Madras state, and
to strictly implement rule by natives of Hyderabad.

Meanwhile, Telugu-speaking areas in the Northern Circars and Rayalaseema regions
were carved out of the erstwhile Madras state as a result of the 'fast unto
death' incident by Potti Sreeramulu to create Andhra State in 1953.

The Telangana Rebellion was a peasant revolt supported by the Communists. It
took place in the former princely state of Hyderabad between 1946 and 1951. It
was led by the Communist Party of India.

The revolt began in the Nalgonda district against the feudal lords of Reddy and
Velama castes. It quickly spread to the Warangal and Bidar districts. Peasant
farmers and labourers revolted against the local feudal landlords (jagirdars and
deshmukhs) and later against the King of Hyderabad State. The violent phase of
the movement ended after the central government sent in the army. Starting in
1951, the CPI shifted to a more moderate strategy of seeking to bring communism
to India within the framework of Indian democracy.

In December 1953, the States Reorganisation Commission (SRC) was appointed to
form states on linguistic bases. An agreement was reached between Telangana
leaders and Andhra leaders on 20 February 1956 to merge Telangana and Andhra
with promises to safeguard Telangana's interests. After reorganisation in 1956,
the region of Telangana was merged with Andhra State to form Andhra Pradesh.

Following the Gentlemen's agreement, the central government established a
unified Andhra Pradesh on 1 November 1956.

There have been several movements to invalidate the merger of Telangana and
Andhra, major ones occurring in 1969, 1972 and 2009. The movement gained
momentum over decades for a new state of Telangana. On 9 December 2009 the
Government of India announced process of formation of Telangana state. Violent
protests raised in the Coastal Andhra and Rayalseema regions immediately after
the announcement, and the decision was put on hold on 23 December 2009.

The movement continued in Hyderabad and other districts of Telangana. There have
been hundreds of suicides, strikes, protests and disturbances to public life
demanding separate statehood. Investigative Indian magazine Tehelka has lamented
on the unfortunate glorification of suicides and propaganda by Telangana
politicians that may have resulted in many ‘copycat suicides’.

On 30 July 2013, the Congress Working Committee unanimously passed a resolution
to recommend the formation of a separate Telangana state. After various stages
the bill was placed in the parliament in February 2014. In February 2014, Andhra
Pradesh Reorganisation Act, 2014 bill was passed by the parliament of India for
the formation of Telangana state comprising ten districts from north-western
Andhra Pradesh. Hyderabad is to remain as the joint capital of both the states
for a period of 10 years. The bill received the assent of the President and
published in the gazette on 1 March 2014. The state of Telangana was formed on 2
June 2014.

Telangana is situated on the Deccan Plateau, in the central stretch of the
eastern seaboard of the Indian Peninsula. It covers ১,১৪,৮০০ বৰ্গ কিলোমিটাৰ
(১.২৩৬×১০১২ ফুট২). The region is drained by two major rivers, with about 79% of
the Godavari River catchment area and about 69% of the Krishna River catchment
area, but most of the land is arid. Telangana is also drained by several minor
rivers such as the Bhima, the Manjira and the Musi.

The annual rainfall is between 900 to 1500mm in northern Telangana and 700 to
900mm in southern Telangana, from the southwest monsoons. Various soil types
abound, including chalkas, red sandy soils, dubbas, deep red loamy soils, and
very deep b.c. soils that facilitate planting mangoes, oranges and flowers.
About 45% of the forest area of Andhra Pradesh is located in five districts of
Telangana.

Telangana is a semi-arid area within Andhra Pradesh and has a predominantly hot
and dry climate. Summers start in March, and peak in May with average high
temperatures in the ৪২ ডিগ্ৰী চেলছিয়াছ (১১০ °ফা) range. The monsoon arrives in
June and lasts until September with about 755 mm (29.7-inch) of precipitation. A
dry, mild winter starts in late November and lasts until early February with
little humidity and average temperatures in the ২২–২৩ ডিগ্ৰী চেলছিয়াছ
(৭২–৭৩ °ফা) range.

According to the Backward Regions Grant Fund 2009–10, 13 backward districts are
located in Andhra Pradesh: nine (all except Hyderabad) are from Telangana and
the rest are from other regions.

The religious makeup of Telangana is 84% Hindu, 12.4% Muslim, and 3.2% Sikh,
Christian, and others.

About 76% of the population of Telangana speak Telugu, 12% speak Urdu, and 12%
speak other languages. Before 1948, Urdu was the official language of Hyderabad
State, and due to a lack of Telugu-language educational institutions, Urdu was
the language of the educated elite of Telangana. After 1948, once Hyderabad
State joined the new Republic of India, Telugu became the language of
government, and as Telugu was introduced as the medium of instruction in schools
and colleges, the use of Urdu among non-Muslims decreased.

According to 2011 census, Telangana literacy rate is 67.22%. Male and female
literacy is 75.6% and 58.77% respecively. Hyderabad district leading with 80.96%
and Mahboobnagar district at the bottom with 56.06%.

Telangana's cultural heritage includes the poet Pothana who composed SriMadh
Andhra Maha Bhagavatamu, a Telugu translation of Sri Bhagavatham. Muhammad Quli
Qutb Shah was the first Saheb-e-dewan Urdu poet. Other poets of Telangana from
the early era include Kancherla Gopanna or Bhakta Ramadasu, Gona Budda Reddy,
Palkuriki Somanatha, Mallinātha Sūri, and Hulukki Bhaskara. In the modern era
poets include such figures as Padma Vibhushan, Kaloji Narayana Rao, Sahitya
Akademi Award recipient Daasarathi Krishnamacharyulu, Vachaspathi Puraskar award
recipient Sribhashyam Vijayasarathi, and Jnanpith Award recipient C. Narayana
Reddy, as well as P. V. Narasimha Rao, ninth Prime Minister of India. Samala
Sadasiva has been selected for the Kendra Sahitya Puraskaram distinction. His
book Swaralayalu on the subject of Hindustani classical music won the award for
the year 2011.

Telangana has two types of cuisines, the Telugu cuisine and Hyderabadi cuisine.
Telugu cuisine is the part of South Indian cuisine characterized by their highly
spicy food. Hyderabadi cuisine, an amalgamation of Arab, Mughlai, Telugu,
Turkish cuisines, developed by the Qutb Shahi dynasty and the Nizams of
Hyderabad. It comprises a broad repertoire of rice, wheat and meat dishes and
various spices and herbs.

A number of festivals are observed and celebrated in Telangana. Regional
festivals include Bonalu (celebrating the Hindu goddess of power, Mahakali),
Bathukamma (celebrating the Hindu goddess Mahagauri) and Sammakka Saralamma
Jatara (celebrating tribal goddesses). Apart from these, all the major Indian
festivals like Dusshera, Ganesh Chaturthi, Ugadi (New Year of the Deccan),
Diwali, Sankranti etc., are also celebrated. Muslims in Telangana celebrate the
Islamic festivals of Eid al-Fitr, Eid al-Adha, Muharram and Mawlid. Christians
celebrate Christmas, Good Friday etc.

There are also extensive coal deposits, which are excavated by the Singareni
Collieries Company, for power generation and industrial purposes. There are
limestone deposits in the area, which are utilised by cement factories.
Telangana also has deposits of bauxite and mica.

The Telangana State Road Transport Corporation (TSRTC) is the major public
transport corporation that connects all the cities and villages.[উদ্ধৃতিৰ
প্ৰয়োজন] Mahatma Gandhi Bus Station (M.G.B.S) in Hyderabad is one of the
largest bus stand in Asia. Jubilee Bus Station in Secunderabad serves inter city
bus services. Asia's biggest Inter City Bus Terminal (ICBT) is to come up in
Miyapur (Hyderabad) soon, which would house nearly 200 bus bays and for parking
nearly 1,000 buses. It would have both inter-state and inter-city buses plying
from the city apart from city services.

The history of railways in this region dates back to the time of Nizam of
Hyderabad. It falls under the auspices of the South Central Railway founded in
1966. Rail Nilayam in Secunderabad, the Land Mark Building is the Zonal
Headquarter office of South Central Railway. Secunderabad, Hyderabad are the
main divisions of SCR.

Rajiv Gandhi International Airport, is an international airport in the city of
Hyderabad. It has won world's No. 1 Airport award twice (2009, 2010) in the 5 -
15 million passenger category.[উদ্ধৃতিৰ প্ৰয়োজন] It is the largest airport in
the state and one of the busiest airports nationwide. The government also has
plans to start airports in other cities: Warangal, Nizamabad, Karimnagar,
Ramagundam and Kothagudem.

Cricket, Chess, Tennis, Badminton etc. are more popular sports. The Hyderabad
cricket team is represented in the Ranji Trophy and had won twice. The Rajiv
Gandhi International Cricket Stadium is the home ground of Hyderabad cricket
team. It hosts international as well as domestic matches. The Sunrisers
Hyderabad, an Indian Premier League franchise, is based in Hyderabad.

Famous stadiums for other sports include Gachibowli Athletic Stadium (also has
an indoor stadium), G. M. C. Balayogi Athletic Stadium which hosts many sporting
events. Many academies are set up to nurture future sport stars. Gopichand
Badminton Academy, Sania Mirza Tennis Academy, NVK Tennis academy etc.



https://as.wikipedia.org/wiki/%E0%A6%A4%E0%A6%B2%E0%A6%BE%E0%A6%A4%E0%A6%B2_%E0%A6%98%E0%A7%B0

স্থানাংক: 26°57′58″N 94°37′29″E﻿ / ﻿26.9660605°N 94.624648°E﻿ / 26.9660605;
94.624648

তলাতল ঘৰ (ইংৰাজী: Talatal Ghar) অসমৰ শিৱসাগৰৰ ৰংপুৰত অৱস্থিত আহোম স্বৰ্গদেউসকলৰ
দ্বাৰা নিৰ্মিত এটা ৰাজমহল। এই মহলটো আহোম স্থাপত্যকলাৰ এক অপৰূপ আৰু আশ্চৰ্যকৰ
নিদৰ্শন।[উদ্ধৃতিৰ প্ৰয়োজন] এই ঐতিহ্যপূৰ্ণ ৰাজপ্ৰসাদটি আহোম ৰজা স্বৰ্গদেউ
ৰাজেশ্বৰ সিংহই (খ্ৰীষ্টাব্দ ১৭৫১-৬৯) তেওঁৰ ৰাজত্ব কালত সজাইছিল। এই ৰাজপ্ৰসাদটিৰ
কোঠালীবোৰ সমান্তৰাল আৰু ইমান সুন্দৰ কৈ সজোৱা যে ইয়াৰ কাৰুকাৰ্য মোগল শিল্প শৈলীৰ
লগত সাদৃশ্য থকা দেখা যায়। ইয়াৰ প্ৰত্যেকটো কক্ষ একোটা সৰু পথেৰে সংলগ্ন। ইয়াৰ
প্ৰথম মহলৰ ওপৰ ভাগ উন্মুক্ত আৰু কোঠালীবোৰ অসমীয়া গৃহবিন্যাস আৰ্হিৰে সজোৱা। এই
ৰাজপ্ৰাসাদৰ পশ্চিম দিশত এটি আঠকোণীয়া মন্দিৰ আছে। তলাতল ঘৰ আহোম ৰাজ্যৰ
স্মৃতিচিহ্নসমূহৰ ভিতৰত আকাৰত আটাইতকৈ ডাঙৰ।

১৭০২-০৩ চনত স্বৰ্গদেউ ৰুদ্ৰ সিংহই আহোম ৰাজ্যৰ ৰাজধানী গড়গাঁৱৰ পৰা ৰংপুৰলৈ
স্থানান্তৰিত কৰে। প্ৰায় এক শতিকা ধৰি ৰংপুৰ ৰাজধানী হিচাপে আছিল। এই ঠাইখন
শিৱসাগৰ চহৰৰ পশ্চিম অংশত অৱস্থিত। এই ৰাজমহলটো সৰ্বপ্ৰথম স্বৰ্গদেউ ৰুদ্ৰসিংহ‍ই
১৬৯৮ চনত সাজি উলিয়াইছিল। ৰংপুৰ আহোম ৰাজ্যৰ ৰাজধানীৰ উপৰিও কেন্দ্ৰীয় সৈনিক বাহৰ
আছিল।

স্বৰ্গদেউ ৰুদ্ৰ সিংহৰ মৃত্যুৰ পিছত মহলটোৰ বহুখিনি সালসলনি কৰা হয় আৰু ইয়াৰ
আকৃতি অনিয়মিত হৈ পৰে। বৰ্তমানৰ কেইবামহলীয়া তলাতল ঘৰটো স্বৰ্গদেউ ৰাজেশ্বৰ সিংহৰ
শাসনকালত ১৭৫১-১৭৬৯ চনৰ ভিতৰত সাজি উলিওৱা হৈছিল।

পূবৰ পৰা পশ্চিমলৈ দীঘলীয়া কৰিড'ৰ থকা কেইবাটাও কোঠালী আছে আৰু উত্তৰৰ পৰা
দক্ষিণলৈ কেইবাটাও সৰু লানি আছে। প্ৰসাদটো সাতমহলীয়া; চাৰিটা মহল মাটিৰ ওপৰত আৰু
তিনিটা মহল মাটিৰ তলত আছে। তলৰ মহলটো আস্তাবল, ভঁৰাল আৰু লগুৱাৰ কোঠা হিচাপে
ব্যৱহৃত হৈছিল। ৰাজকীয় কোঠালীবোৰ ওপৰৰ মহলাত আছিল। উত্তৰফালৰ ফালৰ লানিৰ আঠকোণীয়া
'পূজা ঘৰ'ৰ ওচৰত থকা ৰাজকীয় কোঠাকেইটাৰ বাহিৰে আনবোৰ বৰ্তমান দেখা নাযায়।
দক্ষিণফালে থকা অকলশৰীয়া কোঠাটো ৰানীয়ে ব্যৱহাৰ কৰিছিল বুলি অনুমান কৰা হয়।

স্বৰ্গদেউ ৰাজেশ্বৰ সিংহ‍ই প্ৰসাদটোত মাটিৰ তলত তলাতল ঘৰ নামৰ তিনিটা মহল যোগ
দিয়ে। এইকেইটা ইটা আৰু আৰু এবিধ থলুৱা চিমেণ্টেৰে সজা হৈছিল। ইয়াৰ স্থাপত্যৰ
সমসাময়িক মোগলসকলৰ মিল আছে। লগত স্বৰ্গদেউ ৰুদ্ৰ সিংহ‍ৰ দিনৰ আন চাৰিটা মহল কাঠেৰে
নিৰ্মিত আছিল যিবোৰ সম্পূৰ্ণভাৱে ধ্বংস হয়। তলাতল ঘৰত মাটিৰ তলত দুটা গোপন সুৰংগ
আছিল। তাৰে এটাৰ দৈৰ্ঘ্য আছিল প্ৰায় ৩ কিলোমিটাৰ যি দিখৌ নৈৰ লগত সংযোগী আছিল।
প্ৰায় ১৬ কিলোমিটাৰ দৈৰ্ঘ্যৰ আনটো সুৰংগ‍ই তলাতল ঘৰক গড়গাঁৱৰ কাৰেং ঘৰৰ লগত সংযোগ
কৰিছিল। শত্ৰুৰ আক্ৰমণত আত্মগোপন কৰাৰ বাবেএইকেইটা নিৰ্মাণ কৰা হৈছিল।



https://as.wikipedia.org/wiki/%E0%A6%A1%E0%A7%A6_%E0%A6%97%E0%A7%81%E0%A6%A3%E0%A7%80%E0%A6%A8%E0%A7%8D%E0%A6%A6%E0%A7%8D%E0%A7%B0_%E0%A6%A8%E0%A6%BE%E0%A6%A5_%E0%A6%A6%E0%A6%A4%E0%A7%8D%E0%A6%A4

ড০ গুণীন্দ্ৰ নাথ দত্ত আছিল অসম কৃষি বিশ্ববিদ্যালয়ৰ প্ৰথম সোণৰ পদক অধিকাৰী আৰু
বেলজিয়াম চৰকাৰৰ বৃত্তি লাভ কৰোতা প্ৰথম অসমীয়া পশু চিকিৎসা বিজ্ঞানৰ গৱেষক।
তেখেতৰ জন্ম অসমৰ লখিমপুৰ জিলাৰ ঢকুৱাখনা মহকুমাৰ ভগামুখ গাঁৱত। ১৯৪৮ চনৰ ২৬ জুলাইত
জন্মগ্ৰহণ কৰা দত্তৰ পিতৃ মাতৃ ক্ৰমে কেশৱ চন্দ্ৰ দত্ত আৰু পদ্মাৱতী দত্ত।

ড০ দত্তদেৱৰ প্ৰায় ৭৬ খন গৱেষণা পত্ৰ আৰু লগতে ১৫০ টা গধুৰ প্ৰৱন্ধ বাতৰি কাকত আৰু
বিভিন্ন আলোচনীত প্ৰকাশ হৈছিল। তেখেতৰ গৱেষণা পত্ৰবোৰ আমেৰিকা যুক্তৰাষ্ট্ৰ,
কানাডা, জাপান, ফ্ৰান্স, ইংলেণ্ড, নেডাৰলেণ্ড, বেলজিয়াম আদি দেশৰ উচ্চমানৰ বিজ্ঞান
পত্ৰিকাৰ উপৰিও আমাৰ দেশৰ Indian Journal of Animal Sciences, Indian Journal of
Medical Research আদি আলোচনীত প্ৰকাশ হৈছিল। এনে বৈশিষ্ট্যপূৰ্ণ গৱেষণা পত্ৰবোৰৰ
বাবে তেখেত আন্তৰাষ্ট্ৰীয় স্তৰত নামৰ বিজ্ঞান পত্ৰিকাখনে মান নিৰ্ণয় কৰা উচ্চ
যুক্ত গৱেষণা পত্ৰৰ লেখক হৈছিল। ড০ দত্ত হৈছে একমাত্ৰ ভাৰতীয় পশু চিকিৎসা বিজ্ঞানী
যাক জন স্বাস্থ্যৰ সৈতে জড়িত অনেক গৱেষণা কৰাৰ স্বীকৃতি হিচাপে লণ্ডনৰ Royal
Society of Health এ Fellowship দি সন্মানিত কৰিছিল। তেখেতক লণ্ডনৰে Institute of
Biology য়েChartered Biologist হিচাপেও সন্মানিত কৰিছিল। লণ্ডনৰ জীৱ বিজ্ঞান
প্ৰতিষ্ঠানৰ তেখেত আছিল কৰ্পৰেট মেম্বাৰ।আমেৰিকা যুক্তৰাষ্ট্ৰৰ বৰ্ড অৱ ৰিচাৰ্চ
এডভাউজৰী সমিতিৰ তেখেত আছিল অবৈতনিক সদস্য। ইয়াৰ ওপৰিও তেখেত কেন্দ্ৰীয় লোকসেৱা
আয়োগ আৰু অসম লোকসেৱা আয়োগৰ সদস্য। অসম কৃষি বিশ্ববিদ্যালয়ৰ কৃষি বিজ্ঞানীৰ
নিযুক্তি পৰিষদৰ বিশেষজ্ঞ আছিল। ড০ দত্তদেৱৰ সোঁৱৰণত ভাৰতীয় পশু চিকিৎসা ঔষধ
বিজ্ঞান সংস্থাই সৰ্বভাৰতীয় পৰ্যায়ত ২০০৩ চনৰ পৰা প্ৰতিবছৰে Dr Gunindra Nath
Dutta Memorial Gold Medal for Lifetime Achievement in Veterniary Medicine
Research প্ৰদান কৰি আহিছে।

২) প্ৰৱন্ধৰ শিৰোনাম- ড০ গুণীন্দ্ৰ নাথ দত্তৰ সোঁৱৰণত কিতাপৰ নাম -চাৰিকড়ীয়াৰ
পাৰে পাৰে : সভ্যতা-সংস্কৃতিৰ বিৱৰ্তন লিখক- ড০ জিতৰাম কলিতা প্ৰথম প্ৰকাশ-
ছেপ্টেম্বৰ, ২০০৬ খ্ৰীষ্টাব্দ



https://as.wikipedia.org/wiki/%E0%A6%9C%E0%A7%8D%E0%A6%AF%E0%A7%81%E0%A6%9A

জ্যুচ (ইংৰাজী: Zeus) (pron.: /ˈzjuːs/ zews পুৰণি গ্ৰীক ধৰ্ম (ancient Greek),
(আধুনিক গ্ৰীক: Δίας, Dias) আৰু কিংবদন্তি মতে "দেৱতা আৰু মানৱৰ পিতৃপুৰুষ" (πατὴρ
ἀνδρῶν τε θεῶν τε, patēr andrōn te theōn te) , হিন্দু ধৰ্ম অনুসৰি ইন্দ্ৰৰ
সমকক্ষ, ৰোমান বিশ্বাস বা কিংবদন্তিমতে জুপিটাৰ আৰু ইট্ৰুস্কান সমকক্ষ হৈছে
টিনিয়া। তেওঁ গ্ৰীচৰ অলিম্পাচ পৰ্বতৰ পৰা অলিম্পাচ (গ্ৰীক কিংবদন্তি মতে হিন্দুৰ
স্বৰ্গৰ সমতুল্য) এটা পৰিয়ালৰ মু্ৰব্বীৰ দৰে স্বৰ্গ আৰু পৃথিৱী শাসন কৰে। তেওঁ
আকাশ আৰু বজ্ৰৰ অধিকাৰী।

জ্যুচ ক্ৰণচ আৰু ৰীয়াৰ সন্তান। তেওঁলোকৰ তিনিজন পুত্ৰ আছিল: জ্যুচ, পচাইডন (সাগৰৰ
দেৱতা) আৰু হেডীচ (ৰসাতলৰ/পাতালৰ দেৱতা) বেচিভাগ কিংবদন্তিতে জ্যুচৰ ধৰ্মপত্নী হৈছে
হীৰা যদিও কোনো কোনো ক্ষেত্ৰত তেওঁৰ ডায়'নে বুলি এগৰাকী দেৱীও সংগী আছিল বুলি
লিখিছে। হোমাৰৰ ইলিয়াদত আফ্ৰোডেইটিক (ৰোমানমতে ভেনাচ) জ্যুচ আৰু ডায়'নেৰ জীয়ৰী
বুলি উল্লিখিত আছে।

অলিম্পাচৰ অনেক দেৱতাৰদৰেই জ্যুচৰো অন্য দেৱী, গন্ধৰ্ব দেৱী আৰু মানৱীৰ লগত
যৌনসম্পৰ্ক আছিল আৰু তাৰ ফলস্বৰূপে তেওঁৰ অনেক দেৱ বা অৰ্ধদেৱ (demigod) সন্তান
আছে। ইয়াৰে উল্লেখনীয় হৈছে এথিনা, এপ'ল', আৰ্টিমিচ, হাৰ্মিচ, আফ্ৰোডেইটি,
প'ৰ্চিফনী (প'ৰ্চীফনী জ্যুচ আৰু ডিমিটাৰৰ জীয়েক), ডায়'নিউচাচ, পাৰ্চিয়াচ,
হেৰাক্লিচ (ৰোমান হাৰকিউলিচ), ট্ৰয়ৰ হেলেন, মিন'চ (নিম'চিনীৰ পৰা), এৰিচ, হেবে,
হিফিষ্টাচ (ৰোমান ভালকান) আদি।



https://as.wikipedia.org/wiki/%E0%A6%9C%E0%A7%87._%E0%A6%95%E0%A7%87._%E0%A7%B0%E0%A6%BE%E0%A6%89%E0%A6%B2%E0%A6%BF%E0%A6%82

জে. কে. ৰাউলিঙ (ইংৰাজী: J. K. Rowling) এগৰাকী ইংৰাজ লেখিকা। ৰাউলিঙৰ জন্ম হয়
১৯৬৫ চনৰ ৩১ জুলাইত। তেওঁৰ প্ৰকৃত নাম জোৱান ৰাউলিং (ইংৰাজী: Joanne Rowling)।
তেওঁক ঘাইকৈ হেৰী পটাৰ কল্প কাহিনী শৃংখলাৰ বাবে জনা যায়। এই গ্ৰন্থসমূহে বিভিন্ন
বঁটাৰ ওপৰিও ৪০০ মিলিয়নতকৈয়ো অধিক কপিৰ বিক্ৰীৰে সৰ্বাধিক বিক্ৰী হোৱা গ্ৰন্থ
শৃংখলাৰ অভিলেখ স্থাপন কৰে। শৃংখলাটোৰ আধাৰত হেৰী পটাৰ চলচিত্ৰ শৃংখলাও ইতিমধ্যে
নিৰ্মিত হৈছে যাৰ শেষৰ ফালে ৰাউলিঙে প্ৰযোজকৰ ভূমিকাও পালন কৰিছে। এই গ্ৰন্থ
শৃংখলাটোৱে লেখিকাগৰাকীক জনপ্ৰিয়তাৰ শীৰ্ষলৈ তুলি নিয়ে আৰু পাঁচ বছৰৰ ভিতৰতে
কোটিপতিৰ শাৰীত থিয় কৰোৱায়।২০১১ চনৰ মাৰ্চ মাহৰ ফৰ্বছ আলোচনীৰ এক সমীক্ষা মতে
ৰাউলিঙৰ মুঠ সম্পত্তিৰ মূল্য ১ নিযুত আমেৰিকান ডলাৰ। ২০০৮ চনত ছানডে টাইমছ ৰিচ্চ্
লিষ্টে ৰাউলিঙক ইংলেণ্ডৰ সবাতোকৈ ধনী ব্যক্তিৰ তালিকাত দ্বাদশ স্থান (৭৯৮ মিলিয়ন
ডলাৰ মূল্যৰ সম্পত্তিৰে) দিয়ে। ২০০৭ চনত ফৰ্বছ আলোচনীয়ে লেখিকাগৰাকীক বিশ্বৰ ৪৮তম
প্ৰভাৱশালী চেলিব্ৰিটীৰূপে চিহ্নিত কৰে।

একে বছৰতে অনুৰাগীসকলক লেখিকাগৰাকীয়ে দিয়া সামাজিক, মানৱীয় আৰু ৰাজনৈতিক
অনুপ্ৰেৰণাৰ ভিত্তিত টাইম আলোচনীয়ে তেওঁক "বছৰটোৰ ব্যক্তি"ৰ ৰাণাৰ-আপ খিতাপ প্ৰদান
কৰে। ২০১০ চনৰ অক্টোবৰ মাহত অগ্ৰণী আলোচনীসমূহৰ সম্পাদকসকলে 'ব্ৰিটেইনৰ আটাইতকৈ
প্ৰভাৱশালী মহিলা' (The Most Influential Woman) হিচাপে বিভূষিত কৰে।

ৰাউলিং কেইবাটাও স্বেচ্ছাসেৱী সংগঠন যেনে কমিক ৰিলিফ, ৱান পেৰেন্ট ফেমিলিজ,
মাল্টিপল শ্লিৰ'চিচ ছ'চাইটি অফ গ্ৰেট ব্ৰিটেইন, লুম'ছ আদিৰ সৈতৈও জড়িত। ২০১২ চনৰ
১২ এপ্ৰিলত লেখিকাগৰাকীয়ে প্ৰাপ্তবয়স্কসকলক উদ্দেশ্যি লিখা তেওঁৰ পৰৱৰ্ত্তী
উপন্যাস দ্য কেজুৱেল ভেকেন্সিৰ কথা প্ৰকাশ কৰে। গ্ৰন্থখন ২৭ ছেপ্টেম্বৰত বিশ্বজুৰি
ছপা তথা ইলেক্ট্ৰনিক মাধ্যমত মুক্তি পায়।

লেখিকাগৰাকীয়ে জে. কে. ৰাউলিং নামেৰে লিখা-মেলা কৰে যদিও হেৰী পটাৰ শৃংখলাৰ
প্ৰথমখন গ্ৰন্থ প্ৰকাশ পোৱাৰ সময়লৈকে তেওঁৰ নাম আছিল জোৱান ৰাউলিং। প্ৰকাশকসকলে
আশংকা কৰিছিল যে কিশোৰসকলে এগৰাকী মহিলাই লিখা এনে এখন গ্ৰন্থ পঢ়িবলৈ উৎসাহ নাপাবও
পাৰে। গতিকে তেওঁলোকে ৰাউলিঙক তেওঁৰ সম্পূৰ্ণ নামৰ সলনি নামৰ প্ৰথম আখৰ দুটা
ব্যৱহাৰ কৰিবলৈ ক'লে। নিজৰ নামত মধ্যম অংশৰ অভাৱত ৰাউলিঙে পিতৃৰ ফালৰ আইতাক কেথলিন
এদা বুলগেন ৰাউলিঙৰ (Kathleen Ada Bulgen Rowling) নামৰ পৰা 'কে' আখৰটো গ্ৰহণ
কৰিলে।

ৰাউলিঙৰ পিতৃ আৰু মাতৃ ক্ৰমে পিটাৰ জেমছ ৰাউলিং (ইংৰাজী: Peter James Rowling) আৰু
এন ৰাউলিং (ইংৰাজী: Anne Rowling)। তেওঁৰ জন্মস্থান আছিল ইংলেণ্ডৰ
গ্ল'চেষ্টাৰশ্বায়াৰ য়েটত। ঠাইখন ব্ৰিষ্টলৰ পৰা ১৬ কি:মি: দূৰত্বত অৱস্থিত। তেওঁৰ
মাতৃ এন আছিল জাৰ্মানী আৰু স্কটলেণ্ডীয় মূলৰ। এন ৰাউলিঙৰ মাতৃৰ ফালৰ ককাদেউতাক
লুইচ ভ'লান্ট (Louis Volant)-এ প্ৰথম বিশ্বযুদ্ধত তেওঁৰ প্ৰতিৰক্ষামূলক ভূমিকাৰ
বাবে বিশেষ সাহসিকতাৰ পুৰস্কাৰ পাইছিল।

ৰাউলিঙৰ বয়স ১ বছৰ ১১ মাহ হওঁতে তেওঁৰ ভগ্নী ডিয়েন (Dianne)ৰ জন্ম হয় আৰু ৪ বছৰ
বয়সত তেওঁলোকৰ পৰিয়ালটো দাঁতিকাষৰীয়া ৱিনটাৰব'ৰ্ণলৈ উঠি আহে। ৰাউলিঙে দাস প্ৰথা
বিলোপনত ভূমিকা লোৱা উইলিয়াম ৱিলবাৰফৰ্চ আৰু শিক্ষা সংস্কাৰক হান্না ম'ৰেই (Hannah
More) প্ৰতিষ্ঠা কৰা ছেইন্ট মাইকেলছ প্ৰাইমেৰী স্কুলত পঢ়া-শুনা কৰিছিল। হেৰী পটাৰ
শৃংখলাৰ প্ৰধান শিক্ষক এলবাছ ডাম্বলড'ৰৰ চৰিত্ৰটো স্কুলখনৰ প্ৰধান শিক্ষক আলফ্ৰেড
ডানৰ অনুপ্ৰেৰণাৰে গঢ় লৈ উঠে।

শিশু অৱস্থাতে ৰাউলিঙে কিছুমান কল্প কাহিনী লিখি ভনীয়েক ডিয়েনক পঢ়ি শুনাইছিল।
তেওঁ কয়, "I can still remember me telling her a story in which she fell down a
rabbit hole and was fed strawberries by the rabbit family inside it. Certainly
the first story I ever wrote down (when I was five or six) was about a rabbit
called Rabbit. He got the measles and was visited by his friends : includin a
giant bee called Miss Bee." (মোৰ তাইক এটা কাহিনী কোৱা এতিয়াও মনত আছে য'ত তাই
শহাপহুৰ গাঁত এটাৰে সৰি পৰিছিল আৰু শহাপহুৰ পৰিয়ালটোৱে তাইক ষ্ট্ৰবেৰী খুৱাইছিল।
নিশ্চিতভাৱে পাঁচ-ছয় বছৰ বয়সতে মই লিখা সাধুটো 'ৰেবিট' নামৰেই এটা শহাপহুৰ বিষয়ে
আছিল। সি বসন্ত ৰোগত আক্ৰান্ত হওঁতে তাৰ বন্ধুবৰ্গই তাক দেখা কৰিছিলহি। তাৰ ভিতৰত
'মিছ বি' নামৰ এজনী মৌমাখিও আছিল।) ৯ বছৰ বয়সত ৰাউলিং ৱেলছৰ (Wales) চেপষ্ট'ৰ
(Chepstow) কাষৰীয়া টাটছিল গাঁৱৰ (Tutshill) চাৰ্চ কটেজলৈ যায়গৈ। কৈশোৰ কালত
খুড়ী আইতাকে (great aunt, যি তেওঁক পৌৰাণিক সাহিত্য পঢ়াইছিল আৰু অতিশয়
জ্ঞানপিপাসু আছিল) ৰাউলিঙক Hons and Rebels নামৰ জেচিকা মিটফৰ্ডৰ আত্মজীৱনী এখন
দিয়ে। মিটফৰ্ড ৰাউলিকৰ দৃষ্টিত নায়িকা হৈ উঠে আৰু পৰ্যায়ক্ৰমে তেওঁ মিটফৰ্ডৰ
আটাইবোৰ কিতাপ পঢ়ি পেলায়।

ৰাউলিঙে মাধ্যমিক স্তৰত ৱিডিন স্কুল এণ্ড কলেজত পঢ়া-শুনা কৰিছিল। তেওঁৰ মাতৃ এন
ৰাউলিঙে সেই শিক্ষানুষ্ঠানৰ বিজ্ঞান শাখাত কাৰিকৰী বিভাগত কাম কৰিছিল। তেওঁ নিজৰ
কৈশোৰ সম্পৰ্কে কৈছে, "Harmiome [A bookish; know-it-all Harry Potter character]
is loosely based on me, she's a caricature of me when I was eleven, which I'm
not particularly proud of." (হাৰমায়নিৰ চৰিত্ৰটো কিছু পৰিমাণে মোৰ ওপৰত ভিত্তি
কৰি গঢ়া হৈছে। তাই এঘাৰ বছৰীয়া মোৰ এক উপহাসমূলক উপস্থাপন, বিশেষভাৱে যাক লৈ মই
গৰ্বিত নহয়)। উল্লেখ্য যে হাৰমায়নি হৈছে হেৰী পটাৰ শৃংখলাৰ এক কিতাপৰ পোক আৰু
সৰ্বজান্তা চৰিত্ৰ। আপাৰ ছিক্সথৰ (Upper Sixth) তেওঁৰ বন্ধু ছীন হেৰিছৰ (Sean
Harris) এখন মূল্যৱান ফৰ্ড এঙলিয়া গাড়ী আছিল। হেৰিছ হেৰী পটাৰৰ বন্ধু ৰণ ৱিজলী
চৰিত্ৰটোৰ অনুপ্ৰেৰণা আছিল। উল্লেখ্য যে ৰণ ৱিজলীৰ দেউতাকৰ এখন যাদুকৰী গাড়ী আছিল।
ৰাউলিঙে কৈছে, "Ron Weasley isn't a living portrait of Sean, but he really is
very Sean-ish." (ৰণ ৱিজলী ছীনৰ জীৱন্ত প্ৰতিমূৰ্ত্তি নহয়, কিন্তু চৰিত্ৰটো
সঁচাকৈয়ে ছীনৰ দৰে।)

ৰাউলিঙে এক্সটাৰ বিশ্ববিদ্যালয়ত পৌৰাণিক সাহিত্য আৰু ফৰাচী ভাষা অধ্যয়ণ কৰিছিল।
তাৰ আগতে তেওঁ ইংৰাজী, ফৰাচী আৰু জাৰ্মান ভাষাত A Levels-ৰ (Advanced Level General
Certificate of Education) শিক্ষাগ্ৰহণ কৰিছিল। পেৰিছত এবছৰ পঢ়াৰ পিছত তেওঁ লণ্ডনৰ
এমনেষ্টী ইন্টাৰনেচনেলত (Amnesty International) দ্বিভাষী সম্পাদিকা (bilingual
secretary) হিচাপে যোগদান কৰে। একে সময়তে তেওঁ প্ৰতিষ্ঠানটোৰ এগৰাকী গৱেষিকাও
আছিল।

এমনেষ্টী ইন্টাৰনেচনেলত কাম কৰাৰ পিছত ৰাউলিং আৰু তেওঁৰ সংগী মানচেষ্টাৰলৈ উঠি
যোৱাটোকে ঠিক কৰিলে। ১৯৯০ চনত তেওঁলোক লণ্ডনৰপৰা মানচেষ্টাৰলৈ ৰাওনা হওঁতে
ৰেলগাড়ীখনৰ চাৰিঘন্টা পলম হৈছিল। তাতেই ৰাউলিঙৰ মনলৈ যাদুৰ এখন বিদ্যালয়ত পঢ়া
ল'ৰা এজনৰ ধাৰণা মনলৈ আহে। এইদৰেই হেৰী পটাৰৰ কাহিনীৰ জুমুঠিটোৱে গঢ় লয়। তেওঁ দ্য
ব'ষ্টন গ্ল'বক জানিবলৈ দিয়ে যে প্ৰথমতে শিশু হেৰীৰ কথা তেওঁৰ মনত খেলাইছিল।
তাৰপাছতেই বিভিন্ন চৰিত্ৰ আৰু কাহিনীভাগ মনলৈ আহিবলৈ ধৰে। ৰাউলিঙে ক্লেপহাম জাংচনৰ
বাসস্থান গৈ পোৱাৰ প্ৰায় লগে লগেই কাহিনীটো লিখিবলৈ আৰম্ভ কৰে। সেই বছৰৰে ডিচেম্বৰ
মাহত লেখিকাগৰাকীৰ মাতৃ দূৰাৰোগ্য ৰোগত (multiple sclerosis) আক্ৰান্ত হৈ পৰলোকগামী
হয়। তেওঁ নিজে কৈছে যে মাতৃ এনক তেওঁ লিখি থকা হেৰী পটাৰৰ বিষয়ে একো জনোৱা নাছিল।
মাকৰ মৃত্যুৱে ৰাউলিঙৰ লেখনিতো গভীৰ প্ৰভাৱ পেলায়। ৰাউলিঙে ব্যক্ত কৰিছে যে
শৃংখলাটোৰ প্ৰথমখন গ্ৰন্থত তেওঁ হেৰীৰ মৰ্মবেদনাৰ কথা বিশদভাৱে বৰ্ণাইছে কিয়নো
তেওঁ এই বিষয়ে ভালদৰে অনুভৱ কৰিব পাৰে।

ইয়াৰ পিছতে তেওঁ বিদেশী ভাষা হিচাপে ইংৰাজী বিষয়ৰ শিক্ষকতা কৰিবলৈ পৰ্টুগালৰ
পৰ্ট'লৈ আহে। তাতেই ১৯৯২ চনৰ ১৬ অক্টোবৰত পৰ্টুগীজ সাংবাদিক জৰ্জ এৰেন্টিছৰ (George
Arantes) সৈতে বিবাহপাশত আৱদ্ধ হয়। ১৯৯৩ চনৰ ২৭ জুলাইত তেওঁলোকৰ সন্তান জেচিকা
ইছাবেল ৰাউলিং এৰেন্টিছৰ জন্ম হয়। একে বছৰৰে নৱেম্বৰ মাহত দুয়োৰে বিচ্ছেদ ঘটে আৰু
ডিচেম্বৰত নিজ কন্যাৰে সৈতে ৰাউলিং স্কটলেণ্ডৰ এডিনবাৰ্গলৈ গুচি আহে। তাতে তেওঁৰ
ভগ্নী ডিয়েনো থাকিছিল।

সেই সময়ত, অৰ্থাৎ স্নাতক হোৱাৰ সাত বছৰৰ পাছত তেওঁ নিজকে চৰম অকৃতকাৰ্য ব্যক্তিৰ
দৰে অনুভৱ কৰে। তেওঁৰ নিজা ভাষাত "the biggest failure I knew." তেওঁৰ বিবাহিত জীৱন
অসফল হৈছিল আৰু এটি নাবালক শিশু লৈ তেওঁ নিবনুৱা অৱস্থাত থাকিবলগাত পৰিছিল। তথাপি
তেওঁ এই বিফলতাকে মুক্তি লাভৰ চাবি-কাঠীৰূপে ল'লে আৰু নিজৰ পুৰণি টাইপ ৰাইটাৰটোৰ
সহায়ত আধৰুৱা কাহিনীটো গঢ় দিলে।

এই সময়ছোৱাত মানসিক ডিপ্ৰেছনৰ বলি হৈ তেওঁ আত্মহত্যাৰ কথাও ভাবিছিল। এই মানসিক
অস্থিৰতাই তেওঁৰ মনলৈ প্ৰথমে ডিমেন্টৰৰ ধাৰণা আনি দিয়ে আৰু তেওঁ হেৰী পটাৰ শৃংখলাত
এই জীৱনশক্তি শোহণকাৰী প্ৰাণীৰ জন্ম দিয়ে।

স্কটলেণ্ডত শিক্ষকতা কৰিবলৈ এবছৰীয়া স্নাতকোত্তৰ উপাধিৰ (postgraduate certificate
of education) প্ৰয়োজন হোৱা হেতুকে ৰাউলিঙে ১৯৯৫ চনৰ আগষ্টত এডিনবাৰ্গ
বিশ্ববিদ্যালয়ৰ ম'ৰে হাউছ স্কুল অফ এডুকেচনত নামভৰ্ত্তি কৰে। তাৰ পূৰ্বে তেওঁ
প্ৰথমখন কিতাপো সম্পূৰ্ণকৈ লিখি উলিয়ায়। তেওঁ এডিনবাৰ্গৰ বিভিন্ন কেফেত বহি
লিখা-মেলা কৰিছিল। ইয়াৰ ভিতৰত নিকলছনছ কেফে, দ্য এলিফেন্ট হাউচ আদি উল্লেখযোগ্য।
বহুলোকে কৈছিল যে ৰাউলিঙৰ ভাড়ালৈ লোৱা ফ্লেট শীত-তাপ নিয়ন্ত্ৰিত নহয় বাবেই তেও
কেফেসমূহত লিখা-মেলা কৰিছিল। ২০০১ চনৰ বিবিচিৰে (BBC) হোৱা এক সাক্ষাৎকাৰত তেওঁ এই
কথা অস্বীকাৰ কৰি কয় যে তেওঁ নিজ কন্যাক টোপনিত ৰাখি লিখা কাম আগবঢ়াই নিবলৈহে
কন্যাসহ কেফেলৈ আহিছিল।

১৯৯৫ চনত পুৰণি টাইপ ৰাইটাৰটোৰ সহায়তে ৰাউলিঙে হেৰী পটাৰ এণ্ড দ্য ফিল'চফাৰ্ছ
ষ্ট'ন (Harry Potter and the Philosopher's Stone) পূৰাকৈ লিখি উলিয়ায়। ব্ৰায়'নি
ইভেনছ (Bryony Evens) নামৰ পাঠক এজনক গ্ৰন্থখনৰ প্ৰথম তিনিটা অধ্যায় পঢ়ি চাবলৈ
দিওঁতে তেওঁৰ পৰা পোৱা উৎসাহজনক সঁহাৰিত ক্ৰিষ্ট'ফাৰ লিটল লিটাৰেৰী এজেন্টছ নামৰ
প্ৰতিষ্ঠানটো গ্ৰন্থখনৰ প্ৰকাশৰ বাবে আগবাঢ়ি আহিল। ৰাউলিঙৰ হৈ উক্ত প্ৰতিষ্ঠানটোৱে
যথাক্ৰমে বাৰটা প্ৰকাশন গোষ্ঠীৰ কাষ চাপিল। কিন্তু তেওঁলোক আটায়ে ফিল'চফাৰ্ছ
ষ্ট'নৰ পাণ্ডুলিপি নাকচ কৰিলে। তাৰ এবছৰৰ পিচত লণ্ডনৰ এক সৰু প্ৰকাশন গোষ্ঠী
ব্লুমছবেৰীয়ে গ্ৰন্থখন প্ৰকাশৰ দায়িত্ব ল'লে আৰু তাৰ সম্পাদক বেৰী কানিঙহামে
(Barry Cunningham) তেওঁক ১৫০০ পাউণ্ড অগ্ৰিম ধন আদায় দিলে।প্ৰথমতে ব্লুমছবেৰীৰ
মূৰব্বীয়ে তেওঁৰ ৮ বছৰীয়া কন্যা এলিচ নিউটনক (Alice Newton) পাণ্ডুলিপিৰ প্ৰথম
অধ্যায়টো পঢ়ি চাবলৈ দিছিল। এলিচে তাকে পঢ়িয়েই পৰৱৰ্ত্তী অংশটো বিচৰাত তেওঁ
গ্ৰন্থখনৰ ভৱিষ্যত জনপ্ৰিয়তা সম্পৰ্কে পতিয়ন গৈ পাণ্ডুলিপিটো প্ৰকাশৰ বাবে লয়।
কানিঙহামৰ মতে সেই সময়ত তেওঁলোক গ্ৰন্থখন ছপাবলৈ সন্মত হয় যদিও তেওঁ ৰাউলিঙক
নিয়মীয়া চাকৰি এটা যোগাৰ কৰিবলৈহে পৰামৰ্শ দিছিল। কিয়নো তেওঁৰ ধাৰণা আছিল যে
শিশু উপযোগী লেখনিৰে ৰাউলিঙৰ পৰ্যাপ্ত উপাৰ্জনৰ সম্ভাৱনা নিচেই তাকৰ। পিছলৈ, ১৯৯৭
চনত ৰাউলিঙে সাহিত্যচৰ্চা আগুৱাই নিবলৈ স্কটিচ আৰ্ট কাউঞ্চিলৰ পৰা ৮০০০ পাউণ্ড
আৰ্থিক অনুদান লাভ কৰে। ১৯৯৮ চনৰ আৰম্ভণিতে গ্ৰন্থখনৰ প্ৰকাশন স্বত্বৰ বাবে
আমেৰিকাত এক নীলাম অনুষ্ঠিত কৰা হয় আৰু স্কলাষ্টিক কৰ্পৰেচনে (Scholastic Inc.)
১০৫০০০ ডলাৰেৰে সেই স্বত্ব নিজহাতলৈ আনে।

১৯৯৭ চনৰ জুন মাহত ব্লুমছবেৰীয়ে ফিলচফাৰ্ছ ষ্ট'নৰ ১০০০ টা কপি ছপা কৰে। তাৰে ৫০০
কপি বিভিন্ন গ্ৰন্থাগাৰলৈ পথোৱা হয়। বৰ্ত্তমান সময়ত এনে একোটা কপিৰ মূল্য ১৬০০০
পাউণ্ড আৰু ২৫০০০ পাউণ্ড। প্ৰকাশৰ পাঁচোটা মাহৰ পিচতেই কিতাপখনে নেচলে স্মাৰ্টিজ
বুক প্ৰাইজ লাভ কৰে। ইয়াৰ পিছতেই ফেব্ৰুৱাৰীত ই চিলড্ৰেনছ বুক অফ দ্য ইয়েৰ
খিতাপেৰে ব্ৰিটিছ বুক এৱাৰ্ড লাভ কৰে। ১৯৯৮ চনৰ অক্টোবৰত স্কলাষ্টিকে তেওঁলোকৰ
স্বত্বাধীন কাহিনীটো হেৰী পটাৰ এণ্ড দ্য চৰ্চাৰাৰ্ছ ষ্ট'ন নামেৰে প্ৰকাশ কৰে।
ৰাউলিঙৰ মতে তেওঁ এই সালসলনিৰ কথাক লৈ অনুতপ্ত আৰু সেই সময়ত তেওঁৰ স্থিতি অধিক সবল
হোৱা হ'লে তেওঁ ইয়াৰ বিৰোধিতা কৰিলেহেঁতেন। ইয়াৰ ছিকুৱেল অৰ্থাৎ পৰৱৰ্ত্তী গ্ৰন্থ
চেম্বাৰ অফ চিক্ৰেটছ ১৯৯৮ চনৰ জুলাই মাহত প্ৰকাশ পায় আৰু তাৰ জৰিযতে ৰাউলিঙে
দ্বিতীয়টো স্মাৰ্টিজ পুৰস্কাৰ লাভ কৰে।

১৯৯৯ চনৰ ডিচেম্বৰ মাহত শৃংখলাটোৰ তৃতীয়খন গ্ৰন্থ প্ৰিজনাৰ অফ আজকাবান প্ৰকাশ
পায়। ইয়াৰ জৰিয়তে তৃতীয়বাৰৰ বাবে ৰাউলিঙে স্মাৰ্টিজ বঁটা লাভ কৰি ক্ৰমাগতভাৱে
তৃতীয়টো স্মাৰ্টিজ বঁটা লাভ কৰা প্ৰথমগৰাকী ব্যক্তি হিচাপে পৰিগণিত হয়। পৰৱৰ্ত্তী
সময়ত তেওঁ আন গ্ৰন্থসমূহক সুযোগ দিবলৈ চতুৰ্থ গ্ৰন্থ গব্লেট অফ ফায়াৰৰ নাম উক্ত
বঁটাৰ বাছনিৰ পৰা প্ৰত্যাহাৰ কৰে। ২০০০ চনৰ জানুৱাৰীত প্ৰিজনাৰ অফ আজকাবানে
প্ৰাথমিক পৰ্যায়ত হুইটব্ৰেড চিলড্ৰেনছ বুক অফ দ্য ইয়েৰ বঁটা পায় যদিও শেষত ছিমাচ
হিয়েনিৰ (ইংৰাজী : Seamus Heaney) বিয়'ৱালফে (Beowulf) এই বঁটা জয় কৰে।

চতুৰ্থখন গ্ৰন্থ গব্লেট অফ ফায়াৰ ২০০০ চনৰ ৮ জুলাইত ইংলেণ্ড আৰু আমেৰিকা
যুক্তৰাষ্ট্ৰত মুক্তি পায় আৰু প্ৰথমদিনাই কেৱল ইংলেণ্ডতে ৩,৭২,৭৭৫ সংখ্যক কপিৰ
বিক্ৰী হয়। আমেৰিকাত তিনি কোটিৰো অধিক কপিৰ বিক্ৰীৰে ই সৰ্বকালৰ সৰ্বাধিক কপি
বিক্ৰেত গ্ৰন্থৰ অভিলেখ স্থাপন কৰে। সেই বছৰতে তেওঁ ব্ৰিটিছ বুক এৱাৰ্ডছৰ বৰ্ষটোৰ
লেখিকা (author of the year) সন্মানো লাভ কৰে।

ইয়াৰ তিনি বছৰৰ পিছত, ২০০৩ চনৰ ২১ জুনত শৃংখলাটোৰ পঞ্চম গ্ৰন্থ অৰ্ডাৰ অফ দ্য
ফিনিক্স প্ৰকাশিত হয়। ইয়াৰ বাবে তেওঁ সেই বছৰৰ 'চেমনীয়াৰ বাবে শ্ৰেষ্ঠ
সাহিত্যকৰ্ম'ৰ ব্ৰেন ষ্টকাৰ বঁটা (Bran Stoker Award) লাভ কৰে।

২০০৫ চনৰ ১৬ জুলাইত মুক্তি পোৱা ষষ্ঠখন গ্ৰন্থ হাফ-ব্লাড প্ৰিন্সে ২০০৬ চনৰ ব্ৰিটিছ
বুক এৱাৰ্ডছৰ 'বুক অফ দ্য ইয়েৰ' সন্মান লাভ কৰে। ২৪ ঘন্টাৰ ভিতৰতে গ্ৰন্থখনৰ ৯
মিলিয়নকপিৰ বিক্ৰী হয়। হাফ-ব্লাড প্ৰিন্সৰ বিষয়ে তেওঁ কয় যে কিতাপখনৰ পৰিকল্পনা
তেওঁৰ বহুদিনীয়া আৰু লিখিবলৈ লোৱাৰ আগেয়ে গোটেই পৰিকল্পনাটো তেওঁ দুমাহ ধৰি
জুকিয়াই চাইছিল। লেখিকাই এই গ্ৰন্থখনৰ আৰম্ভণিতে যাদু মন্ত্ৰালয়ৰ মূৰব্বী আৰু
ব্ৰিটিছ প্ৰধানমন্ত্ৰীৰ এক কথোপকথন সন্নিৱিষ্ট কৰিছে। ৰাউলিঙে নিজা ৱেবছাইটযোগে এই
কথা সদৰি কৰে যে তেওঁ এই অংশটো যথাক্ৰমে ফিল'চফাৰ্ছ ষ্ট'ন, চেম্বাৰ অফ ছিক্ৰেটছ
নাইবা প্ৰিজনাৰ অফ আজকাবানতহে সন্নিৱিষ্ট কৰিবলৈ মনস্থ কৰিছিল।

২০০৬ চনৰ ২১ ডিচেম্বৰত ব্লুমছবেৰীয়ে শৃংখলাটোৰ সপ্তম তথা অন্তিম গ্ৰন্থ হেৰী পটাৰ
এণ্ড থ্য ডেথ্লী হেল'জৰ নাম সদৰি কৰে। ২০০৭ চনৰ ফেব্ৰুৱাৰীত ৰাউলিঙে এডিনবাৰ্গৰ
বলমৰেল হোটেলৰ নিজা কোঠাত কিতাপখন লিখি শেষ কৰা বুলি বাতৰি ওলায়। অৱশেষত সেই বছৰৰে
২১ জুলাইত গ্ৰন্থখনে মুক্তি পায় আৰু সৰ্বকালৰ সৰ্বাধিক গতিবেগত বিক্ৰী হোৱা
গ্ৰন্থৰ অভিলেখ গঢ়ে। কেৱল ইংলেণ্ড আৰু আমেৰিকাতে প্ৰথমদিনাই ১১ মিলিয়নৰো অধিক
কপিৰ বিক্ৰী হয়।

বৰ্ত্তমান হেৰী পটাৰ এক গোলকীয় ব্ৰেণ্ড আৰু ইয়াৰ আনুমানিক মূল্য ৭ বিলিয়ন পাউণ্ড
(১৫ বিলিয়ন ডলাৰ)। ইয়াৰোপৰি অন্তিম চাৰিওখন গ্ৰন্থই ক্ৰমাগতভাৱে সৰ্বকালৰ
সৰ্বাধিক গতিবেগত বিক্ৰী হোৱা গ্ৰন্থৰ অভিলেখ ৰচিবলৈ সক্ষম হৈছে।

চেম্বাৰ অফ চিক্ৰেটছৰ প্ৰকাশৰ ৩ মাহ পিছতেই, অৰ্থাৎ ১৯৯৮ চনৰ অক্টোবৰ মাহত ৱাৰ্ণাৰ
ব্ৰাদাৰ্ছ নামৰ প্ৰতিষ্ঠানটোৱে সাতখন ছবিৰ এক শৃংখলাৰ বাবে ফিল'ছফাৰ্ছ ষ্ট'ন আৰু
চেম্বাৰ অফ চিক্ৰেটছৰ স্বত্ব ক্ৰয় কৰে। যথাক্ৰমে ২০০১ আৰু ২০০২ চনৰ নৱেম্বৰত
গ্ৰন্থকেইখনৰ সৈতে একেই নামেৰে দুয়োখন চলচিত্ৰই মুক্তিলাভ কৰে। দুয়োখনৰে পৰিচালক
আছিল ক্ৰিছ কলম্বাছ (ইংৰাজী : Chris Columbus)। ২০০৪ চনৰ ৪ জুনত এলফোনছ' কোৱাৰনৰ
(ইংৰাজী : Alfonso Cuaron) পৰিচালনাত তৃতীয়খন গ্ৰন্থ আধাৰিত ছবি হেৰী পটাৰ এণ্ড দা
প্ৰিজনাৰ অফ আজকাবানে মুক্তি পায়। ২০০৫ চনৰ ১৮ নৱেম্বৰত মাইক নিৱেলৰ (ইংৰাজী :
Mike Newell) পৰিচালনাত হেৰী পটাৰ এণ্ড দা গব্লেট অফ ফায়াৰ আৰু ২০০৭ চনৰ ১১ জুলাইত
হেৰী পটাৰ এণ্ড দি অৰ্ডাৰ অফ দা ফিনিক্সে মুক্তি লাভ কৰে। পৰৱৰ্ত্তী ছবি হেৰী পটাৰ
এণ্ড দা হাফ-ব্লাড প্ৰিন্স মুক্তি পায় ২০০৯ চনৰ ১৫ জুলাইত। মাইকেল গল্ডেনবাৰ্গৰ
(ইংৰাজী : Michael Goldenberg) চিত্ৰনাট্যৰে ছবিখনৰ পৰিচালনা আছিল ডেভিদ য়েটছৰ।

২০০৮ চনৰ মাৰ্চ মাহত ৱাৰ্ণাৰ ব্ৰাদাৰ্ছে ঘোষণা কৰে যে অন্তিম গ্ৰন্থ হেৰী পটাৰ এণ্ড
দা ডেথ্লী হেল'জ চলচিত্ৰ ৰূপ দুটা খণ্ডত নিৰ্মাণ কৰা হ'ব আৰু খণ্ড দুটা যথাক্ৰমে
২০১০ চনৰ নৱেম্বৰ আৰু ২০১১ চনৰ জুলাইত মুক্তি দিয়া হ'ব।

ৱাৰ্ণাৰ ব্ৰাদাৰ্ছে ৰাউলিঙৰ ইচ্ছাৰ প্ৰতি সঁহাৰি জনাই ছবিকেইখনৰ চিত্ৰগ্ৰহণ
ইংলেণ্ডৰ সম্পন্ন কৰিছিল আৰু ইয়াৰ অভিনয় শিল্পীসকলো আটায়ে ইংৰাজ আছিল।

হেৰী পটাৰ এণ্ড দি অৰ্ডাৰ অফ দা ফিনিক্সৰ বাদে বাকীকেইখন ছবিৰ চিত্ৰনাট্য ষ্টিভ
ক্লভছৰ (ইংৰাজী : Steve Kloves)। পৰৱৰ্ত্তী গ্ৰন্থসমূহত পেলাব পৰা প্ৰভাৱ ৰোধ
কৰিবলৈ ক্লভছক এই কামত ৰাউলিঙেও সহযোগ কৰিছিল। তেওঁ কিতাপসমূহত প্ৰকাশ কৰাৰ পূৰ্বেই
ক্ৰমে চেভেৰাছ স্নেইপ আৰু হেগৰিডৰ চৰিত্ৰ ৰূপায়ণকাৰী এলান ৰিকমেন আৰু ৰবি
কলট্ৰেনকো (ইংৰাজী : Robbie Coltrane) তেওঁলোক ৰূপায়ণ কৰা চৰিত্ৰকেইটাৰ কিছু গুপুত
কথাৰ আভাস দিছিল।

প্ৰথম ছবিখনৰ পৰিচালনাৰ দায়িত্বভাৰ ল'বলৈ পৰিচালক ষ্টিভেন স্পিলবাৰ্গ(ইংৰাজী :
Steven Spielberg) আগুৱাই আহিছিল যদিও তেওঁ বিমুখ হয়। ইয়াত ৰাউলিঙৰ হাত থকা বুলি
সংবাদদাতাসকলৰ বাৰম্বাৰ দাবীৰ বিপৰীতে ৰাউলিঙে এই কথা অস্বীকাৰ কৰে।

লেখিকাগৰাকীয়ে আটাইকেইখন ছবিৰে চিত্ৰনাট্যসমূহ পুনৰীক্ষণ কৰি ছবিকেইখনৰ সৃষ্টিশীল
দিশটো কিছু পৰিমাণে নিয়ন্ত্ৰণত ৰাখিছে। ইয়াৰোপৰি তেওঁ দুটা খণ্ডৰ অন্তিম ছবিখনৰ
প্ৰযোজনাতো অংশগ্ৰহণ কৰিছিল।

নিজা ৱেবছাইটযোগে ৰাউলিঙে জনায় যে দ্বিতীয় ছবিখনত তেওঁ হেঁপাহ জিলিকা আইনাৰ
(Mirror of Erised) দৃশ্যটোত তেওঁ নিজে লিলি পটাৰৰ ভূমিকাত ওলোৱাৰ কথা আছিল। কিন্তু
পিছত তেওঁ চৰিত্ৰটো ৰূপায়ণৰ পৰা বিৰত থাকে।

২০১১ চনত ব্ৰিটিছ একাডেমী চলচিত্ৰ বঁটা প্ৰদান অনুষ্ঠানত প্ৰযোজকদ্বয় ডেভিদ হেইমেন
আৰু ডেভিদ বেৰন, পৰিচালক ক্ৰমে ডেভিদ য়েটছ, মাইক নিৱেল আৰু এলফ'নছো কোৱাৰনৰ সৈতে
জে. কে. ৰাউলিঙে 'চলচিত্ৰ জগতলৈ অভূতপূৰ্ব ব্ৰিটিছ বৰঙণি'ৰ (Outstanding British
Contribution to Cinema) শিতানত সমূহীয়াভাৱে মাইক বেলকন বঁটা লাভ কৰে।

ফৰ্বছে ৰাউলিঙক গ্ৰন্থ ৰচনাৰ জৰিয়তে বিলিয়ন মূল্যৰ ইউ এছ ডলাৰৰ গৰাকী হোৱা
প্ৰথমগৰাকী মহিলা হিচাপে চিহ্নিত কৰে। ইয়াৰোপৰি তেওঁ আটাইতকৈ ধনী মহিলা
মনোৰঞ্জনকাৰী (the richest female entertainer) আৰু বিশ্বৰ আটাইতকৈ ধনী ব্যক্তিৰ
তালিকাত ক্ৰমে দ্বিতীয় আৰু ১০৬২তম স্থান পায়। ২০০৪ চনত ফৰ্বছৰ বিলিয়নাৰৰ তালিকাত
স্থান পোৱাৰ বিপৰীতে ৰাউলিঙে কয় যে তেওঁৰ যঠেষ্ট সম্পত্তি আছে যদিও তেওঁ বিলিয়নাৰ
নহয়। ইয়াৰোপৰি, ২০০৮ চনত ছানডে টাইম ৰিচ্চ লিষ্টে ৰাউলিঙক ব্ৰিটেইনৰ ধনী মহিলাৰ
তালিকাত ১৪৪তম স্থান দিয়ে।

২০০১ চনত ৰাউলিঙে স্কটলেণ্ডত কিল্লিকেছি হাউচ (Killiechassie House) নামৰ ১৯ শতিকাৰ
এক বাংলো ক্ৰয় কৰে। এডিনবাৰ্গ আৰু পশ্চিম লণ্ডনৰ কেনছিংটনতো লেখিকাগৰাকীৰ নিজা ঘৰ
আছে। ইয়াৰে দ্বিতীয়টো ২৪ ঘন্টাই নিৰাপত্তাৰে পৰিৱেষ্টিত আৰু ইয়াৰ মূল্য ৪.৫
পাউণ্ড (৯ মিলিয়ন ডলাৰ)।

২০০১ চনৰ ২৬ ডিচেম্বৰত ৰাউলিঙ এনাস্থেটিষ্ট (anaesthetist) নীল মাইকেল মূৰেৰ
(ইংৰাজী : Neil Michael Murray) সৈতে এক অনুষ্টুপীয়া অনুষ্ঠানেৰে বিয়াত বহে। এয়া
তেওঁলোক উভয়ৰে বাবে দ্বিতীয় বিবাহ আছিল। ২০০৩ চনৰ ২৪ মাৰ্চত তেওঁলোকৰ পুত্ৰ ডেভিদ
গৰ্ডন ৰাউলিঙ মূৰেৰ জন্ম হয়। সন্তানটিৰ যত্ন ল'বৰ বাবে ৰাউলিঙে কিছুদিন লেখা-মেলাৰ
পৰা আঁতৰি থাকে। ৰাউলিঙৰ কনিষ্ঠা কন্যা মেকেঞ্জি জীন ৰাউলিঙ মূৰেৰ জন্ম হয় ২০০৫
চনৰ ২৩ জানুৱাৰীত। লেখিকাগৰাকীয়ে হেৰী পটাৰ এণ্ড দা হাফ-ব্লাড প্ৰিন্স মেকেঞ্জিৰ
হাতত অৰ্পণ কৰিছে।

২০১১ চনৰ জুলাই মাহত পূৰ্বৰ এজেন্ট ক্ৰিষ্ট'ফাৰ লিটলৰ সৈতে চুক্তি শেষ কৰে আৰু
নিজৰেই সহকৰ্মীদলৰ অন্যতম নীল ব্লেয়াৰে প্ৰতিষ্ঠা কৰা এক নতুন এজেঞ্চীৰ সৈতে
চুক্তিৱদ্ধ হয়। এই বিষয়ত ৰাউলিঙে কয়, “নীল আৰু ক্ৰিষ্ট’ফাৰ দুয়ো একেলগে এনে এটা
বিন্দু পাইছিলগৈ য’ত কামবোৰ কাৰ্যকৰী হোৱা নাছিল, আৰু মই এটা সিদ্ধান্ত ল’ব লগা
হৈছিল। ই অতিশয় কঠিন আছিল।’’ ২০১২ চনৰ ২৩ ফেব্ৰুৱাৰীত ৰাউলিঙৰ নতুন এজেন্সী
ব্লেয়াৰ পাৰ্টনাৰশ্বিপে নিজা ৱেবচাইটত লেখিকাগৰাকীয়ে প্ৰাপ্তবয়স্কসকলক উদ্দেশ্যি
এখন নতুন কিতাপ প্ৰকাশ কৰিবলৈ যো-জা কৰাৰ কথা ঘোষণা কৰে। হেৰী পটাৰ শৃংখলাৰ সৈতে
নতুন কিতাপখনৰ ভিন্নতাৰ বিষয়ে ৰাউলিঙে কয়, “মই ইয়াক লিখি থাকোতে একেদৰেই উপভোগ
কৰিছিলো যদিও মোৰ নতুন কিতাপখন হেৰী পটাৰ শৃংখলাতকৈ বহুত বেলেগ হ’ব।” সেই বছৰৰে ১২
এপ্ৰিলত লিটল, ব্ৰাউন এণ্ড কোম্পানীয়ে এই কিতাপখন দ্য কেজুৱেল ভেকেঞ্চি নামেৰে
২০১২ চনৰ ২৭ ছেপ্টেম্বৰত প্ৰকাশ পাব বুলি ঘোষণা কৰে। মুক্তিৰ প্ৰথম সপ্তাহতে
বিশ্বজুৰি উপন্যাসখনৰ এক কোটি কপিৰ বিক্ৰী হয়।

২০১২ চনৰ ৩ ডিচেম্বৰত এই কথা ঘোষণা কৰা হয় যে দ্যচ কেজুৱেল ভেকেঞ্চিক বিবিচিৰ
দূৰদৰ্শন নাট্যৰূপ দিয়া হ’ব আৰু ২০১৪ চনৰপৰা বিবিচি ৱানযোগে ইয়াক সম্প্ৰচাৰিত
কৰাৰ আশা কৰা হৈছে।

বিগত বছৰবোৰত ৰাউলিঙে প্ৰায়েই এখন অপৰাধ উপন্যাস লিখাৰ কথা কৈ আহিছে।২০১২ চনত দ্য
গাৰ্ডিয়ান কাকতত ৰাউলিনঙৰ পৰৱৰ্তী উপন্যাসখন অপৰাধমূলক হোৱাৰ সম্ভাৱনীয়নাৰ বিষয়ে
এক বাতৰি ওলায়। ২০০৫ চনত ষ্টিফেন ফ্ৰাইৰ সৈতে হোৱা এক সাক্ষাৎকাৰত লেখিকাগৰাকীয়ে
কৈছিল যে তেওঁ অনাগত দিনবোৰত ছদ্মনামতহে লিখা-মেলা কৰিবলৈ ভাল পাব। তেওঁ লগতে এই
কথাও কয় যে ‘‘সংবাদ মাধ্যমে হয়তো টিলিকতে এই কথাৰ উমান পাব’’। ২০১২ চনত দ্য নিউ
য়ৰ্কাৰৰ সৈতে হোৱা এক সাক্ষাৎকাৰত তেওঁ এই কথা সদৰী কৰে যে তেওঁ এখন নতুন উপন্যাসৰ
কাম কৰি আছে আৰু মাত্ৰ ‘‘দুটামান অধ্যায়হে’’ লিখি অঁতাইছে।

২০১৩ চনৰ এপ্ৰিল মাহত লিটল ব্ৰাউনে দ্য কাক্কুজ কলিং নামৰ এক উপন্যাস প্ৰকাশ কৰি
উলিয়ায়। এইখন আছিল কৰ্মৰান ষ্ট্ৰাইক ডিটেক্টিভ শৃংখলাৰ প্ৰথমখন উপন্যাস। প্ৰকাশকৰ
বৰ্ণনা অনুসৰি এই উপন্যাসখনৰ লেখক ৰবাৰ্ট গলব্ৰেইথ পূৰ্বতে আছিল সেনাবাহিনীৰ এক
অনুসন্ধানকাৰী যি ২০০৩ চনত গণ সুৰক্ষাৰ ক্ষেত্ৰখনলৈ আহে। এগৰাকী চুপাৰমডেলৰ
আত্মহননৰ কাহিনী সন্নিৱিষ্ট এই উপন্যাসখনৰ প্ৰায় ১৫০০ টা পকাবন্ধা কপিৰ বিক্ৰী হয়
আৰু ই অন্যান্য অপৰাধ কাহিনীৰ লেখক তথা সমালোচকসকলৰদ্বাৰা প্ৰশংসিত হয়।
পাব্লিচাৰ্চ ৱিকলী আলোচনীয়ে উপন্যাসখন সম্পৰ্কে এক ‘তৰাৰ আৰম্ভণি’ বুলি কোৱাৰ লগতে
লিটাৰেৰী জাৰ্ণেলৰ ৰহস্য শাখাই ইয়াক ‘মাহটোৰ নৱতম’ আখ্যা দিয়ে। ছানডে টাইমছৰ
এগৰাকী উপন্যাসিক তথা স্তম্ভ লেখিকা ইণ্ডিয়া নাইটৰ প্ৰ্চেষ্টাত চলা অনুসন্ধানত
উপন্যাসখনৰ প্ৰ্কৃত লেখিকা ৰাউলিং বুলি প্ৰমাণিত হয় আৰু এই কথা জনাজাত হোৱাৰ
কেইদিনমানৰ ভিতৰতে কিতাপখনৰ বিক্ৰী ৪০০০ শতাংশ বৃদ্ধি পায়। বৰ্দ্ধিত চাহিদা
পূৰাবলৈ লিটল ব্ৰাউনে অতিৰিক্ত ১৪০,০০০ টা কপি ছপাই উলিয়ায়। ২০১৩ চনৰ ১৮ জুনৰ
হিচাপ মতে প্ৰথম সংস্কৰণৰ এক স্বাক্ষৰিত কপি ৪,৪৫৩ ইউ এছ ডলাৰত বিক্ৰী হোৱাৰ লগতে
আন এটা কপিৰ মূল্য ৬,১৮৮ ইউ এছ ডলাৰ নিৰ্ধাৰণ কৰা হৈছে।

ৰাউলিঙে কয়, “কোনোধৰণৰ চৰ্চা বা আকাংক্ষা নোহোৱাকৈ কিতাপখন প্ৰকাশ কৰাটো বৰ সুন্দৰ
আছিল আৰু এক ভিন্ন নামত সঁহাৰি লাভ কৰাটো আছিল নিৰ্ভেজাল ৰূপত সুখকৰ।”
লেখিকাগৰাকীয়ে নিজা ৱেবছাইটত এই কথাৰ নিশ্চিতি দিয়ে যে তেওঁ এই এই “শৃংখলাটো লিখি
যাবলৈ সম্পূৰ্ণভাৱে আগ্ৰহী” আৰু ছদ্মনামতেই তেওঁ এই কাম অব্যাহত ৰাখিব।

২০১৪ চনৰ ১৭ ফেব্ৰুৱাৰীত ৰাউলিঙে কৰ্মৰান ষ্ট্ৰাইক শৃংখলাৰ দ্বিতীয়খন উপন্যাস দ্য
ছিল্কৱৰ্মৰ বিষয়ে ঘোষণা কৰে। ২০১৫ চনৰ জুন মাহত গ্ৰন্থখনে মুক্তি লাভ কৰে।

২০০৫ চনত ষ্টিফেন ফ্ৰাইৰে হোৱা এক সাক্ষাৎকাৰত ৰাউলিঙে কয় যে তেওঁ ছদ্মনামেৰে
পৰৱৰ্ত্তী সময়ত লেখা-মেলা চলাই নিবলৈ ভাল পাব। অৱশ্যে তেওঁ সাংবাদিক জেৰেমি
পেক্সমেনৰ (Jeremy Paxman) সৈতে ২০০৩ চনত হোৱা আন এক টেলিভিচন সাক্ষাৎকাৰত
ছদ্মনামেৰে লিখিলেও সংবাদ মাধ্যমে টিলিকতে এই কথাৰ সম্ভেদ উলিয়াব পৰাৰ সম্ভাৱনাৰ
কথাও স্বীকাৰ কৰে। ২০০৬ চনত লেখিকাগৰাকীয়ে কিছুসংখ্যক চুটিগল্প আৰু আৰু আন এখন
শিশু-গ্ৰন্থ লিখি শেষ কৰাৰ কথা সদৰি কৰে।

হেৰী পটাৰ শৃংখলাৰ অষ্টম গ্ৰন্থ এখনৰ সম্ভাৱনাৰ বিষয়ে ৰাউলিঙে কয় যে এই কথা ক'ব
পৰা নাযায় যে তেওঁ পুনৰ এইখন জগতৰ বিষয়ে লিখিবনে নাই। হয়তো ১০ বছৰৰ পিছত তেওঁ এই
জগতলৈ উলটিব খুজিব, কিন্তু ইয়াৰ কোনো নিশ্চয়তা নাই। ("I can't say I'll never
write another book about that world just because I think, what do I know, in ten
year's time I might want to return to it but I think it's unlikely.") ২০১০ চনৰ ১
অক্টোবৰত অপ্ৰা উইনফ্ৰিৰে হোৱা এক সাক্ষাৎকাৰত তেওঁ এক 'চাগা'ৰ (saga)
সম্ভাৱনীয়তাৰ কথা ব্যক্ত কৰে।

ৰাউলিঙে হেৰী পটাৰৰ যাদু জগতৰ বিষয়ে এক বিশ্বকোষ ৰচনা কৰিবলৈ মনস্থ কৰে। তাৰপৰা
হোৱা যিকোনো লাভ দাতব্য অনুষ্ঠানলৈ দিয়াৰ সিদ্ধান্ত লোৱা হয়। ২০১২ চনৰ ১৩ এপ্ৰিলত
ৰাউলিঙে নিজৰ নতুন ৱেবছাইটৰ উদ্বোধনীৰ পিছতে এই সম্পৰ্কে নিশ্চিতি প্ৰদান কৰি কয়
যে পূৰ্বৰ পৰিকল্পনা অনুসৰিয়েই ইয়াৰ সমূহ ৰয়েল্টি দাতব্য অনুষ্ঠানলৈ দিয়া হ'ব।
২০০৭ চনৰ নৱেম্বৰত ৰাউলিঙে শিশুসকলৰ কাৰণে আন এখন গ্ৰন্থৰ কামত লাগি থকাৰ কথা
জানিবলৈ দিয়ে।

২০০৭ চনৰ জুলাইত ৰাউলিঙে ব্যক্ত কৰে যে তেওঁ নিজৰ পৰিয়ালৰ সৈতে যথেষ্ট সময় কটাব
বিচাৰে, কিন্তু তেওঁ শিশু আৰু প্ৰাপ্তবয়স্কৰ বাবে দুখন কিতাপৰ কামত ব্যস্ত হৈ আছে।
তেওঁ কিতাপ দুখনৰ বিষয়ে সবিশেষ জনোৱাৰ পৰা বিৰত থাকে। সেই বছৰৰে অক্টোবৰত তেওঁ
জনায় যে ভৱিষ্যতে কল্প-কাহিনীক (ফেন্টাছী) তেওঁৰ লেখনিৰ বিষয়বস্তু হিচাপে লোৱাৰ
সম্ভাৱনা নিচেই তাকৰ। তেওঁ কয় যে হেৰী পটাৰৰ প্ৰভাৱ নপৰাকৈ আৰু এখন কাল্পনিক জগত
সৃষ্টি কৰাটো অতিশয় কঠিন হ'ব।

২০০৮ চনৰ মাৰ্চত ৰাউলিঙে এডিনবাৰ্গৰ কেফেত শিশুসকলৰ বাবে এখন নতুন উপন্যাস লিখি
থকাৰ কথা সদৰি কৰে। তেওঁ দা ডেইলী টেলিগ্ৰাফক কয়, "মই শিশুহঁতৰ বাবে লিখি যাম
কিয়নো এই কামটো মই উপভোগ কৰোঁ।" তেওঁ লগতে কয়, "মই উপযুক্ত কেফে এখন বিচাৰি
উলিওৱা কামত বৰ ভাল; ভিৰৰ মাজত মই মিলি যাওঁ আৰু, নিশ্চিতভাৱে, আটায়ে দেখি থকাকৈ
কেফেৰ মাজভাগত নবহো।"

২০১১ চনৰ জুনত ৰাউলিঙে হেৰী পটাৰৰ ভৱিষ্যত প্ৰকল্পসমূহ আৰু সকলো ধৰণৰ বৈদ্যুতিন
ডাউনলোড সামৰি ৰখা পটাৰম'ৰ (Pottermore) নামৰ এক নতুন ৱেবছাইটৰ কথা ঘোষণা কৰে।
ছাইটটোত হেৰী পটাৰৰ চৰিত্ৰ, স্থান আৰু সামগ্ৰীসমূহৰ বিষয়ে ১৮,০০০ শব্দৰ অতিৰিক্ত
তথ্য সন্নিৱিষ্ট হৈছে। পৰৱৰ্ত্তী মাহত ৰাউলিঙে ক্ৰিষ্ট'ফাৰ লিটলৰ সৈতে এজেঞ্চীৰ
চুক্তি শেষ কৰে আৰু লিটলৰ এজন সহকৰ্মী নীল ব্লেয়াৰৰ নতুন এজেঞ্চীৰ সৈতে যুক্ত হয়।

২০০০ চনত ৰাউলিঙে ভলেন্ট চেৰিটেবল ট্ৰাষ্টৰ (ইংৰাজী : Volant Charitable Trust)
প্ৰতিষ্ঠা কৰে। অনুষ্ঠানটোৱে বাৰ্ষিক ৫.১ মিলিয়ন পাউণ্ডৰ বাজেটেৰে দৰিদ্ৰতা আৰু
সামাজিক বৈষম্য নিমূলৰ হকে কাম কৰে। শিশু, একক অভিভাৱকত্বৰ পৰিয়ালসমূহ আৰু
মাল্টিপল শ্লেৰ'ছিছ ৰোগৰ গৱেষণালৈ সহায় আগবঢ়োৰ প্ৰতিষ্ঠানসমূহলৈও এই অনুষ্ঠানটোৱে
আৰ্থিক সাহায্য প্ৰদান কৰে। ৰাউলিঙে কয়, "মই ভাবো যেতিয়া তুমি প্ৰয়োজনতকৈ অধিক
লাভ কৰা তেতিয়া ইয়াৰে বহুদৰ্শী কাম কৰিবলৈ আৰু বুদ্ধিমত্তাৰে প্ৰদান কৰিবলৈ তোমাৰ
এক নৈতিক দায়িত্ব থাকে।"

ৰাউলিঙ, যি এসময়ত অকলেই তেওঁৰ সন্তানৰ অভিভাৱকত্বৰ দায়িত্ব ল'ব লগা হৈছিল,
বৰ্তমান সময়ত জিঞ্জাৰব্ৰেড (ইংৰাজী : Gingerdread) (পূৰ্বতে 'ওৱান পেৰেন্ট
ফেমিলিজ') নামৰ দাতব্য অনুষ্ঠানৰ মূৰব্বী। ২০০০ চনত তেওঁ উক্ত অনুষ্ঠানৰ প্ৰথমগৰাকী
ৰাজদূত অৰ্থাৎ এম্বেছাদৰ আছিল। অনুষ্ঠানটোৰ সাহায্যাৰ্থে ৰাউলিঙে ছাৰাহ ব্ৰাউনৰে
সৈতে একেলগে শিশু উপযোগী কাহিনীৰ পুথি এখন লিখিছিল।

২০০১ চনত ইউ কেৰ দৰিদ্ৰতা নিবাৰণৰ হকে পুঁজি সংগ্ৰহ কৰা অনুষ্ঠান কমিক ৰিলিফে
(Comic Relief) তিনিগৰাকী সৰ্বাধিক-বিক্ৰেত লেখিকা -- ৰন্ধন-প্ৰণালী লেখিকা আৰু
দূৰদৰ্শন উপস্থাপিকা ডেলিয়া স্মিথ, ব্ৰিজ জ'নছ, হেলেন ফিল্ডিং আৰু জে. কে. ৰাউলিঙৰ
পৰা তেওঁলোকৰ বিখ্যাত লেখনিসমূহৰ সৈতে সম্পৰ্ক থকা একোখন বুকলেট আহ্বান কৰে।
তেতিয়াই ৰাউলিঙে ফেন্টাষ্টিক বিষ্টছ এণ্ড হোৱেৰ টু ফাইণ্ড দেম আৰু কুইডিচ থ্ৰু দি
এজেছ ৰচনা কৰে। ২০০১ চনৰ মাৰ্চলৈকে গ্ৰন্থ দুখনৰ পৰা ১৫.৭ মিলিয়ন পাউণ্ড পুঁজি গোট
খায়।

২০০৫ চনত ৰাউলিঙ আৰু এমা নিকলছনে (ইংৰাজী : Emma Nicholson) চিলড্ৰেনছ হাই লেভেল
গ্ৰুপ নামৰ শিশু কল্যাণৰ হকে এক অনুষ্ঠানৰ প্ৰতিষ্ঠা কৰে। বৰ্তমান অনুষ্ঠানটোৰ নাম
লুমছ। অনুষ্ঠানটোৰ সাহায্যাৰ্থে ৰাউলিঙে দা টেলছ অফ বিডল দা বাৰ্ডৰ হাতেলিখা সাতটা
কপিৰ এটা নীলাম কৰে। ২০০৭ চনৰ ১৩ ডিচেম্বৰত অনলাইন গ্ৰন্থ বিক্ৰেতা আমাজন ডট কমে
(Amazon.com) ১.৯৫ মিলিয়ন পাউণ্ডত গ্ৰন্থখন ক্ৰয় কৰে। লগে লগে ই সৰ্বাধিক মূল্যত
নীলাম হোৱা আধুনিক গ্ৰন্থৰ অভিলেখ স্থাপন কৰে। ২০০৮ চনত গ্ৰন্থখনৰ পৰা হোৱা আয়
চিলড্ৰেনছ হাই লেভেল গ্ৰুপক প্ৰদান কৰাৰ চৰ্ত্ত ৰাখি ৰাউলিঙ ইয়াৰ প্ৰকাশৰ বাবে
সন্মত হয়।

২০১২ চনৰ জুলাইত লণ্ডন গ্ৰীষ্মকালীন অলিম্পিক ক্ৰীড়া সমাৰোহত উপস্থিত থাকি ৰাউলিঙে
গ্ৰেট অৰ্মণ্ড ষ্ট্ৰীট চিলড্ৰেনছ হস্পিটালৰ সন্মানাৰ্থে জে. এম. বেৰীৰ পিটাৰ পেনৰ
কেইশাৰীমান পাঠ কৰে। ইয়াৰ সৈতে লৰ্ড ভলডেম'ৰ্টৰ লগতে অন্যান্য শিশু-সাহিত্যৰ
চৰিত্ৰৰো উপস্থাপন কৰা হয়।

ৰাউলিঙে মাল্টিপল শ্লেৰ'ছিছ ৰোগৰ চিকিৎসা আৰু ইয়াৰ বিষয়ে কৰা গৱেষণাৰ বাবেই
আৰ্থিক সহায় তথা সমৰ্থন আগবঢ়াই আহিছে। উল্লেখ্য যে ১৯৯০ চনত তেওঁৰ মাতৃৰ এই ৰোগত
আক্ৰান্ত হৈ মৃত্যু হৈছিল। ২০০৬ চনত ৰাউলিঙে এডিনবাৰ্গ বিশ্ববিদ্যালয়ত এক নতুন
জীৱনদায়িনী ঔষধ কেন্দ্ৰৰ নিৰ্মাণৰ বাবে বুজন পৰিমাৰ্ণৰ ধন প্ৰদান কৰে। পিছত সেই
কেন্দ্ৰটোৰ নাম এন ৰাউলিং ৰিজেনেৰেটিভ নিউৰ'লজি ক্লিনিক ৰখা হয়। ২০১০ চনত
কেন্দ্ৰটোলৈ তেওঁ পুনৰ ১০ মিলিয়ন পাউণ্ড আগবঢ়ায়। অজ্ঞাত কাৰণত ৰাউলিঙৰ দেশ
স্কটলেণ্ডৰ লোকে সৰ্বাধিক হাৰত মাল্টিপল শ্লেৰ'ছিছত আক্ৰান্ত হয়। ২০০৩ চনত ৰাউলিঙে
মাল্টিপল শ্লেৰ'ছিছত ভোগা লোকসকলৰ যত্নৰ বাবে এক ৰাষ্ট্ৰীয় মান নিৰূপনৰ হকে জনমত
গঠনতো ভাগ লয়। ২০০৯ চনৰ এপ্ৰিলত ৰাউলিঙে স্কটলেণ্ডৰ মাল্টিপল শ্লেৰ'ছিছ চছাইটীৰ
উত্তৰ আৰু দক্ষিণ শাখাৰ মাজত চলি থকা বিবাদৰ বাবে অনুষ্ঠানটোৰ প্ৰতি সমৰ্থন উঠাই
লোৱাৰ কথা ঘোষণা কৰে।

২০০৮ চনৰ মে'ত গ্ৰন্থ বিক্ৰেতা প্ৰতিষ্ঠান ৱাটাৰষ্ট'নছে (Waterstones) ৰাউলিঙ আৰু
অন্যান্য ১২ গৰাকী লেখক-লেখিকাক এখন মাত্ৰ A5 জোখৰ কাৰ্ডত স্ব-নিৰ্বাচিত যিকোনো
বিষয়ৰ ওপৰত লিখিবলৈ আহ্বান কৰে আৰু এইসমূহ নীলাম কৰি পোৱা ধনেৰে দিজলেক্সিয়া একচন
আৰু ইংলিছ পেন নামৰ দাতব্য অনুষ্ঠান দুটাৰ সাহায্যাৰ্থে ব্যৱহাৰ কৰাৰ পৰিকল্পনা
কৰে। সেই বছৰৰে আগষ্টত এই কাৰ্ডসমূহ একেলগ কৰি দাতব্য অনুষ্ঠানকেইটাৰ সাহায্যৰ বাবে
কিতাপ আকাৰে বিক্ৰী কৰা হয়।

২০০৬ চনৰ ১ আৰু দুই আগষ্টত ৰাউলিঙে নিউয়ৰ্কৰ ৰেডিঅ' চিটী মিউজিক হলত ষ্টিফেন কিং
আৰু জন আৰভিঙৰ পাঠ আগবঢ়ায়। ইয়াৰ পৰা হোৱা লাভ আৰ্থিক নিৰাপত্তাৰহিত তথা অক্ষম
শিল্পী আৰু কলাকাৰসকললৈ সাহায্য আগবঢ়োৱা দাতব্য অনুষ্ঠান হেভেন ফাউণ্ডেচন আৰু এক
চিকিৎসাবিষয়ক স্বেচ্ছাসেৱী অনুষ্ঠান মেডিচিনছ ছেনছ ফ্ৰণ্টিয়াৰিছলৈ (Médecins Sans
Frontières) দান কৰা হয়। ২০০৭ চনৰ মে'ত ৰাউলিঙে পৰ্টুগালত নিৰুদ্দেশ হোৱা এক ইংৰাজ
কন্যা শিশু মেডেলিন মেককেনৰ (Madeleine McCann) সুৰক্ষিত প্ৰত্যাৱৰ্ত্তনৰ বাবে
ব্ৰিটিছ টেবলইড নিউজ অফ দা ৱৰ্ল্ডে আৰম্ভ কৰা পুৰস্কাৰ-পুঁজি এটালৈ ২৫০,০০০ পাউণ্ড
অথবা ৪৯৫,০০০ পাউণ্ডতকৈও অধিক ধনৰাশি আগ কৰে। লেখিকাগৰাকীয়ে নেলছন মেণ্ডেলা, এল
গ'ৰ আৰু এলান গ্ৰীনস্পেনৰ সৈতে একেলগে গৰ্ডন ব্ৰাউনৰ ভাষণৰ এক সংগ্ৰহৰো পাতনি লিখে
আৰু ইয়াৰ পৰা হোৱা আয় জেনিফাৰ ব্ৰাউন গৱেষণাগাৰলৈ দান কৰা হয়।

২০০৮ চনৰ ছেপ্টেম্বৰত শ্ৰমিক দলৰ আলোচনাচক্ৰত (Labour Party Conference) ৰাউলিঙে
শ্ৰমিক দললৈ ১ মিলিয়ন পাউণ্ড আগবঢ়োৱাৰ কথা ঘোষণা কৰে আৰু ৰাজহুৱাভাৱে ডেভিদ
কেমেৰুণৰ বিপক্ষৰ নেতা শ্ৰমিক প্ৰধান মন্ত্ৰী গৰ্ডন ব্ৰাউনৰ প্ৰতি সমৰ্থন আগবঢ়ায়।

ৰাউলিঙ গৰ্ডন ব্ৰাউনৰ পত্নী ছাৰাহ ব্ৰাউনৰো ঘনিষ্ঠ বান্ধৱী। তেওঁৰ সৈতে ৰাউলিঙে এক
দাতব্য প্ৰকল্পৰ হকে সহযোগিতাৰে কাম কৰোঁতে চিনাকি হৈছিল। তেওঁ ২০০৩ চনত ব্ৰাউনৰ
প্ৰথম সন্তান ফ্ৰেজাৰৰ (Fraser) জন্মৰ সময়ত চিকিৎসালয়ত প্ৰথমেই দেখা কৰা লোকসকলৰ
অন্যতম আছিল।

সংবাদ জগতৰ সৈতে ৰাউলিঙৰ সম্পৰ্ক বৰ মধুৰ নহয়। লেখিকাগৰাকীয়ে এই কথা স্বীকাৰ কৰে
যে তেওঁ স্পৰ্শকাতৰ আৰু সাংবাদিকতাৰ সলনি হৈ থকা চৰিত্ৰ তেওঁ পছন্দ নকৰে।
সাক্ষাৎকাৰ দিবলৈ ভাল নোপোৱা ব্যক্তি হিচাপে থকা তেওঁৰ দুৰ্নামৰ বিষয়তো ৰাউলিঙে
অসন্মতি প্ৰকাশ কৰে।

২০১১ চনলৈকে ৰাউলিঙে সাংবাদ জগতৰ বিৰুদ্ধে ৫০ ৰো অধিক বাৰ ব্যৱস্থা গ্ৰহণ কৰিছে।
২০০১ চনত প্ৰেছ কমপ্লেইন্টছ কমিছনে ৰাউলিঙে দাখিল কৰা এক অভিযোগ গ্ৰহণ কৰে। 'অ'কে!'
(OK!) নামৰ এখন আলোচনীয়ে মৰিচাছৰ সাগৰ পাৰত নিজ কন্যাৰ সৈতে সময় কটোৱাৰ এলানি
আলোকচিত্ৰ অনুমতিবিহীনভাৱে ছপোৱাৰ বাবে এই অভিযোগ দিয়া হৈছিল। ২০০৭ চনত ৰাউলিঙৰ
কনিষ্ঠ পুত্ৰ ডেভিদে পিতৃ-মাতৃৰ সহযোগত ছানডে এক্সপ্ৰেছ কাকতৰ এক প্ৰৱন্ধত প্ৰকাশ
পোৱা তেওঁৰ এক আলোকচিত্ৰ নিষিদ্ধ কৰিবলৈ যত্ন কৰে যদিও আইনী যুঁজত হাৰে। কিন্তু
২০০৮ চনৰ মে'ত আদালতে ডেভিদৰ সপক্ষে ৰায় সলনি কৰে।

ৰাউলিঙৰ পূৰ্বৰ স্বামীৰ সাক্ষাৎকাৰ গ্ৰহণ কৰা ব্ৰিটিছ টেবলইড 'ডেইলী মেইল'ৰ প্ৰতি
তেওঁ বিশেষ বিষোদগাৰ প্ৰকাশ কৰে।

কিছুসংখ্যক লোকৰ অনুমান মতে সংবাদ জগতৰ সৈতে থকা তিক্ত সম্পৰ্কৰ অনুপ্ৰেৰণাতে তেওঁ
হেৰী পটাৰ এণ্ড দা গব্লেট অফ ফায়াৰত ৰীতা স্কীটাৰ (ইংৰাজী : Rita Skeeter)
চৰিত্ৰটোৰ সৃষ্টি কৰে। কিন্তু ২০০০ চনত ৰাউলিঙে জনায় যে উক্ত চৰিত্ৰটোৱে প্ৰকৃততে
খ্যাতিৰ দিশলৈ তেওঁৰ উত্থানক আগতীয়া কৰিছে : "মানুহে মোক সোধে যে ৰীতা স্কীটাৰক
উদ্ভাসিত কৰা হৈছিল নে কি [হেৰী পটাৰৰ জনপ্ৰয়তাক প্ৰতিফলন কৰিবলৈ], কিন্তু
প্ৰকৃততে চৰিত্ৰটোৰ পৰিকল্পনা আগৰেপৰা কৰা হৈছিল।" উল্লেখ্য যে ৰীতা স্কীটাৰ হেৰী
পটাৰ শৃংখলাৰ এক গছিপি সাংবাদিক। তেওঁ লগতে কয়, "মই ৰীতাৰ চৰিত্ৰটো ফিল'চফাৰ্ছ
ষ্ট'নতে উনুকিওৱাৰ কথা ভাবিছিলো -- যেতিয়া হেৰী লিকী ক'লড্ৰনলৈ প্ৰথমবাৰৰ বাবে
সোমাই আহে আৰু আটায়ে কৈ উঠে, "পটাৰ, তুমি উলটি আহিলা!" মই সেইডোখৰতে এক সাংবাদিকক
ৰাখিব খুজিছিলো। তেওঁৰ নাম ৰীতা নাছিল কিন্তু এগৰাকী মহিলাই আছিল। আৰু তেতিয়া
গোটেই কাহিনীটো জুকিয়াই চাই মই ভাবিলো যে সেই ঠাইৰ বাবে তেওঁ উপযুক্ত নহয়। তেওঁ
চতুৰ্থখনৰ বাবেহে উপযুক্ত য'ত হেৰীয়ে নিজৰ খ্যাতিৰে সৈতে শিক্ষাবৰ্ষটোলৈ আহিছিল।"

ৰাউলিঙে ছেইন্ট এণ্ড্ৰিওছ ইউনিভাৰ্চিটী, ইউনিভাৰ্চিটী অফ এডিনবাৰ্গ, নেপিয়েৰ
ইউনিভাৰ্চিটী, ইউনিভাৰ্চিটী অফ এক্সটাৰ, ইউনিভাৰ্চিটী অফ এবাৰ্ডিন আৰু হাৰ্ভাৰ্ড
ইউনিভাৰ্চিটীৰ পৰা সন্মানীয় ডিগ্ৰী লাভ কৰিছিল। ২০০৯ চনত ফ্ৰান্সৰ ৰাষ্ট্ৰপতি
নিক'লাছ ছাৰ্ক'জিয়ে (ইংৰাজী : Nicolas Sarkozy) ৰাউলিঙে লিজন ডি অ'নাৰ (Légion
d'honneur) সন্মান প্ৰদান কৰে।



https://as.wikipedia.org/wiki/%E0%A6%9C%E0%A6%A8_%E0%A6%97%E0%A6%A3_%E0%A6%AE%E0%A6%A8

জন গণ মন (হিন্দী: जन गण मन) ভাৰতবৰ্ষৰ জাতীয় সংগীত। এই গীতটো বাংলা ভাষাত ৰচিত
যদিও ইয়াত সংস্কৃত শব্দহে বেছিকৈ ব্যৱহাৰ হৈছে। ৰচক বিশ্বকৱি ৰবীন্দ্ৰনাথ ঠাকুৰ।
গীতটোৰ ৰচনাকাল জন নাযায়। ১৯১১ চনত ভাৰতীয় জাতীয় কংগ্ৰেছৰ এখন সভাত পোন
প্ৰথমবাৰৰ বাবে এই গীতটো গোৱা হয়। তাতেই স্বাধীন ভাৰতৰ জাতীয় সংগীত হিচাবে
স্বীকৃত লাভ কৰে ইয়াৰ প্ৰথম স্তৱকটোৱে। বঙ্কিমচন্দ্ৰ চট্টোপাধ্যায়ৰ ৰচিত গীত
বন্দেমাতৰম জাতীয় সংগীতৰ সমপৰ্য্যায়ৰ। বৰ্তমানে "জনগণমন" ভাৰতৰ জাতীয় সংগীত বা
"ৰাষ্ট্ৰগান" (নেচনেল এন্থেম্‌) আৰু "বন্দেমাতৰম" ভাৰতৰ "জাতীয় স্তোত্ৰ " বা
"ৰাষ্ট্ৰগীত" (নেচনেল চং) বুলি বিবেচিত হয়।

"জনগণমনঅধিনায়ক"ৰ ৰাগ ইমন, তাল কাহাৰবা। দীনেন্দ্ৰনাথ ঠাকুৰ ইয়াৰ স্বৰলিপিকাৰ।
"স্বৰবিতান ১৬"ত ইয়াৰ স্বৰলিপি মুদ্ৰিত। জাতীয় সংগীতৰূপে ভাৰত চৰকাৰৰ দ্বাৰা
অনুমোদিত স্বৰলিপিটো বিশ্বভাৰতীৰ গ্ৰন্থন বিভাগৰ দ্বাৰা প্ৰকাশিত "ৰাষ্ট্ৰাসংগীত"
গ্ৰন্থত মুদ্ৰিত।

"জনগণমন অধিনায়ক জয় হে" ৰবীন্দ্ৰনাথৰ সংগীত সংকলনৰ গীতবিতান "স্বদেশ"
পৰ্য্যায়ভুক্ত ১৪ নম্বৰৰ গান। কবিৰ কাব্য সংকলন সঞ্চয়িতাত এই গীতটোৰ কথা
"ভাৰতবিধাতা-" শিৰোনামাৰে মুদ্ৰিত। মুঠ পাঁচোটি স্তবকৰ মাজত প্ৰথম স্তবকটোকেই
জাতীয় সংগীতৰূপে গোৱা হয়। গানটোৰ সম্পূৰ্ণ পাঠটো এইধৰণৰ

"জনগণমন" সংগীতৰ কোনো পাণ্ডুলিপি পোৱা নাযায়। সেইকাৰণে এই গীতটো কেতিয়া ক’ত ৰচিত
হৈছিল তাক নিশ্চিতভাৱে জন নাযায়। গীতটো প্ৰথম পোৱা হয় কলকাতাত ১৯১১ চনৰ ২৭
ডিচেম্বৰ তাৰিখে। কলকাতাত আয়োজিত ভাৰতীয় জাতীয় কংগ্ৰেছৰ বাৰ্ষিক ২৬ অধিবেশনত।
গানটো গোৱা হৈচিল সমবেত কণ্ঠত। দীনেন্দ্ৰনাথ ঠাকুৰৰ নেতৃত্বত গানৰ ৰিহাৰ্চেল হৈছিল
ডাক্তৰ নীলৰতন চৰকাৰৰ বৰ্তমানে মাহাত্মা) হ্যাৰিচন ৰোডস্থ গান্ধীৰ’ড বাসভৱনত। তাৰ
পাছদিনা দ্য বেঙ্গলী কাকতত গানটোৰ ইংৰাজী অনুবাদসহ এই সংবাদৰ প্ৰতিবেদন প্ৰকাশিত
হয়। ব্ৰাক্ষ্মসমাজ আদি ব্ৰাক্ষ্মসমাজৰ তত্ত্ববোধিনী আলোচনী মুখপত্ৰ তত্ত্ববোধিনী
আলোচনী মাঘ ১৩১৮ সংখ্যা অৰ্থাত্‌ জানুৱাৰী সংখ্যাত ১৯১২ "ভাৰতবিধাতা" শিৰোনামাৰে
প্ৰকাশিত এই গীতটো ব্ৰক্ষ্মসংগীত আখ্যাৰে প্ৰচাৰিত হৈছিল। সেই বছৰেই মাঘোত্‌সৱতো এই
গীতটো গোৱা হয়।

অধুনা ৰাজ্যৰ মদনপল্লী নামৰ ঠাইত ৰবীন্দ্ৰনাথে অন্ধ্ৰপ্ৰদেশ “জনগণমন”ৰ ইংৰাজী
অনুবাদ কৰিছিল। চন ১৯১১ প্ৰথম প্ৰকাশিত হৈ এই গীতটো ৰবীন্দ্ৰনাথৰ সম্পাদিত
তত্ত্ববোধিনী আলোচনীৰ পাততেই থাকি যায়। ১৯১৮ - ১৯১৯। ১৯ চনত বেচান্ত থিওজফিক্যাল
কলেজৰ অধ্যক্ষ জেমচ্‌ এইচ্‌ কাজিনচে ৰবীন্দ্ৰনাথক তাত কেইটামান দিন অতিবাহিত কৰিবলৈ
আমন্ত্ৰণ জনায়। কাজিনচ্‌ আইৰিচ ভাষাৰ লোক আছিল। আইৰিচ ভাষাৰ এজন বিতৰ্কিত কবি আৰু
ৰবীন্দ্ৰনাথৰ বিশিষ্ট বন্ধুৰ ২৮ ফেব্ৰুৱাৰীত এখন ছাত্ৰ সন্মিলনত তেওঁ কাজিনচৰ
অনুৰোধক্ৰমে গীতটো বাংলাতে গায় শুনায়। তাৰ কিছুদিনৰ পাছত মদনপল্লীৰ প্ৰাকৃতিক
সৌন্দৰ্য্যত মুগ্ধ হৈ কবিয়ে গীতটো ইংৰাজীলৈ অনুবাদ কৰে আৰু পাশ্চাত্য সংগীতৰ
বিশেষজ্ঞা কাজিনচৰ পত্নী মাৰ্গাৰেটে গীতটোৰ স্বৰলিপি ৰচনা কৰে। এই স্বৰলিপিটোৰ আজিও
অনুসৰণ কৰা হয়। মদনপল্লীৰ বেচান্ত থিওজফিক্যাল কলেজৰ গ্ৰন্থাগাৰত আজিও সেই মূল
ইংৰাজী অনুবাদটোৰ ফ্ৰেমবদ্ধ আকাৰে প্ৰদৰ্শিত হয়।

১৯৩০ ভ্ৰমণকালত চোভিয়েত ইউনিয়নৰ মস্কো ছোৱালীসকলে-পায়োনিয়াৰ্চ কমিউনৰ এটি অনথা
বালকে ৰবীন্দ্ৰনাথাক গান এটি গাবলৈ অনুৰোধ কৰাত তেওঁ সিহঁতক জনগণমন গাই শুনাইছিল।
১৯৩৭ চনতেই জাতীয় সংগীত হিচাবে প্ৰথম জনগণমন গীতটোৰ প্ৰস্তাৱ কৰে জুলাই ৫ চন ১৯৪৩।
সুভাস চন্দ্ৰ বসু আজাদ হিন্দ ফৌজ গঠনৰ কথা ঘোষণা কৰা হয় আৰু সেইদিনাই প্ৰথম জাতীয়
চং গীত হিচাবে জনগণমন গোৱা হয়। ইয়াৰ পাছত সেই বছৰেই ২৫ আগষ্টত নেতাজীয়ে
আনুষ্ঠানিকভাৱে আজাদ হিন্দ ফৌজৰ সেনাপতি পদ গ্ৰহণ কৰে আৰু অক্টোবৰ ২১ চিঙ্গাপুৰত
আৰজি হুকুমত্‌হিন্দ প্ৰতিষ্ঠা কৰে।-এ-সেইদিনাও জাতীয় সংগীত হিচাবে জনগণমন গোৱা
হৈছিল। নেতাজীয়ে আজাদ হিন্দ চৰকাৰৰ চেক্ৰেটাৰী আনন্দমোহন সহায়ৰ ওপৰত দ্বায়িত্ব
দিয়ে গীতটো হিন্দুস্থানী অনুবাদৰ বাবে। তেওঁ লয়ালপুৰৰ তৰুণ কবি হুচেইনৰ সাহায্যত
কামটো সম্পাদন কৰে। অনুবাদৰ সময়ত মূল গীতটোৰ সামান্য পৰিবৰ্তন ঘটে যদিও তাৰ মূল
ভাৱ আৰু সুৰ অক্ষুন্ন থাকে। পৰৱতীকালত আনন্দমোহন সহায়ৰ লিখিনিৰ পৰা জনা যায় যে
সেই সময়ত এই গীতে ভাৰতৰ লগতে বিদেশতো জনপ্ৰিয়তা অৰ্জন কৰিছিল। জাপান আৰু
জাৰ্মানীৰ বিজ্ঞ সমাজ এই গীত শুনি অভিভুত হৈছিল। ১৯৪ চনৰ মাৰ্চ মাহত আজাদ হিন্দ
ফৌজে মৌডক ৰণক্ষেত্ৰত জয়লাভ কৰি ভাৰতৰ মাটিত প্ৰবেশ কৰে আৰু সেইদিনাই প্ৰথম ভাৰতৰ
মাটিত জনগণমন ভাৰতৰ জাতীয় সংগীতৰূপে বজোৱা হয়।

“জনগণমন’ক জাতীয় সংগীতৰূপে দিয়াৰ প্ৰস্তাৱ ৰাখে নেতাজী সুভাস চন্দ্ৰ বসুৱে। ভাৰতৰ
স্বাধীনতাৰ প্ৰাককালত কোনো জাতীয় সংগীত নিৰ্বাচিত নহ’ল। চন ১৯৪৭ জাতিসংঘ
স্বাধীনতাৰ পৰৱৰ্তী কালত জাতিসংঘ ভাৰতীয় প্ৰতিনিধিসকলৰ ওচৰত কোনো এটা অনুষ্ঠানত
বজাবলৈ ভাৰতৰ জাতীয় সংগীতৰ ৰেকৰ্ড বিচৰা হ’ল। তেওঁলোকে তত্ক্ষনণাত বিষয়টো ভাৰত
চৰকাৰক অৱগত কৰে আৰু “জনগণমন” বজোৱাৰ মত পোষন কৰে। চৰকাৰৰ অনুমোদনক্ৰমে জাতিসংঘৰ
অৰ্কেষ্ট্ৰাবাদনৰ এটা গ্ৰমোফোন ৰেকৰ্ড সেই অনুষ্ঠানত সাফ্যলতাৰে বজোৱা হয়।
জৱাহৰলাল নেহেৰুৱে পাছত কৈছিল যে সেইদিনা এই গীতৰ সুৰৰ সকলোৱে প্ৰশংসা কৰিছিল আৰু
বিভিন্ন ৰাষ্ট্ৰৰ প্ৰতিনিধিসকলে এই সুৰটোৰ স্বাতন্ত্ৰ্য আৰু আভিজাতত্যত মুগ্ধ হৈ
ইয়াৰ স্বৰলিপি বিচাৰিছিল। পৰৱৰ্তীকালত “গায়নযোগ্যতা বা “singability”ৰ কাৰণে
“বন্দেমাতৰম”ৰ সলনি “জনগণমন”কেই ভাৰতৰ জাতীয় সংগীত কৰাৰ পক্ষে বিশেষজ্ঞসকলে মত
পোষন কৰে। ভাৰতৰ মুছলমান সমাজেও এই গীতটো গ্ৰহণ কৰিছিল। “বন্দেমাতৰম”ত দেশক হিন্দু
দেৱীৰ ৰূপত বন্দনা কৰাত এই গীতটো তেওঁলোকে গ্ৰহণ নকৰিলে। অৱশেষত ২৪ জানুৱাৰী ১৯৫০
তাৰিখে ভাৰতৰ সংবিধান সভাত এই গীতটোকেই “জাতীয় সংগীত” বা “নেচনেল এন্থেম” হিচাবে
গ্ৰহণ কৰে। সভাপতি ডক্তৰ ৰাজেন্দ্ৰ প্ৰসাদে কৈছিল, “জনগণমন” নামে পৰিচিত গীতটো কথা
আৰু সুৰসহ ভাৰতৰ জাতীয় সংগীতৰূপে চৰকাৰী গীত হ’ব। কোনো নিৰ্দিষ্ট কাৰণ উপস্থিত
হ’লে চৰকাৰে এই গীতৰ কথাত যিকোনো ধৰণৰ পৰিবৰ্তন আনিব পাৰিব। “বন্দেমাতৰম” গীতটো
যিহেতু ভাৰতৰ জাতীয় সংগ্ৰামত বিশেষ গুৰুত্বপূৰ্ণ স্থানৰ অধিকাৰী, গতিকে এই গীতটোও
জনগণমনৰ সমমৰ্য্যাদাপূৰ্ণ হ’ব।

জাতীয় সংগীতৰ বাদনৰ বিষয়ে ভা্ৰতীয় সেনাবাহিনীৰ কিছু স্পষ্ট নিৰ্দেশনামা আছে।
জাতীয় অভিবাদনকালত- ভাৰতীয় প্ৰজাতন্ত্ৰৰ সাংবিধানিক প্ৰধান ৰাষ্ট্ৰপতি আৰু
ৰাজ্যবিলাকৰ সাংবিধানিক প্ৰধান ৰাজ্যপাল আৰু বিভিন্ন বিদেশী ৰাষ্ট্ৰৰ
ৰাষ্ট্ৰপ্ৰধানসকলক জাতীয় অভিবাদন জনোৱাৰ বাবে (অনুষ্ঠান বিশেষে) জাতীয় সংগীত
বজোৱা হয়। চন ১৯৫০ৰ জানুৱাৰী মাহৰ পৰা ৰাজকীয় অভিবাদনৰ সলনি জাতীয় অভিবাদন
জনোৱাৰ সময়ৰ পৰাই এই প্ৰথা চলি আহিছে। বিদেশী ৰাষ্ট্ৰৰ ৰাষ্ট্ৰপ্ৰধানসকলক অভিবাদন
জনোৱাৰ সময়ত প্ৰথমে সেই দেশৰ জাতীয় সংগীত বজোৱা হয় আৰু পাছত ভাৰতৰ জাতীয় সংগীত
বজোৱা হয়। এইখিনিতে মনত ৰখা ভাল যে এই নিৰ্দিষ্ট কেইজনমান পদাধিকাৰীৰ ভিন্ন দেশৰ
বাদে কাৰো অভিবাদন জাতীয় সংগীতেৰে নহয়। তথাপিও কিছু নিৰ্দিষ্ট ক্ষেত্ৰত
প্ৰধানমন্ত্ৰ্ৰীক জাতীয় সংগীতৰ দ্বাৰা অভিবাদন জনোৱা হয়। *জাতীয় পতাকা উত্তোলনৰ
সময়ত- প্ৰতি বছৰে স্বাধীনতা দিৱসত জাতীয় পতাকা গণতন্ত্ৰ দিৱসত আৰু উত্তোলনৰ সময়ত
জাতীয় সংগীত বজোৱা হয়। ইয়াৰ ওপৰি কেইবাটাও ক্ষেত্ৰত জাতীয় সংগীত ব্যৱহৃত হয়।
যেনে-সেনাবাহিনীত লয়েল টোষ্ট প্ৰদানৰ সময়ত, নৌবাহিনীৰ পতাকা উত্তোলনৰ সময়ত,
কুচকাৱাজৰ প্ৰত্যয়নৰ উদ্দেশ্যে পতাকা আনীত হ’লে ইত্যাদি। অন্যান্য চৰকাৰী বিভাগ
আৰু সাধাৰণ ব্যৱহাৰৰ ক্ষেত্ৰতো এই নিয়ম প্ৰযোজ্য। জাতীয় সংগীত ৫২ চেকেণ্ড গোৱা
হয় অথবা সংক্ষেপতে গালে ২০ চেকেণ্ডতে ইয়াৰ প্ৰথম আৰু শেষ পংক্তি গোৱা হয়। কিন্তু
এক মিনিটৰ অধিক সময় এই গীত গোৱা নহয়। জাতীয় সংগীত গোৱাৰ সময়ত উঠি থিয় দিয়াটো
কৰ্তব্য। পূৰ্বতে চিনেমা হ’লত চিনেমা শেষ হোৱাৰ পাছত জাতীয় সংগীত বজোৱাৰ প্ৰথা
আছিল। বৰ্তমানে এই প্ৰথা বিলুপ্ত।

স্বাধীন ভাৰতৰ জাতীয় সংগীত ঘোষিত হোৱাৰ পাছত জনগণমনক লৈ কিছু বিতৰ্কৰ সূতপাত হয়।
প্ৰকৃতপক্ষে গানটো লিখা হৈছিল ১৯১১ চনৰ ডিচেম্বৰ মাহত ৰজা পঞ্চম জৰ্জৰ দিল্লী
দৰবাৰৰ কিছুদিন আগতে। এই গানটো প্ৰথম গোৱা হৈছিল সেই বছৰৰে ২৯ ডিচেম্বৰত ভাৰতীয়
জাতীয় কংগ্ৰেছৰ অধিবেশনৰ দ্বিতীয় দিনা। সেইদিনাৰ এজেণ্ডা আছিল ৰজা পঞ্চম জৰ্জক
অলপ আনুগত্যমূলক স্বাগত জনোৱাৰ প্ৰস্তাবনা। ৰজাৰ সন্মানত সেইদিনা হিন্দীতে ৰামভূজ
চৌধুৰীৰ এটা গান গোৱা হয়।

আৰু সেইদিনাই ৰবীন্দ্ৰনাথ দৰে এজন বিশিষ্ট ব্যক্তিৰ গান অনুষ্ঠানত গোৱা হোৱাত
সংবাদমাধ্যমৰ ভুলতে এটা ভ্ৰান্ত খবৰ প্ৰচাৰিত হয় যে ৰবীন্দ্ৰনাথৰ গানটোও সম্ৰাটৰ
সন্মানাৰ্থে ৰচিত হৈছে। পাছদিনা ইংৰাজী বাতৰিকাকতসমূহত এই সংবাদ প্ৰচাৰিত হয় যে:
“বাঙালী কবি ৰবীন্দ্ৰনাথ ঠাকুৰে বিশেষকৈ সম্ৰাটক স্বাগত জনাইয়ে এই গান ৰচনা
কৰিছে।” স্বাভাৱিকভাৱেই ৰবীন্দ্ৰনাথবিৰোধীসকলে প্ৰচাৰ কৰি থাকিল যে গানটো আচলতে
সম্ৰাটৰ বন্দনাগান। প্ৰসঙ্গক্ৰমে উল্লেখযোগ্য যে এই বাতৰিকাকতসমূহৰ দুই এখনে
“বন্দেমাতৰম” ৰবীন্দ্ৰনাথৰ ৰচিত আৰু “জনগণমন”ক হিন্দী গানৰ আখ্যাও দিছিল।

ভাৰতৰ জাতীয় সংগীতৰ ’সিন্ধু’ শব্দটোক পৰিবৰ্তন কৰি কাশ্মীৰ শব্দটো যোগ কৰাৰ দাবী
উঠিল। যিসকলে দাবী তুলিছিল ২০০৫ তেওঁলোকৰ যুক্তি আছিল ১৯৪৭ চনৰ [[ভাৰতবিভাজনৰ পাছত
সম্পূৰ্ণ সিন্ধু প্ৰদেশ পাকিস্তানৰ অন্তৰ্ভুক্ত হৈছে। এই দাবীৰ বিপৰীতে বিৰোধীসকলে
[[যুক্তি দিয়ে যে জাতীয় সংগীতত ’সিন্ধু’ শব্দটো কেবলমাত্ৰ সিন্ধু প্ৰদেশ নহয় বৰং
সিন্ধি আৰু ভাৰতীয় সংস্কৃতিৰ এক অবিচ্ছেদ্য অংশ সিন্ধু নদ ভাষা আৰু সংস্কৃতিৰ
পৰিচায়ক। এই যুক্তি মানি ভাৰতৰ চুপ্ৰিম ক’ৰ্টে জাতীয় সংগীতৰ ভাষাত কোনোধৰণৰ
পৰিবৰ্তনৰ বিপক্ষে মত দিয়ে।

১৯৮৫ চনত কেইজনমান ছাত্ৰই ৰাজ্যৰ জিহোবাস উইটনেচ কেৰালা বিদ্যালয়ত জাতীয় সংগীত
গাবলৈ অস্বীকাৰ কৰাত সিহঁতক স্কুলখনৰ পৰা বহিস্কাৰ কৰা হয়। এজন অভিভাবকে চুপ্ৰিম
ক’ৰ্টৰ দ্বাৰস্থ হয়। চুপ্ৰিম ক’ৰ্টে কেৱল হাইক’ৰ্টৰ ৰায় সলনি কৰি স্কুল কতৃপক্ষক
ছাত্ৰকেইজনক পুনৰ ভৰ্তি কৰোৱাৰ নিৰ্দেশ দিয়ে। চুপ্ৰিম ক’ৰ্টৰ এই ঐতিহাসিক ৰায়ত
কোৱা হৈছিল যে-“ আমাৰ ঐতিহ্যই আমাক সহিষ্ণুতা শিকায় (ভাৰতীয়), আমাৰ দৰ্শনে আমাক
সহিষ্ণুতা শিকায়, আমাৰ সংবিধানে আমাক সহিষ্ণুতা শিকায়, আমি যেন তাক নষ্ট নকৰো।”

ইংৰাজী ৰাষ্ট্ৰীয় দৈনিক 'দা টাইম্‌ছ অৱ ইণ্ডিয়া'ত ১৯৫০ চনৰ ২৬ জানুৱাৰীত প্ৰকাশিত
বাতৰিত (১৯৯৭ চনৰ ২৬ জানুৱাৰীৰ সংখ্যা 'দা টাইম্‌ছ অৱ ইণ্ডিয়া'ৰ লগত স্বাধীনতাৰ ৫০
বৰ্ষপুৰ্তি উপলক্ষত ১৯৫০ চনৰ ২৬ জানুৱাৰীৰ সংখ্যা বিশেষ পৰিপুৰিকা হিচাপে পুনৰ
প্ৰকাশ কৰা হৈছিল) 'জন গণ মন'ৰ ৰবীন্দ্ৰনাথ ঠাকুৰে কৰা মূল অনুবাদত 'কামৰূপ' শব্দটো
আছিল বুলি উল্লেখ কৰে, যিটো পাছলৈ 'সিন্ধু' শব্দলৈ পৰিৱৰ্তন কৰা হয়। এই বিষয়টো লৈ
ই-জগত আৰু সাধাৰণ ৰাইজৰ মাজত বিয়পা গুঞ্জণৰ পৰিপ্ৰেক্ষিতত বিষয়টো অসমৰ বিধান সভাত
আলোচিত হয়। ১৭ ডিচেম্বৰ, ২০১৩-ত অগপৰ বিধায়ক ফণীভূষণ চৌধুৰীয়ে বিধানসভাত উত্থাপন
কৰা এক সংকল্প প্ৰস্তাৱৰ উত্তৰ দি বনমন্ত্ৰী ৰকিবুল হুছেইনে কয় যে সংশ্লিষ্ট কাকত
গোষ্ঠীৰপৰা চৰকাৰীভাৱে স্পষ্টীকৰণ বিচৰা হৈছে। কাকতখনৰ উদ্ধৃতিৰে চৌধুৰীয়ে
ৰাষ্ট্ৰীয় সংগীতত পুনৰাই 'কামৰূপ'ৰ অন্তৰ্ভুক্তিৰ বাবে দাবী কৰে। ইয়াৰ
প্ৰত্যুত্তৰত ভিত্তিহীন বাতৰিৰে অসমৰ ৰাইজক বিভ্ৰান্ত কৰাৰ অভিযোগ তুলি হুছেইনে
প্ৰয়োজনবশত: কাকতখনৰ বিৰূদ্ধে আইনী ব্যৱস্থা গ্ৰহণতো ইংগিত দিয়ে। বিধান সভাই
টাইমছ অৱ ইণ্ডিয়াৰপৰা তথ্য বিচৰাৰ সিদ্ধান্ত গ্ৰহন কৰে, আৰু প্ৰয়োজন হ'লে আইনী
ব্যৱস্থা লোৱাৰ পথো মুকলি ৰাখে।

জন গণ মন-ইণ্ডিয়ান নেচনেল এন্থেম “শীৰ্ষক এটা ঐতিহাসিক ভিডিঅ’ ভাৰতীয়
প্ৰজাতন্ত্ৰৰ স্বৰ্ণজয়ন্তী উপলক্ষে মুকলি কৰা হয়। ২৬ জানুৱাৰীত ভাৰতৰ সংসদ ভৱনৰ
চেন্ট্ৰেল হ’লত ৰাষ্ট্ৰপতিয়ে এই ভিডিঅ’ৰ উদ্ধোধন কৰে। ভৰত বালা প্ৰযোজিত এই
ভিডিঅ’ৰ সংগীত পৰিচালনা কৰে ভাৰত চৰকাৰে। আৰু প্ৰকাশ কৰে এ আৰ ৰহমান ভাৰত চৰকাৰৰ
সংস্কৃতি যুৱ ও ক্ৰীড়া মন্ত্ৰণালায়ে। দেশৰ ৩৫ জন প্ৰধান শিল্পীয়ে এই এলবামত কণ্ঠ
বা বাদ্যদান কৰিছিল।



https://as.wikipedia.org/wiki/%E0%A6%97%E0%A7%81%E0%A6%9C%E0%A7%B0%E0%A6%BE%E0%A6%9F

গুজৰাট (গুজৰাটী ভাষাত -ગુજરાત) ভাৰতৰ আটাইতকৈ পশ্চিমত অৱস্থিত ৰাজ্য । গুজৰাটৰ
ৰাজধানী গান্ধীনগৰ। গুজৰাটত ৩৩ খন জিলা আছে। গুজৰাটৰ গৱৰ্ণৰ ওম প্ৰকাশ কহলী।

হিন্দু বিশ্বাসৰ মতে শ্ৰীকৃষ্ণ আৰু তেওঁৰ ভ্ৰাতৃ বলৰামে তেওঁলোকক দ্বাৰকাত
প্ৰতিষ্ঠা কৰিছিল, তেওঁলোক আছিল যাদৱ বংশৰ। মৌৰ্য্য, গুপ্ত, চালুক্য, প্ৰতিহাৰা আদি
উল্লেখনীয় ৰাজবংশ। পাৰ্চী সকল ইৰানৰ পৰা ৮ম শতিকাত পলাই গুজৰাটলৈ আহে পবিত্ৰ শিখা
লৈ যি এতিয়াও ভলসদত জ্বলি আছে। মুছলমানসকলৰ প্ৰভাৱ এতিয়াও গুজৰাটৰ কলা-সংস্কৃতিত
দেখা যায়। পৰ্তুগীজ সকল গুজৰাটলৈ অহা প্ৰথম ইউৰোপীয় লোক। তেওঁলোকে আহি সৌৰাষ্ট্ৰৰ
দক্ষিণ অঞ্চলৰ দিউ দ্বীপত বাহৰ পাতে। তাৰ পিছত আহে ইংৰাজ সকল ১৬১২ চনত। তেওঁলোকে
চুৰট নামৰ ঠাইত ব্যৱসায় কৰে। ইংৰাজ সকলৰ তলত থাকোতে গুজৰাট 'বম্বে প্ৰদেশ'ৰ অংশ
আছিল। কিন্তু ১৯৬০ চনত 'গুজৰাটী' লোক সকলে সেই প্ৰদেশৰ পৰা বেলেগ হোৱাৰ সিদ্ধান্ত
লয় আৰু বম্বে ২ ৰাজ্য 'গুজৰাট' আৰু 'মহাৰাষ্ট্ৰ'ত বিভক্ত হয়। গুজৰাট এতিয়া ভাৰতৰ
আগশাৰীৰ ঔদ্যোগিকৃত ৰাজ্যৰ ভিতৰত অন্যতম। গুজৰাটত বৰ্তমান প্ৰায় ১৫০০ বৃহৎ আৰু
মাজু আকাৰৰ উদ্যোগ আৰু প্ৰায় ১৮৪১১৯ সৰু উদ্যোগ আছে।

গুজৰাট নাম গুজ্জৰ নামৰ জনজাতিৰ পৰা অহা। গুজ্জৰ সকলৰ ঠাইক গুজ্জৰ ৰাষ্ট্ৰ বোলা
হৈছিলে আৰু সেই গুজ্জৰ ৰাষ্ট্ৰৰ পৰাই গুজৰাট শব্দ আহিল। গুজ্জৰ সকল ৫ম শতাব্দীত
হানসকলৰ পৰা পলাই গুজৰাটলৈ আহিছিল।



https://as.wikipedia.org/wiki/%E0%A6%97%E0%A7%80%E0%A6%9F%E0%A6%BE%E0%A7%B0

যদিও গীটাৰ ৪০০০ বছৰ পুৰণি বাদ্য যন্ত্ৰ 'কিথাৰা'ৰ পৰা অহা বুলি কোৱা হয়, এই তথ্যৰ
প্ৰমাণ মাথোঁ এই যে কিথাৰা আৰু স্পেনীয় ভাষাৰ শব্দ 'quitarra' শুনিবলৈ একে।
পৃথিৱীৰ আতাইতকৈ পুৰণি তাঁৰযুক্ত বাদ্য যন্ত্ৰ bowl harps আৰু tanburs বুলি জানিব
পৰা যায়। এই যন্ত্ৰৰ ক্ৰমাৎ বিবৰ্তন ঘটে। আৰবৰ ফালে এই যন্ত্ৰত ফ্ৰেট ব্যৱহাৰ হোৱা
নাছিল যদিও ইউৰোপীয়সকলে ইয়াত ফ্ৰেট লগাই ইয়াক 'লুট' নাম দিলে। এই লুটেই গৈ গীটাৰ
হ'লগৈ।

গীটাৰৰ নাম সংস্কৃত শব্দ 'তাৰ'ৰ পৰা অহা। এছিয়াত বিভিন্ন এনে তাৰ ব্যৱহাৰ কৰা
বাদ্য আছে যাৰ নামতো 'তাৰ' আছে, যেনে দুতাৰ, চিতাৰ, চাৰতাৰ আদি।

গীটাৰত ৬ ডাল তাঁৰ থাকে যাক 'ষ্ট্ৰিংছ্‌' বুলি কোৱা যায়। প্ৰতিডাল তাঁৰৰে স্বৰ
বেলেগ বেলেগ। তাঁৰ কেইডালৰ নাম হ'ল- ই,বি,জি,ডি,এ,ই। এই ক্ৰম গীটাৰৰ আতাইতকৈ ক্ষীণ
তাঁৰৰ পৰা আতাইতকৈ মোটা তাঁৰলৈকে।



https://as.wikipedia.org/wiki/%E0%A6%97%E0%A6%A3%E0%A7%87%E0%A6%B6

গণেশ (সংস্কৃত: गणेश; আন্তৰ্জাতিক সংস্কৃত লিপ্যন্তৰ পদ্ধতি অনুসৰি: Gaṇeśa;  শুনক
(সহায়·তথ্য)) পৌৰাণিক হিন্দু ধৰ্মৰ জনপ্ৰিয় আৰু সৰ্বাধিক পূজিত দেৱতাসকলৰ অন্যতম।
ভাৰতৰ সকলো ঠাইতে গণেশ-মূৰ্তি দেখা যায়। সকলো হিন্দু সম্প্ৰদায়ৰ মাজতেই গণেশ দেৱৰ
পূজা প্ৰচলিত। জৈনধৰ্ম, বৌদ্ধধৰ্ম আৰু ভাৰতৰ বাহিৰতো গণেশৰ আৰাধনা ব্যাপকভাৱে
প্ৰচলিত। পুৰাণৰ বিৱৰণ অনুসৰি শিৱ আৰু পাৰ্বতীৰ জেষ্ঠ্য পুত্ৰ গণেশ আৰু কণিষ্ঠ
পুত্ৰ কাৰ্তিক।

পুৰাণত উল্লেখ কৰা অনুসৰি গণেশ হৰ-পাৰ্বতীৰ পুত্ৰ। তেখেতৰ ৰূপ বিভিন্ন শাস্ত্ৰসমূহত
বিভিন্ন প্ৰকাৰৰ; তথাপিও সকলোতে তেওঁ গজমুণ্ড মনুষ্যাকাৰ দেৱতা। তেখেতৰ বাহন মূষিক
বা এন্দুৰ; অথবা কোনো কোনো ঠাইত সিংহ। গণেশক সৰ্ববিঘ্নহন্তা বুলি বিশ্বাস কৰা হয়।
তেওঁ সাধাৰণভাবে প্ৰাৰম্ভৰ দেৱতা, বিঘ্নৰ দেৱতা (বিঘ্নেশ বা বিঘ্নেশ্বৰ),গণেশ মূলত:
শিল্পকলা, বিজ্ঞানৰ পৃষ্ঠপোষক, মহাবল, মেধা আৰু বুদ্ধিৰ দেৱতা। পূজা আৰু অন্যান্য
অনুষ্ঠানৰ সময়ত গণেশৰ পূজা সবাতোকৈ আগত কৰা কৰ্তব্য বুলি বিবেচিত হয়। লিখাৰ
সময়তো তেওঁক আখৰৰ পৃষ্ঠপোষকৰূপে আৱাহন কৰাৰ ৰীতি আছে। একাধিক পৌৰাণিক সূত্ৰৰ পৰা
তেখেতৰ জন্ম, কীৰ্তিকলাপ আৰু মূৰ্তিতত্ত্বৰ ব্যাখ্যা পোৱা যায়। গণেশৰ অন্যান্য
নামসমূহ হ’ল গণপতি, বিনায়ক, মহাগণপতি, বিৰিগণপতি, শক্তিগণপতি, বিদ্যাগণপতি,
হৰিদ্ৰাগণপতি, উচ্ছিষ্টগণপতি, লক্ষ্মীবিনায়ক, হেৰম্ব, বক্ৰতুণ্ড, একদন্ত, মহোদৰ,
গজানন, লম্বোদৰ, বিকট আৰু বিঘ্নৰাজ। দুৰ্গা (অম্বিকা) আৰু চামুণ্ডা, এই দুজনাই
গণেশক পালন কৰিছিল বাবে তেওঁ দ্বৈমাতুৰ নামেও অভিহিত।

পৃথক দেৱতা ৰূপে গণেশৰ উদ্ভৱ খ্ৰীষ্টিয় চতুৰ্থ আৰু পঞ্চম শতাব্দীৰ গুপ্তযুগত
হৈছিল। যদিও একাধিক বৈদিক আৰু প্ৰাক-বৈদিক উৎসৰ পৰাও গণেশৰ উল্লেখ পোৱা যায়।
তেখেতৰ জনপ্ৰিয়তা দ্ৰুতভাবে বৃদ্ধি পায় আৰু নৱম শতাব্দীত। পাঁচজন প্ৰধান দেৱতাৰ
অন্যতম দেৱতা ৰূপে গণ্য কৰা হয়। এই সময়ত গণেশক সৰ্বোচ্চ দেৱতা স্বীকাৰ কৰি
গাণপত্য (সংস্কৃত: गाणपत्य; আন্তৰ্জাতিক সংস্কৃত লিপ্যন্তৰণ পদ্ধতি অনুসৰি:
gāṇapatya) সম্প্ৰদায়ৰ উদ্ভৱ ঘটে। গণেশ সংক্ৰান্তীয় প্ৰধান ধৰ্মগ্ৰন্থসমূহ হ’ল
গণেশ পুৰাণ, মুদগল পুৰাণ, আৰু গণপতি অথৰ্বশীৰ্ষ।

পুৰাণ কাব্যটো গণেশৰ উপস্থিতি লক্ষ্যনীয়। তেওঁক অন্যতম শ্ৰেষ্ঠ ভাৰতীয় মহাকাব্য
মহাভাৰত-ৰ লিপিকাৰ ৰূপে কল্পিত হয়। ভাৰতৰ সকলোতে তেখেতৰ পূজা প্ৰচলিত। তাৰপাছত
মহাৰাষ্ট্ৰ আৰু পাৰ্শ্বৱৰ্তী অঞ্চলসমূহত গণেশ পূজা জাতীয় উৎসৱ ৰূপে উদযাপিত হয়।
পশ্চিমবঙ্গ, অসম আৰু বাংলাদেশ আদি ঠাইত অসমীয়া তথা বাংলাৰ নৱবৰ্ষৰ দিনটোত গণেশ
পূজা প্ৰচলিত। ইয়াৰ বাদেও দুৰ্গোৎসৱত সপৰিয়ালে দেৱী দুৰ্গাৰ লগত গণেশৰো পূজা
অৰ্চনা কৰা হয়। গণেশৰ গায়ত্ৰী মন্ত্ৰটো হ’ল – মহৎকায়া বিদ্মহে বক্ৰতুণ্ডায়
ধীমহি তন্নো দন্তী প্ৰচোদয়াৎ।

গণপতি আৰু বিঘ্নেশ্বৰ সহ গণেশৰ একাধিক নাম আৰু বিশেষণ আছে। হিন্দুসকলৰ সম্মানজনক
শ্ৰী (সংস্কৃত: श्री; śrī) সম্বোধনটো প্ৰায়েই তেখেতৰ নামৰ আগত ব্যৱহৃত হয়। গণেশ
পূজাৰ অন্যতম জনপ্ৰিয় পন্থা হ’ল গণেশ সহস্ৰনাম স্তোত্ৰপাঠ। এই স্তোত্ৰ গণেশৰ
এহাজাৰ নামৰ সংকলন। সহস্ৰনামৰ প্ৰত্যেকটো নামেই গণেশৰ বিভিন্ন ৰূপৰ প্ৰতীক আৰু
প্ৰত্যেকটোৱেই ভিন ভিন অৰ্থ বহন কৰে। গণেশ সহস্ৰনামৰ দুটা ভিন্ন পাঠ পোৱা যায়। তাৰ
মাজত এটা গণেশ সম্পৰ্কিত শাস্ত্ৰগ্ৰন্থ গণেশ পুৰাণৰ পৰা সংগৃহীত।

গণেশ নামটোৰ উৎস সংস্কৃত গণ (गण; gaṇa, অৰ্থাৎ দল বা গোষ্ঠী) আৰু ইশ (ईश; īśa,
অৰ্থাৎ প্ৰভু) শব্দদ্বয়। এই গণ প্ৰকৃতপক্ষে শিৱৰ উপদেৱতা অনুচৰবৃন্দৰ নাম।
সাধাৰণভাবে এই শব্দটোৰ অৰ্থ সমূহ, দল বা সমষ্টি। এই কাৰণে কোনো কোনো
ব্যাখ্যাকাৰীয়ে "গণৰ অধিপতি" কথাষাৰৰ অৰ্থ উলিয়ায় "সমূহৰ দেৱতা " বা "সমষ্টিৰ
দেৱতা "। গণেশ শব্দৰ আন এটা প্ৰতিশব্দ গণপতি (সংস্কৃত: गणपति; gaṇapati)। গণপতি
শব্দটো গণ অৰ্থাৎ দল আৰু পতি অৰ্থাৎ প্ৰভু – এই দুই সংস্কৃত শব্দৰ দ্বাৰা গঠিত।
প্ৰাচীন সংস্কৃত অভিধান অমৰকোষ গ্ৰন্থত গণেশ নামৰ আঠোটা প্ৰতিশব্দৰ তালিকা দিয়া
হৈছে: বিনায়ক, বিঘ্নৰাজ (আক্ষৰিক প্ৰতিশব্দত বিঘ্নেশ), দ্বৈমাতুৰ (দুই মাতৃৰ
সন্তান) গণাধিপ (আক্ষৰিক প্ৰতিশব্দত গণেশ বা গণপতি), একদন্ত (যাৰ এটা দাঁত),
হেৰম্ব, লম্বোদৰ (বৃহৎ উদৰ বিশিষ্ট) আৰু গজানন (হস্তীমুণ্ডবিশিষ্ট)।

পুৰাণ আৰু বৌদ্ধ তন্ত্ৰত গণেশক বিনায়ক (সংস্কৃত: विनायक; vināyaka) নামেৰে অভিহিত
কৰা হৈছে। অষ্টবিনায়ক নামেৰে পৰিচিত মহাৰাষ্ট্ৰৰ আঠোটা বিখ্যাত গণেশ মন্দিৰতো গণেশ
এই নামেৰেই পূজিত হয়। বিঘ্নেশ (সংস্কৃত: विघ्नेश; vighneśa) আৰু বিঘ্নেশ্বৰ
(সংস্কৃত: विघ्नेश्वर; vighneśvara) নামদুটা হিন্দু পুৰাণত বৰ্ণিত গণেশৰ প্ৰাথমিক
দায়িত্ব বিঘ্ন অপসাৰণকে নিৰ্দেশ কৰে।

তামিল ভাষাত গণেশক সাধাৰণতে পিল্লে বা পিল্লাইয়াৰ (সৰু শিশু) নামেৰে অভিহিত কৰা
হৈছে। এ. কে. নাৰায়ণে এই দুই শব্দৰ পাৰ্থক্যক নিৰ্দেশ কৰি লিখিছে যে, পিল্লে শব্দৰ
অৰ্থ শিশু, কিন্তু পিল্লাইয়াৰ শব্দৰ অৰ্থ মহান শিশু। তেওঁ আৰু লিখিছে যে দ্ৰাবিড়
ভাষাগোষ্ঠীত পাল্লু, পেল্লাআৰু পেল শব্দসমূহৰ মাধ্যমত গজদন্ত অথবা সাধাৰণভাবে হাতীক
নিৰ্দেশ কৰা হয়। অনিতা ৰাইনা থাপানে ভাবে যে, পিল্লাইয়াৰ শব্দৰ মূল শব্দ পিল্লে ৰ
অৰ্থ সম্ভৱত: হাতীৰ পোৱালি; কাৰণ পালি ভাষাতপিল্লাকা শব্দৰ অৰ্থ হস্তীশিশু বা হাতীৰ
পোৱালি।

‘গণপতি’ৰ প্ৰথম উল্লেখ পোৱা যায় প্ৰাচীনতম হিন্দু ধৰ্মগ্ৰন্থ ঋগ্বেদত। দুটি ঋক
মন্ত্ৰত ‘গণানাম গণপতিম হবামহে...’ আৰু ‘বিষু সীদা গণপতে...’ বাক্যাংশসমূহে বৈদিক
গণপতিৰ এটা ধাৰণা দিয়ে। যদিও এই গণপতি অৰু বৰ্তমান কালত পূজ্য পৌৰাণিক গণপতি একে
নহয়। তথাপি এইকথা অনেকেই স্বীকাৰ কৰে যে বেদোত্তৰ যুগত ঋষিসকলৰ
‘গণপতি-ব্ৰহ্মণস্পতি’ৰ পৰাই পৌৰাণিক ‘গজবদন-গণেশ-বিঘ্নেশ্বৰ’-ৰ ধাৰণাটি বিবৰ্তিত
হৈছে।

ঋগ্বৈদিক গণপতিৰ আন এক নাম আছিল 'বৃহস্পতি' বা 'বাচস্পতি'। তেওঁ জ্যোতিৰ্ময় দেৱতা
। তেখেতৰ গাৰ বৰণ ৰক্তিমাভ-স্বৰ্ণালি। অঙ্কুশ বা কুঠাৰ তেখেতৰ অস্ত্ৰ। তেখেতৰ
আৰ্শীবাদ অবিহনে কোনো ধৰ্মীয় সিদ্ধি সম্ভব নহয় বুলি ধৰা হৈছিল। তেওঁ সৰ্বদা ‘গণ’
নামৰ এটা নৃত্যগীতকাৰী দলৰ লগত বিৰাজমান আছিল আৰু দেৱতা সকলৰ ৰক্ষকৰূপে কল্পিত
হৈছিল।

অন্যমতে, ভাৰতৰ আদিম অধিবাসীসকলৰ পূজিত হস্তীদেৱতা আৰু লম্বোদৰ যক্ষৰ মিশ্ৰণত গণেশৰ
কল্পনাৰ উদ্ভব। অথবা এনেকুৱাও হ’ব পাৰে যে গণেশ সম্পূৰ্ণ অনাৰ্য দেৱতা , পাছত যাৰ
আৰ্যীকৰণ ঘটে। গণেশৰ বাহন এন্দুৰ এই আদিম কোনো সংস্কাৰৰ প্ৰতীক। খ্ৰীষ্টপূৰ্ব
অষ্টমৰ পৰা ষষ্ঠ শতিকাৰ মধ্যবৰ্তী কোনো সময়ৰ লেখাতে বৌধায়ণ ধৰ্মসূত্ৰত গণেশৰ
উল্লেখ নাই। খ্ৰীষ্টিয় চতুৰ্থ শতিকাত কালিদাস, খ্ৰীষ্টিয় ষষ্ঠ শতিকাত ভাৰবি,
খ্ৰীষ্টিয় পঞ্চম শতিকাত পঞ্চতন্ত্ৰ বা ভৰত নাট্যশাস্ত্ৰ য়ো গণেশৰ সাক্ষ্য
নিদিয়ে। গুপ্ত যুগৰ শেষভাগত খ্ৰীষ্টিয় পঞ্চম শতিকাৰ পৰাই এওঁৰ একক পূজা প্ৰচলিত
হয়।

'মানবগৃহ্যসূত্ৰ' আৰু 'যাজ্ঞবল্ক্য স্মৃতি'-ত শাল, কটঙ্কট, উষ্মিত, কুষ্মাণ্ড
ৰাজপুত্ৰ আৰু দেবযজন ইত্যাদিকে বিনায়ক বুলি উল্লেখ কৰা হৈছে। মহাভাৰততো এওঁলোকেই
বিনায়ক। এওঁলোকৰৰ কাম বিঘ্ন উৎপাদন কৰা। এই সকলো বিনায়ক মিলি পাছত বিঘ্নৰাজ
গণপতিৰ ৰূপ লয়। যাজ্ঞবল্ক্যৰ স্মৃতি অনুসৰি এজন বিনায়ক অম্বিকাৰ পুত্ৰ। ইয়াতেই
গণেশক প্ৰথমবাৰ দুৰ্গাৰ সন্তান বুলি উল্লেখ কৰা হয়। বহু পুৰাণত তেওঁক স্বয়ম্ভূ
বোলা হৈছে। আকৌ স্কন্সকলৰ গণ বা পৰিসদসকলৰ অনেকেই পশু-চৰাইৰ মুখবিশিষ্ট। খ্ৰীষ্টিয়
ষষ্ঠ শতিকাৰ 'ভূমাৰা'ত এই ধৰণৰ বহু গণৰ উল্লেখ পোৱা যায়। গণেশ অৰ্থাৎ গণ-ঈশৰ
হস্তীমুখৰ ইও এক কাৰণ হ’ব পাৰে। আকৌ কোনো কোনোৰ মতে যক্ষ আৰু নাগদেৱতা মিলি গণেশ।
হাতীৰ মুণ্ড যুক্ত যক্ষ পুৰাণত বৰ্ণিত। ইয়াৰ বাদেও যক্ষসকলো লম্বোদৰ।

'যাজ্ঞবল্ক্য সংহিতা'-ত বিনায়ক আৰু গণপতিৰ পূজাৰ বিৱৰণ পোৱা যায়। খ্ৰীষ্টিয়
সপ্তম শতিকাত ৰচিত ললিত মাধবতো গণেশৰ উল্লেখ পোৱা যায়।

গণেশ পৌৰাণিক হিন্দুধৰ্মত সৰ্বাগ্ৰে পূজ্য আৰু সেই কাৰণে অন্যতম প্ৰধান দেৱতা ।
স্বাভাৱিক কাৰণেই তেখেতৰ সম্পৰ্কে প্ৰচলিত নানা আখ্যান-উপাখ্যানে বিভিন্ন পুৰাণ আৰু
মহাকাব্যত স্থান পাইছে। গণেশ সম্পৰ্কিত যিটো কাহিনী পুৰাণ আৰু উপকথাত সৰ্বাধিক
চৰ্চিত সেইটো হ’ল গণেশৰ ‘গজানন’ হোৱাৰ কাৰণ। কোৱা বাহুল্য যে, পুৰাণৰ স্বাভাৱিক
চৰিত্ৰ অনুসৰি এক এক পুৰাণত এই প্ৰসঙ্গত এক এক ৰকমৰ ভাষ্য পোৱা যায়। এনেকি একেই
পুৰাণত পৰস্পৰ-বিৰোধী দুটি মতও কিছু কিছু ক্ষেত্ৰত স্থান পাইছে। ইয়াৰ বাদেও গণেশৰ
পিতৃমাতৃভক্তি আৰু বিবাহ সম্পৰ্কিত নানা কাহিনীও বিভিন্ন গ্ৰন্থত পোৱা যায়।

ভাদ্ৰ আৰু মাঘমাহৰ শুক্লাচতুৰ্থীকে গণেশ চতুৰ্থী বোলা হয়। হিন্দু বিশ্বাস অনুসৰি
এই দিনটো গণেশৰ জন্মদিন। গণেশ চতুৰ্থী সংক্ৰান্তত এটা কিংবদন্তী হিন্দুসমাজত
প্ৰচলিত, এবাৰ গণেশ চতুৰ্থীত প্ৰতি ঘৰতে মোদক ভক্ষণ কৰি ভৰা পেটেৰে এন্দুৰৰ পিঠিত
উঠি ফুৰি আছিল গণেশ। পথত এন্দুৰৰ সন্মুখত এটা সাপ আহি পৰাত সি ভয়ত কঁপিবলৈ আৰম্ভ
কৰে। এনেতে গণেশ পৰি যায় আৰু তেখেতৰ পেট ফাটি সকলো মোদক ৰাস্তাত পৰি যায়। গণেশে
উঠি সেইবোৰ বুটলি পেটৰ মাজত সুমুৱায় পেটৰ ফটা ঠাইটুকুৰা সেই সাপডালেৰেই বান্ধি
দিয়ে। আকাশৰ পৰা চন্দ্ৰই তাকে দেখি হাঁহি পেলায়। গতিকে গণেশ শাও দিয়ে যে
চতুৰ্থীৰ দিনা কোনেও চন্দ্ৰ দেখা নাপাব। প্ৰসঙ্গক্ৰমে উল্লেখযোগ্য যে গণেশ অত্যন্ত
মোদকপ্ৰিয় দেৱতা । অন্যমতে, এই দিনা শিৱই গণেশক লুকুৱাই কাৰ্তিকক এটা ফল দিছিল।
চন্দ্ৰই তাকে দেখি হঁহাত শিৱই চন্দ্ৰক অভিশাপ দিয়ে।

গাণপত্য সম্প্ৰদায়ৰ প্ৰধান ধৰ্মগ্ৰন্থ তথা গণেশ বিষয়ক দুই উপপুৰাণ গণেশ পুৰাণ আৰু
মুদ্গল পুৰাণ-ত পৃথক পৃথকভাবে গণেশৰ যথাক্ৰমে চাৰি আৰু আঠোটি অৱতাৰৰ কথা কোৱা হৈছে।

ভাৰতীয় শিল্প আৰু চিত্ৰকলাত গণেশ এক অত্যন্ত গুৰুত্বপূৰ্ণ আৰু জনপ্ৰিয়
মূৰ্তিকল্প। গণেশৰ নানা ৰূপৰ বৰ্ণনা যিদৰে পুৰাণ আৰু ইতিহাসত পোৱা গৈছে, তেনেকৈ
তেখেতৰ বিচিত্ৰ আৰু বহুমুখী মূৰ্তিও ভাৰতীয় উপমহাদেশত, আনকি উপমহাদেশৰ বাহিৰতো
নানা স্থানৰ পৰা আবিষ্কৃত হৈছে। তেখেতৰ মূৰ্তিসমূহ বিচিত্ৰ ভাৱত ৰঞ্জিত। ক’ৰবাত
তেওঁ দণ্ডায়মান, ক’ৰবাত নৃত্যৰত, ক’ৰবাত তেওঁ অসুৰবধকাৰী বীৰ যুৱক, ক’ৰবাত
শিশুপুত্ৰ বেশত মাতাপিতাৰ কোলাত ক্ৰীড়াৰত অৱস্থাত, আকৌ ক’ৰবাত নিতান্তই পূজাভিলাষী
হৈ উপবিষ্ট হৈ থকা। জনা যায় যে, গণেশৰ মূৰ্তি প্ৰথম নিৰ্মিত হৈছিল শ্ৰীলঙ্কাত
খ্ৰীষ্টিয় দ্বিতীয় শতিকাত। খ্ৰীষ্টিয় ষষ্ঠ শতিকাত ভাৰতৰ বিভিন্ন অঞ্চলৰ গণেশৰ
মূৰ্তি নিৰ্মিত হ’বলৈ আৰম্ভ কৰে। খ্ৰীষ্টিয় সপ্তম শতিকাতেই গণেশে এক লোকপূজ্য
দেৱতা ৰ আসন লাভ কৰে আৰু তেখেতৰ বহু মূৰ্তি নিৰ্মিত হ’বলৈ আৰম্ভ কৰে।

অৰ্থাৎ, “যিনি খৰ্বাকৃতি, স্থূলশৰীৰ, লম্বোদৰ, গজেন্দ্ৰবদন অথচ সুন্দৰ; বদন হইতে
নিঃসৃত মদগন্ধে প্ৰলুব্ধ ভ্ৰমৰসমূহেৰ দ্বাৰা যাঁহাৰ গণ্ডস্থল ব্যাকুলিত; যিনি
দন্তাঘাতে শত্ৰুৰ দেহ বিদাৰিত কৰিয়া তাহাৰ দন্ত দ্বাৰা নিজ দেহে সিন্দূৰেৰ শোভা
ধাৰণ কৰিয়াছেন; সেই পাৰ্বতীপুত্ৰ সিদ্ধিদাতা ও কামদাতা গণপতিকে বন্দনা কৰি।” গণেশৰ
প্ৰণামমন্ত্ৰতো দেখা যায় –

অৰ্থাৎ, “যিনি একদন্ত, মহাকায়, লম্বোদৰ, গজানন আৰু বিঘ্ননাশকাৰী সেই হেৰম্বদেবকে
আমি প্ৰণাম কৰি।” গণেশেৰ প্ৰাৰ্থনা মন্ত্ৰটি ততোধিক সুলিখিত –

অৰ্থাৎ, “দেবৰাজ ইন্দ্ৰেৰ মস্তকে বিমান্তিত মন্দাৰপুষ্পেৰ পৰাগসমূহেৰ দ্বাৰা ৰক্তিম
হেৰম্বেৰ পাদপদ্মেৰ ৰেণুসমূহ আমাৰ বিঘ্নহৰণ কৰুক।”

গণেশৰ প্ৰথমৰ ফালৰ মূৰ্তিসমূহত দেখা যায়, গণেশে তেখেতৰ ভঙা দাঁতটি স্বহস্তে ধৰি
আছে। গণেশ লম্বোদৰ গুপ্তযুগৰ পৰাই। ব্ৰহ্মাণ্ড পুৰাণ মতে, তেখেতৰ উদৰত সমগ্ৰ
জগৎসংসাৰৰ অৱস্থান বুলিয়েই তেওঁ লম্বোদৰ। গণেশৰ হস্তসংখ্যা আৰু অস্ত্ৰক লৈ নানা
মতবিৰোধ দেখা যায়। সচৰাচৰ গণেশৰ চতুৰ্ভূজ মূৰ্তি অধিক পূজিত হ’লেও স্থানবিশেষে
দ্বিভূজৰ পৰা ষড়ভূজ গণেশো দেখা যায়। গণেশৰ হাতত সাধাৰণভাবে পাশ-অঙ্কুশ, বৰাভয়
আৰু মোদকেই দেখা যায়। তথাপি বাঙালীলোকসকলে বিশ্বাস কৰে যে গণেশ বিষ্ণুৰ দৰে
শঙ্খচক্ৰগদাপদ্মধাৰী। এই প্ৰসঙ্গত ব্ৰহ্মবৈবৰ্ত পুৰাণ-ত বৰ্ণিত পাৰ্বতীৰ কৃষ্ণৰূপী
পুত্ৰলাভৰ উপাখ্যানটি স্মৰ্তব্য। গণেশৰ বাহন মুষিক বা এন্দুৰ। এন্দুৰ ধৰ্মৰ অৱতাৰ;
মহাবল আৰু পূজাসিদ্ধিৰ অনুকূল। অন্যমতে, সংস্কৃতত মুষিক শব্দটো ‘মুশ’ ধাতুৰ পৰা
উৎপন্ন, যাৰ অৰ্থ চুৰি কৰা। ধৰা হয়, গণেশৰ পদতলত এন্দুৰ, গণেশৰ দ্বাৰা বিঘ্নবিজয়ৰ
প্ৰতীকমাত্ৰ। বৃহদ্ধৰ্ম পুৰাণ আৰু ব্ৰহ্মবৈবৰ্ত পুৰাণ অনুসৰি পৃথিৱীয়ে গণেশক মুষিক
বাহন দিছিল।

ভাৰত আৰু ভাৰতৰ বাহিৰত প্ৰাপ্ত বিভিন্ন প্ৰত্নতাত্ত্বিক নিদৰ্শন আৰু বিভিন্ন
শাস্ত্ৰত গণেশৰ এই সাধাৰণ ৰূপৰ বহু ৰূপভেদো পৰিলক্ষিত হয়। এই সকলো ৰূপভেদসকলৰ
মূৰ্তি অনুসৰি ধ্যান আৰু পূজাবিধি ভিন্ন ভিন্ন। যেনে, গুপ্তযুগত প্ৰাপ্ত বহুকেইটা
গণেশমূৰ্তি অষ্টভূজৰ পৰা দশভূজধাৰী। আকৌ তন্ত্ৰগ্ৰন্থ তন্ত্ৰসাৰত, কাশ্মীৰত, নেপালত
আৰু আফগানিস্তানত কোনো কোনো ক্ষেত্ৰত গণেশৰ বাহন সিংহ। ইফালে প্ৰসন্ন গণেশ সাধাৰণ
ৰূপেৰেই বিৰাজমান। কিন্তু প্ৰাণতোষিনী তন্ত্ৰ-ত উল্লেখিত চৌৰগণেশে সাধনাৰ ফল চুৰ
কৰি বিঘ্নগণেশৰ বিঘ্ন ঘটায়। লক্ষ্মীগণেশ ে লক্ষ্মীক আলিঙ্গন কৰি থাকে।

খ্ৰীষ্টপূৰ্ব প্ৰথমৰ পৰা খ্ৰীষ্টিয় প্ৰথম শতিকাৰ মাজত নিৰ্মিত শ্ৰীলঙ্কাৰ
মিহিনটালত প্ৰাপ্ত শিলাফলকত গুড়ি মৰা গজমুণ্ড আৰু ৰদবিশিষ্ট মূৰ্তিটোকে গণেশৰ
প্ৰাচীনতম শিল্পৰূপ বুলি মানি লোৱা হয়। উত্তৰ প্ৰদেশৰ ফৰুখবাদ জিলাত প্ৰাপ্ত
আনুমানিক চতুৰ্থ খ্ৰীষ্টাব্দত নিৰ্মিত দ্বিভূজধাৰী এটা গণেশ শিলামূৰ্তিত দেখা যায়
দেৱতাৰ বাওঁ হাতত মোদকভাণ্ড আৰু তেওঁ শুঁৰেৰে মোদক ভক্ষণ কৰিছে। খ্ৰীষ্টিয় পঞ্চম
শতিকাত নিৰ্মিত মধ্যপ্ৰদেশৰ উদয়গিৰি গুহাত, ভূমাৰা আৰু উত্তৰপ্ৰদেশৰ ভিতৰগাঁও
মন্দিৰত প্ৰাপ্ত পোৰামাটিৰ ফলকত মোদকভক্ষণৰত অৱস্থাত গণেশ মূৰ্তি দেখা যায়। ইয়াৰ
মাজত উদয়গিৰিৰ মূৰ্তিটো উৰ্ধ্বলিঙ্গ বুলি ধৰা হয়। এই মূৰ্তিসমূহ তিনিপ্ৰকাৰৰ –
উপবিষ্ট, নৃত্যৰত আৰু দণ্ডায়মান। ইয়াৰ মাজত উপবিষ্ট মূৰ্তিৰ সংখ্যাই সৰ্বাধিক।
নৃত্যৰত মূৰ্তিত দেখা যায় গণেশে বাহনৰ ওপৰত নাচিছে। ইয়াত তেওঁ গজমুণ্ড, ত্ৰিনয়ন,
খৰ্বাকাৰ, লম্বোদৰ, চতুৰ্ভূজ বা ষড়ভূজ বা অষ্টভূজ বা দশভূজধাৰী। দ্বিভূজ মূৰ্তি
সংখ্যাত কম। বৌদ্ধ আৰু জৈনসকলেও গণেশৰ এই মূৰ্তি পূজা কৰিছিল বুলি জনা যায়।

প্ৰথমৰ ফালৰ গণেশ মূৰ্তিসমূহ দ্বিভূজধাৰী আৰু উপবিষ্ট। হাতত কুঠাৰ আৰু মোদক। দেৱতা
গজানন, একদন্ত অৰু লম্বোদৰ। বহুকেইটা মূৰ্তিত চতুৰ্ভূজ গণেশো দেখা যায়। বৃহৎসংহিতা
গ্ৰন্থ অনুসৰি, গণেশ দ্বিভূজধাৰী আৰু ইয়াতো তেখেতৰ হাতত মূলক। এই মূলক হাতীৰ খাদ্য
বুলি উল্লেখ কৰা হৈছে। অমৰকোষ গ্ৰন্থত গণেশ একদন্ত। অংশুমৎভেদাগম, কালিকাগম আৰু
বিষ্ণুধৰ্মোত্তৰ প্ৰভৃতি গ্ৰন্থত গণেশ চতুৰ্ভূজধাঈ আৰু তেখেতৰ হাতত নিজ দন্ত,
কপিত্থ মোদক, পাশ-অঙ্কুশ, নাগ, অক্ষসূত্ৰ, পদ্ম ইত্যাদি দেখা যায়। এই সকলো গ্ৰন্থৰ
উত্তৰকালৰ সংস্কৰণসমূহত দেখা যায় গণেশৰ বাহন মুষিক আৰু স্ত্ৰী ভাৰতী (সৰস্বতী),
শ্ৰী (লক্ষ্মী), বিঘ্নেশ্বৰী, বুদ্ধি আৰু কুবুদ্ধি। ইয়াৰ বাদেও এই গ্ৰন্থসমূহত
গণেশৰ অন্যান্য কিছু বৈশিষ্ট্যও পৰিলক্ষিত হয়। যেনে – তেওঁ ত্ৰিনয়ন,
ব্যাঘ্ৰচৰ্মপৰিহিত আৰু নাগযজ্ঞোপবীতধাৰী। তেখেতৰ মূৰ্তি আভঙ্গ বা সমভঙ্গ।

বিগ্ৰহ ৰূপতো গণেশৰ নানা মূৰ্তি প্ৰচলিত আছিল। এই সকলো মূৰ্তি সহগ্ৰন্থ গুপ্তোত্তৰ
যুগত নিৰ্মিত নহ’ল। গুপ্তযুগৰ প্ৰথমৰ ফালে মথুৰাত প্ৰাপ্ত বেলেমাটিৰ গণপতি আৰু
ভিতৰগাঁও-ৰ ইষ্টকনিৰ্মিত মন্দিৰত প্ৰাপ্ত পোৰামাটিৰ গণপতিৰ মূৰ্তিটিয়ে গণেশ
মূৰ্তিৰ বিবৰ্তনৰ গুৰুত্বপূৰ্ণ সাক্ষ্যবহন কৰিছে। উল্লেখ্যোগ্য যে মথুৰাত
গণেশমূৰ্তিত এন্দুৰৰ উপস্থিতি দেখা নাযায় আৰু ভিতৰগাঁওতো ঠিক দেৱতা ৰ আকাৰত গণেশ
চিত্ৰিত হোৱা নাই, তাত তেওঁ উড্ডীয়মান। খ্ৰীষ্টিয় ষষ্ঠ শতিকাৰ ভূমাৰা শিবমন্দিৰত
প্ৰাপ্ত গণেশ মূৰ্তিটোৱে গণেশ-বিবৰ্তনৰ শেষ নিদৰ্শন। প্ৰথম যুগৰ মূৰ্তিসমূহ নগ্ন
আৰু দণ্ডায়মান। এইবোৰক দেখি দেৱতা যেন নালাগে। ইয়াৰ বাদেও গুপ্তযুগৰ প্ৰথম ভাগত
ভিলসা উদয়গিৰিৰ চন্দ্ৰগুপ্ত গুহাত গণেশৰ যি এক উৎকীৰ্ণ চিত্ৰ পোৱা যায়, সেইটোও কম
গুৰুত্বপূৰ্ণ নহয়। এই মূৰ্তি অনুসৰি গণেশ পৰ্যঙ্ক আসনত উপবিষ্ট, বাওঁ হাতত তেখেতৰ
মোদকভাণ্ড আৰু এন্দুৰ অনুপস্থিত। উপবিষ্ট গণেশ মূৰ্তি প্ৰথম আৰু শেষ গুপ্তযুগত
সমগ্ৰ ভাৰততে বিয়পি পৰে। আন এক ধৰণৰ গণেশ মূৰ্তিৰ সন্ধান পোৱা যায় ওড়িশাত। তেওঁ
নৃত্যগণেশ, অষ্টভূজধাৰী, সন্মুখৰ সোঁহাতত গজহস্ত, নৃত্যৰ আবৰ্ত দেহত সুস্পষ্ট ফুটি
উঠিছে।

ভাৰতৰ বাহিৰেও বিভিন্ন দেশত গণেশেৰ মূৰ্তি পোৱা যায়। আনামত প্ৰাপ্ত মূৰ্তি
দ্বিভূজধাৰী আৰু মোদকভক্ষণৰত। হাতত মোদকভাণ্ডৰ উপৰিও কুঠাৰ, অক্ষমালা, মূলদন্তক,
অঙ্কুশ, পাশ, দণ্ড, শূল, সৰ্প, ধনু আৰু শৰো দেখা যায়। জাভা দ্বীপৰ বাড়া নামৰ
স্থানত আবিষ্কৃত খ্ৰীষ্টিয় একাদশ শতিকাত নিৰ্মিত এটা মূৰ্তি নৰকপালযুক্ত আসনত
উপবিষ্ট আৰু মাথাৰ জঁটাত নৰকপালধাৰী। জাভাত গণেশ চতুৰ্ভুজধাৰী। এই মূৰ্তিত তন্ত্ৰৰ
প্ৰভাৱ সুস্পষ্ট। ইন্দোনেছিয়া অঞ্চলৰ অন্যতো গণেশৰ উপবিষ্ট মূৰ্তি পোৱা গৈছে।
তথাপি খিচিঙত আবিষ্কৃত মূৰ্তিটোৱেই সবাতোকৈ সুন্দৰ। মধ্যযুগৰ প্ৰথমফালে নিৰ্মিত এই
মূৰ্তিটো চতুৰ্ভূজধাৰী, আভঙ্গ দেহ, কটাক্ষত চতুৰ চাৱনি, নাগযজ্ঞোপবীতধাৰী, বাহন
এন্দুৰ। চাৰিহাতৰ তিনিহাততে অক্ষসূত্ৰ, বিষাণ, মোদকভাণ্ড বিৰাজমান; চতুৰ্থ হাত
অস্পষ্ট।

মাৰ্গসঙ্গীত আৰু শাস্ত্ৰীয় নৃত্য বিশেষত: ভৰতনাট্যমৰ সূচনাত গণেশ বন্দনাৰ প্ৰথা
প্ৰচলিত আছে। ‘ওঁ শ্ৰী গণেশায় নমঃ’ বা ‘ওঁ গাং গণেশ ায় নমঃ’ গণেশৰ সৰ্বাধিক
প্ৰসিদ্ধ দুটি মন্ত্ৰ। গণেশ পূজাৰ সময়ত ভক্তগণ মোদক অৰ্থাৎ লাড্ডু, ৰক্তবৰ্ণৰ
পুষ্প, ৰক্তচন্দন আৰু দুবৰি নিবেদন কৰা হয়।

বাংলাত গণেশ এক অত্যন্ত জনপ্ৰিয় দেৱতা । এওঁ ঘৰে ঘৰে পূজিত হয়। তথাপি কেৱলমাত্ৰ
গণেশৰ নামত উৎসৰ্গিত কোনো উৎসৱ বাংলাত পালিত নহয়। এই অঞ্চলত গণেশৰ সবাতোকৈ ডাঙৰ
উৎসৱ প্ৰথম বহাগৰ তাৰিখে বাংলা নববৰ্ষৰ দিন পালিত হয়। প্ৰত্যেক বাঙালীয়ে
ব্যৱসায়িক প্ৰতিষ্ঠানত এইদিনটোত গণেশ পূজিত হয়। কলকাতাৰ কালীঘাট আৰু দক্ষিণেশ্বৰ
মন্দিৰত গণেশ আৰু লক্ষ্মীৰ প্ৰতিমা আৰু হালখাতা লৈ অনেকে এই দিনটোত ৰাতিপুৱা পূজা
প্ৰদান কৰিবলৈ যায়। পূজা হয় গঙ্গাতীৰত আৰু পশ্চিমবঙ্গৰ অন্যান্য মন্দিৰতো।
দুৰ্গাপূজাৰ সময়ত গণেশ বিশেষভাবে পূজিত হয়। দুৰ্গামূৰ্তিৰ সোঁফাল অথবা কোনো কোনো
ক্ষেত্ৰত বাওঁফালে গণেশৰ মূৰ্তি নিৰ্মান কৰি পূজা কৰা হয়। ইয়াৰ বাদেও ভাদ্ৰ আৰু
মাঘ মাহৰ শুক্লাচতুৰ্থী তিথিতো ঘৰোৱা গণেশ পূজা বাংলাত প্ৰচলিত। কোনো কোনো
প্ৰতিষ্ঠানে এই সময়ত সাৰ্বজনীন গণেশ পূজাৰো আয়োজন কৰেন। ইয়াৰ বাদেও কোনোৱে
কোনোৱে কালীপূজাৰ দিনা লক্ষ্মী আৰু গণেশৰ পূজা কৰে।

ভাৰতৰ মহাৰাষ্ট্ৰ ৰাজ্যত অনুষ্ঠিত গণেশ চতুৰ্থী গণেশৰ নামত উৎসৰ্গিত বৃহত্তম উৎসৱ।
প্ৰতিবছৰে আগষ্ট মাহৰ শেষত বা ছেপ্টেম্বৰৰ আৰম্ভণিতে হিন্দু পঞ্জিকা অনুসৰি
ভাদ্ৰমাহৰ শুক্লাচতুৰ্থী তিথিত এই পূজা অনুষ্ঠিত হয়। দহদিন ধৰি মহাৰাষ্ট্ৰত এই
উৎসৱ চলে। তাৰপাছত অনন্ত চতুৰ্দশীৰ দিনা প্ৰতিমা নিৰঞ্জনৰ মাধ্যমত উৎসৱৰ পৰিসমাপ্তি
ঘটে। মহাৰাষ্ট্ৰত এই উৎসৱ পূৰ্বতে আছিল পাৰিবাৰিক গণ্ডীত সীমাবদ্ধ এক ক্ষুদ্ৰ
পৰ্বমাত্ৰ। ১৮৯৩ চনত লোকমান্য বাল গঙ্গাধৰ তিলকে এই উৎসৱক মহাৰাষ্ট্ৰৰ এক জাতীয়
উৎসৱত পৰিণত কৰে। তেখেতৰ উদ্দেশ্য আছিল হিন্দুধৰ্মৰ জাতিভেসকলৰ সংকীৰ্ণতা দূৰ কৰি
ব্ৰিটিছ বিৰোধী জাতীয় আন্দোলনক সুসংবদ্ধ আৰু সংগঠিত কৰা। তিলকেই প্ৰথম বাৰোয়াৰী
মণ্ডপত গণেশ প্ৰতিমা স্থাপন কৰে আৰু দহদিনৰ পাছত গণেশ বিসৰ্জনৰ প্ৰথাৰ সূচনা কৰে।
আজিও মহাৰাষ্ট্ৰ আৰু সন্নিহিত অঞ্চলৰ লোকসকলে পৰম শ্ৰদ্ধাৰে এই উৎসৱ পালন কৰে।
মুম্বাই মহানগৰীত এই উৎসৱ সৰ্বাধিক জাকজমকেৰে পালিত হয়।

ব্ৰাহ্মণ্য হিন্দুধৰ্মৰ প্ৰধান পাঁচজন দেৱতা ৰ এজন ৰূপে স্বীকৃতি পোৱাৰ পাছত কিছু
ব্ৰাহ্মণে গণেশকেই তেওঁলোকৰ প্ৰধান দেৱতা ৰূপে পূজা কৰাৰ সিদ্ধান্ত লয়। এইভাবে
গঠিত হ’ল গাণপত্য সম্প্ৰদায় আৰু তাৰ লগে লগেই গণপতিকে কেন্দ্ৰ কৰি ৰচিত হ’ল দুটি
উপপুৰাণ – গণেশ পুৰাণ আৰু মুদ্গল পুৰাণ।

গণেশ পুৰাণ আৰু মুদ্গল পুৰাণ গ্ৰন্থদুখনৰ ৰচনাকাল প্ৰসঙ্গত মতভেদ আছে। সাধাৰণভাবে
এই দুই পুৰাণৰ ৰচনাকাল ১১০০ খ্ৰীষ্টাব্দৰ পৰা ১৪০০ খ্ৰীষ্টাব্দৰ মধ্যবৰ্তী কোনো
সময় বুলি ধৰা হয়। সাধাৰণভাবে গণেশ পুৰাণ-ক পূৰ্ববৰ্তী বুলি ধৰা হ’লেও কোনো কোনো
গৱেষকে এইখনক মুদ্গল পুৰাণ-ৰ পৰৱৰ্তী বুলি ধৰে। আন এক লোকমান্য শাস্ত্ৰগ্ৰন্থ গণপতি
অথৰ্বশীৰ্ষ খ্ৰীষ্টিয় ষোড়শৰ পৰা সপ্তদশ শতিকাৰ মধ্যৱৰ্তী কোনো সময়ত ৰচিত হৈছিল।

হিন্দু মন্দিৰত গণেশৰ উপস্থিতি দুইভাবে থাকে – প্ৰথমতে ‘পৰিয়ালৰ-দেৱতা ’ৰ
‘পাৰ্শ্বদেৱতা ’ ৰূপে; অথবা মন্দিৰৰ প্ৰধান দেৱতা ৰূপে। পুৰাণত কথিত পাৰ্বতীৰ
দ্বাৰৰক্ষক গণেশৰ স্মৰণত, পূজাসিদ্ধিৰ দেৱতা ৰূপে মন্দিৰদ্বাৰৰ উপৰত তেখেতৰ মূৰ্তিও
খোদিত হৈ থাকে। ইয়াৰ বাদেও কেৱলমাত্ৰ গণেশৰ বাবেও অনেক মন্দিৰ নিৰ্মিত হৈছে।
এইবোৰৰ মাজত মহাৰাষ্ট্ৰৰ অষ্টবিনায়ক মন্দিৰ বিশেষভাবে উল্লেখনীয়। পুণে চহৰৰ ১০০
কিলোমিটাৰৰ মাজত এই আঠোটি মন্দিৰৰ এটা ‘মণ্ডল’ গণপতিৰ পবিত্ৰ জগতৰ প্ৰতীক। ইয়াৰ
বাদেও উত্তৰ ভাৰতৰ যি বহুকেইটা অঞ্চলত উল্লেখযোগ্য গণেশ মন্দিৰ আছে সেইবোৰ হ’লঃ
মহাৰাষ্ট্ৰ ৰাজ্যৰ ওয়াই; মধ্যপ্ৰদেশ ৰাজ্যৰ উজ্জয়িনী; ৰাজস্থান ৰাজ্যৰ যোধপুৰ,
নাগপুৰ আৰু ৰায়পুৰ; বিহাৰ ৰাজ্যৰ বৈদ্যনাথ; গুজৰাট ৰাজ্যৰ বৰোদা, ধোলাকা আৰু
ভালসাদ; উত্তৰ প্ৰদেশ ৰাজ্যৰ বাৰাণসী চহৰৰ ধূণ্ডিৰাজ মন্দিৰ। দক্ষিণ ভাৰতৰ গণেশ
মন্দিৰসমূহ হ’লঃ তামিল নাড়ু ৰাজ্যৰ তিৰুচিৰাপল্লীত জম্বুকেশ্বৰ মন্দিৰ, সেই ৰাজ্যৰ
ৰামেশ্বৰম আৰু সুচিন্দ্ৰমৰ মন্দিৰ; কৰ্ণাটক ৰাজ্যৰ হাম্পি, কাসাৰগোড় আৰু ইডাগুঞ্জি
আৰু অন্ধ্ৰপ্ৰদেশ ৰাজ্যৰ ভদ্ৰাচলমৰ মন্দিৰ। পশ্চিমবঙ্গ বা বাংলাদেশত কোনো
উল্লেখযোগ্য গণেশ মন্দিৰ নাই। তথাপি ভাৰতৰ বাহিৰত নেপাল আৰু দক্ষিণপূব এছিয়াৰ
নানান দেশত গণেশ মন্দিৰ দেখা পোৱা যায়।

মধ্যযুগীয় আৰু আধুনিক কালৰ বাংলা সাহিত্যত গণেশৰ উপস্থিতি অনেকাংশই উজ্জ্বল।
মধ্যযুগীয় সাহিত্যত গণেশ বিঘ্ননাশক দেৱতা আৰু সেই সূত্ৰে কাব্যৰ প্ৰাৰম্ভতে তেখেতৰ
বন্দনা আৱশ্যকীয় কৰ্তব্য। ইয়াৰ বাদেও কৃত্তিবাস ওঝাই তেখেতৰ ৰামায়ণ পদ্যানুবাদত
গণেশৰ জন্মকাহিনীটো অন্তৰ্গত কৰিছিল। অন্যহাতে আধুনিক সাহিত্যত গণেশৰ সেই দেবভূমিকা
অনেকদূৰ খৰ্ব কৰা হৈছে। আজিও বিভিন্ন পূজাবাৰ্ষিকীত ব্যঙ্গকৌতুকমূলক ৰচনাত গণেশৰ
উপস্থিতি উজ্জ্বল।

বাল্মীকি ৰচিত মূল ৰামায়ণত গণেশৰ জন্মোপাখ্যানৰ সলনি স্থান পাইছিল কাৰ্তিকৰ
জন্মকথাই। কৃত্তিবাসে সেই কাহিনী পৰিহাৰ কৰি ব্ৰহ্মবৈবৰ্ত পুৰাণ আৰু বৃহদ্ধৰ্ম
পুৰাণে-ত উল্লেখিত কাহিনীৰ মিহলি কৰি গণেশৰ জন্মবিষয়ক এটা উপাখ্যান তেখেতৰ
ৰামায়ণত অন্তৰ্ভুক্ত কৰে। কাহিনীটো এইধৰণৰ – ৰজা দশৰথে শনিৰ ভৱনলৈ গমন কৰাত শনি
আপ্লুত হ’লে। কিন্তু তেওঁ ৰজাৰ ফালে দৃষ্টিপাত নকৰাকেই বাক্যালাপ কৰিবলৈ আৰম্ভ
কৰিলে। দশৰথে ইয়াৰ কাৰণ জানিবলৈ বিচৰাত শনি ক’লে:

গৌৰীৰ সন্তান হোৱাত সকলো দেৱগণেই তেওঁক চাবলৈ গ’ল। কিন্তু শনি নগ’ল। ইয়াতে গৌৰীয়ে
দূত পঠিয়াই তেওঁক মাতি পঠালে। গৌৰীৰ ইচ্ছাত শনিয়ে শুভদৃষ্টিৰেই নবজাতকৰ ফালে
দৃষ্টিপাত কৰিলে। কিন্তু সেই শিশুৰ মুণ্ড তাতেই ছাই হৈ গ’ল। গৌৰী ব্যথিত হ’লে।
জানিব খুজিলে, কোনে মোৰ পুত্ৰৰ মূৰ নিলে? তেতিয়া দেবগণে তেওঁক শনিৰ কুদৃষ্টিৰ কথা
বুজাই ক’লে। তাতে ক্ৰুদ্ধ হৈ দেৱীয়ে শূল হস্তে শনিক বধ কৰিবলৈ উদ্যত হ’ল। দেবগণে
অনেক স্তুতি কৰি শান্ত কৰিলে তেওঁক। গৌৰীৰ বৰতেই শনিয়ে যাৰ ফালে চাই তাৰ মুণ্ডহানি
হয়। গতিকে বিনা কাৰণত শনিক বধ কৰাৰ যৌক্তিকতা ক’ত! দেবগণে গৌৰীক প্ৰতিশ্ৰুতি দিলে
যে তেখেতৰ পুত্ৰক তেখেতসকলে জীবিত কৰি দিব। ব্ৰহ্মাই তেতিয়া পবনদেবক আদেশ কৰে
উত্তৰ দিশে মূৰ কৰি শুই থকা কাৰোবাক দেখা পালে তাৰ মূৰটো কাটি আনিবলৈ। গঙ্গাজল পান
কৰি ইন্দ্ৰৰ ঐৰাবতে উত্তৰদিশে মূৰ কৰি শুই আছিল। তাৰেই মূৰটো কাটি আনিলে পবনে।
গৌৰীপুত্ৰ গজানন হ’ল। এইখিনিতে গৌৰী কিছু দুঃখিত হ’ল। ক’লে, সকলো দেৱতা ৰ পুত্ৰ
সুদৰ্শন। সেইবিলাকৰ মাজত গজাননৰ স্থান ক’ত হ’ব! ব্ৰহ্মাই তেতিয়া গণেশক বৰ দিয়ে যে
তেওঁ সকলো দেৱতা ৰ আগেয়ে পূজাধিকাৰ পাব। তেওঁক বাদ দি অন্য দেৱতা ৰ পূজা কৰিলে
পূজা বা কাৰ্য কোনোটোৰেই সিদ্ধি নহ’ব। অন্যহাতে ঐৰাৱতৰ অবিহনে ইন্দ্ৰই কান্দিবলৈ
আৰম্ভ কৰাত ব্ৰহ্মাই পবনক পুনৰায় আদেশ কৰে যে পশ্চিম দিশে মূৰ কৰি শুই থকা কাৰোবাৰ
মাথা কাটি আনি ঐৰাৱতৰ মস্তকত জোৰা লগাই দিবলৈ। পশ্চিম দিশত শুই আছিল এটা বগা হাতী।
তাৰেই মাথা কাটি অনি জোৰা দিয়া হ’ল ঐৰাবতৰ দেহত।

অপেক্ষাকৃত আধুনিক কালৰ কবি ভাৰতচন্দ্ৰ ৰায়গুণাকৰ মাৰ্জিত ৰুচিৰ ভাষাত ৰচিত
অন্নদামঙ্গল কাব্যও গণেশ বন্দনাৰ দ্বাৰা আৰম্ভ কৰিছেঃ



https://as.wikipedia.org/wiki/%E0%A6%95%E0%A7%8D%E0%A7%B0%E0%A6%AE%E0%A6%AC%E0%A6%BF%E0%A6%95%E0%A6%BE%E0%A6%B6

ক্ৰমবিকাশ (ইংৰাজী:  Evolution) বা বিবৰ্তন হৈছে জীৱসমষ্টিৰ পৰৱতী প্ৰজন্মত হোৱা
বংশগত বৈশিষ্টসমূহৰ পৰিবৰ্তন। ক্ৰমবিকাশে প্ৰজাতি, একক জীৱ নাইবা আনৱিক, যিকোনো
পৰ্যায়ৰ জৈৱিক সংগঠনত বিচিত্ৰতাৰ সৃষ্টি কৰে। প্ৰায় ৩৫০-৩৮০ নিযুত বছৰ আগৰ এটা
অন্তিম সাৰ্বজনিক পূৰ্বজৰ পৰাই বৰ্তমান জীৱনৰ বিচিত্ৰতাৰ সৃষ্টি হৈছিল। ক্ৰমবিকাশৰ
ইতিহাসত বাৰে বাৰে হোৱা নতুন প্ৰজাতিৰ সৃষ্টি, অন্তঃপ্ৰজাতিক ভিন্নতা আৰু প্ৰজাতিক
বিলুপ্তিভৱনে ডিএনএ সজ্জাকে ধৰি বিভিন্ন বাহ্যিক আৰু জৈৱৰাসায়নিক বৈশিষ্ট ভাগ বতৰা
কৰে। একে শেহতীয়া পূৰ্বজৰ পৰা সৃষ্ট প্ৰজাতিবোৰৰ মাজত এই বৈশিষ্টবোৰৰ সাদৃশ্য
থাকে। এই বিৱৰ্তনীয় সম্পৰ্কৰ ভিত্তিত, বৰ্তমান জীৱিত প্ৰজাতি আৰু জীৱাশ্মৰ দ্বাৰা
এক প্ৰকাৰৰ জৈবিক "জীৱন -বৃক্ষ"ৰ সজ্জা প্ৰস্তুত কৰিব পাৰি। জীৱাশ্ম তথ্যবোৰ হৈছে
প্ৰাক বায়'জেনিক গ্ৰেফাইট, মাইক্ৰ'বিয়েল মেট ফছিল, জীৱাশ্মীভূত বহুকোষী জীৱ। জৈৱ
বিচিত্ৰতাৰ বৰ্তমান সজ্জাটো নতুন প্ৰজাতিৰ সৃষ্টি আৰু প্ৰজাতিৰ বিলুপ্তিভৱনৰ দ্বাৰা
গঠিত হৈছে। পৃথিৱাৰ সৰ্বমুঠ জীৱনৰ প্ৰায় ৯৯%, প্ৰায় ৫০০ নিযুত প্ৰজাতি, বিলুপ্ত
হৈ গ'ল বুলি অনুমান কৰা হৈছে। বৰ্তমান পৃথিৱীত প্ৰায় ১০ ৰ পৰা ১৪ নিযুত প্ৰজাতিৰ
জীৱন আছে বুলি অনুমান কৰা হয়। ইয়াৰে প্ৰায় ১.২ নিযুত প্ৰজাতিৰ (১৪%) তথ্য
বিজ্ঞানীৰ ওচৰত আছে আৰু প্ৰায় ৮৬%ত কৈয়ো অধিক প্ৰজাতিৰ কোনো তথ্য আজিও আহৰণ কৰিব
পৰা হোৱা নাই। বৰ্তমান জীৱিত জীৱৰ প্ৰায় ৯৯% প্ৰজাতি আসন্ন বিলুপ্তিৰ অৱস্থাত আছে
বুলি অনুমান কৰা হয়।

১৯ শতিকাৰ মধ্যভাগত, চাৰ্লছ ডাৰউইনে, তেওঁৰ গ্ৰন্থ "জীৱৰ উৎপত্তি (Origin of
Species, 1859)"ত ক্ৰমবিকাশৰ সূত্ৰ "প্ৰাকৃতিক নিৰ্বাচন" প্ৰকাশ কৰিছিল। কিছুমান
জীৱ প্ৰতিকুল পৰিৱেশৰ লগত খাপ খাব পৰাকৈ পৰিবৰ্তন ঘটে আৰু সেইবোৰেই জীয়াই থাকিবলৈ
সক্ষম হয়। ইয়াৰ তিন্টা কাৰক হৈছে:

এইদৰে এটা প্ৰজাতিৰ সদস্য সকলক পৰৱৰ্তী প্ৰজন্মৰ অধিক সক্ষম সদস্যবোৰে প্ৰতিস্থাপন
কৰে আৰু জৈৱভৌতিক পৰিৱেশত প্ৰজনন কৰে, এনে ক্ষেত্ৰতে পাকৃতিক নিৰ্বাচনে কাৰ্য কৰে।
এনেদৰেই প্ৰাকৃতিক নিৰ্বাচন প্ৰক্ৰিয়া সৃষ্টি হয় আৰু জীৱবোৰে প্ৰদৰ্শন কৰা
কাৰ্যকৰী নীতিৰ বাবে যোগ্য বিবেচিত হোৱা বৈশিষ্টবোৰ সংৰক্ষিত হয়। প্ৰাকৃতিক
নিৰ্বাচন হৈছে সমাযোজনৰ এক মাত্ৰ জ্ঞাত কাৰণ, কিন্তু ই ক্ৰমবিৱৰ্তনৰ একমাত্ৰ কাৰণ
নহয়। ক্ষুদ্ৰক্ৰমবিকাশৰ অন্য কাৰকবোৰ হৈছে মিউটেছন আৰু জিনীয় কলম।



https://as.wikipedia.org/wiki/%E0%A6%95%E0%A7%87%E0%A6%95%E0%A7%8D%E2%80%8C%E0%A6%9F%E0%A6%BE%E0%A6%9B

কেকটাছ উদ্ভিদজগতৰ কেৰিওফিললছ (Caryophyllales) বৰ্গৰ অন্তৰ্গত কেকটাছীআই
(Cactaceae) পৰিয়ালৰ এবিধ উদ্ভিদ। কেকটাছ শব্দটি গ্ৰীক ভাষাৰ কেকটোছ (κάκτος,
kaktos) শব্দটোৰ পৰা উদ্ভৱ হৈছে। গ্ৰীক দাৰ্শনিক (Theophrastus) থিওফ্ৰেছ্টাছে এবিধ
কাঁইটিয়া উদ্ভিদৰ বৰ্ণনা কৰিবলৈ প্ৰথমে এই শব্দটি ব্যৱহাৰ কৰিছিল। কেকটাছ বহু ধৰণৰ
আকৰ্ষনীয় ৰূপত পোৱা যায়। বহুটো কাৰণত ই আন উদ্ভিদৰ পৰা পৃথক৷ কেকটাছৰ অন্যতম
বৈশিষ্ট্য হ'ল ইয়াৰ পানী সঞ্চয় কৰি ৰখাৰ কৌশল৷ কিছুমান কেকটাছক জেওৰা হিচাপে
ব্যৱহাৰ কৰা হয়৷ অসমত সিজু নামৰ দেখাত কেকটাছৰ দৰে অন্য এবিধ গছ পোৱা যায়।
দেখিবলৈ একেধৰনৰ হোৱা স্বত্বেও, সিজু গছ কিন্তু কেকটাছ জাতিৰ অন্তৰ্গত নহয়। সিজুৰ
বৈজ্ঞানিক নাম হৈছে ইউফোৰবীয়া এন্তিকুওৰাম (Euphorbia antiquorum)। অৰ্থাৎ, সিজু
ইউফোৰবীয়া জাতিৰ অন্তৰ্গত।

বিভিন্ন আকাৰ-আকৃতিয়ে গছজোপাৰ সোণত-সুৱগা চৰায় ৷ সূৰ্যৰ প্ৰত্যক্ষ পোহৰ ইয়াৰ
বাবে অনিষ্টকাৰী যদিও ৰাতিপুৱাৰ পোহৰ কেকটাছৰ বাবে লাগতিয়াল৷ কম পানী পৰা
ঠাইত,বিশেষকৈ বৰষুণৰ পৰা আঁতৰত, ইয়াক ৰাখিব লাগে৷ ৰূপান্তৰিত পাত আৰু কাঁইটৰদ্বাৰা
গছজোপাই ইয়াৰ পানী সংৰক্ষক কোষবোৰক প্ৰখৰ ৰ'দৰপৰা ৰক্ষা কৰে৷ কিছুমান উদ্ভিদৰ
পাতবোৰৰ আকাৰ সংখ্যাত কমি গৈ নলী বা গোলাকাৰ হৈ পৰি বাষ্পীভৱনৰ মাত্ৰা কমায়৷ ইয়াৰ
শিপাবোৰ যথেষ্ট দীঘল হয়৷ সাধাৰণতে ৰসাল আৰু মঙহাল কাণ্ডত থকা পাতবোৰ কাঁইটলৈ
ৰূপান্তৰিত হৈ আত্মৰক্ষাৰ অংগ হিচাপে কাম কৰে৷

কেকটাছৰ বহুতো গোত্ৰক মানুহে খাদ্য হিচাপেও ব্যৱহাৰ কৰে৷ উদাহৰণস্বৰূপে সাগৰফেনাক
(Prickly pear) আমেৰিকাত বসবাস কৰা স্পেনিছ ভাষী লোকে স্কাৰ্ভি বেমাৰ নিৰাময়ৰ বাবে
খাদ্য হিচাপে ব্যৱহাৰ কৰে৷ ইয়াৰে বহু প্ৰজাতিৰ গুটিবোৰ গুৰা কৰি সেই গুৰি কে'ক
তৈয়াৰ কৰাত ব্যৱহাৰ কৰা হয়৷



https://as.wikipedia.org/wiki/%E0%A6%95%E0%A6%BE%E0%A6%9E%E0%A7%8D%E0%A6%9C%E0%A6%BF

কাঞ্জি (漢字; সাঁচ:IPA-ja  listen) বা কান-জি হ'ল জাপানী ভাষাত ব্যৱহৃত, চীনা ভাষাৰ
পৰা গ্ৰহণ কৰা ইডিয়'গ্ৰাফিক চিহ্ন। এই চিহ্নসমূহ আধুনিক জাপানী ভাষাত হিৰাগানা আৰু
কাটাকানাৰ সৈতে ব্যৱহাৰ কৰা হয়।

জাপানী ভাষাৰ কাঞ্জিয়ে প্ৰকৃততে 'হান-চীনা' চিহ্ন বুজাই। চীনা ভাষাত হাঞ্জিৰ বাবে
যি চিহ্ন ব্যৱহাৰ কৰা হয়, জাপানী ভাষাত হাঞ্জিৰ বাবেও ব্যৱহাৰ কৰা হয়, যি
(সাঁচ:Zh)।}}).

ঠিক চীনা চিহ্নসমূহৰ দৰেই জাপানী কাঞ্জিৰ সংখ্যা কিমান, ক'ব পৰা নাযায়। জাপানৰ ডাই
কান-ৱা জিটেনত ৫০,০০০টা কাঞ্জি চিহ্ন প্ৰকাশ পাইছিল, পিচে চীনৰ ঝংঘুৱা জিহাইত
৮৫,০০০টা কাঞ্জি চিহ্ন প্ৰকাশ পাইছিল। প্ৰায়বোৰ চিহ্নই বহুলভাৱে প্ৰচলিত নহয়,
কিছু পুৰণি ভাষাতহে অধিক ব্যৱহৃত।

২০০০ৰ পৰা ৩০০০ কাঞ্জি চিন সাধাৰণতে ব্যৱহৃত, আন কেইহাজাৰমান বিশেষ কোনো উপলক্ষত
ব্যৱহাৰ কৰা হয়। মুঠ ১৩০০০ কাঞ্জি চিহ্ন কাঞ্জিৰ বাবে জাপানী ঔদ্যোগিক মানত
ব্যৱহৃত।



https://as.wikipedia.org/wiki/%E0%A6%95%E0%A6%B2

কল (ইংৰাজী: Banana) 'মুছেছি' পৰিয়ালৰ অন্তৰ্গত 'মুছা' জাতৰ বিভিন্ন ধৰণৰ বৰ্ণসংকৰ
আৰু সাধাৰণ প্ৰজাতিৰ কল পোৱা যায়৷ পৃথিৱীৰ গ্ৰীষ্মপ্ৰধান অঞ্চলত এই ফলৰ যথেষ্ট
ব্যৱসায়িক গুৰুত্ব আছে৷ ইণ্ডো-মালয়েছিয়াৰ পৰা উত্তৰ অষ্ট্ৰেলিয়ালৈকে ব্যাপ্ত
অঞ্চলটোকে কলৰ জন্ম ঠাই বুলি জনা যায়৷ বৰ্তমান সময়ত পৃথিৱীৰ সকলো সেমেকা গৰম
জলবায়ু অঞ্চলত ইয়াৰ খেতি কৰা হয়৷

পকা কলৰ উপৰিও পচলা,কলডিল বা কেঁচা কলো পৃথিৱীৰ বিভিন্ন অঞ্চলত খাদ্য হিচাপে
ব্যৱহাৰ হয়৷ পকা কল খোৱাৰ উপৰিও তাৰপৰা কলৰ গুৰি,চকলা আদি তৈয়াৰ কৰি সাঁচি খোৱা
হয়৷ পাচলি হিচাপে ব্যৱহাৰ কৰা কল বিভিন্ন ঠাইত সিজাই,পুৰি বা ভাজি খায়৷
উগাণ্ডা,টাঞ্জানিয়া আদি দেশত প্ৰধান খাদ্য হিচাপে কল ব্যৱহাৰ কৰে৷ কলৰ শুকান গুৰি
আৰু মণ্ডৰ কেঁচুৱাৰ খাদ্য হিচাপে বজাৰত যথেষ্ট চাহিদা আছে৷ কলৰ মিঠা গোন্ধৰ বাবে
ইয়াক আইছক্ৰিম প্ৰস্তুত কৰাত ব্যৱহাৰ কৰা হয়৷ কলৰ গা-গছৰ ভিতৰ অংশত ১%
শৰ্কৰা,০.৬৮% আঁহযুক্ত খাদ্য আৰু ১% ছাই থাকে৷ গা-গছ আৰু পাতৰপৰা প্ৰস্তুত কৰা
কলাখাৰ বিভিন্ন পাচলি ৰান্ধোতে ব্যৱহাৰ কৰে৷ কলৰ প্ৰতি ১০০ গ্ৰাম ছাইত থকা
উপাদানসমূহ -

সকলো কলৰ ভিতৰত ভীমকলেই পৰিপুষ্টিৰ ক্ষেত্ৰত সৰ্বোত্তম বুলি ধৰা হয়৷ মূত্ৰনলীৰ
জ্বলা-পোৰা,প্ৰসাৱ ৰঙচুৱা হোৱা আদি বেমাৰত ভীমকলৰ শিপাৰ ৰস আটাইতকৈ উত্তম আৰু
ফলদায়ক৷ পূৰঠ গছৰ শিপা দহ-বাৰডালমান খান্দি উলিয়াই,পৰিষ্কাৰকৈ ধুই ল'ব লাগে৷ সেই
শিপা খুন্দি ৰসখিনি উলিয়াব লাগে৷ প্ৰায় ৫০ গ্ৰাম ৰস ২০০ গ্ৰাম কেঁচা গৰুৰ গাখীৰৰ
লগত মিহলাই পুৱা খালী পেটত কাব লাগে৷ ইয়াৰ পাৰ্শ্বক্ৰিয়া নাই যদিও গৰ্ভৱতী মহিলাই
ব্যৱহাৰ কৰাটো অনুচিত৷

পকা ভীমকলৰ পৰা গুৰ তৈয়াৰ কৰিব পাৰি৷ এক কিল'গ্ৰাম পকা ভীমকল আধা ইঞ্চি ডাঠকৈ কাটি
এক লিটাৰ বিশুদ্ধ পানীত বাৰ ঘণ্টা ডুবাই ৰাখি এখন চালনীৰে কলখিনি চাকি লোৱা হয়৷
তাৰ পাছত কলৰ পানীখিনি ৪৫ মিনিট উতলালে গুৰ প্ৰস্তুত হয়৷ কলৰ পৰিমান বাঢ়িলে গুৰ
তৈয়াৰ কৰোঁতে সময়ৰ তাৰতম্য হ'ব৷ ভীমকলৰ বাদে চেনিকল আৰু জাতিকলৰপৰাও গুৰ তৈয়াৰ
কৰিব পাৰি৷ ভীমকলৰ গুৰৰ সোৱাদ মিঠা,চেনিকলৰ গুৰৰ সোৱাদ মিঠা-টেঙা আৰু জাতিকলৰ গুৰৰ
সোৱাদ কম৷ ওজন হিচাপত এক কিল'গ্ৰাম পকা ভীমকলত ১৫০ গ্ৰাম,একে পৰিমাণৰ চেনিকল আৰু
জাতিকলৰপৰা যথাক্ৰমে ৮০ গ্ৰাম আৰু ১০০ গ্ৰাম গুৰ পোৱা যায়৷ এই গুৰ কুঁহিয়াৰৰ
গুৰতকৈ লেকেটিয়া হয়৷

পচলা হাঁহৰ মাংসৰ লগত ভাজি খোৱাটো বহু সম্প্ৰদায়ৰ মাজত প্ৰচলিত৷ মাছৰ লগত ভাজি
খোৱা হব আৰু মচুৰ দাইলৰ লগতো ভাজি খাবলৈ সুস্বাদু ব্যঞ্জন৷ মাটিমাহৰ লগত খাৰৰ পচলা
তৃপ্তিকৰ৷

বহাগ বিহুৰ সাতশাকীৰ লগত খোৱা হয়৷ বহাগ মাহৰ পহিলা সপ্তাহত কল পচলা,কঁঠালৰ মুচি
খাব লাগে৷ জনবিশ্বাস মতে বহাগত পচলা খালে বছৰটোলৈ শৰীৰ ঠাণ্ডা হৈ থাকে৷ পচলাটোত
পানী থাকে বাবে ,শীতল আৰু কোমল৷ সেয়ে ঠাণ্ডা গুণৰ অধিকাৰী৷

খাৰ হ'ল অম্লৰ লগত ক্ৰিয়া কৰি লোন উৎপন্ন কৰা এক শ্ৰেণী ৰাসায়নিক পদাৰ্থ৷ অসমৰ
মানুহে খাব পৰাকৈ খাৰ প্ৰস্তুত কৰে৷ ভীমকলৰ বাকলি ৰ'দত বা জুহালত থকা ধোঁৱাচাঙত
শুকুৱাই,তাক পুনৰ জুইত পুৰি,তাৰ ছাইখিনিক পানীত দি ,সেই পানীখিনিক খাৰ বা খাৰনি
বুলি কোৱা হয়৷ তদুপৰি কলগছৰ পটুৱা (বাকলি) বা মধুনাৰেও (কলগছৰ মাজৰ ডিলা বা সাৰ)
একে পদ্ধতিৰে শুকুৱাই খাৰ প্ৰস্তুত কৰা হয়৷ অতীতত অসমীয়াই,বিশেষকৈ অনাৰ্যসকলে
নিমখৰ সলনি আঞ্জাত খাৰ দি খাইছিল৷ সেয়ে হয়তো অনা-অসমীয়াই "খাৰ খোৱা অসমীয়া"
বুলি কয়৷

আঞ্জাত খাৰ ব্যৱহাৰ কৰা হয় প্ৰধানকৈ দুটা কাৰণত৷ প্ৰথমটো কাৰণ,নিমখৰ বিকল্প হিচাপে
খাদ্যত খাৰ ব্যৱহাৰ কৰা হৈছিল৷ দ্বিতীয় কাৰণটো হ'ল - সততে নিসিজা শাক-পাচলিত খাৰ
দিলে সোনকালে সিজে৷



https://as.wikipedia.org/wiki/%E0%A6%95%E0%A6%A8%E0%A6%95%E0%A6%B2%E0%A6%A4%E0%A6%BE_%E0%A6%AC%E0%A7%B0%E0%A7%81%E0%A7%B1%E0%A6%BE

গহপুৰৰ ওচৰৰ বৰঙাবাৰী গাঁৱত জন্ম। পিতৃ বগাৰাম বৰুৱা আছিল এগৰাকী খেতিয়ক। কনকলতা
সৰু থাকোঁতেই তেখেত ঢুকায়।

কনকলতা ভাৰতৰ স্বাধীনতা আন্দোলনৰ এগৰাকী আগৰণুৱা স্বেচ্ছাসেৱিকা আছিল৷ জ্যোতিপ্ৰসাদ
আগৰৱালাৰ নেতৃত্বত 'মৃত্যু বাহিনী'ত যোগ দি ১৯৪২ চনৰ ২০ চেপ্টেম্বৰ তাৰিখে ভাৰতীয়
জাতীয় কংগ্ৰেছৰ অসম শাখাই প্ৰত্যেক থানাত উত্তোলিত হৈ থকা বৃটিছৰ পতাকা নমাই তাৰ
ঠাইত ভাৰতৰ জাতীয় পতাকা উত্তোলন কৰাৰ আঁচনি গ্ৰহণ কৰিছিল৷ তাৰ বাবে মৃত্যুপণ
বাহিনী তৈয়াৰ কৰা হৈছিল৷ গহপুৰৰ পশ্চিম ফালৰ পৰা থানা অভিমুখে অহা মৃত্যুপণ
বাহিনীৰ সন্মুখত থকা মূল স্বেচ্ছাসেৱীকা গৰাকী আছিল কনকলতা বৰুৱা৷ থানাৰ দ্বাৰৰ
সন্মুখত ৰৈ থানালৈ সোমাবলৈ চেষ্টা কৰাৰ সময়ত অন্যান্য স্বাধীনতা সংগ্ৰামীৰ লগতে
পুলিচৰ লগত কনকলতাৰো টনা-আজোৰা লাগে৷ এনে সময়তে কনকলতাই নিজৰ দাবী সাব্যস্ত কৰিবলৈ
চেষ্টা কৰি থাকোঁতেই চিপাহী বগাই কছাৰীয়ে কনকলতাৰ বুকুলৈ লক্ষ্য কৰি গুলি এৰে৷ ফলত
কনকলতা মাটিত বাগৰি পৰি শ্বহীদ হয়৷



https://as.wikipedia.org/wiki/%E0%A6%8F%E0%A6%9A%E0%A6%BF%E0%A6%A6_%E0%A6%AC%E0%A7%B0%E0%A6%B7%E0%A7%81%E0%A6%A3

এচিদ বৰষুণ (ইংৰাজী: Acid rain) বৰ্ত্তমান শতিকাৰ এক অন্যতম বিশ্বজনীন সমস্যা। কল
কাৰখানা আৰু উদ্যোগ বিলাকত ব্যৱহাৰ হোৱা বিভিন্ন জৈৱিক ইন্ধন বিলাকৰ দহনৰ ফলত
প্ৰচুৰ পৰিমাণৰ ছালফাৰ-ডাই-অক্সাইড,নাইট্ৰ'জেন অক্সাইড আৰু হাইড্ৰ'জেন ক্লৰাইড আদি
গেচ বায়ুমণ্ডললৈ নিৰ্গত হয়। বায়ুমণ্ডলত এই গেচ সমূ্হ জলীয় বাষ্পৰ লগত বিক্ৰিয়া
কৰি ক্ৰমে ছালফিউৰিক এচিদ,নাইট্ৰিক এচিদ আৰু হাইড্ৰক্ল'ৰিক এচিদলৈ ৰূপান্তৰিত হয়।
এই এচিদ বিলাক বৰষুণৰ পানীৰ লগত লগ হৈ এচিদ বৰষুণ হিচাপে পৃথীৱীত পৰে। বৰষুণৰ পানীৰ
PH ৰ মান ৫.৬ তকৈ হ্ৰাস পালে ইয়াৰ ধৰ্ম আম্লিক হয়। অম্লবৃষ্টিত প্ৰায় ৬০ শতাংশ
ছালফিউৰিক এচিদ,৩৫ শতাংশ নাইট্ৰিক এচিদ আৰু খুব কম পৰিমাণৰ হাইড্ৰক্ল'ৰিক এচিদ আদি
থাকে।



https://as.wikipedia.org/wiki/%E0%A6%8F%E0%A6%95%E0%A6%BF%E0%A6%B2%E0%A6%BF%E0%A6%9B

গ্ৰীক কিংবদন্তিমতে একিলিছ (ইংৰাজী: Achilles) (প্ৰাচীন গ্ৰীক: Ἀχιλλεύς,
Akhilleus, pronounced [akʰillěws]) হৈছে ট্ৰ'জান যুদ্ধৰ এজন নায়ক আৰু হোমাৰৰ
ইলিয়াদৰ শ্ৰেষ্ঠ যোদ্ধা। একিলিছক এজন উপদেৱতাৰূপে গণ্য কৰা হয়; তেওঁৰ মাক থেটিছ
আছিল এগৰাকী পৰী আৰু দেউতাক পেলিয়াছ আছিল মাইৰমিডনৰ ৰজা।

একিলিছক তেওঁৰ মাতৃয়ে অমৰ কৰাৰ মানসেৰে ষ্টাইক্স নদীত ডুবাই দিছিল। এই কাৰ্যত
একিলিছৰ শৰীৰ শক্তিশালী হৈ পৰে, কিন্তু মাকে ভৰিৰ গেৰোহাত ধৰি ৰখাৰ বাবে সেই অংশটো
দুৰ্বল হৈ থাকি যায়। ট্ৰয়ৰ বিৰুদ্ধে যুঁজখনত একিলিছে ১২ খন কাষৰীয়া নগৰ দখল
কৰিছিল। কিন্তু পিছলৈ ৰজা আগামেম্ননৰ (Agamemnon) লগত একিলিছৰ মনোমালিন্য হয় আৰু
তেওঁ আৰু যুদ্ধ নকৰাৰ ঠিৰাং কৰে। তেওঁ সম্বন্ধীয়া ভায়েক পেট্ৰ'ক্লুছক নিজৰ
বৰ্মখিনি পিন্ধি যুদ্ধ কৰাৰ অনুমতি দিয়ে। ট্ৰয়ৰ ৰাজকুমাৰ হেক্টৰে (Hector)
পেট্ৰ'ক্লুছক হত্যা কৰাৰ পিছত একিলিছ যুঁজলৈ উভতে। তেওঁ হেক্টৰক হত্যা কৰি ট্ৰয়ৰ
চাৰিওফালে মৃতদেহটো চোঁচৰাই ফুৰায়। হোমাৰে একিলিছৰ অন্তেষ্টিক্ৰিয়াৰ উল্লেখ কৰিছে
যদিও মৃত্যুৰ সবিশেষ প্ৰকশ কৰা নাই। পিছৰ কালৰ গ্ৰীক কবি আৰ্কটিনাছৰ (Arctinus)
ৰচনাত পোৱা যায় যে হেক্টৰৰ ভায়েক পেৰিছে ভৰিৰ একিলিছৰ ভৰিৰ গেৰোহালৈ কাঁড়
নিক্ষেপ কৰি তেওঁক হত্যা কৰে।



https://as.wikipedia.org/wiki/%E0%A6%86%E0%A6%AE%E0%A7%B0%E2%80%99%E0%A6%B2%E0%A7%80%E0%A6%AF%E0%A6%BC%E0%A6%BE_%E0%A6%B9%E0%A6%BE%E0%A6%81%E0%A6%B9

{{taxonomy/{{taxonomy/{{taxonomy/{{taxonomy/{{taxonomy/{{taxonomy/{{taxonomy/{{t
axonomy/{{taxonomy/{{taxonomy/{{taxonomy/{{taxonomy/{{taxonomy/{{taxonomy/{{taxo
nomy/{{taxonomy/{{taxonomy/{{taxonomy/{{taxonomy/{{taxonomy/{{taxonomy/{{taxonom
y/{{taxonomy/{{taxonomy/{{taxonomy/{{taxonomy/{{taxonomy/{{taxonomy/{{taxonomy/{
{taxonomy/{{taxonomy/{{taxonomy/{{taxonomy/{{taxonomy/{{taxonomy/সাঁচ:Taxonomy/A
nas|machine code=parent}}|machine code=parent}}|machine code=parent}}|machine
code=parent}}|machine code=parent}}|machine code=parent}}|machine
code=parent}}|machine code=parent}}|machine code=parent}}|machine
code=parent}}|machine code=parent}} |machine code=parent}}|machine
code=parent}}|machine code=parent}}|machine code=parent}}|machine
code=parent}}|machine code=parent}}|machine code=parent}}|machine
code=parent}}|machine code=parent}}|machine code=parent}}|machine
code=parent}}|machine code=parent}} |machine code=parent}}|machine
code=parent}}|machine code=parent}}|machine code=parent}}|machine
code=parent}}|machine code=parent}}|machine code=parent}}|machine
code=parent}}|machine code=parent}}|machine code=parent}}|machine
code=parent}}|machine code=parent}}

আমৰ'লীয়া হাঁহ (ইংৰাজী: Mallard বা Wild Duck, Anas platyrhynchos) এবিধ মজলীয়া
আকাৰৰ হাঁহৰ প্ৰজাতি৷ ই নাতিশীতোষ্ণ তথা ক্ৰান্তীয় অঞ্চল যেনে আমেৰিকা, ইউৰোপ,
এছিয়া, উত্তৰ আমেৰিকা আদিত প্ৰজনন কৰে৷ তাৰোপৰি এই প্ৰজাতিবিধক নিউজিলেণ্ড তথা
অষ্ট্ৰেলিয়া আদিত নতুনকৈ সংস্থাপন কৰা হৈছে৷

মতা আমৰ'লীয়া হাঁহৰ মূৰ অংশ চমকনি থকা সেউজীয়া, পেট আৰু ডেউকা মুগা বৰণৰ৷ মাইকী
আমৰ'লীয়া হাঁহৰ দেহৰ বৰণ মটিয়া৷ ইহঁতে জলাশয় সমূহত জাক পাতি বাস কৰে৷

আমৰ'লীয়া হাঁহৰ উল্লেখ পোনপ্ৰথমবাৰৰ বাবে কেৰ'লাছ লিনিয়াছৰ চিষ্টেমা নেচুৰীৰ দশম
সংস্কৰণত পোৱা যায়৷ ইয়াৰ ইংৰাজী নাম "Mallard" ফৰাচী ভাষাৰ malart বা mallart ৰ
পৰা উদ্ভৱ হোৱা বুলি ধাৰণা কৰা হয়৷ অৱশ্যে ইয়াৰ নামৰ উৎস সম্পৰ্কে কোনো প্ৰমাণিত
তথ্য পোৱা নাযায়৷ কোনো কোনোৰ মতে ই জাৰ্মান শব্দ Madelhart ৰ পৰাও ই উদ্ভৱ হ'ব
পাৰে৷

আমৰ'লীয়া হাঁহৰ দেহৰ আকাৰ মজলীয়া৷ ইয়াৰ দেহৰ দৈৰ্ঘ্য ৫০-৬৫ ছে:মি:৷ and weighs
০.৭২–১.৫৮ কিলোগ্ৰাম (১.৬–৩.৫ পাউণ্ড). প্ৰজনন কালত মতা আমৰ'লীয়া হাঁহৰ দেহৰ বৰণ
অধিক স্পষ্ট হৈ পৰে৷ ইয়াৰ মূৰ চমকনি থকা সেউজ বৰণৰ আৰু ডিঙিৰ কলাৰ, বেঙুনীয়া বুকু
তথা মুগা-মটিয়া ডেউকাৰ বাবে সহজে চিনাক্ত কৰিব পৰা যায়৷ মতা হাঁহটোৰ ঠোঁট
হালধীয়া আৰু আগটো কমলা ৰঙৰ হৈ পৰে৷ মাইকী আমৰ'লীয়া হাঁহৰো পাখিবোৰ মাখন ৰঙৰ পৰা
ডাঠ মটিয়া যেনে হয়৷ আমৰ'লীয়া হাঁহৰ সদ্যজন্মা পোৱালিৰ বৰণ হালধীয়া আৰু ঠেং আৰু
ঠোঁট কলা বৰণৰ হয়৷ এমহীয়া হোৱাৰ পৰা ইয়াৰ গাৰ ৰং মাইকী হাঁহৰ দৰে হৈ পৰে তিনিৰ
পৰা চাৰিমাহৰ ভিতৰত ই পূৰ্ণবয়স্কৰ ৰূপ পায়৷[উদ্ধৃতিৰ প্ৰয়োজন]

উত্তৰ গোলাৰ্ধত আমৰ'লীয়া হাঁহ বহুলভাৱে বিস্তৃত হৈ আছে৷ উত্তৰ আমেৰিকাৰ পৰা
আলাস্কা, মেস্কিকো, হাৱাই দ্বীপপূঞ্জ, ছাইবেৰিয়া, জাপান আদিলৈকে ই বিস্তৃত৷ T
ইয়াৰ গোলকীয় বিতৰণৰ দক্ষিণৰ অঞ্চলসমূহত ই পৰিভ্ৰমণকাৰী হিচাপে বসবাস কৰে আৰু
উত্তৰৰ অঞ্চল সমূ্হত প্ৰজনন কৰে৷

আমৰ'লীয়া হাঁহে বিভিন্ন ধৰণৰ বাসস্থান তথা বতৰত বসবাস কৰাত সক্ষম৷ সেয়েহে ইয়াক
বৰফাবৃত অঞ্চলৰ পৰা নাতিশীতোষ্ণ আৰু বিষুৱীয় অঞ্চল সমূহতো দেখা পোৱা যায়৷ ই নদী
আৰু সাগৰ দুয়োধৰণৰ পানীতে বাস কৰে৷ তাৰোপৰি ইয়াক বিভিন্ন জলাশয় যেনে বিল, হ্ৰদ,
পুখুৰী আদিতো পোৱা যায়৷ ই সাধাৰণতে অগভীৰ পানীত চৰিবলৈ ভাল পায়৷ আমৰ'লীয়া হাঁহে
জলজ উদ্ভিদেৰে পৰিপূৰ্ণ জলাশয়ত চৰিবলৈ পছন্দ কৰে৷

আমৰ'লীয়া হাঁহ সাধাৰণতে সৰ্বভক্ষী হয়৷ ই প্ৰধানকৈ খাদ্যৰ উপলব্ধতা, প্ৰজননৰ সময়
আৰু অন্ত: আৰু আন্ত: প্ৰজাতি প্ৰতিযোগিতাৰ ভিত্তিত খাদ্য নিৰ্বাচন কৰে৷ সাধাৰণতে ই
বিভিন্ন অমেৰুদণ্ডী প্ৰাণী, কেকোঁৰা, জলজ উদ্ভিদৰ বিভিন্ন অংশ খাই জীয়াই থাকে৷
গৱেষণাৰ পৰা পোৱা তথ্য অনুসৰি প্ৰজননৰ সময়ত মতা আমৰ'লীয়া হাঁহে ৩৭.৬% প্ৰাণী,
৬২.৪% উদ্ভিদ খায়৷ অন্যহাতে মাইকী আমৰ'লীয়া হাঁহে প্ৰজননৰ সময়ত ৩৭.০% প্ৰাণী,
৬৩.০% উদ্ভিদ আৰু কণী পৰাৰ সময়ত ৭১.০% প্ৰাণী, ২৮.১% উদ্ভিদ খায়৷ পৰিভ্ৰমণ কালত
আৰু প্ৰজননৰ সময়ত এই প্ৰজাতিৰ খাদ্যৰ সৰহ অংশই উদ্ভিদ হোৱা দেখা যায়৷

অন্য হাঁহৰ প্ৰজাতিৰ ব্যতিক্ৰম হিচাপে আমৰ'লীয়া হাঁহে মানুহৰ পৰা লাভান্বিত হে
হোৱা দেখা গৈছে৷ ইয়াৰ কাৰণ হ'ল এই প্ৰজাতিটৌ অভিযোজনত পাকৈত আৰু সেইবাবে মানুহৰ
বসতি থকা অঞ্চলতো ইহঁতে বসবাস কৰিব পাৰে৷ তাৰোপৰি ইহঁতে স্থানীয় হাঁহৰ প্ৰজাতিৰ
সৈতে প্ৰজনন কৰিও বংশবৃদ্ধি কৰিবলৈ সক্ষম হৈছে৷ ইয়াক পোহনীয়া হাঁহৰ পূৰ্বপুৰুষ
বুলিও আখ্যা দিয়া হয়৷

নিউজিলেণ্ডত ইয়াক বহিৰাগত (invasive species) প্ৰজাতি বুলি গণ্য কৰা হয়৷ এই অঞ্চল
সমূহত অভিযোজন কৰি আৰু স্থানীয় হাঁহৰ লগত আন্ত: প্ৰজাতি প্ৰজনন কৰি আমৰ'লীয়া
হাঁহৰ দ্ৰুত বংশবৃদ্ধি ঘটিছে৷ ইয়াৰ এনে হাইব্ৰিড প্ৰজাতিয়ে স্বাভাৱিক
পৰিস্থিতিতন্ত্ৰতে বিঘিনি ঘটোৱা বুলি সন্দেহ কৰা হৈছে৷ ফলত আমৰ'লীয়া হাঁহৰ ওচৰ
সম্পৰ্কীয় প্ৰজাতিসমূহৰ বাবে অস্তিত্ব সংকট আহি পৰিছে৷ এনে প্ৰজাতিসমূহ হ'ল,
Hawaiian Duck, Pacific Black Duck, American Black Duck, Mottled Duck, Meller's
Duck, Yellow-billed Duck, আৰু Mexican Duck৷



https://as.wikipedia.org/wiki/%E0%A6%86%E0%A6%A8%E0%A7%8D%E0%A6%A4%E0%A7%B0%E0%A7%8D%E0%A6%9C%E0%A6%BE%E0%A6%A4%E0%A6%BF%E0%A6%95_%E0%A6%8F%E0%A6%95%E0%A6%95_%E0%A6%AA%E0%A6%A6%E0%A7%8D%E0%A6%A7%E0%A6%A4%E0%A6%BF

আন্তৰ্জাতিক একক পদ্ধতি সংক্ষেপে SI (ফৰাচী ভাষাত Système International) একক নামে
পৰিচিত। মেট্ৰিক এককৰ আধুনিক সংস্কৰণ হল SI একক। দৈনিন্দন জীৱনৰ ব্যৱসায় আৰু
বিজ্ঞানত পৃথিৱীৰ সবাতোকৈ বেছি বহুলভাৱে ব্যৱহৃত একক পদ্ধতি।

১৯৬০ চনত SI একক অৰ্থাৎ মিটাৰ-কিলোগ্ৰাম-ছেকেণ্ড (MKS) পদ্ধতি
চেণ্টিমিটাৰ-গ্ৰাম-ছেকেণ্ড (CGS) বা Metric এককৰ পৰিবৰ্তে ব্যৱহাৰ আৰম্ভ হয়।

আন্তৰ্জাতিক একক পদ্ধতিয়ে (International System of Units) (SI) সাতটা মৌলিক ভৌত
একক চিহ্নিত কৰিছে যাৰ পৰা অন্যান্য যৌগিক একক সমূহক বৰ্ণনা কৰিব পাৰি। এই সাতটা
মৌলিক একক "SI বৰ্ণিত একক (SI derived units)” বা "SI একক” নামে পৰিচিত। তলত
উল্লেখিত এককসমূহ হল মৌলিক SI একক। মাত্ৰাৰ দিশৰ পৰা ইহঁত স্বাধীন।



https://as.wikipedia.org/wiki/%E0%A6%85%E0%A6%B8%E0%A6%AE%E0%A7%80%E0%A6%AF%E0%A6%BC%E0%A6%BE_%E0%A6%9C%E0%A6%BE%E0%A6%A4%E0%A6%BF

অসমীয়া জাতি হৈছে বিভিন্ন সময়ত, বিভিন্ন কাৰণত অসমলৈ অহা বিভিন্ন প্ৰজাতিৰ লোকৰ
সংমিশ্ৰণতে গঢ় লৈ উঠা এটা বৃহত্তৰ জাতি। সময়ৰ লগে লগে তেওঁলোকৰ বিভিন্ন ভাষা,
সংস্কৃতি আদি মিলি গৈ এই জাতিৰ ভাষা-সংস্কৃতিৰ ৰূপ লৈছে।

ডঃ লীলা গগৈৰ মতে,"অসমত যাৰ জন্ম, যি অসমত স্থায়ীভাৱে বসবাস কৰিছে, যি অসমীয়া
ভাষা কয়,যি অসমীয়া জাতীয় জীৱনৰ সৈতে নিৰৱচ্ছিন্ন সম্পৰ্ক গঢ় দি তুলিছে, আৰু
অসমৰ স্বাৰ্থ-স্বত্ব সংৰক্ষণৰ অৰ্থে আন্তৰিকতাৰে সৈতে বৰঙণি যোগাইছে, তেৱেঁই
অসমীয়া।"[উদ্ধৃতিৰ প্ৰয়োজন]

সত্যেন বৰকটকীৰ মতে, "খ্ৰীষ্টপূৰ্ব দুহেজাৰ চনৰ সময়ৰ পৰা চীন দেশৰ হোৱাংহো আৰু
ইয়াং চিকিয়াং নদীৰ পাৰৰ পৰা অসমৰ মাজেদি ভাৰতলৈ এক জনপ্ৰৱাহ চলি আছিল। এই মংগোল
লোকসকল আৰু ব্ৰহ্মদেশৰ উত্তৰ অঞ্চলৰ পৰা দেশান্তৰিত হৈ অহা লোকসকলে অসমৰ মুঠ
অধিবাসীসকলৰ এটা প্ৰধান অংশ অধিকাৰ কৰি আছে।"[উদ্ধৃতিৰ প্ৰয়োজন]

ইংৰাজসকল অসমৰ পৰা যোৱাৰ পাচত অসমতো বহুতো পৰিৱৰ্তন ঘটিল। প্ৰতিটো প্ৰধান পাৰ্বত্য
গোষ্ঠীয়ে অসমৰ পৰা আঁতৰি গৈ নিজৰ নিজৰ সুকীয়া ৰাজ্য স্থাপন কৰিলে। লগে লগে
অসমীয়া জাতিৰ প্ৰসাৰতাটো ইয়াৰ স্পষ্ট প্ৰভাৱ পৰিল। অসম বুলি থাকিলগৈ পাতল
জনবসতিৰে মিকিৰ পাহাৰ (বৰ্তমানৰ কাৰ্বি আংলং)আৰু উত্তৰ কাছাৰ অঞ্চল, কাছাৰ জিলা আৰু
ব্ৰহ্মপুত্ৰ আৰু বৰাক উপত্যকাকে বুজায়। ইয়াকে লৈ বৰ্তমানৰ অসম গঠিত হৈছে আৰু
বিভিন্ন ভাষা-ভাষী জনসমষ্টিবোৰৰ পৰাই অসমীয়া জাতি গঢ়ি উঠিছে। অসমীয়া ভাষা-ভাষী
সকলো লোক অসমীয়া জাতিৰ অন্তৰ্গত যদিও অসমীয়া জাতি একমাত্ৰ অসমীয়া ভাষা-ভাষীসকলক
লৈ গঠিত হোৱা নাই। অসমৰ অন্য ভাষা কোৱা বিভিন্ন জনসমষ্টিবোৰো অসমীয়া জাতিৰ এৰাব
নোৱাৰা অংগ।



https://as.wikipedia.org/wiki/%E0%A6%85%E0%A6%B8%E0%A6%AE%E0%A7%80%E0%A6%AF%E0%A6%BC%E0%A6%BE_%E0%A6%96%E0%A6%AC%E0%A7%B0

অসমীয়া খবৰ (ইংৰাজী: Asomiya Khobor) হৈছে এখন অসমীয়া ভাষাৰ দৈনিক বাতৰি কাকত।
গুৱাহাটী আৰু যোৰহাটৰ পৰা একেসময়তে এই বাতৰি কাকত খন প্ৰকাশ পায়। শংকৰ লস্কৰ হৈছে
এই কাকতখনৰ সম্পাদক।

এই কাকতখনে অসমক কেন্দ্ৰ কৰি সমগ্ৰ উত্তৰ পূব ভাৰতৰ বিষয়ে লগতে কিছু পৰিমানে
আন্তৰ্জাতিক বা-বাতৰি, আলোকচিত্ৰ আদি পৰিবেশন কৰি আহিছে। এই কাকতখনে ইণ্টাৰনেট
সংস্কৰণো মুকলি কৰিছে। কাকতখনত সাধাৰনতে ১২ পৃষ্ঠা সন্নিবিষ্ট থাকে, য’ত প্ৰত্যেক
পৃষ্ঠা অনুসৰি বাতৰিৰ প্ৰকাৰবোৰ শ্ৰেণীকৰণ কৰা হয়। পৃষ্ঠাসমূহ সাধাৰনতে আঞ্চলিক
বাতৰি, সম্পাদকীয় শিতান, সাহিত্য, আন্তৰ্জাতিক বাতৰি, খেল-জগত আদিৰ দৰে ভাগত
বিভক্ত থাকে।



https://as.wikipedia.org/wiki/%E0%A6%85%E0%A6%A3%E0%A7%81%E0%A6%9C%E0%A7%80%E0%A7%B1%E0%A6%AC%E0%A6%BF%E0%A6%9C%E0%A7%8D%E0%A6%9E%E0%A6%BE%E0%A6%A8

অণুজীৱবিজ্ঞান (Microbiology) চকুৰে মণিব নোৱাৰা জীৱ বা জীৱসদৃশ কণাৰ জীৱন প্ৰণালী,
ইহঁতৰ প্ৰভাৱ, প্ৰতিৰোধ আৰু শৰীৰে এনে জীৱৰ প্ৰতি দেখুওৱা প্ৰতিক্ৰিয়াৰ অধ্যয়ন।
এই বিষয়ৰ ক্ষুদ্ৰ জীৱ যেনে, ভাইৰাছ, বেক্টেৰিয়া, পৰজীৱী, ভেঁকুৰ, পেলু ইত্যাদি
সাঙুৰি লোৱা হয়। প্ৰিঅ'নৰ দৰে অজীৱ কিন্তু জীৱিন্ত লক্ষণ থকা কণাসমূহকো এই
বিজ্ঞানৰ ভিতৰতে অধ্যয়ন কৰা হয়। শৰীৰে অনুজীৱৰ সংক্ৰমণৰ প্ৰতি প্ৰতিৰোধী
ব্যৱস্থাৰে (Immune System) প্ৰতিক্ৰিয়া প্ৰকাশ কৰে। অণুজীৱবিজ্ঞানৰ আওতাতে
প্ৰতিৰোধী ব্যৱস্থাও অধয়্যন কৰা হয়। অধ্যয়নৰ বিষয় ভেদে অণুজীৱবিজ্ঞানক
ভাইৰ'লজী, বেক্টেৰিঅ'লজী, পেৰাছাইট'লজী, মাইক'লজী, ইম্যুনোলজী আদি ভাগত ভগোৱা হৈছে।
অধ্যয়নৰ উদ্দেশ্যৰ ওপৰত ভিত্তি কৰি অণুজীৱবিজ্ঞানক চিকিৎসা অণুজীৱবিজ্ঞান, কৃষি
অণুজীৱবিজ্ঞান, ঔষধি অণুজীৱবিজ্ঞান ইত্যাদি বহুতো ভাগত ভাগ কৰা হৈছে। চিকিৎসা
অণুজীৱবিজ্ঞানত মানৱ দেহত ৰোগৰ সৃষ্টি কৰিব পৰা অণুজীৱ বিলাকৰ বিষয়ে অধ্যয়ন কৰা
হয়। তেনেকৈ কৃষিৰ ক্ষেত্ৰত বেমাৰ সৃষ্টি কৰিব পৰা অণুজীৱৰ অধ্যয়ন কৰা হয় কৃষি
অণুজীৱবিজ্ঞানত।



https://as.wikipedia.org/wiki/%E0%A6%85%E0%A6%82%E0%A6%97%E0%A7%B0%E0%A6%BE%E0%A6%97_%E0%A6%AE%E0%A6%B9%E0%A6%A8%E0%A7%8D%E0%A6%A4

অংগৰাগ "পাপন" মহন্ত অসমৰ এগৰাকী কণ্ঠশিল্পী। অসমীয়া, বাংলা, হিন্দী, ইংৰাজী আদি
বিভিন্ন ভাষাত তেখেতে কণ্ঠদান কৰে। একক ভাবে কণ্ঠদান কৰাৰ উপৰিও তেওঁ "ইষ্ট
ইণ্ডিয়া কোম্পানী" নামৰ এক সংগীত গোষ্ঠী (বেণ্ড)-ৰ লগতো জড়িত।

অংগৰাগ মহন্তই জন্ম লাভ কৰে অসমৰ দুই অতি জনপ্ৰিয় সংগীত শিল্পী খগেন মহন্তৰ ঔৰসত
আৰু অৰ্চনা মহন্তৰ গৰ্ভত। সেয়ে তেওঁ সৰুৰে পৰাই সংগীতময় পৰিবেশত ডাঙৰ-দীঘল হয়
আৰু সংগীতৰ প্ৰতি আকৰ্ষিত হৈ পৰে।

অসম তথা উত্তৰ-পূব ভাৰতৰ লোক-সংগীত আৰু বৈষ্ণৱিক ভক্তিমূলক গীতসমূহৰ পৰা প্ৰভাৱিত
হৈ পাপনে এইবোৰক আধুনিক বাদ্যযন্ত্ৰ ব্যৱহাৰ কৰি ফিউজন ৰূপত শ্ৰোতাৰ মাজত উপস্থাপন
কৰে । ২০০৫ চনত মুক্তি পায় পাপনৰ প্ৰথম এলবাম "জোনাকী ৰাতি", যাৰ জৰিয়তেই তেওঁ
অসমৰ লগতে বাহিৰৰ শ্ৰোতাৰ মাজত জনপ্ৰিয়তা তথা পৰিচয় লাভ কৰে। তাৰ পাছত ২০১০ চনত
মুক্তি লাভ কৰে তেওঁৰ আন এখন একক গীতৰ এলবামৰ "চিনাকী অচিনাকী"।

অংগৰাগ মহন্তই প্ৰথমবাৰৰ বাবে নেপথ্য গায়ক হিচাপে কন্ঠদান কৰে ২০১১ চনৰ অসমীয়া
ছবি ৰামধেনুৰ "উজাই যা নৈ" শীৰ্ষক গীতটোত। তাৰ ঠিক পাছতেই মুক্তি পায় তেওঁ কন্ঠদান
কৰা প্ৰথম হিন্দী ছবি "দম মাৰো দম" (এপ্ৰিল ২০১১)। 'ছবিখনৰ "জীয়ে কিউ" গীতটোৱে
সমালোচকৰ প্ৰশংসাৰ লগতে লাভ কৰে বিশাল সফলতা। ইয়াৰ পাছতে পাপনে কেইবাখনো হিন্দী
আৰু বাংলা ভাষাৰ ছবিত কন্ঠদান কৰে। তাৰ ভিতৰত উল্লেখযোগ্য কেইখনমান হৈছে:
"চাউণ্ডট্ৰেক" (হিন্দী, ২০১১), "আই এম কালাম" (হিন্দী, ২০১১), "চিষ্টেম" (বাংলা,
২০১১) আদি।

পাপনে ভ্ৰাম্যমাণ থিয়েটাৰ নেপথ্য গায়ক হিচাপে পোন প্ৰথমবাৰৰ বাবে গীত গায়
২০১১-১২ বৰ্ষৰ হেঙুল থিয়েটাৰৰ নাট "মৰীচিকা"ত।

পাপন "ইষ্ট ইণ্ডিয়া কোম্পানী" নামৰ বেণ্ডটোৰ মূল কন্ঠশিল্পী। ২০০৭ চনত স্থাপিত এই
বেণ্ডৰ অন্য সদস্য সকল হৈছে: ব্ৰীণ দেচাই (সংগীত ব্যৱস্থাপক), কৃষ্ণা (গিটাৰবাদক),
দিপু (বেচ্ গিটাৰবাদক), কীৰ্তি (তবলাবাদক), আৰু পংকজ (গীটাৰবাদক)। এই বেণ্ডটোৱে
অসমৰ লগতে নিউজিলেণ্ড আদি ঠাইত সংগীতানুষ্ঠান পৰিবেশন কৰিছে। পাপনৰ লগতে এই বেণ্ডৰ
অন্য সদস্য সকলে মেডিয়েভিল পণ্ডিত, "ইণ্ডিয়ান অ'চিন"ৰ সুমিত সেন আদিৰ লগত ভোকেল
জেম কৰি আহিছে। |imagewikilink =

পাপনে তেওঁৰ ইষ্ট ইণ্ডিয়া কোম্পানী বেণ্ডৰ আন সদস্যৰ সৈতে এম টিভিৰ সংগীতানুষ্ঠান
"ক'ক ষ্টুডিঅ'"ৰ প্ৰথম চিজন(২০১১),দ্বিতীয় (২০১২)আৰু তৃতীয় (২০১৩) চিজনত গীত
পৰিবেশন কৰে। প্ৰথম চিজনত পাপনে এটা বিহুগীত, দ্বিতীয় চিজনত এটা টোকাৰী গীত আৰু
তৃতীয় চিজনত হোলী গীত, ঝুমুৰ গীত, গোৱালপৰীয়া লোকগীতেৰে সমৃদ্ধ মুঠ ছটা গীতৰ এটা
সম্পূৰ্ণ খণ্ড পৰিচালনা আৰু প্ৰযোজনা কৰিছিল। ক'ক ষ্টুডিঅ'ৰ প্ৰায় আটাইকেইটা গীতেই
ভাৰতৰ ইমূৰৰ পৰা সিমূৰলৈ বিপুল জনপ্ৰিয়তা অৰ্জন কৰিছিল। ইয়াৰ লগতে এই একে
অনুষ্ঠানৰ দ্বাৰা ভাৰতৰ দহখন চহৰত ২০১১ চনৰ জুলাইৰ পৰা অক্টোবৰ মাহৰ ভিতৰত আয়োজিত
কনচাৰ্টৰ নখনত সংগীত পৰিবেশন কৰিছিল।

ষ্টাৰ ৱৰ্ল্ড ভাৰতৰ সংগীতভিত্তিক তথ্যচিত্ৰ ধাৰাবিহিক "দা দ্যুৱৰিষ্টচ্"-ৰ প্ৰথম
চিজনৰ ষষ্ঠ খণ্ডটোত অংগৰাগক ৰব্বি শেৰগীলৰ সৈতে সংগীত পৰিবেশন কৰিবৰ বাবে আমন্ত্ৰিত
হৈছিল। "খোলে দা ৰব্" নামৰ এই খণ্ডটো ২০১১ চনৰ ২০ নবেম্বৰত প্ৰদৰ্শিত হয়। কাজিৰঙা
ৰাষ্ট্ৰীয় উদ্যানত চিত্ৰগ্ৰহণ কৰা খণ্ডটোত অংগৰাগ আৰু ৰব্বি মিলি অসমীয়া, হিন্দী
আৰু পাঞ্জাবী ভাষা মিশ্ৰিত এটি গীত ৰচনা কৰে। এই গীতটোত অংগৰাগে বড়ো, ৰাভা আৰু
সত্ৰীয়া সংগীতৰ উপাদান ব্যৱহাৰ কৰে।



https://as.wikipedia.org/wiki/%E0%A7%B1%E0%A6%BF%E0%A6%95%E0%A6%BF_%E0%A6%A8%E0%A6%BF%E0%A6%89%E0%A6%9C

ৱিকি নিউজ বা ৱিকি সংবাদ (ইংৰাজী: Wikinews) হৈছে ৱিকিৰ মুক্ত সংবাদৰ উৎস আৰু
ৱিকিমিডিয়া ফাউণ্ডেশ্যনৰ ভগ্নীপ্ৰকল্প। এই ছাইটটো সংবাদ মাধ্যমৰ লগত জড়িত
লোকসকলোৰ সহযোগত পৰিচালিত হয়। ৱিকিপিডিয়াৰ সহ-প্ৰতিষ্ঠাপক জিম্মী ৱেলছ-এ ৱিকি
নিউজ আৰু ৱিকিপিডিয়াৰ বিষয়ে কৈছে যে, "on Wikinews, each story is to be written
as a news story as opposed to an encyclopedia article." ৱিকি নিউজৰ নিৰপেক্ষ
নীতিসমূহে ইয়াক অন্যান্য সংবাদ মাধ্যম সমূহৰ পৰা পৃথক কৰিছে। ৱিকি নিউজত মূল সংবাদ
আৰু সাক্ষাৎকাৰৰ ওপৰত গুৰুত্ব দিয়া হয়। ই ৱিকিমিডিয়া ফাউণ্ডেশ্যনৰ আন আন
ভগ্নীপ্ৰকল্প সমূহৰ পৰা ৱিকি নিউজক পৃথক কৰিছে। Thelwall et al.ৰ মতে, বিভিন্ন
উল্লেখযোগ্য খবৰ পৰিৱেশন কৰি ৱিকি নিউজ সফল হৈছে। হাৰিকেন কাট্ৰিনা আৰু ভাৰ্জিনিয়া
টেক শ্বুটিঙৰ দৰে সংবাদো ইয়াত যুগুত কৰা হৈছে।

ৱিকিপিডিয়া সমাজৰ মেটা-ৱিকিত ২০০৩ চনৰ ৫ জানুৱাৰীত প্ৰথমবাৰৰ বাবে কোনো অজ্ঞাত
লোকে ৱিকিপিডিয়া নিউজৰ বাবে প্ৰস্তাৱ দিয়ে। ডেনিয়েল এলষ্টন (ইংৰাজী:Daniel
Alston, ৱিকিপিডিয়াত তেওঁ Fonzy নামেৰে সম্পাদনা কৰে)-এ দাবী কৰিছে যে, তেঁৱেই এই
প্ৰস্তাৱটো দিছিল। এই প্ৰস্তাৱটো এগৰাকী সাংবাদিক, ছফ্টৱেৰ ডেভেল'পাৰ আৰু লেখক এৰিক
মল্লাৰ (ইংৰাজী:Erik Möller)-এ পুনৰ উত্থাপন কৰে। প্ৰথমতে, ৱিকিপিডিয়াৰ লগত জড়িত
বহুতো লোকে এই প্ৰস্তাৱটোৰ বিৰোধিতা কৰিছিল।

২০০৪ চনৰ নৱেম্বৰত এই ৱিকি নিউজ ছাইটটোৱে কেনেদৰে কাম কৰিব সেয়া প্ৰদৰ্শন কৰা হয়।
২০০৪ চনত ছাইটটো "ডেম'" (demo)ৰ পৰা "বেটা" অৱস্থালৈ স্থানান্তৰ কৰা হয়। সেই
সময়তে, জাৰ্মান ভাষাতো ইয়াৰ উন্মোচন কৰা হয়। ইয়াৰ পিছতে ইটালিয়ান, ডাটছ,
ফ্ৰেন্স, স্পেনিছ, ছুইডিছ, বুলগেৰিয়ান, প'লিছ, পৰ্তুগীজ, ৰোমানিয়ান,
ইউক্ৰেনিয়ান, ছাৰ্বিয়ান, জাপানীজ, ৰাছিয়ান, হেব্ৰেউ, আৰবীক, থাই, নৰৱেজিয়ান,
চাইনীজ, তুৰ্কীছ, কোৰিয়ান, হাংগেৰিয়ান, গ্ৰীক, স্পেৰেণ্ট', চেক আৰু আলবেনিয়ান
ভাষাটো ইয়াৰ প্ৰতিষ্ঠা কৰা হয়।

২০০৫ চনৰ ১৩ মাৰ্চত ইংৰাজী ভাষাৰ ৱিকিনিউজত প্ৰবন্ধৰ সংখ্যা ১,০০০ অতিক্ৰম কৰে।
কেইমাহমানৰ পাছতে, ২০০৫ চনৰ ছেপ্তেম্বৰত এই প্ৰকল্পটোক ক্ৰিয়েটিভ কমন্স এট্ৰিবিউছন
২.৫ লাইচেন্সলৈ স্থানান্তৰ কৰা হয়। ২০০৬ চনৰ ২৯ এপ্ৰিলত ইয়াৰ প্ৰবন্ধৰ সংখ্যা
৫,০০০ আৰু ২০০৭ চনৰ ৫ ছেপ্তেম্বৰত প্ৰবন্ধৰ সংখ্যা ১০,০০০ অতিক্ৰম কৰে।

ৱিকি নিউজৰ সাংবাদিক সকলে বহুতো প্ৰসিদ্ধ ব্যক্তিৰ লগত সাক্ষাৎকাৰৰ আয়োজন কৰিছে।
২০০৭ চনৰ ডিচেম্বৰত, ৱিকি নিউজে ইজৰাইলী ৰাষ্ট্ৰপতি আৰু শান্তিৰ নোবেল বঁটা বিজয়ী
ছিমন পেৰেছৰ সৈতে সাক্ষাৎকাৰ লৈছিল। বিভিন্ন লেখক, অভিনেতা আৰু ৰাজনৈতিক নেতাৰ
সৈতেও ৱিকি নিউজে সাক্ষাৎকাৰ গ্ৰহণ কৰিছে। ইয়াৰ ভিতৰত ৰাষ্ট্ৰপতি পদৰ প্ৰাৰ্থী টনি
বেন, এৰিক ব'গছিয়ান, নিক স্মিথ, জন কী, আৰু ৱৰ্ল্ড ৱাইড ৱেবৰ সহ-উদ্ভাৱক ৰবাৰ্ট
চাইল্লিয়াওৰ নাম উল্লেখযোগ্য।

ৱিকিমিডিয়া ফাউণ্ডেশ্যনৰ অন্যান্য ভগ্নীপ্ৰকল্প সমূহৰ দৰে, ৱিকি নিউজৰ সংবাদ সমূহ
সকলোৱে সম্পাদনা কৰিব পাৰে। প্ৰবন্ধটো লিখাৰ এসপ্তাহৰ পাছত প্ৰবন্ধসমূহ সুৰক্ষিত
কৰা হয়, যাতে কোনেও ইয়াক বিনষ্ট কৰিব নোৱাৰে। এই সমূহ প্ৰেছ এডিটৰ (Press Editor)
আৰু প্ৰশাসক সকলেহে সম্পাদনা কৰিব পাৰে। ৱিকি নিউজত যিকোনো লোকেই নতুন প্ৰবন্ধৰ
সৃষ্টি কৰিব পাৰে। ইয়াক সুৰক্ধষিত কৰাৰ আগতে যিকোনো লোকেই সম্পাদনা কৰিব পাৰে।
অন্যান্য ভগ্নী প্ৰকল্প সমূহৰ দৰে ৱিকি নিউজৰ প্ৰবন্ধ সমূহৰ উৎসৰ উদ্ধৃতি দিয়া,
ঘটনা সমূহ update কৰি ইয়াৰ মান উন্নত কৰিবৰ বাবে বহুলোকৰ সম্পাদনাৰ প্ৰয়োজন হ’ব
পাৰে। ৱিকিমিডিয়া ফাউণ্ডেশ্যনৰ অন্যান্য ভগ্নীপ্ৰকল্প সমূহৰ দৰে, ৱিকি নিউজৰ
প্ৰশাসক সকলৰ হাতত যিকোনো সভ্যকে নিষ্ক্ৰীয় অথবা সক্ৰীয় কৰিব পৰা ক্ষমতা আছে।
ইয়াৰ উপৰিও তেওঁলোকে প্ৰবন্ধসমূহ সুৰক্ষিত কৰি ৰখাৰ লগতে কোনো সম্পাদকৰ অনুৰোধত
প্ৰবন্ধ সমূহ সম্পাদনাৰ বাবে অনুমতি দিয়ে।

ৱিকি নিউজৰ সদস্যসকলে এই ছাইটটো অকল প্ৰবন্ধৰ ওপৰতে সীমিত নাৰাখি এই প্ৰকল্পটোৰ লগত
নতুন নতুন পদ্ধতি সংযোগ কৰিছে। ইয়াৰ ভিতৰত হৈছে অডিঅ' ৱিকি নিউজ, ৱিকি নিউজ ভিডিঅ'
২.০ (বৰ্তমান ইয়াক পৰীক্ষা কৰি থকা হৈছে), ৱিকি নিউজ প্ৰিণ্ট এডিছন, আৰু
ৱিকিমেডিয়া ৰেডিঅ'।



https://as.wikipedia.org/wiki/%E0%A7%B0%E0%A7%8B%E0%A6%97

ৰোগ (ইংৰাজী:  Disease) হৈছে এক বিশেষ ধৰণৰ অস্বাভাৱিক অৱস্থা, কোনো গঠন বা
ক্ৰিয়াৰ বিসংগতি, যি কোনো জীৱৰ কোনো এটা অংশ অথবা সমগ্ৰ জীৱটোক প্ৰভাৱ পেলায়। ৰোগ
সম্পৰ্কীয় অধ্যয়নক ৰোগবিজ্ঞান বোলে। ৰোগ বুলিলে প্ৰায়ে বিশেষ লক্ষণ আৰু
চিহ্নযুক্ত চিকিৎসা সম্বন্ধীয় পৰিস্থিতি বুলি কোৱা হয়। ৰোগ সাধাৰণতে বাহ্যিক
কাৰকৰ বাবে হয়, বা কিছুমান ৰোগৰ কাৰণ আভ্যন্তৰিণো হ'ব পাৰে। মানুহৰ ক্ষেত্ৰত ৰোগ
শব্দটো প্ৰায়ে, ভূক্তভোগী অথবা তেওঁৰ সম্পৰ্কত থকা জনৰ বিষ, বিকাৰ, দূঃচিন্তা,
সামাজিক সমস্যা, বা মৃত্যু আদিৰ দৰে ব্যাপক অৰ্থত ব্যৱহৃত হয়। এই বহল অৰ্থত,
কেতিয়াবা আঘাট, বিসংগতি, অক্ষমতা, লক্ষণ, সংক্ৰমণ, গঠন আৰু কাৰ্যৰ বিশেষ ভিন্নতা,
অস্বাভাৱিক আচৰণ আদিকো সাঙুৰা হয়। অন্য ক্ষেত্ৰ আৰু উদ্দেশ্যত ৰোগবোৰক বিশেষ
শ্ৰেণীবুলি গণ্য কৰা হয়। ৰোগে মানুহক শাৰিৰীক তথা মানসিক ভাৱে প্ৰভাৱ পেলোৱাৰ
ওপৰিও আবেগিকভাৱেও প্ৰভাৱিত কৰে, ৰোগে ব্যক্তিৰ সত্বা আৰু ব্যক্তিত্বত প্ৰভাৱ
পেলায়।

ৰোগৰ বাবে হোৱা মৃত্যুক প্ৰাকৃতিক কাৰণত হোৱা বুলি কোৱা হয়। ৰোগ প্ৰধানকৈ চাৰি
প্ৰকাৰৰ: বীজানুজনিত ৰোগ, অভাৱজনিত ৰোগ, বংশগত ৰোগ, আৰু মানসিক ৰোগ।



https://as.wikipedia.org/wiki/%E0%A7%B0%E0%A6%BF%E0%A6%AF%E0%A6%BC%E0%A6%BE%E0%A6%A8%E0%A6%BE

ৰবিন ৰিয়ানা ফেন্টী (pron.: /riˈɑːnə/ ree-ah-nə or /riˈænə/ ree-an-ə; জন্ম:
ফেব্ৰুৱাৰী ২೦, ১৯৮৮ ) বা ৰিয়ানা এগৰাকী বাৰ্বাৰিয়ান বাণীবন্ধন শিল্পী আৰু
অভিনেত্ৰী। ছেইন্ট মাইকেল, বাৰ্বাদোচত জন্মগ্ৰহণ কৰা ৰিয়ানাই ২০০৩ চনত প্ৰযোজক
ইভান ৰজাৰ্ছক লগ পোৱাৰ পিচত তেওঁ নিজৰ কেৰিয়াৰ আৰম্ভ কৰে। ১৬ বছৰ বয়সতে বয়সতে
তেওঁ আমেৰিকালৈ উৰা মাৰে আৰু জেই জিৰ কাৰণে অডিশ্যন দিয়াৰ পিছত ডেফ জেম ৰেকৰ্ডিংৰ
লগত এক চুক্তিত স্বাক্ষৰ কৰে।

ৰিয়ানাৰ প্ৰথম এলবাম “মিউজিক অৱ দ্য চানে”(২০০৫), বিলবৰ্ড ২೦೦ ত দশম স্থান দখল কৰে
আৰু ইয়াৰ “পণ ডে ৰিলেই” য়ে বিলবৰ্ড হট ১০০ত পঞ্চম স্থান দখল কৰে। তেওঁৰ দ্বিতীয়
এলবাম “এ গাৰ্ল লাইক মী”(২০০৬)য়ে আমেৰিকাত পঞ্চম স্থান দখল কৰে আৰু ইয়াৰ “এচ ও
এচ” গীতটি হট ১০০ত প্ৰথম স্থান দখল কৰা তেওঁৰ প্ৰথম গীত হৈ পৰে। ৰিয়ানাৰ তৃতীয়
এলবাম গুড গাৰ্ল গন বেড (২০০৭)ত তেওঁৰ বিশ্বজুৰি বিখ্যাত একক “আম্ব্ৰেলা”,”ড’ন্ট
ষ্টপ দ্য মিউজিক”,”টেক এ ব’”আৰু “ডিষ্টাৰ্বিয়া” সন্নিবিষ্ট হয়। এই এলবামটিয়ে নটা
গ্ৰেমী বঁটাৰ মনোনয়ন লাভ কৰে আৰু “আম্ব্ৰেলা”ৰ বাবে “বেষ্ট ৰেপ/চাং
ক’লাব’ৰেছন”বঁটা লাভ কৰে । তেওঁৰ চতুৰ্থ এলবাম ৰেটেড আৰ (২০০৯ )ত টপ টেন একক
"ৰাছিয়ান ৰ’লেট”, "হাৰ্ড" আৰু “ৰুড বয়” সন্নিবিষ্ট” হয় যাৰ শেষৰটো বিলব’ৰ্ড হট
১০০ৰ প্ৰথম স্থান দখল কৰে। ৰিয়ানাৰ পঞ্চম এলবাম “লাউড” (২০১০)ত এক নম্বৰ স্থান দখল
কৰা একক “ওনলী গাৰ্ল ইন দ্য ৱৰ্ল্ড”,”হোৱাট্চ মাই নেম?” আৰু “এচএণ্ডএম” সম্বলিত
হয়। তেওঁৰ ষষ্ঠ এলবাম “টক ডেট টকে” গোটেই বিশ্বতে প্ৰথম স্থান দখল কৰা “ৱি ফাউণ্ড
লাভ” আৰু শীৰ্ষ পাঁচটাৰ ভিতৰত থকা “হোৱেৰ হেভ য়ু বীন”ক সামৰি লয় । ৰিয়ানাৰ সপ্তম
এলবাম “আনএপলজেটিক”ত বিলব’ৰ্ড হট ১০০ত ৰিয়ানাৰ দ্বাদশ প্ৰথম স্থান দখলকাৰী
“ডাইমণ্ডছ” গীতটি আছে।

ৰিয়ানাৰ সংগীতে তেওঁলৈ বহুতো পুৰষ্কাৰ লৈ আনে । তাৰ ভিতৰত আছে পাঁচটা গ্ৰেমী বঁটা,
৫ টা আমেৰিকান মিউজিক এৱাৰ্ড, ১৮ টা বিলব’ৰ্ড মিউজিক এৱাৰ্ড আৰু দুটা বিআৰআইটি
এৱাৰ্ড। ২০১২ চনত ৰিয়ানাৰ লেবেল ডেফ জামে তেওঁক কেৰিয়াৰৰ আৰম্ভণিৰে পৰা বিশ্বজুৰি
২৫ মিলিয়ন ৰেকৰ্ড আৰু ৭৫ মিলিয়ন একক বিক্ৰীৰ বাবে পুৰষ্কৃত কৰে। আৰু এনেকৈয়ে
ৰিয়ানা সৰ্বকালৰ সৰ্বাধিক বিক্ৰী হোৱা শিল্পীৰ তালিকাৰ এজন হৈ পৰে। ৰিয়ানাৰ
সৰ্বমুঠ বাৰটা গীতে বিলব’ৰ্ডৰ হট ১০০ তালিকাত প্ৰথম স্থান দখল কৰে আৰু এই খিতাপ দখল
কৰা সৰ্বকনিষ্ঠ একক শিল্পী হিচাপে পৰিগণিত হয়। বিলব'ৰ্ডে ৰিয়ানাক ২০০০দশকৰ
ডিজিটেল সংগীত শিল্পী আখ্যা দিয়ে। মে’ ২০১১ ৰ পৰা মে’ ২০১২ লৈ 53 মিলিয়ন ডলাৰ
উপাৰ্জনেৰে ফোৰ্বছে ২০১২ত ৰিয়ানাক ২০১২ চনৰ চতুৰ্থ সবাতোকৈ শক্তিশালী চেলিব্ৰেটী
আখ্যা দিয়ে। সেই বছৰতে টাইম আলোচনীয়ে ৰিয়ানাক পৃথিৱীৰ আটাইতকৈ প্ৰভাৱশালী লোক
সকলৰ এজন আখ্যা দিয়ে।

ৰবিন ৰিয়ানা ফেন্টীয়ে ফেব্ৰুৱাৰী 20, 1988 ছেইন্ট মাইকেল,বাৰ্বাদোচত জন্মগ্ৰহণ
কৰে। তেওঁৰ মাতৃ আছিল মণিকা ব্ৰেইথৱেইট আৰু পিতৃ আছিল ৰণাল্ড ফেন্টী। ৰিয়ানাৰ
পিতৃৰ ক্ৰেক কোকেইন,মদ,মাৰিজুৱানা আদি সেৱনৰ প্ৰভাৱ ৰিয়ানাৰ শৈশৱ কালত বাৰুকৈয়ে
পৰিছিল আৰু তেওঁৰ চৈধ্য বছৰ বয়সতে পিতৃ-মাতৃৰ অস্থিৰ বিবাহৰ অন্ত পৰিছিল। ৰেগেজ
সংগীত শুনিয়েই ৰিয়ানা ডাঙৰ-দীঘল হয় আৰু সাত বছৰ বয়সতে গান গাবলৈ আৰম্ভ কৰে।

ৰিয়ানাই ২০০৩ চনত প্ৰযোজক ইভান ৰজাৰ্ছক লগ পোৱাৰ পিচত তেওঁ নিজৰ কেৰিয়াৰ আৰম্ভ
কৰে ফেব্ৰুৱাৰী ২০০৫ত ৰিয়ানাই ডেফ জেম ৰেকৰ্ডিংৰ সভাপতি তথা মুখ্য কাৰ্যবাহী
বিষয়া জেই জিক লগ কৰে আৰু তেওঁৰ বাবে অডিশ্যন দিয়ে। সেই দিনাই তেওঁ ডেফ জেম
ৰেকৰ্ডিংৰ লগত ছয়টা এলবামৰ এক চুক্তিত স্বাক্ষৰ কৰে আৰু ৰ’জাৰ আৰু তেওঁৰ পত্নীৰ
সৈতে নিউ য়ৰ্কত থাকিবলে লয়।

ৰিয়ানাৰ প্ৰথম একক "পণ ডে ৰীপ্লে", ২২ আগষ্ট,২০০৫ত মুকলি হয় আৰু ই আমেৰিকাৰ
"বিলব’ৰ্ড হট ১০০" আৰু ইংলেণ্ডৰ একক তালিকাত দ্বিতীয় স্থান দখল কৰে। তেওঁৰ প্ৰথম
এলবাম মিউজিক অৱ দ্য চানে সেই মাহৰে শেষলৈ মুক্তি লাভ কৰে আৰু গোটই বিশ্বজুৰি ইয়াৰ
প্ৰায় দুই মিলিয়ন এলবাম বিক্ৰী হয়। ই মিশ্ৰিত সঁহাৰি লাভ কৰে আৰু ৰ’লিং ষ্টোন
আলোচনীয়ে ইয়াক ৫ৰ ভিতৰত ২.৫ টা তৰা দিয়ে। আন এটা একক “ইফ ইট্ছ লাভিং ডেট য়ু
ৱন্ট” আগৰটোৰ সমান সফল নহ’ল। প্ৰথম এলবামৰ মুক্তিৰ এমাহৰ পিছত তেওঁ দ্বিতীয় এলবামৰ
কাম আৰম্ভ কৰে। আগৰ এলবামতৰ আঠ মাহ নৌহওতেই দ্বিতীয় এলবাম এ গাৰ্ল লাইক মী এপ্ৰিল
২০০৬ ত মুকলি হয়। ইয়াৰ "এচওএচ" গীতটি যথেষ্ট সফল হয় আৰু আমেৰিকা আৰু
অষ্ট্ৰেলিয়াত প্ৰথম স্থান দখল কৰে। এই এলবামটিয়ে কানাডাত প্ৰথম আৰু আমেৰিকা আৰু
ইংলেণ্ডত পঞ্চম স্থান দখল কৰে আৰু তাত প্ৰথম সপ্তাহতে ১১৫,000 টি এলবাম বিক্ৰী
হয়।ইয়াৰে "আনফেইথফুল" শীৰ্ষক গীতটিয়েও যথেষ্ট সফলতা পায় আৰু
পৰ্তুগাল,কানাডা,ছুইজাৰলেণ্ড আদিত প্ৰথম স্থানত অধিস্থিত হয়। ৮ আগষ্ট,২০০৬ত
মুক্তিপ্ৰাপ্ত ছবি “ব্ৰিং ইট অন:অল অৰ নাথিঙ”ত এক সংক্ষিপ্ত চৰিত্ৰত অভিনয় কৰি
তেওঁ অভিনয় জীৱনৰ পাতনি মেলে।

তেওঁৰ তৃতীয় এলবাম “গুড গাৰ্ল গন বেডে” ধনাত্মক সঁহাৰি লাভ কৰে। ইয়াৰে প্ৰধান একক
"আম্ব্ৰেলা" শীৰ্ষক গীতটিয়ে প্ৰায় তেৰখন দেশত শীৰ্ষস্থান দখল কৰে আৰু দহ
সপ্তাহজুৰি ইংলেণ্ডত এক নম্বৰ স্থানত অধিষ্ঠিত হৈ থাকে। ৬.৬ মিলিয়ন বিক্ৰীৰে ই
ৰিয়ানাৰ প্ৰথম বিশ্বজুৰি সৰ্বাধিক বিক্ৰী হোৱা গীত আখ্যা পায়। এই এলবামৰ "শ্বাট
আপ এণ্ড ড্ৰাইভ", " হেট দেট আই লাভ য়ু","ড’ন্ট ষ্টপ দ্য মিউজিক" আদি গীতো সফল হয়।
৫০তম গ্ৰেমী বঁটাৰ বহুতো শিতানত ৰিয়ানা মনোনীত হয় আৰু “আম্ব্ৰেলা”ৰ বাবে জেই জিৰ
সৈতে বেষ্ট ৰেপ/চং ক’লাব’ৰেশ্যন বঁটা লাভ কৰে।

২০০৮ চনৰ ২০ফেব্ৰুৱাৰীত বাৰবাৰিয়ান প্ৰধানমন্ত্ৰী ডেভিদ থম্পচনে “ৰিয়ানা ডে’ ”
শীৰ্ষক এক অনুষ্ঠানত গায়িকা গৰাকীক বহুতো পুৰষ্কাৰ প্ৰদান কৰে। তেওঁৰ তৃতীয়
এলবামৰ পুনঃসংযোজন “গুড গাৰ্ল গন বেড : ৰিলোডেড” জুন,২০০৮ত মুকলি হয় য’ত তিনিটা
নতুন গান “ডিষ্টাৰ্বিয়া”,"টেক এ ব’ " আৰু মৰুণ ফাইভৰ লগত এক দ্বৈত “ইফ আই নেভাৰ ছি
য়ু এগেইন” সংযোজিত কৰা হয়। এটা এটাকৈ মুক্তিপ্ৰাপ্ত এই আটাইকেইটা গীতেই বিশ্বজুৰি
সমাদৰ লাভ কৰে। ৰেপাৰ টি.আই.ৰ সৈতে গোৱা ২০০৮চনৰ নৱেম্বৰ মাহত মুক্তিপ্ৰাপ্ত "লিভ
য়োৰ লাইফ" গীতটিয়ে অষ্ট্ৰিয়া,কানাডা,আয়াৰলেণ্ড আদিত প্ৰথম পাঁচটাৰ ভিতৰত আৰু
নিউজিলেণ্ড আৰু আমেৰিকাত প্ৰথম স্থান দখল কৰে। মুক্তি লভাৰে পৰা “গুড গাৰ্ল গন
বেড”ৰ গোটেই বিশ্বজুৰি সাত মিলিয়নতকৈও অধিক এলবাম বিক্ৰী হয়।

৮ ফেব্ৰুৱাৰী, ২০০৯ত ৫১তম গ্ৰেমী বঁটা প্ৰদান অনুষ্ঠানত ৰিয়ানাৰ সূচীকৃত প্ৰদৰ্শন
বাতিল কৰা হয়। পিছত গম পোৱা যায় যে সেই সময়ৰ সংগী,গায়ক ক্ৰিছ ব্ৰাউনৰ লগত তেওঁৰ
এক কাজিয়া লাগে আৰু ব্ৰাউনক কৰায়ত্ত কৰা হয়। কিছুমান চিত্ৰৰ পৰা যে ৰিয়ানাৰ
দেহত আঘাতৰ চিন দেখিবলৈ পোৱা যায়।

এই ঘটনাৰ পিছত সংগীত জগতলৈ ঘুৰি আহি ৰিয়ানাই জেই জি আৰু কান্যে ৱেষ্টৰ লগত মিলিত
হৈ "ৰাণ দিছ টাউন" শীৰ্ষক গীতটিত কণ্ঠদান কৰে যিয়ে বিলব'ৰ্ড হট ১০০ ত দ্বিতীয়
স্থান দখল কৰে,য়ুকেত প্ৰথম স্থান দখল কৰে আৰু আন দহ খন দেশত শীৰ্ষ দহটাৰ ভিতৰত
প্ৰৱেশ কৰে। নৱেম্বৰ,২০০৯ ত ৰিয়ানাৰ চতুৰ্থ এলবাম ৰেটেড আৰ মুকলি হয়। ই ভাল
সঁহাৰি পায় আৰু ৰ'লিং ষ্টোনে কয় যে ৰিয়ানাই "কণ্ঠস্বৰৰ সুন্দৰ ৰূপান্তৰ ঘটাইছে
আৰু বছৰটোৰ এটা শ্ৰেষ্ঠ পপ এলবাম নিৰ্মাণ কৰিছে"। ইয়াৰে "ৰাছিয়ান ৰ'লেট" শীৰ্ষক
গীতটি বাণিজ্যিকভাৱে সফল হয় আৰু নৰৱে তথা ছুইজাৰলেণ্ডত প্ৰথম স্থান দখল কৰাৰ লগতে
আন ষোল্ল খন দেশত শীৰ্ষ দহৰ ভিতৰত প্ৰৱেশ কৰে। ইয়াৰে পিছত "হাৰ্ড","য়ং জিজী" আৰু
"ৰুড বয়" শীৰ্ষক গীত কেইটি মুকলি হয় যাৰ শেষৰ গীতটি সমগ্ৰ বিশ্বতে জনপ্ৰিয় হয়
আৰু বিলব'ৰ্ড হট ১০০ ৰ শীৰ্ষস্থানত ছয় সপ্তাহ জুৰি থকাৰ লগতে আন বিশ খন দেশৰ শীৰ্ষ
দহৰ ভিতৰত প্ৰৱেশ কৰে। ৰেটেড আৰৰ পৰা শ্লেশ্বৰ সৈতে "ৰকষ্টাৰ ১০১" আৰু "টি এমো"
শীৰ্ষক একক দুটিও মুকলি কৰি দিয়া হয়।

২০১০ ৰ গ্ৰীষ্মকালত ৰিয়ানাই ৰেপাৰ এমিনেমৰ লগত লগত “লাভ দ্য ৱে য়ু লাই” লাই”
শীৰ্ষক গীতটিত কণ্ঠদান কৰে । ই অভাৱনীয় সফলতা লাভ কৰে আৰু বিশ্বজুৰি বিশখনতকৈও
অধিক দেশত প্ৰথম স্থান দখল কৰে । ই ৰিয়ানাৰ কেৰিয়াৰৰ সপ্তমটি প্ৰথম স্থান দখলকাৰী
গীত হিচাপে চিহ্নিত হয় । দ্বিতীয় স্থান দখল কৰিলেও য়ুকেত ই ২০১০ৰ আটাইতকৈ বেছি
বিক্ৰী হোৱা একক হিচাপে তথা সেই দেশত এক মিলিয়ন সংখ্যক বিক্ৰী হোৱা প্ৰথম একক
হিচাপে পৰিগণিত হয় । ন মিলিয়নতকৈও অধিক বিক্ৰীৰে ই পৃথিৱীৰ সৰ্বাধিক বিক্ৰী হোৱা
একক সমূহৰ অন্যতম আৰু ৰিয়ানাৰ আটাইতকৈ বেছি বিক্ৰী হোৱা একক ।. অক্টোবৰ ২০১০ত
ৰিয়ানাই ৰিয়ানা নামৰ এখন কিতাপ প্ৰকাশ কৰে আৰু ঘোষনা কৰে যে ইয়াৰ পিছত তেওঁৰ
ব্যৱস্থাপনা জেই জিৰ লেবেল ৰক নেশ্যনে কৰিব।

ইয়াৰ পিছৰ মাহত ৰিয়ানাৰ পঞ্চম এলবাম ‘’লাউডে’’ মুক্তি লাভ কৰে। ইয়াৰে প্ৰধান একক
“ওনলী গাৰ্ল ইন দ্য ৱৰ্ল্ড” অষ্ট্ৰেলিয়া,কানাডা,আমেৰিকা আদিকে ধৰি পোন্ধৰখন দেশত
প্ৰথম স্থান দখল কৰে। ড্ৰেকৰ লগত একলগ হৈ গোৱা ইয়াৰে আন এটা একক “হোৱাটছ মাই
নেমে?”ও আমেৰিকা আৰু য়ুকেত প্ৰথম স্থান দখল কৰে আৰু ইয়াৰ দ্বাৰা ৰিয়ানাই
ক্ৰমাগতভাৱে পাঁচবছৰত য়ুনাইটেড কিংডমত প্ৰথম স্থান দখলকাৰী পাঁচটা এককত কণ্ঠদান
কৰি এনে সাফল্য লাভ কৰা প্ৰথম মহিলা শিল্পীহোৱাৰ অভিলেখ সৃষ্টি কৰে।. ইও বিলব’ৰ্ডৰ
হট ১০০ তালিকাত প্ৰথম স্থান দখল কৰে । ইয়াৰে “এছএণ্ডএম” শীৰ্ষক এককটোৱে ব্ৰিটনী
স্পিয়েৰ্ছৰে সৈতে ইয়াৰ আনুষ্ঠানিক ৰিমিক্স মুকলি হোৱাৰ পিছত আমেৰিকাত প্ৰথম স্থান
দখল কৰে। ই আমেৰিকাত ৰিয়ানাৰ দশম প্ৰথনস্থান দখলকাৰী গীত হিচাপে পৰিগণিত হয়।
ইয়াৰে প্ৰথম আৰু দশম গীতটিৰ মাজত মাত্ৰ চাৰি বছৰ,এঘাৰ মাহ আৰু দুসপ্তাহ ব্যৱধানেৰে
ৰিয়ানাই আটাইতকৈ কম সময়ত এনে সাফল্য লাভ কৰা প্ৰথম শিল্পীহোৱাৰ অভিলেখ ৰচে। ২০১১
চনৰ মে’ মাহত মুক্তিপ্ৰাপ্ত "মেন ডাউন” আৰু "কেলিফৰ্ণিয়া কিং বেড" শীৰ্ষক একক
দুটাই মধ্যমীয়া সফলতা লাভ কৰে। "চিয়েৰ্ছ (ড্ৰিংকটু ডেট)" শীৰ্ষক ইয়াৰে শেষ
গীতটিয়ে য়ুকেত প্ৰথম বিশটা আৰু আমেৰিকাত প্ৰথম দহটাৰ ভিতৰত স্থান লাভকৰে। ইয়াৰ
পিছৰ মাহত “ওনলী গাৰ্ল ইন দ্য ৱৰ্ল্ডে” ৫৩তম গ্ৰেমী বঁটা প্ৰদানত “বেষ্ট ডেন্স
ৰেকৰ্ডিং” বঁটা পায়। ২০১১ চনৰ অক্টোবৰত নিকি মিনাজে ৰিয়ানাৰ লগ হৈ গোৱা মিনাজৰ
‘’পিংক ফ্ৰাইডে’’ এলবামৰ “ফ্লাই” শীৰ্ষক গীতটিয়ে আমেৰিকা আৰু য়ুকেত শীৰ্ষ বিশটাৰ
ভিতৰত প্ৰৱেশ কৰে।

নৱেম্বৰ ২০১১ত ৰিয়ানাৰ ষষ্ঠ এলবাম “টক ডেট টক” মুকলি হয়। ইয়াৰে “ৱি ফাউণ্ড লাভ”
গীতটিয়ে পঁচিশ খন দেশত শীৰ্ষস্থান আৰু ত্ৰিশখন দেশত শীৰ্ষ দহটাৰ ভিতৰত স্থান লাভ
কৰি এক অভিলেখ গঢ়ে। ই বিলব’ৰ্ড হট ১০০ ৰ প্ৰথম স্থানত দহ সপ্তাহ কটায় আৰু
ৰিয়ানাৰ আটাইতকৈ বেছি সময়ৰ বাবে শীৰ্ষস্থানত থকা আৰু ২০১১ৰ আটাইতকৈ বেছি সময়ৰ
বাবে শীৰ্ষস্থানত থকা গীত হিচাপে পৰিগণিত হয় । “ৱি ফাউণ্ড লাভ”ৰ ভিডিঅ’ই ২০১২ চনৰ
এম টি ভি ভিডিঅ’ মিউজিক এৱাৰ্ডছত “ভিডিঅ’ অৱ দ্য ইয়েৰ” বঁটা লাভ কৰে আৰু ইয়াৰ
দ্বাৰা ৰিয়ানা একাধিক বাৰ এই বঁটা লাভ কৰা প্ৰথম মহিলা হৈ পৰে। এই এলবামৰ “য়ু দ্য
ৱান" শীৰ্ষক গীতটিয়েও কিছু সফলতা পায়। ইয়াৰে “হোৱেৰ হেভ য়ু বীন" শীৰ্ষক
গীতটিয়েও বিশ্বজোৰা সাফল্য লাভ কৰে আৰু আমেৰিকাত পঞ্চম আৰু ইংলেণ্ডত ষষ্ঠ স্থান
লাভ কৰে।

ফেব্ৰুৱাৰী ২০১২ ত ৰিয়ানাই তেওঁৰ তৃতীয়টো গ্ৰেমী বঁটা লাভ কৰে আৰু ২০১২ব্ৰিট
এৱাৰ্ডছত ক্ৰমাগতভাৱে দ্বিতীয়বাৰৰ বাবে “বেষ্ট ইন্টাৰনেশ্যনেল ফিমেল চ’ল’
আৰ্টিষ্ট” হিচাপে নিৰ্বাচিত হয়। ১৮ মে', ২০১২ত মুক্তিপ্ৰাপ্ত চলচ্চিত্ৰ
“বেটলশ্বিপ”ত ৰিয়ানাই প্ৰেটী অফিচাৰ্(জিএম2)ক’ৰা ৰাইকছৰ চৰিত্ৰত অভিনয় কৰে। ইয়াৰ
বাবে তেওঁ মিশ্ৰিত সঁহাৰি লাভ কৰে আৰু তেওঁ ইয়াৰ বাবে এটা “টীন চইছ এৱাৰ্ড” লাভ
কৰে। গায়িকা কেটী পেৰীৰ ওপৰত আধাৰিত “কেটী পেৰী : পাৰ্ট অৱ মী” নামৰ এক
তথ্যচিত্ৰতো তেওঁক দেখা যায়।

আগষ্ট ১৯, ২০১২ত ৰিয়ানাই অপ্ৰা উইনফ্ৰেইৰ “অপ্ৰ্ৰাছ নেক্সট চেপ্টাৰ”ৰ দ্বিতীয়
সংস্কৰণৰ প্ৰথম খণ্ডত ভূমুকি মাৰে। অক্টোবৰ 2012, বিলব'ৰ্ড আলোচনীয়ে ৰিয়ানাক
তেওঁলোকৰ ১৯৯২–২০১২ৰ শীৰ্ষ পপ সংগীত শিল্পীৰ তালিকাত শীৰ্ষ স্থান দিয়ে। এই মাহৰে
শেষৰ ফালে ১১.৪ মিলিয়ন একক বিক্ৰীৰে তেওঁ য়ুকেৰ দ্বিতীয় সৰ্বাধিক বিক্ৰী হোৱা
মহিলা শিল্পী হিচাপে পৰিগণিত হয়। নৱেম্বৰ ২০১২ ত অফিছিয়েল চাৰ্টছ কোম্পানীয়ে
ঘোষণা কৰে যে ৰিয়ানাৰ সেই বছৰতে সেই দেশত ৩ মিলিয়নতকৈও অধিক একক বিক্ৰী হৈছে।

নৱেম্বৰ ১৯ , ২০১২ ত ৰিয়ানাৰ সপ্তম এলবাম “আনএপ’ল’জেটিক” মুকলি হয়।২৩৮,০০০
বিক্ৰীৰে ই আমেৰিকা যুক্তৰাষ্ট্ৰত বিলব’ৰ্ড ২০০ ৰ প্ৰথম স্থানত আত্মপ্ৰকাশ কৰে। এই
এলবামটি ৰিয়ানাৰ ইংলেণ্ড আৰু ছুইজাৰলেণ্ডত ক্ৰমাগতভাৱে তৃতীয় আৰু পঞ্চম এক নম্বৰ
এলবাম হিচাপে চিহ্নিত হয়। ছেপ্টেম্বৰ ২০১২ ত মুক্তিপ্ৰাপ্ত ইয়াৰে “ডাইমণ্ডছ”
শীৰ্ষক গীতটিয়ে বিলব’ৰ্ড হট ১০০ত প্ৰথম স্থান দখল কৰে আৰু ইয়াৰদ্বাৰা ৰিয়ানাৰ
সৰ্বমুঠ বাৰটা গীতে এই স্থান দখলৰ গৌৰৱ অৰ্জন কৰে।

জানুৱাৰী ২০১৩ চনত ৰ’লিং ষ্ট’ন আলোচনীৰে হোৱা এক সাক্ষ্যাত্কাৰত ৰিয়ানাই ক্ৰিছ
ব্ৰাউনৰে সৈতে পুনৰ সম্পৰ্ক স্থাপন কৰা বুলি নিশ্চিত কৰে। এই পুনৰ্মিলনক লৈ গোটেই
বছৰটোৱেই সংবাদ মাধ্যমত গুনা–গঁথা চলে।

“নিউ য়ৰ্ক” আলোচনীয়ে ৰিয়ানাক এগৰাকী নকল যুৱ ৰাণী বুলি কোৱাৰ লগতে এই বুলিও কয়
যে তেওঁ খুব নাটকীয়ভাৱে আৰু সহজভাৱে নিজৰ দৃশ্যাবয়ব সলনি কৰিব পাৰে।. দ্বিতীয়
এলবাম “এ গাৰ্ল লাইক মী”ৰ মুক্তিৰ সময়ত কিছুমান সমালোচকে অনুভৱ কৰে যে ৰিয়ানাৰ
শৈলী,সংগীত আৰু সংগীতৰ সামগ্ৰী সমুহ “বিয়ন্সে”ৰ সৈতে কিছু একে। ৰিয়ানাৰ সংগীত,
মিউজিক ভিডিঅ’,প্ৰদৰ্শন, আৰু তেওঁৰ ভাৱমূৰ্তিক সকলোৱে বিয়ন্সেৰ লগত কল্পনা কৰিবলৈ
লয়আৰু ৰিয়ানা যথেষ্ট সমালোচনাৰ সন্মুখীন হয়। কিছুমানে আকৌ কয় যে “জেই জি”য়ে
ৰিয়ানাক বিয়ন্সেৰ এক প্ৰতিফলন হিচাপে বনাইছে। ৰিয়ানাই “লুক” নামৰ এক আলোচনীৰে
হোৱা সাক্ষাত্কাৰত কয় যে "বিয়ন্সে এক মহান শিল্পী আৰু তেওঁৰ সৈতে একেটা বাক্যতে
নিজকে দেখা পায় ময় গৌৰৱান্বিত, কিন্তু আমি বেলেগ বেলেগ শৈলীৰে দুগৰাকী বেলেগ
বেলেগ শিল্পী” ।

প্ৰতিটো এলবামৰ সৈতে নিজৰ শৈলী আৰু প্ৰতিচ্ছবি সলনি কৰাৰ বাবে ৰিয়ানা জনাজাত,তেওঁ
বাৰেপতি বেলেগ বেলেগ কেশসজ্জাৰে নিজকে সলনি কৰি পেলাই. তেওঁ কয় যে সাঁজ-কাপোৰ
নিৰ্বাচন কৰোঁতে তেওঁ কিছু বিপদৰ সম্ভাৱনা মূৰ পাতি লয় আৰু “যাৰ দ্বাৰা অৱয়বটো
আটাইতকৈ আকৰ্ষণীয় হ’ব বা যাক সকলোৱে পছন্দ নকৰে” তেনেকুৱা কাপোৰ হে বাছি লয়। তেওঁ
“মেক্সিম” আলোচনীৰ হট 100 লিষ্টত ষষ্ঠ আৰু “এফএইচএম” ৰ যোৱা ছয় বছৰৰ “এশগৰাকী
আৱেদনময়ী মহিলা”ৰ তালিকাত তৃতীয় স্থান লাভ কৰে। পিপল পত্ৰিকাই তেওঁক ২০০৮ চনৰ দহ
গৰাকী শ্ৰেষ্ঠ বেশ-ভূষাধাৰী তাৰকাৰ তালিকাত স্থান দিয়ে আৰু গ্লেমাৰ’' আলোচনীয়ে
তেওঁক ২০০৯ চনৰ সবাতোকৈ বেছি গ্লেমাৰ সম্পন্না ৫0 গৰাকী মহিলাৰ তালিকাত সপ্তদশ
স্থান দিয়ে। অক্টোবৰ,২০১১ত এচ্কুয়াৰ আলোচনীয়ে জীয়াই থকা ব্যক্তিসমূহৰ ভিতৰত
সকলোতকৈ আৱেদনময়ী আখ্যা দিয়ে ।

বাৰ্লিন হলীউদ(আমেৰিকা),লাছ ভেগাছ (আমেৰিকা), লণ্ডন (য়ুকে),ছিডনী (অষ্ট্ৰেলিয়া),
ভিয়েনা (অষ্ট্ৰিয়া) আৰু ৱাছিংটন ডি.ছি. (আমেৰিকা)ৰ মেডাম টুছোৰ মমৰ মূৰ্তিৰ
সংগ্ৰহালয়ত ৰিয়ানাৰ সাতটা মমৰ মূৰ্তি আছে। তেওঁৰ গোটেই গা টোত এক বৃহত্‍ সংখ্যক
নক্সা বা টাটু অংকিত আছে : ভৰিৰ গাঁঠিত এটি সংগীতৰ চিহ্ন; সোঁ কাণৰ পিছফালে মীন
ৰাশিৰ চিহ্ন; নিতম্বত সংস্কৃত প্ৰাৰ্থনা; বাওঁ কানত এটা তৰা; বাঁও-মধ্যমা আঙুলিত
“লাভ” শব্দটি ; বুকুত এক আৰবী বাক্যাংশ; ডিঙিৰ পৰা তললৈ নামি যোৱা তৰাৰ লানি;ভৰিৰ
তলফালে গোলাপী চুলি থকা এটা লাওখোলা; সোঁ তৰ্জনী আঙুলিত “Shhh..." বাক্যাংশ; বাওঁ
কান্ধত ৰোমান লিপিত 4.11.1986 তাৰিখটো;হাতত ড্ৰেগনৰ এক হাঁতোৰা; বুকুত এক বন্দুক;
সোঁ বাহুত "নেভাৰ এ ফেইলাৰ, অলৱেইজ এ লেছন" বাক্যাংশ; আঙুলিৰ পাবত "থাগ লাইফ"
বাক্যাংশ;ডিঙিৰ কাষত এটা সৰু ক্ৰছ চিহ্ন; সোঁ ভৰিত বন্দুকৰ আকৃতিৰ এক ইজিপছীয়ান
শেন চৰাই; আৰু পেটত দেৱী আইছিচৰ এক নক্সা। ২০১১ৰ শেষৰফালে ৰিয়ানা আৰু ৰিতা ওৰাৰ
সংগীত তথা শৈলীত যথেষ্ট মিল আছে বুলি কোৱা-মেলা হয়।

এপ্ৰিল ,২০১২ত ৰিয়ানাই ‘’টাইম’’ পত্ৰিকাৰ ‘পৃথিৱীৰ আটাইতকৈ প্ৰভাৱশালী এশ গৰাকী
ব্যক্তি’ৰ তালিকাত বিংশতিতম স্থান লাভ কৰে।. ইয়াৰ পিছৰ মাহত মে’ ২০১১ ৰ পৰা
মে’২০১২ লৈ 53 মিলিয়ন ডলাৰ উপাৰ্জনেৰে ফোৰ্বছে ৰিয়ানাক এশগৰাকী সবাতোকৈ শক্তিশালী
চেলিব্ৰেটীৰ এজন আখ্যা দিয়ে। ৰিয়ানা ফে’ছবুকৰ আটাইতকৈ জনপ্ৰিয় ব্যক্তি, টুইটাৰতো
তেওঁৰ চতুৰ্থ সৰ্বাধিক “ফ’ল’ৱাৰ্ছ” আছে আৰু ইউটিউবত তেওঁ সৰ্বাধিক দৰ্শিত মহিলা
শিল্পী, যাৰ দ্বাৰা তেওঁ ‘’ফোৰ্বছ’’ৰ “ছ’ছিয়েল নেটৱৰ্কিং চুপাৰষ্টাৰ”ৰ তালিকাত
শীৰ্ষ স্থান দখল কৰে । পাঁচবছৰত পাঁচটা প্ৰথম স্থান দখলকাৰী এলবাম নিৰ্মাণ
কৰা,এবছৰত সৰ্বাধিক প্ৰথম স্থান দখলকাৰী এককত কণ্ঠদান কৰা আৰু আমেৰিকাত সৰ্বাধিক
সংখ্যক প্ৰথম স্থান দখলকাৰী ডিজিটেল গীতত কণ্ঠদান কৰা আমেৰিকাৰ প্ৰথম মহিলা হিচাপে
ৰিয়ানাই ভালেমান গীণিজ বিশ্ব অভিলেখ ভংগ কৰে । 58 মিলিয়ন একক বিক্ৰীৰে ৰিয়ানা
আমেৰিকাৰ সৰ্বকালৰ সৰ্বাধিক বিক্ৰী হোৱা ডিজিটেল শিল্পী হিচাপে পৰিগণিত হৈছে ।



https://as.wikipedia.org/wiki/%E0%A7%B0%E0%A6%BF%E0%A6%AF%E0%A6%BC%E0%A6%BE%E0%A6%A7

ৰিয়াধ (আৰৱী: الرياض অৰ্থ উদ্যান) চৌদি আৰৱৰ ৰাজধানী আৰু আটাইতকৈ ডাঙৰ নগৰ । ই
চৌদি আৰৱৰ ৰিয়াধ প্ৰান্তৰ ৰাজধানী হোৱাৰ ওপৰিও নেজ্দ আৰু আল য়ামামাৰ দৰে ঐতিহাসিক
ক্ষেত্ৰৰ লগতো ইয়াৰ সম্পৰ্ক আছে। সমুদ্রপৃষ্ঠৰ পৰা ২৫০০ ফুট উচ্চতাত আৰৱ মালভূমিত
ৰিয়াধ অৱস্থিত ।

ৰিয়াধত দুখন বিশ্ববিদ্যালয় আছে, চিটিজ কিং চৌদ আৰু ইমাম মোহম্মদ বিন চৌদ ইচলামিক
বিশ্ববিদ্যালয় । ইয়াৰোপৰি আছে সেনা আৰু নিৰাপত্তা মহাবিদ্যালয়, তথ্য- সাংস্কৃতিক
আৰু সাংস্কৃতিক কেন্দ্ৰ, খেলাধুলাৰ সুযোগ আৰু ষ্টেডিয়াম , আৰু পুথিভঁৰাল।

নগৰৰ পৰা ৩৫ কি.মি. উত্তৰত অবস্থিত বাদশাহ খালিদ আন্তৰ্জাতিক বিমান বন্দৰ ৰিয়াধৰ
একমাত্ৰ আন্তৰ্জতিক বিমানবন্দৰ ।



https://as.wikipedia.org/wiki/%E0%A7%B0%E0%A6%BF%E0%A6%9A%E0%A6%BE%E0%A7%B0%E0%A7%8D%E0%A6%A1_%E0%A6%AB%E0%A6%BE%E0%A6%87%E0%A6%A8%E0%A6%AE%E0%A7%87%E0%A6%A8

ৰিচাৰ্ড ফিলিপছ ফাইনমেন (১১ মে’,১৯১৮ – ১৫ ফেব্ৰুৱাৰী,১৯৮৮) এজন সুবিখ্যাত আৰু
প্ৰতিভাধৰ আমেৰিকান তাত্ত্বিক পদাৰ্থবিজ্ঞানী আছিল। পদাৰ্থ বিজ্ঞানৰ সমাজত তেওঁ
কোৱান্টাম বলবিদ্যাৰ path integral formulation, অতিমাত্ৰা শীতল তৰল হিলীয়ামৰ
superfluidity ৰ সম্পৰ্কিত অধ্যয়নৰ বাবে জনাজাত। কণা পদাৰ্থবিজ্ঞানত parton model
ৰ সংযোজন তেওঁৰ আন এক কৃতিত্ব। কোৱান্টাম গতিবিদ্যুত নামৰ পদাৰ্থ বিজ্ঞানৰ শাখাটোৰ
বাটকটীয়া আৰু সম্প্ৰ্সাৰক হিচাপে বিখ্যাত ফাইনমেনলৈ এইক্ষেত্ৰত আগবঢ়োৱা অসামান্য
অৱদানৰ বাবে জুলিয়ান ছিৱিংগাৰ আৰু ছান-ইতিৰো তোমাংগাৰ সৈতে একেলগে ১৯৬৫ চনৰ ন’বেল
বঁটা আগবঢ়োৱা হয়। ফাইনমেনৰ আন এক উল্লেখনীয় অৱদান হৈছে “ফাইনমেন নক্সা”।
পাৰমাণৱিক কণিকাসমূহৰ আচৰণ ব্যাখ্যা কৰা গাণিতীয় বিন্যাসৰ সচিত্ৰ প্ৰ্দৰ্শনৰ কাৰণে
তেওঁ সুচনা কৰা এই ফাইনমেন নক্সা পদাৰ্থ বিজ্ঞানত বহুলভাৱে প্ৰচলিত। নিজৰ জীৱনকালতে
ফাইনমেন পৃথিৱীৰ বিখ্যাত বিজ্ঞানীসকলৰ মাজৰ এজন হিচাপে পৰিগণিত হৈছিল। ১৯৯৯ চনত
Physics World নামৰ আলোচনীখনে প্ৰকাশ কৰা এক সমীক্ষাত সৰ্বকালৰ মুঠ ১৩০ জন আগৰণুৱা
পদাৰ্থবিজ্ঞানীৰ তালিকাত ফাইনমেনে প্ৰথম দহজনৰ এজন হিচাপে স্থান পাইছিল।

দ্বিতীয় বিশ্বযুদ্ধৰ সময়ত আণৱিক বোমাৰ প্ৰস্তুতকৰণ দলৰ তেওঁ সদস্য আছিল। আমেৰিকাৰ
মহাকাশযান চেলেঞ্জাৰ দূৰ্ঘটনাৰ তদন্ত সমিতিৰ এজন সদস্য হিচাপে ফাইনমেন এক বৃহৎ
সংখ্যক জনসাধাৰণৰ চিনাকি হৈ পৰিছিল। তাত্বিক পদাৰ্থ বিজ্ঞানৰ ক্ষেত্ৰখনত কৰা তেওঁৰ
কৰ্মৰাজিৰ উপৰিও কোৱাণ্টাম গণনাৰ ক্ষেত্ৰখনৰ বাটকটীয়া হিচাপে আৰু নেনো-প্ৰযুক্তিৰ
মূলধাৰণাৰ সূচক হিচাপে ফাইনমেন জনাজাত। ফাইনমেনে নিজৰ গ্ৰন্থ আৰু বক্তৃতা দুয়োটাৰ
জৰিয়তে পদাৰ্থ বিজ্ঞানৰ জনপ্ৰিয়কৰণৰ বাবে প্ৰচেষ্টা চলাইছিল। তাৰ ভিতৰত ১৯৫৯ চনত
নেনো-প্ৰযুক্তিৰ ওপৰত দিয়া “There’s Plenty of Room at the Bottom” শীৰ্ষক বক্তৃতা
আৰু স্নাতকোত্তৰ মহলাত দিয়া শ্ৰেণীকোঠাৰ বক্তৃতা সমৃদ্ধ “The Feynman Lectures on
Physics” উল্লেখযোগ্য। ফাইনমেনৰ জীৱন সম্পৰ্কে তেওঁৰ আত্মজীৱনীমূলক গ্ৰন্থ “Surely
You’re joking, Mr. Feynman!” আৰু “What Do You Care What Other People Think?” আৰু
জীৱনীমূলক গ্ৰন্থ যেনে “Tuva or Bust!” আৰু “Genius: The Life and Science of
Richard Feynman” (জেমছ গ্লীকৰ দ্বাৰা ৰচিত) ৰ পৰা জনা যায়।

১৯১৮ চনৰ মে’ মাহৰ ১১ তাৰিখে নিউয়ৰ্ক মহানগৰৰ কুইন্সত ৰিচাৰ্ড ফিলিপছ ফাইনমেনৰ
জন্ম হৈছিল। তেওঁৰ মাক লিউছিল এগৰাকী গৃহিণী আৰু দেউতাক মেলভিল আৰ্থাৰ ফাইনমেন
ইউনিফৰ্ম তৈয়াৰ কৰা কোম্পানীৰ বিক্ৰী শাখাৰ পৰিচালক আছিল। ফাইনমেনৰ পিতৃ-মাতৃ
দুয়ো ইহুদী পৰিয়ালৰ আছিল যাৰ ঘাইশিপা ৰাছিয়া আৰু পোলেণ্ডত থকা বুলি জনা যায়।
ফাইনমেনৰ ঘৰখন সমসাময়িক ইহুদী পৰিয়ালবোৰৰ দৰে গোড়া ধাৰ্মিক প্ৰকৃতিৰ নাছিল যাৰ
প্ৰভাৱতে হয়তো ফাইনমেনে যৌৱনপ্ৰাপ্ত হোৱাৰ পাছতে নিজকে নাস্তিক বুলি ঘোষণা কৰিছিল।

ফাইনমেনে পঢ়াশলীয়া জীৱন অতিবাহিত কৰিছিল ফাৰ ৰকাৱে’ হাইস্কুলত। এইখন বিদ্যালয়তে
শিক্ষাগ্ৰহণ কৰা লোকৰ ভিতৰত ন’বেল বঁটা প্ৰাপ্ত বাৰ্টন ৰিখটাৰ আৰু বাৰুখ ছেমুৱেল
ব্লুমবাৰ্গ অন্যতম। হাইস্কুলৰ শেষৰ বছৰত ফাইনমেনে নিউয়ৰ্ক বিশ্ববিদ্যালয়ৰ Math
Championship প্ৰতিযোগিতাত শীৰ্ষস্থান লাভ কৰিছিল। ১৫ বছৰমান বয়সতে গণিতত চোকা
ফাইনমেনে নিজা প্ৰচেষ্টাৰে ত্ৰিকোণমিতি, উচ্চ বীজগণিত, অসীম শ্ৰেণী, বৈশ্লেষিক
জ্যামিতি আৰু কলন গণিতত পাৰদৰ্শী হৈছিল। তেওঁ কোৱামতে পঢ়াৰ সুবিধাৰ বাবে তেওঁ
প্ৰচলিত চিহ্ন আৰু সংকেতবোৰৰ সলনি নিজে আৱিষ্কাৰ কৰা চিহ্ন আৰু সংকেত ব্যৱহাৰ কৰি
পঢ়িছিল।

১৯৪২ চনত PhD সম্পূৰ্ণ কৰাৰ পাছত ফাইনমেনে ৱিজকনচিন-মেডিছন বিশ্ববিদ্যালয়ত সহকাৰী
অধ্যাপকৰূপে যোগদান কৰে যদিও মানহাট্টন প্ৰজেক্টত ব্যস্ত থকাৰ কাৰণে তেওঁৰ কাৰ্যকাল
ছুটীতে পাৰ হৈছিল। ১৯৪৫ চনত একেখন বিশ্ববিদ্যালয়ৰ পৰা ফাইনমেনক পুনৰবাৰ যোগদান
কৰিবলৈ আমন্ত্ৰণ কৰা হৈছিল যদিও তেওঁ উপেক্ষা কৰাত সেই প্ৰস্তাৱ পুনৰ সম্প্ৰসাৰণ
কৰা নহ’ল। বহু বছৰ পাছত উক্ত বিশ্ববিদ্যালয়খনত দিয়া এটা বক্তৃতাত ফাইনমেনে ৰগৰ
কৰি কৈছিল, “মোক চাকৰিৰ পৰা বৰ্খাস্ত কৰাৰ সুমতি থকা একমাত্ৰ বিশ্ববিদ্যালয়খনলৈ
পুনৰবাৰ ঘূৰি আহি নি:সন্দেহে ভাল লাগিছে।”

সকলো কথা ছাত্ৰসকলে বুজি পোৱাকৈ সৰলভাৱে ব্যাখ্যা কৰাৰ ক্ষমতা থকা ফাইনমেনক “মহান
ব্যাখ্যায়ক” (The Great Explainer) বুলি অভিহিত কৰা হৈছিল। যিকোনো এটা বিষয়
সকলোৰে বোধগম্য হোৱাকৈ ব্যাখ্যা কৰাটো শিক্ষক হিচাপে তেওঁৰ নৈতিক দায়িত্ব বুলি
ফাইনমেনে গণ্য কৰিছিল। তেওঁ এই নীতিত বিশ্বাস কৰিছিল যে যদিহে কোনো এটা বিষয়
নৱাগতসকলৰ বোধগম্য হোৱাকৈ সৰল কৰিব পৰা নাই, তেনেহ’লে সেই বিষয়টো শিক্ষকসকলেই
ভালকৈ বুজিব পৰা নাই। Caltech ত থাকোতেই তেওঁ শ্ৰেণীকোঠাত দিয়া বক্তৃতাসমূহ
পুনৰীক্ষণ তথা সম্পাদনা কৰি ৰবাৰ্ট বি. লেইটন আৰু মেথিউ ছেণ্ডছৰ সহযোগত তিনি বছৰৰ
কষ্টৰ মূৰত “The Feynman Lectures on Physics” নামেৰে তিনিটা খণ্ডৰ গ্ৰন্থলানি
প্ৰকাশ কৰে। প্ৰকাশৰ পাছৰ পৰাই সমগ্ৰ পৃথিৱীজুৰি পদাৰ্থবিজ্ঞানৰ ছাত্ৰ-ছাত্ৰীসকলৰ
মাজত এই গ্ৰন্থলানি অৱশ্যপঠনীয় হিচাপে পৰিগণিত হৈ আহিছে।

ৰিচাৰ্ড ফিলিপছ ফাইনমেন Liposarcoma আৰু Waldenstrom’s macroglobulinemia নামৰ
দুবিধ বিৰল কৰ্কট ৰোগত আক্ৰান্ত হৈছিল। ১৯৮৮ চনৰ ১৫ ফেব্ৰুৱাৰী তাৰিখে ৬৯ বছৰ বয়সত
তেওঁৰ মৃত্যু হয়। ফাইনমেনৰ জীৱনৰ অন্তিম কথাষাৰ এইবুলি উল্লেখ আছে, “মই
দ্বিতীয়বাৰ মৰিবলৈ নিবিচাৰো। মৰা কামটো বৰ আমনিদায়ক।”



https://as.wikipedia.org/wiki/%E0%A7%B0%E0%A6%BE%E0%A6%AD%E0%A6%BE_%E0%A6%9C%E0%A6%A8%E0%A6%97%E0%A7%8B%E0%A6%B7%E0%A7%8D%E0%A6%A0%E0%A7%80

ৰাভা জনগোষ্ঠী অসমৰ ভৈয়ামৰ জনজাতিসমূহৰ ভিতৰত অন্যতম। অসমৰ গোৱালপাৰা, কামৰূপ আৰু
দৰং জিলাত মূলতঃ এওঁলোকৰ বসতি। আনহাতে পশ্চিমবংগৰ জলপাইগুৰি অঞ্চলটো এখেতসকলে কিছু
পৰিমানে বাস কৰে। ৰাভাসকল অসমৰ পঞ্চম বৃহত্তম তপশিলি ভুক্ত উপজাতি। এই ৰাজ্যত দুই
লাখ সাতসত্তৰ হাজাৰ ৰাভালোকে বসবাস কৰে। ৰাভা সম্প্ৰদায়ত লোকসকল বৃহত্তৰ
ইন্দো-মংগোলীয় গোষ্ঠীৰ অন্তৰ্ভূক্ত।

ৰাভা জনজাতিৰ মানুহসকলে ৰাভা ভাষাত কথা কয়। বড়ো, গাৰো, কাছাৰী ইত্যাদি জনগোষ্ঠীৰ
মানুহৰ লগত এওঁলোকৰ নৃতাত্বিক যোগাযোগ আছে।

কোৱা হয় যে, ৰাভা সম্প্ৰদায়ৰ মানুহৰ লগত প্ৰকৃতি আৰু জঙ্ঘলৰ এক নিবিৰ সম্পৰ্ক
আছে। পূৰ্বতে তেখেতসকলে ঝুম খেতি কৰিছিল। ঊনবিংশ শতাব্দীৰ ষষ্ঠ দশকত, ভাৰতত ইংৰাজ
শাসকসলকে জলপাইগুড়ি, ডুয়াৰ্চ আৰু অসমৰ জঙ্গলবোৰক "সংৰক্ষিত বনাঞ্চল" বুলি ঘোষণা
কৰাৰ লগে লগে ৰাভাসকলৰ এই জীৱন ধাৰাৰ পৰিবৰ্তন হয়। বৰ্তমান, ৰাভা সম্প্ৰদায়ৰ
লোকসকল চাকৰী, ব্যৱসায় বানিজ্য ইত্যাদি বিভিন্ন জীৱিকাৰে নিযুক্ত হৈ আছে। এইসকলৰ
সৰহসংখ্যক মানুহেই বনকৰ্মী অথবা কৃষক।

ৰাভাসকল প্ৰকৃতিৰ উপাসক। ৰাভাসকলৰ মাজত মূৰ্তি পূজাৰ প্ৰচলন নাই। তেওঁলোকে বৰ্তমান
মূল ধৰ্ম পালনৰ লগে লগে হিন্দু ধৰ্মৰো কিছু আচাৰ আচৰণ পালন কৰে। ৰাভাসকলৰ প্ৰধান
দেৱতা হ’ল "ঋষি" বা "মহাকাল"। সকলোবোৰ সামাজিক আৰু ধৰ্মীয় অনুষ্ঠানত ইয়াৰ পূজা
অতি আৱশ্যক। ইয়াৰ বাদেও ৰাভাসকলৰ আৰু দুই দেৱী হ’ল 'ৰঙ্গতুক' আৰু 'বচেক'। এই
দুগৰাকীক ঋষি বা মহাকালৰ কন্যা বুলি ভৱা হয়। 'ৰঙ্গতুক' আৰু 'বসেক' হ’ল পাৰিবাৰিক
ধন সম্পত্তিৰ দেৱী। ৰাভাসকল মূলত মাতৃতান্ত্ৰিক সমাজ ব্যৱস্থাৰ অনুগামী, এওঁলোকে
পৰিবাৰৰ জ্যেষ্ঠা কন্যা পাৰিবাৰিক সূত্ৰৰে এই দুই দেৱীৰ অধিকাৰী হয়। বৰ্তমান বহু
ৰাভালোকে খ্ৰীষ্টান ধৰ্ম গ্ৰহণ কৰিছে।

অসমৰ অন্যতম প্ৰধান জনগোষ্ঠী ৰাভাসকলৰ ভাৰীগান এবিধ লোকনাট্য হিচাপে পৰিচিত ৷ ৰাভা
জনগোষ্ঠীৰ বিশেষকৈ কামৰূপ আৰু গোৱালপাৰা অঞ্চলৰ পাতিৰাভাসকলৰ মাজত এই ভাৰীগান
অতীজৰে পৰা প্ৰচলিত হৈ আহিছে ৷ এই নাট্যবিধৰ আৰম্ভনি কেতিয়া হৈছিল তাৰ কোনো লিখিত
তথ্য নাই৷ ভাৰীগান বোৰ কাহিনীৰ ৰূপত মানুহৰ মুখে মুখে প্ৰচলিত হৈ আহিছে৷ “ভাৰী”
শব্দৰ অৰ্থ ওজন বা গধুৰ আৰু “গান” মানে হৈছে গীত ৷ সাধাৰণতে সমাজৰ কোনো বিদ্বানলোক
বা গুৰুৱে এই নাট্যশৈলীৰ বিষয়ে আভাস দিয়ে বাবে এই নাট্য বিধক পাতিৰাভাসকলে
“গুৰুবিদ্যা” বুলিও কয়৷ এইবিধ নাট্যৰ প্ৰদৰ্শনত প্ৰধানকৈ ঢোল আৰু তাল ব্যৱহাৰ কৰা
হয় ৷



https://as.wikipedia.org/wiki/%E0%A7%A7_%E0%A6%A8%E0%A7%B1%E0%A7%87%E0%A6%AE%E0%A7%8D%E0%A6%AC%E0%A7%B0

১ নৱেম্বৰ (1 November) দিনটো গ্ৰেগৰিয়ান বৰ্ষপঞ্জী অনুসাৰে বছৰৰ ৩০৫ তম (অধিবৰ্ষত
৩০৬ তম) দিন৷ বছৰটো শেষ হ’বলৈ এই দিনৰ পৰা মুঠ ৬০ টা দিন বাকী থাকে৷ এইদিনটোত ঘটা
কেইটামান উল্লেখযোগ্য ঘটনা-

১/ ১৮৫৮ খ্ৰীষ্টাব্দৰ আজিৰ দিনটোতে ভাৰতত ইষ্ট ইণ্ডিয়া কোম্পানীৰ শাসনৰ সামৰণি ।
সমগ্ৰ ভাৰতৰ শাসন ইংলেণ্ডৰ ৰাণী হস্তগত । ভাৰত আনুষ্ঠানিক ভাৱে ইংৰাজৰ অধীন হয় ।

২/ ১৮৮১ খ্ৰীষ্টাব্দৰ আজিৰ দিনটোতে ভাৰতৰ কলকাতাত প্ৰথমবাৰৰ বাবে ঘোঁৰাই টনা ট্ৰামৰ
প্ৰচলন হয় ।

৩/ ১৯৫৬ চনৰ আজিৰ দিনটোতে ত্ৰিপুৰা আৰু দিল্লীক কেন্দ্ৰীয় শাসিত অঞ্চল ৰূপে ঘোষণা
। ৰাজ্য পুনৰ্গঠন আয়োগৰ অনুমোদন অনুসৰি নতুন অন্ধ্ৰ প্ৰদেশ গঠিত হয় আৰু
হায়দৰাবাদ ইয়াৰ ৰাজধানী হয় ।

৪/ ১৯৬৬ চনৰ আজিৰ দিনটোতে পঞ্জাব দ্বিখণ্ডিত হৈ দুখন স্বতন্ত্ৰ ৰাজ্য পঞ্জাব আৰু
হাৰিয়ানা গঠন হয়। উভয়ৰে ৰাজধানী হয় চণ্ডীগড় ।

৫/ ১৯৭৩ চনৰ আজিৰ দিনটোতে মহীশূৰ ৰাজ্যৰ নাম সলনি কৰি নতুন নাম কৰ্ণাটক কৰা হয় ।
লাক্ষাদ্বীপ , মিনিকয় আৰু আমিন ডিভিক একেলগে লাক্ষাদ্বীপ কৰি কেন্দ্ৰীয় শাসিত
অঞ্চলৰ মৰ্যাদা প্ৰদান কৰা হয় ।

৮/ ২০০০ চনৰ আজিৰ দিনটোতে মধ্য প্ৰদেশৰ প্ৰায় এক তৃতীয়াংশ অঞ্চল সামৰি ছত্তীশগড়
ৰাজ্য গঠন কৰা হয় ।

৯/ ২০০০ চনৰ আজিৰ দিনটোতে হৰেকৃষ্ণ ডেকাৰ অসম আৰক্ষীৰ সঞ্চালক ৰূপে কাৰ্ভাৰ গ্ৰহণ
কৰে ।

১১/ ১৯৫৫ চনৰ আজিৰ দিনটোত কিৰিপ চলিহাৰ জন্ম হয়, তেখেত ভাৰতৰ চতুৰ্দশ লোকসভাৰ এজন
সাংসদ আছিল।

১২/ ১৯৩৮ চনৰ আজিৰ দিনটোত মধুৰাম বড়োৰ জন্ম হয়, তেখেত অসমৰ এগৰাকী বিশিষ্ট
সাহিত্যিক,সম্পাদক তথা শিক্ষাবিদ৷ তেওঁ উত্তৰ পূৰ্বাঞ্চলৰ ভিতৰত ভাষা বিজ্ঞানৰ
প্ৰথম স্নাতকোত্তৰ৷

১৩/ ১৯১৩ চনৰ আজিৰ দিনটোত আজলিতৰা নেওগ জন্ম হয়, তেখেত এগৰাকী অসমীয়া শিশু
সাহিত্যিক আৰু কবি।



https://as.wikipedia.org/wiki/%E0%A6%B9%E0%A7%8B%E0%A6%AE%E0%A6%BF%E0%A6%85%E2%80%99%E0%A6%AA%E0%A7%87%E0%A6%A5%E0%A6%BF

হোমিঅ’পেথি(ইংৰাজী: Homeopathy, i/ˌhoʊmiˈɒpəθi/ ৰ ব্যৱহাৰ পৃথিৱীৰ সকলো ঠাইতে হোৱা
দেখা যায়। যথেষ্ট নিৰাপদ আৰু ৰোগ নিৰাময়ৰ গুণৰ বাবে ভাৰতবৰ্ষৰ প্ৰতি ঘৰতে ইয়াৰ
আদৰ বৃদ্ধি পাবলৈ ধৰিছে। এটা থূলমূল অধ্যয়নৰ পৰা দেখা গৈছে যে ভাৰতবৰ্ষৰ শতকৰা ১০
শতাংশ লোকে তেওলোকৰ স্বাস্থ্য যত্নৰ প্ৰয়োজনীয়তাৰ বাবে সম্পূৰ্ণৰূপে হোমিঅ’পেথিৰ
ওপৰতে নিৰ্ভৰ কৰে। আনহাতে সমগ্ৰ দেশত হোমিঅ’পেথি জনপ্ৰিয়তাৰ ফালৰ পৰা দ্বিতীয়
স্থান অধিকাৰ কৰিছে।

আজিৰ পৰা ডেৰ শতিকাৰ আগৰে পৰাই ভাৰতবৰ্ষত হোমিঅ’পেথিৰ প্ৰচলন হৈছিল। দেশত চলি থকা
পৰম্পৰাগত ঔষধ আৰু গছৰ শিপাৰ মিশ্ৰণ কৰি প্ৰস্তত কৰা এই ঔষধ ৰাষ্ট্ৰীয় ঔষধ
পদ্ধতিসমূহৰ ভিতৰত স্থান পাইছে আৰু এক বৃহৎ সংখ্যক লোকক স্বাস্থ্য যত্ন প্ৰদান কৰাত
এক গুৰুত্বপূৰ্ণ ভূমিকা পালন কৰি আহিছে। ৰোগীৰ মানসিক, আবেগিক, আধ্যাত্মিক আৰু
শাৰিৰীক স্তৰৰ সকলো দিশ সামগ্ৰিকভাৱে লৈ ৰোগ নিৰাময়ৰ প্ৰচেষ্টা কৰাৰ ফলতেই ইয়াৰ
কাৰ্য্যকৰীতাৰ প্ৰমাণ পোৱা যায়।



https://as.wikipedia.org/wiki/%E0%A6%B9%E0%A7%87%E0%A6%AE%E0%A6%9A%E0%A6%A8%E0%A7%8D%E0%A6%A6%E0%A7%8D%E0%A7%B0_%E0%A6%97%E0%A7%8B%E0%A6%B8%E0%A7%8D%E0%A6%AC%E0%A6%BE%E0%A6%AE%E0%A7%80

হেমচন্দ্ৰ গোস্বামী (ইংৰাজী: Hemchandra Goswami; ১৮৭২-১৯২৮) অসমীয়া সাহিত্যত
প্ৰথম ছনেট প্ৰণেতা আৰু অসমীয়া সাহিত্যৰ গুৰি বঠা ধৰা সকলৰ ভিতৰত অন্যতম।
ইটালিয়ান গীতিকবি পেট্ৰাৰ্কৰ আৰ্হিত প্ৰথম ছনেট লিখি সুখ্যাতি অৰ্জন কৰা বিশিষ্ট
কবি গৰাকীয়ে হ’ল হেমচন্দ্ৰ গোস্বামী। অসমীয়া সাহিত্যত এক বিশিষ্ট স্থান লাভ কৰা
অভিনৱ সেই ছনেটটোৰ নাম হৈছে প্ৰিয়তমাৰ চিঠি।

হেমচন্দ্ৰ গোস্বামীৰ জন্ম গোলাঘাটৰ ঢেকিয়াল মৌজাৰ গৌৰাং সত্ৰত, ১৮৭২ চনৰ জানুৱাৰী
মাহৰ ৮ তাৰিখে হয়। তেখেতৰ পিতৃৰ নাম আছিল ডম্বৰুধৰ গোস্বামী আৰু মাতৃ নাম ঘনকান্তী
দেৱী। ডম্বৰুধৰ গোস্বামী গৌৰাংগ সত্ৰৰ সত্ৰাধিকাৰ আৰু ঢেকিয়াল মৌজাৰ মৌজাদাৰ আছিল।

হেমচন্দ্ৰ গোস্বামী গাঁৱৰ বিদ্যালয়ৰ পৰাই তিনিটকীয়া বৃত্তি লাভ কৰি প্ৰাথমিক
বিদ্যালয় পাছ কৰে। ইয়াৰ পাছত গোলাঘাটৰ উইলিয়ামচন মাইনৰ স্কুলত ভৰ্তি হয়।
প্ৰবেশিকা পৰীক্ষা ১৮৮৮ চনত নগাঁও চৰকাৰী হাইস্কুলৰ পৰা প্ৰথম বিভাগত উত্তীৰ্ণ হয়।
তেখেতৰ মেধা শক্তিৰ বাবে এটা কুৰিটকীয়া জলপানীও লাভ কৰিবৈল সক্ষম হৈছিল । তাৰ পিছত
উচ্চ শিক্ষা লাভ কৰিবলৈ কলিকতালৈ ৰাওণা হয় আৰু প্ৰেচিডেন্সি কলেজত নাম লগায়। তাত
তেখেতে চাৰি বছৰ কাল অধ্যয়ন কৰে, কিন্তু বি এ ডিগ্ৰী লাভ নকৰাকৈ গুৱাহাটীলৈ উভিত
আহে ।

১৮৯৪ চনত হেমচন্দ্ৰ গোস্বামীয়ে গুৱাহাটীত সোণাৰাম হাইস্কুলত প্ৰধান শিক্ষক ৰূপে
কৰ্মজীৱনৰ পাতনিন মেলে । কিন্তু স্কুল কৰ্ত্তৃপক্ষৰ লগত মত বিৰোধ হোৱাত, তেখেতে এই
পদ ত্যাগ কৰে । ১৮৯৫ চনত তেখেতে এডৱাৰ্ড গেইটৰ সহায়ত শ্বিলঙৰ সচিবালয়ত এটি চাকৰিত
নিযুক্তি লাভ কৰে । ১৮৯৭ চনৰ পৰা চাব্ ডেপুটি কালেক্টৰ, পিছত ই এ চি আৰু ডেপুটি
মেজিষ্ট্ৰেট হয় । ১৯২৫ চনত তেখেতে চাকৰিৰ পৰা অৱসৰ গ্ৰহণ কেৰ ।

হেমচন্দ্ৰ গোস্বামীয়ে ১৯২৮ চনৰ ২ মে’ত, গুৱাহাটীৰ নিজা বাসভৱনত শেষ নিশ্বাস ত্যাগ
কৰে।

কলকাতাত এফ এ পঢ়ি থাকোতে চন্দ্ৰকুমাৰ আগৰৱালা আৰু লক্ষ্মীনাথ বেজবৰুৱাৰ সৈতে লগ
লাগি ১৮৮৮ চনত হেমচন্দ্ৰ গোস্বামীয়ে ‘অসমীয়া ভাষা উন্নতি সাধিনী সভা’ গঠন কৰে ।
এই সভাৰ মুখপত্ৰ ‘জোনাকী আলোচনী । ১৮৮৯ চনৰ পৰা চন্দ্ৰকুমাৰ আগৰৱালাৰ সম্পাদনাত
প্ৰকাশ হয় । দ্বিতীয় বছৰৰ সম্পাদকৰ দায়িত্ব গ্ৰহণ কৰে হেমচন্দ্ৰ গোস্বামীয়ে ।
তৃতীয় আৰু চতুৰ্থ বছৰৰ দায়িত্বভাৰ পালন কৰে লক্ষ্মীনাথ বেজবৰুৱাই । ১৯১৬ চনত
হেমচন্দ্ৰ গোস্বামীয়ে ‘অকণ’ নামৰ শিশু আলোচনী এখন সম্পাদনা কৰিছিল ।

নগাঁৱত পঢ়ি থকা সময়ৰে পৰা হেমচন্দ্ৰ গোস্বামীয়ে ‘আসাম বন্ধু’ লেখাবলৈ লৈছিল ।
তেখেতৰ কবিতা সংকলন ‘ফুলৰ চানেকি’ ১৯০৭ চনত প্ৰকাশ হয় । ‘কাকো আৰু হিয়া
নিবিলাওঁ’, ‘পুৱা’, ‘কাকূতি’, ‘প্ৰিয়তমাৰ চিঠি’ আদি তেখেওৰ উত্কৃষ্ট মানৰ কবিতা।
‘প্ৰিয়তমাৰ চিঠি’ গোস্বামীদেৱৰ ছনেট বা চতুৰ্দশপদী কবিতা । এই কবিতাকেইটাৰ মাজেৰে
প্ৰণয়ৰ এক সুৰ ভাঁহি উঠা দেখা যায় । তেখেত অসমীয়া ভাষাত ৰোমান্টিক কবিতাৰ অন্যতম
ৰচক আৰু প্ৰৱৰ্তক । ‘পুৱা’ কবিতাক আধুনিক কাব্য আন্দোলনৰ প্ৰথম খোজৰূপে চিহ্নিত ।

হেমচন্দ্ৰ গোস্বামীয়ে তেখেতৰ চাকৰি জীৱনত চৰকাৰৰ নিৰ্দেশত বহুতো পুৰণি পুথি সংগ্ৰহ
কৰে । তেওঁ অসমৰ গাওঁ-ভুঁই, নগৰ-চহৰ, সত্ৰ আদি ফুৰি ৬ মাহ মানৰ ভিতৰতে প্ৰায়
বাৰশমান পুথি সংগ্ৰহ কৰে । এই পুথিবোৰ কামৰূপ অনুসন্ধান সমিতিৰ পুথিভঁৰালত সংৰক্ষিত
হৈ আছে । তেখেতে ১৩৩৪ খন সাঁচিপতীয়া পুথি অধ্যায়ান কৰি ২৩৩ খন পুথিৰ বিষয় বস্তুৰ
আভাস দিয়া এখিন বৰ্ণনামূলক তালিকা ‘A Descriptive Catalogue of Assamese
Manuscripts’ নামেৰে অসম চৰকাৰে ১৯২৭ চনত প্ৰকাশ কৰে । কলিকতা বিশ্ববিদ্যালয়ৰ
উপাচাৰ্য্য আশুতোষ মুখাৰ্জীৰ অনুৰোধ মতে ১৯১৮ চনৰ পৰা ‘অসমীয়া সাহিত্যৰ চানেকি’
যুগুত কৰা কামত ব্ৰতী হয় আৰু এই গ্ৰন্থ ১৯২৯ চনত প্ৰকাশ পায় । তিনিটা ভাগত
সম্পাদিত এই গ্ৰন্থ সাউদ ভোলানাথ বৰুৱাৰ দানৰ টকাৰে প্ৰকাশ হয় । কৰ্ণেল পি টি আৰ
গৰ্ডনৰ তত্পৰতাত ১৯০০ চনত হেমচন্দ্ৰ গোস্বামীৰ সম্পাদনাত হেমচন্দ্ৰ বৰুৱাৰ হেমকোষ
প্ৰকাশ কৰে । তেখেতৰ আন এখন মূল্যৱান সম্পাদিত গ্ৰন্থ হ’ল ‘ভট্টদেৱৰ কথাগীতা’
(১৯১৮) । সূৰ্যখৰি দৈবজ্ঞৰ ‘দৰং ৰাজবংশাৱলী’, ‘হস্তিবিদ্যাৰ্ণৱ’,
‘শ্ৰীহস্তমুক্তাৱলী’, ‘পুৰণি অসমীয়া বুৰঞ্জী’(১৯২১) আৰু ‘কাম ৰত্নতন্ত্ৰ’ তেখেতৰ
সম্পাদিত প্ৰাচীন গ্ৰন্থ ।

হেমচন্দ্ৰ গোস্বামী ‘অসমীয়া ভাষা উন্নতি সাধিনী সভা’ ৰ লগত জন্ম লগ্নৰে পৰা জড়িত
। ১৮৮৮ চনৰ ২৫ আগষ্টত কলিকতাৰ ৬৭ নং মিৰ্জাপুৰ ষ্ট্ৰীটৰ মেছতে চাহমেলৰ সভাত
হেমচন্দৰ গোস্বামী, চন্দ্ৰকুমাৰ আগৰৱালা আৰু লক্ষ্মীনাথ বেজবৰুৱা মিলি প্ৰধান
ভূমিকা লৈ এই সভা গঠন কৰে । ‘অঃ ভাঃ উঃ সাঃ সঃ’ গঠন হোৱাৰ পিছত অসমীয়া সকলৰ মাজত
এক নতুন জাতীয় জাগৰণৰ সূচনা হয় । ১৯১৪ চনত এই সভাই গুৱাহাটীত সদৌ অসম ভিত্তিত
একত্ৰিত হৈ এখন বৃহত্তৰ সাহিত্য সন্মিলন পতাৰ কথা চিন্তা কৰে । ই চিন্তাই বাস্তৱ
ৰূপ লৈ ১৯১৭ চনৰ ২৬, ২৭ ডিচেম্বৰত শিৱসাগৰত অনুষ্ঠিত হোৱা আছাম এছোচিয়েশ্যনৰ ৰভাতে
‘সদৌ অসম সাহিত্য সন্মিলনী’ ৰ প্ৰথম অধিবেশন অনুষ্ঠিত হয়। পাছলৈ এই ‘সদৌ অসম
সাহিত্য সন্মিলনী’য়েই ‘অসম সাহিত্য সভা’ ৰ নাম পায় । ১৯২০ চনৰ তেজপুৰত অনুষ্ঠিত
হোৱা অসম সাহিত্য সভাৰ অধিবেশৰ হেমচন্দ্ৰ গোস্বামীয়ে সভাপতিৰ আসন অলংকৃত কৰিছিল।



https://as.wikipedia.org/wiki/%E0%A6%B9%E0%A6%BF%E0%A6%A8%E0%A7%8D%E0%A6%A6%E0%A7%81

হিন্দু ( উচ্ছাৰণ (সহায়·তথ্য)) ভাৰতীয় দাৰ্শনিক, হিন্দু ধৰ্মাৱলম্বীসকলৰ আৰু
ভাৰতৰ সাস্কৃতিক এক পৰিচয় অথৱা পদ্ধতি যিবোৰ ভাৰতীয় উপমহাদেশৰ বৃহত্তম আৰু দেশীয়
ধৰ্মবিশ্বাস। ভাৰতীয় সংবিধান অনুসৰি "হিন্দু" শব্দটোৱে যিকোনা ভাৰতীয় ধৰ্ম যেনে,
হিন্দু ধৰ্ম, বৌদ্ধ ধৰ্ম, জৈন ধৰ্ম বা শিখ ধৰ্মাম্বলৱী লোকসকলকে সূচায়। বৰ্তমান
সাধাৰণ দৃষ্টিভঙ্গীৰে ক’লে হিন্দু শব্দটোৱে হিন্দুধৰ্মৰ অনুগামীসকলক সূচায়।

বৰ্তমান এক বিলিয়ন অনুগামীতকৈয়ো বেছি সংখ্যক লোকেৰে, হিন্দু ধৰ্মাম্বলম্বী লোকসকল
পৃথিৱীৰ তৃতীয় বৃহত্তম গোট। ইয়াৰে সৰহ সংখ্যক অনুগামীয়েই ভাৰতত বসবাস কৰে,
সংখ্যাত প্ৰায় ৯৪ কোটি। অন্য দেশ কিছুমান যেনে, নেপাল, বাংলাদেশ, শ্ৰীলঙ্কা,
মৰিছাছ, গুৱানা, ফিজি, বালি দ্বীপপুঞ্জতো যথেষ্ঠ সংখ্যক হিন্দু ধৰ্মাৱলম্বী লোক
আছে।



https://as.wikipedia.org/wiki/%E0%A6%B9%E0%A6%BE%E0%A7%B0%E0%A6%AE%E0%A6%BE%E0%A6%87%E0%A6%A8%E0%A6%BF_%E0%A6%97%E0%A7%8D%E0%A7%B0%E0%A7%87%E0%A6%87%E0%A6%9E%E0%A7%8D%E0%A6%9C%E0%A6%BE%E0%A7%B0

হাৰমাইনি জিন গ্ৰেইঞ্জাৰ (ইংৰাজী: Hermione Jean Granger; pron.: /hərˈmaɪ.əni
ˈdʒiːn ˈɡreɪndʒər/) ব্ৰিটিছ লেখিকা জে. কে. ৰাউলিং ৰচিত হেৰী পটাৰ উপন্যাস-শৃংখলাৰ
এক কাল্পনিক চৰিত্ৰ। শৃংখলাৰ প্ৰথম উপন্যাস হেৰী পটাৰ এণ্ড দ্য ফিলোছফাৰ্ছ স্টোন ৰ
পৰা পৰৱৰ্তী প্ৰতিখন উপন্যাসতে তেওঁৰ উপস্থিতি আছে। শৃংখলাটিত হেৰী পটাৰ আৰু ৰন
ৱিজলিয়ে তেওঁক ছোৱালীৰ স্নানাগাৰত এটা বৃহৎ ট্ৰ'লৰ পৰা ৰক্ষা কৰে আৰু তেতিয়াৰে
পৰা তেওঁলোক অত্যন্ত ঘনিষ্ঠ বন্ধু হৈ পৰে।তেওঁ প্ৰায়ে নিজৰ
প্ৰত্যুৎপন্নমতিতা,প্ৰখৰ স্মৃতিশক্তি আৰু অভিধান প্ৰমাণ জ্ঞান ব্যৱহাৰ কৰি ভাল
পায়। ৰাউলিঙে কৈছে যে, তেওঁ হাৰমাইনিৰ মাজেৰে তেওঁৰ নিজৰ সৰুকালৰ চৰিত্ৰক প্ৰকাশ
কৰিছে।

হাৰমাইনি গ্ৰেইঞ্জাৰ মাগোলৰ ঘৰত জন্মলাভ কৰা হগৱাৰ্টছ বিদ্যালয়ৰ গ্ৰীফিন্দৰ হাউচৰ
ছাত্ৰী। তেওঁ হেৰী পটাৰ আৰু ৰণ ৱিজলীৰ ঘনিষ্ঠতম বান্ধৱী। শৃংখলাটোৰ স্ৰষ্টা জে. কে.
ৰাউলিংৰ বক্তব্য অনুসৰি হাৰমাইনিৰ জন্ম হয় ১৯৭৯ চনৰ ১৯ ছেপ্টেম্বৰত আৰু হগৱাৰ্টছত
ভৰ্ত্তি হওঁতে তেওঁৰ বয়স ১২ বছৰৰ ওচৰা-ওচৰি আছিল। তেওঁ বিদ্যাশিক্ষাত মেধাৱী তথা
আগৰণুৱা আৰু ৰাউলিঙৰ বৰ্ণনা অনুসৰি "এক যুক্তিবাদী, ষ্পষ্টবাদী আৰু সৎ" চৰিত্ৰ।
ৰাউলিঙে লগতে কয় যে হাৰমাইনিৰ দন্ত চিকিৎ‍সক পিতৃ-মাতৃ নিজৰ বিষম কন্যাক লৈ বিমূঢ়
যদিও একে সময়তে যঠেষ্ট গৌৰৱাম্বিতও। তেওঁলোক দুয়োজনেই যাদু জগতৰ বিষয়ে ভালদৰে
অৱগত আৰু তেওঁলোকে হাৰমাইনিৰ সৈতে ডায়েগন এলিতো (Diagon Alley) পদাৰ্পণ কৰিছে।
লেখিকাই লুনা লাভগুড (Luna Lovegood) চৰিত্ৰটোক "হাৰমাইনি-বিৰোধী" বৰ্ণাইছে কিয়নো
চৰিত্ৰ দুটা অতিশয় বিপৰীতধৰ্মী। হগৱাৰ্টছত হাৰমাইনিৰ প্ৰতিদ্বন্দ্বী হৈছে পেন্সি
পাৰ্কিনছন নামৰ দুৰ্বল লোকৰ মনত ভয় জন্মাই ভাল পোৱা এক চৰিত্ৰ যি ৰাউলিঙে
বিদ্যালয়ত পঢ়ি থাকোঁতেই সন্মুখীন হোৱা এজনী ছোৱালীৰ ওপৰত আধাৰিত।

ৰাউলিঙে দাবী কৰে যে হাৰমাইনিৰ চৰিত্ৰটো লেখিকাৰ নিজৰ জীৱনৰদ্বাৰাই বহু পৰিমাণে
প্ৰভাৱিত। তেওঁ কয়, "মই হাৰমায়নিক মোৰ দৰে অংকন কৰিবলৈ ওলোৱা নাছিলো কিন্তু
তাই...তাই ছোৱালীকালত মই যেনে আছিলো তাৰ এক পৰিবৰ্দ্ধিত ৰূপ"। ৰাউলিঙে আনে তেওঁক
"সৰ্বজান্তা কণমাণিজনী" বুলি কোৱাৰ কথা সোঁৱৰে। ইয়াৰোপৰি লেখিকাগৰাকীয়ে কয় যে
তেওঁৰ দৰেই হাৰমাইনিৰ অধ্যয়ণশীলতাৰ মাজতো "এক সুৰক্ষাবিহীন যেন ভাৱ আৰু বিফলতাৰ
ভয় সোমাই আছে"। পঞ্চমখন গ্ৰন্থত এই কথা প্ৰকাশ পায় যে বাছনি টুপীটোৱে হাৰমাইনিক
ৰাৱেনক্ল হাউচৰ বাবে নিৰ্বাচিত কৰিবলৈহে বিবেচনা কৰিছিল। শেষত, ৰাউলিঙৰ মতে, অভিধান
প্ৰমাণ জ্ঞানৰ কাৰণে, এক বৰ্ণনাকাৰী চৰিত্ৰৰ বাবে এলবাছ ডাম্বলডোৰৰ পিচতে
হাৰমাইনিয়েই উপযুক্ত। হেৰী পটাৰ ব্ৰহ্মাণ্ডৰ বৰ্ণনা কৰিবলৈ তেওঁক সদায়েই এক
কাহিনী কওঁতা হিচাপে ব্যৱহাৰ কৰিব পৰা যায়। ৰাউলিঙে এয়াও দাবী কৰে যে তেওঁৰ প্ৰথম
নাৰীবাদী চেতনা হাৰমাইনিয়েই ধাৰণ কৰে, "যি উজ্বলতম চৰিত্ৰ" আৰু এক "অতিশয়
শক্তিশালী নাৰী চৰিত্ৰ।"

হাৰমাইনিৰ নামটো উইলিয়াম ছেক্সপিয়েৰৰ দ্য ৱিন্টাৰছ টেলৰ (The Winter's Tale) পৰা
লোৱা হৈছে। ৰাউলিঙে দাবী কৰে যে নামটো তেওঁ অসাধাৰণ হোৱাটো বিচাৰিছিল, কিয়নো যদিহে
অতি কমসংখ্যক ছোৱালীৰ নাম হাৰমাইনি হয়, তেন্তে অতি কমসংখ্যক ছোৱালীহে নামটোৰ বাবে
ইতিকিংৰ বলি হ'ব লগাত পৰিব আৰু এনে বোধ হয় যে "নিজকে বুধিয়ক বুলি প্ৰমাণ কৰিব
বিচৰা এহাল বৃত্তিগত দন্তচিকিৎ‍সকে...তাইক আনে সহজে উচ্চাৰণ কৰিব নোৱাৰা এটা
অসাধাৰণ নাম ৰাখে।" হাৰমাইনিৰ পূৰ্বকল্পিত শেষনাম আছিল 'পাকল', কিন্তু ৰাউলিঙে
অনুভৱ কৰে যে সেই নামটোৱে "তেওঁক মুঠেই শোভা পোৱা নাছিল", আৰু সেয়ে গ্ৰন্থসমূহত কম
জটিল 'গ্ৰেইঞ্জাৰ' নামটো ৰখা হয়।

হাৰমাইনিৰ প্ৰথম আৱিৰ্ভাৱ হয় হেৰী পটাৰ এণ্ড দা ফিল'ছফাৰ্চ ষ্ট'নত য'ত তেওঁ
ভৱিষ্যতৰ বন্ধু হেৰী আৰু ৰণক হগৱাৰ্টছ এক্সপ্ৰেছত লগ পায়।প্ৰথমাৱস্থাত হাৰমাইনিয়ে
অনবৰতে নিজৰ জ্ঞানৰ কথা জহাই ফুৰি সকলোকে বিৰিক্ত কৰে বাবে হেৰী আৰু ৰণ তাইৰ পৰা
আঁতৰি আছিল,বিশেষকৈ তেতিয়াৰ পৰা যেতিয়া তাই ৰণৰ লেভিটেচন(Levitation) যাদুৰ
মন্ত্ৰৰ উচ্চাৰণ সঠিক নহয় বুলি কৈছিল।কিন্তু এবাৰ দুয়োৱে হাৰমাইনিক বৃহদাকায়
ট্ৰ'ল (এক প্ৰকাৰৰ দৈত্য)ৰ পৰা ৰক্ষা কৰে আৰু তাই ইমানেই কৃতজ্ঞ হয় যে সিহঁত
দুয়োকে শাস্তিৰ পৰা বচাবলৈ তাই নিজে মিছা মাতে আৰু তেতিয়াৰে পৰা তিনিও অভিন্ন
বন্ধু হৈ পৰে।হাৰমাইনিৰ যুক্তিপূৰ্ণ চিন্তাৰ দ্বাৰা তিনিও ফিল'ছফাৰ্চ ষ্ট'ন উদ্ধাৰ
কৰিবলৈ যাঁওতে এটা বৃহৎ‍ সাথঁৰ সমাধান কৰে আৰু 'ব্লুবেল জুই' (bluebell flame)ৰ
সহায়ত এজোপা 'ডেভিলছ স্নেয়াৰ'কো পৰাস্ত কৰে যিটো মন্ত্ৰ তাই আগতে প্ৰফেছৰ স্নেইপৰ
ক্ষেত্ৰত ব্যৱহাৰ কৰিছিল। ফিল'ছফাৰ্চ ষ্ট'ন থকা কোঠাটোত সোমোৱাটো হাৰমাইনিৰে বুদ্ধি
আছিল।প্ৰফেছৰ চেভেৰাছ স্নেইপৰ প্ৰতি থকা হেৰীৰ সন্দেহক তাই সমৰ্থন জনাইছিল আৰু
নিজেও এই সন্দেহ পুহি ৰাখিছিল।তাই পুথিভঁৰালত বহুখিনি অধ্যয়ন কৰিছিল যিয়ে তাইক
'ডেভিলছ স্নেয়াৰ' জোপাক পৰাস্ত কৰাত সহায় কৰিছিল আৰু ৰসায়ন সম্বন্ধীয় সাঁথৰটো
সমাধা কৰাঁতেও বহুখিনি সহায় কৰিছিল।ৰাউলিঙে নিজৰ ৱেবচাইটত কৈছে যে তেওঁৰ সম্পাদকে
তেওঁক ট্ৰ'ল সম্বন্ধীয় দৃশ্যটি গুচাবলৈ অনুৰোধ কৰাত তেওঁ এই বুলি কৈ নাকচ কৰিছিল
যে"ফিল'ছফাৰ্চ ষ্ট'নৰ প্ৰথমভাগত হাৰমাইনি ইমানেই বিৰক্তিকৰ যে মই সঁচাকৈয়ে
ভাবিছিলো যে হেৰী আৰু ৰণৰ লগত তাইক লগ লগাবলৈ দৰাচলতেই কিবা ডাঙৰ এটাৰ দৰকাৰ"।

হাৰমাইনিয়ে (লগতে মিচেছ ৱিজলি আৰু হগৱাৰ্টছৰ কিছুমান ছাত্ৰীয়ে) ক'লা যাদুৰ পৰা
প্ৰতিৰক্ষা বিষয়ৰ শিক্ষক গিল্ডেৰয় লকহাৰ্টক খুব ভাল পাই যিয়ে বিষয়টোৰ সকলো
প্ৰয়োজনীয় কিতাপ নিজেই লিখে। এবাৰ কুইড্ডিছ অনুশীলনৰ সময়ত এবাৰ গ্ৰীফিন্দৰ আৰু
শ্লিদেৰিণ ছাত্ৰসকল মুখামুখি হঁওতে ড্ৰেকো মেলফয়এ হাৰমাইনিক 'লেতেৰা
তেজ'(Mudblood) বুলি গালি পাৰে যিটো মাগলৰ ঘৰত জন্ম লোৱা যাদুকৰ সকলৰ কাৰণে এক
অপমানজনক গালি। হগৱাৰ্টছৰ ৰহস্যময় গোপন কোঠা খোলা শ্লিদেৰিণৰ বংশধৰনো কোনজন তাক
জানিবলৈ তিনিও মেলফয়ৰ সংগীকেইজনমানৰ ছদ্মবেশ ধাৰণ কৰিবলৈ থিৰ কৰে আৰু ইয়াৰ বাবে
প্ৰয়োজনীয় পলীজুইচ ৰসায়নটো হাৰমাইনিয়ে তৈয়াৰ কৰে।কিন্তু দুৰ্ভাগ্যবশতঃ তাই
নিজৰ ছদ্মবেশৰ বাবে ব্যৱহাৰ কৰা চুলিডাল মানুহৰ পৰিৱৰ্তে মেকুৰীৰ হে আছিল। যিহেতু
তাই মেকুৰীৰ বেশত মানুহৰ আগত ওলাব নোৱাৰে,তাই এই অভিযানত অংশ গ্ৰহণ কৰিব
নোৱাৰিলে।বহুদিন চিকিৎ‍সাৰ পিছতহে তাই নিজৰ ৰূপত আহে। হাৰমাইনিয়ে অধ্যয়ন কৰি
বাচিলিস্কৰ ৰহস্য গম পাই পিছে তাৰ বিষদৃষ্টি পৰাত হাৰমাইনিও জড়ভৰত (Patrifiy) হৈ
পৰে। হাৰমাইনিৰ সংকেতৰ ভিত্তিতেই হেৰী আৰু ৰণে গোপন কোঠাৰ ৰহস্য ভেদ কৰিবলৈ সক্ষম
হয়।বাচিলিস্ক নিধনৰ পিছত হাৰমাইনি সূস্থ হৈ পৰে যদিও সেই বছৰ বছৰেকীয়া পৰীক্ষা
অনুষ্ঠিত নহয় বুলি জানি দুঃখিত হৈ পৰে।

হাৰমাইনিয়ে ক্ৰুকশ্বেংকছ (Crookshanks) নামৰ মেকুৰী এটা কিনে যিয়ে সুযোগ পালেই
ৰণৰ পোহনীয়া এন্দুৰ স্কেবাৰ্জ(Scabbers)ক খেদি ফুৰে। শ্ৰেণীসমূহ আৰম্ভ হোৱাৰ আগতেই
প্ৰফেছৰ মেকগোনাগলে হাৰমাইনিক এটা সময়-পৰিৱৰ্তক (Time-Turner) দিয়ে যিয়ে তাইক
আগৰ সময়লৈ উভতি গৈ অতিব্যস্ত শ্ৰেণী-সূচীখনৰ শ্ৰেণীসমূহত উপস্থিত থকাত সহায় কৰে
যদিও শেষ অধ্যায়লৈ এয়া গম পোৱা নাযায়।পিছলৈ হেৰী হাৰমাইনিৰ ওপৰত খঙত অগ্নিশৰ্মা
হৈ পৰে কাৰণ তাই মেকগোনাগলক হেৰীয়ে নতুনকৈ লাভ কৰা ফায়াৰবোল্ট ঝাড়ু পাতত ক'লা
যাদু লুকাই থকা বুলি পৰীক্ষা কৰি চাবলৈ কৈ দিয়ে।ইপিনে ৰণেও তাইৰ ওপৰত খং উজাৰে
কাৰণ সি ভাবে যে স্কেবাৰ্জ নিৰূদ্দেশ হোৱাৰ আঁৰত ক্ৰুকশ্বেংকছৰ হাত আছে য'ত
হাৰমাইনি নিজৰ স্থিতিত অটল থাকে যে ক্ৰুকশ্বেংকছ নিৰ্দোষী। এবাৰ ৰিমাছ লুপিনৰ
অনুপস্থিতিত প্ৰফেছৰ স্নেইপে গুপ্ত কলাৰ বিৰূদ্ধে প্ৰতিৰক্ষাৰ পাঠদান কৰে আৰু
গ্ৰীফিন্দৰ গৃহৰ পৰা নম্বৰ কাটে কাৰণ হাৰমাইনিয়ে তাইক নৌসুধোতেই
কুকুৰনেচীয়া-মানুহ (werewolf)ৰ বিষয়ে কৰা এটা প্ৰশ্নৰ উত্তৰ দিয়ে।এই বিষয়ে অধিক
অধ্যয়ন কৰি তাই গম পাই যে প্ৰফেছৰ লুপিনো এজন কুকুৰনেচীয়া মানুহ।ইপিনে
ক্ৰুকশ্বেংকছে স্কেবাৰ্জৰ ৰহস্য ভেদ কৰিবলৈ সমৰ্থ হয় যে সি প্ৰকৃততে পিটাৰ
পেটিগ্ৰিউহে যিয়ে জেমছ আৰু লিলি পটাৰৰ লুকাই থকা স্থানটো ভলডেমৰ্টক কৈ দিয়ে আৰু
ছিৰিয়াছ ব্লেকক সকলোৰে চকুত অপৰাধী সজাই দিয়ে। শেষত হেৰী আৰু হাৰমাইনিয়ে সময়
পৰিৱৰ্তকটোৰ সহায়ত ছিৰিয়াছ আৰু বাকবিক(Buckbeak) নামৰ গৰুড় অশ্বটোক উদ্ধাৰ
কৰিবলৈ সক্ষম হয়।

ঘৰুৱা ভূত বা হাউচ এল্ফবোৰৰ ওপৰত হোৱা অত্যাচাৰ দেখি হাৰমাইনি দুঃখিত হয় আৰু
সিহঁতৰ কল্যাণৰ বাবে S.P.E.W. বা Society for the Promotion of Elfish Welfare গঠন
কৰে।ত্ৰিকোণীয় যাদুকৰী প্ৰতিযোগিতাৰ য়ুল বলত তেঁও বুলগেৰিয়ান কুইড্ডিচ খেলুৱৈ
ভিক্টৰ ক্ৰামৰ লগত নৃত্য কৰে।ৰণে তাইক শত্ৰুৰ লগত মিত্ৰতা কৰা বুলি কোৱা বাবে
দুয়োৰে কাজিয়া লাগে।গোটেই প্ৰতিযোগিতাৰ শৃংখলাটিত হেৰীৰ বিভিন্ন কাৰ্য্যসমূহত
হাৰমাইনিয়ে পাৰ্যমানে সহায় কৰে। শেষৰ ফালে তেওঁ ৰিতা স্কিটাৰ নামৰ এজনী সাংবাদিকক
ধৰা পেলাই যি এজনী অপঞ্জীয়নভুক্ত এনিমেগাছ(Animagus) আছিল যিয়ে হাৰমাইনি আৰু
হেগৰিডৰ বিৰূদ্ধে নানান মিছা বাতৰি প্ৰকাশ কৰি আহিছিল।

হাৰমাইনি ৰণৰ সৈতে গ্ৰীফিন্দৰ শ্ৰেণীপ্ৰমুখ নিৰ্বাচিত হয় আৰু লুনা লাভগুডৰ সৈতে
তেওঁৰ বন্ধুত্ব গঢ় লৈ উঠে। পিছে হাৰমাইনিয়ে লুনাৰ দেউতাকৰদ্বাৰা প্ৰকাশিত দ্য
কুইব্লাৰ (The Quibbler) আলোচনীৰ উপহাস কৰাত ["দ্য কুইব্লাৰখন অৰ্থহীন, সেয়া
সকলোৱে জানে"] তেওঁলোকৰ বন্ধুত্বৰ এক কঠিন আৰম্ভণি হয়। ডেইলী প্ৰ'ফেট (Daily
Prophet) নামৰ কাকতখনে হেৰীয়ে ভলডেম'ৰ্টৰ প্ৰত্যাৱৰ্ত্তনক লৈ মিছা কাহিনীৰ সৃষ্টি
কৰা বুলি প্ৰকাশ কৰা বাতৰিত বিশ্বাস কৰাৰ বাবে গ্ৰীফিন্দৰ সহপাঠী লেভেণ্ডাৰ
ব্ৰাউনকো (Lavender Brown) সমালোচনা কৰে। ৰণ আৰু হাৰমাইনিয়ে দুয়োৰে মাজত গঢ় লৈ
উঠা প্ৰেমজনিত ভাৱনাৰ বাবে সৰু সৰু কথাতেই তৰ্ক কৰিবলৈ লয়, কিন্তু একে সময়তে
হেৰীৰ প্ৰতি আনুগত্য অক্ষুণ্ণ ৰাখে। পিছত, লুনাৰ সহযোগত হাৰমাইনিয়ে ৰীতা স্কিটাৰক
চতুৰালিৰে ভয় দেখুৱাই কুইব্লাৰৰ বাবে হেৰীৰ এটা সাক্ষাৎকাৰ ল'বলৈ সন্মত কৰে। ইয়াৰ
জৰিয়তে ভলডেম'ৰ্টৰ প্ৰত্যাৱৰ্ত্তনৰ প্ৰকৃত ঘটনা ততালিকে সৰ্বত্ৰ বিয়পি পৰে আৰু
হগৱাৰ্টছত কুইব্লাৰ নিষিদ্ধ কৰা কাৰ্যই ফল নধৰে। যাদু মন্ত্ৰালয় মন্ত্ৰণা অনুসৰি
যেতিয়া বিদ্যাৰ্থীসকলক প্ৰায়োগিক অনুশীলন অবিহনেই এখন পাঠ্যপুথিৰ পৰা কেৱলমাত্ৰ
প্ৰতিৰক্ষামূলক যাদুৰ মূল নীতিসমূহৰ শিক্ষা দিবলৈ থিৰাং কৰা হয় তেতিয়াই
হাৰমায়নিয়ে হেৰীৰ হতুৱাই বিদ্যাৰ্থীৰ এটা সৰু গোটক প্ৰতিৰক্ষাত্মক যাদুৰ পাঠ
দিয়াৰ ধাৰণা পোষণ কৰে আৰু ইয়াতেই কাহিনীয়ে নতুন গতি লাভ কৰে। তেওঁ বিপুল সঁহাৰিও
লাভ কৰে আৰু সেই গোটটোৱে 'ডাম্বলডোৰৰ বাহিনী' গঠন কৰে। হাৰমাইনিয়ে মন্ত্ৰালয়ৰ
ৰহস্য বিভাগত হোৱা যুদ্ধতো ভাগ লয় আৰু এন্টনিয়' ডল'হভৰ যাদুৰ দ্বাৰা গুৰতৰভাৱে
আহত হয়।

ৰসায়নৰ নতুন শিক্ষক হোৰাচ স্লাগহৰ্ণে হাৰমাইনিক 'স্লাগ ক্লাব' ৰ অন্তৰ্ভুক্ত হবলৈ
আমন্ত্ৰণ জনাই আৰু তাই কুইড্ডিছ অনুশীলনৰ সময়ত কৰমেক মেকলাগেন ওপৰত এটা মন্ত্ৰ
মাতি দিয়াত সি এটা বল ধৰিবলৈ অসমৰ্থ হয় আৰু কুইড্ডিছ দলত ৰণৰ স্থান সুনিশ্চিত
হয়।ইপিনে ৰণৰ প্ৰতি হাৰমাইনিৰ মনত অনুভূতিৰ উদ্ৰেক হয় আৰু তাই ৰণকো স্লাগহৰ্ণৰ
খ্ৰীছমাৰ্চ পাৰ্টীলৈ আমন্ত্ৰণ কৰে। কিন্তু হাৰমাইনিয়ে আগতে ক্ৰামক চুমা খোৱা বুলি
ভাবি ৰণ লেভেণ্ডাৰৰ লগত ব্যস্ত থাকে। তাকে দেখি হাৰমাইনিয়েও মেকলাগেনক পাৰ্টীলৈ
মাতে যদিও পাৰ্টীৰ মাজতে তাৰ সংগ এৰি দিয়ে। ইপিনে ৰণ-হাৰমাইনিৰ আকৌ কাজিয়া লাগে
আৰু সি লেভেণ্ডাৰক চুমা খোৱা দেখি তাই তাৰ ওপৰত চৰাইৰ দ্বাৰা আক্ৰমণ কৰে বাবে ৰণ
দুঃখিত হয়। দুয়োৰে মাজৰ কাজিয়া তেতিয়াহে ভাঙে যেতিয়া এবাৰ বিষাক্ত মৌ-মদ খাই
ৰণ মৃত্যুমুখৰ পৰা কথমপি ৰক্ষা পৰে।ডাম্বলড'ৰৰ মৃত্যুৰ পিছত দুয়ো সকলো পৰিস্থিতিতে
একেলগ হৈ থকাৰ সিদ্ধান্ত কৰে। আকৌ এবাৰ এটা বিশেষ ৰসায়নৰ নিৰ্মাণত হেৰীয়ে তাৰ
কিতাপখনত আগতে কোনোবাই লিখি থোৱা নিৰ্দেশনা অনুসৰি কাম কৰাত হাৰমাইনিতকৈও ভাল ফলাফল
দেখুৱাই আৰু ইয়াত হাৰমাইনি ক্ষুদ্ধ হয়।তিনিওৰে ভিতৰত হাৰমাইনিয়েই একমাত্ৰ যিয়ে
আবিৰ্ভাব পৰীক্ষাত(Apparition test) উত্তীৰ্ণ হয়।

সপ্তম আৰু অন্তিম গ্ৰন্থখনত হাৰমাইনি ভলডেম'ৰ্টৰ বাকী থকা হ'ৰক্ৰাক্সসমূহৰ ধ্বংস
অভিযানৰ হেৰীৰ সহযাত্ৰী হয়। এই অভিযানলৈ যোৱাৰ আগতে সুৰক্ষাজনিত কাৰণত হাৰমাইনিয়ে
যাদুৰে নিজৰ পিতৃ-মাতৃৰ স্মৃতিৰ সালসলনি ঘটায় যাৰ ফলত তেওঁলোকে নিজৰ আচল পৰিচয়
পাহৰি নিজকে ক্ৰমে ৱেণ্ডেল আৰু মণিকা ৱিলকিনছ জ্ঞান কৰে আৰু অষ্ট্ৰেলিয়ালৈ উঠি
যোৱাটো তেওঁলোকৰ জীৱনৰ উচ্চাকাংক্ষা বুলি ভাবিবৰৈ লয়। হাৰমাইনিয়ে প্ৰয়াত
ডাম্বলডোৰৰ ব্যক্তিগত পুস্তিকা দ্য টেলছ অফ বিডল দ্য বাৰ্ড উত্তৰাধিকাৰসূত্ৰে লাভ
কৰে যি মৃত্যুৰ উপহাৰসমূহৰ কিছু ৰহস্য উন্মোচন কৰিবলৈ তাইক সহায় কৰে। তাই নিজৰ
লগতে হেৰী আৰু ৰণৰ প্ৰস্থানৰ কাৰণে যা-যোগাৰ কৰে আৰু এক অনিৰ্ণেয় প্ৰসাৰণ যাদুৰে
(Undetectable Extension Charm) যাৱতীয় সকলো সামগ্ৰী সৰু বেগ এটাতে সুমুৱাই লয়।
গডৰিকছ হ'ল'ত হাৰমাইনিৰ যাদুৱে হেৰীৰ যাদুদণ্ডদাল দুৰ্ঘটনাক্ৰমে দুডোখৰ কৰি পেলায়
যদিও ভলডেম'ৰ্টৰ সাপ নাগিনীৰ পৰা নিজৰ লগতে হেৰীৰো জীৱন ৰক্ষা কৰে। যেতিয়া
মন্ত্ৰালয়ৰ নিৰ্দেশত মাগোলৰ ঘৰত জন্মলাভ কৰা যাদুকৰক ধৰি মন্ত্ৰালয়ক গটাই ফুৰা
চৰহঁতৰ হাতত তিনিও ধৰা পৰে তেতিয়া হাৰমাইনিয়ে হেৰীক বচাবলৈ এক মৌ-বিন্ধা যাদুৰ
সহায়ত সাময়িকভাৱে তাক ছদ্মৱেশত সজায়। তাই নিজেও নিজকে অৰ্ধতেজৰ পেনিল'প
ক্লিয়েৰৱাটাৰ বুলি পৰিচয় দি সাৰি যোৱাৰ চেষ্টা কৰে যদিও পিচত চিনাক্ত হয়।
তিনিওটাকে মেলফয় ভৱনলৈ লৈ যোৱা হয় য'ত বেলাট্ৰিক্স লেষ্ট্ৰেঞ্জে পীড়িতক
অভিশাপৰদ্বাৰা তাইৰ ওপৰত নিৰ্যাতন চলাই গডৰিক গ্ৰীফিন্দৰৰ তৰোৱালখন (যিখন গ্ৰীংগট
ধনগুলৈ বেংকৰ বেলাট্ৰিক্স লেষ্ট্ৰেঞ্জৰ ভ'ল্টত নিৰাপদে আছে বুলি ভবা হৈছিল) সিহঁতে
কেনেকৈ পালে সেই বিষয়ে প্ৰশ্ন কৰে। পিছে হাৰমাইনিয়ে উপস্থিত বুদ্ধিৰে তৰোৱালখন
নকল বুলি মিছা মাতে। তেতিয়ালৈ হেৰী আৰু ৰণ সিহঁতক বন্দী কৰি ৰখা কোঠালিৰ পৰা
ওলাবলৈ সক্ষম হয় আৰু তাকে দেখি বেলাট্ৰিক্সে হাৰমায়নিৰ ডিঙি কাটি দিয়াৰ ভাবুকি
দিয়ে। তেনেতে ঘৰৱা ভূত ডবি আহি আটাইকেইজন কয়দীক মেলফয় ভৱনৰ পৰা উদ্ধাৰ কৰি
পলুৱাই নিয়ে।

পাছত হাৰমাইনিয়ে পলিজুচ ৰসায়নৰ সহায়ত বেলাট্ৰিক্সৰ ৰূপ লয় আৰু তিনিও গ্ৰীংগটৰ
পৰা হাফল্পাফৰ পিয়লা চুৰ কৰে। তাই হেৰী আৰু ৰণৰ সৈতে হগৱাৰ্টছৰ যুদ্ধত ডাম্বলডোৰ
বাহিনীৰ লগ লাগে আৰু যুদ্ধকালতেই বাচিলিস্কৰ বিহদাঁতেৰে ৰহস্যময় কোঠাত হাফল্পাফৰ
পিয়লাৰূপী হ'ৰক্ৰাক্স এটা বিনষ্ট কৰে। যুঁজখনৰ মাজতেই ৰণ আৰু হাৰমাইনিয়ে তেওঁলোকৰ
প্ৰথমটো চুম্বন বিনিময় কৰে। যুদ্ধত বৃহৎ হলঘৰটোত হাৰমাইনিয়ে জিনী ৱিজলি আৰু লুনা
লাভগুডৰ লগ লাগি বেলাট্ৰিক্সৰ সৈতে যুঁজ কৰে। অৱশ্যে বেলাট্ৰিক্সক পৰাস্ত কৰিবলৈ
অসমৰ্থ হোৱা তিনিওৱে মলি ৱিজলিৰ নিৰ্দেশত আঁতৰি যায়।

ভলডেম'ৰ্টৰ মৃত্যুৰ ১৯ বছৰ পিছত হাৰমাইনি আৰু ৰণ ৱিজলিক বিবাহিত ৰূপত দেখা যায়।
তেওঁলোকৰ ৰ'জ আৰু হিউগ' নামৰ দুই সন্তান আছে। হাৰমাইনিয়ে যাদুকৰী প্ৰাণীসমূহৰ
সুব্যৱস্থা আৰু তত্তাৱধান বিভাগত কৰ্মজীৱনৰ শুভাৰম্ভ কৰে য'ত তেওঁ ঘৰুৱা ভূত অৰ্থাৎ
হাউচ এল্ফবোৰৰ জীৱন ধাৰণৰ মান উন্নীতকৰণৰ হকে কাম কৰে আৰু পিছলৈ যাদু আইন কাৰ্যকৰী
বিভাগলৈ পদোন্নতি লাভ কৰে য'ত তেওঁ পূৰ্বৰ স্বেচ্ছাচাৰী নিকা তেজৰ আইনসমূহৰ
বাতিলকৰণ নিশ্চিত কৰে। ইন্টাৰনেটযোগে হোৱা এক বাৰ্ত্তালাপত ৰাউলিঙে জানিবলৈ দিয়ে
যে হাৰমাইনিয়ে নিজ পিতৃ-মাতৃক অষ্ট্ৰেলিয়াত বিচাৰি উলিয়ায় আৰু তেওঁলোকৰ স্মৃতিৰ
সংশোধন কৰি পূৰ্বৰ অৱস্থালৈ ঘূৰাই আনে।

আটাইকেইখন হেৰী পটাৰ চলচিত্ৰত হাৰমাইনিৰ চৰিত্ৰটি এমা ৱাটছনএ ৰূপায়ন কৰিছে। স্কুলৰ
নাটসমূহত তেওঁৰ অভিনয় দেখি মুগ্ধ হৈ তেওঁৰ অ'ক্সফ'ৰ্ড থিয়েটাৰৰ শিক্ষকে তেওঁৰ
নামটো ফিল'ছ'ফাৰ্চ ষ্টোনৰ অভিনেতা নিৰ্বাচনকাৰীৰ ওচৰলৈ পঠিয়াই দিয়ে। যদিও ৱাটছনে
একাগ্ৰতাৰেই অডিশ্যন দিছিল,"তাই কেতিয়াও ভবা নাছিল যে তাই সুযোগটো পাব।" তেওঁৰ
আত্মবিশ্বাস দেখি প্ৰযোজক সকল সন্তুষ্ট হয় আৰু চৰিত্ৰটিৰ বাবে তেঁৱেই নিৰ্বাচিত
হয়। প্ৰথম স্ক্ৰীণটেষ্ট দেখিয়েই ৰাউলিঙে ৱাটছনক পছন্দ কৰে। যেতিয়া ৰাউলিঙক সোধা
হৈছিল যে তেওঁ অভিনেতা সকলে চৰিত্ৰসমূহৰ দাবী পূৰণ কৰিব পাৰিছে বুলি তেওঁ
ভাবেনে,তেওঁ কয় "হয়,মই ভাবিছিলোঁ।বিশেষকৈ যেতিয়া প্ৰথম কথা পাতোঁ এমা ৱাটছন
সম্পূৰ্ণ হাৰমাইনিৰ দৰে আছিল।প্ৰথম ফোনকলটোৰ পৰাই মই গম পাইছিলোঁ যে তাইৰ নিৰ্বাচন
সম্পূৰ্ণ সঠিক আছিল"।" প্ৰথম ছবিখনৰ কাৰণে ৱাটছনে যথেষ্ট সঁহাৰি
পায়।আই.জি.এনে.(IGN) আনকি কয় "আত্মপ্ৰকাশৰে পৰা শেষ দৃশ্যটোলৈ হাৰমাইনিৰ চৰিত্ৰত
ৱাটছনৰ অভিনয় মই ভবাতকৈ বহুত বেছি সুন্দৰ।তেওঁ দৰ্শকৰ মন-প্ৰাণ হৰে।" আই.জি.এন.এ
এয়াও কয় যে "হাৰমাইনিৰ নিখুঁত চিত্ৰৰূপে ইতিমধ্যেই অনুৰাগীসকলৰ মাজত জনপ্ৰিয়তা
পাইছে।" হাফ ব্লাড প্ৰিন্সৰ প্ৰযোজনাৰ আগত তেওঁ উভতি নহাৰ সিদ্ধান্ত লৈছিল। কিন্তু
অৱশেষত 'ধনাত্মকবোৰ ঋণাত্মকবোৰক প্ৰতিহত কৰে' আৰু তেওঁ নিৰ্ণয় কৰে যে আন কাকোৱেই
তেওঁ হাৰমাইনিৰ ভূমিকাত চাব নোৱাৰে। ৱাটছনৰ মতে হাৰমাইনিয়ে "সৌন্দৰ্য্য নহয় মগজ
হে শীতল কৰে" আৰু তাই "কিছু অসামাজিক" হ'লেও "তাই লাজকুৰীয়া নহয়।" চেম্বাৰ অৱ
ছিক্ৰেটছৰ কাম চলি থাকোঁতে ৱাটছনে ভাবে যে তেওঁ সম্পূৰ্ণ হাৰমাইনিৰ দৰে আছিল কিন্তু
তেওঁ কয় "মই যেতিয়া ডাঙৰ হৈ আহিলোঁ মই বুজিলো যে এজনী ছোৱালীৰ বাবে তাই
সৰ্বশ্ৰেষ্ঠ আদৰ্শ"।২০০৭ ত অৰ্ডাৰ অৱ ফিনিক্স মুকলি হোৱাৰ আগত তেওঁ কয় "ইয়াত
চাৰিওফালে কিমান মূৰ্খ ছোৱালী আছে।কিন্তু হাৰমাইনিয়ে বুধিয়ক হ'বলৈ ভয় নকৰে।মই
ভাবো কেতিয়াবা কিছুমান সপ্ৰতিভ ছোৱালীয়ে নিজকে তললৈ নমাই আৰু সেইটো বেয়া কথা।
যেতিয়া মই ন-দহ বছৰীয়া আছিলো তেতিয়া মোক কিমাকাৰৰ দৰে সজালে মোৰ দুখ লাগিছিল
কিন্তু এতিয়া মই সেয়া ভাল পাওঁ।ধুনীয়া হৈ থাকিবলৈ বহুত হেঁচাৰ সন্মুখীন হ'ব লাগে
পিছে হাৰমাইনিয়ে বাহ্যিক ৰূপক গুৰুত্ব নিদিয়ে।তাই এজনী ল'ৰাসুলভ ছোৱালী।"
চিত্ৰনাট্য লিখক ষ্টিভ ক্ল'ভছে ২০০৩ ত হোৱা এক সাক্ষাৎকাৰত এয়া প্ৰকাশ কৰে যে
হাৰমাইনি তেওঁৰ প্ৰিয় চৰিত্ৰ আছিল। "তাইৰ কঠিনতা তথা মেধাশক্তি আৰু আনৰ ওপৰত যে
তাই কিমান প্ৰভাৱ পেলাই সেইবিষয়ে অজ্ঞতাই মোক মোহিত কৰে আৰু মই লিখিবলৈ বাধ্য
হঁও"।

হাৰমাইনিৰ চৰিত্ৰৰ দুই প্ৰধান দিশ হ'ল তাইৰ বিশাল জ্ঞান আৰু তীক্ষ্ন বুদ্ধিমত্তা।
তাই শান্ত,কিতাপ- প্ৰেমী আৰু যুক্তিতৰ্কত খুব ভাল।তাই প্ৰায়েই নিজৰ আধিপত্য
দেখুৱাই যদিও তাই বৰ কৰ্মোদ্যমী আৰু বন্ধুৰ প্ৰতি দ্বায়িত্বশীল-এজনী বিশ্বাসযোগ্য
বান্ধৱী।ৰাউলিঙে কৈছে যে হাৰমাইনি এনে এজনী ছোৱালী যিয়ে "কেতিয়াও কৰ্তব্যৰ পথৰ
পৰা আঁতৰি নাযায় আৰু যিটো কৰিবলগীয়া তাত লক্ষ্যস্থিৰ কৰি ৰাখে।" প্ৰচূৰ জ্ঞান আৰু
আধিপত্য বিস্তাৰ কৰা স্বভাৱ থকাৰ সত্বেও ৰাউলিঙে কয় যে তাইৰ চৰিত্ৰৰ বহুতো দূৰ্বল
দিশ আছে,আছে এক নিৰাপত্তাহীনতা ভাৱ। তাই "অপ্ৰয়োজনীয়ভাৱে বিদ্যালয়ৰ সকলো দিশতে
সৰ্বশ্ৰেষ্ঠ হ'ব খোজে যিটোৱে তাইৰ নিজৰ মনত মিছা আত্মবিশ্বাস জগোৱাৰ উপৰিও আনকো
বিৰক্ত কৰে"। হেৰী পটাৰ এণ্ড দ্য প্ৰিজনাৰ অৱ আজকাবানৰ শেষৰ ফালৰ পৰীক্ষাত এবাৰ
যেতিয়া এটা ব'গাৰ্টএ(Boggart) প্ৰফেছৰ মেকগোনাগলৰ ৰূপ লৈ তাইক কয় যে তাই সকলো
বিষয়তে ফেইল কৰিছে,তাই প্ৰকাশ কৰে যে তাইৰ আটাইতকৈ ডাঙৰ ভয় হ'ল ব্যৰ্থতা।

হাৰমাইনিৰ ব্যক্তিত্বৰ আন এক উল্লেখযোগ্য দিশ হ'ল আনক সহায় কৰাটো,বিশেষকৈ
প্ৰতিৰক্ষাবিহীনসকলক যেনে নেভেইল লংবটম,প্ৰথম বৰ্ষীয়ানসকল,ঘৰুৱা-ভূতবোৰ,অন্যান্য
মাগলৰ ঘৰত জন্ম লভাসকল,হেগৰিডৰ দৰে অৰ্ধদৈত্য বা লুপিনৰ দৰে
কুকুৰনেচীয়া-মানুহক।শেষ কিতাপখন প্ৰকাশৰ পিছত ৰাউলিঙে প্ৰকাশ কৰে যে যাদু
মন্ত্ৰালয়ত হাৰমাইনিৰ কাম আছিল নিৰ্বলী(ঘৰুৱা-ভূত বা মাগলৰ ঘৰত জন্মাবোৰ)ৰ অধিকাৰৰ
হকে যুঁজ দিয়াটো।হাৰমাইনিয়ে তাইৰ বন্ধুসকলৰ সুৰক্ষাৰ কথা ইমান চিন্তা কৰিছিল আৰু
তেওঁলোকক ইমান গুৰুত্ব দিছিল যে ৰাউলিঙৰ মতে যদি তাই হেপাঁহ জিলিকা আইনাত (Mirror
of Erised) নিজকে চালেহেতেন,হেৰী,ৰণ আৰু নিজকে অক্ষত অৱস্থাত আৰু ভ'লডেম'টক
ধ্বংসপ্ৰাপ্ত অৱস্থাত দেখিলেহেতেন। তাই প্ৰায়ে মেলফয়ৰ দৰে দুষ্ট ল'ৰাবোৰে কি কয়
তাত মন নিদিছিল আৰু হেৰী আৰু ৰণকো মেলফয়ক হেয় প্ৰতিপন্ন কৰিবলৈ কৰা চিন্তা
ভাৱনাবোৰক বাদ দিবলৈ কৈছিল।তাই এই কথাটি স্বীকাৰ কৰিছিল যে তাইৰ জন্ম মাগলৰ ঘৰত
হৈছিল আৰু ডেডলী হেলোজত কয় যে তাই এজনী লেতেৰা তেজৰ ছোৱালী আৰু ইয়াক লৈ তাই
গৌৰৱান্বিত।

সমগ্ৰ শৃংখলাটোতে হাৰমাইনিক এগৰাকী অসাধাৰণভাৱে প্ৰখৰ তৰুণী যাদুকৰী হিচাপে
চিত্ৰায়িত কৰা হৈছে। ৰাউলিঙে কয় যে হাৰমাইনি এগৰাকী "প্ৰতিভাশালীৰ সীমনা"। তেওঁ
এঘাৰটা অ'. ডব্লিউ. এল. (O. W. L. বা Ordinary Wizarding Level) আৰু দহটা চমৎকাৰ
(Outstanding) লাভ কৰিছিল। তেওঁ হেৰীৰ বৰ্ষটোৰ শ্ৰেষ্ঠ বিদ্যাৰ্থী আছিল আৰু শ্ৰেণীত
শিকোৱা প্ৰতিটো যাদু ওপৰ শ্ৰেণীৰ হ'লেও সকলোতকৈ আগেয়ে ততালিকে আয়ত্ব কৰিছিল।
প্ৰমাণস্বৰূপে তেওঁৰ ভুৱা গেলিয়ন মুদ্ৰাৰ (fake Galleon coins) ওপৰত এক প্ৰটিন
যাদু (Protean Charm) কৰিবলৈও সক্ষম যি প্ৰকৃততে এন. ই. ডব্লিউ. টি. (N.E.W.T.)
পৰ্যায়ৰ যাদুহে। হাৰমাইনি অনুচ্চাৰিত যাদু প্ৰয়োগতো সক্ষম। হাৰমাইনি এগৰাকী
অসাধাৰণ দ্বন্দ্বযোদ্ধাও যি মন্ত্ৰালয়ৰ ৰহস্য বিভাগ, জেন'ফিলিয়াছ লাভগুডৰ বাসগৃহ
আৰু হগৱাৰ্টছ যুদ্ধত দেখুওৱা মতে ডেথ্ ইটাৰবোৰৰো মোকাবিলা কৰিবলৈ সক্ষম। অৱশ্যে
ৰাউলিঙৰ বক্তব্য অনুসাৰে প্ৰথম তিনিখন গ্ৰন্থত হাৰমাইনিয়ে হেৰীক যাদু-যুদ্ধ এখনত
পৰাস্ত কৰিলেহেঁতেন, কিন্তু চতুৰ্থ গ্ৰন্থখনত হেৰী গুপ্ত কলাৰ বিপক্ষে প্ৰতিৰক্ষা
বিষয়ক ইমানেই পাকৈত হৈ উঠে যে তেওঁ হাৰমাইনিকহে পৰাজিত কৰিলেহেঁতেন। আনুষ্ঠানিক
শিক্ষা গ্ৰহণেৰে আয়ত্ব কৰিব নোৱাৰা বিষয়সমূহত হাৰমায়নি কেঁচা। উদাহৰণস্বৰূপে
ঝাড়ুৰ সহায়ত উৰিবপৰা গুণ প্ৰথম বৰ্ষতে হেৰীৰ দৰে হাৰমায়নিৰ ফুটি উঠা নাছিল।
ইয়াৰোপৰি ভৱিষ্যৎ কথন বিষয়ৰ প্ৰতি তেওঁ কোনো আসক্তি দেখুওৱা নাছিল আৰু তৃতীয়
বৰ্ষতে বিষয়টো এৰি দিছিল। যাদু দবাতো তেওঁ কেঁচা আছিল কিয়নো এয়াই একমাত্ৰ বস্তু
য'ত তেওঁ পৰাজিত হৈছিল।

হাৰমাইনিৰ প্ৰাণৰক্ষক (Patronus) হৈছে এটা উদ যি ৰাউলিঙৰ প্ৰিয় জন্তু। তেওঁৰ
যাদুদণ্ড আঙুৰ গছৰ কাঠ আৰু অভ্যন্তৰভাগ ড্ৰেগনৰ কলিজাৰে নিৰ্মিত। চেল্ট্ৰিক
কেলেণ্ডাৰ অনুসৰি হাৰমাইনিৰ কাল্পনিক জন্মমাহ ছেপ্টেম্বৰৰ পৰা আঙুৰ কাঠ সংযুক্ত কৰা
হৈছে।

দ্য আইভৰী টাৱাৰ এণ্ড হেৰী পটাৰ নামৰ হেৰী পটাৰ শৃংখলাৰ প্ৰথম আলোচনামূলক
গ্ৰন্থখনিৰ (এলিজা টি ড্ৰেছাঙৰ দ্বাৰা সম্পাদিত) 'হাৰমাইনি গ্ৰেইঞ্জাৰ এণ্ড দা
হেৰিটেজ অৱ জেণ্ডাৰ' নামৰ অধ্যায়টিত গোটেই শৃংখলাটিত আৰু নাৰী সম্বন্ধীয় তৰ্কত
হাৰমাইনিৰ ভূমিকাৰ বিষয়ে আলোচনা কৰা হৈছে। ইয়াৰে প্ৰথম অধ্যায়টিত হাৰমাইনিৰ
নাম,কাল্পনিক জগতত সেই নামৰ অন্যান্য লোক আৰু নামৰ জৰিয়তে হাৰমাইনিয়ে তেওঁলোকৰ
পৰা লাভ কৰা গুণৰ বিষয়ে আলোচধা কৰা হৈছে। ৰাউলিঙৰ চৰিত্ৰৰ লগত হাৰমাইনিৰ
সমান্তৰালতা আৰু ৰাউলিঙৰ প্ৰভাৱ থকা হেতুকে যে হাৰমাইনিৰ চৰিত্ৰটো সবল হোৱাটো
অৱশ্যম্ভাৱী তাৰ ওপৰত ড্ৰেচাঙে গুৰুত্ব দিছে। অধ্যায়টিত এয়াও কোৱা হৈছে যে মাগোলৰ
ঘৰত জন্ম লাভ কৰিলেও হাৰমাইনিৰ যাদুকৰী ক্ষমতা জন্মগত। পঢ়াৰ প্ৰতি থকা তাইৰ
ধাউতিয়ে হাৰমাইনিক "জ্ঞানে যে শক্তি আনে তাৰ এক উৎকৃষ্ট উদাহৰণ হিচাপে গঢ় দিয়াৰ
উপৰিও কাহিনীভাগক গতি প্ৰদান কৰে যিহেতু তাইৰ জ্ঞানেই শেষত সকলোকে ৰক্ষা কৰে।
ড্ৰেচাঙে কৈছে "হেৰী আৰু ৰণৰ ওপৰত হাৰমাইনি যিমান নিৰ্ভৰশীল,তাতকৈ হেৰী আৰু ৰণ তাইৰ
ওপৰত বেছি নিৰ্ভৰশীল"।হ'লেও তেওঁ এয়াও কৈছে যে হাৰমাইনিৰ "আঁকোৰগোজ মনোভাৱ আৰু
কান্দোনবোৰ তাইৰ চাৰিত্ৰিক বিকাশ সাপেক্ষে অবিশ্বাসযোগ্য আৰু কিতাপখনত তাইৰ মুখ্য
ভূমিকা সাপেক্ষে সেয়া অগ্ৰহণযোগ্য"।

ইউ.জি.ও. নেটৱৰ্কছে(UGO Networks) হাৰমাইনিক তেওঁলোকৰ সৰ্বকালৰ সৰ্বশ্ৰেষ্ঠ
নায়কসকলৰ ভিতৰত অন্যতম বুলি অভিহিত কৰি কৈছে যে "আমি প্ৰায় সকলোৱে সৰুতে স্কুলত
থাকোঁতে হাৰমাইনিৰ দৰে এজন সহপাঠী লগ পোৱা মনত পৰে যাক প্ৰথমতে পছন্দ নহয় কিন্তু
তেওঁক জনাৰ পিছত বুজি পোৱা যায় যে তেওঁৰ বন্ধুত্ব ভালেই লাগিব"। হাৰমাইনিৰ
চাৰিত্ৰিক বিকাশক প্ৰশংসা কৰি আই.জি.এন.(IGN)এ হাৰমাইনিক তেওঁলোকৰ চৰিত্ৰ তালিকাৰ
দ্বিতীয় স্থানত ৰাখিছে। হ'লেও হেৰী পটাৰ এণ্ড ডেডলী হেলোজৰ এক বিশ্লেষণত ৰ'লেণ্ড
মেনথ্ৰপে কয় "৭ খন কিতাপ লিখা হৈ গ'ল যদিও আমি খুব অনুভূতিপ্ৰৱণ হাৰমাইনিকহে চিনি
পাওঁ-যি,এটা চৰিত্ৰ নহয় এক প্ৰতিমূৰ্ত্তিহে"।

হাৰমাইনিক বিভিন্ন স্কেটছ আৰু এনিমেটেড শৃংখলাত ব্যংগ ৰূপত পৰিবেশিত কৰি অহা হৈছে।
চেটাৰডে নাইট লাইভত (Saturday Night Live) লিণ্ডছে ল'হানে হাৰমাইনিৰ ভূমিকা পালন
কৰিছে। এলিষ্টাৰ মেকগ'ৱেনে তেওঁৰ দৰ্শনী বিগ ইম্প্ৰেছনত "লুইছ পটাৰ এণ্ড দ্য
ফিল'চফাৰ্ছ স্ক'ন" শীৰ্ষক এক স্কেটছ অংকণ কৰে। ই নিগেলা ল'ছনক হাৰমায়নি হিচাপে
প্ৰতিবিম্বিত কৰিছে। ২০০৩ চনত কমিক ৰিলিফ নামৰ দাতব্য গোটে হেৰী পটাৰ এণ্ড দ্য
ছিক্ৰেট চেম্বাৰপট অফ আজাৰবাইজান নামৰ এক প্ৰতীকধৰ্মী ব্যংগ কাহিনী পৰিবেশন কৰে য'ত
হেৰী পটাৰ চলচ্চিত্ৰ শৃংখলাত ৰীতা স্কিটাৰৰ চৰিত্ৰ ৰূপায়িত কৰা অভিনেত্ৰী মিৰাণ্ডা
ৰিকাৰ্ডচনে হাৰমাইনিৰ ভূমিকা লয়। অল ডেটতো হেৰী ব্লেডাৰ স্কেটছসমূহত হাৰমাইনিক
চিত্ৰিত কৰা হৈছে য'ত চৰিত্ৰটো লিছা ফইলছৰদ্বাৰা হাৰহাইনি হিচাপে ৰূপায়িত হৈছে।
উটাৰ ডেজাৰ্ট ষ্টাৰ থিয়েটাৰত ভগ্নীত্ৰয় ল'ৰা জে., এমি কে. আৰু আন্না এম. লিৱিছ
ৰচিত 'হেৰী ৰেডাৰ : দুড হোৱেৰছ মাই ৱণ্ড' নাটত হাৰমাইনিক হাৰমাইনি ৰেঞ্জাৰ হিচাপে
দেখুওৱা হৈছে। ২০০৮ চনত আমেৰিকান হাস্যমধুৰ ছবি য়েছ মেনত হেৰী পটাৰ বিষয়ক ভোজমেলত
এলিছনে (জ'ৱে ডিচকানেল) হাৰমায়নিৰ বেশভূষাৰে কাৰ্লক (জিম কেৰি) সংগ দিয়ে।

পিয়েৰ ভেছৰ (Pierre Veys) হেৰী কভাৰ নামৰ এক ফৰাচী ব্যংগ কমিকত (পৰ্যায়ক্ৰমে
স্পেনিছ আৰু ইংৰাজী ভাষালৈ অনুদিত) হাৰমাইনি হেৰী কভাৰৰ বান্ধৱী হৰম'ন হিচাপে
অৱতীৰ্ণ হয়। নীল চিছিয়েৰেগাৰ দ্য পটাৰ পাপেট পলছ শীৰ্ষত স্কেটছসমূহতো হাৰমাইনিক
দেখা যায়। ষ্টাৰকিড প্ৰডাকচনৰ এ ভেৰি পটাৰ মিউজিকেল আৰু এ ভেৰি পটাৰ ছিকুৱেল
মিউজিকেলত বনি গ্ৰাছেনে হাৰমাইনিৰ ভূমিকা লয়। তেওঁৰ একমাত্ৰ একক সংগীত "দ্য
কুলেষ্ট গাৰ্ল"ত তেওঁ নিজৰ বিষয়েই গীত গায়।



https://as.wikipedia.org/wiki/%E0%A6%B8%E0%A7%B0%E0%A7%8D%E0%A6%AC_%E0%A6%AD%E0%A6%BE%E0%A7%B0%E0%A6%A4%E0%A7%80%E0%A6%AF%E0%A6%BC_%E0%A6%B8%E0%A6%82%E0%A6%AF%E0%A7%81%E0%A6%95%E0%A7%8D%E0%A6%A4_%E0%A6%97%E0%A6%A3%E0%A6%A4%E0%A6%BE%E0%A6%A8%E0%A7%8D%E0%A6%A4%E0%A7%8D%E0%A7%B0%E0%A6%BF%E0%A6%95_%E0%A6%AE%E0%A7%B0%E0%A7%8D%E0%A6%9A%E0%A6%BE

সৰ্ব ভাৰতীয় সংযুক্ত গণতান্ত্ৰিক মৰ্চা (All India United Democratic Front বা
AIUDF) ভাৰতৰ এক ৰাজনৈতিক দল। উত্তৰ-পূৰ্বাঞ্চলৰ অসমত এই দলৰ উৎপত্তি হৈছিল। মৌলানা
বদৰুদ্দিন আজমল এই দলৰ মুখ্য নেতা। ২০০৫ চনৰ অক্টোবৰ মাহত তেওঁ এক আঞ্চলিক দল
হিচাপে "অসম সংযুক্ত গণতান্ত্ৰীক মৰ্চা"(Assam United Democratic Front (AUDF)) গঠন
কৰে। ২০০৯ চনৰ ফেব্ৰুৱাৰী মাহত নতুন দিল্লীত অনুষ্ঠিত এক সংবাদমেলত ইয়াক সৰ্ব
ভাৰতীয় সংযুক্ত গণতান্ত্ৰিক মৰ্চা নামাকৰণ কৰি এক জাতীয় দল হিচাপে ঘোষণা কৰা হয়।
এই দলৰ প্ৰধান কাৰ্য্যালয় গুৱাহাটীৰ হাতীগাঁৱত অৱস্থিত।

সৰ্ব ভাৰতীয় সংযুক্ত গণতান্ত্ৰিক মৰ্চা অসমৰ প্ৰধান বিৰোধী দল। ২০১১ চনৰ অসম
বিধানসভা নিৰ্বাচনত তেওঁলোকে ১২৬ খন আসনৰ ভিতৰত ১৮ খনত জয়ী হৈছিল।

তলা-চাবি সৰ্ব ভাৰতীয় সংযুক্ত গণতান্ত্ৰিক মৰ্চা নিৰ্বাচনী প্ৰতীক। দলৰ পতাকা তিনি
বৰণীয়া। ওপৰত সেউজীয়া, মাজত বগা আৰু তলত ক'লা। দলৰ প্ৰতীক তলা-চাবি বগা ৰঙৰ মাজত
বিদ্যমান।



https://as.wikipedia.org/wiki/%E0%A6%B8%E0%A7%8D%E0%A6%95%E0%A6%BE%E0%A6%87%E0%A6%AA

স্কাইপ (ইংৰাজী: Skype; pron.: /ˈskaɪp/) হ'ল ভি অ’ আই পি (ভইচ অভাৰ আই পি) সঁজুলি
যিয়ে দুটা ভইছ চেনেলৰ মাজত সংযোগ স্থাপন কৰে৷ স্কাইপ যি কোনো ব্যক্তিয়ে ডাউন ল'ড
কৰি নিজৰ কম্পিউটাৰত স্থাপন কৰিব পাৰে, আৰু তেওঁলোকে কম্পিউটাৰটো এটা ফোনৰ দৰে
ব্যৱহাৰ কৰিব পাৰে৷ এটা নেটৱৰ্কত থকা এজন স্কাইপ ব্যৱহাৰকাৰীয়ে আন এজন স্কাইপ
ব্যৱহাৰকাৰীলৈ বিনামূল্যে কথা বাতা পাতিব পাৰে৷ বতমানলৈকে স্কাইপ ব্যৱহাৰকাৰীৰ
সংখ্যা এক নিযুত ৰ সীমা অতিক্ৰম কৰিছে৷ স্কাইপে দূৰণিৰ ফোনসমূহ অতি কম মূল্যত আৰু
উন্নত মানৰ যোগান ধৰে৷ স্কাইপৰ জৰিয়তে আমি ফোন কলসমূহ প্ৰয়োজন অনুসাৰে সংৰক্ষন
কৰিব পাৰো ও কেবাজনৰ কথা আমি একে সময়ত পাতিব পাৰোঁ৷



https://as.wikipedia.org/wiki/%E0%A6%B8%E0%A7%8C%E0%A7%B0%E0%A6%AD_%E0%A6%95%E0%A7%81%E0%A6%AE%E0%A6%BE%E0%A7%B0_%E0%A6%9A%E0%A6%B2%E0%A6%BF%E0%A6%B9%E0%A6%BE

সৌৰভ কুমাৰ চলিহা (ইংৰাজী: Saurabh Kumar Chaliha) অসমীয়া সাহিত্যৰ ইতিহাসত এটি
প্ৰসিদ্ধ ছদ্মনাম। আজীৱন প্ৰচাৰ, গ্লেমাৰ, যশস্যা আৰু খ্যাতিৰ পৰা আঁতৰত থাকি নীৰৱে
সৌৰভ কুমাৰ চলিহা ছদ্মনামেৰে অসমীয়া সাহিত্যত এক ব্যতিক্ৰমী ধাৰাৰ গদ্যৰীতিৰ সূচনা
কৰা চলিহাৰ প্ৰকৃত নাম আছিল সুৰেন্দ্ৰ নাথ মেধি। চৈধ্য বছৰ বয়সতে তেখেতে ‘পাৰিজাত’
নামৰ আলোচনীত গল্পকাৰ হিছাপে আত্মপ্ৰকাশ কৰে। ৰামধেনুৰ পাতত ‘অশান্ত ইলেক্ট্ৰন’
নামৰ গল্পৰে সম্পূৰ্ন নতুন আৰু আধুনিক শৈলী প্ৰৱৰ্তন কৰি তেখেতে অসমীয়া সাহিত্যক
এক অভিনৱ মাত্ৰা দান কৰে । নগৰ জীৱনৰ দ্ৰুত পৰিৱৰ্তনৰ পটভূমিত বিষয়-বস্তুৰ
নিৰ্বাচন, প্ৰকাশভংগীৰ অভিনৱত্ব আৰু যন্ত্ৰ-নিৰ্ভৰ আধুনিক জীৱনৰ মানসিক চিত্ৰণ
তেখেতৰ গল্পৰ উপাদান । চুটিগল্পৰ ভাৱ, বিষয়, ৰূপ আৰু আবেদনৰ ফালৰপৰা সৌৰভ কুমাৰ
চলিহাৰ সমান্তৰাল গল্প আধুনিক ভাৰতীয় সাহিত্যতে বিৰল।

সুৰেন্দ্ৰ নাথ মেধিৰ জন্ম হয় দৰং জিলাৰ মঙলদৈত৷ পিতৃ কালিৰাম মেধি আৰু মাতৃ
স্বৰ্ণলতা মেধিৰ পুত্ৰ সুৰেন্দ্ৰ নাথ মেধিয়ে স্কুলীয়া জীৱন আৰম্ভ কৰিছিল ১৯৩৯ চনত
গুৱাহাটীৰ ছেইণ্ট মেৰিজ কনভেণ্ট স্কুলত৷ কটন কলেজিয়েট স্কুলৰ পৰা ১৯৪৬ চনত
প্ৰৱেশিকা পৰীক্ষাত উত্তীৰ্ণ হৈ কটন কলেজত নামভৰ্তি কৰা মেধিয়ে ১৯৪৮ চনত আই এছ চি
পৰীক্ষাত পঞ্চম স্থান লাভ কৰি উত্তীৰ্ণ হয়৷ কটন কলেজত পঢ়ি থাকোঁতেই তেওঁ
ৰিভ'লুশ্বনাৰী কমিউনিষ্ট পাৰ্টি অৱ ইণ্ডিয়াৰ কাম-কাজত জড়িত হোৱাৰ বাবে জে'ললৈ
যাবলগীয়া হৈছিল৷ কিন্তু জে'লৰ পৰাই পৰীক্ষা দি ১৯৫০ চনত পদাৰ্থ বিজ্ঞানত সন্মানসহ
তেওঁ বিজ্ঞানৰ স্নাতক ডিগ্ৰী লাভ কৰে৷ ৰাজনৈতিক কাম-কাজত জড়িত হৈ পৰাৰ বাবে ঘৰৰ
মানুহে তেওঁক বিলাতলৈ পঠিওৱাৰ সিদ্ধান্ত লয়৷ ১৯৫২ চনত ইংলেণ্ডৰ লিভাৰপুল অভিমুখে
ভাৰতীয় জাহাজেৰে যাত্ৰা আৰম্ভ কৰে৷ দুবছৰৰ পিছত তেওঁ লণ্ডন ইউনিভাৰ্ছিটিৰ পৰা
পদাৰ্থ বিজ্ঞানত স্নাতকোত্তৰ ডিগ্ৰী লাভ কৰে৷ তাৰ পিছত তেওঁ জাৰ্মানীৰ ভিতৰুৱা ঠাই
গুটিংগেনৰ এখন স্কুলত শিক্ষকতাৰ পাতনি মেলে৷ জাৰ্মানীৰ কেইবাখনো শিক্ষানুষ্ঠানত
পাঠদানৰ অভিজ্ঞতা লৈ ১৯৬০ চনত মেধি গুৱাহাটীলৈ প্ৰত্যাৱৰ্তন কৰে আৰু অসম
অভিযান্ত্ৰিক মহাবিদ্যালয়ত অধ্যাপক হিচাপে যোগদান কৰে৷ তাৰ পৰাই তেওঁ ১৯৮৮ চনত
স্বেচ্ছাই অৱসৰ গ্ৰহণ কৰে৷

পঞ্চাছৰ দশকত গল্প লিখিবলৈ আৰম্ভ কৰা সুৰেন্দ্ৰ নাথ মেধি ওৰফে সৌৰভ কুমাৰ চলিহাৰ
প্ৰথম গল্পটো হ'ল 'পঞ্জাব সীমান্তৰ সহযাত্ৰী'৷ ইয়াৰ পিছতে 'কালমাক্স' নামৰ গল্পটো
বাঁহীত প্ৰকাশ পায়৷ ৰামধেনুৰ চুটি গল্প প্ৰতিযোগিতাত তেওঁৰ 'অশান্ত ইলেকট্ৰন'
গল্পটোৱে প্ৰথম স্থান লাভ কৰে৷ তেখেতে ১৯৭৪ চনত ‘গোলাম’ নামৰ সংকলনৰ বাবে সাহিত্য
অকাডেমি বঁটা আৰু ১৯৯৫ চনত অসম উপত্যকা সাহিত্য বঁটা লাভ কৰে । মন কৰিবলগীয়া যে
জীৱিত কালত তেওঁ কোনোধৰণৰ বঁটা বাহন গ্ৰহণ কৰিবৰ বাবে নিজে যোৱা নাছিল৷ একৈশ শতিকা
ধেমালি নহয় আৰু অন্যান্য ৰচনা, জন্মদিন আৰু অন্যান্য গল্প, দ্ৰোণ আৰু গ্যেটে তেওঁৰ
আন তিনিখন অনন্য ৰচনা৷

লাখটকীয়াত গোলাম (Closed-door-syndrome-and the stuff-inside-the-magazine
syndrome) (২০০২), সৌৰভ কুমাৰ চলিহাৰ ওপৰত নিৰ্মিত এখন তথ্য-চিত্ৰ। পৰিচালক আলতাফ
মজিদ। আলতাফ মজিদেই চলিহাৰ আন এটা লেখনীৰ ভিত্তিত ২০০৫ চনত নিৰ্মান কৰে অন্য এখন
তথ্য চিত্ৰ 'ভাল খবৰ' (Good News). চলিহাৰ গল্প 'দুপৰীয়া' আৰু 'সিহঁতেও পাহাৰ
বগালে'ৰ ওপৰত ভিত্তি কৰি দুখন অঁনাতাৰ নাটক প্ৰযোজিত হয়।

২০১১ চনৰ ২৫ জুন তাৰিখে বৃক্ক আৰু হাঁওফাঁওৰ ৰোগত ভুগি গুৱাহাটীৰ ইণ্টাৰনেশ্বনেল
হাস্পতালত পুৱা ৫.৪০ বজাত মৃত্যু হয়৷



https://as.wikipedia.org/wiki/%E0%A6%B8%E0%A7%87%E0%A6%89%E0%A6%9C_%E0%A6%97%E0%A7%83%E0%A6%B9_%E0%A6%AA%E0%A7%8D%E0%A7%B0%E0%A6%AD%E0%A6%BE%E0%A7%B1

'সেউজ গৃহ প্ৰভাৱ'(ইংৰাজী: Green house effect) বিভিন্ন উৎসৰ পৰা ওলোৱা ধূলি,ধোৱা
বাষ্প আদিয়ে বায়ুমণ্ডলক আচ্ছাদিত কৰি কুঁৱলীৰ সৃষ্টি কৰে৷ এই কুঁৱলীৰ ফলত
বায়ুমণ্ডলৰ অস্পষ্টতা বাঢ়ে৷ বায়ুমণ্ডলত কাৰ্বন-ডাই-অক্সাইডৰ পৰিমাণ বাঢ়ি গ’লে
সূৰ্যৰ পৰা বিকাৰিত ৰশ্মি কুৱলী আৰু কাৰ্বন-ডাই-অক্সাইডৰ তৰপ ভেদ কৰি ওলাই যাব
নোৱাৰে৷ ফলত পৰিবেশৰ উষ্ণতা বাঢ়ে৷ ইয়াক সেউজ গৃহ প্ৰভাৱ(Green house effect)বোলে৷
মূখ্য সেউজ গৃহ গেচবোৰ হ’ল কাৰ্বন-ডাই-অক্সাইড,অ’জন,মিথেন,নাইট্ৰাছ
অক্সাইড,ক্লৰ’ফ্লব’কাৰ্বন(CFCs) আৰু জলীয় বাষ্প৷

সূৰ্যৰ পোহৰ সেউজ গৃহ আৱৰণেদি পাৰ হৈ আহি ভূ-পৃষ্ঠৰ ওপৰত পৰে আৰু ভূ-পৃষ্ঠই ইয়াৰ
পুনৰ প্ৰতিফলিত কৰি পঠাই দিয়ে৷ কিন্তু সেউজ গৃহ আৱৰণে আৰু কাৰ্বন-ডাই-অক্সাইডৰ
তৰপে এই তাপখিনিক সম্পূৰ্ণৰূপে পুনৰ ঘুৰি যোৱাত বাধা প্ৰদান কৰে৷ ফলত এই তাপে
পৃথিৱী পৃষ্ঠৰ উষ্ণতা ক্ৰমাৎ বঢ়াই দিয়ে৷ বায়ুমণ্ডলৰ ট্ৰপ’স্ফিয়াৰত থকা এই সেউজ
গৃহ গেচসমূহ –

গোলকীয় উত্তাপ বৃদ্ধিত ৫০ শতাংশ অৰিহণা যোগায় বায়ুমণ্ডলত থকা কাৰ্বন-ডাই-অক্সাইড
গেচে৷ এই গেচৰ প্ৰধান উৎসসমূহ হ’ল – জীৱাষ্ম ইন্ধনৰ দহন(৬৭%) আৰুবনাঞ্চল
ধ্বংস,বিভিন্ন কাৰণত ভূমি পৰিষ্কাৰ আৰু দহন(৩৩%),যিকোনো কাৰ্বনযুক্ত পদাৰ্থৰ দহন
ইত্যাদি৷ কাৰ্বন-ডাই-অক্সাইড বায়ুমণ্ডলত প্ৰায় ৫৫০ বছৰলৈ থাকে৷ বায়ুমণ্ডলত ইয়াৰ
গাঢ়তা ১৯৯০ চনত ৩৫৫PPm আছিল কিন্তু তাৰ পিছত প্ৰতি বছৰে এই গাঢ়তা ১.৫ শতাংশ হাৰত
বাঢ়ি আছে৷

গোলকীয় উত্তাপ বৃদ্ধিত ক্লৰ’ফ্লৰকাৰ্বনে ২৪শতাংশ অৰিহণা যোগায়৷ তাৰোপৰি এই
ক্লৰ’ফ্লৰকাৰ্বন বায়ুমণ্ডলৰ ষ্ট্ৰেট’স্ফিয়াৰত থকা অ’জন স্তৰো বিভংগনৰ মূল কাৰণ৷
ইয়াক কেইবাটাও ৰূপত পোৱা যায়৷ তাৰে ভিতৰত চি.এফ.চি ১১ আৰু চি.এফ.চি ১২ ই প্ৰধান৷
ক্লৰ’ফ্লৰকাৰ্বনৰ মূল উৎসসমূহ হ’ল – শীত-তাপ নিয়ন্ত্ৰিত যন্ত্ৰ,ফ্ৰীজ,সুগন্ধি
স্প্ৰে,উদ্যোগিক আৱৰ্জনা,প্লাষ্টিক
ফ’ম(foam)উৎপাদন,এৰ’চল(aerosole),প্ৰ’পেলেণ্ট(propellants) ইত্যাদি৷ চি.এফ.চি.ৰ
বায়ুমণ্ডলৰ ষ্ট্ৰেট’স্ফিয়াৰ স্তৰ ঢুকি পাবলৈ ১০-১৫ বছৰ লাগে৷ কিন্তু ইয়াৰ এটা
অনুই কাৰ্বন-ডাই-অক্সাইডতকৈ ১৫০০-৭০০০ গুণ বেছি তাপ শোষিত কৰি লব পাৰে৷ বায়ুমণ্ডলত
ক্লৰ’ফ্লৰকাৰ্বনৰ গাঢ়তা ০.০০২২৫ PPm যদিও বাৰ্ষিক ০.৫ শতাংশ হাৰত এই গাঢ়তা বৃদ্ধি
হৈ আছে৷

গোলকীয় উষ্ণতা বৃদ্ধিত মিথেন গেচে ১৮ শতাংশ অৰিহনা যোগায়৷ ইয়াৰ মূখ্য উৎস হ’ল
পিতনি,ধাননি,প্ৰকৃতিৰ আৰ্দ্ৰ অঞ্চল,গৰু-ম’হ ভেড়া আৰু উঁই পৰুৱাৰ পাচন নলী ইত্যাদি৷
এই উল্লেখিত স্থানসমূহত বেকটেৰিয়াই মৃত জৈৱ পদাৰ্থ সমূহক সৰল অৱস্থালৈ অনা
প্ৰক্ৰিয়াত মিথেন গেচৰ সৃষ্টি হয়৷ তেল আৰু প্ৰাকৃতিকগেচৰ উৎপাদন আৰু ব্যৱহাৰ তথা
জৈৱ পদাৰ্থৰ অসম্পূৰ্ণ দহন ইত্যাদিয়েও মিথেন গেচ প্ৰস্তুত হোৱাত সহায় কৰে৷ মিথেন
গেচ বায়ুমণ্ডলত ৭-১০ বছৰলৈ থাকে৷ গোলকীয় উষ্ণতা বৃদ্ধিত মিথেন গেচ
কাৰ্বন-ডাই-অক্সাইডতকৈ ২৫ গুণ বেছি শক্তিশালী৷বায়ুমণ্ডলত মিথেনৰ গাঢ়তা ১.৬৭৫ PPM
যদিও বাৰ্ষিক ১শতাংশ হিচাপত ইয়াৰ গাঢ়তা বৃদ্ধি হৈ আছে৷

নাইট্ৰাছ অক্সাইডে গোলকীয় উষ্ণতা বৃদ্ধিলৈ ৬ শতাংশৰ বৰঙনি যোগায়৷ নাইট্ৰাছ
অক্সাইডে গোলকীয় উষ্ণতা বৃদ্ধি কৰাৰ উপৰিও অ’জন স্তৰৰো বিভংগন ঘটায়৷ ইয়াৰ মূল
উৎস হৈছে জৈৱভৰ দহন, কয়লাৰ দহন, ৰাসায়নিক সাৰ,মাটি নিকাকৰণ,নাইট্ৰেড যুক্ত
ভূ-গৰ্ভৰ পানী ইত্যাদি৷ ট্ৰপ’স্ফিয়াৰত ইয়াৰ আয়ুস ১৪০-১৯০বছৰ৷ ইয়াৰ তাপ শোষণ
কৰিব পৰা ক্ষমতা কাৰ্বন-ডাই-অক্সাইডতকৈ ২৩০ গুণ বেছি৷ বায়ুমণ্ডলত নাইট্ৰাছ
অক্সাইডৰ গাঢ়তা ০.৩ PPm কিন্তু বাৰ্ষিক ০.২ শতাংশ হাৰত বৃদ্ধি হৈ আছে৷ ইয়াৰ উপৰিও
অ’জন,কাৰ্বন-মনক্সাইড আদি গেচে গোলকীয় উষ্ণতা বৃদ্ধিত প্ৰায় ১২ শতাংশ বৰঙণি
আগবঢ়ায়৷

গোলকীয় উষ্ণতা বৃদ্ধিৰ লগে লগে সাগৰ পৃষ্ঠৰো উচ্চতা বৃদ্ধি পায়৷ কাৰণ ভূ-পৃষ্ঠৰ
উষ্ণতা বঢ়াৰ ফলত মেৰু অঞ্চল আৰু পৰ্বত পাহাৰৰ বৰফ গলি সাগৰ পৃষ্ঠৰ উচ্চতা বঢ়াই
দিয়ে৷

গোলকীয় উষ্ণতা বৃদ্ধিয়ে বৃষ্টিপাতৰ ওপৰত যথেষ্ট পৰিমাণে প্ৰভাৱ পেলায়৷ অতিপাত
বৃষ্টিৰ ফলত বানপানী,মহামাৰী আদি সমস্যাই দেখা দিয়ে৷

বিশ্বৰ বিভিন্ন অঞ্চলত বিভিন্ন্ কৃষিকাৰ্য্যৰ ওপৰত উষ্ণতা বৃদ্ধিয়ে প্ৰতিকূল আৰু
অনুকূল দুয়োটা প্ৰভাৱ পেলোৱা দেখা যায়৷ মাটিৰ আদ্ৰতা কমি যায় আৰু উদ্ভিদৰ
বাষ্পীভৱনৰ মাত্ৰা বাঢ়ে৷ তাৰোপৰি বায়ুমণ্ডলৰ উষ্ণতা বৃদ্ধিয়ে বিভিন্ন শস্যৰ
অনিষ্টকাৰী কীটৰ বংশবৃদ্ধিত সহায় কৰে৷ ইয়াৰ উপৰিও সেউজ গৃহ ক্ৰিয়াৰ ফলস্বৰূপে
মৰুভূমিৰ আকাৰ বৃদ্ধি,জলাশয়ৰ পানীৰ বাষ্পীভৱন,গৰম বতাহ,বানপানী,খৰাং বতৰ, জৈৱ
বৈচিত্ৰ হ্ৰাস আদি সমস্যাই দেখা দিয়ে৷



https://as.wikipedia.org/wiki/%E0%A6%B8%E0%A6%BE%E0%A6%AA

সাপ বা সৰ্প (ইংৰাজী: Snake) উপাংগবিহীন এক প্ৰকাৰ সৰীসৃপ। বৈজ্ঞানিক শ্ৰেণীবিন্যাস
অনুযায়ী, প্ৰাণী (Animalia) জগতৰ, কৰ্ডাটা (Chordata) পৰ্বৰ, মেৰুদণ্ডী
(Vertebrata) উপপৰ্বৰ,সৰোপ্সিডা (Sauropsida) শ্ৰেণীৰ, স্কোয়ামান্টা (Squamata)
বৰ্গৰ, সাৰ্পেন্টেস(Serpentes) উপবৰ্গৰ সদস্যমূহক সাপ বুলি অভিহিত কৰা হৈছে৷ সাপ
এবিধ শীতলৰক্তী প্ৰাণী৷ ইয়াৰ জীৱন প্ৰক্ৰিয়া পাৰিপাৰ্শিক বায়ুমণ্ডলীয় উষ্ণতাৰ
ওপৰত নিৰ্ভৰশীল৷

পৃথিৱীত বিষধৰ আৰু বিষহীন দুয়ো প্ৰকাৰৰ সাপেই দেখিবলৈ পোৱা যায়৷ কিছুমান বিষধৰ
সাপৰ বিষ অতি মাৰাত্মক৷ এনে সৰ্পদংশনত তাৎক্ষণিক চিকিৎসা নল'লে মানুহৰ বা আন জীৱ
জন্তুৰ মৃত্যু নিশ্চিত।

সাপৰ জীবাশ্ম (fossil) পোৱাটো খুব দুৰূহ, কাৰণ সাপৰ কঙ্কাল সৰু আৰু ক্ষণভঙ্গোৰ, যাৰ
ফলত জীবাশ্মীকৰণ (fossilization) তেনেকৈ নহয়৷ তথাপি দক্ষিণ আমেৰিকা আৰু আফ্ৰিকাত
পোৱা ১৫ কোটি বছৰৰ পুৰণা নমুনাৰ পৰা অনুমান কৰা হৈছে যে জেঠি সদৃশ সৰীসৃপৰ
(burrowing lizards ) পৰাই বিৱৰ্তন হৈ সাপৰ সৃষ্টি হৈছে৷ তুলনামূলক
শৰীৰস্থানবিদ্যাৰ ওপৰত ভিত্তি কৰিও এই ঐকমত আগবঢ়োৱা হৈছে৷

এণ্টাৰ্কটিকা ক বাদ দি পৃথিৱীৰ সকলো মহাদেশত সাপৰ উপস্থিতি দেখা যায়। সাগৰৰ পানীত
থকা সাপৰপৰা আৰম্ভ কৰি পৰ্বতৰ উচ্চতাটো (১৬,০০০ ফুট /৪,৯০০ মিটাৰ) সাপৰ বিস্তৃতি
দেখা যায়৷ তথাপি কিছুমান দ্বীপ-মহাদ্বীপত সাপৰ উপস্থিতি শূন্য বুলিব পাৰি৷
যেনে-আয়াৰলেণ্ড, নিউজিলেণ্ড, আইজলেণ্ড আদি৷ নিউজিলেণ্ডত কেতিয়াবা (yellow-bellied
sea snake আৰু banded sea krait) জলজ সাপৰ উপস্থিতি দেখা যায়৷.

বিষৰ বাবেই সাপ বিখ্যাত যদিও বেচিভাগ সাপেই বিষহীন৷ মুলতঃ আত্মৰক্ষা আৰু চিকাৰৰ
উদ্দেশ্যে সাপে বিষ ব্যৱহাৰ কৰে৷ কিছুমান বিষধৰ সাপৰ বিষ অতি মাৰাত্মক৷ এনে
সৰ্পদংশন মানুহৰ বা আন জীৱ জন্তুৰ বাবে মৃত্যুঘাতী হ'ব পাৰে৷

সাধাৰণতে লেলাউটি নিঃসৰণ কৰা বিকশিত পেৰ'টিড গ্লেণ্ডত সাপৰ বিষ প্ৰস্তুত হয়। চকুৰ
পিছফালে থকা এল্ভিঅ'লাইত ই সঞ্চিত হৈ থাকে আৰু ফোপোলা চুঙাকৃতিৰ বিষদাঁতলৈ
ঐচ্চিকভাৱে নিঃসৰিত হয়। এশৰ পৰা এহেজাৰ পৰ্যন্ত বিভিন্ন প্ৰ'টিন আৰু এন্জাইমেৰে এই
বিষ গঠিত হয়। সেইবোৰৰ কামো ভিন ভিন যেনে- চিকাৰৰ হৃদতন্ত্ৰৰ কামত আউল লগোৱা বা বিষ
সোনকালে প্ৰবেশ কৰিবলৈ কলাৰ শোহন ক্ষমতা বৃদ্ধি কৰা আদি৷ বেলেগ বেলেগ পৰিয়ালৰ আৰু
বেলেগ বেলেগ প্ৰজাতিৰ সাপৰ বিষৰ শক্তি ভিন্ন। জীৱবিজ্ঞানীসকলৰ মতে মিন'চিন কালৰ
সময়তে সাপৰ বিষ তৈয়াৰ কৰিব পৰা ক্ষমতাৰ উদ্ভৱ হয়।

বৰ্তমানৰ সমীক্ষাত এই পৰ্যন্ত সাপৰ সৰ্বমুঠ ১৫টা পৰিয়াল, ৪৫৬ টা গণ, আৰু
২,৯০০টাতকৈ বেচি প্ৰজাতি আছে। সাপৰ আকাৰ খুব সৰুৰপৰা- ১০ চে.মি.ৰপৰা
(যেনে-Leptotyphlops carlae) আৰম্ভ কৰি সৰ্বোচ্চ ২৫ ফুট বা ৭.৬ মিটাৰ (যেনে-অজগৰ
(Pythonidae), , অ্যানাকোন্ডা) পৰ্যন্ত হব পাৰে। সম্প্ৰতি আবিষ্কৃত টাইটানব’ৱা
(Titanoboa) সাপৰ জীবাশ্ম প্ৰায় ১৩ মিটাৰ বা ৪৩ ফুট দীঘল। ই উত্তৰ পূব কলম্বিয়াৰ
ক্ৰান্তীয় বৰ্ষাৰণ্য অঞ্চলত বাস কৰিছিল৷ সেই ঠাইত প্ৰাপ্ত কশেৰোকা (vertebra)ৰপৰা
ইয়াৰ দৈঘ্য ঠাৱৰ কৰা হৈছে৷

সাপ এবিধ উপাংগবিহীন দীঘলদেহী প্ৰাণী৷ চালৰ সংকুচন আৰু সম্প্ৰসাৰণ, দেহৰ ভাজৰ
প্ৰক্ষেপণৰ সহায়ত ইহঁতে গতি কৰে৷ সাপৰ কেৱল মেৰুদণ্ডহে আছে৷ ইহঁতৰ বুকুৰ কামিহাড়
নাই৷ ৰঙা,বগা,কলা, হালধীয়া, সেউজীয়া আদি ভিভিন্ন ৰঙৰ সাপ দেখা যায়৷ সাপ এবিধ
শীতলৰক্তী প্ৰাণী৷ পৰিবেশৰ উষ্ণতাৰ তাৰতম্যৰ লগে লগে ইহঁতৰ দেহৰ উষ্ণতাৰ পৰিবৰ্তন
হয়৷ পূৰ্ণগ্ৰীষ্মকালত বা পূৰ্ণ শীতকালত ইহতে দেহৰ উষ্ণতাৰ ভাৰসাম্য ৰক্ষাৰ বাবে
গাত, শিলৰ ফাঁক, গুহা আদিত নিস্কৃয় হৈ লুকাই থাকে৷ ইয়াক গ্ৰীষ্মনিদ্ৰা
(aestivation) আৰু শীতনিদ্ৰা (hibernation) বোলা হয়৷ সাপে গাৰ ছালখন বছৰি ১/২ বাৰ
সলনি কৰে৷ ইয়াক মোট সলোৱা বোলা হয়৷ পোৱালি সাপে গাৰ বাঢ়ন প্ৰক্ৰিয়াৰ বাবে বছৰত
কেইবাবাৰো মোট সলায়৷ মোট সলোৱাৰ আগে আগে সাপে কেইদিনমানৰ বাবে আহাৰ খাবলৈ এৰি
আত্মগোপন কৰে৷ লাহে লাহে ওপৰৰ চালখন শুকাই নিৰস হৈ আহে আৰু ভিতৰৰ নতুন চালখনৰ ওপৰত
এটা পিচল অৱস্থাৰ সৃষ্টি হয় আৰু পুৰণা চালখন সহজে এৰাই যায়৷ ই প্ৰথমে খহটা শিল বা
কাঠৰ টুকুৰাৰ ওপৰত ঘহাঁই মূৰৰফালৰ চালৰ অংশটো এৰোৱাই তাৰ পাছত গোটেই চালখন
নেগুৰডালৰফালে সহজে এৰায় যায়৷ সাপৰ দৃষ্টিশক্তি প্ৰখৰ নহয়৷ ই ঘ্ৰাণশক্তি বা দেশত
অনুভৱ হোৱা কম্পনশক্তিৰ সহায়ত খাদ্যৰ সন্ধান কৰে৷

প্ৰজননত আগ্ৰহী স্ত্ৰী সাপে পূৰ্ণবয়স্ক পুং সাপক আকৰ্ষিত কৰিবৰ বাবে শৰীৰৰপৰা এক
যৌন উত্তেজক ৰস (pheromones) নিসৰণ কৰে৷ ইয়াৰ আধৰতে পুং সাপটোৱে যৌন মিলনৰ বাবে
স্ত্ৰী সংগী বিচাৰি লয়৷ সাপৰ প্ৰজাতিৰ ওপৰত নিৰ্ভৰ কৰি , সাপে ৬ পৰা ১০০টাৰ ভিতৰত
কণী পাৰিব পাৰে৷ গছৰ ধোন্দ, শিলৰ ফাক, গাত, আদিত সাধাৰণতে সাপে কণী পাৰে৷ কণীৰ
খোলাটো অলপ লেকেটা (leathery )ধৰণৰ৷ কণী পৰাৰ পাছত প্ৰায়বিলাক সাপেই কণীখিনিৰ লগত
সম্পৰ্ক নাৰাখে৷ প্ৰকৃতিত প্ৰাকৃতিকভাৱে কণীৰ ভিতৰত পোৱালি ডাঙৰ হৈ জন্ম হয়৷
প্ৰজাতি ভেদে কণীৰপৰা পোৱালি ওলোৱাৰ সময় বেলেগ বেলেগ যদিও গড় হিচাবে ৬০ দিনমান
সময় লাগে। কণীৰ চোকোৰাটো ফালিবৰ বাবে ইহঁতৰ এক বিশেষ জন্ম দাঁত(egg tooth) থাকে৷
জন্মৰ পাছতে এই দাঁত সৰি পৰে৷ জন্মৰ পাছতে পোৱালি সাপে নিজৰ যত্ন লব পৰাকৈ
কাৰ্যক্ষম হৈ উঠে৷ বেচিভাগ সাপৰ প্ৰজাতিয়েই কণী পাৰে আৰু কণীপৰাই পোৱালি ওলায়৷
সাপে কণী উমনি নিদিয়ে যদিও কিছুমান সাপে (যেনে-অজগৰ) কণী পৰাৰ পাছত কণীৰ চাৰিওফালে
পোৱালি নোলোৱালৈকে মেৰ পাতি থাকে৷ ৰাজফেঁটী (King Cobra)সাপে শুকান পাত আদিৰে কণী
পাৰিবৰ বাবে বাহ সাজি লয় আৰু পোৱালি নোলোৱালৈকে স্ত্ৰী আৰু পুং দুয়োটা সাপেই
ৰখীয়া হৈ থাকে৷ আন কিছুমান সাপে পোৱালি উলোৱা সময়লৈকে দেহৰ ভিতৰতে কণীসমূহ উম দি
ৰাখি পোৱালি দিয়া দেখা যায়৷ যেনে- copperheads, boa constrictors, rattlesnakes,
আৰু garter snakes আদি৷

সাপ এবিধ প্ৰাণীভোজী(carnivorous) প্ৰাণী৷ সাপে বিভিন্ন ধৰণৰ সৰু-বৰ প্ৰাণী ধৰি
খায়৷ ভেকুলী,মাছ, নিগনী, কীট-পতংগ, চৰাই, চৰাইৰ কণী, সাপ আদিয়েই প্ৰধান৷ সাপে
ইয়াৰ দাঁত চিকাৰ ধৰিবৰ বাবেহে ব্যৱহাৰ কৰে৷ ই ইয়াৰ আহাৰ পোনে পোনে গোটাকৈয়ে গিলি
থয়৷ সাপৰ মুখ আৰু শৰীৰৰ পেশীবোৰ ইলাচস্টিকৰ দৰে বহল কৰিব পাৰি বাবে ই মূৰ বা
শৰীৰতকৈ ডাঙৰ আকাৰৰ আহাৰ গিলিব পাৰে৷ সেয়ে ই এবাৰ আহাৰ খোৱাৰ পাছত বহু সময়লৈকে
আহাৰৰপ্ৰয়োজনীয়তা অনুভৱ নকৰে বা নোখোৱাকৈ থাকিব পাৰে৷ কিছুমান সাপে চিকাৰ খোৱাৰ
আগেয়ে দাঁতেৰে আঘাট কৰি নতুবা মেৰিয়াই হেঁচা মাৰি, মাৰি লয় আৰু কিছুমান সাপে
জীয়াই জীয়াই গিলি থয়৷ আহাৰ গিলাৰ পাছত পাচন ক্ৰিয়াৰ বাবে ই নিচল হৈ জিৰণি লয়৷
সাপ এবিধ শীতলৰক্তী প্ৰাণী হোৱা বাবে পাচন ক্ৰিয়া পাৰিপাৰ্শীয় উষ্ণতাৰ ওপৰত
নিৰ্ভৰ কৰে৷ পাচন ক্ৰিয়াৰ বাবে প্ৰয়োজনীয় উষ্ণতা হ'ল 30 °C (86 °F)৷

পৃথিৱীত সাপৰ প্ৰায় ৩০০০ প্ৰজাতি পোৱা যায় যাৰ প্ৰায় ১৫% মানুহৰ বাবে বিপজ্জনক।
চিকাৰৰ গাত বিষদাঁতেৰে দংশন নতুবা শৰীৰেৰে মেৰিয়াই ধৰি চিকাৰৰ মৃত্যু ঘটায়৷
সাধাৰণতে আত্মৰক্ষা আৰু চিকাৰৰ উদ্দেশ্যে সাপে বিষ ব্যৱহাৰ কৰে৷ সৰ্পদংশনৰ ফলাফল
বহুতো কাৰকৰ ওপৰত নিৰ্ভৰ কৰে, যেনে- সাপৰ প্ৰজাতি, দংশন কৰা শৰীৰৰ স্থান, প্ৰবেশ
কৰা বিষৰ পৰিমাণ, আৰু আক্ৰান্তৰ স্বাস্থ্য। সৰ্পদংশনৰ পিছত ব্যক্তিজন প্ৰায়েই
আতঙ্কগ্ৰস্ততাত ভোগে। তাৰোপৰি অট'ন'মিক নাৰ্ভাছ চীষ্টেমৰ দ্বাৰা টেকীকাৰ্ডিয়া,
বুকুৰ ধপধপনি আৰু বমিৰ ভাৱ হ'ব পাৰে। বিষ নথকা সাপে খোঁটাৰ ফলত দাঁতৰ আঘাতৰ পৰা বা
বীজাণুৰ সংক্ৰমণৰ পৰা ক্ষতৰ সৃষ্টি হ'ব পাৰে। সৰ্পদংশনৰ পৰা হ'ব পৰা এনাফাইলেক্সিছৰ
ফলত মানুহ মৃত্যুমুখত পৰিব পাৰে।

পৃথিৱীৰ বহুতো ঠাইত, বিশেষকৈ ভাৰতত ৰাস্তাৰ দাঁতিত, মেলা আদিত কিছুমান লোকে বাহঁৰ
টুকুৰিত কঢ়িয়াই ফুৰা সাপ বাঁহী জাতীয় বাদ্য বজাই নচুৱাই থকা দেখা যায়। সাপে
কাণেৰে নুশুনে, মুখেৰে বজাই থাকোতে ইফাল সিফাল কৰি থকা বাঁহীটোৰ শব্দতৰংগৰ লয়লাসত
সাপোৱেও তাৰ মূৰটো ইফাল সিফাল কৰি থাকে। এনেদৰে থকাত সাপটোৱে নাচি থকাৰ দৰে লাগে।
কিন্তু ১৯৭২ চনৰ ৱাইল্ডলাইফ প্ৰটেকচন এক্ট মতে এনে কাৰ্যত নিষেধাজ্ঞা ধায্য কৰা
হৈছে৷

পশ্চিমীয়া আৰু এছিয়াৰ বহুতো দেশত সাপৰ মাংস বা সাপৰ তেজ খাদ্য হিচাবে ব্যৱহাৰ কৰা
হয়৷ এছিয়াৰ চীন, টাইৱান, থাইলেণ্ড, ইণ্ডোনেচিয়া, ভিয়েটনাম, কম্বোডিয়া আদি দেশত
সাপৰ তেজ সুৰা আদিৰ লগত মিহলি কৰি কৰি গ্ৰহণ কৰে৷ বিশেষকৈ ফেটী সাপৰ তেজে যৌন শক্তি
প্ৰদান কৰে বুলি বিশ্বাস কৰা হয়৷

পৃথিৱীৰ বহুতো দেশত সাপ পোহনীয়া জন্তু হিচাবে ৰখাটো এক হবি হিচাবে পৰিগণিত হৈছে৷
বিশেষকৈ ball python আৰু corn snake৷ সাপৰ এনে চাহিদা পূৰণৰ বাবে captive breeding
industry আদিৰো স্থাপন হৈছে৷

পৃথিৱীৰ বহুতো দেশত সাপ বা সাপৰ প্ৰতীকৰ পূজা অৰ্চনা কৰা হয়৷ ভাৰত,গ্ৰীচ, আফ্ৰিকা,
ইউৰোপ আৰু আমেৰিকাৰ কোনো কোনো অঞ্চলত ইয়াৰ পূজা কৰা হয়৷ ভাৰতত প্ৰতি বছৰে নাগ
পঞ্চমী উৎসৱ পালন কৰা হয়৷ বিভিন্ন ধৰ্মীয় পৌৰাণিক আখ্যানতো সাপৰ উল্লেখ দেখা
যায়৷

সাপৰ বিষৰ ওপৰত বিভিন্ন পৰীক্ষাগাৰত বিভিন্ন পৰীক্ষা চলি আহিছে৷ ইয়াৰ প্ৰতিবিষ
সাপে খোটা লোকৰ চিকিৎসাত ব্যৱহাৰ কৰা হয়। ইয়াৰ বিষ (venom) কৰ্কট ৰোগৰ চিকিৎসা
আদিত ব্যৱহাৰ কৰা হয়৷



https://as.wikipedia.org/wiki/%E0%A6%B8%E0%A6%82%E0%A6%96%E0%A7%8D%E0%A6%AF%E0%A6%BE

সংখ্যা (ইংৰাজী: Number) হ’ল বাস্তৱ জগতৰ (real world) বস্তুবোৰৰ পৰিমান
প্ৰতিকাত্মক (ইংৰাজী: abstraction) ৰূপত প্ৰকাশ কৰাৰ পদ্ধতি। সংখ্যাবোৰ প্ৰকাশ
কৰিবলৈ ব্যৱহাৰ কৰা চিহ্নক অংক (ইংৰাজী: digit) বোলা হয়। অংকক সংখ্যাৰূপে প্ৰকাশ
কৰা নিয়মক সংখ্যা পদ্ধতি (ইংৰাজী: number system) বোলা হয়। অংক, সংখ্যা আৰু ইহঁতক
বাস্তৱজগতৰ তাত্বিক অনুৰূপত (ইংৰাজী: abstract model) প্ৰকাশ কৰা আৰু সিহঁতৰ
পাৰস্পৰিক সম্পৰ্কৰ বিষয়ে কৰা বিজ্ঞানসন্মত পদ্ধতিকে "গণিত" (ইংৰাজী: mathematics)
বোলা হয়।

আদিম মানৱৰ বিকাশৰ লগে লগে জীৱন-ধাৰণৰ পদ্ধতিৰ - যেনে পশুপালন, কৃষিজিৱী সমাজত
মাটিৰ ভাগ-বতৰা, সাংস্কৃতিক দিশত যেনে দলৰ সদস্য সংখ্যাৰ হিচাব ৰখা আদিৰ লগত
খাপখুৱাই হিচাবৰ সহজ উপায়ৰ প্ৰয়োজন হৈ আহিল। সেয়ে বিকশিত মস্তিষ্কৰ মানৱে
(উদাহৰণ স্বৰূপে) ছাগলী, গৰু আদিৰ হিচাপ ৰাখিবলৈ এটা জন্তুৰ বাবে এটা শিলগুটি বা
কেতিয়াবা এটা বস্তুৰ বাবে এদাল ৰচীত বন্ধা এটা গাঠি - আদি নিয়মত হিচাবৰ সৰলীকৰণ
কৰিলে। ভৱিষ্যতে ইয়েই গৈ স্বাভাবিক সংখ্যা (ইংৰাজী: natural number) ৰূপে চিহ্ন
আকাৰ লাভ কৰিলে। পৰবৰ্তী কালত ইয়াৰ আৰু বিকাশ ঘটিব।

গণিতত প্ৰাচীন ভাৰতীয় সভ্যতাৰ বিশিষ্ট পণ্ডিত - যেনে আৰ্য্যভট্ট, বৰাহমিহিৰ,
খনাৱতী[উদ্ধৃতিৰ প্ৰয়োজন] আদিয়ে শূণ্যৰ ব্যৱহাৰ কৰি দশমিক পদ্ধতি প্ৰৱৰ্তন কৰে।
আধুনিক গণিতৰ বিকাশত এই আবিস্কাৰৰ ভূমিকা অপৰিসীম। পাছৰ যুগত, পাট আৰু মছলাৰ
বাণিজ্যৰ ফলত হোৱা সাংস্কৃতিক আদান-প্ৰদানৰ জৰিয়তে সংখ্যাজ্ঞান আৰবলৈ বিস্তাৰিত
হয় আৰু অধিক বিকশিত হয়। বৰ্তমান দশমিক সংখ্যা প্ৰণালী আৰু গণিত বিষয়ৰ চৰ্চাৰ
পশ্চিমীয়া শৈলী এই দুই সভ্যতাৰ গৱেষণাৰ ওপৰত আধাৰিত।

বৰ্তমান গণিতৰ জন্ম হৈছিল গণনা শব্দৰ পৰা। গণনাৰ ধাৰণা পৰাই প্ৰথম সংখ্যা ব্যৱহাৰৰ
প্ৰয়োজনীয়তা অনুভৱ হৈছিল যদিও সংখ্যাৰ জন্ম হৈছিল অনেক সময়ৰ পিছত। প্ৰাচীন
প্ৰস্তৰ যুগত মানুহ যেতিয়া গুহাত বসবাস কৰিছিল তেতিয়াওঁ এক-দুই পৰ্যন্ত গণনা
কৰিছিল বুলি ধাৰণা কৰা হয়। তেতিয়া পাৰিবাৰিক বা সামাজিক জীৱন ভালদৰে আৰম্ভ নহলেও
পদাৰ্থৰ ৰূপ সম্বন্ধে তেওঁলোকৰ ধাৰণা আছিল। নৱ প্ৰস্তৰ যুগত মানুহে খাদ্য আহৰণ,
উৎপাদন আৰু সঞ্চয় কৰিবলৈ আৰম্ভ কৰে। মাটি, কাঠ আৰু বয়ন শিল্পৰ প্ৰসাৰ ঘটে যাৰ
অনেক নমুনা বৰ্তমান সময়ত আবিষ্কৃত হৈছে। অধিকাংশৰ মতে সেই সময়তেই ভাষাৰ বিকাশ
ঘটে। ভাষাৰ যি বিকাশ হৈছিল তাৰ তুলনাত সংখ্যাত ধাৰণা আছিল বেছি স্পষ্ট। কিয়নো
সংখ্যাবোৰৰ সদায় বিভিন্ন বস্তুৰ সৈতে সম্পৰ্ক থাকে। যেনে, পশুটো, দুই হাত, এযোৰ
চৰাই, এটা মাছ, বহুটো গছ, সাতটা তৰা ইত্যাদি। আনকি অস্ট্ৰেলিয়া, আমেৰিকা আৰু
আফ্ৰিকাৰ অনেক ঠাইত আজিৰ পৰা মাত্ৰ দুশ বছৰ আগলৈকে এই ব্যৱস্থা আছিল।

"বিশুদ্ধ সংখ্যা" বুলি ক’লে বস্তু নিৰপেক্ষ সংখ্যাৰ ধাৰণাক বুজায়। প্ৰস্তৰ যুগৰ
পৰাই আৰু অনেক সময়ত এই ধাৰণাৰ বিকাশ ঘটিছিল। এক বা দুইৰ সীমা চেৰাই আৰু ডাঙৰ
সংখ্যা নিৰ্দেশ কৰোতে প্ৰথমে কেৱল যোগ ব্যৱহাৰ কৰা হৈছিল। পাছত লাহে লাহে যোগ আৰু
গণনাৰ সহায়ত সৰুৰ পৰা ডাঙৰ সংখ্যাৰ দিশে যাবলৈ আৰম্ভ কৰে। দুটা অস্ট্ৰেলীয় গোটৰ
উদাহৰণ তলত দিয়া হ’ল:-

বাণিজ্যৰ প্ৰসাৰৰ লগে লগে সংখ্যাৰ ধাৰণা স্পষ্ট হ’বলৈ আৰম্ভ হয় কাৰণ তেতিয়া হিচাপ
সংৰক্ষণ প্ৰক্ৰিয়াৰ প্ৰয়োজন পৰে আৰু এটা গোটৰ লগত আৰু এক গোত্ৰৰ তথ্যৰ আদান
প্ৰদান জৰুৰী হৈ উঠে। এটি স্পষ্ট সংখ্যা ধাৰণাৰ উদাহৰণ হিচাপে অসমীয়া সংখ্যা
পদ্ধতিৰ কথা কব পাৰি য’ত দশমিক প্ৰণালী ব্যৱহাৰ কৰি সংখ্যা গণনা কৰা হয়। একৰ পৰা
দহলৈকে এই সংখ্যাকেইটাক মূল সংখ্যা বোলা হয়।

বাইনাৰি সংখ্যা ব্যৱস্থাত মাত্ৰ দুটা অংক, ০ আৰু ১ ব্যৱহাৰ কৰা হয়। যেনে, দশমিক ৬
সংখ্যাটি বাইনাৰিত প্ৰকাশিত হ’ব ১১০ হিচাপে। প্ৰতিটো অৱস্থানৰ গুৰুত্ব (weight) ২
কৰি অৰ্থাৎ ৬ = ১* ২২+১* ২১+১* ২০। এই সংখ্যা পদ্ধতিৰ সুবিধা হ’ল বৈদ্যুতিক বৰ্তনীত
খুব সহজেই বাইনাৰি সংখ্যাৰ হিচাপ কৰা যায়, ফলত কম্পিউটাৰ আৰু ডিজিটেল বৰ্তনীত এই
সংখ্যা ব্যৱস্থাৰ ব্যাপক প্ৰচলন হৈ আহিছে।



https://as.wikipedia.org/wiki/%E0%A6%B6%E0%A7%8D%E0%A7%B0%E0%A7%87%E0%A6%A3%E0%A7%80_(%E0%A6%9C%E0%A7%80%E0%A7%B1%E0%A6%AC%E0%A6%BF%E0%A6%A6%E0%A7%8D%E0%A6%AF%E0%A6%BE)

জীৱবৈজ্ঞানিক শ্ৰেণীবিভাজনত, শ্ৰেণী (লেটিন: classis ) হৈছে, ৰাজ্য, পৰ্ব , বৰ্গ ,
পৰিয়াল, গণ , আৰু প্ৰজাতি আদিৰ দৰে এটা বৰ্গীয় স্থান, যি পৰ্ব আৰু বৰ্গ মাজত
অৱস্থান কৰে ।

১৬৯৪ চনত, শ্ৰেণী যে এটা সুনিৰ্দিষ্ট নামেৰে সৈতে এটা বিশিষ্ট বৰ্গীয় স্থান, সেইটো
ফ্ৰান্সৰ উদ্ভিদবিদ জোছেফ পিট্টন ডে টৰ্নেফৰ্টে তেওঁৰ এলিমেণ্টছ ডে বটেনিকত
প্ৰথমবাৰৰ বাবে উল্লেখ কৰিছিল ।

কেৰলাছ লিনিয়াছে তেওঁৰ ছিষ্টেমা নেচাৰিয়াৰ (১৭৩৫) প্ৰথম সংস্কৰণততেওঁৰ ৰাজ্য
এনিমেল, ভেজিটেবিল আৰু লেপিডিয়ামক শ্ৰেণী হিচাপেহে বিভক্ত কৰিছিল । আজিকালি
ব্যৱহাৰ হোৱা শ্ৰেণীবোৰৰ ভিতৰত কেৱল এনিমেল ( প্ৰাণী )ৰ ক্ষেত্ৰতহে সাদৃশ্য
পৰিলক্ষিত হয় । আৰ্নষ্ট হেকেলে ১৯বিংশ শতিকাত, পৰ্বৰ ধাৰণা অৱতাৰনা নকৰালৈকে
শ্ৰেণীকেই বৰ্গীকৰণৰ সৰ্বোচ্চ স্থান বুলি গন্য কৰা হৈছিল ।



https://as.wikipedia.org/wiki/%E0%A6%B6%E0%A6%BF%E0%A7%B1%E0%A6%B8%E0%A6%BE%E0%A6%97%E0%A7%B0_%E0%A6%9C%E0%A6%BF%E0%A6%B2%E0%A6%BE

শিৱসাগৰ জিলা (ইংৰাজী: Sivasagar) ভাৰতৰ অসম ৰাজ্যৰ এখন প্ৰশাসনিক জিলা৷
ঐতিহাসিকভাবে এখন অতি গুৰুত্বপূৰ্ণ জিলা। ছশ বছৰীয়া আহোম ৰাজবংশৰ বহু উত্থান-পতনৰ
সাক্ষী এই শিৱসাগৰ। সমগ্ৰ জিলাখনতে আহোমৰ শাসনকালৰ অলেখ স্থাপত্য,ভাস্কৰ্য, মৈদাম,
পুখুৰী, গড়, আলিবাট আদি সিঁচৰতি হৈ আছে।

স্বৰ্গদেও ৰুদ্ৰসিংহৰ মৃত্যুৰ পিছত তেওঁৰ ভাতৃ শিৱসিংহ ৰাজসিংহাসনত বহে। সিংহাসনত
বহি চাৰি গৰাকী কুঁৱৰী থকাৰ পিছতো স্বৰ্গদেও শিৱসিংহই চিনাতলীয়া নটৰ জীয়েক ফুলমতী
বা ফুলেশ্বৰীক পৰ্বতীয়া কুঁৱৰী কৰি আনে। ৰজাৰ কুঁৱৰী হৈ ফুলমতীয়ে নাম ললে
প্ৰমথেশ্বৰী। ফুলেশ্বৰী কুঁৱৰী কেৱল সুন্দৰীয়ে নাছিল, আছিল অতিকৈ বুদ্ধিমতী আৰু
উচ্চাভিলাষী। ৰাজ্যাভিষেক হোৱাৰ ছমাহ নৌহওঁতে 'ছত্ৰভঙ্গ যোগ' পৰাৰ চেলু উলিয়াই
স্বৰ্গদেওক ৰাজকাৰ্যৰ পৰা অব্যাহতি দিয়ালে আৰু সোণ-ৰূপৰ মোহৰ মৰাই নিজে বৰৰজা হ'ল।

সন্তান প্ৰসবৰ সময়ত ফুলেশ্বৰী কুৱঁৰীৰ মৃত্যু হয়। ফুলেশ্বৰী কুঁৱৰীৰ মৃত্যুৰ পিছত
তেওঁৰে ভনীয়েক দ্ৰৌপদীক স্বৰ্গদেৱে বিয়া কৰায়। ৰাণী হৈ দ্ৰৌপদীয়ে অম্বিকা নাম
ল'লে। এইবাৰ বৰৰজা হ'ল অম্বিকা। বৰৰজা হৈ অম্বিকাই স্বামী শিৱসিংহৰ নামত এটা পুখুৰী
খন্দায় আৰু তাৰ পাৰত দৌল নিৰ্মাণ কৰায়। এই পুখুৰীটোৱে হ'ল শিৱসাগৰ পুখুৰী। আহোম
শাসনৰ প্ৰশাসনীয় কেন্দ্ৰ আছিল ৰংপুৰ নগৰ। কাৰেংঘৰক কেন্দ্ৰ কৰি চৌপাশৰ অঞ্চলটোৱে
আছিল তাহানিৰ ৰংপুৰ। বৃটিছসকল আহি প্ৰথমে শিৱসাগৰ পুখুৰীৰ আশে-পাশে এই অঞ্চলৰ
প্ৰশাসনীয় কেন্দ্ৰ স্থাপন কৰিছিল। তেনেকৈয়ে কলঞ্চুপাৰ বুলি জনাজাত ঠাইখন লাহে
লাহে শিৱসাগৰ নামেৰে পৰিচিত হয়।

২০১১ চনৰ লোকপিয়ল অনুসৰি শিৱসাগৰ জিলাৰ জনসংখ্যা ১,১৫০,২৫৩ জন; ইয়াৰে পুৰুষ
৫,৮৯,৪৫৪ জন আৰু মহিলা ৫৬০,৭৯৯ জনী। মহিলাৰ সংখ্যা প্ৰতি ১০০০ পুৰুষৰ বিপৰীতে ৯৫১
জনী। জন-ঘনত্ব প্ৰতি বৰ্গ কিঃমিঃত ৪৩১ জন। দহ বছৰত জনসংখ্যা বৃদ্ধিৰ হাৰ ৯.৩৭%।
শিক্ষিতৰ হাৰ ৮১.৩৬%।



https://as.wikipedia.org/wiki/%E0%A6%B6%E0%A6%BF%E0%A7%B1%E0%A6%B8%E0%A6%BE%E0%A6%97%E0%A7%B0%E0%A7%B0_%E0%A6%B6%E0%A6%BF%E0%A7%B1%E0%A6%A6%E0%A7%8C%E0%A6%B2

শিৱদৌল শিৱসাগৰ জিলাৰ, শিৱসাগৰ নগৰৰ শিৱসাগৰ পুখুৰীৰ (বৰপুখুৰী) পাৰত অৱস্থিত।
স্বৰ্গদেউ শিৱসিংহই প্ৰথমা ৰাণী বৰৰজা ফুলেশ্বৰী কুঁৱৰীৰ মৃত্যুৰ পাছত তেওঁৰে
বিবাহিতা ভনীয়েক দ্ৰৌপদীক বিবাহ কৰাই অম্বিকা কুঁৱৰীবা মদাম্বিকা নাম দি বৰৰজা
পাতিছিল। এইগৰাকী কুঁৱৰীৰ নিৰ্দেশক্ৰমেই ১৭৩১ খৃঃত সোণৰ ক'লচীৰে সৈতে শিৱদৌল,
দেৱীদৌল আৰু বিষ্ণু দৌল নিৰ্মাণ কৰাৰ লগতে শিৱসাগৰ পুখুৰী খন্দোৱা হৈছিল। এই শিৱদৌল
অসমৰ সকলোবোৰ দৌলতকৈ ওখ দৌল[উদ্ধৃতিৰ প্ৰয়োজন]। কৰ্দৈশিৰীয়া এই দৌলৰ উচ্চতা ১২০
হাত আৰু দৌলটিৰ ওপৰত থকা কলচীৰ উচ্চতা ৭.৫ ফুট। শিৱদৌলৰ কলচীটোত থকা সোণখিনি এৰুৱাই
নিবৰ কাৰণে মানে কলচীটোলৈ গুলিয়াইছিল, কিন্তু কলচীটো বা সোণখিনি খহাব নোৱাৰিলে।
১৯৫০ চনৰ ভূমিকম্পত কলচীটো খহি পৰিছিল যদিও ইয়াক আগৰ স্থানত স্থাপন কৰা হয়। এই
দৌলটোত সদায়ে শিৱৰ পূজা অৰ্চনা হয়। শিৱৰাত্ৰিত এই দৌলৰ কাষতে এখন ডাঙৰ মেলা হয়।



https://as.wikipedia.org/wiki/%E0%A6%B6%E0%A6%A6%E0%A6%BF%E0%A6%AF%E0%A6%BC%E0%A6%BE

শদিয়া (অসমীয়া: শদিয়া, [Xodia]) হ'ল উত্তৰ-পূৱ ভাৰতৰ অন্তৰ্গত অসম ৰাজ্যৰ এখন
সৰু নগৰ। ই তিনিচুকীয়া জিলাত অৱস্থিত। লোহিত নদীৰ পাৰত থকা এই চহৰখনৰ প্ৰায়
চাৰিওকাষ হিমালয় পৰ্বতে আগুৰি আছে। শদিয়া শতফুল নামৰ এবিধ বিশেষ ফুলৰ বাৰে
প্ৰখ্যাত।

শদিয়া, ১১৮৭ খ্ৰীষ্টাব্দত বীৰপালে উত্তৰ-পূৱ অসম আৰু বৰ্তমানৰ অৰুণাচল প্ৰদেশৰ
কিছু অংশলৈ স্থাপন কৰা চুতীয়া ৰাজ্যৰ ৰাজধানী আছিল। বীৰপালৰ পুত্ৰ গৌৰিনাৰায়নে
ত্ৰয়োদশ শতিকাত শদিয়াত ৰাজধানী স্থাপন কৰে আৰু ষষ্ঠদশ শতিকালৈকে ই ৰাজধানী হৈ
থাকে। শদিয়াত বৃট্ৰিছ ৰাজৰ পূৱ বংগ আৰু অসম অঞ্চলৰ অন্তৰ্গত লক্ষীমপুৰ জিলাৰ
উত্তৰ-পূৱ সিমান্তৰ ছাউনী আছিল। নদীৰ আনটো পাৰত অসম-বংগ সংযোগী ৰেল লাইনৰ বাবে এটা
ৰেলৱে ষ্টেচন আছিল। শদিয়াক সেনাৰ দুৰ্গ হিচাপেও ব্যৱহাৰ কৰা হৈছিল। তাৰ বজাৰত,
মিচিমি, আবৰ, আৰু খামতি আদি সীমান্তৰ সিপাৰৰ পৰ্বতীয়া লোক সকলে কপাহী কাপোৰ, নিমখ
আৰু ধাতৱ বস্তুৰ বিনিময়ত ৰবৰ, মম, হাতী দাঁত, আৰু কস্তুৰী আনি দিছিল।

শদিয়াৰ ভৌগলিক অৱস্থান হ'ল- 27°50′N 95°40′E﻿ / ﻿27.83°N 95.67°E﻿ / 27.83; 95.67
সমুদ্ৰ পৃষ্ঠৰ পৰা উচ্চতা প্ৰায় ১২৩ মি (৪০৪ ফুট)।

শদিয়াক বহুলোকে দিহং (চাংপু, ছিয়াং, ব্ৰহ্মপুত্ৰৰ প্ৰধান সুঁতি), দিবাং, আৰু
লোহিত নদীৰ সংগমেৰে গঠিত বিশাল ব্ৰহ্মপুত্ৰই সৃষ্টি কৰা পৃথিবীৰ আটাইতকৈ বৃহৎ
ভূ-খণ্ড বুলি গণ্য কৰে।

শদিয়া লক্ষীমপুৰ (লোক সভা সমষ্টি)ৰ অন্তৰ্গত, বিধান সভা সমষ্টিৰ নাম হ'ল ১২৬ নং
শদিয়া বিধান সভা সমষ্টি।

তিনিচুকীয়া জিলাৰ তিনিটা মহকুমাৰ ভিতৰত শদিয়া এটা অন্যতম মহকুমা। চপাখোৱা শদিয়াৰ
কেন্দ্ৰবিন্দু



https://as.wikipedia.org/wiki/%E0%A6%B2%E0%A6%BE%E0%A6%B2%E0%A6%95%E0%A6%BF%E0%A6%B2%E0%A7%8D%E0%A6%B2%E0%A6%BE

লাল কিল্লা (হিন্দী: लाल क़िला; উৰ্দু: لال قلعہ; ইংৰাজী: Red Fort) খ্ৰীষ্টিয়
সপ্তদশ শতাব্দীত প্ৰাচীৰ-বেষ্টিত পুৰণি দিল্লী (বৰ্তমান দিল্লী, ভাৰত) চহৰত মুগল
সম্ৰাট ছাহজাহানৰ (১৬২৮-৫৮) দ্বাৰা নিৰ্মিত এটা দুৰ্গ। ১৮৫৭ চনলৈকে এই দুৰ্গটো মুগল
সাম্ৰাজ্যৰ ৰাজধানী আছিল। ইয়াৰ পাছত ব্ৰিটিছ ভাৰতীয় চৰকাৰে মুগল সম্ৰাট দ্বিতীয়
বাহাদুৰ শাহক পৰাভূত কৰি ভাৰতৰ ৰাজধানী কলকাতালৈ স্থানান্তৰিত কৰে। ১৯৪৭ চনলৈকে
ব্ৰিটিছসকলে এই দুৰ্গটোক এটা সামৰিক চাউনী হিচাপে ব্যৱহাৰ কৰিছিল। বৰ্তমান এইটো এটা
জনপ্ৰিয় পৰ্যটন কেন্দ্ৰ আৰু ভাৰতীয় প্ৰজাতন্ত্ৰৰ সাৰ্বভৌমত্বৰ এটা শক্তিশালী
প্ৰতীক: প্ৰতি বছৰে ভাৰতীয় স্বাধীনতা দিৱস উপলক্ষে ভাৰতৰ প্ৰধানমন্ত্ৰীয়ে লাল
কিল্লাৰ লাহোৰি গেট সংলগ্ন এটা স্থানত জাতীয় পতাকা উত্তোলন কৰে। ২০০৭ চনত এই
কিলাটো ইউনেস্কো বিশ্ব ঐতিহ্যবাহী স্থান হিচাপে নিৰ্বাচিত হয়।

লালকিল্লা দিল্লীৰ উত্তৰ অংশত অৱস্থিত। মোগল শাসনৰ গৌৰৱৰ প্ৰতিনিধি এই কিল্লা মোগল
স্থাপত্য, শিল্পকৌশল আৰু সৃষ্টিশীলতাৰ স্বৰ্ণযুগৰ অনুপম এটি নিদৰ্শন। ই ভাৰতীয় আৰু
পাৰস্য স্থাপত্য কলাৰ এক সংমিশ্ৰণ। জাল-আকাৰ জ্যামিতিক নক্সাৰ গঠনশৈলীত দুৰ্গৰ
প্ৰাংগন নিৰ্মিত। পৰৱৰ্তীকালত ৰাজস্থান, দিল্লী, আগ্ৰা আৰু অন্যান্য অঞ্চলৰ বহু
স্থাপত্য এই জাতীয় নক্সাত নিৰ্মিত হয়। দুৰ্গটো ৰঙা(লাল) বেলেপাথৰৰ বেৰাৰ দ্বাৰা
বেষ্টিত। সেই বাবে ই লালকিল্লা নামে জনাজাত । ১৫৪৬ চনত ইছলাম শাহ শোৰীয়ে চেলিমগড়
দুৰ্গ নিৰ্মাণ কৰছিল, যিটো এই দুৰ্গটোৰ ঠিক কাষতেই আছিল। বৰ্তমানে উক্ত দুৰ্গটো
লালকিল্লাৰেই এটি অংশ। সমগ্ৰ দুৰ্গ প্ৰাংগনৰ আয়তন ১২০ একৰ। ই ইউনেস্কো বিশ্ব
ঐতিহ্য তালিকাৰ সংশোধিত অভিলিখনৰ (i), (ii), (iii) আৰু (iv) বিভাগৰ অন্তৰ্গত। ১৬৩৯
পৰা ১৮৪৮ চনৰ মধ্যৱৰ্তী সময়ত নিৰ্মিত ৬৫৬ মিটাৰ (২,১৫০ ফুট)x৩২৮ মিটাৰ (১,০৮০ ফুট)
আয়তনৰ এই কিল্লাৰ সৰ্বোচ্চ উচ্চতা ২৩ মিটাৰ (৭৫ ফুট)। ই যমুনা নদীৰ পাৰত অবস্থিত।
আগেয়ে ই এটা সেতুৰ সহায়ত চেলিমপুৰ দুৰ্গৰ লগত যুক্ত আছিল ৷ বৰ্তমান এই সেতুটো এটা
পথ হিচাবে ব্যৱহাৰ কৰা হয়৷ দুৰ্গ প্ৰাংগনৰ প্ৰাসাদটো 'দেওয়ান-ই-আমেৰ' (গণ দৰবাৰ
কক্ষ)ৰ পিছফালে অবস্থিত। এই প্ৰাসাদত অনেক উচ্চমানৰ কাৰুকাৰ্যখচিত শ্বেতপাথৰৰ
প্ৰাসাদ প্যাভিলিয়ন আছে। এইসমূহ 'নহৰ-ই-বেহেস্ত' নামে কৃত্ৰিম জলধাৰাৰ দ্বাৰা
পৰস্পৰৰ লগত যুক্ত। ইয়াতে দেওয়ান-ই-খাস (ব্যক্তিগত দৰবাৰ কক্ষ), বহু অন্যান্য
দৰকাৰী ব্যক্তিগত ভবন স্থাপন কৰা হৈছে, তাৰোপৰি সম্ৰাট ঔৰঙ্গজেৱৰ নিৰ্মিত মোতি
মছজিদ আদিও আছে।



https://as.wikipedia.org/wiki/%E0%A6%AF%E0%A6%BE%E0%A6%A6%E0%A7%B1_%E0%A6%AA%E0%A6%BE%E0%A6%AF%E0%A6%BC%E0%A7%87%E0%A6%82

যাদৱ পায়েং (ইংৰাজী: Jadav Payeng) এগৰাকী পৰিৱেশ কৰ্মী। মুলাই তেখেতৰ উপনাম।
তেখেতে অসমৰ যোৰহাট জিলাৰ ককিলামুখৰ ওচৰৰ ব্ৰহ্মপুত্ৰৰ ঔনামুখ চাপৰিৰ এক বৃহৎ
এলেকাত গছপুলি ৰোপণ কৰি এখন অৰণ্যলৈ ৰূপান্তৰ কৰিছিল। এই ৫৫০ হেক্টৰ অঞ্চল জুৰি থকা
এই অৰণ্যখন যাদৱ পায়েঙৰ সন্মানাৰ্থে 'মুলাই কাঠনি' নামেৰে নামকৰণ কৰা হৈছে। ঔনামুখ
চাপৰিটো ব্ৰহ্মপুত্ৰৰ এটা বৃহৎ চৰ৷ ইয়াৰ দৈৰ্ঘ্য প্ৰায় ২৭ কিলোমিটাৰ আৰু বহলে
প্ৰায় ১৫ কিলোমিটাৰ৷ ১৯৮০ চনত তেখেতে অৰণ্য সৃষ্টিৰ অভিযান আৰম্ভ কৰে। আজি সেই
অৰণ্যত বিভিন্ন প্ৰজাতিৰ উদ্ভিদ আৰু প্ৰাণী দেখা যায়। কেইবিধমান মূল্যবান উদ্ভিদ
হ'ল- অৰ্জুন, এজাৰ, গোলমোহৰ, কৰৈ, মজ, শিমলু আদি। প্ৰাণীৰ ভিতৰত গঁড়,
ঢেকিয়াপতীয়া বাঘ, হৰিণা, বিভিন্ন ধৰণৰ পৰিভ্ৰমী চৰাই, শগুন আদিয়েই প্ৰধান।
শেহতীয়াকৈ নতুন দিল্লীত অৱস্থিত জৱাহৰলাল নেহৰু বিশ্ববিদ্যালয়ে তেওঁক ‘ভাৰতৰ
অৰণ্য মানৱ’ (ফৰেষ্ট মেন অৱ ইণ্ডিয়া) উপাধি প্ৰদান কৰিছে৷তেওঁক ২০১৫ চনৰ ২৬
জানুৱাৰীৰ দিনা পদ্মশ্ৰী বঁটাৰে সন্মানিত কৰা হয়।

১৯৭৯ চনত ষোল্ল বছৰ বয়সত যাদৱ পায়েঙে বানপানীয়ে উটুৱাই অনা বহু সাপ মৃত্যুমুখত
পৰা প্ৰত্যক্ষ কৰে আৰু অন্তৰত দুখ পায়। ১৯৮০ চনত গোলাঘাট জিলাৰ বন বিভাগে
ককিলামুখাৰ পৰা ৫ কিলোমিটাৰ দূৰত ঔনামুখ চাপৰিৰ ২০০ হেক্টৰ অঞ্চলত বৃক্ষৰোপণৰ আঁচনি
গ্ৰহণ কৰে। পাঁচ বছৰত সম্পূৰ্ণ হোৱা এই প্ৰকল্পত মুলাইও আছিল এজন কৰ্মী। প্ৰকল্প
শেষ হোৱাৰ পিছত আনবোৰ কৰ্মী গুছি গ'লেও মুলাইয়ে অধিক গছ ৰোৱা আৰু সেইবোৰৰ
চোৱা-চিতা কৰা কাম আৰম্ভ কৰে।

এতিয়া 'মুলাই কাঠনিবাৰী' নামৰে জনা যোৱা হাবিখনত ঢেঁকীয়াপতীয়া বাঘ, এশিঙীয়া
গঁড়, এশৰো অধিক হৰিণা, শহাপহু, বান্দৰ আৰু অনেক প্ৰজাতিৰ চৰাই আছে। তাত থকা
কেইবাহাজাৰো গছৰ ভিতৰত শিমলু, বাঁহ, শিশু, ডিমৰু, ভেলকৰ, অৰ্জুন, এজাৰ, বগৰী,
গমাৰি, সোণাৰু, কৃষ্ণচূড়া, চেগুন আদি প্ৰধান। ৫৫০ হেক্টৰজুৰি কেৱল বাঁহ গছেই আছে।

১০০টা হাতীৰ এটা জাক প্ৰতিবছৰে হাবিখনলৈ আহে আৰু প্ৰায় ছমাহমান সময় থাকে। যোৱা
কেইটামান বছৰত হাবিখনত জাকটোৰ ১০টা পোৱালিও জন্ম হৈছে। ২০০৮ চনত হাতীৰ এটা জাকে
হাবিখনৰ পৰা প্ৰায় ১.৫ কিলোমিটাৰ দূৰৰ ঔনাচাপৰি গাঁৱত সম্পত্তিৰ হানি কৰিছিল আৰু
সেই হাতীজাকৰ সন্ধান কৰোঁতেই বন বিভাগে এই হাবিখনৰ কথা জানিবলৈ পায়।

কেইবছৰমান আগতে চোৰাং চিকাৰীয়ে হাবিখনত থকা গঁড় হত্যা কৰিবলৈ চেষ্টা চলায় যদিও
মুলাইয়ে বন বিষয়াক এই কথা জনায়। বন বিষয়া আহি চোৰাং চিকাৰীয়ে পাতি থোৱা
বিভিন্ন বস্তু জব্দ কৰে।

যাদৱ পায়েঙে হাবিখনৰ চোৱা-চিতা আৰু ভালকৈ কৰিবলৈ আৰু অসমৰ আন ঠাইত এনে কাম আৰম্ভ
কৰিবলৈ ইচ্ছা প্ৰকাশ কৰে। ব্ৰহ্মপুত্ৰ নদীৰ আন এটা চাপৰিতো গছ ৰোৱা তেওঁৰ আন এটা
লক্ষ্য।

'মুলাই অৰণ্য'তে পঁজাঘৰ সাজি পত্নী বিনীতা পায়েং, দুজন পুত্ৰ আৰু এগৰাকী কন্যাৰ
সৈতে মিচিং জনগোষ্ঠীয় যাদৱ পায়েঙে বাস কৰে। গৰু আৰু ম'হৰ গাখীৰ বিক্ৰী কৰাই
তেখেতৰ একমাত্ৰ জীৱিকা। শেহতীয়া সাক্ষাৎকাৰ এটাত তেওঁ কয় যে তেওঁৰ প্ৰায় ১০০ টা
মান গৰু আৰু ম'হ বাঘে বধ কৰিছে। কিন্তু ইয়াৰ বাবে তেওঁ হাবি-বন ধ্বংস কৰা মানুহকহে
দোষাৰোপ কৰে।

২০১২ চনৰ ২২ এপ্ৰিলৰ দিনা ধৰিত্ৰী দিৱসৰ (Earth Day) লগত সংগতি ৰাখি জৱাহৰলাল নেহৰু
বিশ্ববিদ্যালৰ পৰিবেশ বিজ্ঞান বিভাগে যাদৱ পায়েঙক সন্মান জনাবলৈ এখন জনসভাৰ আয়োজন
কৰে। সেইদিনা তেখেতে বিশ্ববিদ্যালয় চৌহদত প্ৰতীকী ৰূপত পাঁচজোপা বৃক্ষৰোপণ কৰে।
মেগচেচে বঁটা বিজয়ী, জলমানৱ ৰূপে খ্যাত ৰাজেন্দ্ৰ সিং আৰু জৱাহৰলাল নেহৰু
বিশ্ববিদ্যালয়ৰ উপাচাৰ্য সুধীৰ কুমাৰ সোপোৰিয়ে অংশ লোৱা এটা প্ৰশ্নোত্তৰ
অনুষ্ঠানত পায়েঙে তেখেতৰ অভিজ্ঞতাৰ বৰ্ণনা কৰে। এই অনুষ্ঠানতে উপাচাৰ্য সোপোৰিয়ে
তেখেতক "ভাৰতৰ অৰণ্য মানৱ" (Forest man of India) আখ্যা দিয়ে। তেওঁক ২০১৫ চনৰ ২৬
জানুৱাৰীৰ দিনা ভাৰত চৰকাৰৰ তৰফৰ পৰা পদ্মশ্ৰী বঁটাৰে সন্মানিত কৰা হয়।



https://as.wikipedia.org/wiki/%E0%A6%AE%E0%A7%87%E0%A6%A1%E0%A6%BE%E0%A6%AE_%E0%A6%95%E0%A7%81%E0%A7%B0%E0%A7%80

মেৰী স্ক্লডভ্‌স্কা-কুৰী (চমুকৈ মেৰী কুৰী বা মেডাম কুৰী) পোলেণ্ড-ৰ এগৰাকী
পদাৰ্থবিদ তথা ৰসায়নবিদ। জীৱনৰ বেছিভাগ সময়েই ফ্ৰান্সতে কৰ্মৰত এইগৰাকী মহিলা
তেজস্ক্ৰিয়তা বিষয়ক অগ্ৰগামী গৱেষণাৰ বাবে বিখ্যাত। এখেত ন'বেল বঁটা লাভ কৰা
প্ৰথম মহিলা, লগতে দুবাৰকৈ ন'বেল বঁটা লাভ কৰা একমাত্ৰ মহিলা, দুটা ভিন্ন বিষয়ত
ন'বেল লাভ কৰা এখেতেই একমাত্ৰ ব্যক্তি। পেৰিছ বিশ্ববিদ্যালয়ৰো প্ৰথম মহিলা
অধ্যাপিকা আছিল মেৰী কুৰী। নিজস্ব কৰ্মৰ গৰিমাত পেৰিছ-ৰ পেন্থিয়ন-ত সমাধি লাভ কৰাও
এখেত প্ৰথম মহিলা।

মেৰী কুৰীক জন্মতে নাম দিয়া হৈছিল মাৰিয়া ছেল'মিয়া স্ক্লডভ্‌স্কা। তেখেতৰ জন্ম
হৈছিল সেই কালৰ 'পোলেণ্ড ৰাজ্য'ৰ ৱাৰ্ছ চহৰত। পোলেণ্ডৰ ফ্লোটিং বিশববিদ্যালয়ত পঢ়া
শেষ কৰি তেওঁ ৱাৰ্ছত বিজ্ঞান পাঠ কৰে। ১৮৯১ চনত, ২৪ বছৰ বয়সত বায়েক ব্ৰনিস্লাভা-ৰ
দৰেই পেৰিছলৈ অধ্যয়নৰ বাবে আহে। পেৰিছতে তেওঁ উচ্চ পৰ্যায়ৰ ডিগ্ৰী লাভ কৰে, আৰু
পাছলৈ বিজ্ঞানৰ কৰ্মত ব্ৰতী হয়। ১৯০৩ চনত লাভ কৰা প্ৰথম ন'বেল বঁটা তেখেতে
পদাৰ্থবিজ্ঞান শাখাত গিৰিয়েক পিয়েৰ কুৰী আৰু পদাৰ্থবিদ হেন্‌ৰি বেকুৰেল-ৰ লগত
যুটীয়া ভাৱে লাভ কৰে। ১৯১১ চনত তেখেতে অকলেই ৰসায়ন বিজ্ঞানৰ ন'বেল বঁটা লাভ কৰে।

তেখেতৰ অৱদান সমূহৰ ভিতৰত আছিল: তেজস্ক্ৰিয়তাৰ তত্ব (radioactivity নামটোও তেখেতেই
দিছিল), তেজস্ক্ৰিয় সমস্থানিকৰ পৃথিকীকৰণ, আৰু দুবিধ মৌল ক্ৰমে প'ল'নিয়াম আৰু
ৰেডিয়াম-ৰ আৱিষ্কাৰ। তেখেতৰ অধীনতে তেজস্ক্ৰিয় সমস্থানিকৰ প্ৰয়োগেৰে কৰ্কট ৰোগ
চিকিৎসাৰ প্ৰথম গৱেষণা কৰা হৈছিল। তেখেতে পেৰিছ আৰু ৱাৰ্ছ-ত কুৰী শিক্ষা
প্ৰতিষ্ঠান-ৰ স্থাপনা কৰে, যি কেইখন চিকিৎসা শাস্ত্ৰৰ গৱেষণাৰ বাবে পৃথিৱীৰ ভিতৰতে
অগ্ৰনী প্ৰতিষ্ঠান। প্ৰথম বিশ্বযুদ্ধৰ সময়ত তেওঁ সামৰিক ক্ষেত্ৰত তেজস্ক্ৰিয়তা
কেন্দ্ৰৰ স্থাপন কৰে। ফ্ৰান্সৰ নাগৰিক হৈ থকা সময়তো মেৰী স্ক্লডভ্স্কা‌-কুৰীয়ে
(দুয়োটা উপাধিকে তেওঁ ব্যৱহাৰ কৰিছিল) নিজৰ প'লিছ পৰিচয় এৰা নাছিল। নিজৰ
দুয়োগৰাকী জীয়েককে তেওঁ প'লিছ ভাষাৰ শিক্ষা দিছিল আৰু প'লেণ্ড ভ্ৰমণলৈ লৈ গৈছিল।
১৮৯৮ চনত তেওঁ আৱিষ্কাৰ কৰা প্ৰথম মৌলৰ নাম প'লেণ্ডৰ নামেৰে প'ল'নিয়াম দিছিল।

১৯৩৪ চনত মেডাম কুৰীৰ মৃত্যু হয় 'এপ্লাষ্টিক এনিমিয়া' ৰোগত ভূগি। তেজস্ক্ৰিয়
বিকিৰণৰ সংষ্পৰ্শত কাম কৰি থকাৰ বাবেই এই ৰোগে তেখেতৰ গাত বাহ লৈছিল।

মেৰী বা মেৰিয়াৰ জন্ম হয় ১৮৬৭ খৃষ্টাব্দত। পোলেণ্ডৰ ৱাৰ্ছ' চহৰত। তেখেতৰ পিতৃ আৰু
মাতৃৰ নাম আছিল ক্ৰমে ৱ্লাডিস্ল স্ক্লড'ৱস্কি আৰু ব্ৰনিস্লাৱা। মাৰিয়াতকৈ ডাঙৰ
তিনিগৰাকী সন্তান আছিল ক্ৰমে জ'ফিয়া (জন্ম ১৮৬২), জোচেফ (জন্ম ১৮৬৩), ব্ৰনিস্লাৱা
(জন্ম ১৮৬৫) আৰু হেলেনা (জন্ম ১৮৬৬)। সেই সময়ত পোলেণ্ড ৰাছিয়াৰ শাসনাধীন আছিল।

মাৰিয়াৰ পিতৃ গণিত আৰু পদাৰ্থবিদ্যাৰ শিক্ষক আছিল লগতে তেখেত ৱাৰ্ছত থকা দুই
শিক্ষাশালাৰ পৰিচালকো আছিল। ৰুছ শাসকে বিজ্ঞানৰ ব্যৱহাৰিক শিক্ষা বাতিল কৰাৰ পাছত
বিদ্যালয়ৰ পৰীক্ষাগাৰৰ সৰঞ্জামসমূহ মেৰিয়াৰ পিতৃয়ে ঘৰলৈ লৈ আনে, আৰু ঘৰতে
ল'ৰা-ছোৱালীক তাৰ ব্যৱহাৰেৰে শিক্ষা দিবলৈ আৰম্ভ কৰে। পোলেণ্ডৰ প্ৰতি থকা অত্যধিক
আনুগাত্যৰ ৰুছী চৰকাৰে তেখেতক চাকৰিৰপৰা বৰ্খাস্ত কৰে। এনে অৱস্থাত পৰিয়ালৰ
ভৰণ-পোষণৰ বাবে তেওঁলোকে নিজৰ ঘৰতে পেয়িং গেষ্ট ৰখাৰ ব্যৱস্থা কৰি আয় বৃদ্ধি কৰাৰ
চেষ্টা কৰে।

মাৰিয়াৰ মাতৃয়ে এখন সন্মানীয় আৱাসিক বিদ্যালয় চলাই আছিল। মাৰিয়াৰ জন্মৰ পাছতে
তেখেতে চাকৰিৰপৰা অব্যাহতি লয়। মাৰিয়াৰ ১২ বছৰ বয়সত যক্ষ্মা ৰোগত ভূগি মাকৰ
মৃত্যু হয়। মাকৰ মৃত্যুৰ ২ বছৰ আগতে মাৰিয়াৰ ডাঙৰ বায়েক জ'ফিয়াৰ মৃত্যু হৈছিল।
সৰুতেই দেখা এই দুই মৃত্যুৱে ভগৱানৰ প্ৰতি থকা মাৰিয়াৰ বিশ্বাসত বাধা প্ৰদান কৰে
আৰু মাৰিয়া অজ্ঞেয়বাদী (agonstic) হৈ পৰে।

দহ বছৰ বয়সত মাৰিয়াই আৱাসিক বিদ্যালয় এখনত আনুষ্ঠানিক শিক্ষাৰ আৰম্ভণি কৰে। ১২
জুন ১৮৮৩ চনত সোণৰ পদক লাভেৰে তেওঁ স্কুলীয়া জীৱন শেষ কৰে। ইয়াৰ পাছতে তেওঁ
শাৰীৰিক অসুবিধাৰ বাবে (খুৱ সম্ভৱ তেওঁ ডিপ্ৰেছনত ভূগিছিল) এটা বছৰ তেওঁ পিতৃৰ ফালৰ
অঙহী-বঙহীৰ লগত গাঁওত কটায়। গাঁৱৰ পাছৰ এটা বছৰ তেওঁ দেউতাকৰ লগতে থাকি শিক্ষাদানৰ
কাম কৰে। স্ত্ৰী হোৱা হেতুকে তেওঁ ইচ্ছা থকা স্বত্তেও উচ্চ-শিক্ষাৰ বাবে আগবাঢ়িব
পৰা নোৱাৰি, মেৰিয়া আৰু বায়েক ব্ৰনিস্লাৱাই 'ফ্লায়িং বিশ্ববিদ্যালয়'ত যোগদান
কৰে। এই বিশ্ববিদ্যালয়ে ৰুছিয়ান শাসনৰ বিৰোধিতা কৰি প'লিছ স্বাভিমানৰ বিষয়ে
পঢ়ুৱাইছিল, লগতে স্ত্ৰী-শিক্ষাৰ বাবেও যত্ন কৰিছিল।

বায়েক ব্ৰনিস্লাৱাৰ ডাক্তৰী পঢ়াৰ হাবিয়াস পূৰণ কৰিবলৈ মেৰিয়াই প্ৰথমে ঘৰুৱা
শিক্ষয়িত্ৰীৰ কাম কৰে আৰু এবছৰ পাছত এগৰাকী ধনী আত্মীয়ৰ ঘৰত আয়াৰ কাম কৰে। দুই
বছৰ পাছত ব্ৰনিস্লাৱায়ো একেদৰে তেখেতৰ পঢ়াৰ বাবে সহায় কৰি দিয়াৰ প্ৰতিশ্ৰুতি
দিছিল। আয়াৰ কাম কৰি থাকোঁতেই সেই পৰিয়ালৰ সন্তান 'কাজিমিয়েৰ্জ জ'ৰাৱস্কি'ৰ লগত
মাৰিয়াৰ প্ৰেমৰ সম্পৰ্ক গঢ়ি উঠে। জ'ৰাৱস্কি পাছলৈ এগৰাকী খ্যাতনামা গণিতজ্ঞ
হৈছিল। কিন্তু ল'ৰাজনৰ পৰিয়ালে দুখীয়া মাৰিয়াক স্বীকাৰ কৰিবলৈ মান্তি নহ'ল, আৰু
কাজিমিয়েৰ্জেও পিতৃ-মাতৃৰ বিৰূদ্ধে যাব পৰা নাছিল। গণিতজ্ঞ হিচাপে পাছলৈ
কাজিমিয়েৰ্জ ৱাৰ্ছ পলিটেক্‌নিক প্ৰতিষ্ঠানৰ অধ্যাপক নিযুক্ত হৈছিল। বৃদ্ধ বয়সত
কাজিমিয়েৰ্জে প্ৰায়েই কুৰী প্ৰতিষ্ঠানৰ প্ৰাংগনত ১৯৩৫ চনত স্থাপিত মাৰিয়াৰ
প্ৰস্তৰ মূৰ্তিলৈ দীঘলীয়া সময় ধৰি চাই চাই সময় কটাইছিল।

১৮৯০ চনত চনত মাৰিয়াৰ বায়েক ব্ৰনিস্লাৱা বিবাহপাশত আৱদ্ধ হয় আৰু তেওঁলোকে
মাৰিয়াক পেৰিছত অধ্যয়ন কৰিবলৈ আমন্ত্ৰণ জনায়। কিন্তু টকাৰ অভাৱৰ বাবে মাৰিয়াই
এই আমন্ত্ৰণ নাকচ কৰে। তেনে সময়তে মাৰিয়াৰ দেউতাকে ভাল চাকৰি এটা যোগাৰ কৰিবলৈ
সক্ষম হয়, আৰু তেখেতেই মাৰিয়াক সহায় কৰে। এইখিনি সময় মাৰিয়াই নিজাকৈ কিতাপ
পত্ৰ পঢ়ি শিক্ষা লৈছিল। ১৮৮৯ চনত তেওঁ উভতি আহি দেউতাকৰ লগতে ৱাৰ্ছতে থাকিবলৈ
লৈছিল যদিও নিজৰ খৰছ-পাতিৰ বাবে তেওঁ তেতিয়াও আয়াৰ কাম কৰি আছিল।

ইয়াৰ পাছত মাৰিয়াই ফ্লাইং বিশ্ববিদ্যালয়ত যোগদান কৰে, আৰু ৱাৰ্ছৰ ওচৰৰে
'ক্ৰাক'স্কি প্ৰেজমিচি'ত অৱস্থিত 'উদ্যোগ আৰু কৃষিৰ যাদুঘৰ'ত ব্যৱহাৰিক বিজ্ঞানৰ
শিক্ষা লয়।

১৮৯১ চনত মাৰিয়া প'লেণ্ডৰপৰা পেৰিছলৈ আহে। ১৮৯১ চনৰ পাছৰ ভাগত তেওঁ পেৰিছ
বিশ্ববিদ্যালয়-ত (ছ'ৰবন) নাম ভৰ্তি কৰে। প্ৰথমে তেওঁ বায়েক-ভিনিহিয়েকৰ লগতে
থাকিছিল যদিও সোনকালেই পঢ়া-শুনাৰ সুবিধা হোৱাকৈ বিশ্ববিদ্যলয়ৰ ওচৰতে এটা ঘৰত
থাকিবলৈ লয়। টকা-পইচাৰ অসুবিধাৰ বাবে প্ৰায়েই মাৰিয়াই কষ্ট পাইছিল। শীতকালত
ঠাণ্ডাৰ বাবে আৰু খোৱাৰ অসুবিধাৰ বাবে মাজে মাজে তেওঁ অজ্ঞান হৈ গৈছিল।

নিজৰ খৰছ উলিয়াবলৈ মাৰিয়াই দিনত পঢ়াৰ কাম কৰি সন্ধিয়ালৈ টিউছন কৰিছিল। ১৮৯৩ চনত
তেওঁ পদাৰ্থবিজ্ঞানত ডিগ্ৰী লাভ কৰে আৰু অধ্যাপক গেব্ৰিয়েল লিপমেনৰ প্ৰয়োগশালাত
যোগ দিয়ে। এই সময়ত ছ'ৰবনতো পঢ়া-শুনা অটুট ৰাখে আৰু ১৮৯৪ চনত আন এটা ডিগ্ৰী লাভ
কৰে।[b]

মেৰীৰ বৈজ্ঞানিক কৰ্মজীৱন আৰম্ভ হয় 'ছ'চাইটি ফৰ দ্য এনকাৰেজমেণ্ট অৱ নেচনেল
ইণ্ডাষ্ট্ৰি'ৰ দ্বাৰা কমিছন ভুক্ত কাম বিভিন্ন তীখাৰ চুম্বকীয় ধৰ্মৰ গৱেষণাৰ
দ্বাৰা। সেই বছৰেই তেওঁ পিয়েৰ কুৰীৰ সান্নিধ্যলৈ আহে। একে বিজ্ঞানৰ প্ৰতি থকা
দুয়োজনৰ আসক্তিয়ে দুয়োকো ওচৰ চপাই আনে। মেৰিয়াই সেই সময়ত কামৰ সুবিধাৰ বাবে
ডাঙৰ পৰীক্ষাগাৰ বিচাৰি আছিল আৰু পিয়েৰ কুৰীয়ে 'স্কুল অৱ ফিজিক্স এণ্ড
কেমিষ্ট্ৰী'ত কৰ্মৰত আছিল। মাৰিয়াৰ কামত সুবিধা হ'ব বুলি প্ৰফেছৰ জোছেফ
উইৰুজ-কোৱালস্কি-য়ে দুয়োকে লগ কৰাই দিছিল। পিয়েৰৰ নিজাকৈ ডাঙৰ পৰীক্ষাগাৰ নাছিল
যদিও তেওঁ মেৰীক জেগা উলিয়াই দিবলৈ সক্ষম হৈছিল। তাতেই মেৰীয়ে কামৰ শুভাৰম্ভ
কৰিছিল।

বিজ্ঞানৰ প্ৰতি থকা দুয়োৰে ধাউতিয়ে পিয়েৰ আৰু মেৰীক ওচৰ চপাই আনে। অৱশেষত
পিয়েৰে মেৰীক বিয়াৰ প্ৰস্তাৱ দিয়ে। প্ৰথমে মেৰীয়ে বিয়াৰ প্ৰস্তাৱ মানি লোৱা
নাছিল, কাৰণ তেওঁ পোলেণ্ডলৈ উভতি গৈ তাতে কাম কৰাৰ কথা ভাবিছিল। অৱশ্যে পিয়েৰে
প্ৰয়োজন হ'লে মেৰীৰ লগত প'লেণ্ডলৈ যাবলৈকো সাজু আছিল। ১৮৯৪ চনত মেৰী প'লেণ্ডৰ
ৱাৰ্ছলৈ উভতি আহি পৰিয়ালৰ লগত সময় কটায়। কিন্তু মেৰীয়ে প'লেণ্ডত নিজৰ পছন্দৰ
কাম বিচাৰি নাপালে। নাৰী হোৱা হেতুকেই প'লেণ্ডৰ ক্ৰাকাৱ বিশ্ববিদ্যালয়ত তেখেতৰ
আবেদন মঞ্জুৰ কৰা নহ'ল। পিয়েৰৰ পৰা চিঠি পাই তেওঁ আকৌ পেৰিছলৈ উভতি যায়। মেৰীৰ
অনুৰোধে পিয়েৰে চুম্বকত্বৰ ওপৰত গৱেষণা পত্ৰ লিখি ডক্টৰেট উপাধি লাভ কৰে। ইয়াৰ
লগতে তেওঁ অধ্যাপকৰ পদলৈ পদোন্নতিও লাভ কৰে। সেই সময়ত প্ৰচলিত এষাৰ কথাত কোৱা
হৈছিল যে পিয়েৰ কুৰীৰ জীৱনৰ আটাইতকৈ ডাঙৰ আৱিষ্কাৰ আছিল মেৰী। ১৮৯৫ চনত দুয়ো
আইনমত বিবাহ সম্পন্ন কৰে। ধৰ্মীয় ৰীতিৰ বিবাহত দুয়োজনৰেই সন্মতি নাছিল। বিয়াৰ
সময়ত মেৰীয়ে পিন্ধা নীলা পোছাকযোৰেই পাছত পৰীক্ষাগাৰৰ কাম কৰোতেও ব্যৱহাৰ হৈছিল।
দুয়োৰে অৱসৰ বিনোদন আছিল চাইকেলেৰে দিঘলীয়া ভ্ৰমণ, বা বিদেশলৈ ভ্ৰমণ। এনে ভ্ৰমণৰ
সময়তে দুয়ো দুজনৰ বেছি ওচৰ চাপি গৈছিল। পিয়েৰৰ মাজত মেৰীয়ে নিজৰ প্ৰেমিক, বন্ধু
আৰু বিশ্বাসী সহকৰ্মী তিনিওটাকে লাভ কৰিছিল।

১৮৯৫ চনত ৱিলহেল্ম ৰ'ণ্টজেন-এ এক্স ৰশ্মি আৱিষ্কাৰ কৰে। অৱশ্যে ইয়াৰ অন্তৰালৰ কাৰণ
তেওঁ বুজিবলৈ সক্ষম হোৱা নাছিল। ১৮৯৬ চনত হেনৰি বেকুৰেল-এ আৱিষ্কাৰ কৰে যে
ইউৰেনিয়াম মৌলৰপৰাও এক প্ৰকাৰৰ ৰশ্মি নিৰ্গত হয়, যাৰ ভেদ ক্ষমতা এক্স ৰশ্মিৰ
দৰেই। তেওঁ দেখুৱাইছিল যে এই ৰশ্মি অনুপ্ৰভাৰ (phosphorence) দৰে নহয়, কাৰণ ইয়াৰ
বাবে বাহ্যিক কোনো শক্তিৰ প্ৰয়োজন নহয়। বৰং এই ৰশ্মি ইউৰেনিয়ামৰপৰা নিজে নিজেই
নিৰ্গত হয়। মেৰীয়ে গৱেষণা পত্ৰ বাবে ইউৰেনিয়ামৰপৰা ওলোৱা এই ৰশ্মিৰ ওপৰতে কাম
কৰিবলৈ মনস্থ কৰে। গৱেষণাৰ বাবে মেৰীয়ে এক অভিনৱ পন্থা প্ৰয়োগ কৰে। পোন্ধৰ বছৰ
আগতেই পিয়েৰ আৰু ভায়েকে বৈদ্যুতিক প্ৰৱাহ ধৰা পেলোৱাৰ বাবে এক অতি সংবেদী
ইলেক্ট্ৰ'মিটাৰৰ এটা সংস্কৰণ সাজিছিল। মেৰীয়ে সেই যন্ত্ৰ ব্যৱহাৰ কৰি আৱিষ্কাৰ কৰে
যে ইউৰেনিয়ামৰ নিৰ্গত ৰশ্মিয়ে কাষৰ বতাহক বৈদ্যুতিক প্ৰৱাহ বহন কৰিব পৰা কৰি
তোলে। এই পদ্ধতি মেৰীয়ে জানিবলৈ পায় যে ইউৰেনিয়ামৰ এই বিশেষ ধৰ্ম অকল
ইউৰেনিয়ামৰ পৰিমাণৰ ওপৰত নিৰ্ভৰ কৰে। মেৰীয়ে ইয়াৰপৰা এই প্ৰাকল্পিক সিদ্ধান্তত
উপনীত হয় যে এই ৰশ্মি কোনো আণৱিক আন্ত:ক্ৰিয়াৰ ফলশ্ৰুতি নহয়, বৰং এই ৰশ্মিৰ
নিৰ্গমন পৰমাণুৰ পৰাহে হৈছে। তেতিয়ালৈ মানি চলা হৈছিল যে পৰমাণুক বিভাজন কৰা সম্ভৱ
নহয়। মেৰীৰ আৱিষ্কাৰে এই তত্বক নুই কৰে।

১৮৯৭ চনত কুৰী দম্পতিৰ প্ৰথম সন্তান আইৰিন জলিয়ট কুৰীৰ জন্ম হয়। বৰ্ধিত পৰিয়ালৰ
চাহিদা পূৰাবলৈ মেৰীয়ে এইবাৰ শিক্ষয়িত্ৰী হিচাপে 'ইক'ল নৰ্মান ছুপেৰিউৰ'ত
শিক্ষয়িত্ৰী হিচাপে যোগ দিয়ে। কুৰী দম্পতিয়ে নিজাকৈ এতিয়ালৈ এটা প্ৰয়োগশালা
পোৱা নাছিল। সেয়ে দুয়োয়ে 'স্কুল অৱ ফিজিক্স এণ্ড কেমিষ্ট্ৰী'ৰ কাষৰীয়া চালি
এখনতে নিজৰ প্ৰয়োগশালা আজি লৈছিল। চালিখন আগতে চিকিৎসা শিক্ষাৰ বাবে মৃতদেহ
ব্যৱচ্ছেদ কক্ষ হিচাপে ব্যৱহৃত হৈছিল। তাত বতাহ অহা-যোৱাৰ ভাল সুবিধা নাছিল,
তাৰোপৰি তাৰ ছালখনো উৰুখিছিল। দুয়োজনেই নকৈ আৱিষ্কৃত তেজস্ক্ৰিয় ৰশ্মিৰ কুপ্ৰভাৱ
সম্পৰ্কেও তেতিয়ালৈ জানিব পৰা নাছিল। তেজস্ক্ৰিয়তাৰ লগত গৱেষণা কৰি থকা এই
দম্পতীয়ে জানিব পৰা নাছিল ভৱিষ্যতে নিজৰ স্বাস্থ্যৰ ক্ষেত্ৰত কেনে বিপত্তি আহিব
পাৰে। তেওঁলোকৰ গৱেষণাৰ বাবে স্কুলৰপৰা কোনো ভাত্তা দিয়া হোৱা নাছিল। কিন্তু
মেৰীয়ে নিজৰ গৱেষণাৰ বাবে ধাতুবিদ্যা আৰু খনিৰ কোম্পানী, অন্যান্য সংস্থা আৰু
চৰকাৰৰপৰা কিছু অনুদান যোগাৰ কৰিছিল।

মেৰীয়ে গৱেষণাৰ বাবে ইউৰেনিয়ামৰ দুবিধ খনিজ ব্যৱহাৰ কৰিছিল, ক্ৰমে 'পিট্চব্লেণ্ড'
আৰু 'টাৰ্ব'নাইট' ('কেলক'লাইট' নামেও জনা যায়)। তেওঁ দেখিছিল যে পিট্চব্লেণ্ড
ইউৰেনিয়ামতকৈ চাৰিগুণ বেছি সক্ৰিয় আৰু টাৰ্ব'নাইট দুগুণ বেছি সক্ৰিয়। তেওঁ
বুজিছিল যে এই জোখ-মাখ শুদ্ধ হ'বলৈ হ'লে পিট্চব্লেণ্ড আৰু টাৰ্ব'নাইটত ইউৰেনিয়ামৰ
বাহিৰেও ইউৰেনিয়ামতকৈ সক্ৰিয় আন কোনো মৌল থাকিব লাগিব। ইউৰেনিয়ামৰ বাহিৰে
'তেজস্ক্ৰিয় ৰশ্মি' বিকিৰণ কৰা অন্যান্য মৌল বিচাৰি কুৰীয়ে ১৮৯৮ চনত প্ৰথমে
থ'ৰিয়াম আৱিষ্কাৰ কৰিবলৈ সক্ষম হয়।

পিয়েৰে মেৰীৰ কামৰ প্ৰতি লাহে লাহে আগ্ৰহান্বিত হ'বলৈ ধৰে আৰু ১৮৯৮ চনৰ মধ্য-ভগাত
নিজে কৰি থকা স্ফটিকৰ গৱেষণাৰপৰা আঁতৰি মেৰীৰ লগত তেজস্ক্ৰিয় মৌলৰ গৱেষণাত যোগ
দিয়ে।

১৯০৩ চনত মেৰীয়ে ডক্টৰ অব চায়েন্স সন্মান লাভ কৰিলে। সেই বছৰৰে ডিচেম্বৰত হেনৰি
বেকুৱেৰেল নামৰ আন এগৰাকী বিজ্ঞানীৰ সৈতে ভগাভগি কৰি মেৰীয়ে নোবেল পুৰস্কাৰ অৰ্জন
কৰিলে। পুৰস্কাৰ লাভৰ পিছত স্বামী পিয়েৰ কুৰীৰ লগত তেওঁ নিৰলস গৱেষণাত ব্ৰতী হয়।
১৯০৪ চনত তেওঁলোকৰ এটি কন্যা সন্তান জন্ম হয়। ১৯০৬ চনত তেওঁলোকে এক নিৰিবিলি
পৰিবেশত এটা কটেজ ভাৰা কৰি ইষ্টাৰৰ ছুটি উপভোগ কৰিবলৈ গ’ল।

তেওঁৰ বিজ্ঞানচৰ্চ্চাৰ মহান কীৰ্তিস্তম্ভ স্বৰূপ গ্ৰন্থ-ৰেডিঅ একটিভিটি বা
তেজষ্ক্ৰিয়তা সম্পৰ্কীয় অতুলনীয় গ্ৰন্থখন প্ৰকাশ পায় মেৰীৰ মৃত্যুৰ এবছৰৰ পিছত।



https://as.wikipedia.org/wiki/%E0%A6%AE%E0%A7%87%E0%A6%9A%27%E0%A6%AA%E0%A6%9F%E0%A7%87%E0%A6%AE%E0%A6%BF%E0%A6%AF%E0%A6%BC%E0%A6%BE

মেচ’পটেমিয়া (ইংৰাজী:  Mesopotamia); /ˌmɛsəpəˈteɪmiə/, প্ৰাচীন গ্ৰীক:
Μεσοποταμία "নদীৰ মাজৰ ঠাই"; আৰবী: بلاد الرافدين‎; পাৰ্ছিয়ান: میان‌رودان‎) হৈছে
টাইগ্ৰীচ আৰু ইউফ্ৰেটিচ নদীক কেন্দ্ৰ কৰি গঢ় লৈ উঠা এক প্ৰাচীন সভ্যতা। বৰ্তমানৰ
ইৰাক, কুৱেইট, উত্তৰ-পূব ছিৰিয়া, দক্ষিণ-পূব তুৰ্কী আৰু দক্ষিণ-পশ্চিম ইৰাণ জুৰি
এই সভ্যতা বিস্তৃত আছিল।. মেচ’পটেমিয়াই পশ্চিমীয়া বিশ্বলৈ মানৱ সভ্যতা কঢ়িয়াই
নিয়া বুলি বিশ্বাস কৰা হয়। ব্ৰঞ্জ যুগৰ মেচ’পটেমিয়া অৰ্থাৎ বৰ্তমানৰ ইৰাকত
সুমেৰ, এক্কাডিয়ান, বেবিলনীয়ান আৰু এচিৰিয়ান সাম্ৰাজ্য অন্তৰ্ভুক্ত আছিল। লৌহ
যুগৰ মেচ’পটেমিয়াত নতুন বেবিলনীয়ান আৰু নতুন এচিৰিয়ান সাম্ৰাজ্য অন্তৰ্ভুক্ত
আছিল। লিখিত বুৰঞ্জীৰ আৰম্ভণিৰ কালৰে পৰা (৩১০০ খ্ৰী:পূ:) একিমেনিডসকলে বেবিলন
অধিকাৰ কৰালৈকে (৫৩৯ খ্ৰী:পূ:) সুমেৰ আৰু এক্কাডিয়ানসকলেও মেচ’পটেমিয়াত আধিপত্য
স্থাপন কৰিছিল। খ্ৰী:পূ: ৩৩২ –ত আলেকজেণ্ডাৰে একিমেনিড সাম্ৰাজ্য জয় কৰে।



https://as.wikipedia.org/wiki/%E0%A6%AE%E0%A6%BE%E0%A7%B0%E0%A7%8D%E0%A6%9A%E0%A7%87%E0%A6%B2_%E0%A6%AA%E0%A7%8D%E0%A7%B0%E0%A7%81%E0%A6%B7%E0%A7%8D%E0%A6%9F

ভেলেণ্টিন লুইছ হৰ্হেছ ইউজিন মাৰ্চেল প্ৰুষ্ট (French: [maʁsɛl pʁust]; ১০ জুলাই
১৮৭১ – ১৮ নৱেম্বৰ ১৯২২) এজন ফৰাছী ঔপন্যাসিক, সমালোচক আৰু ৰচনাবিদ। সুবৃহৎ উপন্যাস
ইন্‌ ছাৰ্চ অৱ লষ্ট টাইম্‌ (À la recherche du temps perdu) (In Search of Lost
Time; পূৰ্বে Remembrance of Things Past নামৰে অনুদিত)-ৰ বাবে তেওঁ বিখ্যাত।
উপন্যাসখন ১৯১৩ আৰু ১৯২৭ চনৰ ভিতৰত চোৱা চোৱাকৈ প্ৰকাশ পাইছিল।

ফ্ৰেঙ্কফুৰ্টৰ সন্ধি (১৮৭১)ৰ জৰিয়েতে ফ্ৰাঙ্ক'-প্ৰুচিয়ান যুদ্ধৰ সামৰণি পৰাৰ ঠিক
দুমাহৰ পিছতে উটেইত (পেৰিছৰ দক্ষিণ-পশ্চিম অংশত) বৰদেউতাকৰ ঘৰত প্ৰুষ্টৰ জন্ম
হৈছিল। তেওঁৰ জন্মৰ কালছোৱা আছিল হিংসাত্মক ঘটনাৱলীৰে আৱৰা যি ফ্ৰান্সৰ ৰাইজক
অৱদমিত কৰি ৰাখিছিল। তেওঁ শৈশৱৰ কালছোৱাত ফ্ৰেঞ্চ তৃতীয় গণতন্ত্ৰই খোপনি পোতা
দেখিবলৈ পাইছিল। "ইন্‌ ছাৰ্চ অৱ লষ্ট টাইম্‌"ৰ বহু অংশ‌ই এই বৃহৎ পৰিৱৰ্তন- বিশেষকৈ
তৃতীয় গণতন্ত্ৰৰ সময়ত ৰাজতন্ত্ৰৰ ধীৰ পতন আৰু মধ্যবিত্ত জনতাৰ উত্থানৰ দৃশ্য ধৰি
ৰাখিছে।

প্ৰুষ্টৰ দেউতাক একিলি এড্ৰিয়েন প্ৰুষ্ট এজন নামকৰা ৰোগতত্ববিদ আৰু
এপিডেমিঅ'ল'জিষ্ট আছিল। ইউৰোপ আৰু এছিয়াত বিয়পি পৰা কলেৰা ৰোগৰ বিষয়ে অধ্যয়ন
কৰি তেওঁ নিৰাময়ৰ চেষ্টা চলাইছিল। তেওঁ চিকিত্সা বিজ্ঞান আৰু অনাময় সম্পৰ্কীয়
কেইবাখনো কিতাপো লিখিছিল। প্ৰুষ্টৰ মাক জিন ক্লেমেঞ্চ ৱেইল আল্‌ছাচৰ এক আধ্যৱন্ত
আৰু সংস্কৃতিবান ইহুদী পৰিয়ালৰ জীয়ৰী আছিল। তেৱোঁ ভালদৰে শিক্ষিতা আছিল আৰু তেওঁ
লিখা চিঠি-পত্ৰবোৰত হাস্যৰসৰ উমান পোৱা যায়। ইংৰাজী ভাষাত থকা দখলৰ বাবে তেওঁ
পুতেকক জন ৰাস্কিনৰ লেখা অনুবাদ কৰাতো সহায় কৰিছিল। দেউতাকৰ কেথলিক বিশ্বাসৰ
মাজেৰে প্ৰুষ্টক ডাঙৰ-দীঘল কৰা হৈছিল। ১৮৭১ চনৰ ৫ আগষ্টত তেওঁক বাপ্টাইজ কৰি পিছলৈ
কেথলিক বুলি নিশ্চিত কৰা হৈছিল যদিও তেওঁ নিজে কেতিয়াও আনুষ্ঠানিকভাৱে ই
ৰীতি-নীতিবোৰ পালন কৰা নাছিল।

নবছৰ বয়সত প্ৰুষ্টৰ এজ্‌মা অসুখ আৰম্ভ হয় আৰু তেতিয়াৰে পৰা তেওঁক ৰুগীয়া শিশু
বুলি প্ৰতিপালন কৰা হৈছিল। প্ৰুষ্টে ইলিয়াৰ্ছৰ গাঁৱত দীঘলীয়া সময় পাৰ কৰিছিল। এই
গাঁওখন আৰু উটেইৰ বৰদেউতাকৰ ঘৰখনৰ স্মৃতিৰ ভিত্তিত তেওঁ "ইন্‌ ছাৰ্চ অৱ লষ্ট
টাইম্‌"ৰ কাল্পনিক নগৰ কম্ৰে গঢ়ি তুলিছিল। (১৯৭১ চনত প্ৰুষ্টৰ জন্ম শতবাৰ্ষিকীত
ইলিয়াৰ্ছক ইলিয়াৰ্ছ-কম্ৰে নামাকৰণ কৰা হয়।)

১৮৮২ চনত এঘাৰ বছৰ বয়সত প্ৰুষ্টে লীচ কণ্ডৰচে'টত শিক্ষা আৰম্ভ কৰে। কিন্তু অসুখৰ
বাবে তেওঁৰ শিক্ষাত সঘনাই বিঘিনি ঘটিছিল। ইয়াৰ পিছতো তেওঁ চূড়ান্ত বৰ্ষত সাহিত্যত
ব্যুৎপত্তিৰ বাবে এটা বঁটা লাভ কৰে। সহাপাঠীসকলৰ সহায়ত তেওঁ উচ্চ মধ্যবিত্তসকলৰ
(bourgeoisie) ভোজলৈ যাবলৈ সুযোগ পাইছিল যাৰ অভিজ্ঞতা তেওঁ "ইন্‌ ছাৰ্চ অৱ লষ্ট
টাইম্‌" উপন্যাসত অন্তৰ্ভুক্ত কৰিছিল।

অসুখীয়া দেহা সত্ত্বেও প্ৰুষ্টে এবছৰ কাল (১৮৮৯-৯০) ফৰাছী সামৰিক বাহিনীত কাম কৰে।
তেতিয়া অৰ্লেন্সৰ ক'লিনি বেৰেকৰ অভিজ্ঞতা তেওঁ The Guermantes' Way নামৰ তৃতীয়
খণ্ডটোত লিখিছিল। সমাজত উচ্চ স্থানৰ হাবিয়াস থকা প্ৰুষ্টৰ লেখক হোৱাৰ বাসনাত তেওঁৰ
শংখলাহীনতাই বাধা দিছিল। ১৯১৩ চনত তেওঁৰ উপন্যাসৰ প্ৰথম খণ্ড "Swann's Way" প্ৰকাশ
হওঁতেও সামাজিক উচ্চাকাংক্ষা আৰু অপেছাদাৰী হিচাপে থকা তেওঁৰ দুৰ্নামে অলপ বাধা
নিদিয়া নহয়।

১৮৯২ চনত Le Banquetত প্ৰকাশিত "L'Irréligion d'État" নামৰ প্ৰবন্ধটোত আৰু পুনৰ
১৯০৪ চনত Le Figaroত প্ৰকাশিত প্ৰবন্ধত প্ৰুষ্টে গীৰ্জা আৰু ৰাজ্যৰ পৃথকতাৰ
বিৰোধিতা কৰিছিল। তেওঁ কৈছিল যে গীৰ্জাতকৈ সমাজবাদহে সমাজৰ বাবে অধিক ক্ষতিকাৰক;
সাংস্কৃতিক আৰু শৈক্ষিক পৰম্পৰা ৰক্ষা কৰাত গীৰ্জাৰ গুৰুত্ব অপৰিসীম।

মাকৰ সৈতে প্ৰুষ্টৰ নিবিৰ সম্পৰ্ক আছিল। দেউতাকক সন্তুষ্ট কৰিবলৈ প্ৰুষ্টে কেৰিয়াৰ
হিচাপে Bibliothèque Mazarineত স্বেচ্ছাসেৱীৰ কাম এটা লৈছিল। পিছে বেমাৰৰ অজুহাতত
ছুটী লৈ কেইবাবছৰ হোৱাৰ পিছতহে তেওঁক সেই কামৰ পৰা আঁতৰোৱা হৈছিল। তেওঁ
কৰ্মক্ষেত্ৰত কাহানিও আগ্ৰহ দেখুওৱা নাছিল। মাক-দেউতাকৰ মৃত্যু পৰ্যন্ত তেওঁ
পৈত্ৰিক ঘৰতে বাস কৰিছিল।

প্ৰুষ্ট গোপনে এজন সমকামী আছিল। সমকামিতাক সাহিত্যৰ মাজেৰে প্ৰকাশ কৰা প্ৰথম
ইউৰোপীয় লেখকসকলৰ ভিতৰত তেওঁ আছিল অন্যতম। লুচিয়েন ডুডে আৰু ৰে'নাল্ড' হানক তেওঁৰ
প্ৰেমিক বুলি ভবা হৈছিল।

১৯০০ আৰু ১৯০৫ চনৰ ভিতৰত তেওঁৰ জীৱন আৰু পৰিয়াললৈ ব্যাপক পৰিৱৰ্তন আহে। ১৯০৩ চনৰ
ফেব্ৰুৱাৰীত প্ৰুষ্টৰ ভাতৃ ৰবাৰ্টে বিয়া কৰাই পৰিয়ালৰ ঘৰ ত্যাগ কৰে। একে বছৰৰে
নৱেম্বৰত তেওঁৰ দেউতাকৰ মৃত্যু হয়। ১৯০৫ চনৰ ছেপ্টেম্বৰত তেওঁৰ মাকেও মৃত্যুবৰণ
কৰে। মাকে প্ৰুষ্টলৈ যথেষ্ট সম্পত্তি এৰি গৈছিল। এই গোটেই সময়ছোৱাত প্ৰুষ্টৰ
স্বাস্থ্য লাহে লাহে বেয়া হৈ আহে।

প্ৰুষ্টে জীৱনৰ শেষ তিনিটা বছৰ দিনত শুই আৰু ৰাতি কাম কৰি তেওঁ উপন্যাসখন শেষ কৰে।
১৯২২ চনত নিউম'নিয়া আৰু হাওঁফাওঁৰ ফোঁহা হৈ তেওম্ৰ মৃত্যু ঘটে। পেৰিছৰ Père
Lachaise Cemetery-ত তেওঁক সমাধি দিয়া হয়।



https://as.wikipedia.org/wiki/%E0%A6%AE%E0%A6%BE%E0%A6%A7%E0%A7%B1%E0%A6%A6%E0%A7%87%E0%A7%B1

মহাপুৰুষ শ্ৰী শ্ৰী মাধৱদেৱ (১৪৮৯-১৫৯৬) অসমৰ মহাপুৰুষীয়া ধৰ্ম বা এক শৰণ নাম ধৰ্ম
প্ৰৱৰ্তনৰ এজন মূল হোতা আছিল। তেওঁ মহাপুৰুষ শ্ৰীমন্ত শংকৰদেৱৰ অন্যতম প্ৰধান শিষ্য
আছিল। তেওঁৰ গুৰু ভক্তিৰ বাবে তেওঁক বিশেষ ভাৱে জনা যায় আৰু তেওঁক শংকৰদেৱৰ প্ৰকৃত
উত্তৰাধিকৰী হিচাপে গণ্য কৰা হয়। মাধৱদেৱ বৈৰাগী আছিল কিন্তু জীৱন বিমুখী নাছিল।
জীৱনৰ প্ৰতি তেওঁৰ আছিল আস্থা আৰু গোটেই জীৱনটো গভীৰ জ্ঞানান্বেষণেৰে উপভোগ কৰিব
বিচাৰিছিল। মাধৱদেৱে বিষয়-বাসনাৰ প্ৰতি উৎসাহ নেদেখুৱাইছিল যদিও নিজৰ প্ৰতিজন
শিষ্যকে খেতি-বাতি বা ব্যৱসায়-বাণিজ্যৰে স্বাৱলম্বী হবলৈ কৈছিল। পাছলৈ নিজেও কোচ
ৰজাৰ অনুগ্ৰহত থাকি সাহিত্য আৰু ধৰ্ম চৰ্চা কৰিছিল। নামঘোষা আৰু ভক্তিৰত্নাৱলী
মাধৱদেৱৰ অনুপম সৃষ্টি।

১৪৮৯ চনত নাৰায়ণপুৰ নামে ঠাইৰ লেটেকুপুখুৰিৰ পাৰত মাধৱদেৱৰ জন্ম হয়। পিতৃ
বৰকণাগিৰি (গোবিন্দ গিৰি ভূঞা) আছিল হৰিভুঞাৰ বংশধৰ। বাৰভুঞা আৰু কছাৰী মাজৰ
অঁৰিয়া-অঁৰিৰ বাবে কছাৰীৰ উপদ্ৰবত গোবিন্দ গিৰি ভূঞা নিজৰ ভাৰ্য্যাসহিত (মনোৰমা)
ব্ৰহ্মপুত্ৰৰ উত্তৰ পাৰলৈ পলাই অহাৰ সময়ত বাটতে তেওঁলোকৰ সকলো সম্পত্তি চোৰে
নিয়ে৷ এনে অসহায় অৱস্থাত অসম ৰজাৰ উজিৰ হৰিশিঙা গিৰীয়ে লগ পাই তেওঁলোকক নিজৰ
ঘৰতে পৰিচৰ্য্যা কৰি ৰাখে৷ এই হৰিশিঙা গিৰীৰ ঘৰতে মাধৱদেৱৰ জন্ম হয়৷ মাধৱদেৱৰ
পিতৃৰ নাম গোবিন্দগিৰি আৰু মাতৃৰ নাম মনোৰমা। তাৰোপৰি মাধৱদেৱৰ ককায়েকৰ নাম আছিল
দামোদৰ আৰু ভনীয়েকৰ নাম আছিল ঊৰ্বশী। এই ঊৰ্বশীৰ স্বামীৰ নাম আছিল ৰাম দাস।

মহাপুৰুষ শ্ৰীমন্ত শংকৰদেৱক লগ পোৱাৰ আগতে মহাপুৰুষ মাধৱদেৱ শাক্ত ধৰ্মী লোক আছিল।
এবাৰ মাকৰ অসুখ হোৱাত তেওঁ দেৱীৰ আগত দুটা ছাগলী বলি দিম বুলি প্ৰতিজ্ঞা কৰিলে
যদিহে মাকৰ অসুখ ভাল হয়। তেওঁ যেতিয়া ছাগলী দুটা আনিবলৈ নিজৰ ভনীজোঁৱায়েকক
পাচিলে। ভনীজোঁৱায়েকে তেওঁৰ কথা নুশুনি ক’লে যে বলি বিধান অপ্ৰয়োজনীয় প্ৰথা আৰু
ইয়াৰ পৰা কোনেও সুফল নাপাই। ভনীজোঁৱায়েকে তেতিয়া মহাপুৰুষ শ্ৰীমন্ত শংকৰদেৱৰ কথা
ক’লে আৰু তেওঁকো শংকৰদেৱৰ ওচৰত শৰণ ল’বৰ বাবে উপদেশ দিলে। এই কথা শুনি মাধৱদেৱে
শংকৰদেৱৰ ওচৰলৈ গৈ তেওঁৰ যুক্তি তৰ্ক আৰম্ভ কৰিলে। শেষত শংকৰদেৱৰ যুক্তিৰ ওচৰত হাৰ
মানি তেওঁ শংকৰদেৱে প্ৰৱৰ্তন কৰা একশৰণ ধৰ্মত দীক্ষা ল’লে। শংকৰদেৱ আৰু মাধৱদেৱৰ এই
মিলনক মণি-কাঞ্চণ সংযোগ বুলি জনা যায়।

তেওঁ একাধিক বৰগীত, ভটিমা, নাট (ঝুমুৰা) আদি ৰচনা কৰিছিল। মাধৱদেৱে বাৰকুৰি (দুশ
চল্লিশ) বৰগীত ৰচনা কৰিছিল বুলি প্ৰবাদ আছে যদিও বৰ্তমান সৰ্বমুঠ নকুৰি (এশ আশী)
মান গীতহে উপলভ্য। অৱশ্যে ইয়াৰ ভিতৰত কিছু সংখ্যক অংকীয়া নাটৰ গীতো সন্নিৱিস্ত হৈ
আছে। তেওঁ সৰ্বমুঠ ১৫৭ টা বৰগীত ৰচনা কৰে জীৱন কালত, তাৰ ভিতৰত এটি উল্লেখনীয়
বৰগীত হ’ল – তেজৰে কমলাপতি।



https://as.wikipedia.org/wiki/%E0%A6%AE%E0%A6%BE%E0%A6%98_%E0%A6%AC%E0%A6%BF%E0%A6%B9%E0%A7%81

পুহ-মাঘৰ সংক্ৰান্তিৰ দিনা ভোগালী বিহু বা মাঘ বিহু পালন কৰা হয়। এই বিহু তিনিদিন
পালন কৰা হয়। পুহত শালি ধান, মাহ, তিল, মগু, আদি শস্য চপাই মানুহে ভঁৰাল ভৰায়। এই
সময়ত কৃষকসকলে খেতি চপাই ভঁৰাল উপচাই ৰাখে বাবে এই বিহু ভোগালী বিহু ৰূপে প্ৰচলিত৷
এই সময়ত ধনী-দুখীয়া সকলোৰে ঘৰত দুমুঠি ধান-চাউল খাবলৈ থাকে। সেই বাবে এই বিহুত
খোৱা বোৱাৰ ওপৰত বেছি গুৰুত্ব দিয়া হয়। এই বিহুত সান্দহ, চিৰা, নানা তৰহৰ পিঠা,
লাডু, আখৈ, আদি মানুহৰ ঘৰে ঘৰে উপচি পৰে। মাঘ বিহুৰ মূল আকৰ্ষণ হ'ল মেজি পোৰা। এই
বিহুক ধৰ্মীয় ৰূপ দিবৰ কাৰণে মকৰ সংক্ৰান্তিও বোলে৷ এই সময়ত সূৰ্য্য মকৰ
ক্ৰান্তিৰ ৰেখাৰ ওচৰলৈ যায় বাবে এই সংক্ৰান্তিৰ বিহু বা দোমাহীক মকৰ সংক্ৰান্তি
বোলা হয়৷

জাতীয় উৎসৱ বিহুৱে অসমীয়া সমাজৰ ঐক্য আৰু মিলাপ্ৰীতিৰ ভাৱ অটুট ৰাখিছে। বিহুৰ
সকলো কামেই হয় সমুহীয়াভাৱে যি মানুহৰ মাজত ঐক্যভাৱ বৃদ্ধি কৰে। বিহুৰ জৰিয়তে
মানুহৰ মাজত বয়ন শিল্প, খেল-ধেমালি আদিৰো উন্নতি সাধন হয়। বিহুৰ জৰিয়তে অসমীয়া
জাতিয়ে এক নিজস্ব পৰিচয় বহন কৰিছে।

আহোমৰ ৰাজত্বকালত ৰাজকীয় পৃষ্ঠপোষকতাৰে এই বিহু পালন কৰা হয় বুলি জনা যায় ৷
বিহুৰ দিনা ৰংঘৰৰ বাকৰিত বিভিন্ন খেল-ধেমালি, ৰং-ৰহইচৰ আয়োজন কৰা হৈছিল ৷
স্বৰ্গদেউসকলে ডা-ডাঙৰীয়াসকলৰ সৈতে উপস্থিত থাকি এই উৎসৱ উপভোগ কৰিছিল ৷ আকাশত
শেন-কণুৱা আদি চৰাইক প্ৰশিক্ষণ দি ৰণ লগোৱা হৈছিল৷ সেইদৰে হাতী যুঁজ, কুকুৰা যুঁজ,
কণী যুঁজ, মল্ল যুঁজ, ম'হ যুঁজ, বুলবুলি চৰাইৰ যুঁজ আদিৰো সেইসময়তে প্ৰচলন হয়
বুলি জানিব পৰা যায় ৷ এই সমূহ কাৰ্যৰ সুষমতাৰ বাবে ৰজাঘৰীয়া খেল আৰু বিষয়বাব
আছিল ৷ যেনে- হাতীবৰুৱা, শেনচোৱা ফুকন, কুকুৰাচোৱা বৰুৱা ইত্যাদি ৷ সেইদিশৰ পৰা
ৰংঘৰ আৰু ইয়াৰ সৈতে সংলগ্ন বাকৰি ৰোমান কলছিয়ামৰ সমতুল্য ৷

গাঁৱৰ ডেকা সকলে নৰা কাটি পুহতে ভেলাঘৰ প্ৰস্তুত কৰে। উৰুকাৰ দিনা তেওঁলোকে লগ লাগি
ভোজ ভাত খাই নাচি বাগি উজাগৰে থাকে। খেৰৰ নৰাৰে ভেলাঘৰ সাজি গাৱঁৰ ৰাইজে ভেলাঘৰত
ভোজভাত খায় ৷ তাৰোপৰি গাঁৱৰ ৰাইজে মিলি একেলগে জুই পুৱাই নাম-কীৰ্তন কৰে ৷ ভেলাঘৰৰ
কাষতে কাঠ-বাঁহৰে সজা মেজিত অগ্নিসংযোগ কৰা হয় ৷ মেজি সাধাৰণতে
প্ৰতিযোগিতামূলকভাৱে ওখ হোৱা দেখা যায় ৷ মেজিৰ ব্যৱহাৰ উজনি অসমত তুলনামূলকভাৱে
বেছি ৷ মেজিৰ জুইত বাঁহৰে সজা পানীহিলৈ ফুটোৱাটো এক পৰম্পৰা ৷ পানী জমা হোৱা কোনো
বাঁহক মেজিৰ জুইত ভৰাই দি দাৰে আঘাত কৰা হয় ৷ মেজিৰ জুই জ্বলাই গোৱা হয় "পুহ গ'ল
মাঘ হ'ল, আমাৰ মেজি জ্বলি গ'ল" ৷ মেজিৰ তলত আশীৰ্বাদ ল'লে ব্যক্তিৰ মনৰ আকাংক্ষা
পূৰণ হয় বুলি জনবিশ্বাস আছে৷

সাধাৰণতে খেৰ-নৰাৰে সজা ভেলাঘৰৰ দীঘ-প্ৰস্থ সমান হয়, কিন্তু ঠাইভেদে ইয়াৰ আকাৰ
ভিন্ন হোৱা দেখা যায়৷ কোনো কোনো ঠাইত দুচলীয়া শংকু আৰু আয়তাকাৰ আকৃতিৰ মেজিঘৰৰ
নিৰ্মাণ কৰাও দেখা যায় ৷ তাৰোপৰি কামৰূপ-নলবাৰীৰ কিছু কিছু অঞ্চলত কলপাতেৰেও
ভেলাঘৰ সজা হয় ৷ উজনি অসমত ভেলাঘৰক হাৰলি ঘৰ বুলিও জনা যায় ৷ ভেলাঘৰক কলাত্মক ৰূপ
দিয়াটো এক আধুনিক ৰীতি ৷ একো একোটা ভেলাঘৰ তিনি তলা পৰ্যন্ত ওখ হোৱা দেখা যায় ৷ ই
একো প্ৰকাৰৰ শিল্প ৷ মেজিৰ নিৰ্মাণ কৰোতে দুটা কলগছৰ গাত সমান্তৰালকৈ কাঠ আৰু বাঁহ
জাপি দিয়া হয় ("=" আৰু "৷৷" ধৰণে ) ৷ মেজিটোৰ একেবাৰে ওপৰত আগলি বাঁহ আৰু কলপাত
এখিলা দিয়া হয় ৷ মেজি এক প্ৰকাৰৰ শৈৱ আচাৰৰ phallic symbol প্ৰভাৱ পৰা প্ৰতীক ৷ ই
আদিম মানৱ সমাজৰ ধাৰণাৰ দ্বাৰা প্ৰভাৱিত ৷ ঠাইবিশেষে আৰু জনগোষ্ঠীভেদে মেজিৰ
আকাৰ-আকৃতিৰ ভিন্নতা দেখা যায় ৷ যেনে- খামতি জনগোষ্ঠীৰ মেজি আন মেজিৰ তুলনাত
গগণচুম্বী ৷

আদিতে উৰুকাত ভেলাঘৰ বা মেজি সাজি জ্বলোৱা কামটো গৰখীয়াসকলে কৰিছিল ৷ নৃতাত্বিক
দিশৰ পৰা চাবলৈ গ'লে ই চিকাৰ যুগৰ পৰা কৃষিযুগৰ আৰম্ভণিৰ সমাজখনক সূচায়, যেতিয়া
মানুহে জীৱ-জন্তুক পোহ মনাইছিল আৰু শস্য চপাই আনন্দ কৰিছিল ৷ এফালৰ পৰা চাবলৈ গ'লে
ই মানৱ সমাজৰ বুদ্ধি-বৃত্তিকো সূচায়, য'ত খেতি কৰাৰ সামৰ্থ কেৱল মানৱ Homo Sapiens
সমাজেহে আয়ত্ব কৰিলে ৷ ভেলাঘৰ বা মেজিৰ জুইকুৰাই মানুহক প্ৰাণীসমাজৰ পৰা পৃথক কৰে
আৰু মানুহৰ শ্ৰেষ্ঠত্ব প্ৰতিপন্ন কৰে ৷ সেইদিশৰ পৰা মাঘ বিহুৰ উৰুকা একমতে হাজাৰ
বছৰৰো অধিক প্ৰাচীন উৎসৱ ৷ সামাজিকস্তৰত বা লোকাচাৰৰ দিশৰ পৰা অনুসন্ধান কৰিলে বুজা
যায়, খেতি চপোৱাৰ সময়ত বন্য পশুৰ উপদ্ৰৱ বৃদ্ধি পায় ৷ হাতী-মহে আহি জনপদ সমূহত
অত্যাচাৰ কৰে আৰু পকা ধান আৰু শস্য বিনষ্ট কৰে ৷ যাৰ ফলত গৰখীয়া বা খেতিয়কে জুই
জ্বলায় আৰু পানীহিলৈ ফুটায় ধাননি আৰু পথাৰসমূহ ৰক্ষা কৰে ৷ পিছলৈ ইয়ে বিৱৰ্তন বা
ৰূপান্তৰ ঘটি উৰুকাৰ নাম পায় ৷

উপৰত উল্লেখ কৰি অহাৰ দৰে, মানৱ সমাজৰ চিকাৰ যুগৰ পৰা কৃষিযুগলৈ উত্তৰণ ঘটিল যদিও
সমূহীয়াভাৱে চিকাৰ কৰাৰ প্ৰথা একেবাৰে নাইকীয়া নহ'ল ৷ যাৰ ফলত সমূহীয়া চিকাৰৰ
ঠাইত আধুনিকযুগ বা মধ্যযুগৰ শেষৰ ফালে মৎস্য চিকাৰ কৰাৰ পৰম্পৰা হ'ল ৷ বিহুৰ উৰুকাৰ
দিনা বিল, নদী, পুখুৰী, জান জলাশয় আদিত একোটা চুবুৰি বা একোখন গাঁৱৰ ৰাইজে
সমূহীয়াকৈ মাছ ধৰে ৷ জাতি-ধৰ্ম নিৰ্বিশেষে সকলো লোকে এই মাছ ধৰা উৎসৱত অংশগ্ৰহণ
কৰে ৷ এই প্ৰথা অনুসৰি, বিল, নদী, পুখুৰী আদিত জাল, পল, জুলুকিলৈ মাছ মাৰি ৰাইজে
সেই মাছেৰে উৰুকাৰ ভোজ খায় ৷

উৰুকাৰ ৰাতি চেমনীয়া ল'ৰাবোৰে গাঁৱৰ মানুহৰ বাৰীৰ পৰা খৰি, শাক-পাচলি আদি চুৰি কৰি
আনে৷ কাৰোবাৰ ঘৰত দুজনমান ল'ৰাই পিঠা খোৱাৰ চলেৰে সোমায় আৰু বাকী দুজনমানে বাৰীৰ
পৰা কুকুৰা-পাৰ, জেওৰা-জপনা, আলু-কবি আদি চুৰি কৰি লৈ যায়৷ এই প্ৰথাৰ বাবেই
গৃহস্থয়ো সাধাৰণতে ওৰে ৰাতি ঘৰৰ বাৰী, চৌহদ আদিৰ চকু ৰাখে৷ সেইবাবে এই বিহুক চোৰ
বিহু বুলিও কয়৷

ৰাতি পুওৱাৰ লগে লগে গা-পা ধুই মেজিত জুই লগাই দিয়ে৷ জুই জ্বলি উঠিলে মন্ত্ৰ মাতি
মাহ, মগু, পিঠা, চাউল, ঘিউ আদি দি অগ্নিক সেৱা কৰে। মেজি পোৰাৰ শেষত তাৰ ছাঁইৰে
সকলোৱে ফোঁট লয়। অৱশ্যে নৰাৰ সুবিধা নথকা ঠাইত কাঠ-বাঁহ আদিৰেই মেজি বনায়। এই
বিহুৰ মেজি পোৰা অগ্নি পুজাৰেই নামান্তৰ বুলিব পাৰি। মেজি ঘৰ দাহনৰ পিছত আধাপোৰা
বাঁহচালি লাগনী গছত ওলোমাই দি উদ্ভিদৰ বৃদ্ধিৰ কামনা কৰা হয়৷

ইয়াৰ পাছত ভোজ-ভাত খোৱা হয়৷ গুৰু-ভকতক ঘৰলৈ মাতি আনি ন ধানৰ ন মুঠি জা-জলপান
খুৱাই আশীৰ্বাদ লোৱা হয়৷

মাঘ বিহুক ভোগালী অৰ্থাৎ ভোগৰ উৎসৱ বুলি কোৱা হয় ৷ বিহু উপলক্ষে অসমীয়া ৰাইজে
বিভিন্ন ধৰণৰ জা-জলপান, পিঠা-পনা আৰু লাড়ুৰ প্ৰস্তুত কৰে ৷ এই উৎসৱৰ এক বিশেষ পিঠা
হ'ল তিল পিঠা৷ ইয়াৰ উপৰিও খোলাচাপৰীয়া পিঠা, টেকেলী পিঠা, পানী পিঠা, চুঙা পিঠা,
ঘিলা পিঠা, সুতুলী পিঠা, তেল পিঠা, হেঁচা পিঠা, ডেকা পিঠা, মালপোৱা, কল পিঠা,
ভুৰভুৰী পিঠা ইত্যাদি তৈয়াৰ কৰা হয়৷ তদুপৰি ভজা চাউল, হুৰুম, কোমল চাউল, চিৰা,
সান্দহ, মুড়ী, আখৈ, চুঙা চাউল ইত্যাদি জলপান তৈয়াৰ কৰা দেখা যায়৷ ঘৰতে পতা
বিভিন্ন দৈ যেনে টেঙা দৈ, চুঙা দৈ, এঠা দৈ, মাখনৰে আলহী অতিথিক আপ্যায়ন কৰা হয় ৷
কিছুমান অঞ্চলৰ জলপান অতি বিখ্যাত যেনে: হাজো-ৰামদিয়াৰ দৈ, সৰভোগৰ গাখীৰ, গোলাঘাটৰ
মিছামৰাৰ গুৰ, তিতাবৰৰ চাউল, জাজীৰ ম'হৰ এঠা দৈ ৷ আমিষ আহাৰৰ ক্ষেত্ৰত নামজ্বলা
গোৱালপাৰাৰ গদাধৰ নদীৰ ইলিচ, নগাৱৰ লাচিম ভাঙোন, উজান বজাৰৰ মাছ, কাকডোঙাৰ বৰালি ৷

অসমৰ হাজোত অৱস্থিত হয়গ্ৰীৱ মাধৱ দেৱালয়ৰ বুলবুলি চৰাইৰ যুঁজে এক সুকীয়া ঐতিহ্য
বহন কৰি আহিছে। দুটা বুলবুলি চৰাইৰ মাজত অনুষ্ঠিত এই যুঁজত আটাইতকৈ শক্তিশালী
বুলবুলি চৰাইটোৱেই জয়লাভ কৰে। এই বুলবুলি চৰাইৰ যুঁজৰ আৰম্ভণি কেতিয়া সেয়া
পৰিষ্কাৰ নহয়। কথিত কাহিনী অনুসৰি মাঘ মাহৰ প্ৰথম দিনা এগৰাকী নৃপতিয়ে হয়গ্ৰীৱ
মাধৱ মন্দিৰ দৰ্শন কৰিবলৈ আহি তাত দুটা বুলবুলি চৰাইৰ মাজত এখন যুঁজ দেখি মুগ্ধ হৈ
পৰে আৰু তেতিয়াৰে পৰাই তাত বছৰি মাঘ বিহুত এই যুঁজ অনুষ্ঠিত হৈ আহিছে।

এখন যুঁজত দুটা বুলবুলিয়ে অংশ লয় আৰু যিটো চৰাই বিজয়ী হয়, তাক পাছৰ যুঁজলৈ
বাচনি কৰা হয়। যুঁজত হৰা বুলবুলি চৰাইবোৰক আঁতৰাই দিয়া হয়। সাধাৰণতে এডোখৰ
ভীমকলৰ লোভ দেখুৱাই দুটা বুলবুলিৰ মাজত যুঁজ লগোৱা হয়। যুঁজত দেখুওৱা পাৰদৰ্শিতাৰ
ভিতৰত তিনিটা বুলবুলি চৰাইক প্ৰথম, দ্বিতীয় আৰু তৃতীয় পুৰষ্কাৰ প্ৰদান কৰা হয়,
চৰাইৰ মালিকে এই বঁটা লাভ কৰে। যুঁজ শেষ হোৱাৰ পাছত চৰাইবোৰ মুকলি কৰি দিয়া হয়।

বৰ্তমান বুলবুলি চৰাইৰ যুঁজ অসমৰ হাজো অঞ্চলত ( বিশেষকৈ সোণাৰীটোলা আৰু ভৰালীটোলা
গাঁও ) প্ৰচলিত হোৱা দেখা যায়। অৱশ্যে মাজে মাজে জীৱ-জন্তু প্ৰেমী সংগঠন সমূহে এই
যুঁজৰ ব্যাপক সমালোচনা কৰাও দেখা যায়।

মাঘ বিহুৰ সময়ত ম'হ যুঁজৰ আয়োজনৰ সম্পৰ্কে ভিন্ন জনৰ ভিন্ন মত পোৱা যায়৷ এই খেল
আহোম ৰজাৰ দিনত ৰংপুৰৰ ৰূপহী পথাৰত অনুষ্ঠিত হৈছিল বুলি জনা যায়৷ আহোম
স্বৰ্গদেউসকলে ৰংঘৰৰ ওপৰৰ পৰা এই খেল উপভোগ কৰিছিল৷

ম'হে যুঁজোতে চকু দুটা মুদি লয়৷ যুঁজত এবাৰ হৰা ম'হে জাকত চৰোতে পুনৰ অন্য ম'হৰ
লগত নুযুঁজে৷

অসমৰ এটা অতি আকৰ্ষণীয় উৎসৱ হ'ল জোনবিল মেলা৷ মৰিগাঁও জিলাৰ মধ্যৱৰ্তী অঞ্চলৰ
জাগীৰোডৰ পৰা উত্তৰে তিনি কিলোমিটাৰ দূৰত্বত অৱস্থিত এখন বিলৰ নাম হৈছে জোনবিল৷ এই
বিলৰ পাৰত অনুষ্ঠিত হোৱা মেলাৰ নামেই জোনবিল মেলা৷ মাঘ বিহুৰ পিছৰ সপ্তাহত এই মেলা
অনুষ্ঠিত হয়৷

এই মেলাৰ বিশেষ তাৎপৰ্য হৈছে পাহাৰত বসবাস কৰা জনজাতীয় তিৱা লোকসকলে তাত উৎপাদিত
বিভিন্ন দ্ৰব্য ভৈয়ামত বাস কৰা তিৱা তথা অন্য জনগোষ্ঠীয় লোকসকলে তৈয়াৰ কৰা পিঠা,
সান্দহ, শুকান মাছ আদিৰ সৈতে বিনিময় কৰে৷ ইয়াত জাতি-বৰ্ণ-ভাষা নিৰ্বিশেষে সকলোৱে
দ্ৰব্য বিনিময় কৰে৷ সেয়ে এই মেলা হৈছে সম্প্ৰীতিৰ মেলা৷

জোনবিল মেলা মাঘ বিহুৰ পিছৰ সপ্তাহত আৰম্ভ হয়৷ সপ্তাহটোৰ মঙ্গল-বুধবাৰৰ পৰা মানুহৰ
সমাগম হয় যদিও শুক্ৰবাৰ আৰু শনিবাৰেহে প্ৰধান মেলা হয়৷ মেলা আৰম্ভ হোৱাৰ পূৰ্বে
জোনবিলত ৰজাৰ পাৰিষদবৰ্গ তথা বিভিন্ন গাঁৱৰ নিৰ্দিষ্ট ব্যক্তিবোৰে মাছ মাৰে, ইয়াক
'ৰজা মাছ' মৰা বুলি কয়৷ সেই মাছেৰে জোনবিলৰ পাৰত ৰজাৰ সহিতে সকলোৱে মিলিজুলি
ভোজভাত খায়৷ ইয়াৰ পিছদিনা সকলো ৰাইজলৈ এই বিলখন মাছ মৰাৰ বাবে মুকলি কৰি দিয়ে৷



https://as.wikipedia.org/wiki/%E0%A6%AE%E0%A6%BE%E0%A6%82%E0%A6%B8%E0%A6%B8%E0%A6%BE%E0%A7%B0

মাংসসাৰ বা প্ৰ'টিন (ইংৰাজী:  Protein) হৈছে একপ্ৰকাৰৰ বৃহৎ জৈৱযৌগ। এক বা একাধিক
এমিন' এচিডৰ দীঘল শৃংখলৰ দ্বাৰা ইহঁতৰ গঠন হয়। প্ৰ'টিনে জীৱ দেহত পৰিপাকীয়
বিক্ৰিয়াৰ অনুঘটক, DNA পুণৰোৎপাদন, উদ্দীপনাৰ প্ৰতি সঁহাৰি, এটা অংশৰ পৰা আন অংশলৈ
অনুৰ পৰিবহনকে ধৰি বিভিন্ন কাৰ্য সংঘটিত কৰে। বিভিন্ন প্ৰ'টিনৰ এমিন' এচিডৰ সাজোনৰ
ভিন্নতা থাকে, যিটো সিহঁতৰ জীনৰ নিউক্লিয়টাইড সজ্জাই নিৰ্ধাৰণ কৰে, আৰু ইযাৰ ফলতেই
প্ৰ'টিনে সিহঁতৰ বিশেষ ত্ৰি-অক্ষীয় গঠন লাভ কৰে যিয়ে সিহঁতৰ কাৰ্য নিৰ্ণয় কৰে।



https://as.wikipedia.org/wiki/%E0%A6%AE%E0%A6%B9%E0%A7%87%E0%A6%B6%E0%A7%8D%E0%A6%AC%E0%A7%B0_%E0%A6%A8%E0%A7%87%E0%A6%93%E0%A6%97

"অন্ত্যজা" কবিতাৰে অসমীয়া কাব্য সাহিত্যলৈ এক নতুন ধাৰা বোঁৱাই আনা মহেশ্বৰ নেওগ
অসমীয়া সাহিত্যৰ এনে এগৰাকী সাধক যিগৰাকী একেধাৰে বুৰঞ্জীবিদ, লোকসংস্কৃতিৰ গৱেষক,
কবি, প্ৰাচ্যতত্ববিদ তথা শ্ৰেষ্ঠতম সম্পাদকসকলৰ এজন৷ তেওঁ সম্পাদনাৰ কৰি থৈ যোৱা
গ্ৰন্থসমূহ অসমীয়া সাহিত্যৰ বুৰঞ্জীত এক মহৎ সংযোজন বুলিব পাৰি৷ তেওঁৰ ৰচনাৰাজিৰ
মাজেদি পৰিস্ফুট হয় তেওঁৰ জ্ঞানৰ মহত্তম সীমা৷

১৯১৫ চনৰ ৭ ছেপ্টেম্বৰ তাৰিখে শিৱসাগৰ জিলাৰ কমাৰফদীয়া গাঁৱত৷ পিতৃ মাণিক চন্দ্ৰ
নেওগ৷ মাতৃ চন্দ্ৰপ্ৰভা নেওগ৷

কমাৰফদীয়া স্কুল, শিৱসাগৰ, উত্তৰ লখিমপুৰত প্ৰাথমিক শিক্ষা, যোৰহাট হাইস্কুলৰ পৰা
ষ্টাৰ নম্বৰসহ প্ৰৱেশিকা পৰীক্ষাত উত্তীৰ্ণ৷ কটন কলেজৰ পৰা আই এছ চি প্ৰথম বিভাগত
উত্তীৰ্ণ(১৯৩৬), ইংৰাজীত সন্মান সহকাৰে স্নাতক পৰীক্ষাত উত্তীৰ্ণ, কলিকতাত
বিশ্ববিদ্যালয়ৰ পৰা আধুনিক ভাৰতীয় ভাষা বিষয়ত প্ৰথম শ্ৰেণীৰ প্ৰথম বিভাগত
স্নাতকোত্তৰ উত্তীৰ্ণ(১৯৪৭)৷

যোৰহাট মিশ্যন হাইস্কুল, শিৱসাগৰ ফুলেশ্বৰী হাইস্কুল আৰু যোৰহাট হাইস্কুলত
শিক্ষকতা৷ ১৯৪৫ চনত গুৱাহাটী বিশ্ববিদ্যালয়ৰ ট্ৰাষ্ট ব’ৰ্ডত ক্ৰমে কাৰ্যালয় সচিব
তথা কাৰ্যাধক্ষ্য হিচাপে কাৰ্যনিৰ্বাহ৷ ১৯৪৮ চনত গুৱাহাটী বিশ্ববিদ্যালয়ত অসমীয়া
অধ্যাপক হিচাপে কাৰ্যনিৰ্বাহ৷ ১৯৫৭ ত গুৱাহাটী বিশ্ববিদ্যালয়ৰ অসমীয়া বিভাগৰ
জৱাহৰলাল নেহৰু আসনৰ পদ শুৱনি কৰি সেই পদতে ১৯৭৮ চনলৈ কাৰ্যনিৰ্বাহ থাকে৷ আৰ্ট
ফেকাল্টি ১৯৭৪৷ পাটিয়ালাৰ পাঞ্জাৱী বিশ্ববিদ্যালয়ৰত ১৯৭৮ ৰ পৰা ১৯৮৩ চনলৈকে
শংকৰদেৱ আসনৰ অধ্যাপক৷ সহকাৰী সম্পাদক কটনিয়ান ১৯৩৬-৩৭৷ গুৱাহাটী এ এছ এল ক্লাৱ
১৯৩৬-৩৭৷ সম্পাদক ৰামধেনু(১৯৪৯-৫০), ঝংকাৰ(১৯৫৪-৫৫), Journal Of University Of
Guwahati (১৯৫৮), বৰগীত গৱেষণা সমিতি, অসম সঙ্গীত নাটক একাডেমী, সভাপতি সৰ্বভাৰতীয়
প্ৰাচ্যবিদ্যা সন্মিলন , সুকুমাৰ কলা বিভাগ আলিগড়, জয়ন্তী৷

পদ্মশ্ৰী(১৯৭২), অসম সাহিত্য সভাৰ সভাপতি(১৯৭৪), অসম সাহিত্য সভাৰ সদস্য
মহীয়ান(১৯৮৮), শংকৰদেৱ বঁটা(১৯৮৯), সঙ্গীতৰ নাটক একাডেমীৰ জলপানি (১৯৯৫)৷



https://as.wikipedia.org/wiki/%E0%A6%AD%E0%A6%BE%E0%A7%B0%E0%A6%A4-%E0%A6%87%E0%A6%89%E0%A7%B0%E0%A7%8B%E0%A6%AA%E0%A7%80%E0%A6%AF%E0%A6%BC_%E0%A6%AD%E0%A6%BE%E0%A6%B7%E0%A6%BE

ভাৰত-ইউৰোপীয় ভাষাসমূহ কেইবাশ সম্পৰ্কীয় ভাষা আৰু দোৱানৰ এক ভাষা পৰিয়াল।
ইউৰোপীয় ভাষাসমূহ, ইৰানীয়ান মালভূমি, দক্ষিণ এছিয়া আৰু এনাটলিয়াৰ বেছিভাগ
প্ৰধান ভাষা ইয়াৰ অন্তৰ্ভুক্ত। এনাটলিয়ান ভাষা আৰু মাইচেনিয়ান গ্ৰীকৰ ৰূপত
ব্ৰ'ঞ্জ যুগৰ দিনৰ পৰা ইয়াৰ লিখিত ৰূপ পোৱা গৈছে। সেইহিচাপে এফ্ৰ'এছিয়াটিক
পৰিয়ালৰ পিছতে সকলোতকৈ পুৰণি ইতিহাসসমৃদ্ধ ভাষা পৰিয়াল হোৱা বাবে ই ভাষা
ইতিহাসবিদসকলৰ গুৰুত্ব লাভ কৰিছে।

প্ৰায় ৩০০ কোটি দেশীয় বাসিন্দাই ভাৰত-ইউৰোপীয় ভাষাসমূহ কয়, ই যিকোনো ভাষা
পৰিয়ালৰ ভিতৰত সকলোতকৈ বেছি। এথ্‌ন'ল'গৰ মতে সৰ্বোচ্চ সংখ্যক "দেশীয় কওঁতা" থকা
বিশটা ভাষাৰ ভিতৰত ভাৰত-ইউৰোপীয় ভাষা বাৰটা: স্পেনিছ, ইংৰাজী, হিন্দী, পৰ্তুগীজ,
বাংলা, ৰাছিয়ান, জাৰ্মান, মাৰাঠী, ফ্ৰেঞ্চ, ইটালীয়ান, পঞ্জাবী, আৰু উৰ্দু। এইবোৰৰ
মুঠ বক্তা ১৭০ কোটিৰো অধিক। কেইবাটাও বিতৰ্কিত প্ৰস্তাৱে ভাৰত-ইউৰোপীয়ানক আন ভাষা
পৰিয়ালৰ লগত সংযোগ কৰিছে।



https://as.wikipedia.org/wiki/%E0%A6%AD%E0%A6%BE%E0%A7%B0%E0%A6%A4%E0%A7%80%E0%A6%AF%E0%A6%BC_%E0%A7%B0%E0%A7%87%E0%A6%B2

ভাৰতীয় ৰে'ল (ইংৰাজী: Indian Railways, চমুকৈ IR) ভাৰত চৰকাৰৰ মালিকানাধীন আৰু
ভাৰত চৰকাৰৰ ৰে'ল মন্ত্ৰালয়ৰ দ্বাৰা পৰিচালিত এটা উদ্যোগ। ই ১,১৫,০০০ কিলোমিটাৰ
ৰে'লপথ আৰু ৭,৫০০ টা ষ্টেচনৰে বিশ্বৰ অন্যতম বৃহৎ ৰেল জালিকা (networks)। ভাৰতীয়
ৰে'লে বছৰি ৭৫০ কোটি অথবা দিনে ২ কোটিতকৈয়ো অধিক যাত্ৰী (ইয়াৰ আধাতকৈ বেছি
উপনগৰীয় ৰে'লৰ যাত্ৰী) আৰু দিনে ২৮ লাখ টন সামগ্ৰী কঢ়িয়ায়। ২০১১-১২ চনত ভাৰতীয়
ৰে'লে যাত্ৰীৰ পৰা ২৮,৬৪৫.৫২ কোটি আৰু সামগ্ৰীৰ পৰা ৬৯৬৭৫.৯৭ কোটি টকা উপাৰ্জন
কৰিছিল।

১৮৫৩ চনত ভাৰতত প্ৰথম ৰে'লপথ নিৰ্মাণ কৰা হৈছিল ব'ম্বে আৰু থানেৰ মাজত। ১৯৫১ চনত
ভাৰতত চলি থকা সকলো ৰে'ল কোম্পানীক একগোট কৰি ৰাষ্ট্ৰীয়কৰণ কৰা হয় আৰু ইয়াক
"ভাৰতীয় ৰে'ল" নামকৰণ কৰা হয়। ভাৰতীয় ৰেলৰ অধীনত ব্ৰডগ'জ, মিটাৰগ'জ আৰু নেৰ'গ'জ
ৰেলপথেৰে দীৰ্ঘ দূৰত্বৰ আৰু উপনগৰীয়- উভয় প্ৰকাৰৰ ৰে'লেই চলাচল কৰে। ভাৰতৰ
বহুকেইখন ঠাইত ইয়াৰ ডবা আৰু ইঞ্জিন নিৰ্মাণৰ কাৰখানাও আছে। ভাৰতীয় ৰেলে দেশখনৰ
২২খন ৰাজ্য আৰু ৩খন কেন্দ্ৰীয় শাসিত অঞ্চল ৰে'ল জালিকাৰে সামৰি লৈছে তথা নেপাল,
বাংলাদেশ আৰু পাকিস্তানলৈয়ো সীমিত আন্তঃৰাষ্ট্ৰীয় সেৱা আগবঢ়াইছে।

ভাৰতীয় ৰে'ল ১৪ লাখ কৰ্মচাৰীৰে বিশ্বৰ চতুৰ্থ বৃহৎ ব্যৱসায়িক নিয়োগকৰ্তা।
ভাৰতীয় ৰে'ল ২২৯,৩৮১ টা মালগাড়ীৰ ডবা, ৫৯,৭১৩ টা যাত্ৰী ডবা আৰু ৯,২১৩ টা ইঞ্জিনৰ
গৰাকী। প্ৰতিদিনে চলাচল কৰা ৰে'লৰ সংখ্যা প্ৰায় ১০,০০০ খন। ২০১২ চনৰ ৩১ মাৰ্চৰ
দিনালৈকে ২২,২২৪ কিলোমিটাৰ ৰে'লপথ (মুঠ ৰেলপথৰ ৩৪%) বৈদ্যুতিকৰণ কৰা হৈছে। ১৯৬০
চনৰে পৰা ভাৰতীয় ৰে'লৰ বৈদ্যুতিক পথত ২৫,০০০ ভল্ট এ.চি. বিদ্যুৎ (অভাৰহেড
ট্ৰেক্‌ছন) ব্যৱহাৰ কৰা হয়।

ভাৰতৰ ৰে'ল পৰিবহণৰ ইতিহাস আৰম্ভ হৈছিল ঊনৈশ শতিকাৰ মাজভাগৰ পৰা । ১৮৪৯ চনত ভাৰতত
এক কিলোমিটাৰো ৰেলপথ নাছিল। ১৯২৯ চনলৈ দেশৰ বেছিভাগ জিলা সামৰি ৪১,০০০ মাইল ৰে'লপথ
বহুওৱা হৈছিল। সেই সময়ৰ হিচাপত ৰে'লৱেৰ মূলধন আছিল ৬৮৭ মিলিয়ন ষ্টাৰ্লিং।

প্ৰশাসনিক আৰু অৰ্থনৈতিক কাৰণত বৃটিছে ভাৰতত ৰে'লপথ নিৰ্মাণ কৰাৰ বাবে বহুদিন ধৰি
গুণা-গঁথা কৰি আছিল। তাৰোপৰি বিশাল ঊপনিবেশখনত নিয়ন্ত্ৰণত ৰখাৰ খাটিৰত দ্ৰুতগতিত
সৈন্য সঞ্চালন কৰাও বৃটিছসকলৰ বাবে আৱশ্যকীয় হৈ পৰিছিল। স্বাভাৱিকতে তাৰ বাবে
প্ৰয়োজন আছিল এক বিশাল ৰে'লৱে নেটৱৰ্কৰ। এনে উদ্দেশ্য আগত ৰাখি বৃটিছ সংসদত গৃহীত
হোৱা এখন আইনৰ যোগে ১৮৪৯ চনৰ ১ আগষ্টত "দি গ্ৰেট ইণ্ডিয়ান পেনিনচুলা ৰে'লৱে"
(Great Indian Peninsula Railway) গঠন কৰা হৈছিল। মুখ্য কাৰ্যলয় স্থাপন কৰা হৈছিল
মুম্বাইৰ ব'ৰী বন্দৰত। কোম্পানীটোৰ অংশ মূলধন আছিল ৫০,০০০ পাউণ্ড। ১৮৪৯ চনৰ ১৭
আগষ্টত পেনিনচুলা ৰেলৱেই ইষ্ট ইণ্ডিয়া কোম্পানীৰ সৈতে ৫৬ কিঃ মিঃ দৈৰ্ঘৰ এটা ৰেলপথ
স্থাপন আৰু পৰিচালনা সম্পৰ্কীয় এখন চুক্তিত আৱদ্ধ হয়। ১৬ এপ্ৰিল ১৮৫৩ তাৰিখটো
ভাৰতীয় ৰে'ল পৰিবহণৰ ইতিহাসৰ এক গুৰুত্বপূৰ্ণ দিন। এই দিনটোতে ভাৰতত মুম্বইৰ ব'ৰী
বন্দৰ ষ্টেচনৰ পৰা থানেলৈকে প্ৰথম ৰে'লৰ যাত্ৰা আৰম্ভ হৈছিল। ফকলেণ্ড নামৰ সৰু ভাপ
ইঞ্জিন এটাই টানি নিয়া ১৪টা ডবাৰ ৰে'লখনত সিদিনা কোনো সাধাৰণ যাত্ৰী নাছিল; আছিল
৪০০জন বিশিষ্ট ব্যক্তি। ২১ জাঁই তোপধ্বনিৰে এই ঐতিহাসিক যাত্ৰাৰ শুভাৰম্ভ কৰা হৈছিল
আবেলি ৩-৩৫ বজাত। ব'ৰী বন্দৰ ষ্টেচনক পৰৱৰ্তী কালত ভিক্টোৰিয়া টাৰ্মিনাছ আৰু
বৰ্তমান ছত্ৰপতি শিৱাজী টাৰ্মিনাছ বুলি নামকৰণ কৰা হ'ল। গ'থিক স্থাপত্যৰ আৰ্হিত
নিৰ্মাণ কৰা এই ষ্টেচনটোৱে বিশ্ব ঐতিহ্যৰ তালিকাত স্থান পাইছে।

১৮৪৫-৪৬ চনত কলকাতাৰ পৰা আৰু দিল্লীলৈ ৰে'লপথ বহুওৱাৰ বাবে জৰীপ কৰা হয়। ইয়াৰ
তিনি বছৰ পাছতে ইষ্ট ইণ্ডিয়া ৰেলৱেই হাওৰাৰ পৰা পাণ্ডুৱালৈ ৰে'লপথ নিৰ্মাণৰ বাবে
প্ৰয়োজনীয় অনুমোদন লাভ কৰে। ইষ্ট ইণ্ডিয়া ৰে'লৱেৰ মুখ্য কাৰ্যালয় আছিল হাওৰাত।
১৯৫৭ চনৰ শেষৰ ফালে এই ৬১ কিঃ মিঃ দৈৰ্ঘৰ পথচোৱাৰ কাম শেষ হয়। ১৮৫৪ চনৰ ২৮ জুনৰ
দিনা পৰীক্ষামূলকভাবে ৰে'লৰ চলাচল কৰোৱা হয়। একে বছৰৰে ১৫ আগষ্টৰ পৰা নিয়মীয়াকৈ
হাওৰা আৰু হুগলীৰ মাজত পুৱা-আবেলি যাত্ৰীবাহী ৰেলৰ সেৱা আৰম্ভ হয়।

মাদ্ৰাজ ৰে'লৱে কোম্পানীয়ে ৱেয়াচাপান্দিৰ পৰা (Veyasarpandy) আৰু ৱালাজা ৰ'ড বা
আৰকটলৈ (Walajah Road) ৬৩ কিঃমিঃ ৰেলপথ ১৮৫৬ চনৰ ১ জুলাইৰ দিনা মুকলি কৰে। আৰ আৰ
ভাণ্ডাৰীয়ে তেওঁৰ 'চাউদাৰ্ণ ৰে'লৱে' নামৰ গ্ৰন্থত উল্লেখ কৰিছে যে মাদ্ৰাজ
প্ৰেচিডেঞ্চিত ১৮৩৬ চনতে ৩.৫ মাইল (৫.৬ কিঃমিঃ) দৈৰ্ঘৰ এটা ৰে'লপথ বহুওৱা হৈছিল।
এইটোৱে ভাৰতৰ সৰ্বপ্ৰথম ৰেলপথ। ৰেড হিলৰ পৰা চেইণ্ট থমাচ মাউণ্টৰ শিলৰ খনিলৈকৈ
মাত্ৰ শিল কঢ়িওৱাৰ উদ্দেশ্যে এই পথটো নিৰ্মাণ কৰা হৈছিল। তাৰোপৰি মাদ্ৰাজ
প্ৰেচিডেঞ্চিয়ে ১৯৩২ চনত সৰ্বপ্ৰথম ৰে'লপথ নিৰ্মাণৰ প্ৰস্তাৱ দাখিল কৰিছিল। ইয়াৰ
পাছতহে বেংগল আৰু বোম্বে প্ৰেচিডেঞ্চিয়ে এনে প্ৰস্তাৱ আগবঢ়াইছিল। এলাহাবাদৰ পৰা
কানপুৰলৈকে ১১৯ মাইল দৈৰ্ঘৰ ৰেলপথ ১৯৫৯ চনৰ ৩ মাৰ্চত মুকলি কৰা হৈছিল। ই আছিল উত্তৰ
ভাৰতৰ প্ৰথম ৰে'লপথ। ১৮৮৯ চনত বহুওৱা হৈছিল দিল্লী- আম্বালা- কালকা পথ।

১৮৭৪ চনৰ পৰা ১৯৭৯ চনৰ ভিতৰত নৰ্থ বেংগল ষ্টেট ৰে'লৱেই বৰ্তমান বাংলাদেশৰ হাৰ্ডিঞ্জ
ব্ৰিজৰ পৰা চিলাহাটী হৈ উত্তৰ বংগৰ শিলিগুৰিলৈ এটা ২৫০ কিঃমিঃ দৈৰ্ঘৰ ৰেলপথ নিৰ্মাণ
কৰিছিল। ১৮৮২ চনত অসম ৰে'লৱে এণ্ড ট্ৰেডিং কোম্পানীয়ে প্ৰথম অসমত ৰেলপথ স্থাপন
কৰিছিল। ডিব্ৰুগড়ৰ আমোলাপট্টিৰ পৰা দিনজানলৈ নিৰ্মাণ কৰা ১৫ কিঃ মিঃ দৈৰ্ঘৰ মূলতঃ
চাহপাত আৰু কয়লা কঢ়িয়াবলৈ নিৰ্মাণ কৰা এই ৰে'লপথ ১৯৮৪ চনত মাৰ্ঘেৰিটালৈ
সম্প্ৰসাৰণ কৰা হৈছিল। এই কোম্পানীটোৱে "ডিব্ৰু-শদিয়া ৰে'লৱে়" নামেৰে অসমত প্ৰথম
যাত্ৰীবাহী ৰে'লৰ প্ৰচলন কৰিছিল। আনহাতে ইষ্টাৰ্ণ বেংগল ৰে'লৱেই
হালদিবাৰী-শিলিগুৰি, বাৰসোই-কিসানগঞ্জ, মণিহাৰি-কাটিহাৰ-কাসবা ৰেলপথকেইটা ১৯০০ চনৰ
কিছু আগতে নিৰ্মাণ কৰি উলিয়াইছিল। ১৯০০- ১৯১১ চনৰ ভিতৰত হাচিমাৰা-আলিপুৰ দুৱাৰ,
গীতালদহ- বামনহাট, গোলোকগঞ্জ-ধুবৰী-আমিনগাঁও, ৰঙিয়া-ৰঙাপাৰা ৰেলপথকেইটা নিৰ্মাণ
কৰা হৈছিল। অসমৰ বৰাক উপত্যকাৰ ৰেলপথ সম্প্ৰসাৰণৰ কাম কৰিছিল আসাম বেংগল ৰেলৱেই।

স্বাধীনতাৰ পাছত ভাৰতৰ ৰে'ল পৰিবহণক ৰাষ্ট্ৰীয়কৰণ কৰা হয় আৰু পৰিচালনাৰ
সুবিধাৰ্থে ১৯৫১-৫২ চনত ভাৰতীয় ৰে'লক ৬টা মণ্ডলত বিভাজন কৰা হয়। পৰৱৰ্তী পৰ্যায়ত
ভাৰতীয় ৰে'লৰ আৰু কিছুমান মণ্ডলৰ সৃষ্টি কৰা হয়। শেহতীয়াকৈ ভাৰতীয় ৰে'লৰ মুঠ
মণ্ডল ১৭ টা প্ৰতিটো মণ্ডলক একাধিক ডিভিজনত ভাগ কৰা হৈছে। বৰ্তমান ভাৰতীয় ৰেল মুঠ
ডিভিজনৰ সংখ্যা ৬৮ টা।

ভাৰতীয় ৰে'লৰ কৰ্মচাৰীসকলক ৰাজপত্ৰিত ('ক' বৰ্গ আৰু 'খ' বৰ্গ ) আৰু অৰাজপত্ৰিত
('গ' বৰ্গ আৰু 'ঘ' বৰ্গ ) হিচাপে ভাগ কৰা হৈছে। 'ক' বৰ্গৰ কৰ্মচাৰীসকলক কেন্দ্ৰীয়
লোকসেৱা আয়োগে নিযুক্তি দিয়ে। 'গ' বৰ্গ আৰু 'ঘ' বৰ্গৰ কৰ্মচাৰীসকলক ২০ খন ৰে'ল
নিয়োগ বোৰ্ডে (Railway Recruitment Board ) নিযুক্তি দিয়ে। এই নিয়োগ বোৰ্ডবোৰক
'ৰে'ল নিয়োগ নিয়ন্ত্ৰণ বোৰ্ডে' (Railway Recruitment Control Board ) নিয়ন্ত্ৰণ
কৰে। ভাৰতীয় ৰেলৰ সকলো বৰ্গৰ বিষয়া-কৰ্মচাৰীক প্ৰশিক্ষণ প্ৰদান কৰা প্ৰতিষ্ঠানৰ
সংখ্যা ২৯১ টা। 'ক' বৰ্গৰ বিষয়াসকলক এইকেইটা প্ৰশিক্ষণ কেন্দ্ৰত প্ৰশিক্ষণ দিয়া
হয়।

ভাৰতীয় ৰে'লে ৰে'ল মন্ত্ৰালয়ৰ প্ৰত্যক্ষ নিয়ন্ত্ৰণত ৰেলৰ চলন্ত সম্পদৰ (rolling
stock) বেছি অংশই (ডবা, ইঞ্জিন বা ইয়াৰ অংশ বিশেষ) ৮ টাকৈ উৎপাদন গোটত নিৰ্মাণ
কৰে। ভাৰতীয় ৰে'ল চলন্ত সম্পদ উৎপাদনৰ ক্ষেত্ৰত আত্মনিৰ্ভৰশীল হোৱাই নহয়,
বহুকেইখন দেশলৈ ই সামগ্ৰী ৰপ্তানিও কৰে। প্ৰতিটো উৎপাদন গোটৰ মুৰব্বী এজন মহা
প্ৰবন্ধক।

ৰে'ল মন্ত্ৰালয়ৰ প্ৰশাসনিক নিয়ন্ত্ৰণত থকা ভাৰতীয় ৰেলৰ কেইটামান সহযোগী
প্ৰতিষ্ঠান আছে, যি কেইটা প্ৰতিষ্ঠান ৰেলৱেৰ নিৰ্মাণ, গৱেষণা, আধুনিকীকৰণ,সূচনা
প্ৰণালী, অনলাইন টিকট প্ৰণালী, পৰ্যটন আদি বিভিন্ন কাৰ্যত জড়িত। সেইকেইটা হ'ল

আনহাতে দিল্লীৰ মেট্ৰ' ৰে'ল ব্যৱস্থা পৰিচালিত কৰা "দিল্লী মেট্ৰ' ৰে'ল কৰ্পোৰেচন"
(DMRC) এটা স্ব-শাসিত প্ৰতিষ্ঠান। কলকাতা মেট্ৰ'ৰ বাদে অন্যান্য মহানগৰৰ মেট্ৰ'
ৰে'ল ব্যৱস্থাৰ সৈতে ভাৰতীয় ৰেলৰ সংযোগ নাই।

১৯৫১ চনৰ ৩১ মাৰ্চত ভাৰতীয় ৰে'লৰ ভাপ ইঞ্জিন ৮,১২০ টা, ডিজেল ইঞ্জিন ১৭ টা আৰু
বৈদ্যুতিক ইঞ্জিন ৭২ টা থকাৰ বিপৰীতে ২০১১ চনৰ ৩১ মাৰ্চত ইঞ্জিনৰ সংখ্যা এনেধৰণৰ -
ভাপ ইঞ্জিন ৪৩ টা, ডিজেল ইঞ্জিন ৫,১৩৭ টা আৰু বৈদ্যুতিক ইঞ্জিন ৪,০৩৩ টা।

১৯৫১ চনৰ ৩১ মাৰ্চত মালগাড়ীৰ ডবাৰ সংখ্যা আছিল ২০৫,৫৯৬ টা। ১৯৮০ চনৰ ৩১ মাৰ্চত
হয়গৈ ৪০৫,১৮৩ টা। কিন্তু ডবাৰ সংখ্যা ক্ৰমশঃ কমি গৈ ২০১০ চনৰ ৩১ মাৰ্চত হ'ল-
২১৯,৯৩১ টা। এই সংখ্যা প্ৰয়োজনতকৈ বহু কম। মটৰ পৰিবহনৰ প্ৰভুত্বৰ বাবে ৰেল বিভাগৰ
মাল পৰিবহণৰ পৰা হোৱা আয় কমি গৈছে। ১৯৫০-৫১ চনত ভাৰতীয় ৰে'লে ৯৩০ লাখ টন মাল
পৰিবহণ কৰাৰ বিপৰীতে ২০০৯-১০ চনত পৰিবহণ কৰিছিল ৮৯২০ লাখ টন। কিন্তু মাল পৰিবহণৰ এই
বৰ্দ্ধিত পৰিমাণ ট্ৰাকেৰে কঢ়িওৱা মালৰ পৰিমানতকৈ বহু কম। ১৯৫১ চনত ৰেল পৰিবহণ আৰু
মটৰ পৰিবহণৰ অংশ আছিল ক্ৰমে ৬৫% আৰু ৩৫%। বৰ্তমান ৰে'ল পৰিবহনৰ অংশ কমি হ'লগৈ মাত্ৰ
৩০%।

ভাৰতত যাত্ৰীবাহী ৰে'লৰ বিভিন্ন প্ৰকাৰৰ ডবা আছে। Electric Multiple Unit (EMU) ডবা
কলকাতা, মুম্বাই, দিল্লী, চেন্নাই, হায়দৰাবাদ, পুণা আৰু বাংগালুৰুত চলাচল কৰা
উপনগৰীয় ৰে'লত ব্যৱহাৰ হয়। এনে ডবাৰ সংখ্যা ২০১০ চনৰ ৩১ মাৰ্চত আছিল ৭,৪৭৪ টা।
EMU ডবাৰ দুটা শ্ৰেণী আছে- প্ৰথম আৰু দ্বিতীয় শ্ৰেণী। দুয়োটা শ্ৰেণীত কেৱল বহা
আসনৰহে ব্যৱস্থা আছে। আনহাতে ২০১০ চনৰ ৩১ মাৰ্চত EMU বাদ দি যাত্ৰীবাহী ৰে'লৰ ডবাৰ
সংখ্যা আছিল ৪৩,৫১৮ টা আৰু অন্যান্য ডবাৰ (সামগ্ৰী কঢ়িওৱা ডবা, গাৰ্ডৰ ডবা, ডাক
কঢ়িওৱা ডবা, ভোজন ডবা আদি) সংখ্যা আছিল ৬,৫০৫ টা।

ভাৰতীয় ৰে'লত চাৰি প্ৰকাৰৰ গজ আছে: ব্ৰড গজ - বহল ১৬৭৬ মিঃমিঃ, মিটাৰ গজ - বহল
১০০০ মিঃমিঃ আৰু দুই ধৰণৰ নেৰ' গজ। এটা নেৰ' গজৰ বহল ৭৬২ মিঃমিঃ আৰু আনটো নেৰ' গজৰ
বহল ৬১০ মিঃমিঃ। মুঠ পথ (route) দৈৰ্ঘ ৬৫,০০০ কিঃমিঃৰ বিপৰীতে মুঠ ৰে'ল চিৰিৰ
(tract) দৈৰ্ঘ ১,১৫,০০০ কিঃমিঃ। ২০১২ চনৰ ৩১ মাৰ্চলৈ ৩৪% ৰেলপথ বৈদ্যুতিকৰণ কৰা
হৈছে। মুঠ ৰে'ল চিৰিৰ (track) ৯১% আৰু মুঠ ৰেল পথৰ (route) ৮৬% ব্ৰড গজ। মুঠ পথ
দৈৰ্ঘৰ ৭% মিটাৰ গজ পথ। ইউনিগজ প্ৰকল্পৰ অধীনত বিশ্ব ঐতিহ্যৰ অধীনস্থ ৰেল পথবোৰক
বাদ দি অন্যান্য পথসমূহক ব্ৰড গজলৈ ৰূপান্তৰণৰ কাম চলি আছে। নেৰ' গজ ৰেলপথৰ দৈৰ্ঘ
২,০০০ কিঃমিঃ। সাধাৰণতে নেৰ' গজ ৰেল পথ পাহাৰীয়া অঞ্চলত দেখা যায়। দাৰ্জিলিং
হিমালয়ান ৰেলৱে, কালকা-চিমলা ৰেলৱে আৰু কাংগ্ৰা ভেলী ৰেলৱে তিনিটা লেখত লবলগীয়া
নেৰ' গজ পথ।. বৰ্তমান ভাৰতৰ ৰে'লপথত প্ৰিষ্ট্ৰেচড কংক্ৰীট (prestressed concrete),
ষ্টীল অথবা কাষ্ট আইৰণৰ শ্লীপাৰ (Sleepers) ব্যৱহাৰ কৰা হয়। বহুল ভাবে
প্ৰিষ্ট্ৰেচড কংক্ৰীট শ্লীপাৰেই ব্যৱহাৰ কৰা হয়। অতীতত ব্যৱহাৰ কৰা কাঠৰ শ্লীপাৰ
বৰ্তমান নাইকীয়া হৈ গৈছে।

গড় বেগ, থামন (halts) আৰু যাত্ৰীলৈ আগবঢ়োৱা সুবিধাৰ ওপৰত ভিত্তি কৰি যাত্ৰীবাহী
ৰেলসমূহক নিম্নোক্ত শ্ৰেণীত বিভাজন কৰা হৈছে।

ভাৰতীয় ৰেলত বাতানুকুল অথবা অবাতানুকুল একাধিক শ্ৰেণী আছে। এখন ৰেলত এটা বা একাধিক
শ্ৰেণী থাকিব পাৰে। মন্থৰ গতিৰ যাত্ৰীবাহী ৰেলবোৰত সাধাৰণতে অসংৰক্ষিত দ্বিতীয়
শ্ৰেণীৰ আসন থকাৰ বিপৰীতে ৰাজধানী, দূৰন্ত, শতাব্দী আৰু গৰীৱ ৰথ ৰেলত কেৱল
বাতানুকুল শ্ৰেণীহে আছে। ৰাজধানী, দূৰন্ত আৰু শতাব্দী ৰেলত যাত্ৰীসকলক যোগান ধৰা
খাদ্যৰ মূল্য টিকটৰ সৈতে সংযোজিত হৈ থাকে। প্ৰায় প্ৰতিখন দূৰণিবতীয়া ৰেলত
পেণ্ট্ৰি কাৰৰ (pantry car) ব্যৱস্থা থাকে। পেণ্ট্ৰি কাৰৰ কৰ্মচাৰীসকলে যাত্ৰীসকলক
নিজৰ আসনত খাদ্য যোগান ধৰে।

ইউনেস্ক'ৰ বিশ্ব ঐতিহ্যবাহী স্থানৰ তালিকা ভাৰতীয় ৰেলৰ ছত্ৰপতি শিৱাজী টাৰ্মিনাছ
(আগৰ নাম ভিক্টোৰিয়া টাৰ্মিনাচ) আৰু ভাৰতৰ পাৰ্বত্য ৰেলে স্থান পাইছে। বিশ্ব
ঐতিহ্যবাহী স্থানৰ তালিকাভূক্ত ভাৰতৰ পাৰ্বত্য ৰেলত তিনিটা ৰেলৱে অন্তৰ্ভূক্ত হৈছে:



https://as.wikipedia.org/wiki/%E0%A6%AD%E0%A6%BE%E0%A7%B0%E0%A6%A4%E0%A7%80%E0%A6%AF%E0%A6%BC_%E0%A6%A1%E0%A6%BE%E0%A6%95

ভাৰতীয় ডাক বিভাগ, যি ভাৰতীয় ডাক হিচাপে ব্যৱসায় কৰি আছে , হৈছে ভাৰতৰ চৰকাৰ
চালিত ডাক প্ৰণালী যাক সাধাৰণতে ডাক ঘৰ হিচাপে জনা যায় ।

১৮৫৮ চনত ইষ্ট ইণ্ডিয়া কোম্পানীয়ে ভাৰতবৰ্ষক ৰাণীৰ হাতত সমৰ্পন কৰাৰ লগে লগে
ভাৰতত বৃটিছ ৰাজৰ প্ৰতিষ্ঠা হয় । ১৮৬১ চনলৈ ৮৮৯টা ডাকঘৰ গা কৰি উঠে য'ত ৪৩ নিযুত
চিঠি আৰু ৪.৫ নিযুত বাতৰি কাকতৰ আদান প্ৰদান হৈছিল । ১৯১১ চনৰ ১৮ ফেব্ৰুৱাৰী তাৰিখে
বিশ্বৰ প্ৰথম উৰণীয়া ডাক (এয়াৰ মেইল)ৰ ঘটনা ঘটে য'ত হেনৰী পেকুৱেট নামৰ ফৰাচী
পাইলত জনে এলাহাবাদৰ পৰা ১৫ কেজি ভাৰ (প্ৰায় ৬০০০ চিঠি) লৈ উৰা মাৰি গংগা নদীৰ
সিপাৰে অৱস্থিত নেইনি নামৰ ঠাইত উপস্থিত হয় ।

২০০৬-০৭ আৰু ২০১১-১২ চনৰ ভিতৰত এখন ১৮৭৭.২ কোটি টকাৰ আঁচনিৰ জ্বৰিয়তে ২৫,০০০ ডাক
ঘৰ (২৫,৪৬৪ৰ ভিতৰত) কম্পিউতেৰাইজড্ কৰা হয় ।

২০১৩ চনৰ ২২ মাৰ্চ তাৰিখে অণুবৈদ্যুতিক(ইলেক্ট্ৰনিক) ভাৰতীয় পোষ্টেল অৰ্ডাৰ
(e-IPO) আৰম্ভ কৰা হয় কেৱল দেশৰ বাহিৰত থকা ভাৰতীয়ৰ বাবে । এইবোৰ পোষ্টেল অৰ্ডাৰৰ
সহায়ত অনলাইন যোগে ২০০৫ চনৰ তথ্য জনাৰ অধিকাৰ আইনৰ মাছুল পৰিশোধ কৰাৰ সুবিধা হ'ল ।
২০১৪ চনৰ ১৪ ফেব্ৰুৱাৰী তাৰিখে এই সেৱা সকলো ভাৰতীয়ৰ বাবে মুকলি কৰি দিয়া হয় ।



https://as.wikipedia.org/wiki/%E0%A6%AC%E0%A7%B0%E0%A6%AA%E0%A7%87%E0%A6%9F%E0%A6%BE

বৰপেটা নগৰ বৰপেটা জিলাৰ সদৰ ঠাই। এই নগৰ গুৱাহাটী চহৰৰ পৰা ৯০ কি:মি (৫৬ মাইল)
উত্তৰ-পশ্চিম দিশে অৱস্থিত। অসম বুৰঞ্জীত বৰপেটাক “সত্ৰভূমি” বুলি জনা যায়। বৰপেটা
থকা সত্ৰসমূহে মহাপুৰুষ শ্ৰীমন্ত শংকৰদেৱ, আৰু তেখেতৰ প্ৰধান শিষ্য শ্ৰীশ্ৰী
মাধৱদেৱৰ কৰ্মৰাজিৰ সাক্ষ্য বহন কৰে। ষোল্ল শতিকাত মহাপুৰুষ মাধৱদেৱ উজনি অসমৰ পৰা
বৈষ্ণৱ ধৰ্মৰ জৰিয়তে অসমীয়া সংস্কৃতিৰ ভেঁটি টনকিয়াল কৰাৰ উদ্দেশ্যে বৰপেটা
নগৰলৈ আহিছিল। বৰপেটা সত্ৰ আৰু আন আন সত্ৰসমূহ বৰপেটা জিলাৰ বিভিন্ন ঠাইত সিঁচৰিত
হৈ আছে, যিবোৰে অসমৰ চুকে-কোণে থকা ধাৰ্মিক লোকসকলৰ আকৰ্ষণৰ কেন্দ্ৰবিন্দু হৈ
আহিছে।

বৰপেটাক অসমত সত্ৰভূমি বুলি জনা যায়। বৰপেটা থকা সত্ৰসমূহে মহাপুৰুষ শ্ৰীমন্ত
শংকৰদেৱ, আৰু তেখেতৰ প্ৰধান শিষ্য শ্ৰীশ্ৰী মাধৱদেৱৰ কৰ্মৰাজিৰ সাক্ষ্য বহন কৰে।
ষোল্ল শতিকাত মহাপুৰুষ মাধৱদেৱ উজনি অসমৰ পৰা বৈষ্ণৱ ধৰ্মৰ জৰিয়তে অসমীয়া
সংস্কৃতিৰ ভেঁটি টনকিয়াল কৰাৰ উদ্দেশ্যে বৰপেটা নগৰলৈ আহিছিল। বৰপেটা নগৰখন ২২ খন
হাটীত বিভক্ত হৈ আছে, য’ত সত্ৰ পৰিচালক আৰু ভক্তসকল সপৰিয়ালে বাস কৰে। এই বিশেষত্ব
অসমৰ আন কোনো ঠাইতে দেখা নাযায়। বিভিন্ন সত্ৰ আৰু মঠসমূহ বৰপেটা জিলাৰ বিভিন্ন
ঠাইত সিঁচৰিত হৈ আছে, যিবোৰে অসমৰ চুকে-কোণে থকা ধাৰ্মিক লোকসকলৰ আকৰ্ষণৰ
কেন্দ্ৰবিন্দু হৈ আহিছে। ইয়াৰে কেইখনমান প্ৰখ্যাত সত্ৰ হ’ল – বৰপেটা সত্ৰ,
পাটবাউসী সত্ৰ, সুন্দৰীদিয়া সত্ৰ, চূণপুৰা সত্ৰ, গণককুছি সত্ৰ, কনৰা আৰু জনীয়া।
ফাকুৱা উত্সৱ(হোলি) ইয়াৰ প্ৰধান উত্সৱ আৰু ইয়াক ধুমধামেৰে পালন কৰা হয়।
হাতীদাঁতৰ শিল্পকে ধৰি বৰপেটাৰ থলুৱা হস্তশিল্প অসম বিখ্যাত। ইয়াৰ আতচবাজীৰ
কাৰখানাও অসমত জনাজাত।

বৰপেটা বিভিন্ন ভাষা-ভাষীৰ মানুহৰ মিলনভূমি হিচাপে বিশেষ গুৰুত্ব পাই আহিছে। ইয়াক
তিতাকুছি, পোৰাভিঠা, মথুৰা, বৃন্দাবন, চৌখুটীস্থান, নবৰত্ন-সভা, ইচ্ছাকুছি, পুষ্পক
বিমান, কামপুৰ আৰু বৰপেটা আদি বিভিন্ন নামেৰে জনা যায়। ইংৰাজ শাসনৰ অধীনলৈ অহাৰ
আগেয়ে বৰ্তমানৰ বৰপেটা জিলা কোচ-হাজো আৰু আহোম সাম্ৰাজ্যৰ অবিচ্ছেদ্য অংশ আছিল।
আদি কালৰেপৰা বৰপেটাই বৰ্মনসকলৰ (৩৮০-৬৫৪), চলস্থামৰ (৬৫৫-৯৮৫), পালসকলৰ(৯৮৫-১২৬০),
কমতাসকলৰ(১২৬০-১৫০৯) আৰু কোঁচসকলৰ (১৫০৯ ৰ পৰা) শাসন প্ৰত্যক্ষ কৰি আহিছে যদিও কমতা
আৰু কোচ শাসনৰ সময়তহে ইয়াৰ মুখ্য বুৰঞ্জীমূলক উন্নয়নসমূহ হৈছিল।

কোচৰজা নৰনাৰায়ণে তেওঁৰ ৰাজধানী বৰপেটাৰ সমীপতে বৰনগৰত(বৰ্তমানৰ সৰভোগ) স্থাপন
কৰিছিল। যি সময়ত মহাপুৰুষজনাই পাটবাউসীত সত্ৰ পাতি তেওঁৰ ধৰ্মীয় চিন্তাধাৰাসমূহ
প্ৰচাৰৰ কামত লাগি আছিল, সেই সময়ত ৰজা নৰনাৰায়ণৰ ৰাজত্ব চলি আছিল। মোগলসকলৰ আগমনৰ
পিছত কোচ সাম্ৰাজ্যৰ অন্ত পৰিছিল। বৰপেটাৰ ওচৰে-পাজৰে আহোমসকলে মোগলৰ সৈতে বহুকেইখন
যুদ্ধ কৰিছিল। কেইখনমান পৰিচিত যুঁজৰ ভিতৰত জখলিখানা, ভাতেকুছিআৰু ভৱানীপুৰৰ যুঁজ
উল্লেখনীয়। পিছত যুঁজত আহোমসকল পৰাস্ত হৈছিল আৰু মোগলে ক্ষমতা লৈ ইয়াৰ প্ৰশাসনিক
আৰু কৰ সংগ্ৰহৰ দিশটো প্ৰণালীবদ্ধভাৱে সজাই তুলিছিল। কামৰূপক “চৰকাৰ” পাতি বৰপেটা,
ক্ষেত্ৰী, বজালী, বৰনগৰ, বাঁহবাৰী আৰু বিজনী পৰাগনত ভগাই তাকে আৰু সৰু ভাগ কৰি
তাপাত বিভক্ত কৰি এজন গোমস্তাক চলাব দিছিল। প্ৰশাসনিক সুচলতাৰ বাবে প্ৰতিটো পৰাগনক
তালুক, লট আৰু গাঁওত ভাগ কৰা হৈছিল। পাৰাগনসমূহ বৰবৰুৱা আৰু চৌধুৰীসকলৰ তলত ৰখা
হৈছিল। প্ৰতিটো তালুক তালুকদাৰৰ তদাৰকত আছিল আৰু তেওঁক সহায় কৰিবলৈ ঠাকুৰীয়া,
পাটোৱাৰী, কাকতি, গাঁও বৰিকা ইত্যাদি আছিল যিয়ে কৰ সংগ্ৰহৰ হিচাপ-নিকাচ ৰাখিছিল।
পৰাগনৰ বিচাৰকক শিকদাৰ বুলি কোৱা হৈছিল, য’ত আমিন আৰু কনংগ ভূমি সমীক্ষা, কৰ
সংগ্ৰহৰ বাবে দায়ৱদ্ধ আছিল।

শ্ৰীমন্ত শংকৰদেৱ আৰু মাধৱদেৱৰ বৈষ্ণৱ ধৰ্মৰ প্ৰভাৱত বৰপেটা নগৰ সত্ৰৰে পূৰ্ণ এখন
ধৰ্মীয় ঠাইত পৰিণত হৈছে বাবে ইয়াক বৈকুণ্ঠধাম বুলিও কোৱা হয়। আহোম ৰজা শিৱসিংহ,
ৰাজেশ্বৰ সিংহ, লক্ষ্মী সিংহ, গৌৰীনাথ সিংহ আৰু চন্দ্ৰকান্ত সিংহৰ দিনতে এই
সত্ৰসমূহে মাটিৰ আবণ্টন পাইছিল। বাউসীৰ শ্বাহ মদৰৰ, বৰনগৰৰ শ্বাহ-ফকীৰৰ, ক্ষেত্ৰীৰ
পাঁচ পীড়ৰ, ভেল্লাৰ চৈয়দ শ্বাহনুৰ দেৱান ফকীৰৰ মুছলিম-দৰঘাছলৈও ভূমি আবণ্টন
কৰিছিল। দেৱালয়সমূহলৈও ভূমি আবণ্টিত কৰা হৈছিল আৰু এই আবণ্টনসমূহৰ কথা কপাৰ-ফলিত
লিপিৱদ্ধ কৰি ৰাখিছিল, যিবোৰ বুৰঞ্জীৰ সমল হিচাপে স্বীকৃতি পাই আহিছে।

মানৰ আক্ৰমণত বৰপেটা নগৰৰ লগতে বৰপেটা সত্ৰৰো বিস্তৰ ক্ষতি হৈছিল। এই মানসকলক
আঁতৰোৱাৰ বাবেই বৃটিছসকল আহিছিল। বৃটিছ অহাৰ পিছৰেপৰাই এই অঞ্চলত মৌজাদাৰী পদ্ধতি
আৰম্ভ হৈছিল। ১৮৪১ চনত বৰপেটা অসামৰিক মহকুমা হৈছিল আৰু জন বাটলাৰ ইয়াৰ প্ৰশাসক
হৈছিল।

স্বাধীনতা সংগ্ৰামৰ সময়ছোৱাত বৰপেটা অঞ্চলৰ বহু সংখ্যক লোকে যোগদান কৰি জেল
খাটিছিল। মদন চন্দ্ৰ বৰ্মন আৰু ৰাউতা কোচ ১৯৪২ চনৰ ভাৰত ত্যাগ আন্দোলনৰ প্ৰথম
শ্বহীদ আছিল। উমেশ চন্দ্ৰ ব্ৰহ্মচাৰী, ধনীৰাম তালুকদাৰ, গণেশ লাল চৌধুৰী, দেৱেন্দ্ৰ
নাথ উজীৰ, অক্ষয় কুমাৰ দাস, বংশীধৰ চৌধুৰী, নানামোহন মজুমদাৰ, গোলক পাঠক, সোণাৰাম
চৌধুৰী, ডাঃ জিনাৰাম দাস, বিশ্বনাথ দাস, প্ৰাণেশ্বৰ দাস, অম্বিকাগিৰি ৰায়চৌধুৰী,
মহেন্দ্ৰ মোহন চৌধুৰী, মধুসুদন দাস, উপেন্দ্ৰ চন্দ্ৰ দাস, দেৱেন্দ্ৰ শৰ্মা,
নৰনাৰায়ণ গোস্বামী, কবিৰাজ ঘনশ্যাম দাস, চন্দ্ৰপ্ৰভা শইসকীয়ানী এই অঞ্চলৰ প্ৰধান
মুক্তিযুঁজাৰু। ১৯৩৪ চনত মহাত্মা গান্ধীয়ে আৰু ১৯৩৭ চনত জৱাহৰলাল নেহৰুৱে বৰপেটালৈ
আহিছিল।

বৰপেটাৰ কলা-সংস্কৃতিৰ ভেঁটি মহাপুৰুষ শ্ৰীমন্ত শংকৰদেৱে বৈষ্ণৱ ধৰ্মৰ জৰিয়তে
স্থাপন কৰিছিল। তেওঁৰ পিছত তেওঁৰ শিষ্য মহাপুৰুষ মাধৱদেৱ, দামোদৰদেৱ আৰু হৰিদেৱ-এ
কেবাখনো সত্ৰ প্ৰতিষ্ঠাৰ জৰিয়তে এই ভেঁটি মজবুত কৰি থৈ গৈছিল।

২৬.৩২ ডিগ্ৰী উত্তৰ অক্ষাংশ আৰু ৯১.০ ডিগ্ৰী পূৱ দ্ৰাঘিমাংশত বৰপেটা নগৰ অৱস্থিত।
সমুদ্ৰপৃষ্ঠৰ পৰা ইয়াৰ গড় উচ্চতা ৩৫ মিটাৰ (১১৪ ফুট)। মানস ৰাষ্ট্ৰীয় উদ্যানৰ
পৰা ইয়াৰ দূৰত্ব ৪৪ কিঃমিঃ। ব্ৰহ্মপুত্ৰৰ দুখন মূল উপনৈ চাউলখোৱা আৰু মৰানদী
বৰপেটা নগৰৰ মাজেৰে বৈ গৈছে।

মানস ৰাষ্ট্ৰীয় উদ্যান আৰু ব্যঘ্ৰ প্ৰকল্পলৈ যোৱাৰ বাবে বৰপেটাক প্ৰৱেশদ্বাৰ বুলি
কব পাৰি। বৰপেটা নগৰৰ পৰা ইয়াৰ দৃৰত্ব ৪৪ কিঃমিঃ।

২০০১ চনৰ লোকপিয়ল মতে বৰপেটাৰ মুঠ জনসংখ্যা ৪১,১৭৫ জন। ইয়াৰে ৫০% পুৰুষ আৰু ৫০%
মহিলা। বৰপেটাৰ গড় শিক্ষিতৰ হাৰ ৮০%, যিটো ৰাষ্ট্ৰীয় শিক্ষিতৰ হাৰ ৫৯.৫% তকৈ
অধিক। ইয়াৰ ভিতৰত ৫৪% পুৰুষ আৰু ৪৬% মহিলা। মুঠ জনসংখ্যাৰ ১০% ছবছৰতকৈ কম বয়সৰ
শিশু।

মহাপুৰুষ শংকৰদেৱ আৰু মাধৱদেৱ সহিতে তেওঁৰ শিষ্যসকলে বৰপেটাত কেবাখনো সত্ৰ
প্ৰতিষ্ঠা কৰি গৈছিল। এই সত্ৰসমূহক আঞ্চলিক সংস্কৃতিৰ প্ৰশিক্ষণস্থলীৰ লগতে মঠ
হিচাপেও গণ্য কৰা হয়। অঞ্চলটোৰ সামাজিক, ৰাজনৈতিক, অৰ্থনৈতিক উন্নয়নৰ ক্ষেত্ৰত এই
সত্ৰসমূহে উল্লেখযোগ্য ভূমিকা গ্ৰহণ কৰি আহিছে। যদিও এই সত্ৰসমূহ মূলতঃ বৈষ্ণৱ
চিন্তাধাৰাৰ প্ৰসাৰৰ উদ্দেশ্যে প্ৰতিষ্ঠা কৰা হৈছিল, সময়ৰ লগে লগে সত্ৰসমূহ
শিক্ষা, সংগীত, নৃত্য, নাট্য, কলা, হাতীদাঁতৰ কৰ্ম আদি বিষয় সন্নিবিষ্ট একো একোটা
মুকলি সাংস্কৃতিক কেন্দ্ৰত পৰিণত হৈছে।

পাটবাউসী সত্ৰ শ্ৰীমন্ত শংকৰদেৱে প্ৰতিষ্ঠা কৰিছিল। এই সত্ৰ বৰপেটা মূল নগৰৰ পৰা ২
কিঃমিঃ আঁতৰত অৱস্থিত। শ্ৰীমন্ত শংকৰদেৱে এই সত্ৰৰ পৰাই ধৰ্মীয় আদৰ্শ, সাহিত্য,
কলা-সংস্কৃতি আৰু কৰ্ম সংস্কৃতিৰ প্ৰসাৰ কৰিছিল। এই সত্ৰতে তেওঁ অতি গুৰুত্বপূৰ্ণ
১৮ বছৰ কটাইছিল যিখিনি সময়ত কীৰ্তন-ঘোষা ৰচনা কৰাৰ উপৰিও ২০ টাকৈ বৰগীত ৰচনা
কৰিছিল। পিছলৈ এই সত্ৰৰ পৰাই শ্ৰীমাধৱদেৱ, শ্ৰীদামোদৰদেৱ আৰু শ্ৰীহৰিদেৱ-এ বৈষ্ণৱ
ধৰ্ম প্ৰচাৰ কৰিছিল। মহাপুৰুষসকলে ব্যৱহাৰ কৰা কিছুমান আচবাব, সাঁচিপাত আদি এতিয়াও
এই সত্ৰত সংৰক্ষিত হৈ আছে।

এই সত্ৰ বৰপেটা এলেকাৰ ভিতৰতে অৱস্থিত। শ্ৰীমাধৱদেৱে এই সত্ৰ প্ৰতিষ্ঠা কৰিছিল।
সত্ৰ প্ৰতিষ্ঠাৰ উদ্দেশ্যে শ্ৰীমন্ত শংকৰদেৱে এতোলা সোণৰ (প্ৰায় ১০ গ্ৰাম)
বিনিময়ত এই সত্ৰৰ মাটি ক্ৰয় কৰিছিল আৰু শ্ৰীমাধৱদেৱক উক্ত সত্ৰৰ সত্ৰাধিকাৰ
হিচাপে মনোনীত কৰিছিল। শ্ৰীমাধৱদেৱে ১৮ বছৰ ধৰি উক্ত সত্ৰৰ সত্ৰাধিকাৰ হৈ আছিল।
মহাপুৰুষজনাই ব্যৱহাৰ কৰা কিছুমান আচবাব, সাঁচিপাত আদি এতিয়াও এই সত্ৰত সংৰক্ষিত
হৈ আছে।

বৰপেটা-জনীয়া পথত বৰপেটা নগৰৰ পৰা ৮ কিঃমিঃ দূৰত্বত এই সত্ৰ অৱস্থিত। মহাপুৰুষ
শ্ৰীমন্ত শংকৰদেৱৰ ভক্ত শ্ৰীনাৰায়ণ দাস ঠাকুৰ আতাই এই সত্ৰ প্ৰতিষ্ঠা কৰিছিল। তেওঁ
ইয়াত বহুসংখ্যক ভক্তিমূলক গীত ৰচনা কৰিছিল।

গনককুছি সত্ৰ এৰাৰ পিছত শ্ৰীমাধৱদেৱে এই সত্ৰ স্থাপন কৰিছিল। বৰপেটা সত্ৰৰ প্ৰথম
সত্ৰাধিকাৰ শ্ৰীমথুৰা দাস বুঢ়া আতাই আদিতে এই সত্ৰতেই আহি শ্ৰীমাধৱদেৱৰ শৰণ লৈছিল।
এই সত্ৰতে শ্ৰীমাধৱদেৱে পালনাম আৰু বীৰনাম বা থিয়ানামৰ শুভাৰম্ভ কৰিছিল।
মহাপুৰুষজনাই ব্যৱহাৰ কৰা বহুসংখ্যক আচবাব, সাঁচিপাত আদি এতিয়াও এই সত্ৰত সংৰক্ষিত
হৈ আছে।

শ্ৰীমাধৱদেৱে বৰপেটা সত্ৰ প্ৰতিষ্ঠা কৰিছিল আৰু তাত তেওঁ ৮ বছৰ ধৰি আছিল। ইয়াতেই
তেওঁ শ্ৰীমথুৰা দাস বুঢ়া আতাক সত্ৰৰ প্ৰথম সত্ৰাধিকাৰ হিচাপে নিযুক্তি দিছিল। এই
বুঢ়া আতায়েই সত্ৰৰ প্ৰশাসনিক দিশটো শক্তিশালী কৰি বৰপেটাৰ আঞ্চলিক আৰু
প্ৰতিষ্ঠানিক উন্নয়ন সাধন কৰিছিল। এক গণতান্ত্ৰিক ব্যৱস্থাৰো প্ৰৱৰ্তন কৰা হৈছিল,
যি ব্যৱস্থা আজিও চলি আছে। বহু সংখ্যক ভক্ত বৰপেটালৈ আহিছিল আৰু জাতি বৈষম্য পৰিহাৰ
কৰি বৈষ্ণৱ ধৰ্ম গ্ৰহণ কৰি এক সাম্যবাদী সমাজ গঢ়ি তুলিছিল। ভক্তসকলৰ মাজত এক নতুন
কৰ্ম সংস্কৃতি ঠন ধৰি উঠিছিল। এই সত্ৰত কেবাটাও গৃহ আছে। সন্মুখৰ প্ৰৱেশদ্বাৰক
বাটচ’ৰা বুলি কোৱা হয়। নাম কীৰ্তন কৰিবলৈ ব্যৱহাৰ কৰা মূল কীৰ্তনঘৰটো
স্থপত্যবিদ্যাৰ সুন্দৰ নিদৰ্শন। আগেয়ে সজোৱা এই ঘৰটো ১৯৫২ চনত ডাঙৰ খুটাৰে আৰু
চিত্ৰ খোদিত বেৰেৰে পকীকৰণ কৰা হয়। জগমোহন ঘৰত সত্ৰৰ ভকতসকলে যিকোনো ধৰণৰ
অসুবিধাসমূহ আলচ কৰে। ভজঘৰত যোৱা ৪০০ বছৰ ধৰি অক্ষয় বন্তি নামেৰে এগছ বন্তি
ক্ৰমাগতভাৱে জ্বলি আছে। দৌল ঘৰৰ চৌহদত শ্ৰীকৃষ্ণৰ দৌল উত্সৱ পালন কৰা হয়। ইয়াত
এখন সৰু “চিৰিয়াখানা” আৰু ৰঙীয়াল বাগিছা আছে। চৌহদৰ ভিতৰত সাংস্কৃতিক বিদ্যালয়,
কেলি কদম গছ, শ্ৰী শ্ৰী মথুৰা দাস বুঢ়া আতা পুথিভঁৰাল, অধ্যয়ন কক্ষ, কাৰ্যালয়
আৰু পাকঘৰ আছে। শ্ৰীমথুৰা দাস বুঢ়া আতাই প্ৰচলন কৰা সত্ৰৰ সংবিধান এতিয়াও বলবৎ
আছে।

বৰপেটা নগৰৰ পৰা ইয়াৰ দূৰত্ব প্ৰায় ২ কিঃমিঃ। শ্ৰীমাধৱদেৱে এই সত্ৰ প্ৰতিষ্ঠা
কৰিছিল আৰু অতি কম সময়ৰ বাবে তেওঁ ইয়াত আছিল। বাৰাদি সত্ৰ মাধৱদেৱৰ আদি সত্ৰ।
শিক্ষাৰ কেন্দ্ৰ হিচাপে লৈ বাৰাদি সত্ৰৰ পৰাই দশোদিশে শংকৰী সংস্কৃতিয়ে প্ৰসাৰ লাভ
কৰিছিল। হোলি বা ফাকুৱা উত্সৱ এই সত্ৰত পালন কৰা উত্সৱসমূহৰ এটা প্ৰধান উত্সৱ।

এই সত্ৰ সৰভোগত অৱস্থিত। ম‍ইনবাৰী সত্ৰ পঞ্চদশ শতিকাৰ শেষ ভাগত শ্ৰীমন্ত শংকৰদেৱৰ
ভক্ত আৰু শ্ৰীশ্ৰী মাধৱদেৱৰ প্ৰিয় মিত্ৰ নাৰায়ণ দাস ঠাকুৰ আতাই স্থাপন কৰিছিল।

হোলীগীত বৰপেটা সত্ৰত সৃষ্ট এক অনন্য সমবেত সংগীত, যি সমগ্ৰ ৰাজ্যজুৰি বিস্তৃত। এই
হোলিগীতসমূহ দৌল উত্সৱত পৰিৱেশন কৰা হয়।

অবিভক্ত কামৰূপত স্থানীয় লোকৰ চিন্তা আৰু আৱেগক প্ৰতিনিধিত্ব কৰা জনপ্ৰিয় কামৰূপী
লোকগীত বৰপেটাত জনপ্ৰিয়। ইয়াৰোপৰি দৈনন্দিন কাম-কাজৰ লগত জড়িত বিয়াগীত, নাও
খেলৰ গীত, ম’হ খেদা গীত, ল’ৰা-ধেমালিৰ গীত, বৰশীবোৱা গীত, নিচুকনি গীত, বিভিন্ন
ধৰণৰ বিহুগীত আদিও এই অঞ্চলত জনপ্ৰিয়।

মধ্যযুগত দেওধানী নৃত্য এই অঞ্চলত জনপ্ৰিয় আছিল। শ্ৰীমন্ত শংকৰদেৱে সৰ্বসাধাৰণৰ
মাজত সত্ৰীয়া নৃত্য জনপ্ৰিয় কৰি তুলিছিল। ইয়াৰ বাহিৰেও কৃষ্ণ নৃত্য, কালিয় দমন
নৃত্য, দশাৱতাৰ নৃত্য, ঝুমুৰা নৃত্য, চালি নৃত্য, সূত্ৰধাৰী নৃত্য, গোপী নৃত্য,
ৰাজা নৃত্য, ৰাণী নৃত্য আদি নৃত্য শ্ৰীমন্ত শংকৰদেৱে সৃষ্টি কৰি থৈ যোৱা এই অঞ্চলত
প্ৰচলিত নৃত্য। এই নৃত্যসমূহ সত্ৰসমূহত পৰিৱেশন কৰা হয়। ওজাপালি নৃত্য এই অঞ্চলত
প্ৰচলিত আন এক জনপ্ৰিয় নৃত্য।

বৰপেটাৰ সমীপৱৰ্তী সৰ্থেবাৰী কাঁহ-পিতলৰ শিল্পৰ বাবে বিখ্যাৎ । দৈনন্দিন ব্যৱহাৰ্য
আহিলা-পাতিৰ উপৰিও শিল্পীসকলে প্ৰস্তুত কৰা চৌখিন আহিলাসমূহো প্ৰতিজন অসমীয়া
মানুহৰ ঘৰতে বিদ্যমান। ইয়াত প্ৰস্তুত কৰা বেচ জনপ্ৰিয় আহিলাসমূহৰ ভিতৰত নামঘৰত
শৰাই আগবঢ়াবলৈ ব্যৱহাৰ কৰা শৰাই আৰু আলহীক পাণ-তামোল যাঁচিবলৈ ব্যৱহাৰ কৰা বঁটা
প্ৰধান।

মৃৎ শিল্প সৰ্বসাধাৰণৰ মাজত জনপ্ৰিয় শিল্প। এই শিল্প হীৰা সম্প্ৰদায়ৰ লোকসকলৰ
পেচা। দৈনন্দিন ব্যৱহাৰ্য ঐতিহ্যপূৰ্ণ আচবাব সমূহ কুমাৰসকলে তৈয়াৰ কৰে। মহান
গানিতজ্ঞ বৰাহমিহিৰ এখন কুমাৰ গাঁৱ লেহি ডংগ্ৰা (এতিয়া ব্ৰহ্মপুত্ৰত জাহ গৈছে) ত
আহি থিতাপি লৈছিল বুলি কথিত আছে।

ছাত্ৰসকলৰ বাবে বৰপেটাত এক সুন্দৰ শৈক্ষিক পৰিৱেশ আছে। অসমৰ বহুকেইজন মহান ব্যক্তি
ইয়াতে জন্ম গ্ৰহণ কৰিছিল। অম্বিকাগিৰি ৰায়চৌধুৰী, প্ৰসন্নলাল চৌধুৰী, মহেন্দ্ৰ
মোহন চৌধুৰী, বনমালী মিশ্ৰ, ডম্বৰুধৰ পাঠক, পুৰুষোত্তম দাস, ডঃ বাণীকান্ত কাকতি,
গুৰুপ্ৰসাদ দাস আদি সেইসকলৰ একাংশ। বৰপেটাৰ স্থানীয় ভাষা, যাক “বৰপেটীয়া ভাষা”
বুলি কোৱা হয়, তাৰ নিজস্ব কথন শৈলীৰ বাবে জনাজাত। ইয়াত সকলো স্তৰৰ শৈক্ষিক
অনুষ্ঠান আছে। এম.চি.মহাবিদ্যালয়, বৰপেটা বিদ্যাপীঠ, জুৰোৰাম পাঠক ছোৱালী উচ্চ
মাধ্যমিক বিদ্যালয়, চৰকাৰী উচ্চতৰ মাধ্যমিক বিদ্যালয়, কেন্দ্ৰীয় বিদ্যালয়,
জৱাহৰ নৱোদয় বিদ্যালয়, উত্তৰ পূৱ শিক্ষা আৰু পৰিচালন একাডেমী আদি তাৰে কেইখনমানৰ
উদাহৰণ। অসমৰ পঞ্চমখন চিকিৎসা মহাবিদ্যালয় 'ফখৰুদ্দিন আলি আহমেদ চিকিৎসা
মহাবিদ্যালয়' বৰপেটা চহৰৰ যতিগাঁও অঞ্চলত অৱস্থিত।

বৰপেটা নগৰ বৰপেটা বিধানসভা আৰু বৰপেটা (লোকসভা সমষ্টি)ৰ অন্তৰ্ভুক্ত। ভাৰতৰ
ভূতপূৰ্ব ৰাষ্ট্ৰপতি ফখৰুদ্দিন আলি আহমদ বৰপেটা লোকসভা সমষ্টিৰ সাংসদ আছিল। চৈয়দ
আব্দুৰ ৰউফে সাংবিধানিক সমাৱেশত বৰপেটাক প্ৰতিনিধিত্ব কৰিছিল।



https://as.wikipedia.org/wiki/%E0%A6%AC%E0%A7%87%E0%A6%B9%E0%A7%87%E0%A6%B2%E0%A6%BE

বেহেলা (ইংৰাজী: Violin) একপ্ৰকাৰৰ বাদ্যযন্ত্ৰ। ধনুক তন্তুৰ সম্মিলনেৰে বেহেলাত
সুৰ সৃষ্টি কৰা হয়। সাধাৰণতে বেহেলা চাৰি বাদ্য-যন্ত্ৰৰ গুণা বা নিখুঁত টিউনৰ বাবে
পাঁচ বাদ্য-যন্ত্ৰৰ গুণা থাকে। ই ক্ষুদ্ৰতম, বাদ্য-যন্ত্ৰৰ গুণাযুক্ত বেহেলা
পৰিয়াল, যি বেহেলাজাতীয় বীণাবিশেষ, বাদ্যযন্ত্ৰবিশেষ, আৰু দ্বৈত খাদ অন্তৰ্ভূক্ত
সৰ্বোচ্চ আৰু তীক্ষ্ণ স্বৰবিশিষ্ট সদস্য। বেহেলা প্ৰায় সকলোধৰণৰ সংগীতৰ লগত
ব্যৱহৃত হয়।



https://as.wikipedia.org/wiki/%E0%A6%AC%E0%A7%80%E0%A7%B0%E0%A7%87%E0%A6%A8%E0%A7%8D%E0%A6%A6%E0%A7%8D%E0%A7%B0_%E0%A6%95%E0%A7%81%E0%A6%AE%E0%A6%BE%E0%A7%B0_%E0%A6%AD%E0%A6%9F%E0%A7%8D%E0%A6%9F%E0%A6%BE%E0%A6%9A%E0%A6%BE%E0%A7%B0%E0%A7%8D%E0%A6%AF

ড° বীৰেন্দ্ৰ কুমাৰ ভট্টাচাৰ্য (১৪ অক্টোবৰ,১৯২৪-৬ আগষ্ট,১৯৯৭) অসমীয়া ভাষাৰ এজন
গল্পকাৰ, ঔপন্যাসিক, কবি, নিবন্ধকাৰ আৰু সাংবাদিক ৷ তেওঁ ১৯৭৯ চনত "মৃত্যুঞ্জয়"
উপন্যাসৰ বাবে ভাৰতীয় জ্ঞানপীঠ বঁটা লাভ কৰা প্ৰথম অসমীয়া লেখক আছিল ৷ তেওঁ ১৯৬১
চনত "ইয়াৰুইংগম" গ্ৰন্থৰ বাবে সাহিত্য একাডেমী বঁটাও লাভ কৰিছিল । ২০০৫ চনত Love
in the Time of Insurgency নামেৰে এই গ্ৰন্থৰ ইংৰাজী অনুবাদ প্ৰকাশ পায় ।
১৯৮৩-১৯৮৫ বৰ্ষৰ বাবে অসম সাহিত্য সভাৰ সভাপতি হিচাপেও তেওঁ কাৰ্য্যনিৰ্বাহ কৰিছিল
৷

চফ্ৰাই প্ৰাইমাৰী স্কুল, কাকজান এম ই স্কুল, যোৰহাট হাইস্কুলৰ পৰা মেট্ৰিকুলেচন
পাছ, কটন মহাবিদ্যালয়ৰ পৰা বিজ্ঞান শাখাত ক্ৰমে ১৯৪৩ চনত উচ্চতৰ মাধ্যমিক আৰু ১৯৪৫
চনত স্নাতক ডিগ্ৰী লাভ ৷ ১৯৫১ চনত বি এ ৷ গুৱাহাটী বিশ্ববিদ্যালয়ৰৰ পৰা অসমীয়াত
স্নাতকোত্তৰ ১৯৫৩ চনত৷ ১৯৭৭ চনত ডক্টৰেট ডিগ্ৰী লাভ ৷



https://as.wikipedia.org/wiki/%E0%A6%AC%E0%A6%BF%E0%A6%B9%E0%A6%BE%E0%A7%B0

খ্ৰীষ্টপূৰ্ব ৫৬০ৰ পৰা খ্ৰীষ্টপূৰ্ব ৪৮০লৈকে বিহাৰৰ লগত অংগ জনপদ আৰু বুদ্ধক জড়িত
কৰা হয়। ৪৯০ খ্ৰিষ্টপূৰ্বত পাত্লিপুত্ৰ (এতিয়া পাটনা) স্থাপন হ'ল। ৩২৫
খ্ৰীষ্টপূৰ্বৰ আগত বিহাৰ অংগ, মগধ আৰু বৈশালী (ৱেচালী)ত বিভক্ত আছিল। খ্ৰীষ্টপূৰ্ব
৫০০ত ৱৈশালী বিশ্বৰ প্ৰথম গণৰাজ্যত ৰূপান্তৰিত হ'ল। নন্দ বংশত মহাপদ্মনন্দৰ দৰে
শাসক আছিল। মৌৰ্য (মৌৰ্য়) বংশৰ উত্থানে বিহাৰৰ স্বৰ্ণযুগৰ সূচনা কৰিলে। মৌৰ্যসকলে
মগধ অধিকাৰ কৰিলে। মৌৰ্য বংশত চন্দ্ৰগুপ্ত মৌৰ্য, মহান অশোক (আচ'ক)ৰ দৰে শাসক আছিল।
তাৰ পিছত খ্ৰীষ্টপূৰ্ব ১৮৫ৰ পৰা ৮০লৈ চুংগ বংশ ক্ষমতালৈ আহিল। চন ৭১ৰ মানত মগধ কন্ব
বংশ তলত আহিল আৰু ২৪০ৰ পৰা গুপ্তসকল শক্তিশালী হ'ল। প্ৰায় ৫০০ চনত বিহাৰৰ
স্বৰ্ণযোগ শেষ হ'ল, হান সকলে আক্ৰমণ কৰিলে আৰু বিহাৰ বিভক্ত হ'ল। পিছলৈ হাৰিয়ানাৰ
হৰ্ষবৰ্ধন, বংগৰ পাল বংশ আদিয়ে বিহাৰ অধিকাৰ কৰিলে। ১২০০ত বখ্তিয়াৰ খিল্জীয়ে
নলন্দা বিশ্ববিদ্যালয় ধ্বংশ কৰিলে। তাৰ পিছত আৰম্ভ হ'ল মুছলমান যুগ। অতি জনপ্ৰিয়
বৌদ্ধ ধৰ্মৰ পতন ঘটিল। বিহাৰ দিল্লীৰ চুল্তানৰ তললৈ আহিল আৰু পিছলৈ মুগল সকলৰ।
১৭৫৭ত বিহাৰ ব্ৰিটিছৰ তললৈ গ'ল আৰু ১৯৪৭ত ভাৰত গণৰাজ্যত সন্মিলিত হ'ল।

বিহাৰত প্ৰায় ১০০ মিলিয়ন লোকে বাস কৰে। বিহাৰত ৩৮খন জিলা আছে। বিহাৰত প্ৰায়
৬৩.৮২ % মানুহ সাক্ষৰ।



https://as.wikipedia.org/wiki/%E0%A6%AC%E0%A6%BF%E0%A6%B6%E0%A7%8D%E0%A6%AC_%E0%A6%AC%E0%A6%BE%E0%A6%A3%E0%A6%BF%E0%A6%9C%E0%A7%8D%E0%A6%AF_%E0%A6%B8%E0%A6%82%E0%A6%B8%E0%A7%8D%E0%A6%A5%E0%A6%BE

বিশ্ব বাণিজ্য সংস্থা (World Trade Organization) বা চমুকৈ ডব্লিউ টি অ’ (WTO) হৈছে
আন্তঃৰাষ্ট্ৰীয় বাণিজ্যৰ উদাৰীকৰণৰ উদ্দেশ্যৰে গঠিত এক আন্তৰ্জাতিক সংগঠন। ১৯৪৮
চনত গঠন হোৱা জেনেৰেল এগ্ৰীমেণ্ট অন টেৰিফছ এণ্ড ট্ৰেড (General Agreement on
Tariffs and Trade) বা চমুকৈ গেট (GATT) এই সংগঠনটোৰ পূৰ্বসূৰী আছিল। ১৯৯৪ চনৰ ১৫
এপ্ৰিলত হোৱা ১২৩ খন দেশৰ স্বাক্ষৰ সম্বলিত মাৰাকেক চুক্তি অনুযায়ী ১৯৯৫ চনৰ ১
জানুৱাৰীত আনুষ্ঠানিকভাৱে বিশ্ব বাণিজ্য সংস্থাৰ জন্ম হয়। সংস্থাটোৱে অংশগ্ৰহণকাৰী
ৰাষ্ট্ৰসমূহৰ মাজত বাণিজ্যিক বিনিময় নিয়ন্ত্ৰণ কৰাৰ বাবে এক প্ৰণালী যুগুতোৱাৰ
লগতে বিবাদসমূহ মীমাংসা কৰি চুক্তি অনুযায়ী কাৰ্যসমূহ চলাই নিয়াৰ বাবে প্ৰচেষ্টা
হাতত লয়। :fol.9–10

দ্বিতীয় বিশ্বযুদ্ধৰ পিছতেই আন্তৰ্জাতিক অৰ্থনৈতিক সহযোগিতাৰ উদ্দেশ্যে স্থাপিত
অন্যান্য সংগঠন, যেনে ব্ৰেটন উডছ সংস্থা অৰ্থাৎ ৱৰ্ল্ড বেংক আৰু আন্তঃৰাষ্ট্ৰীয়
মুদ্ৰা নিধিৰ সৈতে সংস্থাটোৰ পূৰ্বসূৰী গেটৰ স্থাপনা কৰা হয়। একে সময়তে বাণিজ্যিক
বিষয়সমূহৰ লগতে নিয়োগ, বিনিয়োগ, পণ্যদ্ৰব্যৰ চুক্তি আৰু নিষিদ্ধ ব্যৱসায়িক
কাৰ্যকলাপ ইত্যাদিৰ নীৰিক্ষণ তথা নিয়ন্ত্ৰণৰ বাবে আন্তৰ্জাতিক বাণিজ্য সংস্থা নামৰ
এক সংগঠনো প্ৰস্তাৱিত হয়। অৱশ্যে আমেৰিকা যুক্তৰাষ্ট্ৰৰ লগতে আন কেইবাখন ৰাষ্ট্ৰৰ
সহমত নোপোৱাত এই প্ৰস্তাৱ ৰদ কৰা হয়। ফলত আন্তঃৰাষ্ট্ৰীয় বাণিজ্য সংস্থা এটা
নোহোৱাৰ বাবে গেটক বিশ্ব বাণিজ্য সংস্থালৈ ৰূপান্তৰ কৰা হয়।

সংস্থাটোৰ ১৬০ খন সদস্য ৰাষ্ট্ৰৰ লগতে ২৪ খন নীৰিক্ষণকাৰী দেশ আছে।ৰাষ্ট্ৰসমূহৰ
লগতে ইউৰোপিয়ান ইউনিয়নো ডব্লিউ টি অ’ৰ সদস্য। কিছুসংখ্যক আন্তৰ্জাতিক সংগঠনকো
নীৰিক্ষণকাৰীৰ মৰ্যদা দিয়া হৈছে। ২০০৭ চনৰ পৰিসংখ্যা অনুযায়ী সংস্থাটোৰ
সদস্যসমূহে আন্তঃৰাষ্ট্ৰীয় বাণিজ্যৰ ৯৬.৪% আৰু আন্তঃৰাষ্ট্ৰীয় মুঠ ঘৰুৱা উৎপাদনৰ
৯৬.৭% প্ৰতিনিধিত্ব কৰে।



https://as.wikipedia.org/wiki/%E0%A6%AC%E0%A6%BF%E0%A6%B6%E0%A7%8D%E0%A6%AC%E0%A6%AE%E0%A6%BE%E0%A7%B0%E0%A7%80

বিশ্বমাৰী (ইংৰাজী:  Pandemic; য়ুনানী (গ্ৰীক) শব্দ πᾶν পেন "সকলো" + δῆμος ডেম'চ
"লোক"ৰ পৰা) হৈছে সংক্ৰামক ৰোগৰ এক মহামাৰী যি জনসংখ্যাৰ মধ্যমীয়াৰ পৰা এক বিশাল
ক্ষেত্ৰজুৰি, উদাহৰণ স্বৰূপে, এটা মহাদ্বীপ, বা সমগ্ৰ পৃথিৱী জুৰি বিয়পিব পাৰে।
কিমান লোক আক্ৰান্ত হৈছে, সেই দিশৰ পৰা স্থিৰ হোৱা কোনো স্থানীয় ৰোগ, বিশ্বমাৰী
নহয়। ইয়াৰ বাহিৰে, বিশ্বমাৰী জ্বৰৰ ভিতৰত, ঋতুকালীন জ্বৰ সমগ্ৰ বিশ্বজুৰি প্ৰভাৱ
নেপেলোৱালৈকে বিশ্বমাৰীত অন্তৰ্ভুক্ত কৰা নহয়। ইতিহাসত বৰআই আৰু যক্ষ্মাৰ দৰে
অসংখ্য বিশ্বমাৰীৰ বিৱৰণ পোৱা যায়। শেহতীয়া বিশ্বমাৰীৰ ভিতৰত এইছ আই ভি (HIV)
বিশ্বমাৰী, ১৯১৮ আৰু ২০০৯ চনৰ H1N1 উল্লেখনীয়। ইয়াৰোপৰি ভয়ানক ব্লেক ডেথ (Black
Death)ত প্ৰায় ৭৫ নিযুততকৈও অধিক লোকৰ মৃত্যু হৈছিল।



https://as.wikipedia.org/wiki/%E0%A6%AC%E0%A6%BF%E0%A6%AF%E0%A6%BC%E0%A7%87%E0%A7%B0

বিয়েৰ (ইংৰাজী:  Beer) হৈছে একপ্ৰকাৰৰ নিচাযুক্ত পানীয়। শ্বেতসাৰ নামৰ এবিধ
শৰ্কৰাৰ বিদ্যুৎ বিশ্লেষণ কৰি পোৱা চেনীজাতীয় পদাৰ্থৰ কিন্বনৰ যোগেদি বিয়েৰ
তৈয়াৰ কৰা হয়। শৰ্কৰা বিশ্লেষণৰ উৎসেচকসমূহ ঘাইকৈ শুষ্ক অৱস্থাত থকা খাদ্যশস্য
যেনে বাৰ্লি আৰু ঘেঁহুৰ পৰা আহৰণ কৰা হয়। প্ৰায়ভাগ বিয়েৰতে হ’পচ নামৰ এবিধ
উদ্ভিদৰ উপকৰণ যোগ কৰা হয়। ই পানীয়বিধ তিতা সোৱাদযুক্ত কৰি তোলাৰ লগতে প্ৰাকৃতিক
সংৰক্ষকৰ কাম কৰে। অন্যান্য উদ্ভিদ বা ফলো বিয়েৰৰ উপকৰণ হিচাপে ব্যৱহাৰ কৰা হ’ব
পাৰে।

বিয়েৰ হৈছে বিশ্বত সৰ্বাধিক ব্যৱহৃত নিচাযুক্ত পানীয় আৰু পানী আৰু চাহৰ পিছতেই
বিশ্বত সৰ্বাধিক পৰিমাণে ব্যৱহৃত পানীয়ৰ তালিকাত বিয়েৰৰ স্থান তৃতীয়। কিছু লোকৰ
মতে বিয়েৰ পৃথিৱীৰ আটাইতকৈ পুৰণি কিন্বনৰ যোগেদি আহৰণ কৰা পানীয়। এই পানীয়বিধ
সাধাৰণতে বটল আৰু কেনত পোৱা যায়। পাব আৰু বাৰসমূহত বিয়েৰ খোলাকৈয়ো উপলব্ধ।

মানৱ সভ্যতাৰ আদিমতম লেখনিসমূহৰ কিছুসংখ্যকত বিয়েৰৰ উৎপাদন আৰু বিতৰণৰ উল্লেখ পোৱা
যায়। উদাহৰণস্বৰূপে, ক’ড অফ হামুৰাবিত বিয়েৰ আৰু বিয়েৰ পাৰ্লাৰ বা বিয়েৰৰ
দোকানসমূহ নিয়ন্ত্ৰণ কৰা আইনো সন্নিৱিষ্ট কৰা হৈছে। মেচ’পটেমিয়ানসকলৰ সুৰাৰ
অধিষ্ঠাত্ৰী দেৱীৰ প্ৰতি উৎসৰ্গিত নিনকাচি শ্লোকসমূহক অশিক্ষিত লোকসকলে দেৱীৰ
স্তুতিৰ লগতে বিয়েৰ তৈয়াৰ কৰাৰ পদ্ধতি মনত ৰাখিবৰ বাবেও ব্যৱহাৰ কৰিছিল। বৰ্তমান
সময়ত বিয়েৰ তৈয়াৰ কৰা উদ্যোগটোৱে সমগ্ৰ বিশ্বতে বিশাল ৰূপ ধাৰণ কৰিছে।

সাধাৰণতে বিয়েৰত ৪%-৬% এলক'হল থাকে। অৱশ্যে এই পৰিমাণ ০.৫%-২০%লৈকে হ’ব পাৰে।
কিছুসংখ্যক উৎপাদনস্থলীত ৪০% বা ততোধিক পৰিমাণৰ এলক'হল থকা বিয়েৰো প্ৰস্তুত কৰা
হয়।



https://as.wikipedia.org/wiki/%E0%A6%AB%E0%A6%B2%E0%A7%B0_%E0%A7%B0%E0%A6%B8

ফলৰ ৰস বা জুছ বুলিলে বিভিন্ন ফল-মূল আৰু পাচলিত মজুত হৈ থকা প্ৰাকৃতিক জুলীয়া
পদাৰ্থ বা ৰসকে বুজা যায়। ফল বা অন্যান্য জৈৱিক উপাদান যেনে মাংস আৰু সাগৰীয়
খাদ্যসামগ্ৰীৰ সোৱাদযুক্ত পানীয়কো জুছ বোলা হয়। জুছসমূহ শীতল পানীয় অথবা আন
খাদ্যৰ উপকৰণ হিচাপে ব্যৱহৃত হয়। পেষ্টুৰাইজেচন প্ৰণালীৰ আৱিষ্কাৰৰ আগলৈকে জুছ
শীতল পানীয় হিচাপে জনপ্ৰিয় হোৱা নাছিল।

বিভিন্ন ফল বা পাচলি কোনো তাপ প্ৰয়োগ নকৰাকৈ চেপি তাৰ পৰা ৰস উলিওৱা
হয়৷উদাহৰণস্বৰূপে কমলা টেঙাৰ ৰস তৈয়াৰ কৰিবলৈ কমলা টেঙা চেপি তাৰ পৰা ৰস উলিয়াই
লোৱা হয়। আনহাতে আমৰ ৰস তৈয়াৰ কৰিবলৈ আমটো পিহি পেলোৱাৰ প্ৰয়োজন হয়। কেতিয়াবা
বৈদ্যুতিক জুচাৰ ব্যৱহাৰ কৰিও ৰস উলিওৱা হয়৷ ব্যৱসায়িক উৎপাদনৰ ক্ষেত্ৰত আঁহ
আতৰোৱাৰ বিশেষ যতন থাকে ৷ উচ্চ আঁহযুক্ত কমলাৰ ৰসৰ বিশেষ চাহিদা আছে৷

ফলৰ ৰস প্ৰস্তুতকৰণৰ বাবে ব্যৱহৃত পদ্ধতি সমূহ হ'ল কেনিং, পেষ্টুৰাইজেচন,
কনচেনট্ৰেট, শীতলিকৰণ, বাষ্পীভৱন আৰু স্প্ৰে ডাইং।



https://as.wikipedia.org/wiki/%E0%A6%AA%E0%A7%B0%E0%A6%BF%E0%A7%B1%E0%A7%87%E0%A6%B6_%E0%A6%A4%E0%A6%A8%E0%A7%8D%E0%A6%A4%E0%A7%8D%E0%A7%B0

পৰিৱেশ তন্ত্ৰ হ’ল পৰিৱেশ বিদ্যাৰ মৌলিক একক। এ.জি. টেন্সলে (A.G. Tansley)-ই
পৰিৱেশ তন্ত্ৰ বা ‘ইক’ছিষ্টেম’ (Ecosystem) শব্দটো প্ৰৱৰ্তন কৰিছিল। বাস্তৱ্যবিদ
ওডামৰ (Odum, 1971) মতে “পৰিৱেশ তন্ত্ৰ হ’ল এটা নিৰ্দিষ্ট অঞ্চলৰ ভৌতিক পৰিৱেশৰ লগত
আন্তঃক্ৰিয়াশীল সকলো প্ৰকাৰৰ জীৱক সাঙুৰি লোৱা (অৰ্থাৎ জৈৱ সম্প্ৰদায়) এটা সমষ্টি
য’ত শক্তিৰ প্ৰৱাহে স্পষ্টভাবে ইয়াৰ খাদ্যস্তৰৰ গঠন, জৈৱবৈচিত্ৰতা আৰু পদাৰ্থৰ
চক্ৰীভৱন (অৰ্থাৎ জীৱিত আৰু নিৰ্জীৱ উপাংশৰ মাজত হোৱা পদাৰ্থৰ বিনিময়) পৰিছালনা
কৰে। আকৌ বাস্তৱ্যবিদ ছাউথউইকৰ (Southwick, 1972) মতে ইক’ছিষ্টেম হ’ল এটা স্থানিক
বা সাংগঠনিক একক যিয়ে জীৱ আৰু নিৰ্জীৱ উপাংশৰ মাজত আন্তঃক্ৰিয়াৰ জৰিয়তে পদাৰ্থৰ
বিনিময় ঘটায়।



https://as.wikipedia.org/wiki/%E0%A6%AA%E0%A7%8D%E0%A7%B0%E0%A6%A4%E0%A6%BF%E0%A6%9C%E0%A7%88%E0%A7%B1%E0%A6%BF%E0%A6%95

প্ৰতিজৈৱিক (ইংৰাজী:  Antibiotics) বা বেক্টেৰিয়ানাশক (Antibacterial) হৈছে
বেক্টেৰিয়াজনিত সংক্ৰমণৰ চিকিৎসা আৰু প্ৰতিৰোধৰ বাবে ব্যৱহাৰ কৰা এক প্ৰকাৰৰ
পদাৰ্থ। এইবোৰে বেক্টেৰিয়াক ধংশ কৰে নাইবা সিহঁতৰ বৃদ্ধিত বাধা জন্মাই। কিছুমান
প্ৰতিজৈৱিক ভেঁকুৰ আৰু প্ৰ'টজ'ৱাৰ বিপক্ষেও কাৰ্যকৰী, আৰু কিছুমান মানুহ তথা অন্য
প্ৰাণীৰ বাবেও বিষাক্ত, তথাপিও ঔষধ হিচাপে ব্যৱহাৰ কৰা হয়। সাধাৰণ পানীলগা বা
ইনফ্লুৱেঞ্জাৰ দৰে ভাইৰাছজনিত সংক্ৰমণত প্ৰতিজৈৱিকে কাম নকৰে আৰু জধে মধে ব্যৱহাৰ
কৰিলে ই অতিশয় অপকাৰ সাধন কৰিব পাৰে।

১৯২৯ চনত, আলেকজেণ্ডাৰ ফ্লেমিঙে পেনিচিলিন আবিস্কাৰ কৰিছিল, প্ৰতিজৈৱিক গুণ সম্পন্ন
প্ৰথম ৰাসায়নিক যৌগ। তেওঁ এবিধ ৰোগসৃষ্টিকাৰী বেক্টেৰিয়াৰ কৰ্ষণ কৰিছিল তেতিয়া
তেওঁ এখন কৰ্ষণ ঠালিত ক্ষুদ্ৰ সেউজীয়া ভেঁকুৰৰ বৰ্ধন হোৱা দেখিলে। তেওঁ লক্ষ্য
কৰিছিল যে সেই ভেঁকুৰৰ উপস্থিতিয়ে বেক্টেৰিয়াবোৰ ধংশ কৰে নাইবা সিহঁতৰ বৃদ্ধিত
ব্যাঘাট জন্মায়।

প্ৰতিজৈৱিকৰ আবিস্কাৰে বিংশ শতিকাৰ চিকিৎসা বিজ্ঞানত বিপ্লৱৰ সূচনা কৰে, প্ৰতিষেধক
ছিটা আৰু প্ৰতিজৈৱিকৰ ব্যৱহাৰৰ ফলত উন্নত দেশসমূহত যক্ষ্মাৰ দৰে ৰোগ প্ৰায় নিৰ্মূল
কৰি পেলায়। ইহঁতৰ কাৰ্যকাৰিতা আৰু সহজে ব্যৱহাৰ কৰিব পৰা সুবিধাৰ বাবে ইহঁতৰ
মাত্ৰাধিক ব্যৱহাৰ হৈছে ফলস্বৰূপে বেক্টেৰিয়াবোৰেও প্ৰতিৰোধ ক্ষমতা গঢ়ি তুলিবলৈ
সক্ষম হৈছে। বৰ্তমান বিশ্বজুৰি ই এটা ডাঙৰ সমস্যা ৰূপে পৰিগণিত হৈছে, বিশ্ব
স্বাস্থ্য সংস্থাই এই প্ৰতিৰোধতাক "serious threat [that] is no longer a
prediction for the future, it is happening right now in every region of the
world and has the potential to affect anyone, of any age, in any country" বুলি
শ্ৰেণীকৰণ কৰিছে। ১৯০৭ চনত আলফ্ৰেড বাৰ্ডেইম আৰু পল এৰলিছে চিফিলিছৰ চিকিৎসাত
ব্যৱহাৰ হোৱা আৰ্ছফেনামাইনৰ সংশ্লেষণৰ লগে লগেই এণ্টিবেক্টেৰিয়েল কেম'থেৰাপিৰ যুগ
আৰম্ভ হয় বুলি কোৱা হয়। প্ৰথম প্ৰণালীবদ্ধ সক্ৰিয় প্ৰতিজৈৱিক ঔষধ প্ৰ'ণ্ট'ছিল
গাৰ্হাৰ্ড ড'মাৰ্গে ১৯৩৩ চনত আবিস্কাৰ কৰিছিল, ইয়াৰ বাবে তেঁওক ১৯৩৯ চনত ন'বেল
বঁটাৰে সন্মানিত কৰা হৈছিল।



https://as.wikipedia.org/wiki/%E0%A6%AA%E0%A7%8D%E0%A7%B0%E0%A6%A3%E0%A6%AC_%E0%A6%AE%E0%A7%81%E0%A6%96%E0%A6%BE%E0%A7%B0%E0%A7%8D%E0%A6%9C%E0%A7%80

প্ৰণব কুমাৰ মুখাৰ্জী ({ইংৰাজী: Pranab Kumar Mukherjee /prənəb kʊmɑːr
mʉkhərdʒiː/; জন্ম ১১ ডিচেম্বৰ ১৯৩৫) জুলাই ২০১‌২ চনৰপৰা ভাৰতৰ ১৩শ আৰু বৰ্তমান
(মে', ২০১৪) ৰাষ্ট্ৰপতি। ছয় দশক জোৰা ৰাজনৈতীক জীৱনেৰে তেওঁ ভাৰতীয় জাতীয়
কংগ্ৰেছৰ এজন প্ৰবীন ৰাজনেতা আছিল আৰু ভাৰতৰ কেইবাটাও মন্ত্ৰীদপ্তৰত কাৰ্য্যনিবাহ
কৰিছিল। ২০১২ চনত ৰাষ্ট্ৰপতি নিৰ্বাচিত হোৱাৰ আগলৈকে ২০০৯ ৰপৰা ২০১২ লৈকে তেওঁ
ভাৰতৰ বিত্তমন্ত্ৰী আছিল। তেওঁ কংগ্ৰেছৰ এজন শীৰ্ষস্থানীয় সমস্যা সমাধানকাৰী নেতা
(troubleshooter) আছিল।

১৯৬৯ চনত প্ৰধানমন্ত্ৰী ইন্দিৰা গান্ধীৰ সহায়ত কংগ্ৰেছদলৰ পৰা ৰাজ্যসভাৰ সদস্যপদলৈ
নিৰ্বাচিত হোৱাৰ লগে লগে তেওঁৰ ৰাজনৈতীক জীৱন আৰম্ভ হয়। ১৯৭৫-৭৭ চনত ভাৰতৰ
জৰুৰিকালীন অৱস্থাৰ সময়ত কংগ্ৰেছৰ অন্যান্য নেতাৰ লগতে তেওঁৰ ওপৰতো ক্ষমতাৰ
অতিমাত্ৰা অপব্যৱহাৰ কৰাৰ আৰোপ লগোৱা যায়। ১৯৮২-৮৪ চনত বিত্তমন্ত্ৰী পদেৰে তেওঁ
প্ৰথমবাৰৰ বাবে মন্ত্ৰীত্ব পায়। ১৯৮০-৯৫ সময়চোৱাত তেওঁ ৰাজ্যসভাৰ নেতাও আছিল।

ৰাজীৱ গান্ধীৰ প্ৰধানমন্ত্ৰীত্বৰ কালত মুখাৰ্জীক পাৰ্শ্ববৰ্তী কৰি ৰখা হয়।
অসন্তুষ্ট মুখাৰ্জীয়ে কংগ্ৰেছ পৰিত্যাগ কৰি "ৰাষ্ট্ৰীয় সমাজবাদী কংগ্ৰেছ" বুলি
নিজৰ দল খোলে। পাচত ১৯৮৯ চনত ইয়াক আকৌ কংগ্ৰেছৰ লগত সমন্বিত কৰা হয়। ১৯৯১ চনত
প্ৰধানমন্ত্ৰী পি ভি নৰসিংহ ৰাওৰ দিনত তেওঁক পৰিকল্পনা আয়োগৰ অধ্যক্ষ আৰু ১৯৯৫ চনত
বিদেশ মন্ত্ৰীৰ পদত অধিষ্ঠিত কৰা হয়। পৰবৰ্তী কালত ১৯৯৮ চনত চোনীয়া গান্ধীক
কংগ্ৰেছ দলৰ অধ্যক্ষৰ পদানসীন কৰাত এজন বৰিষ্ঠ নেতা হিচাবে প্ৰণব মুখাৰ্জীয়ে
প্ৰভূত ভুমিকা গ্ৰহণ কৰে।

২০০৪ চনত কংগ্ৰেছৰ নেতৃত্বত ইউনাইটেড প্ৰগ্ৰেছিভ এলায়েন্স (UPA) ক্ষমতালৈ অহাৰ
সময়ত প্ৰণব মুখাৰ্জী প্ৰথমবাৰৰ বাবে ভাৰতীয় সংসদৰ জনপ্ৰীয়ভাবে নিৰ্বাচিত হোৱা
নিম্ন সদন লোকসভাৰ সমষ্টীৰ পৰা নিৰ্বাচিত হয়। তেতিয়াৰ পৰা ২০১২ চনত ৰাষ্ট্ৰপতি
পদৰ বাবে প্ৰতিদ্বন্দীতা কৰিবলৈ চৰকাৰৰ পৰা ইস্তফা দিয়া সময়লৈকে মুখাৰ্জী
প্ৰধানমন্ত্ৰী মনমোহন সিঙৰ মন্ত্ৰীসভাত দ্বিতীয় বৰিষ্ঠ নেতা আছিল। এই সময়ছোৱাত
লোকসভাৰ নেতা আৰু বিভিন্ন মন্ত্ৰীৰ গোটৰ অধ্যক্ষতা কৰাৰ উপৰিও তেওঁ প্ৰতিৰক্ষা
মন্ত্ৰী (২০০৪-২০০৬), বিদেশ মন্ত্ৰী (২০০৬-০৯) আৰু বিত্তমন্ত্ৰী (২০০৯-১২) পদত আসীন
আছিল।

জুলাই, ২০১২ চনত পূৰ্ণ এ চাংমাক প্ৰায় ৭০% ইলেক্টৰেল কলেজৰ ভোটেৰে পৰাস্ত কৰি
প্ৰণব মুখাৰ্জী ভাৰতৰ ৰাষ্ট্ৰপতি নিৰ্বাচিত হয়।



https://as.wikipedia.org/wiki/%E0%A6%AA%E0%A7%87%E0%A7%B0%E0%A6%BF%E0%A6%9B_%E0%A6%86%E0%A6%95%E0%A7%8D%E0%A7%B0%E0%A6%AE%E0%A6%A3,_%E0%A6%A8%E0%A7%B1%E0%A7%87%E0%A6%AE%E0%A7%8D%E0%A6%AC%E0%A7%B0,%E0%A7%A8%E0%A7%A6%E0%A7%A7%E0%A7%AB

১৩ নৱেম্বৰ, ২০১৫ ৰ সন্ধিয়া মধ্য ইউৰোপীয় সময় প্ৰায় ২১ বাজি ১৬ মিনিট ত আইছিছৰ
অতি কমেও সাতজনীয়া জেহাদী যুঁজাৰুৰ দলে আত্মঘাতী মনোভাৱৰে ইউৰোপ মহাদেশৰ ফ্ৰান্সৰ
ৰাজধানী পেৰিছ মহানগৰী আৰু ইয়াৰ উত্তৰীয় উপনগৰ চেইন্ট ডেনিছৰ সাত ঠাইত প্ৰায়
সমান্তৰাল ভাৱে স্বয়ংক্ৰিয় মাৰণাস্ত্ৰ আৰু বোমাৰে আক্ৰমণ চলাই যাৰ ফলত

২০০৪ চনৰ স্পেইনৰ মাদ্ৰিদ ৰেল বিস্ফোৰণৰ পাচত ইউৰোপত সংঘটিত হোৱা ইয়েই দ্বিতীয়
ভয়ংকৰ আক্ৰমণৰ ঘটনা আৰু ফ্ৰান্সৰ মতে দ্বিতীয় মহাসমৰৰ পাচত সেই দেশৰ ওপৰত হোৱা
সৰ্বনাশী আক্ৰমণ । ১৪ নৱেম্বৰ, ২০১৫ ৰ ৰাতিপুৱা আইছিছৰ তৰফৰ পৰা এই ঘটনাৰ দায়িত্ব
লোৱা হয় আৰু ইয়াক ইউৰোপত অনাগত ধৰ্মযুদ্ধৰ ধুমুহাৰ আৰম্ভনি বুলি ঘোষনা কৰা হয়।



https://as.wikipedia.org/wiki/%E0%A6%AA%E0%A7%82%E0%A7%B0%E0%A7%8D%E0%A6%A3_%E0%A6%B8%E0%A6%82%E0%A6%96%E0%A7%8D%E0%A6%AF%E0%A6%BE

যিবোৰ সংখ্যাৰ কোনো ভগ্নাংশ নাথাকে সেইবোৰক "অখণ্ড সংখ্যা" বোলা হয়। যেনে:- ১, -৭,
১৪ ইত্যাদি। ৯.৭৫, 5½, √2 আদি অখণ্ড সংখ্যা নহয়। অখণ্ড সংখ্যাৰ সংখ্যা অসীম।

শূন্যক বাদ দি বাকী স্বাভাবিক সংখ্যাবোৰক "ধনাত্মক অখণ্ড সংখ্যা" (ইংৰাজী: Positive
Integers) বুলি কোৱা হয়। প্ৰত্যেক ধনাত্মক অখণ্ড সংখ্যাৰ এটি আৰু একমাত্ৰ "ঋণাত্মক
বিপৰীত" (ইংৰাজী: Negative Integers) সংখ্যা পোৱা যায়। এই দুই সংখ্যাৰ (ধনাত্মক
আৰু ঋণাত্মক) যোগফল শূন্য হয়। ধনাত্মক অখণ্ড সংখ্যাবোৰৰ ঋণাত্মক বিপৰীত সংখ্যাবোৰক
কোৱা হয় ঋণাত্মক অখণ্ড সংখ্যা।

ধনাত্মক অখণ্ড সংখ্যা, ঋণাত্মক অখণ্ড সংখ্যা আৰু শূন্য, এই তিনিপ্ৰকাৰৰ "অখণ্ড
সংখ্যা" আছে। "ধনাত্মক অখণ্ড সংখ্যা" আৰু "শূণ্য"ক একেলগে পূৰ্ণ সংখ্যা বোলে।

অখণ্ড সংখ্যাৰ সংহতিটোক Z (বা Z {\displaystyle \mathbb {Z} } , ইউনিক'ডত U+2124 ℤ)
ৰে বুজোৱা হয়। এই Z আখৰটো জাৰ্মান ভাষাৰ Zahlen (উচ্চাৰণ [ˈtsaːlən]) শব্দটোৰ পৰা
আহিছে, ইয়াৰ অৰ্থ হ'ল সংখ্যা।

স্বাভাৱিক সংখ্যাৰ সংহতিটোৰ দৰে অখণ্ড সংখ্যাৰ সংহতিটোও(Z) যোগ আৰু পূৰণৰ সাপেক্ষে
আবদ্ধ, অৰ্থাৎ যিকোনো দুটা অখণ্ড সংখ্যা যোগ বা পূৰণ কৰিলে পুনৰ এটা অখণ্ড সংখ্যা
পোৱা যায়। আনহাতে, Z বিয়োগৰ সাপেক্ষেও আবদ্ধ, কিন্তু হৰণৰ সাপেক্ষে আবদ্ধ নহয়,
কাৰণ দুটা অখণ্ড সংখ্যাৰ হৰণফল এটা অখণ্ড সংখ্যা নহ’বও পাৰে, যেনে, ২ আৰু ৩ দুটা
অখণ্ড সংখ্যা, কিন্তু সিহঁতৰ হৰণফল অখণ্ড সংখ্যা নহয়। আকৌ, স্বাভাৱিক সংখ্যাৰ
সংহতিটো ঘাটৰ সাপেক্ষে আবদ্ধ, কিন্তু Z ঘাটৰ সাপেক্ষে আবদ্ধ নহয়, উদাহৰণস্বৰুপে, ২
ত ঘাট -১ ল’লে অখণ্ড সংখ্যা পোৱা নাযায়।

অখণ্ড সংখ্যাসমূহক স্বাভাৱিক সংখ্যাৰ ক্ৰমিত যোৰ (a, b) ৰ সমতুল্য শ্ৰেণী
(equivalence class) একোটাৰ সহায়ত গঠন কৰিব পাৰি।

ইয়াত ক্ৰমিত যোৰ (a, b) যে b ৰ পৰা a বিয়োগ কৰি পোৱা ফলক বুজায়। অৰ্থাৎ, 1 − 2
আৰু 4 − 5 যে একেটা সংখ্যাকে বুজাব। ইয়াৰ বাবে এটা সমতুল্য সম্বন্ধ (equivalence
relation) ‘~’ৰ সংজ্ঞা তলত দিয়া ধৰণে দিয়া হয়:

ইয়াত অখণ্ড সংখ্যাৰ যোগ আৰু পূৰণক, স্বাভাৱিক সংখ্যাৰ যোগ আৰু পূৰণৰ সহায়েৰে
সমতুল্য শ্ৰেণীসমূহৰ যোগ-পূৰণৰ জড়িয়তে সংজ্ঞা দিয়া হয়। ইয়াত [(a,b)] ৰ
সহায়াৰে (a,b) ক্ৰমিত যোৰটো অন্তৰ্ভূক্ত হৈ কথা সমতুল্য শ্ৰেণীটোক বুজুৱা হয়।
ইয়াৰ যোগ-পূৰণৰ প্ৰক্ৰিয়াকেইটা তলত দিয়া ধৰণৰ:

ইয়াৰ প্ৰতিটো সমতুল্য শ্ৰেণীতে (n,0) বা (0,n) ধৰণৰ একোটা একক ক্ৰমিত যোৰ
অন্তৰ্ভূক্ত হৈ থাকে, য’ত n এটা স্বাভাৱিক সংখ্যা। [(n,0)] শ্ৰেণীটোৱে n ক আৰু
[(0,n)] শ্ৰেণীটোৱে −n নিৰ্দেশ কৰে। আনহাতে [(0,0)] শ্ৰেণীটোৱে 0 নিৰ্দেশ কৰে, কাৰণ
−0 = 0 ।

অখণ্ড সংখ্যাৰ সংহতিটোৰ মাত্ৰা ℵ 0 {\displaystyle \aleph _{0}} ৰ সমান। অৰ্থাৎ Z ৰ
পৰা N লৈ এটা একৈকী আৰু আচ্ছাদক ফলন পোৱা যায়। যদি N = {০, ১, ২, ...} ধৰা হয়
তেন্তে তলৰ ফলনটো তেনে এটা ফলন।



https://as.wikipedia.org/wiki/%E0%A6%AA%E0%A6%BE%E0%A7%B0%E0%A7%8D%E0%A6%AC%E0%A6%A4%E0%A7%80

পাৰ্বতী হিমালয়ৰ পুত্ৰী আৰু ভগৱান শিৱৰ পত্নী। পাৰ্বতীৰ মাতৃৰ নাম মেনকা আছিল।
উমা, গৌৰী, অম্বিকা, ভৱানী আদি নামেৰেও এওঁক জনা যায়। পাৰ্বতীৰ জন্মৰ বাৰ্তা শুনি
নাৰদ হিমালয়ৰ ঘৰলৈ আহিছিল আৰু হিমালয়ৰ প্ৰশ্ন কৰাত কৈছিল যে পাৰ্বতী সৰ্ব
সুলক্ষীনি আৰু এওঁৰ বিবাহ ভগৱান শিৱৰ সৈতে হ’ব। কিন্তু মহাদেৱক পতিৰূপে পাৱৰ বাবে
পাৰ্বতীয়ে ঘোৰ তপস্যা কৰিব লাগিব| পূৰ্বজন্মত পাৰ্বতী দক্ষ প্ৰজাপতিৰ জীয়ৰী আছিল
আৰু সেইজন্মটো তেওঁ ভগৱান শিৱৰ পত্নী আছিল| পাৰ্বতী হিন্দু ত্ৰিদেৱীসকলৰ মাজৰ
এগৰাকী বুলিও সুপৰিচিত|



https://as.wikipedia.org/wiki/%E0%A6%AA%E0%A6%BE%E0%A6%9A%E0%A6%A8

পাচন (ইংৰাজী:  Digestion) হৈছে ৰক্তৰ পাজমালৈ শোষিত হব পৰাকৈ খাদ্যৰ বৃহৎ অনুবোৰ
ভাগি ক্ষুদ্ৰ ক্ষুদ্ৰ জলদ্ৰাব্য অনুলৈ পৰিণত হোৱা প্ৰক্ৰিয়া। কিছুমান জীৱৰ,
ক্ষুদ্ৰান্ত্ৰত এই ক্ষুদ্ৰ অনুবোৰ প্লাজমালৈ শোষিত হয়। পাচন দুই প্ৰকাৰে হব পাৰে:
mechanical আৰু ৰাসায়নিকভাৱে। mechanical digestion বুলিলে খাদ্যৰ বৃহৎ অনুবোৰক
সৰু সৰু অংশলৈ টুকুৰা টুকুৰ কৰা বুজাই আৰু এই কাৰ্যত কেতিয়াবা উৎসেচকো ব্যৱহৃত
হয়, আনহাতে ৰাসায়নিক পাচনত খাদ্যবোৰ উৎসেচকৰ প্ৰভাৱত দেহে ব্যৱহাৰ কৰিব পৰাকৈ অতি
ক্ষুদ্ৰ অনুলৈ ৰূপান্তৰিত হয়।

মানুহৰ পাচন তন্ত্ৰত, খাদ্য মুখত প্ৰৱেশ কৰে আৰু গুড়াকৰণৰ (চব্যন, এক প্ৰকাৰৰ
mechanical পাচন) দ্বাৰা পাচন আৰম্ভ হয়, লালটিয়ে খাদ্যবোৰ তিয়াই পেলায়। লালটি
হৈছে লালটি গ্ৰন্থীয়ে নিঃসৰণ কৰা একপ্ৰকাৰৰ পাচক ৰস, ইয়াত থকা ছেলিভাৰী এমাইলেইজ
নামৰ এবিধ উৎসেচকে খাদ্যত থকা স্বেতসাৰৰ পাচন ঘটাই; লালটিত থকা মিউকাছে, খাদ্যখিনি
পিছল কৰে, আৰু হাইড্ৰ'কাৰ্বনেটে, এমাইলেইজৰ কাৰ্য ক্ষমতা বঢ়াবলৈ উপযুক্ত pHৰ আদৰ্শ
পৰিৱেশ (ক্ষাৰকীয়) সৃষ্টি কৰে। গুড়াকৰণ আৰু স্বেতসাৰ পাচনৰ পাছত, খাদ্যবোৰ সৰু
পিণ্ড আকাৰ লৈ খাদ্যনলীৰ মাজেৰে পাকস্থলীত প্ৰৱেশ কৰে। পাকস্থলীত গেছট্ৰিক ৰসে
প্ৰ'টিনৰ পাচন আৰম্ভ কৰে। গেছট্ৰিক ৰসত প্ৰধানকৈ হাইড্ৰ'ক্লৰিক এচিড আৰু পেপছিন
থাকে। এই দুবিধ ৰসে পাকস্থলীৰ বেৰ ক্ষতিসাধন কৰাৰ পৰা সুৰক্ষা দিবৰ বাবে পাকস্থলীৰ
পৰা ক্ষৰিত মিউকাছে ইয়াৰ বেৰত এটা পাতল তৰপৰ সৃষ্টি কৰে। পাকস্থলীৰ সংকোচন-প্ৰসাৰণ
ঘটাৰ ফলত খাদ্য আৰু পাচৰ ৰসবোৰ ভালদৰে মিহলি হৈ পৰে।

কিছুসময়ৰ পাছত (যেনে, মানুহৰ ১–২ ঘণ্টা, ঘৰুৱা কুকুৰৰ ৪–৬ ঘণ্টা, ঘৰুৱা মেকুৰীৰ
৩–৪ ঘণ্টা), গাঢ় জুলীয়া খাদ্য বোৰ ডুঅ'ডেনামত প্ৰৱেশ কৰে। ইয়াত এই অৰ্ধ পাচন
হোৱা খাদ্য খিনিত অগ্নাশয়ৰ পৰা পাচক উৎসেচক আৰু যকৃতৰ পৰা পিত্ত ৰস আহি মিহলি হয়
আৰু ক্ষুদ্ৰান্ত্ৰৰ মাজেৰে আগবাঢ়ি যায়, পাচন কাৰ্য চলি থাকে। সম্পূৰ্ণ পাচন হোৱাৰ
পাচত ই তেজলৈ শোষিত হয়। ক্ষুদ্ৰান্ত্ৰত ৯৫% শোষণ সম্পন্ন হয়। বৃহদান্ত্ৰত (ক'লন)
তেজলৈ পানী আৰু খনিজ লৱন পুণৰ শোষিত হয়। ইয়াত বেক্টেৰিয়াই উৎপাদন কৰা কিছুমান
ভিটামিন, যেনে বায়টিন আৰু ভিটামিন K (K2MK7) আদিৰো শোষণ হয়। অৱশিষ্ট বৰ্জ্য
পদাৰ্থবোৰ পায়ুৰ যোগেদি মল আকাৰে দেহৰ পৰা নিস্কাষিত হয়।



https://as.wikipedia.org/wiki/%E0%A6%AA%E0%A6%B6%E0%A7%8D%E0%A6%9A%E0%A6%BF%E0%A6%AE%E0%A6%AC%E0%A6%99%E0%A7%8D%E0%A6%97

পশ্চিমবঙ্গ (বাংলা: পশ্চিমবঙ্গ) ভাৰতবৰ্ষৰ এখন ৰাজ্য। জনসংখ্যাৰ ঘনত্বৰ বিচাৰত এই
ৰাজ্য ভাৰতৰ চতুৰ্থ সৰ্বাধিক জনবহুল ৰাজ্য। পশ্চিমবঙ্গ মুঠ ঘৰুৱা উৎপাদনত ভাৰতৰ
তৃতীয় বৃহত্তম অৱদানকাৰী। এই ৰাজ্যৰ পূৰ্ব সীমান্তত বাংলাদেশ; উত্তৰ পূৱত অসম;
উত্তৰে ভুটান আৰু ছিকিম; উত্তৰ পশ্চিম দিশত নেপাল; পশ্চিমে বিহাৰ আৰু ঝাৰখণ্ড; আৰু
দক্ষিণ পশ্চিমে উৰিষ্যা অৱস্থিত। আধুনিক "পশ্চিমবঙ্গ" নামে পৰিচিত এই ভূখণ্ডটি বিগত
দুই হাজাৰ বছৰ ধৰি একাধিক ৰাজবংশ আৰু সাম্ৰাজ্যৰ অন্তৰ্ভুক্ত হয়। ১৭৫৭ চনত পলাশীৰ
যুদ্ধত জয়লাভ কৰি ব্ৰিটিছ ইষ্ট ইণ্ডিয়া কোম্পানিয়ে এই অঞ্চলত নিজ আধিপত্য
বিস্তাৰ কৰিবলৈ সক্ষম হৈছিল। ইয়াৰ পিছত সুদীৰ্ঘকাল কলকাতাই ব্ৰিটিছ ভাৰতৰ ৰাজধানীৰ
মৰ্যাদা পায়। বিংশ শতাব্দীৰ প্ৰথমছোৱাত পূৰ্ববংগ (বৰ্তমান বাংলাদেশ) আৰু পশ্চিম
বংগক একেলগে বেঙ্গল প্ৰেসিডেন্সি বোলা হৈছিল। বৃটিচ ভাৰতৰ প্ৰথম ৰাজধানী হিচাবে
কলিকতা (বৰ্তমানৰ কলকাতা) পশ্চিমীয়া শিক্ষাৰ এক কেন্দ্ৰস্থল স্বৰূপ হৈ পৰে।
পশ্চিমীয়া শিক্ষাৰ সুপ্ৰভাবত অঞ্চলটোত শিক্ষা, সংস্কৃতি আৰু প্ৰগতিবাদী
চিন্তাধাৰাৰ প্ৰভাৱত নবজাগৰণস্বৰূপৰ সূচনা হয়। ইয়াৰ ফলত ৰাজা ৰামমোহন ৰায়,
দয়ানন্দ সৰস্বতী, বিবেকানন্দ, ৰবীন্দ্ৰনাথ ঠাকুৰ, অৰবিন্দ আদি মণিষীৰ উত্থান ঘটে।
তেওঁলোকৰ মুক্ত চিন্তাধাৰাৰ আৰু সংস্কাৰপন্থী কাৰ্যকলাপৰ ফলত ইয়াতে ভাৰতীয়
জাতীয়তাবাদৰ শক্তিশালী ধাৰণাৰ উদ্ভৱ হয় আৰু ই ভাৰতীয় স্বাধীনতা আন্দোলনৰ এক
পীঠস্থানত পৰিণত হয়। ১৯৪৭ চনৰ দেশ বিভাজনৰ বাংলা দ্বিখণ্ডিত হ’ল আৰু পশ্চিমবঙ্গ
ভাৰতীয় প্ৰজাতন্ত্ৰৰ অন্তৰ্ভূক্ত হয়। পৰবৰ্তীকালত স্বাধীন ভাৰতৰ পশ্চিমবংগত
সমসাময়িক ছোভিয়েট ৰাছিয়াৰ লেনিনপন্থী মাৰ্ক্সবাদৰ প্ৰভাৱত সমাজবাদী চিন্তাধাৰাৰ
সূচনা হয় আৰু স্বাধীনতাৰ পাচত ইয়াত বৰ্তমানলৈকে (২০১১) মাৰ্ক্স-লেনিনবাদী
ৰাজনৈতিক সংস্কৃতিৰ প্ৰাধান্যৰে পৰিচালিত বামপন্থী আঞ্চলিক দলে ৰাজ্যিক শাসনকাৰ্য্য
চলাই আহিছে।

পশ্চিমবঙ্গ এখন কৃষিনিৰ্ভৰ ৰাজ্য হ'লেও বৰ্তমান ভাৰতৰ অন্য অংশৰ বিকাশৰ লগত সংগতি
ৰাখি ইয়াৰ ৰাজনৈতিক নেতৃত্বই ঔদ্যোগীকিকৰণৰ প্ৰয়াস আৰম্ভ কৰিছে।[উদ্ধৃতিৰ
প্ৰয়োজন] ১৯৭৭ চনৰ পৰা ২০১১ চনলৈ পশ্চিমবঙ্গত ভাৰতীয় কমিউনিস্ট পাৰ্টি
(মাৰ্ক্সবাদী) (সিপিআই(এম)) নেতৃত্বাধীন বামফ্ৰন্ট চৰকাৰ প্ৰতিষ্ঠিত। এই চৰকাৰ আছিল
বিশ্বৰ ইতিহাসত দীৰ্ঘতম গণতান্ত্ৰিক পদ্ধতিত নিৰ্বাচিত কমিউনিস্ট চৰকাৰ। বৰ্তমানে
বামফ্ৰন্টকে পৰাজিত কৰি দক্ষিণপন্থী দল তৃণমূল কংগ্ৰেছ ক্ষমতালৈ আহিছে।

পশ্চিমবঙ্গত দু'টি ইউনেস্কোৰ বিশ্ব ঐতিহ্যবাহী স্থান আছে। সেয়া হৈছে দাৰ্জিলিং
হিমালয়ান ৰেল (ভাৰতীয় পাৰ্বত্য ৰেলপথৰ অংশ হিচাপে) আৰু সুন্দৰবন জাতীয় উদ্যান।



https://as.wikipedia.org/wiki/%E0%A6%AA%E0%A6%A6%E0%A7%8D%E0%A6%AE%E0%A6%A8%E0%A6%BE%E0%A6%A5_%E0%A6%97%E0%A7%8B%E0%A6%B9%E0%A6%BE%E0%A6%9E%E0%A6%BF%E0%A6%AC%E0%A7%B0%E0%A7%81%E0%A7%B1%E0%A6%BE

পদ্মনাথ গোহাঞিবৰুৱা (ইংৰাজী: Padmanath Gohainbaruah) (১৮৭১-১৯৪৬) একেধাৰে কবি,
ঔপন্যাসিক, নাট্যকাৰ, জীৱনীকাৰ, হাস্যৰসিক, প্ৰৱন্ধকাৰ আৰু সাংবাদিক। তেখেত আধুনিক
অসমীয়া সাহিত্যক প্ৰতিষ্ঠা কৰিবলৈ চেষ্টা কৰা ব্যক্তি সকলৰ ভিতৰত অন্যতম।

গোহাঞিবৰুৱাৰ জন্ম হয় ১৮৭১ চনৰ ২৪ অক্টোবৰত (আঘোণ মাহৰ ৯ তাৰিখে) উত্তৰ লক্ষীমপুৰৰ
(বৰ্তমানৰ উত্তৰ লখিমপুৰ) নকাৰী (বা নকাড়ী) মৌজাৰ নকাৰী গাঁৱত। তেখেতৰ পিতৃৰ নাম
ঘিনাৰাম গোহাঞিবৰুৱা আৰু মাতৃৰ নাম লম্ভীদেৱী আছিল। ঘিনাৰাম গোহাঞিবৰুৱাৰ জন্ম
হৈছিল শিৱসাগৰ জিলাৰ জাঁজী মৰাণ গাঁৱত৷ তেখেতৰ পিতৃদেৱতাৰ নাম আছিল কিনাৰাম গোহাঞি
ডেকাবৰুৱা৷ তেওঁলোক থাউমুং ক্লিংলুনমং বুঢ়াগোহাঞিৰ বংশৰ লোক আছিল ৷৷

১৮৭৯ চনত তেখেতে উত্তৰ লক্ষীমপুৰ প্ৰাথমিক বিদ্যালয়ত শিক্ষা জীৱন আৰম্ভ কৰে। ১৮৮৪
চনত শিৱসাগৰ চৰকাৰী উচ্চ ইংৰাজী বিদ্যালয়ত নাম লগায়। ১৮৯০ চনত এন্ট্ৰেন্স
(প্ৰৱেশিকা) পৰীক্ষা পাছ কৰাৰ পাছত উচ্চ শিক্ষাৰ বাবে কলকাতাৰ ৰিপন কলেজত ভৰ্তি
হয়। এফ. এ. পঢ়োঁতে কলকাতাৰ চেন্ট জেভিয়াৰ্চ, জেনেৰেল এচেম্লি আদি কলেজৰ মাজেৰে
শেষত ওকালতিৰ শ্ৰেণীতো নাম লগাইছিল। কিন্তু পঢ়া শেষ নকৰাকৈ অসমলৈ উভতি আহে।

অসমলৈ আহি কহিমা মধ্য ইংৰাজী বিদ্যালয়ত তেখেত প্ৰধান শিক্ষক ৰূপে নিযুক্ত হয়।
তেখেতৰ কৰ্মময় জীৱনত ‘তেজপুৰ নৰ্মেল স্কুল’, ‘তেজপুৰ চৰকাৰী হাইস্কুল’, ‘যোৰহাট
চৰকাৰী হাইস্কুল’ আদিত কাম কৰে।

ক'হিমাত থাকোতে গোহাঞিবৰুৱাই ‘অসমীয়া ভাষা উন্নতি সাধনী সভা’ আৰু ‘ক'হিমা সাহিত্য
সভা’ প্ৰতিষ্ঠা কৰে। এই দুয়োখন সভাৰে তেখেত প্ৰতিষ্ঠাপক সম্পাদক আছিল। তেজপুৰ
নৰ্মাল স্কুলত প্ৰধান শিক্ষকৰূপে থাকোতে তেখেত তেজপুৰ অসমীয়া ভাষা উন্নতি সাধনী
সভাৰ সম্পাদকৰূপে নিৰ্বাচিত হয়। তেখেতৰ যত্নতে তেজপুৰত ‘নামঘৰ’ আৰু ‘বাণ ৰঙ্গমঞ্চ’
স্থাপন হয়। তেখেত কিছুকাল ধৰি ‘অসম ব্যৱস্থাপক সভা’ ৰ সদস্য থকাৰ উপৰিও তেজপুৰ
পৌৰসভাৰ সভাপতি আছিল। গোহাঞিবৰুৱা ‘অসম ৰায়ত সভা’, সদৌ অসম শিক্ষক সন্মিলনী’, আহোম
সভা, অসম মণ্ডল কাননগো সন্মিলনী, জয়মতী উৎসৱ সমিতি আদিৰ লগতো জড়িত আছিল। ১৯১৮ চনত
ডিব্ৰুগড়ত অনুষ্ঠিত হোৱা অসম ছাত্ৰ সন্মিলনীৰ তৃতীয় বাৰ্ষিক অধিবেশনৰ সভাপতি
আছিল।

গোহাঞিবৰুৱাই লক্ষীমপুৰৰ স্কুলত পঢ়ি থকা সময়ৰ পৰা সাহিত্য-চৰ্চা আৰম্ভ কৰে। তেওঁৰ
বন্ধু পানীন্দ্ৰ নাথ গগৈৰ লগত লগ লাগি দুয়ো সাহিত্য সাধনাত ব্ৰতী হয়। ১৯৮০ চনত
তেওঁ কলিকতা(বৰ্তমানৰ কলকাতা)ত পঢ়াৰ সময়ত ‘জোনাকী’ ৰ সংস্পৰ্শলৈ আহে। সেই সময়তে
তেখেতে বেণুধৰ ৰাজখোৱাৰ সৈতে লগ লাগি বিহু গীতৰ গ্ৰন্থ ‘ডেকা-গাভৰু’ প্ৰকাশ কৰে। এই
গ্ৰন্থ খনক ‘জোনাকী’য়ে অশ্লীল বুলি অভিমত দিয়াত ৰাজখোৱা আৰু গোহাঞিবৰুৱাই ক্ষুন্ন
হৈ ‘জোনাকী’ ত্যাগ কৰে আৰু সমান্তৰালকৈ তেওঁলোকে ‘বিজুলী’ (১৮৯০) প্ৰকাশ কৰে আৰু
‘অসম লিটাৰেৰী ক্লাৱ’ প্ৰতিষ্ঠা কৰে। ‘বিজুলী’ ৰ প্ৰথম সম্পাদক আছিল কৃষ্ণ প্ৰসাদ
দুৱৰা। কৃষ্ণ প্ৰসাদ দুৱৰাই কলিকতা এৰিব লগাত হোৱাত দ্বিতীয় বছৰৰ পৰা গোহাঞিবৰুৱাই
সম্পাদকৰ দ্বায়িত্ব গ্ৰহণ কৰে। পিছত তেওঁ কলিকতা এৰিব লগা হোৱাত ১৮৯০ চনত
‘বিজুলী’ৰ প্ৰকাশ বন্ধ হয়। ১৯০১ চনত তেজপুৰৰ পৰা প্ৰকাশ পায় ‘আসাম বন্তি’। এই
কাকতৰ প্ৰথম সম্পাদক আছিল মথুৰা মোহন বৰুৱা। এই কাকতৰো তেওঁ সম্পাদনা আৰু পৰিচালনাৰ
দায়িত্ব গ্ৰহন কৰিব লগীয়া হৈছিল। এই কাকত ১৯৪৬ চন পৰ্যন্ত প্ৰকাশ হয়। তেওঁৰ
সম্পাদনাতে অসমীয়া তৃতীয়খন আলোচনী ‘ঊষা’ (১৯০৭-১৯১২) প্ৰকাশ হয়।

গোহাঞিবৰুৱাই অসমীয়া নাট্য ভাণ্ডাৰ চহকী কৰাত অগ্ৰণী ভূমিকা পালন কৰিছিল। তেখেতে
স্কুলীয়া অৱস্থাতে কামাখ্যালৈ আহোতে বঙালী ‘অভিমন্যু বধ’ যাত্ৰাভিনয় চাই,
শিৱসাগৰত মঞ্চ সাজি এই যাত্ৰাভিনয় কৰে। সেই সময়ত অসমত বঙালী নাটকৰ প্ৰভাৱ বেছি
আছিল। এই অভাৱ দূৰ কৰাৰ বাবে তেখেতে অসমৰ ইতিহাসৰ ভিত্তিত কেইবাখনো নাট ৰচনা কৰে।
সেই নাটকৰ ভিতৰত হ’ল – জয়মতী (১৯০০), গদাধৰ(১৯০৭), সাধনী (১৯১১), আৰু লাচিত বৰফুকন
(১৯১৫) আদি। তেখেতৰ প্ৰহসনমূলক নাটক তিনিখন হ’ল গাওঁবুঢ়া (১৮৯৭), টেটোন তামুলী
(১৯০৯) আৰু ভূত নে ভ্ৰম (১৯১৫)। পৌৰাণিক নাটক হ’ল – বাণৰজা (১৯৩২।

তেখেতৰ উপন্যাস দুখন হ’ল – ভানুমতী(১৮৯১) আৰু লাহৰী (১৮৯২)। আত্মজীৱনী – ‘মোৰ
সোঁৱৰণী’ (১৯৭২)। ধৰ্মমূলক গ্ৰন্থ – শ্ৰীকৃষ্ণ (১৯৩০)। শ্ৰীমদ্ভাগৱত গীতাৰ আলমত
ৰচনা কৰে ‘গীতাসাৰ’ (১৯৩৫)। অসমীয়া শিক্ষাৰ্থীসকলৰ পাঠ্যপুথিৰ অভাৱ দূৰ কৰিবলৈ
ৰচনা কৰা পুথিসমূহ হ’ল – নীতিশিক্ষা, আদি শিক্ষা, মহাৰাণী, অসম বুৰঞ্জী, হিন্দু
বুৰঞ্জী, সাহিত্য সংগ্ৰহ(১৮৯০), জীৱনী সংগ্ৰহ (১৯১৫), বুৰঞ্জীবোধ, ভূগোল দৰ্পণ,
দেশী কছৰত্, শিক্ষাবিধি আদি গ্ৰন্থ।

১৯১৭ চনত অসম সাহিত্য সভাৰ জন্ম হয়। এই সভাৰ প্ৰথম সভাপতি নিৰ্বাচিত হয় পদ্মনাথ
গোহাঞিবৰুৱা। ২৬ আৰু ২৭ ডিচেম্বৰত শিৱসাগৰত অনুষ্ঠিত এই সভাত সভাপতিৰ আসনৰ পৰা
তেখেতে কৈছিল, “জাতীয় অন্তৰম ভাৱ, চিন্তা, তেজ আৰু প্ৰতিভা বাজ ওলাবলৈ ভাষা আৰু
সাহিত্যৰ বাদে সুগম বাট আন নাই। আকৌ ভাষাতকৈ সাহিত্য এখোজ আগ। সেই কাৰণে জাতীয়ত্বৰ
চিনাকি দিয়াত জাতীয় সাহিত্য তাতোকৈ এখোজ আগুৱাই যায়। গতিকে মানুহৰ জাতি আৰু ধৰ্ম
সাহিত্যৰ ভেঁটি হ’লেও সি সাহিত্যৰ আঁচলত ধৰিহে আগবাঢ়িব পাৰে। সাজ-পাৰ আদিয়েও এই
বিষয়ত সাহিত্যক পিছ পেলাই আগবাঢ়িব নোৱাৰে। ১৯১৮ চনত অনুষ্ঠিত হোৱা অসম সাহিত্য
সভাৰ বাবে তেখেত সম্পাদক নিৰ্বাচিত হয়। এই সভাত সভাপতি আছিল চন্দ্ৰধৰ বৰুৱা। ১৯৩৩
চনত উত্তৰ লক্ষীমপুৰত অনুষ্ঠিত অসম সাহিত্য সভাত তেখেতক সম্বৰ্ধনা জনোৱা হয়। ১৯০৬
চনত তেখেতক ইংৰাজ চৰকাৰে সাহিত্যিক পেন্সন আগবঢ়ায়। সেই সময়ত সাহিত্যিক পেন্সন
আছিল ২৫ টকা।



https://as.wikipedia.org/wiki/%E0%A6%A8%E0%A7%B0%E0%A7%87%E0%A6%A8%E0%A7%8D%E0%A6%A6%E0%A7%8D%E0%A7%B0_%E0%A6%AE%E0%A7%8B%E0%A6%A6%E0%A7%80

নৰেন্দ্ৰ দামোদৰদাস মোদী (ইংৰাজী: Narendra Damodardas Modi, জন্ম: ১৭ ছেপ্তম্বৰ,
১৯৫০) বা চমুকৈ নৰেন্দ্ৰ মোদী হৈছে ভাৰতবৰ্ষৰ ১৫তম আৰু বৰ্তমানৰ প্ৰধানমন্ত্ৰী।
তেওঁ ভাৰতীয় জনতা পাৰ্টীৰ এজন জ্যেষ্ঠ নেতা। ২০০১ৰ পৰা ২০১৪ চনলৈকে সুদীৰ্ঘ ১৩ বছৰ
ধৰি তেওঁ গুজৰাটৰ মুখ্যমন্ত্ৰীৰ পদত আছিল।

মোদী ১৯৯৫ আৰু ১৯৯৮ত অনুষ্ঠিত হোৱা গুজৰাট বিধান সভা নিৰ্বাচনত বিজেপিৰ নিৰ্বাচনী
প্ৰচাৰৰ মূল কৌশল নিৰ্দ্ধাৰক আছিল। ২০০৯ৰ ভাৰতৰ সাধাৰণ নিৰ্বাচনৰো তেওঁ বিজেপি দলৰ
এগৰাকী প্ৰধান নিৰ্বাচনী প্ৰচাৰক আছিল। ২০০১ চনত মোদী প্ৰথম বাৰৰ বাবে গুজৰাটৰ
মুখ্যমন্ত্ৰী হয়। গুজৰাটৰ উপ-নিৰ্বাচনত বিজেপি পৰাজিত হোৱা বাবে মুখ্যমন্ত্ৰী
কেশুভাই পেটেলে পদত্যাগ কৰাত মোদীয়ে মুখ্যমন্ত্ৰীৰ দায়িত্বভাৰ গ্ৰহণ কৰে।
তেতিয়াৰে পৰা তেওঁ একেৰাহে ৪ৰ্থটো কাৰ্যকালৰ বাবে মুখ্যমন্ত্ৰিত্বৰ দায়িত্বত আছে।
তেওঁ ২০১৪ চনৰ সাধাৰণ নিৰ্বাচনৰ বিজেপি নেতৃত্বাধীন ৰাষ্ট্ৰীয় গণতান্ত্ৰিক মৰ্চাৰ
(এন.ডি.এ) প্ৰধান মন্ত্ৰী পদৰ বাবে প্ৰক্ষেপিত প্ৰাৰ্থী আছিল। সেই নিৰ্বাচনত
বিজেপিয়ে ২৮২ খন আসন লাভ কৰি সংখ্যাগৰিষ্ঠতা লাভ কৰে।

মোদী ৰাষ্ট্ৰীয় স্বয়ংসেৱক সংঘৰ এজন সদস্য। প্ৰচাৰ মাধ্যম আৰু পণ্ডিতসকলে তেওঁক
এগৰাকী হিন্দু জাতীয়তাবাদী বুলি বৰ্ণনা কৰিছে। তেওঁ নিজেও সেই কথা স্বীকাৰ কৰে।
তেওঁ কেবল ৰাষ্ট্ৰীয় পৰ্যায়তে নহয়, আন্তঃৰাষ্ট্ৰীয় পৰ্যায়তো এগৰাকী বিতৰ্কিত
ব্যক্তি। ২০০২ৰ গুজৰাট দাংগাত হোৱা চৌপাশৰ ঘটনাৱলীৰ বাবে তেওঁৰ প্ৰশাসনক কঠোৰ ভাবে
সমালোচনা কৰা হয়। গুজৰাটৰ দ্ৰুত অৰ্থনৈতিক বিকাশত অৰিহণা যোগোৱা তেওঁৰ অৰ্থনৈতিক
নীতিসমূহৰ বাবে তেওঁক প্ৰশংসা কৰা হৈছে; কিন্তু ৰাজ্যখনৰ মানৱ উন্নয়নত চকুত লগা
ধনাত্মক প্ৰভাৱ পেলোৱাত বিফল হোৱা বুলি তেওঁৰ প্ৰশাসনক সমালোচনাও কৰা হৈছে।

১৯৫০ চনৰ ১৭ ছেপ্তেম্বৰত পূৰ্বৰ বম্বে ৰাজ্যৰ (বৰ্তমানৰ গুজৰাট) মেহচানা জিলাৰ
ভদনগৰত অন্যান্য পিছপৰা জাতিৰ ঘাঞ্চী-তেলি সমাজৰ এটি পৰিয়ালত মোদীৰ জন্ম হয়।.
পিতৃৰ নাম আছিল দামোদৰদাস মোলচন্দ মোদী আৰু মাতৃৰ নাম হীৰাবেন। চাৰিজন সন্তানৰ মাজত
পিতৃ-মাতৃৰ তেওঁ তৃতীয়টো সন্তান আছিল। ভদনগৰ ৰেলৱে ষ্টেশ্যনত থকা দেউতাকৰ চাহৰ
দোকানত মোদীয়ে সহায় কৰিছিল। কৈশোৰ কালত ভাতৃৰ সৈতে এটা বাছ আস্থানৰ ওচৰত এখন চাহৰ
দোকান চলাইছিল। ১৯৬৭ চনত তেওঁ ভদনগৰৰ পৰাই স্কুলীয়া শিক্ষা সমাপ্ত কৰে। শিক্ষকৰ
মতে মোদী এজন সাধাৰণ মানৰ আছিল, কিন্তু তেওঁ থিয়েটাৰৰ প্ৰতি বিশেষ ৰাপ আছিল।.

আঠ বছৰ বয়সতেই নৰেন্দ্ৰ মোদী ৰাষ্ট্ৰীয় স্বেচ্ছাসেৱক সংঘৰ পৰিচয় হয় আৰু তেওঁ
স্থানীয় শাখাসমূহত যোগদান কৰিবলৈ আৰম্ভ কৰিছিল। ইয়াতেই তেওঁ লক্ষ্মণৰাও ইনামদাৰৰ
সান্নিধ্য লাভ কৰে। তেৱেঁই পাছত মোদীৰ ৰাজনৈতিক গুৰু বুলি জনা যায়।

পিতৃ-মাতৃয়ে ঘাঞ্চী জাতিৰ পৰম্পৰা অনুসৰি নৰেন্দ্ৰ মোদীৰ বাল্য বিবাহ কৰোৱায়। তেৰ
বছৰ বয়সতে তেওঁ যশোদাবেনৰ লগত তেওঁৰ বিয়া থিক কৰা হয় আৰু ১৮ বছৰ হওঁতেই দুয়ো
বিবাহ পাশত আৱদ্ধ হয়। তেওঁলোক দুয়ো খুব কম সময় একেলগে অতিবাহিত কৰে কাৰণ মোদীয়ে
ইতিমধ্যে পৰিব্ৰাজকৰ জীৱন অনুসৰণ কৰাৰ সিদ্ধান্ত লোৱাত দুয়ো বিচ্ছিন্ন হয়। ২০০২
চনৰ পৰা চাৰিবাৰকৈ বিধান সভাৰ নিৰ্বাচনত মোদীয়ে মনোনয়ন পত্ৰ দাখিল কৰোতে বিবাহৰ
অংশটো খালীকৈ ৰাখিছিল। ২০১৪ বৰ্ষৰ সাধাৰণ নিৰ্বাচনত যশোদাবেন চিমনলাল নিজৰ বৈধ
পত্নী মোদীয়ে স্বীকাৰ কৰে।

২০১৪ চনত প্ৰকাশিত Kishore Makwana's Common Man Narendra Modiৰ মতে মোদীয়ে ১৭ বছৰ
বয়সত ঘৰ এৰি ৰাজকোটত থকা ৰামকৃষ্ণ মিশ্যন আৰু তাৰ পিছত কলকাতাৰ বেলুৰ মথলৈ যায়।
ইয়াৰ পিছত তেওঁ গুৱাহাটীলৈ যায় আৰু স্বামী বিবেকানন্দই প্ৰতিষ্ঠা কৰা অলমোৰাত
অৱস্থিত আন এখন আশ্ৰমলৈ যায়। দুবছৰৰ পিছত তেওঁ ঘৰলৈ ঘূৰি আহে। কিছুদিন বিশ্ৰাম কৰি
তেওঁ আহমেদাবাদলৈ যায় আৰু তাত খুড়াকৰ এখন চাহৰ দোকানত সহায় কৰে। তাতেই তেওঁ
লক্ষ্মণৰাও ইনামদৰক পুনৰ লগ পায়। ইয়াৰ পিছত তেওঁ গুজৰাট ৰাজ্যিক পথ পৰিবহন নিগমৰ
ষ্টাফ কেণ্টিনত কাম কৰে। ১৯৭০ চনত আৰ এছ এছ ৰ এজন পূৰ্ণকালীন প্ৰচাৰক ৰূপে যোগদান
কৰাৰ পিছত তেওঁ সেই কাম বাদ দিয়ে। ১৯৭৮ চনত দূৰ শিক্ষাৰ মাধ্যমৰ জৰিয়তে দিল্লী
বিশ্ববিদ্যালয়ৰ পৰা ৰাজনীতি বিজ্ঞান বিভাগত তেওঁ স্নাতক ডিগ্ৰী লাভ কৰে। আৰ এছ এছৰ
এজন প্ৰচাৰক হৈ থাকোঁতেই ১৯৮৩ চনত তেওঁ গুজৰাট বিশ্ববিদ্যালয়ৰ পৰা একে বিভাগতে
স্নাতকোত্তৰ ডিগ্ৰীও লাভ কৰে। ইয়াৰ পিছতো তেওঁ বেলুৰ মথ মাজেসময়ে ভ্ৰমণ কৰে আৰু
ৰামকৃষ্ণ মিশ্যন (Ramakrishna Mission)ৰ প্ৰতি থকা শ্ৰদ্ধাৰ কথা তেওঁ উল্লেখ কৰে।

ভাৰত-পাকিস্তান যুদ্ধৰ সময়ত এজন চেমনীয়া হিচাপে তেতিয়াই ৰে'ল ষ্টেচনৰ ট্ৰেনজিট
কেম্পসমূহত সৈনিকসকলৰ সেৱা কৰিবলৈ আগবাঢ়ি আহিছিল।

তেওঁ ১৯৮৭ চনত বিজেপিত যোগদান কৰাৰ দ্বাৰা ঘাইসুঁতিৰ ৰাজনীতিত প্ৰৱেশ কৰিছিল। মাত্ৰ
এবছৰৰ ভিতৰতে, তেওঁ গুজৰাট গোটৰ সাধাৰণ সম্পাদক পদলৈ উন্নীত হৈছিল। ইতিমধ্যে তেওঁ
এজন উচ্চ মানদণ্ডৰ দক্ষতা সম্পন্ন সংগঠক হিচাপে সুখ্যাতি লাভ কৰিছিল। তেওঁ দলৰ
কেডাৰসকলক শক্তিশালী কৰাৰ প্ৰত্যাহ্বানক আন্তৰিকতাৰে গ্ৰহণ কৰিছিল। দলে ৰাজনৈতিক
মুনাফা লাভ কৰিবলৈ আৰম্ভ কৰিছিল আৰু ১৯৯০ চনত কেন্দ্ৰত জোঁট চৰকাৰ গঠন কৰিছিল।
কেইমাহমানৰ ভিতৰতে এই অংশীদাৰীত্বৰ পতন ঘটিছিল, কিন্তু বিজেপিয়ে এককভাৱে
দুই-তৃতীয়াংশ সংখ্যা গৰিষ্ঠতা লাভ কৰি গুজৰাটত ১৯৯৫ চনত ক্ষমতা দখল কৰিছিল।
তেতিয়াৰ পৰাই বিজেপিয়ে গুজৰাটৰ শাসনভাৰ চলাই আহিছে[উদ্ধৃতিৰ প্ৰয়োজন]। ১৯৮৮ আৰু
১৯৯৫ চনৰ ভিতৰত গুজৰাটৰ বিজেপি গোটক ৰাজ্যৰ শাসনাধিষ্ঠ দল হিচাপে প্ৰতিষ্ঠিত কৰিবলৈ
নেপথ্যৰ কৌশল সফলভাৱে পৰিচালনা কৰা নৰেন্দ্ৰ মোদীক এজন শ্ৰেষ্ঠ ৰণকৌশলবিদ হিচাপে
স্বীকৃতি দিয়া হৈছিল[উদ্ধৃতিৰ প্ৰয়োজন]। এই সময়চোৱাত, এল কে আদৱানীৰ সোমনাথৰ পৰা
অযোধ্যাৰ ৰথ যাত্ৰা (এটা অতি দীৰ্ঘ পদযাত্ৰা) আৰু ভাৰতৰ দক্ষিণ প্ৰান্ত
কন্যাকুমাৰীৰ পৰা উত্তৰৰ কাশ্মীৰলৈ তেনেকুৱা আন এটা পদযাত্ৰাৰ দৰে দুটা অত্যন্ত
গুৰুত্বপূৰ্ণ ৰাষ্ট্ৰীয় অনুষ্ঠান সংগঠিত কৰিবলৈ মোদীক দায়িত্ব অৰ্পণ কৰা হৈছিল।
১৯৯৮ চনত নতুন দিল্লীত বিজেপিয়ে ক্ষমতা দখল কৰাৰ ক্ষেত্ৰত মোদীয়ে গুৰি ধৰা এই
দুটা অতি সফল ঘটনাৰ গুৰুত্বপূৰ্ণ অৰিহণা আছিল[উদ্ধৃতিৰ প্ৰয়োজন]। ১৯৯৫ চনত, তেওঁ
দলৰ ৰাষ্ট্ৰীয় সম্পাদক নিৰ্বাচিত হয় আৰু ভাৰতৰ পাঁচখন গুৰুত্বপূৰ্ণ ৰাজ্যৰ
দায়িত্ব দিয়া হয় - যিটো এজন যুৱ নেতাৰ বাবে বিৰল সম্মান। ১৯৯৮ চনত, তেওঁ সাধাৰণ
সম্পাদক (সাংগঠনিক) পদলৈ উন্নীত হয় আৰু অক্টোবৰ ২০০১লৈ এই পদত কাৰ্যনিৰ্বাহ কৰে
আৰু তাৰ পাছত ভাৰতৰ এখন অন্যতম সমৃদ্ধিশালী আৰু প্ৰগতিশীল ৰাজ্য গুজৰাটৰ
মুখ্যমন্ত্ৰী হিচাপে মনোনীত হয়। ৰাষ্ট্ৰীয় পৰ্যায়ত কাৰ্যনিৰ্বাহ কৰা এই সীমিত
সময়ত নৰেন্দ্ৰ মোদীক জম্মু আৰু কাশ্মীৰ আৰু উত্তৰ-পূৱ ভাৰতৰ ৰাজ্যবোৰৰ দৰে
সংবেদনশীল আৰু জটিল ৰাজ্যসহ কেবাখনো ৰাজ্যিক গোটৰ কাম-কাজ চোৱাচিতা কৰা দায়িত্ব
দিয়া হৈছিল। কেবাখনো ৰাজ্যত দলৰ সাংগঠনিক পুনৰ্গঠনৰ দায়িত্বত আছিল। ৰাষ্ট্ৰীয়
পৰ্যায়ত কাৰ্যনিৰ্বাহ কৰি থকা অৱস্থাত, নৰেন্দ্ৰ মোদী দলৰ গুৰুত্বপূৰ্ণ মুখপাত্ৰ
হিচাপে প্ৰতিষ্ঠিত হয় আৰু ভালেমান গুৰুত্বপূৰ্ণ উপলক্ষ্যত মুখ্য ভূমিকা গ্ৰহণ
কৰে।এই সময়ত, তেওঁ গোটেই বিশ্বজুৰি ব্যাপক ভ্ৰমণ কৰে আৰু কেবাখনো দেশৰ বিশিষ্ট
নেতৃবৰ্গৰ সৈতে ভাৱ-বিনিময় কৰে। এই অভিজ্ঞতাই তেওঁক কেৱল আন্তৰ্জাতিক প্ৰেক্ষাপট
বিকাশ কৰাতেই সহায় কৰা নাছিল, কিন্তু ভাৰতবৰ্ষক সেৱা আগবঢ়াবলৈ আৰু বন্ধুসুলভ
ৰাষ্ট্ৰসমূহৰ ভিতৰত আৰ্থ-সামাজিক দিশত ভাৰতক শ্ৰেষ্ঠ কৰি তোলাত নেতৃত্ব দিবলৈ তেওঁৰ
আবেগ সুদৃঢ় কৰিছিল[উদ্ধৃতিৰ প্ৰয়োজন]।

অক্টোবৰ ২০০১ ত দলে তেওঁক গুজৰাট চৰকাৰক নেতৃত্ব দিবলৈ আমন্ত্ৰণ কৰে। মোদীৰ চৰকাৰে
যেতিয়া ২০০১ চনৰ ৭ অক্টোবৰত শপত গ্ৰহণ কৰে, গুজৰাটৰ অৰ্থনীতিক জানুৱাৰী ২০০১ ৰ
বিধ্বংসী ভূমিকম্পকে ধৰি কেবাটাও প্ৰাকৃতিক দুৰ্যোগৰ প্ৰতিকূল প্ৰভাৱে দুৰ্বল কৰি
তুলিছিল। অৱশ্যে, ৰাষ্ট্ৰীয় আৰু আন্তৰাষ্ট্ৰীয় জ্ঞান আৰু অভিজ্ঞতাৰে পুষ্ট
শ্ৰেষ্ঠ ৰণকৌশলবিদ নৰেন্দ্ৰ মোদীয়ে ইয়াৰ সঠিক মোকাবিলা কৰা সিদ্ধান্ত লয়। তেওঁ
মুখ্যমন্ত্ৰী হিচাপে দায়িত্ব গ্ৰহণ কৰাৰ পাছত সম্মুখীন হোৱা আটাইতকৈ ডাঙৰ
প্ৰত্যাহ্বানটো আছিল ২০০১ চনৰ জানুৱাৰীত সংঘটিত বিধ্বংসী ভূমিকম্পত ক্ষতিগ্ৰস্ত
হোৱা অঞ্চলসমূহৰ পুনৰ নিৰ্মাণ আৰু পুনৰ সংস্থাপন কৰা। ভুজ এখন ধ্বংসস্তুপৰ নগৰ হৈ
পৰিছিল আৰু হেজাৰ হেজাৰ মানুহ কোনো মৌলিক সা-সুবিধা অবিহনে অস্থায়ী শিবিৰত
জীৱনযাপন কৰি আছিল। আজিৰ ভুজ নগৰেই হ'ল নৰেন্দ্ৰ মোদীয়ে কেনেকৈ যুগান্তকাৰী বিকাশৰ
বাবে প্ৰতিকূলতাক সুযোগলৈ ৰূপান্তৰ কৰিছিল তাৰ প্ৰমাণ[উদ্ধৃতিৰ প্ৰয়োজন]। আনকি
পুনৰ নিৰ্মাণ আৰু পুনৰ সংস্থাপনৰ কাম চলি থকা অৱস্থাতো নৰেন্দ্ৰ মোদীৰ দৃষ্টি বৃহৎ
কাম সমূহৰ প্ৰতি আঁতৰ হোৱা নাছিল। গুজৰাটে সদায় উদ্যোগিক বিকাশৰ প্ৰতি দৃষ্টি
নিৱদ্ধ কৰি আহিছে। নৰেন্দ্ৰ মোদীয়ে সামাজিক ক্ষেত্ৰৰ প্ৰতি সঠিকভাৱে দৃষ্টি নিৱদ্ধ
কৰি সংহত আৰ্থ-সামাজিক বিকাশৰ দ্বাৰা ভাৰসাম্যহীনতা দূৰ কৰিবলৈ সিদ্ধান্ত লয়। তেওঁ
ৰাজ্যখনৰ সংহত উন্নয়নৰ বাবে পাঁচ-দফীয়া পঞ্চম্ৰুত আঁচনিৰ পোষণ কৰে।তেখেতৰ
নেতৃত্বত, গুজৰাটে শিক্ষা, কৃষি, স্বাস্থ্যসেৱা, আৰু অন্য কেবাটাও খণ্ডসহ ভালেমান
খণ্ডত বিস্তৃত ৰূপান্তৰ প্ৰত্যক্ষ কৰি আছে। ৰাজ্যখনৰ ভৱিষ্যতৰ বাবে তেখেতে এটা
নিজস্ব স্পষ্ট দৃষ্টিভংগী বিকাশ কৰিছে, নীতি পৰিচালিত সংস্কাৰ কাৰ্যসূচী আৰম্ভ
কৰিছে, চৰকাৰী প্ৰশাসনিক গাঁঠনি পুনৰ্গঠন কৰিছে আৰু গুজৰাটক সফলভাৱে সমৃদ্ধিৰ পথেৰে
আগুৱাই নিছে[উদ্ধৃতিৰ প্ৰয়োজন]। ক্ষমতা দখলৰ প্ৰথম ১০০ দিনৰ ভিতৰতেই তেওঁৰ
অভিপ্ৰায় আৰু সক্ষমতা দৃষ্টিগোচৰ হৈছিল। তেওঁৰ এই দক্ষতা আৰু প্ৰশাসনিক
সূক্ষ্মদৰ্শিতা, স্পষ্ট দূৰদৃষ্টি আৰু চাৰিত্ৰিক সততাই ডিচেম্বৰ ২০০২ চনৰ সাধাৰণ
নিৰ্বাচনত বিপুলভাৱে তেওঁক জয়লাভ কৰাত সহায় কৰিছিল আৰু সদনৰ ১৮২ খন আসনৰ ভিতৰত
১২৪ খন আসনতেই বিপুলভাৱে জয়লাভ কৰি মোদী চৰকাৰ পুনৰ শাসনাধিষ্ঠ হৈছিল[উদ্ধৃতিৰ
প্ৰয়োজন]। এই চমৎকাৰ পাৰদৰ্শিতা ২০০৭ লৈ অব্যাহত আছিল আৰু মোদীয়ে নিৰ্বাচনত পুনৰ
অভিলেখ সৃষ্টি কৰি বিজেপিক জয়লাভ কৰাইছিল। নৰেন্দ্ৰ মোদীয়ে ১৭ ছেপ্টেম্বৰ ২০১২ ত
গুজৰাটত ৰাইজৰ সেৱাত অভিলেখ সংখ্যক ৪০০০ দিন অতিক্ৰম কৰিলে। তেখেতে একাদিক্ৰমে
তিনিটা নিৰ্বাচনত জয় লাভ কৰিলে। ২০০২ আৰু ২০০৭ চনৰ (১১৭ খন আসন) নিৰ্বাচনত দলক
বিজয়ী কৰিবলৈ নেতৃত্ব দি মোদীয়ে গুজৰাটৰ বিধান সভা নিৰ্বাচনত ২০১২ চনত পুনৰ
বিজেপিক বিজয়ী কৰে। বিজেপিয়ে ১১৫ খন আসনত জয়লাভ কৰে আৰু ২০১২ চনৰ ২৬ ডিচেম্বৰৰ
দিনা শ্ৰীমোদীয়ে একাদিক্ৰমে চতুৰ্থবাৰৰ বাবে গুজৰাটৰ মুখ্যমন্ত্ৰী হিচাপে শপত
গ্ৰহণ কৰে[উদ্ধৃতিৰ প্ৰয়োজন]।



https://as.wikipedia.org/wiki/%E0%A6%A8%E0%A6%BF%E0%A6%97%E0%A6%A8%E0%A6%BF

নিগনি এন্দুৰ বৰ্গৰ আতাইতকৈ সৰু সদস্য বুলিব পাৰি। নিগনি ১৫-২০ চেণ্টিমিটাৰ দীঘল
আৰু ভৰত ৩০-৬০ গ্ৰাম হ'ব পাৰে। ২ৰ পৰা ৩ বছৰ জীয়াই থকা নিগনিয়ে ২২
কিলোমিটাৰ/ঘণ্টাৰ বেগতো দৌৰাৰ অভিলেখ আছে।

নিগনিৰ পোৱালিক পিংকি(pinky), মতা নিগনিক বাক(buck), আৰু মাইকী নিগনিক দ'(doe) বোলা
হয়। ৬-৮ সপ্তাহৰ নিগনিয়ে পিংকি জন্ম দিয়া আৰম্ভ কৰিব পাৰে। নিগনিয়ে একেলগে
৫-১০ৰ গোটত পিংকি জন্ম কৰে।

নিগনিয়ে প্ৰায় শাকাহাৰী খাদ্য খোৱা দেখা যায়, কিন্তু প্ৰকৃততে নিগনি সৰ্বভোজী।
নিগনিয়ে মৃত নিগনিৰ শ, ফল, গুটি শস্য, আৰু আকালৰ সময়ত নিজৰ নেজো খোৱা দেখা যায়।
মাথো গ্ৰাচহোপাৰ নিগনি হে অকল মাংশাহাৰী।

প্ৰাকৃতিক পৰিৱেশত নিগনিয়ে গাইগুটিয়া 'এলেকা' পাতি বাস কৰে। মতা নিগনিৰ এলেকা
প্ৰায় মাইকী নিগনিৰ এলেকাতকৈ ডাঙৰ হয়। প্ৰায়ভাগ মাইকী নিগনিৰ এলেকাবোৰ মতা
নিগনিৰ এলেকাৰ ভিতৰতে থাকে। মতা নিগনিয়ে নিজৰ ইচ্ছা মতে মাইকী নিগনিৰ এলেকাত
প্ৰবেশ কৰিব পাৰে। এটি মতা নিগনিৰ এলেকাত এজনী বা এজনীতকৈ অধিক মাইকী নিগনিৰ এলেকাও
থাকিব পাৰে।

বন্দী অবস্থাত মাইকী নিগনিবোৰক অধিক সামাজিক দেখা যায়। ২-৩ মাইকী নিগনিক একেলগত
ৰাখিলে কোনো কাজিয়া কৰা দেখা নাযায়। যদি একতকৈ অধিক মাইকী নিগনিয়ে একেলগে পিংকি
জন্ম দিয়ে, কোনো কাজিয়া নকৰি নিগনিবোৰে পিংকিবোৰক একেলগে ডমাই ভৰণ পোষণ কৰাৰ
দায়িত্ব লয়। কিছুমান ব্যবহাৰৰ বাহিৰে মতা নিগনিৰ ব্যবহাৰ বনত থকা নিগনিৰ দৰেই।



https://as.wikipedia.org/wiki/%E0%A6%A8%E0%A6%BF%E0%A6%89%E0%A6%9F%E0%A6%A8%E0%A7%B0_%E0%A6%97%E0%A6%A4%E0%A6%BF%E0%A7%B0_%E0%A6%B8%E0%A7%82%E0%A6%A4%E0%A7%8D%E0%A7%B0

নিউটনৰ গতিৰ সূত্ৰ সমূহ হৈছে ধ্ৰুপদী বলবিদ্যা বা ধ্ৰুপদী বলবিজ্ঞান(Classical
Mechanics)ৰ তিনিটা ভৌতিক সূত্ৰৰ সমষ্টি। এই সূত্ৰসমূহে কোনো বস্তুত ক্ৰিয়া কৰা বল
আৰু এই বলৰ বাবে সৃষ্টি হোৱা বস্তুটোৰ গতিৰ সম্পৰ্ক প্ৰকাশ কৰে। এই সূত্ৰকেইটাক
কেইবাটাও বিভিন্ন ৰূপত প্ৰকাশ কৰিব পাৰি , যাক থুলমুলকৈ তলত দিয়া ধৰণে সামৰি ল'ব
পৰা যায়:

ছাৰ আইজাক নিউটনে ১৬৮৭ খৃষ্টাব্দত প্ৰকাশিত তেওঁৰ বিখ্যাত গ্ৰন্থ "Philosophiæ
Naturalis Principia Mathematica" ত এই সূত্ৰ সমূহৰ ব্যাখ্যা আগবঢ়ায়, নিউটনে এই
সূত্ৰসমূহ বহুতো ভৌতিক অৱয়ব আৰু প্ৰণালীৰ গতিৰ অধ্যয়ন আৰু ব্যাখ্যা কৰাত ব্যৱহাৰ
কৰিছিল ।

নিউটনৰ সূত্ৰ সমূহ সেইবোৰ অৱয়ব (বস্তু)ৰ ক্ষেত্ৰত প্ৰযোজ্য যাক এই অৰ্থত কণা
হিচাপে গণ্য কৰিব পৰা যায়, যাতে গতিৰ সময়ত ইয়াৰ প্ৰসাৰণ নগণ্য হয়। অৰ্থাত,
প্ৰক্ৰিয়াটোত জড়িত দূৰত্বৰ তুলনাত গতি কৰা বস্তুটোৰ আকাৰ (মাত্ৰা) বহুত সৰু হয়,
বা বস্তুটোৰ মাত্ৰাৰ বিকৃতকৰণ বা ঘূৰ্ণনে সামগ্ৰিক বিশ্লেষণত লোনো প্ৰভাব নেপেলায়।
সেই মতে আমি এটা গ্ৰহক বিশ্লেষণৰ খাতিৰত তাৰ তৰাটোৰ চাৰিওফালে ঘুৰি থকা এটা কণা
বুলি ভাবিব পাৰো।

প্ৰথম অৱস্থাত নিউটনৰ সূত্ৰত স্থিৰ মাত্ৰাৰ বস্তু আৰু মাত্ৰাৰ বিকৃতকৰণ হ’ব পৰা
বস্তুৰ সুকীয়া ব্যাখ্যা নাছিল। ১৭৫০ চনত লিঅ’নাৰ্ড অইলাৰে স্থিৰ মাত্ৰাৰ বস্তুৰ
বাবে সাধাৰণীকৃত গতিৰ সূত্ৰ আগবঢ়াই, পাছত ইয়াক অইলাৰৰ গতিৰ সূত্ৰ ৰূপে জনা যায়,
অইলাৰৰ গতিৰ সূত্ৰ ওপৰত ঊল্লেখিত দুয়োবিধ বস্তুৰ বাবে প্ৰয়োগ কৰিব পাৰি। যদি এটা
অৱয়ব নিউটনৰ সূত্ৰ মানি চলা পৃথক পৃথক কণাৰ সমষ্টি হিচাপে প্ৰকাশ কৰিব পাৰো
তেনেহ’লে আমি নিউটনৰ সূত্ৰৰ পৰা অইলাৰৰ সূত্ৰ পাব পাৰো। অৱশ্যে অইলাৰৰ সূত্ৰক আমি
প্ৰসাৰযোগ্য বস্তুৰ গতিৰ বৰ্ণনাৰ বাবে স্বসমৃদ্ধ সূত্ৰ বুলি ক’ব পাৰো।

নিউটনৰ সূত্ৰ সমূহ কেৱল কিছুমান প্ৰসংগ তন্ত্ৰ (ফ্ৰেম)ৰ সাপেক্ষেহে প্ৰযোয্য এই
প্ৰসংগ ফ্ৰেম সমূহক জড় প্ৰসংগ তন্ত্ৰ (ফ্ৰেম) বোলা হয়। কিছুমান লিখকৰ মতে প্ৰথম
সূত্ৰই হৈছে জড় প্ৰসংগ তন্ত্ৰৰ আক্ষৰিক সংজ্ঞা, এইফালৰ পৰা চাবলৈ গ’লে দেখিম যে
দ্বিতীয় সূত্ৰ মাত্ৰ তেতিয়াহে প্ৰযোয্য যেতিয়া আমি পৰ্যবেক্ষন কোনো জড় প্ৰসংগ
তন্ত্ৰৰ পৰা কৰিম, সেইবাবে আমি প্ৰথম সূত্ৰক আমি দ্বিতীয় সূত্ৰৰ বিশেষ ৰূপ বুলি
ক’ব নোৱাৰো। কিছু সংখ্যক লিখকে প্ৰথম সূত্ৰক দ্বিতীয় সূত্ৰৰ অনুসিদ্ধান্ত বুলিও
ক’ব বিছাৰে। অৱশ্যে নিউটনৰ মৃত্যুলৈকে জড় প্ৰসংগ তন্ত্ৰৰ এই ধাৰণা গঢ় লৈ উঠা
নাছিল।

পাছৰ অৱস্থাত নিউটনীয় বলবিদ্যাৰ ক্ষেত্ৰখন আপেক্ষিকতাবাদৰ বিশেষ সূত্ৰই সীমিত কৰি
পেলায় যদিও পোহৰৰ গতিবেগতকৈ যতেষ্ঠ কম গতিবেগৰ বস্তু্ৰ বাবে এইবোৰ এতিয়াও সুচল
ভাবে ব্যৱহাৰ কৰিব পাৰি।

এই সূত্ৰৰ মতে যদি মুঠ বলসমষ্টি (এটা বস্তুৰ ওপৰত ক্ৰিয়া কৰা সকলো বলৰ ভেক্টৰ
যোগফল) শূণ্য হয়, তেনেহ’লে বস্তুটোৰ বেগ ধ্ৰুবক হয়। গাণিতিক ভাবে:

নিউটনে প্ৰসংগ তন্ত্ৰৰ ধাৰণাৰ বাবে প্ৰথম সূত্ৰ আগবঢ়াই। প্ৰথম সূত্ৰই সিদ্ধান্ত
দিয়ে যে অন্ততঃ এটা হ’লেও প্ৰসংগ তন্ত্ৰৰ অৱস্তিতি নিশ্ছিত, যাক নিউটনীয়ান বা জড়
প্ৰসংগ তন্ত্ৰ বুলিব পাৰি, যাৰ সাপেক্ষে বলে ক্ৰিয়া নকৰা বস্তুৰ গতি সৰলৰৈখিক আৰু
ধ্ৰুবক। নিউটনৰ প্ৰথম সূত্ৰক প্ৰায়েই জড়তাৰ সূত্ৰ বুলিও কোৱা হয়, গতিকে কোনো
বস্তুৰ কোনো জড় প্ৰসংগ তন্ত্ৰৰ সাপেক্ষে সমবেগৰ চৰ্ত হ’ল, ইয়াৰ লগত জড়িত মুঠ
শক্তি শূন্য হ’ব লাগিব। এই মতে আমি প্ৰথম সূত্ৰক এনেদৰেও লিখিব পাৰো:

দৰাচলতে নিউটনৰ প্ৰথম সূত্ৰ গেলিলিউৱে আগেয়ে দি যোৱা জড়তাৰ সূত্ৰৰেই ৰূপান্তৰ।
এৰিষ্টটলৰ মতে বিশ্ব ব্ৰহ্মাণ্ডত প্ৰতিটো বস্তুৰে নিজা প্ৰাকৃতিক স্থান আছে। শিলৰ
দৰে গধুৰ বস্তুবোৰ পৃথিৱীৰ দৰে গ্ৰহ বোৰত থাকিব বিছাৰে, পাতল বস্তুবোৰ যেনে ধোঁৱাই
আকাশত থাকিব বিছাৰে আৰু তৰাবোৰে স্বৰ্গত (মহাকাশত) থাকিব বিছাৰে। তেওঁৰ মতে বস্তু
এটা ইয়াৰ প্ৰাকৃতিক অৱস্থাত থাকে যেতিয়া ই স্থিৰ হৈ থাকে, আৰু ই সৰলৰৈখিক ভাবে
আগুৱাই যাই যেতিয়া কোনো শক্তিয়ে ইয়াৰ ওপৰত নিয়মিতভাবে ক্ৰিয়া কৰে, নহ’লে ই
পুণৰ স্থিৰ হৈ পৰে। আনহাতেদি গেলিলিউৱে অনুভব কৰিছিল যে বেগৰ পৰিবৰ্তনৰ বাবে
বাহ্যিক শক্তিৰ দৰকাৰ, (অৰ্থাত ত্বৰণ), কিন্তু সমবেগৰ বাবে কোনো শক্তিৰ প্ৰয়োজন
নাই। ইয়েই নিউটনৰ প্ৰথম সূত্ৰৰ আদি - শক্তি নাই মানে ত্বৰণ নাই।

দ্বিতীয় সূত্ৰৰ মতে কোনো বস্তুৰ ওপৰত ক্ৰিয়া কৰা মুঠ বল, কোনো জড় প্ৰসংগ তন্ত্ৰত
সময় সাপেক্ষে বস্তুটোৰ ৰৈখিক ভৰবেগ p ৰ পৰিবৰ্তনৰ সমা। :

যিহেতু, সূত্ৰটো কেৱল স্থিৰ ভৰৰ বস্তু(প্ৰণালী)ৰ বাবেহে s, আমি ভৰক অৱকলনৰ বাহিৰলৈ
আনিব পাৰো। গতিকে,

য’ত F হৈছে মুঠ প্ৰয়োগ হোৱা শক্তি, m বস্তুটোৰ ভৰ আৰু a বস্তুটোৰ ত্বৰণ। গতিকে
প্ৰয়োগ হোৱা মুঠ শক্তিয়ে এটা ত্বৰণৰ সৃষ্টি কৰে, অন্যভাষাত ত্বৰিত বস্তুৰ লগত এটা
শক্তি সদায়েই জড়িত হৈ থাকে।

কোনো প্ৰণালীৰ ভৰৰ কোনো হ্ৰাস বা বৃদ্ধিয়ে ভৰবেগৰ পৰিবৰ্তনৰ সৃষ্টি কৰিব।
পৰিবৰ্তনশীল ভৰৰ প্ৰণালীৰ বাবে আমাক বেলেগ সমীকৰণৰ প্ৰয়োজন হ’ব।

কোনো বল Fএ কোনো ক্ষুদ্ৰ সময়ান্তৰ Δtৰ বাবে কোনো বস্তুৰ ওপৰত ক্ৰিয়া কৰিলে ঘাত বল
J ৰ সৃষ্টি হয়, ইয়াক গাণিতিক ভাবে তলত দিয়া দৰে দেখুৱাব পাৰি,

ইন্ধন পুৰি আগলৈ গৈ থকা ৰকেট এটাই এফালে গেছ নিৰ্গত কৰি যায়, ই এটা পৰিবৰ্তনশীল ভৰ
প্ৰণালীৰ উদাহৰণ, ইয়াক এটা বন্ধ প্ৰণালী বুলিও ক’ব পৰা নাযায়। এঈইক্ষেত্ৰত আমি
পোনপটীয়াকৈ দ্বিতীয় সূত্ৰৰ ব্যৱহাৰ কৰিব নোৱাৰো। ক্লেলনাৰ আৰু ক’লেনকাউৰ 'An
Introduction to Mechanics' ৰ মতে দ্বিতীয় সূত্ৰ মৌলিকভাবে কণাৰ ক্ষেত্ৰত ব্যৱহাৰ
কৰা হয়, ধ্ৰুপদী বিজ্ঞানৰ মতে সকলো কণাৰে নিৰ্দিষ্ট ভৰ থাকে, এতিয়া কোনো এক
সুসংগঠিত কণাৰ প্ৰণালীৰ ক্ষেত্ৰত আমি দ্বিতীয় সূত্ৰক সকলো কণাৰ মুঠ ভৰক যোগ কৰি
পাব পাৰো, যেনে,

য’ত Fnet হৈছে মুঠ বাহ্যিক শক্তি, M প্ৰণালীটোৰ মঠ ভৰ, আৰু acm হৈছে প্ৰণালীটোৰ
ভৰকেন্দ্ৰৰ ত্বৰণ।

পৰিবৰ্তনশীল ভৰ প্ৰণালী যেনে এটা ৰকেট বা ফুটা থকা এটা পানীৰ টিঙক আমি এইবোৰৰ দৰে
সাধাৰণভাবে এটা কণাৰ প্ৰণালী বুলি ধৰি ল’ব নোৱাৰোঁ, গতিকে দ্বিতীয় সূত্ৰকো
পোনপতীয়াকৈ প্ৰয়োগ কৰিব নোৱাৰো। এনেকুৱা প্ৰণালীসমূহ যাৰ ভৰ সময়ৰ সৈতে সলনি হৈ
থাকে তেনে প্ৰণালীৰ বাবে আমি নিউটনৰ দ্বিতীয় সূত্ৰক ভৰৰ পৰিৱৰ্তনৰ বাবে হোৱা
ভৰবেগৰ পৰিৱৰ্তনক অন্তৰ্ভূক্ত কৰি গতিৰ সাধাৰণ সমীকৰণ নতুন ৰূপ পাব পাৰো:

য’ত u হৈছে নতুনকৈ যোগ হোৱা বা এৰি যোৱা ভৰৰ ভৰকেন্দ্ৰ সাপেক্ষে আপেক্ষিক বেগ, কিছু
ক্ষেত্ৰত, সমীকৰণৰ বাওঁহাতৰ পদ (u dm/dt)ক পৰিৱৰ্তনশীল ভৰে বস্তুটোৰ ওপৰত সৃষ্টি
কৰা বল বুলিও কোৱা হয়, আৰু ইয়াক বলF ভিতৰত ৰখা হয়, গতিকে,

তৃতীয় সূত্ৰৰ মতে সকলো শক্তিয়েই হৈছে, বিভিন্ন বস্তুৰ মাজৰ পৰস্পৰ ক্ৰিয়াৰ ফল।,
গতিকে দিশবিহীন শক্তি বা এটা বস্তুৰ ওপৰত ক্ৰিয়া কৰা বলৰ ধাৰণা অমূলক। যেতিয়াই
এটা বস্তুৱে দ্বিতীয় বস্তুৰ ওপৰত কোনো বল F প্ৰয়োগ কৰে, দ্বিতীয় বস্তুৱে একে
সময়তে -F বল প্ৰথমটোৰ ওপৰত প্ৰয়োগ কৰে। F আৰু −F সদায় সমান আৰু বিপৰীতমুখী হয়।
এই সূত্ৰটোক কেতিয়াবা ক্ৰিয়া-প্ৰতিক্ৰিয়াৰ সূত্ৰ বুলিও কোৱা হয়, য’ত F হৈছে
ক্ৰিয়া আৰু -F প্ৰতিক্ৰিয়া। ক্ৰিয়া আৰু প্ৰতিক্ৰিয়া সদায় সমসাময়িক হয়।

নিউটনে তৃতীয় সূত্ৰৰ ৰৈখিক ভৰবেগৰ সংৰক্ষণ সূত্ৰৰ প্ৰমাণ কৰিছিল; অৱশ্যে ভৰবেগৰ
সংৰক্ষণ আন আন ধাৰণাৰ পৰা ঊদ্ভাৱিত এক মৌলিক ধাৰণা।

এই সূত্ৰকেইটা পূৰ্বতে ঊল্লেখ কৰাৰ দৰে দৈনন্দিন ব্যৱহাৰ্য স্থুল আৰু সীমিত গতিবেগৰ
বস্তুবোৰৰ ক্ষেত্ৰত প্ৰযোয্য। কিন্তু এই সূত্ৰকেইটা (লগতে ধ্ৰুপদী বিদ্যুত
চুম্বকত্ব আৰু মহাকৰ্ষণৰ সূত্ৰসমূহ) কিছুমান বিশেষ ক্ষেত্ৰৰ বাবে উপযুক্ত নহয়,
উদাহৰণ স্বৰূপে অতিবেগী পদাৰ্থৰ ক্ষেত্ৰত (বিশেষ আপেক্ষিকতাবাদৰ মতে ভৰবেগৰ সমীকৰণত
ভৰ আৰু বেগৰ উপৰিও লৰেঞ্জ সংখ্যাও অন্তৰ্ভুক্ত হ’ব লাগিব) বা অতি শক্তিশালী
মহাকৰ্ষণ শক্তিৰ ক্ষেত্ৰত এই সূত্ৰ কেইটা প্ৰযোয্য নহয়। গতিকে এডাল অৰ্ধপৰিবাহীৰ
মাজেৰে বিদ্যুৎৰ পৰিবহণ, কোনো পদাৰ্থৰ আলোক ধৰ্ম বা অতিপৰিবাহীতা আদি পৰিঘটনাৰ এই
সূত্ৰসমূহে কোনো ধৰণৰ ব্যাখ্যা আগবঢ়াব নোৱাৰে। এইবোৰৰ ব্যাখ্যাৰ বাবে সাধাৰণ
আপেক্ষিকতাবাদ, বা কোৱাণ্টাম ক্ষেত্ৰ মতবাদ আদিৰ দৰে নতুন মতবাদৰ প্ৰয়োজন।

কোৱাণ্টাম বলবিদ্যাত বল, ভৰবেগ, আৰু স্থান আদিৰ দৰে ৰাশি সমূহৰ সংজ্ঞা কোৱাণ্টাম
অৱস্থাটোৰ লগত ৰৈখিক অপাৰেটৰ সমূহৰ দ্বাৰা দিয়া হয়, পোহৰৰ গতিবেগতকৈ যতেষ্ঠ কম
বেগৰ কণাৰ বাবে, এই অপাৰেটৰ সমূহৰ পৰা পোৱা সংজ্ঞাৰ সৈতে একে হয়।



