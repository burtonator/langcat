https://dv.wikipedia.org/wiki/%DE%87%DE%AC%DE%95%DE%AC%DE%82%DE%B0%DE%91%DE%A8%DE%86%DE%B0%DE%90%DE%B0_%DE%8B%DE%AA%DE%85%DE%A6%DE%88%DE%AA%DE%82%DE%B0

އެޕެންޑިކްސް ދުޅަވުން (އިނގިރޭސި ބަހުން: Appendicitis)އަކީ އެޕެންޑިކްސް
އެއްކޮށް، ނުވަތަ އޭގެ ބައެއް ބެދުމުގެ ސަބަބުން ނުވަތަ އެޕެންޑިކްސް ގައި
އިންފެކްޝަން އަށަގަތުމުގެ ސަބަބުން ދުޅަވުން ކުރިމަތިވުމެވެ. އެޕެންޑިކްސް
ދުޅަވުން ކުރިމަތިވެފައިވާކަން އެނގޭ އެންމެ ޢާންމު ނިޝާނަކީ ބަނޑުގެ ކަނާތް
ފަރާތުން ތިރީގައި ރިހުން ހުރުމެވެ. ނުވަތަ ބަނޑުގައި ރިހުން އެވެ. މީގެ އިތުރުން
ހޮނޑުލުން، މޭނުބައިކުރުން، އަދި ހުންއައުން ފަދަ އުދަގޫތައް މެދުވެރިކުރުވައެވެ.

މައިގަނޑު ގޮތެއްގައި އެޕެންޑިކްސް ދުޅަވުން ކުރިމަތިވަނީ އުމުރުން 35 އަހަރުން
ދަށުގެ މީހުންނަށެވެ. މިއީ ފަސޭހައިން ދެނެގަނެވޭ އޮޕަރޭޝަންކޮށްގެން ރަގަޅު ކުރެވޭ
ބައްޔެކެވެ. މިގޮތުން ކުރަންޖެހޭ އޮޕަރޭޝަން އަށް ކިޔަނީ އެޕެންޑިކްސް ނެގުން އެވެ.

ފަހަކަށް އައިސް ތަފާތު ބަލިތަކަށް އެންޓިބަޔޮޓިކް ބޭނުންކުރެވޭ މިންވަރު
އިތުރުވުމާއި ގުޅިގެން އެޕެންޑިކްސް ދުޅަވުން ޖެހޭ މިންވަރު ދަށްކަމަށްވަނީ ފާހަގަ
ކުރެވިފައެވެ. ބައެއް ކަހަލަ ޕަރަސައިޓް ނުވަތަ ފަނީގެ ވަބާ ތައް ޖެހުމަކީ ވެސް
އެޕެންޑިކްސް ދުޅަވުން މެދުވެރިކުރުވާ ކަމެކެވެ. އުމުރުން ދޮށީ މީހުންނަށް ވެސް
މަދުން ނަމަވެސް މިބަލި ޖެހޭކަމަށް ފާހަގަ ކުރެވިފައި ވެއެވެ. މިފަދަ
ޙާލަތްތަކުގައި އެޕެންޑިކްސް ގައި މުލިހި ފާނޑުގެ ދުޅައެއް އުފެދި، އޭގެ ތެރެއަށް
މުލިހި ފަޅައިގެން ގޮސް ، އަވަސް ފަރުވާ ލިބެންޖެހޭ ޙާލަތަކަށް ބަދަލު ވެއެވެ.



https://dv.wikipedia.org/wiki/%DE%87%DE%AC%DE%95%DE%AC%DE%82%DE%B0%DE%91%DE%A8%DE%86%DE%B0%DE%90%DE%B0

އެޕެންޑިކްސް(އިނގިރޭސި ބަހުން: Appendix) އަކީ ސީކަމްގެ ފަހަތުން ހަށިގަނޑުގެ މެދާ
ކައިރިވީ ފަރާތުގައި އިލިއޯސީކަލް ވޭލް އަށްވުރެ 1 އިންޗި ތިރިން ސީކަމްގެ ތެރެއަށް
ހުޅުވިފައި އިންނަ ވަރަށް ހަނި ފަންޏެއް ފަދަ ހޮޅި އެކެވެ. އާންމު ގޮތެއްގައި
މިބުނި ގޮތަށް ސީކަމްގެ ފަހަތުން ސީކަމްގެ ތެރެއަށް އެޕެންޑިކްސް ހުޅުވިފައި
އިންނަނީ 74 އިންސައްތަ މީހުން ގެއެވެ. 21 އިންސައްތަ މީހުންގެ އެޕެންޑިކްސް
އިންނަނީ ޅިނދުގެ ތެރޭގައެވެ. 3.5 އިންސައްތަ މީހުންގެ އެޕެންޑިކްސް އިންނަނީ
ސީކަމްގެ ދަށުގައެވެ.

އެޕެންޑިކްސް ނުވަތަ (އިނގިރޭސި ބަހުން: Appendix) އަކީ ސީކަމް އާ ގުޅިފައި އިންނަ
ހޮޅިއެއް ފަދަ ތަނެކެވެ. ކުޑަ ދަރިފުޅުގެ ހަށިގަނޑުގައި ގުނަވަންތައް އުފެދެމުން
އަންނަ އިރު އެޕެންޑިކްސް އުފެދިގެން އަންނަނީ ސީކަމް އިންނެވެ. އެޕެންޑިކްސްގެ
ދިގުމިނުގައި ޢާންމު ގޮތެއްގައި 100 މިލިމީޓަރު ހުރެއެވެ. ނަމަވެސް 200 މިލިމީޓަރު
ވެސް ބައެއް ފަހަރު ހުރެއެވެ. ވަށަމިނުގައި ހުންނަނީ 8-7 މިލިމީޓަރު އެވެ.



https://dv.wikipedia.org/wiki/%DE%87%DE%AC%DE%92%DE%A8%DE%8C%DE%AA%DE%83%DE%AF%DE%89%DE%A6%DE%87%DE%A8%DE%90%DE%A8%DE%82%DE%B0

އެޒިތުރޯމައިސިން(އިނގިރޭސި ބަހުން: Azithromycin) އަކީ މެކްރޯލައިޑް ގުރޫޕްގައި
ހިމެނޭ އެންޓިބަޔޮޓިކް އެކެވެ. މިއީ ދުނިޔޭގައި އެންމެ ބާރަށް ވިކޭ އެއް
އެންޓިބަޔޮޓިކް ކަމުގައި ވަނީ ފާހަގަ ކުރެވިފައެވެ. އެރިތްރޯމައިސިން އިން މި
އެންޓިބަޔޮޓިކް އުފެދިފައިވާ ކަމުގައި ވިޔަސް އުފެއްދުމަށް ބޭނުންކުރެވިފައިވާ
ކެމިކަލް އެރިތްރޯމައިސިން އާއި ތަފާތެވެ.

ތަފާތު އެތަކެއް ބަލިތަކެއް ނުވަތަ އިންފެކްޝަން ތަކަކަށް ފަރުވާ ކުރުމަށް
އެޒިތްރޯމައިސިން ބޭނުންކޮށް އުޅެއެވެ. އޭގެ ތެރޭގައި ، ޓޮންސިލް ދުޅަވުން،
ކަންފަތުގެ މެދުބައި ދުޅަވުން، އަރުތެރެ ހަލާކުވުން، އަޑުފޮށި ދުޅަވުން، ވައިނޮޅީގެ
ކަފި ދުޅަވުން، ސައިނަސް، ނިއުމޯނިޔާ، އަދި ބައެއް ކަހަލަ ޖިންސީ ގުޅުމުގެ
ޒަރީޢާއިން ފެތުރޭ ބަލިތައް ފަދަ ބަލިތައް ހިމެނެއެވެ.



https://dv.wikipedia.org/wiki/%DE%87%DE%AC%DE%82%DE%B0%DE%91%DE%A6%DE%86%DE%B0%DE%83%DE%A8%DE%82%DE%B0_%DE%82%DE%A8%DE%92%DE%A7%DE%89%DE%B0

ތައިރޮއިޑް ސްޓިމިއުލޭޓިންގ ހޯރމޯން، ފޮލިކަލް ސްޓިމިއުލޭޓިންގ ހޯރމޯން،
ލޫޓީއިނައިޒިންގ ހޯރމޯން ފަދަ ހޯރމޯންތަކަކީ ކާބޯހައިޑްރޭޓް އެކުލެވޭ
ގްލައިކޯޕްރޮޓީން ތަކެކެވެ. ޕްރޮޓީން ހޯރމޯންތައް ބޭހުގައި ގޮތުގައި ދޭނަމަ ދެނީ
ހަމައެކަނި އިންޖެކްޝަންގެ ޒަރީޢާއިންނެވެ. އެއީ ގުޅަ ބޭހުގެ ގޮތުގައި ނަގައިފިނަމަ
ހަޖަމުކުރާ ނިޒާމް ގެ ތެރޭގައި އެބޭހެއްގެ ހަރަކާތް ނެތިކޮށްލާތީ އެވެ. ނުވަތަ
އިންއެކްޓިވް އެއްޗަކަށް ހަދާލާތީ އެވެ.

ސްޓީރޮއިޑް ހޯރމޯން އުފެދެނީ ސްޓީރޮއިޑް ޗޮލެސްޓްރޯލް(Steroid cholesterol)
އިންނެވެ. ސްޓީރޮއިޑް ހޯރމޯންތަކުގެ ތެރޭގައި [[އެޑްރީނަލް ގްލޭންޑް[[ އިން ދޫކުރާ
ހޯރމޯންތައް އަދި އުރަވަޅި އާއި، ބިސްރަވަ އިން ދޫކުރާ ހޯރމޯންތައް ހިމެނެއެވެ.

ހައިޕޯތަލަމަސް ނުވަތަ (އިނގިރޭސި ބަހުން: Hypothalamus) އަކީ ނާރުތަކުގެ ނިޒާމް ،
އެންޑަކްރިން ނިޒާމް އާ ގުޅުވާލަދޭ ފާލަމެކެވެ. މިދެނިޒާމް ގުޅުވާދެނީ އެންޑަކްރިން
ނިޒާމްގައި ހިމެނޭ ޕިޓޫއިޓަރީ ގްލޭންޑް ގެ އެހީގައެވެ. ހައިޕޯ ތަލަމަސް އިންނަނީ
ސިކުނޑިގެ ތެރޭގައި ބްރޭން ސްޓެމް(Brain stem) ގެ މަތިން ތަލަމަސް(Thalamus) ގެ
ތިރީގައެވެ.

ޕިނިއަލް ގްލޭންޑް ނުވަތަ (އިނގިރޭސި ބަހުން: Pineal gland) އަކީ ސިކުނޑި ތެރޭގައި
އިންނަ ކުޑަ އިންޑަކްރިން ގްލޭންޑް އެކެވެ. ކުޑަ ފެހި އޮށެއް ވަރުގެ މިގްލޭންޑް
އިންނަނީ ސިކުނޑި ގެ ދެފަޅި ދެމެދުން މެދުތެރެއާއި ކައިރީގައެވެ. މިގްލޭންޑް އިން
ބޭރުކުރާ ހޯރމޯން އަކީ މިލަޓޯނިން އެވެ.

ޕިޓޫއިޓަރީ ގްލޭންޑް ނުވަތަ (އިނގިރޭސި ބަހުން: Pituitary gland) އަކީ ސިކުނޑިގެ
ބުނޑުގަނޑުގައި ނުވަތަ ދަށުގައި އިންނަ ފެހި އޮށެއްގެ ވަރުވާ އިންޑަކްރިން ގްލޭންޑް
އެކެވެ. މިގްލޭންޑް އިންނަނީ ސެލާ ޓާސިކާ(Sella turcica) ކިޔާ ކަށިން އުފެދިފައިވާ
ހުސްތަނެއްގެ ތެރޭގައެވެ. މިބުނި ކަށީގެ ހޮހަޅަ އިންނަނީ ބޮލުގެ ނާށިގަނޑުގެ
ތެރޭގައި އެތެރެން ހުންނަ ކަށިގަނޑުތަކުގެ ތެރޭގައި ހިމެނޭ ސްފީނޮއިޑް
ކަށިގަނޑު(Sphenoid bone) ގެ ތެރޭގައެވެ. ޕިޓޫއިޓަރީ ގްލޭންޑް އިން އެހެން
އިންޑަކްރިން ގްލޭންޑްތައް ހީވާގިކޮށް މުރާލިކުރާވާ ހޯރމޯންތައް ދޫކުރެއެވެ

ތައިރޮއިޑް ގްލޭންޑް ނުވަތަ (އިނގިރޭސި ބަހުން: Thyroid gland) އަކީ އިންސާނާގެ
ހަށިގަނޑުގައިވާ އެންމެ ބޮޑު އެންޑަކްރިން ގްލޭންޑް އެވެ. ތައިރޮއިޑް ގްލޭންޑް
އިންނަނީ ކަރުގެ މެދެއްހާ ހިސާބުން އެޑަމްސް އެޕަލްގެ ތިރީގައެވެ. ތައިރޮއިޑް
ގްލޭންޑް އިން އުފައްދައި ދޫކުރާ ހޯރމޯންތަކުން ހަށިގަނޑުގައި ހަކަތަ އެންދުން އަދި
ޕްރޮޓީން އުފެއްދުން ފަދަ މަސައްކަތްތަކުގައި ބައިވެރިވެއެވެ.

ޕަރަތައިރޮއިޑް ގްލޭންޑް ނުވަތަ (އިނގިރޭސި ބަހުން: Parathyroid) އަކީ ކަރުގައި
ތައިރޮއިޑް ގްލޭންޑް ގެ ފަހަތުގައި އިންނަ ކުޑަ އެންޑަކްރިން ގްލޭންޑް އެކެވެ.
މަދުން ނަމަވެސް ތައިރޮއިޑް ގްލޭންޑްގެ ތެރޭގައި ޕަރަތައިރޮއިޑް ގްލޭންޑް
ހުންނަކަން ފާހަގަ ކުރެވެއެވެ. މިގްލޭންޑް އިން އުފައްދައި ދޫކުރާ މައިގަނޑު
ހޯރމޯން އަކީ ޕަރަތައިރޮއިޑް ހޯރމޯން އެވެ. އާއްމު ގޮތެއްގައި 4 ޕަރަތައިރޮއިޑް
ގްލޭންޑް ހުރެއެވެ. ނަމަވެސް ބައެއް މީހުންގެ 6 ނުވަތަ 8 ޕަރަތައިރޮއިޑް ގްލޭންޑް
ހުރުމަކީ ވެސް ވެދާނެ ގޮތެކެވެ.

ހިތް ނުވަތަ (އިނގިރޭސި ބަހުން: Heart)މިއި އިންސާނާގެ ހަށިގަނޑުގައިވާ އެންމެ
ނާޒުކު ގުނަވަނެވެ. ހިތަކީ ހިތަށް ޚާއްޞަ މަސްތަކަކުން އުފެދިފައި އޮންނަ
ގުނަވަނެކެވެ. ހަށިގަނޑު އެކި ހިސާބުތަކަށް ބޭނުންވާ ލޭ ފޮނުވައިދެނީ ހިތުން
ކުރިފަޅައި ނިކުމެފައިވާ ބޮޑު ލޭނާރަކުންނެވެ. ބޭސްވެރިކަމުގެ ދުނިޔޭގައި
ބޭނުންކުރާ ކާޑިއެކް (Cardiac)މިބަހުން ދޭހަވަނީ ހިތާއި ގުޅުންހުރި މިހެންނެވެ.
ހިތް އުފެދިފައިވަނީ ކުރިންވެސް ބުނިހެން ހިތަށް ޚާއްޞަ މަހުގެ ވައްތަރަކުންނެވެ.
އެއީ ހިތު މަސް(Cardiac muscle) އެވެ.

މައިދާ ނުވަތަ (އިނގިރޭސި ބަހުން: Stomach) އަކީ ތޮޅިއެއްގެ ބައްޓަމަށް އެތެރެ
ހުސްކޮށްއޮންނަ މަޑު މަސް އިން އުފެދިފައިވާ ގުނަވަނެކެވެ. ކާތަކެތި ހަފައި
ދިރުވުމަށްފަހު، އަންނަ ހަޖަމުކުރުމުގެ ދެވަނަ މަރުޙަލާ ފުރިހަމަ ކުރަނީ މައިދާގެ
ތެރޭގައެވެ. ބޭސްވެރިކަމުގެ ދުނިޔޭގައި ބޭނުންކުރާ ގެސްޓްރިކް،
ގެސްްޓްރޯ(Gastric/Gastro) މިބަސްތަކުން ދޭހަކޮށްދެނީ ބަނޑާއި ގުޅުންހުރި، ނުވަތަ
މައިދާއާ ގުޅުންހުރި މިހެންނެވެ.

ކުޑަ ގޮހޮރު ނުވަތަ (އިނގިރޭސި ބަހުން: Small intestine) އަކީ ހަޖަމުކުރާ ނިޒާމް
ގައި މައިދާ އަދި ބޮޑު ގޮހޮރު އާ ދެމެދުގައިވާ ގުނަވަނެކެވެ.

ކުޑަ ގޮހޮރު އެކުލެވިގެންވަނީ 3 ބައެއްގެ މައްޗަށެވެ. އެބައިތައް ތިރީގައި މިވަނީ
އެވެ.

ފުރަމޭ ނުވަތަ (އިނގިރޭސި ބަހުން: Liver) އަކީ އިންސާނާގެ ހަށިގަނޑުގައިވާ އެންމެ
ބޮޑު ގުނަވަނެވެ.މިއީ ހަށިގަނޑުގައި ހިންގާ މެޓަބޮލިޒަމް(Metabolism) ގެ
މަސައްކަތުގައި މުހިއްމު ދައުރެއް އަދާކުރާ ގުނަވަނެކެވެ. މީގެ އިތުރުން
ހަށިގަނޑުގައި ތަފާތު އެތައް ވަޒީފާތަކެއް މިގުނަވަނުން އަދާކުރެއެވެ. އޭގެ
ތެރޭގައި ގްލައިކަޖަން(Glycogen) ރައްކާކުރުން، ޕްލާޒްމާ ޕްރޮޓީން(Plasma protein)
އުފެއްދުން، އަދި ލޭގެ ތެރޭގައި ހުންނަ ވިހަސާފުކުރުން ހިމެނެއެވެ.

ޗިސްމޭ ނުވަތަ (އިނގިރޭސި ބަހުން: Pancreas) އަކީ ހަޖަމުކުރާ ނިޒާމްގައި ހިމެނޭ
ގުނަވަނެކެވެ. އަދި އެންޑަކްރިން ނިޒާމް ގައި ހިމެނޭ ގްލޭންޑް އެއް ވެސް މެއެވެ.
ޗިސްމޭ އަކީ އެކްސަކްރިން އަދި އެންޑަކްރިން ގްލޭންޑް އެއްގެ ގޮތުގައި ބެލެވޭ
ގުނަވަނެކެވެ. އެކްސަކްރިން ގްލޭންޑެއްގެ ގޮތުގައި ބެލެވެނީ ހަޖަމުކުރާ
އެންޒައިމްތައް ހިމެނޭ ޗިސްމޭ ޖޫސް އުފައްދައި ދޫކުރާތީއެވެ. އެންޑަކްރިން
ގްލޭންޑެއްގެ ގޮތުގައި ބެލެވެނީ ތަފާތު ހޯރމޯންތައް އުފައްދައި ދޫކުރާތީ އެވެ.

ކޮންމެ އިންސާނެއްގެ ހަށިގަނޑުގެ ތެރޭގައި ދެ ގުރުދާ ނުވަތަ (އިނގިރޭސި ބަހުން:
Kidneys) އަކީ ވެއެވެ.އެއީ ކޮންމެ ފަރާތެއްގައި ގުރުދާ އެކެވެ. ތޮޅި-އޮށެއްގެ
ބައްޓަމަށް ސާބޯނި ބުރިއެއް ވަރުވާ ގުރުދާ އިންސާނާގެ ހަށިގަނޑުގެ ތެރޭގައި
އޮންނަނީ ހަޖަމުކުރާ ނިޒާމްގައި ހިމެނޭ ގުނަވަންތަކުގެ ފަހަތުގައެވެ. އެއީ
ގާތްގަނޑަކަށް މޭކަށިތައް ނިމޭ ހިސާބު ގައެވެ. އަދި މައިބަދައިގެ ކަށިތަކުގެ
ތެރޭގައި ހިމެނޭ ލަމްބާރ ވާޓެބްރާ ތައް ހުންނަ ހިސާބާއި ކައިރީގައެވެ. ގުރުދާގެ
ވަށައިގެން މަތީގައި ކޮންމެވެސް ވަރަކަށް ޕެރިނެފްރިކް ފެޓް އޭ ކިޔޭ ސަރުބީގެ
ވައްތަރެއް ޖަމާވެފައި ހުރެއެވެ. މިބުނި ފެޓްގެ ތެރޭގައި ކޮންމެ ގުރުދާއެއްގެ
މަތީގައި އެޑްރީނަލް ގްލޭންޑް(Adrenal gland)އޭ ކިޔޭ ހޯރމޯން ބޭރުކުރާ ގޮށެއް
އިދެއެވެ.

އެޑްރީނަލް ގްލޭންޑް ނުވަތަ (އިނގިރޭސި ބަހުން: Adrenal glands) އަކީ ކޮންމެ ގުރުދާ
އެއްގެ މަތީގައި ތިނެސްކަން ބައްޓަމަށް އިންނަ އެންޑަކްރިން ގްލޭންޑް އެކެވެ.
މިގްލޭންޑް ތަކަށް ސްޕްރަރީނަލް ގްލޭންޑް(Suprarenal gland) އޭ ވެސް ކިޔައެވެ.
ސްޓްރެސް ކޮންޓްރޯލް ކުރުމުގައި ހަށިގަނޑުން މަސްއޫލުވާ މައިގަނޑު އެއް ގްލޭންޑް
އަކީ މިއީއެވެ. ކޯޓިކޯ ސްޓީރޮއިޑް ތައް އަދި ކެޓިކޮލަމީން ތައް އުފައްދައި ދޫކުރަނީ
މިގްލޭންޑް ގެ ސެލްތަކުންނެވެ.

ފިރިހެނާގެ ނަސްލު އުފައްދާ ނިޒާމްގެ ބައިތަކުގެ ތެރޭގައި ހިމެނޭ އުރަވަޅި
ނުވަތަ(އިނގިރޭސި ބަހުން: Scrotum)އަކީ އޮށް އެއެއްޗެއްގެ ތެރޭގައި އޮންނަ
ކޮތަޅެވެ. ފިރިހެނާ ބާލިޣުވުމުން އުރަވަޅީގެ ހަންގަނޑުގައި އިސްތަށި ފަޅައެވެ.
އުރަވަޅީގެ ވަޒީފާ އަކީ އޮށުގެ ފިނިހޫނުމިން ވަކި މިންވަރެއްގައި ބެހެއްޓުމެވެ.
އާއްމު ގޮތެއްގައި އޮށުގެ ފިނިހޫނުމިން ހަށިގަނޑުގެ އެހެން ހިސާބު ތަކަށްވުރެ
ދަށްވާނެއެވެ. އޮށުގައި ހުންނަން ޖެހޭ ނަމޫނާ ފިނިހޫނުމިނެއް ކަމަށް ބެލެވެނީ 34.4
ޑިގްރީ ސެލްޒިއަސް އެވެ. ހަށިގަނޑު ޢާންމު ފިނިހޫނުމިން 36.7 ޑިގްރީ ސެލްޒިއަސް
އަށް އޮށުގެ ފިނިހޫނުމިން ހިގައްޖެ ނަމަ ފިރިހެނާގެ ދަރިފަނި ނުވަތަ މަނަވީ
ޙައިވާނަށް ގެއްލުން ލިބެއެވެ.

ވިހާއިރު ފައިބާ މަސް (އިނގިރޭސި ބަހުން: Placenta) އަކީ މާބަނޑު ދުވަސްވަރު
އަންހެނުންގެ ހަށިގަނޑުގައި އަށަގަންނަ ވަގުތީ ގުނަވަނެކެވެ. ކުޑަ ދަރިފުޅާ
މައިމީހާ އާ ދެމެދު ގޭސްތައް ބަދަލުކުރުވައި، އަދި ކުޑަ ދަރިފުޅަށް ބޭނުންވާ ކާނާގެ
ބައިތައް މަންމަގެ ހަށިގަނޑު ކުޑަދަރިފުޅުގެ ހަށިގަނޑަށް ވާޞިލްވަނީ މަސް ހުރަސް
ކޮށެވެ.

ރަހިމު ނުވަތަ(އިނގިރޭސި ބަހުން: Uterus) އަކީ އަންހެނާގެ ނަސްލު އުފައްދާ
ނިޒާމްގައި ހިމެނޭ މައި ގުނަވަނަކީ ރަހިމެވެ. ނުވަތަ މިއީ މިނިޒާމްގައި ހިމެނޭ
އެންމެ މުހިއްމު އެއްގުނަވަނެވެ. ރަހިމުގެ މަތިން ކުރިންވެސް ބުނިހެން ދެފަރާތުގައި
ދެ ބިސްދަތުރުކުރާ ހޮޅި ރަހިމާއި ގުޅިފައި ވެއެވެ. ރަހިމުގެ ތިރީ ބަޔަކީ ރަހިމުގެ
ކަރެވެ. މިބައި އިންނަނީ އަންހެނާގެ ޖިންސީ ގުނަވަނަށް ހުޅުވޭ ގޮތަށެވެ.
ބިސްރަވައިގައި އުފައްދާ ބިސް ބިސްދަތުރުކުރާ ހޮޅި ކަނޑަތުކޮށް ރަހިމަށް ވާޞިލްވެ،
ފިރިހެނާ ޖިންސީ ގުޅުމުގެ ތެރޭގައި އަންހެނާގެ ހަށިގަނޑަށް ދޫކޮށްލާ މަނަވީ
ޙައިވާން އާ ބައްދަލުވެއްޖެނަމަ ބިސް ރަހިމުގައި ފާރުގައި މުޑުވަށްވެ، އިންދައެވެ.
އަދި ރަހިމުގެ ތެރޭގައި ދަރިފުޅު އަށަގަނެ ބޮޑުވަމުން އާދެއެވެ.



https://dv.wikipedia.org/wiki/%DE%87%DE%AA%DE%8C%DE%AA%DE%83%DE%AA%DE%8E%DE%AC_%DE%87%DE%A6%DE%8D%DE%A8%DE%8C%DE%A6%DE%87%DE%B0

މިއީ ދުނިޔޭގެ ދެކޮޅު (އުތުުރު ބިތް އަދި ދެކުނު ބިތް) ހިމެނޭ ހިސާބުން ރޭގަނޑު
އުޑުމަތިން ފާހަގަވާ އަލިގަނޑެކެވެ. ނުވަތަ ޕޯލާރ ޒޯން އިން ބައެއް ފަހަރު ރޭގަނޑު
ފެންނަ އަލިގަނޑެކެވެ. މިސަބަބަށްޓަކައި އަރޯރާ ޕޯލާރިސް މިއަލިތަކަށް ނިސްބަތްކޮށް
ކިޔައި އުޅެއެވެ. ދުނިޔޭގެ އުތުރު ބިތުން ފެންނަ މިވައްތަރުގެ އަލިތަކަށް އަރޯރާ
ބޮރެއާލިސް، އަދި ދެކުނު ބިތުން ފެންނަ އަލިތަކަށް އަރޯރާ އޮސްޓްރާލިސް އޭ ކިޔައި
އުޅެއެވެ.

ޢާންމު ގޮތެއްގައި އުތުރުގެ އަލިތަކޭ ކިޔަނީ އުތުރު ބިތުން ފެންނަ ނުވަތަ ފާޅުވާ
މިވައްތަރުގެ އަލިތަކަށް ނިސްބަތް ކޮށެވެ. އަރޯރާ ބޮރެއާލިސްގެ ނަންދެވިފައިވަނީ
އިހުޒަމާނުގައި ގްރީކުންގެ ފަތިހުގެ ކަލާންގެ އަރޯރާ، އަދި ގްރީކު ބަހުން އުތުރުން
ޖެހޭ ވަޔަށް ކިޔައި އުޅޭ ބޮރެއާލިސް އާއި ގުޅުވައިގެންނެވެ. ގްރީކުންގެ މެދުގައި
އުތުރުން ޖެހޭ ވައިގެ ކަލާންގެ އަށް ވެސް ކިޔަނީ ބޮރެއާލިސް އެވެ.

ބައެއް ތިއަރީތައް ބުނާގޮތުން މިއަލިތައް އުފެދިގެން އަންނަނީ އިރުން ފޮނުވާ ނުވަތަ
ބޭރުކުރާ ސޯލާރ ޕާޓިކްލް ތަކުންނެވެ. ފަޒާގެ ތެރޭގައި ހުންނަ މިޕާރޓިކްލް ތައް
ޕްލާޒްމާ ކްލައުޑްގެ ގޮތުގައި ސިކުންތަކު 1000-300 ކިލޯ މީޓަރާއި ދެމެދުގެ ބާރު
މިނުގައި ފަޒާގެ ތެރޭގައި ދައުރުވެއެވެ. އެހެން ނަމަވެސް މިޕްލާޒްމާ ކްލައުޑްތައް
އަހަރެމެންގެ ބިމާއި ހަމައަށް ވާޞިލްވުމަށް 3-2 ދުވަސް ނަގައެވެ. ބިމާއި
ކައިރިވުމުން ބިމުގައި ހުންނަ ދަގައްފާނީ ބާރުގެ އެހީގައި ދުނިޔޭގެ ދެކޮޅަށް މިބުނި
ކްލައުޑްތައް ގެންދެއެވެ.

މީލާދީން 1741 ގައި ހިއޯޓަސް އަދި ސެލްޒިއަސް މިއަލިތަކުގެ ތެރޭގައި އިލެކްޓްރިކް
ކަރަންޓް ހުންނަކަން ހޯދިއެވެ. އުތުރުގެ އަލިތަކަށް އޭގެ ސައިންޓިފިކް ނަން އަރޯރާ
ބޮރެއާލިސް އެންމެ ފުރަތަމަ ދިނީ އިޓަލީގެ އިލްމުވެރިއެއް ކަމުގައިވާ ގެލީލިއޯ
ގެލީލީ އެވެ. މިއަލިގަނޑު ބެލުމަށް އަލިގަނޑު ފާޅުވާ ހިސާބަށް ކޮންމެ އަހަރަކު ވެސް
އެތައް ހާސް ބަޔަކު ޒިޔާރަތް ކުރެއެވެ.



https://dv.wikipedia.org/wiki/%DE%87%DE%AA%DE%8C%DE%A9%DE%89%DE%AA_%DE%A2%DE%A6%DE%8D%DE%A9_%DE%8C%DE%A6%DE%86%DE%AA%DE%83%DE%AA%DE%8A%DE%A7%DE%82%DE%AA

އުތީމު ޢަލީ ތަކުރުފާނު އަކީ ޕޯޗުގީޒުންގެ އަތްދަށުން ދިވެހިރާއްޖެ
ސަލާމަތްކުރެއްވުމުގައި ބޮޑު ތަކުރުފާނު (ސުލްޠާން ޣާޒީ މުޙައްމަދު ތަކުރުފާނު)
އާއި އެކުގައި ޖިހާދު ކުރެއްވި ބޭފުޅެކެވެ.

އުތީމު ޢަލީ ތަކުރުފާނު އަކީ ހިލާލީ ދަރިކޮޅުން އައިސްހުރި ބާރަށު، ކަޅު ޙަސަން
ކަލޭގެ ފުތް، އުތީމު ކަޅު ޢަލީ ޚަޠީބު ތަކުރުފާނުގެ ޙުސައިން ޚަޠީބު ތަކުރުފާނުގެ
ދޮށީ ދަރިކަލުންނެވެ. މަންމާފުޅަކީ މާޅޮސް މަޑުލު ހޮރުބަދޫ ބޭކަނބަލެކެވެ. ޙުސައިން
ޚަޠީބު ތަކުރުފާނު ފުރަތަމަ ކައިވެނި ކުރެއްވީ މާރަންދޫ މުދިންކަލޭގެ ދަރިއަކާއެވެ.
އެއަށްފަހު އިހަވަންދޫ ފަގީރު ދައިތާގެ ދަރިއަކާ ވެސް ކައިވެނި ކުރެއްވި އެވެ.
ނަމަވެސް އެނގޭގޮތުގައި އިހަވަންދޫ އަނބިކަބަލުން އުތީމަކަށް ނުގެންނަވައެވެ.
މާރަންދޫ ކަމަނާ އުތީމްގައި އިންނަވާ ފުރަތަމަ ރައްކާވީ އަންހެން ބޭފުޅެކެވެ. އެއީ
ދިވެހިންގެ ތެރޭގައި މަޝްހޫރު އެއްބަފާ ދައިތާ ކަމަނާ އެވެ. އެއީ ފާތުމާ ކަމަނާފާނު
އެވެ. އަލިތަކުރުފާނު ރައްކާވީ އޭގެ އަހަރެއްވަރު ފަހުންނެވެ.

ޢަލީ ތަކުރުފާނު އުފަންވެ ވަޑައިގަތްއިރު އޭނާގެ ބައްޕާފުޅު ޙުސައިން ތަކުރުފާނު
އަކީ އުތީމުގެ ކަތީބެވެ. ޙުސައިން ޚަޠީބު ތަކުރުފާނު އަށް އުތީމު ކަތީބު ފަތްދެއްވީ
ސުލްޠާން ޢަލީ (ފަސްވަނަ)ގެ ރަސްކަމުގައެވެ. ޙުސައިން ތަކުރުފާނުގެ ކުރިން އުތީމު
ކަތީބަކީ އެތަކުރުފާނުގެ ބައްޕާފުޅު ކަޅު ޢަލީ ޚަޠީބު ތަކުރުފާނު އެވެ.



https://dv.wikipedia.org/wiki/%DE%87%DE%AA%DE%89%DE%A6%DE%88%DE%A9_%DE%8B%DE%A6%DE%87%DE%AA%DE%8D%DE%A6%DE%8C%DE%B0

މީލާދިން 657 ވަނަ އަހަރު ޢަލީގެފާނު ޖަމަލު ހަގުރާމައިން މޮޅުވުމާއި އެކު
ސާމުކަރައާއި ދިމާލަށް މިސްރާބުޖެހިއެވެ. އެއީ އަމީރު މުޢާވިޔަތުގެ ލަސްކަރާއި
ހަގުރާމަ ކުރައްވާ ސާމްކަރަ ޢަލީގެފާނުގެ ބާރުގެ ދަށައް ގެނައުމަށެވެ. މިގޮތުން
ސީރިޔާގެ ދެކުނުގެ ރަށެއްކަމުގައިވާ ޔުފްރާދާއި ހަމައިން އަމީރު މުޢާވިޔަތުގެ
ލަސްކަރާއި ބައްދަލުވެ މަޝްހޫރު ސިއްފިން ހަގުރާމަ ފެށުނެވެ. މިހަގުރާމައިގައި
ދެލަސްކަރުގެ މުސްލިމުންގެ ތެރެއިން ހަތްދިހަ ހާސް މުސްލިމުން ޤަތުލުވެގެން
ދިޔައެވެ. އަދި ކީރިތި ރަސޫލާގެ އަޞްޙާބީންގެ ތެރެއިން ވަރަށް ގިނަ ބަޔަކު
ޤަތުލުވެގެން ދިޔައެވެ. އޭގެތެރޭގައި ރަސޫލާގެ އަރިސް ޞަޙާބީއެއް ކަމުގައިވާ
އުމުރުން 95 އަހަރުވެފައިވާ ޢަމްރު ބިން ޔާސިރު ހިމެނެވަޑައިގަންނަވައެވެ. ޢަމްރު
ބުނު ޔާސިރު ޤަތުލުކުރީ އަމީރު މުޢާވިޔަތުގެ ލަސްކަރުގެ ހަގުރާމަ ވެރިއެކެވެ.
މިހަގުރާމާގައި ލޭއޮހޮރުވުން ގިނަވެ ހަގުރާމަ އެއްވެސް ފަރާތަކަށް ކާމިޔާބު ނުލިބި
ދިގުލަމުންދާތީ އަމީރު މުޢާވިޔަތުގެފާނުގެ ފަރާތުން މައްސަލަ ހައްލުކުރުމަށް
ވަކީލަކު ހަމަޖެއްސުމަށް އެދުނެވެ. އަދި އެއީ އިސްލާމުން އިސްލާމުންނާ ކުރާ
ހަގުރާމައެއް ކަމަށް ވުމާއިއެކު އޭރު އިސްލާމުން ހަގުރާމަކުރަމުން އައި
ބޭޒަންޓައިނުން ބަލިކުރުމަށް މިހަގުރާމައިގެ ސަބަބުން އަސަރުކުރާނެކަމަށް ބުނެއެވެ.
މުޢާވިޔަތު ހަމަލާ ބަދަލުކުރުން ހުއްޓާލުމަށް އިޢުލާނު ކުރުމުން ޢަލީގެފާނު އެކަން
ޤަބޫލުފުޅު ކުރެއްވިއެވެ. އަދި ސުލްޙައިގައި ވާހަކަ ދައްކައިގެން މައްސަލަ
ޙައްލުކުރުމަށް ޢަލީގެފާނު އެއްބަސްވެލެއްވިއެވެ. އަދި މިއެއްބަސްވުމުގެ ސަބަބުން
ޢަލީގެފާނަށް ތަފާތު ފިއްތުންތައް ކުރިމަތިވެ ވަޑައިގެންނެވިއެވެ. މިއެއް
ބަސްވުމުގެ ސަބަބުން ޢަލީގެފާނުގެ ބައިވެރިންގެ ގޮތުގައި ތިބި ހަވާރިޖުން
ޢަލީގެފާނާއި ދެބަސްވެ ޢަލީގެފާނު ދޫކޮށް ދިޔައެވެ. އެމީހުން ދެކުނު ގޮތުގަައި
ޢަލީގެފާނު އެކުރެއްވިކަމަކީ އެމީހުންނަށް ކުރެވުނު މަލާމާތެކެވެ. ޢަލީގެފާނުގެ
ގާތް މީހުންގެ ބަހަށް ނުބަލާ ޢަލީގެފާނު އަމީރު މުޢާވިޔަތުގެ ސުލްޙައިގެ
ހުށައެޅުންތަކަށް ޢަލީގެފާނު އެއްބަސް ވެލެއްވިއެވެ. އެއީ އެވަގުގެ ޙާލަތާއި
އިސްލާމުންގެ ގިނަބަޔަކު ޝަހީދުވެ ލަސްކަރަށް އިތުރު ގެއްލުންވެ އިސްލާމީ އުންމަތް
ހަލާކުގެ ތެރެއަށްހިގައިދާނެކަމަށް ބައްލަވާފައެވެ.

އަމީރުލް މުއުމިނީން ޚަލީފާ ޢުމަރު ބުނު ޢަބްދުލް ޢަޒީޒު އިބްނު މަރުވާން ބުނު
ޙަކަމް



https://dv.wikipedia.org/wiki/%DE%87%DE%AA%DE%83%DE%A6%DE%89%DE%A6%DE%8C%DE%A8_%DE%8B%DE%AA%DE%85%DE%A6%DE%88%DE%AC_%DE%8B%DE%AE%DE%90%DE%B0%DE%8E%DE%A6%DE%8C%DE%AA%DE%82%DE%B0

އުރަމަތި ދުޅަވުން(އިނގިރޭސި ބަހުން: Mastitis) އަކީ އުރަމަތި އާއި އޭގެ
ވަށައިގެންވާ ޓިޝޫ ތަކުގައި އިންފްލެމޭޝަން އުފެދުމެވެ. އާންމު ގޮތެއްގައި އުރަމަތި
ދުޅަވުން ނިސްބަތް ކުރެވެނީ ދެވައްތަރަކަށެވެ. އެއީ ވިހެއުމަށްފަހު ގާތުންދޭ
މައިންނަށް ދިމާވާ އުރަމަތި ދުޅަވުން އާއި އެފަދަ ނޫންމީހުންނަށް ދިމާވާ އުރަމަތި
ދުޅަވުން މިދެވައްތަރެވެ. ތުއްތު ދަރިފުޅަށް ކިރުދޭން ފެށުމާއި އެކު އުރަމަތި
ދުޅަވެ ދޮސްގަތުމަކީ އަލަތު މައިންނަށް ވަރަށް ގިނައިން ދިމާވާ ކަމެކެވެ. ފަރުވާ
ކުރުމުގައި ދިމާވާ މައްސަލައެއްގެ ސަބަބުން ވަރަށް ގިނަ ޒުވާން އަންހެނުންގެ
އުރަމަތި ޢައިބުވެ، އަދި ކުޑަކުއްޖާއަށް އުރަމަތިން ކިރުނުދެވޭ ހިސާބަށް ވެސް
ބައެއް ފަހަރު ކަންތައް ދެއެވެ. ނަމަވެސް މިމައްސަލަ ދެނެގަނެ ދޭންޖެހޭ ފަރުވާ
ލަސްނުކޮށް ލިބިގަނެވެއްޖެނަމަ މިއީ ޙައްލުކުރެވިދާނެ މައްސަލަ އެކެވެ.



https://dv.wikipedia.org/wiki/%DE%87%DE%A9%DE%83%DE%A7%DE%82%DE%B0_%DE%87%DE%A8%DE%83%DE%A7%DE%A4%DE%AA_%DE%80%DE%A6%DE%82%DE%8E%DE%AA%DE%83%DE%A7%DE%89%DE%A6

އީރާން އިރާޤު ހަނގުރާމަ އަކީ ސެޕްޓެމްބަރު 1980 ން ފެށިގެން އޮގަސްޓް 1988 އަށް
އީރާން އާއި އިރާޤު އާއި ދެމެދު ކުރެވުނު ހަނގުރާމަ އެކެވެ. މިހަނގުރާމަ ފެށުނީ 22
ސެޕްޓެމްބަރު 1980 ގައި އިރާޤުން އިރާނުގެ ބޯޑަރު ހުރަސްކޮށް އީރާން ގެ
ސަރަހައްދަށް ވަނުމުންނެވެ. 8 އަހަރު ދުވަސްވަންދެން ކުރި ހަނގުރާމަ ހުއްޓާލުމަށް
އދ. އިން އެތައް ފަހަރަކު ގޮވާލާފައި ވީނަމަވެސް ހަނގުރާމަ ހުއްޓުމެއްނެތި ކުރިއަށް
ގޮސްފައި ވެއެވެ. ހަނގުރާމަ އެއްކޮށް ހުއްޓުނީ 20 އޮގަސްޓް 1988 ގައެވެ.
މިހަނގުރާމައިގައި ދެގައުމުގެ ޖަލުތަކުގައި ތިބި މީހުންގެ ތެރެއިން އެންމެ ފަހުން
ތިބި މީހުން ދެގައުމުން ބަދަލުކޮށްފައިވަނީ 2003 ވަނަ އަހަރު އެވެ.
މިހަނގުރާމައިގައި އިރާޤުން ކެމިކަލް ހަތިޔާރު ވަރަށް ފުޅާދާއިރާއެއްގައި
ބޭނުންކޮށްފައިވާ ކަމަށް ބުނެއެވެ. މިހަނގުރާމައަށް ފުރަތަމަ ފާރިސީ ގަލްފު
ހަނގުރާމަ އޭ ވެސް ކިޔައެވެ.



https://dv.wikipedia.org/wiki/%DE%87%DE%A8%DE%90%DE%B0%DE%89%DE%A7%DE%A2%DE%A9%DE%8D%DE%AA%DE%8E%DE%AC%DE%8A%DE%A7%DE%82%DE%AA

އިސްމާޢީލުގެފާނަކީ ﷲ ގެ ރަސޫލެކެވެ. އިބްރާހީމްގެފާނުގެ ދަރިކަލެކެވެ.
އިސްމާޢީލްޢަލައިހިއްސަލާމްއަކީ، އިބްރާހީމްޢަލައިހިއްސަލާމްގެ ދޮށީދަރިކަލުންނެވެ.
އިސްމާޢީލްޢަލައިހިއްސަލާމްގެ އެންމެ ތުއްޕުޅު ޢުމުރުފުޅުގައި، އިސްމާޢީލްގެފާނާއި
އެކަލޭގެފާނުގެ މައިކަމަނާ ހާޖަރްއާއިގެން މައްކާގެ ސަރަޙައްދަށް އިބްރާހީމްގެފާނު
ވަޑައިގެންނެވިއެވެ. އަދި ކިރުފޮދު ހިއްޕަވާ ޢުމުރުފުޅުގައިވި
ތުއްޕުޅުދަރިކަލުންނާއި، އެދަރިކަލުންގެ މައިކަމަނާ، ފާރާންފަރުބަދައިގެ
ސަރަޙައްދަށް ދޫކޮށްލައްވާ، އެނބުރިވަޑައިގެންނެވިއެވެ.

ދެމައިކަނބަލުންގެ ކޮއްތަކަށް އެހިނދުހުރީ ނުހަނު ކުޑަފެންފޮދަކާއި ކަދުރުކޮޅެކެވެ.
އެފަދަ ޙާލުގައި، ދެމައިކަނބަލުން މިފަދަ ހަނަފަސް ތަނަކަށް ދޫކޮށްލައްވަނީ
ކީއްވެތޯ، އަދި ވަޑައިތިޔަގަންނަވަނީ ކީއްވެތޯ، ހާޖަރް ސުވާލުކުރެއްވުމުން
އިބްރާހީމްގެފާނުގެ ޖަވާބަކަށްވީ، އެއީ ﷲ އަމުރުކުރެއްވިގޮތްކަމުގައި ވިދާޅުވުމެވެ.
އެހިނދު ހާޖަރް ވިދާޅުވިއެވެ. ތިޔަހެންކަމަށްވަންޏާ، ތިމަންމެން
ދެމައިކަނބަލުންނަށް ﷲ ބައްލަވާވޮޑިގެންވާނެއެވެ.

ދެމައިކަނބަލުން ގިނިކަންޏާ ވީތާ މާގިނައިރެއްނުވެ، ކަދުރުކޮޅާއި ފެންފޮދު
ހުސްވެއްޖެއެވެ. އަދި ތުއްޕުޅު އިސްމާޢީލްއާއި ހާޖަރަށްވެސް، އިންތިހާއަށް
ކަރުހިއްކުން އިޙްސާސްކުރެއްވެން ފަށައިފިއެވެ. މިޙާލަތުގައި ފެންފޮދެއް ލިބޭތޯ،
ނުވަތަ މީހެއްގެ ހިލަމެއްވޭތޯ، ދުވެވަޑައިގެން އެއްފަރާތުން ފެންނަންހުރި
ޞަފާފަރުބަދައަށް ހާޖަރު އަރާވަޑައިގަންނަވައެވެ. އަދި އެފަދަ ހިލަމެއް ނިޝާނެއް
ނެތުމުން، އަނެއް ފަރާތުން ފެންނަންހުރި މަރްވާ ފަރުބަދައަށް
އަރާވަޑައިގަންނަވައެވެ. ދެފަރުބަދަ ދޭތެރޭ މި ބީދައިން ހަތްފަހަރު ހާޖަރް
ދުވެވެޑައިގަތެވެ. އަދިއަދަށްވެސް، އެ ޙާދިސާގެ ޒިކްރާ ޙައްޖުގެ އަޅުކަމުގައި،
ޞަފާ،މަރްވާ ހިނގުމުގެ ގޮތުގައި މުސްލިމުން އައުކުރަމުން ގެންދެއެވެ. ދެފަރުބަދަ
ދޭތެރޭ ހާޖަރް ދުވެވަޑައިގަތް 7 ވަނަ ފަހަރާއިއެކު، ﷲގެ އަމުރުފުޅަށް ރަޙްމަތުގެ
މަލާއިކަތުން ވަޑައިގަންނަވައެވެ. އަދި ޒަމްޒަމްފެނުގެ ކޯދު އެ ފަސްގަނޑުން
ނެރުއްވައެވެ.



https://dv.wikipedia.org/wiki/%DE%87%DE%A8%DE%84%DE%B0%DE%83%DE%A7%DE%80%DE%A9%DE%89%DE%B0_%DE%92%DE%A6%DE%86%DE%A9(%DE%8A%DE%A7%DE%89%DE%AA%DE%8B%DE%AD%DE%83%DE%A8%DE%8E%DE%AD_%DE%8C%DE%AA%DE%87%DE%B0%DE%8C%DE%AA_%DE%8B%DE%A9%DE%8B%DE%A9)

އަލްފާޟިލް އިބްރާހީމް ޒަކީ(ފާމުދޭރިގޭ ތުއްތު ދީދީ) އަކީ މުހައްމަދު ކަލޭފާނުގެ
ޙަސަން ފާމުދޭރި ތަކުރުފާނުގެ ދަރިކަލެކެވެ. މަންމަ އަކީ ކަތީބު މަނިކުފާނުގެ
ޅަދީދީ އެވެ. އަލްފާޟިލް އިބްރާހީމް ޒަކީ(ފާމުދޭރިގޭ ތުއްތު ދީދީ) އަކީ
ޝަމުސުއްދީން ރަސްކަމުގައި ހިގާދިޔަ މޮޓަރުބޯޓް ގަޑުބަޑުގައި، ހަވަރުގެ ފަރާތުން
ބަސްކިޔުމަށް އެކުލެއްވި، 68 ބޭކަލުންގެ ތެރޭގައި އިސްބަސް ވިދާޅުވި ވެރިއެކެވެ.
ފުރަތަމަ ޖުމްހޫރިއްޔާ އުވާލައި ދިވެހި ވެރިކަން ރަސްކަމަކަށް ބަދަލުކޮށްލުމުގައި
ރައްޔިތުންގެ އިސްބަސް ވިދާޅުވި ބޭފުޅެކެވެ. ދެކުނު ގަޑުބަޑު ހަމަޖެއްސެވުމަށް
އިބްރާހީމް ނާޞިރު މޯލްޑިވްސް ސްޓަރ ގައި ވަޑައިގެންނެވި ދަތުރުފުޅުގެ ބައިވެރި
އެކެވެ.



https://dv.wikipedia.org/wiki/%DE%87%DE%A7%DE%83%DE%B0%DE%94%DE%A7_%DE%84%DE%A6%DE%87%DE%B0%DE%84%DE%A6%DE%83%DE%AA

އާރްޔާ ބައްބަރު ( އުފަންވެފައިވަނީ ޖެނުއަރީ 4، 1981) އަކީ އެމެރިކަން-ބޯން
އިންޑިޔަން އެކްޓަރެކެވެ. މިއީ ފިލްމީ ތަރި ރާޖު ބައްބަރު އަދި ފިލްމީ ޑައިރެކްޓަރު
ނާދިރާ ބައްބަރު ގެ ފިރިހެން ދަރިއެކެވެ. ފިލްމީ ތަރި ޖޫހީ ބައްބަރު އަދި ޕްރަތީކް
ބައްބަރު އަކީ އާރްޔާ ބައްބަރުގެ ދެކޮއްކޮ އެވެ. އާރްޔާ ބައްބަރު ފުރަތަމަ ފެނިގެން
ގޮސްފައިވަނީ 2002 ވަނަ އަހަރު ނިކުތް އަބްކޭ ބަރަސް އިންނެވެ. 2007 ވަނަ އަހަރު
ނިކުތް ފިލްމް ގުރޫ ގައި އައިޝްވާރްޔާ ރާއީ ގެ ބޭބެއެއްގެ ދައުރު އާރްޔާ ބައްބަރު
ވަނީ އަދާކޮށްފައެވެ. 2009 ވަނަ އަހަރު އާރްޔާ ބައްބަރުގެ ފުރަތަމަ ޕަންޖާބީ ފިލްމް
ވިރުސާގެ މަސައްކަތް ވަނީ ފަށާފައެވެ.



https://dv.wikipedia.org/wiki/%DE%87%DE%A6%DE%99%DE%AA%DE%89%DE%A6%DE%8B%DE%AA_%DE%8B%DE%AE%DE%81%DE%A8%DE%89%DE%AD%DE%82%DE%A7_%DE%86%DE%A8%DE%8D%DE%AC%DE%8E%DE%AC%DE%8A%DE%A7%DE%82%DE%AA

ސުމުއްވުލް އަމީރު އަޙުމަދު ދޮށިމޭނާ ކިލެގެފާނު އަކީ މުހައްމަދު އަމީން ދޮށިމޭނާ
ކިލެގެފާނުގެ ބައްޕާފުޅެވެ.

އަޙުމަދު ދޮށިމޭނާ ކިލެގެފާނު އަކީ ރާއްޖެއިން ބޭރުން ކިޔަވައިގެން ހުންނެވި
ވަރައަވެރިއެކެވެ. އިގިރޭސި ދައުލަތާއި ދިވެހި ދައުލަތާއި ދެމެދު ގުޅުން ބަދަހި
ކުރެއްވުމަށް މަސައްކަތްކުރެއްވީ އަތިރީގޭ މުހައްރިރެކެވެ. އަދި އަތިރީގެ ފަރުމާ
ކުރެއްވި އިންޖިނޭރަކީ ވެސް މިއީއެވެ. ދައުލަތަށް ޚިދުމަތް ކުރައްވަން ފެއްޓެވީ
ނޫރައްދީން ބަންޑާރައިންގެ ރަސްކަމުގައެވެ. ބަންގާޅުގައި ހުންނަވައިގެން ރާއްޖެއަށް
ބޭނުންވާ ފޮތްތައް ޗާޕުކޮށް ހެއްދެވި އެވެ.



https://dv.wikipedia.org/wiki/%DE%87%DE%A6%DE%92%DE%B0%DE%89%DE%A8%DE%83%DE%A6%DE%8D%DE%B0%DE%91%DE%A7_%DE%92%DE%A7%DE%80%DE%A8%DE%83%DE%AA

ޑރ އަޒްމިރަލްޑާ ޒާހިރު އަކީ ގާނޫނީ ދާއިރާ އިން އިގިރޭސި ވިލާތުގެ ޔުނިވަސިޓީ އޮފް
އެކްސެޓަރ ގެ ސުކޫލް އޮފް ލޯ ގައި ޑޮކްޓަރ އޮފް ފިލޯސަފީ ހައްދަވާފައިވާ
ބޭފުޅެކެވެ. އަޒްމިރަލްޑާ ޒާހިރު އަކީ ދިވެހި ރާއްޖޭގެ ރައްޔިތުން މަޖްލީހުގެ
ރައީސް މ. ސީނާ އަހުމަދު ޒާހިރު ގެ ދަރި ކަނބަލެކެވެ. މިހާރު ހުންނެވީ ދިވެހި
ރާއްޖޭގެ ލޯ ކޮމިޝަންގެ ލީގަލް އޮފިސަރެއްގެ މަގާމް ގައެވެ. މީގެ އިތުރުން
އަޒްމިރަލްޑާ ޒާހިރު އަކީ ޕްރައިވެޓް ބްރޯޑް ކާސްޓް ކުރައްވާ ފަރާތްތައް މޮނީޓަރ
ކުރައްވާ ކޮންޓެންޓް ކޮމިޓީގެ މެންބަރެއް ވެސް މެއެވެ. ޑރ އެޒްމިރަލްޑާ ޒާހިރު
ކުރިންވަނީ އެޓާނީ ޖެނެރަލް އޮފީހުގެ ލީގަލް އޮފިސަރު ކަން ވެސް ކުރައްވާފައެވެ.



https://dv.wikipedia.org/wiki/%DE%87%DE%A6%DE%91%DE%AA%DE%8A%DE%AE%DE%81%DE%B0%DE%93%DE%A7%DE%8E%DE%AA%DE%85%DE%AD_%DE%87%DE%A6%DE%83%DE%AA%DE%8C%DE%AC%DE%83%DE%AC

އަޑުފޮށްޓާގުޅޭ އަރުތެރެ(އިނގިރޭސި ބަހުން: Laryngopharynx) ހުންނަނީ ކަރު ހިމެނޭ
ހިސާބުގެ މައިބަދައިގެ ކަށިކޮޅުތަކުގެ ތެރެއިން 6-3 ކަށިކޮޅާއި ދެމެދުގައެވެ.މިއީ
އަރުގެ ނުވަތަ އަރުތެރޭގެ އެންމެ ތިރީބައެވެ. އެހެންކަމުން އަރުތެރެ އާއި ކާތަކެތި
ހިގާ ހޮޅި ގުޅުވައިދޭ ބަޔަކީ މިއީއެވެ. މިބައިގެ މަތީ ބޯޑަރު ހުންނަނީ ހައިއޮއިޑް
ކަށިގަނޑު (އިނގިރޭސި ބަހުން: Hyoid bone)އާއި އެއްހަމައެއްގައެވެ. އަޑުފޮށްޓާގުޅޭ
އަރުތެރެ އިންނަނީ އެޕިގްލަޓިސް(އިނގިރޭސި ބަހުން: Epiglottis)ގެ މަތީ ބޯޑަރުން
ފެށިގެން ތިރިއަށް ގޮސް ކްރިކޮއިޑް ކާޓިލޭޖް(އިނގިރޭސި ބަހުން: Cricoid cartilage)
ގެ ތިރިއާއި ހަމައަށެވެ. މިބުނި ހިސާބަކީ ކާތަކެތި ހިގާ ހޮޅި ފެށިފައި އިންނަ
ހިސާބެވެ. އެހެންކަމުން އަޑުފޮށްޓާގުޅޭ އަރުތެރެ ނިމިގެން ދެން ހަޖަމުކުރާ
ނިޒާމްގައި އިންނާނީ ކާތަކެތި ހިގާ ހޮޅި އެވެ.

އަނގަޔާގުޅޭ އަރުތެރެ އެކޭ އެއްގޮތަށް އަޑުފޮއްޓާގުޅޭ އަރުތެރެ އަކީ ވެސް ކާނާ އަދި
ވައި ދައުރުކުރާ މަގެކެވެ. މިމަގުގެ ފާރުގައިވާ ތެތް ދުލިފަށްގައި ހުންނަނީ
ސްޓްރެޓިފައިޑް ސްކޭމަސް އެޕިތީލިއަމް(އިނގިރޭސި ބަހުން: Stratified squamous
epithelium) އެވެ. ހަޖަމުކުރާ ނިޒާމް އާއި، ނޭވާލާ ނިޒާމްގެ މަގު ވަކިވަނީ
އަރުތެރޭގެ މިހިސާބުންނެވެ.

ކާނާ، އަދި ވައި އަރުތެރެ ހުރަސްކޮށް ދައުރުވާތީ، ކާތަކެތި ކާއިރު، އަޑު ފޮށި
ނިވާކޮށް ފޮރުވާލުމަށްޓަކައި، (ކާތަކެތި ވައި ނޮޅި އަށް އެޅުން މަނާކުރުމަށްޓަކައި)
ރައްކަލަކަށްޓަކައި، އެޕިގްލަޓިސް އޭކިޔޭ ކަނެކްޓިވް ޓިޝޫ ފޮއްޗެއް އަޑު ފޮށި ގެ
މަތިން އިނދެއެވެ. މިގޮތަށް ނިވާކޮށް ފޮރުވާލުމުން ކާތަކެތި ނޭވާލާ ނިޒާމް އަށް
ދިއުން މަނާކޮށްދެއެވެ. ސަބަބަކީ ނޭވާލާ ނިޒާމް ގައި ހިމެނޭ ފުއްޕާމޭ އަށް
ގޮސްފައިވާ ވައި ނޮޅި އިންނަނީ އަޑު ފޮށި ނިމިގެންކަމަށްވާތީ އެވެ. އަދި މީގެ
އިތުރުން ވާހަކަ ދެއްކުމާއި ތަފާތު އަޑުއަޑު ލެއްވުމުގައި އަރުތެރެ މުހިއްމު
ދައުރެއް އަދާކުރެއެވެ.



https://dv.wikipedia.org/wiki/%DE%87%DE%A6%DE%8D%DE%B0_%DE%89%DE%A6%DE%83%DE%B0%DE%99%DE%AB%DE%89%DE%B0_%DE%A2%DE%A6%DE%84%DE%B0%DE%8B%DE%AA%DE%87%DE%B0%EF%B7%B2_%DE%87%DE%A8%DE%90%DE%B0%DE%89%DE%A7%DE%A2%DE%A9%DE%8D%DE%B0

އަލްފާޟިލް ޢަބްދުއްﷲ އިސްމާއީލް ނުވަތަ އިސްމާއީލް ކަލޭގެފާނުގެ ތުއްތު އަކީ ބޭރު
ބަސް ދިވެހި ކުރެއްވުމުގައި ވެސް އަރާ ހުންނެވި ބޭކަލެކެވެ. މިސާލަކަށް
ދަހަމަލަސްކަރު(އިނގިރޭސި ބަހުން: Decimal Fraction) ، ބައި ހިމަނާ(އިނގިރޭސި
ބަހުން: Numerator) ، ބައިކުރާ(އިނގިރޭސި ބަހުން: Denometer) އަދި ބ.ދ.ގ(އިނގިރޭސި
ބަހުން: LCM) އަދި ބ.މ.ބ(އިނގިރޭސި ބަހުން: HCF) މިހިރީ ހައްތަހާވެސް އޭނާ ދިވެހި
ބަހަށް ގެންނެވި ބަސްތަކެވެ. ތުއްތު ސާހިބަކީ ހިސާބު ޢިލްމުވެރިއެއް ކަމުން އޭނާ
އެންމެ ގިނަ ބަސް ދިވެހި ކުރައްވާފައިވަނީ ހިސާބު ޢިލްމާ ބެހޭ ގޮތުންނެވެ.

އިސްމާއީލް ކަލޭގެފާނުގެ ތުއްތު އަކީ ދިވެހި ބަހަށް ދިވެހި ލިޔުމަށް ވެދެވަޑައިގެން
ހުންނެވި ބޭކަލެކެވެ. ވަރަށް ރީތިކޮށް އަދި އެހާމެ އަވަހަށް ލިޔުއްވާ ބޭފުޅެކެވެ.
އޭނާވަނީ ގާނޫނު ހަދާ މަޖުލީހުގެ އިސްކާތިބެއްގެ ދައުރު
އަދާކޮށްފައެވެ.އެހެންކަމުން އޭނާ އަކީ ކުޅަދާނަ ކާތިބެއް ވެސް މެއެވެ. ވަރަށް ގިނަ
ބޭފުޅުންގެ އަރިހުގައި އޭނާ ލިޔުއްވަން އުޅުއްވި އެވެ. އެގޮތުން ފަޟީލަތުއް
ޝައިޚްއިބްރާހީމް ރުޝްދީ އަލްއަޒްހަރީގެ އަރިހުގައި ވެސް ލިޔުއްވަން އުޅުއްވި އެވެ.

ތުއްތު ސާހިބު ބުނުއްވާފައި ވެއެވެ. ދިވެހިން ކުރިން ހިސާބު އަކުރަކަށް ބަލައި
އުޅުނީ މ،ފ،ދ،ތ،ލ،ގ،ޱ،ސ،ޑ މިއަކުރުތަކެވެ. މ އެއީ 1 އެވެ. ފ. އެއީ 2 މިގޮތަށެވެ. 7
ން އުފައްދާފައިވާ ޱ މިއީ ކުރީގެ ލިޔުންތަކުން ފެންނަން އޮތް އަކުރެކެވެ. މިއީ ނ
އާއި ޏ އާއި ދޭތެރޭ މެދުން ކިޔޭ އަކުރެކެވެ. މިހާރުވެސް ދެކުނުގެ އަތޮޅު ތަކުގައި
މިއަކުރު ބޭނުންކުރެއެވެ.މީގެ އިތުރުން ޒ،ޓ،ޔ،ޕ،ޖ،ޗ އުފެދުނު ގޮތާމެދު އިތުރު
ހޯދުންތަކެއް ހޯދަން ނުޖެހޭކަމަށް ތުއްތު ބުނުއްވިއެވެ.

އަތިރީގޭ ތާނަ އަކީ ރާއްޖެތެރޭގެ މީހަކު އަތިރީގޭ ދޯނިކޮޅަކަށް ފޮނުއްވި ނުވަތަ
ވެދުމަށް އެރުވި ފައެއްގައި އަތިރީގެ މިހެން ނަން އަޅާލި ދެތިން އަކުރުން
އުފެދިގެން އައި އަކުރު ތަކެކެވެ. އަތިރީގޭ ތާނަ އަށް ވަޑާންކަށި ތާނަ އޭ ވެސް
ކިޔައެވެ. އަތިރީގޭ ތާނައޭ ކިޔަނީ ވަޑާން ކަށްޓަކުން އަތިރީގެ މިނަން ފުރަތަމަ
ފަހަރަށް ލިޔެފައި ވާތީ އެވެ. ވަޑާން ކަށި ތާނައޭ ކިޔަނީ ވަޑާން ކައްޓަކުން
ލިޔެފައި ވާތީއެވެ. އެއީ މިޒަމާނުގެ ކަލްކިޔުލޭޓަރުގައި ހިސާބު އަކުރު ޖެހޭ ކަހަލަ
ހަމަޔަކުން ބުރިބުރިއަށް ހުރި އަކުރު ތަކެއް ކަމަށް ފެނެއެވެ. ތުއްތު ސާހިބު
މިއަކުރުތައް އެންމެ 4 އަކުރުގެ ނަމޫނާއަކަށް ބައްލަވައިގެން މުޅި ހަށަނަރަ
އެގޮތަށް ބަދަލުކުރައްވައި، އޭގެ އެކި ސައިޒު އުފައްދަވައި، އެއަކުރުތަކަށް
ފިލިދެއްވައި، މިޒަމާނުގެ ލެޓަރ ޕްރެސް އާއި އެއްވަރަށް އަކުރު ތަކުން ތައްގަނޑު
ހެއްދެވި އެވެ.

އަބްދުއްﷲ އިސްމާއިލް ފުރަތަމަ ތަޢުލީމު ޙޞިލްކުރެއްވީ ފަޟީލަތުއްޝައިޚުލް މަރްހޫމް
ޙުސެއިން ޞަލާހުއްދީންގެ އަރިހުންނެވެ. އެއަށްފަހު އަލްފާޟިލް ރަންފުޅު ޅަހުއްތުގެ
އަރިހުންނެވެ. ހިސާބު ޢިލްމާއި ނެވިކަމުގެ ހިސާ ދަސްކުރެއްވީ މީނާގެ އަރިހުންނެވެ.
އަދި އިންޑިޔާ އިން އުރުދޫ ބަސް ކިޔަވާ ވިދާޅުވިއެވެ.

އަބްދުއްﷲ އިސްމާއިލް ދެމިއޮތުމުގެ ޢާލަމަށް ދަތުރުކުރެއްވިތާ އެތައް އަހަރެއް
ފަހުން ޢަބުދުﷲ އިސްމާޢީލްގެ ހަދާނީ އެވޯޑް ގެ ނަމުގައި ފ.އަތޮޅުގެ ދަރިވަރުންނަށް
ސަރުކާރުން އެވޯޑެއް ވަނީ ތަޢާރަފްކޮށްފައެވެ. ތުއްތު ސާހިބުގެ ހަދާނުގައި މިއެވޯޑް
ތަޢާރަފްކޮށްދެއްވީ 25 އެޕްރީލް 1981 ގައި ރައީސުލް ޖުމްހޫރިއްޔާ އަލްއުސްތާޛު
މައުމޫނު ޢަބްދުލް ޤައްޔޫމް އެވެ. މިއެވޯޑްގެ ދަށުން 1983 ވަނައަހަރުން ފެށިގެން
ފ.އަތޮޅުން ދެކުއްޖަކަށް ( އަންހެން ކުއްޖަކާއި ފިރިހެން ކުއްޖަކަށް ) ސަރުކާރުގެ
ޚަރަދުގައި މާލޭގައި ތަޢުލީމް އުގެނުމުގެ ފުރުޞަތު ދެމުން ގެންދެއެވެ.

ޢަބުދުﷲ އިސްމާޢިލް ލައިބްރަރީ މިނަމުގައި ލައިބްރަރީ އެއް ވެސް 25 އެޕްރީލް 1981
ގައި ފ.އަތޮޅު މަގޫދޫގައި ރައީސުލް ޖުމްހޫރިއްޔާ އަލްއުސްތާޛު މައުމޫނު ޢަބްދުލް
ޤައްޔޫމްހުޅުއްވައިދެއްވި އެވެ. މިއީ ދިވެހިރާއްޖެ ދުށް މަޝްހޫރު ހިސާބު
ޢިލްމުވެރިޔާ ޢަބުދުﷲ އިސްމާޢީލް ނުވަތަ ތުއްތު ގެ ހަދާނުގައި ބިނާކުރެވިފައިވާ
ތަނެކެވެ. 1999 ވަނަ އަހަރު ފ.އަތޮޅުގެ ވެރިކަން ފ. މަގޫދޫ އިން ފ.ނިލަންދޫ އަށް
ބަދަލުވުމާއި ގުޅިގެން މިލައިބްރަރީ ވެސް ވަނީ ނިލަންދޫ އަށް ބަދަލު
ކުރެވިފައެވެ.ތަފާތު ދާއިރާގެ ފޮތްތައް މިލައިބްރަރީ އިން ލިބެން ހުރެއެވެ. ރަށުގެ
ޢާންމުންނާއި ސުކޫލް ކުދިންނަށް މިތަނުން ފޮތް ގެންގޮސްގެން ކިޔުމުގެ ފުރުޞަތު
ހުޅުވާލެވިފައި ވެއެވެ.



https://dv.wikipedia.org/wiki/%DE%87%DE%A6%DE%8D%DE%B0%DE%8A%DE%A7%DE%9F%DE%A8%DE%8D%DE%B0_%DE%87%DE%A8%DE%8D%DE%B0%DE%94%DE%A7%DE%90%DE%B0_%DE%87%DE%A8%DE%84%DE%B0%DE%83%DE%A7%DE%80%DE%A8%DE%89%DE%B0

އަލްފާޟިލް އިލްޔާސް އިބްރާހިމްފުރަތަމަ ސަރުކާރަށް ޚިދުމަތް ފައްޓަވާފައިވަނީ
ރާއްޖޭގެ ދެވަނަޖުމްހޫރިއްޔާގެ ތެރޭގައެވެ. އެދުވަސްވަރު ސަރުކާރުގައި
ވަޒީފާއަދާކުރެއްވުމުގެ ގޮތްތަކާއި އުސޫލްތައް މިއަދާއަޅާބަލާއިރު ވަރަށްތަފާތެވެ.
ނަމަވެސް އެދުވަސް ވަރު އިލްޔާސް އިބްރާހިމް ވަޒީފާއަދާކުރެއްވުމުގައި
ގެންގުޅުއްވިގޮތްތަކެއްގެ ސަބަބުން އަލްފާޟިލް އިބްރާހިމްނާސިރުގެ އެންމެ
އަރިސްބޭފުޅެއްގެ ގޮތުގައި މަސައްކަތްކުރުމުގެ ފުރުސަތުލިބިފައިވެއެވެ. އަދި
އަލްފާޟިލް އިބްރާހިމްނާސިރު އެންމެ އިތުބާރުކުރައްވާ އިބްރާހިމްނާސިރު
ސޮއިކުރައްވަންޖެހޭ ބައެއްލިޔުންތަކުގައި ސޮއިކުރެއްވުމުގެ އިޚްތިޔާރު ދެއްވާފައިވާ
ބޭފުޅަކީ ހަމައެކަނި އަލްފާޟިލް އިލްޔާސް އިބްރާހިމްއެވެ.

އަލްފާޟިލް އިލްޔާސް އިބްރާހިމް އަކީ ޢާއްމުރައްޔިތުންނަށް ވަރަށް ދީލަތިބޭފުޅެކެވެ
ދެރަމީހެއް މޮޅުމީހެއް ބެލުމެއްނެތި ޢާއްމުރައްޔިތުންނާއި ގުޅުންބަހައްޓަވާ
ބޭފުޅެކެވެ. އަލްފާޟިލް އިލްޔާސް އިބްރާހިމް ގުޅުންބަހައްޓަވާ އެއްވެސްބޭފުޅަކާއި
ގުޅުންނުކަޑާ އެކުވެރިކަން އާލާކުރެއްވުމަށް ގިނަމަސައްކަތްތަކެއްކުރައްވާކަން
ފާހަގަކުރެވެއެވެ. ރާއްޖެތެރެއާއި ބެހޭ ވުޒާރާގެ ވަޒީރުކަމާއި ޙަވާލުވެ
ހުންނެވިއިރު ރާއްޖޭގައި މީހުން ދިރިއުޅޭ ހުރިހާ ރަށަކައް އަރައިވަޑައިގެން
އެރައްރަށުގެ ރައްޔިތުންނާއި ބައްދަލުކުރުމުގެ ފުރުސަތު ލިބި އެރައްރަށުން
ގާތްއެކުވެރީން ހޯއްދަވާފައިހުންނެވިކަން ފާހަގަ ކުރެވެއެވެ. އަލްފާޟިލް އިލްޔާސް
އިބްރާހިމް ސަރުކާރުގެ ވަޒީފާއަދާކުރެއްވުމުގައި ފާހަގަކުރެވުނު ބައެއް ކަންކަން
ވަނީފެނިފައެވެ. އަލްފާޟިލް އިލްޔާސް އިބްރާހިމްއަށް ވަޒީރުކަން ފުރަތަމަ
ލިބިވަޑައިގަތީ 11 ނޮވެމްބަރ 1982 ގައެވެ. އެއީ މިނިސްޓްރީ އޮފް ޓްރޭޑް އެންޑް
އިންޑަސްޓްރީޒް އެވެ. މީގެ އިތުރުން ރައްޔިތުންގެ މަޖުލިސް މެމްބަރެއްގެ ގޮތުން
ގިނަދުވަސް ތަކެއްވަންދެން ޚިދުމަތްކުރައްވާފައިވެއެވެ. އަދި ޑިފެންސް މިނިސްޓްރީގެ
ނައިބުކަމާއި ސިފައިންގެވެރިޔާގެ ނައިބުކަމާއި އެސްޓީއޯގެ މެނެޖިންގ ޑިރެކްޓަރ ކަން
ހިންގަވާފައި ވަނީ އިޚްލާސްތެރިކަމާއިއެކުގައިކަން ފާހަގަކުރެވެއެވެ. އަދިމނޫނަސް
އެތަކެއް ވުޒާރާތަކުގެ ވަޒީރުކަން ކުރެއްވިއެވެ.

އަލްފާޟިލް އިލްޔާސް އިބްރާހިމްއާއި ސަރުކާރުން ހަވާލުކުރައްވާ ކޮންމެ މަސައްކަތެއް
އިޚްލާސްތެރިކަމާއިއެކު ކުރެއްވުމަކީ އެމަނިކުފާނުގެ ހޮބީއެކެވެ. މިގޮތުން
ފާހަގަކުރެވުނު މަސައްކަތުގެ ތެރޭގައި އެސްޓީއޯއާއި ހަވާލުވެ ހުންނެވިއިރު ލ.
އަތޮޅުގެ ބައެއް ރައްތައް އެއްފަސްކޮއް މަގުތައްހެއްދެވުމާއި ކައްދޫ އެއާރޕޯޓާއި
ހަނިމާދޫ އެއާރޕޯޓާއި އެޓޮލް މިނިސްޓްރީ ހިންގެވިއިރު ރާއްޖެތެރޭގެ ރަށުއޮފީސްތައް
ހެއްދެވުމާއި ހެލްތް މިނިސްޓްރީ ހިންގެވިއިރު ރާއްޖެތެރޭގެ ސިއްހީ މަރުކަޒުގެ
މަސައްކަތް ފުރިހަކަމާއިއެކު ކުރެއްވިއެވެ. އެމަނިކުފާނު ކުރައްވާ ކޮންމެކަމެއް
ސީދާ އެމަނިކުފާނުގެ ބެއްލެވުމުގެ ދަށުން ކުރައްވަމުން ގެންދަވާކަން
ފާހަގަކުރެވިފައިވެއެވެ.

އަލްފާޟިލް އިލްޔާސް އިބްރާހިމްއަކީ ސިޔާސީ ގިނަޙަރަކާތްތަކެއްގައި ބައިވެރިވެ
ކާމިޔާބުކަމާއިއެކު ކުރިހޯއްދަވައިފާބޭފުޅެކެވެ. 7 އޯގަސްޓް 2008 ގައި ތަސްދީޤް
ކުރެވުނު ޤާނޫނު އަސާސީގެ ދަށުން ސަރުކާރު ހިންގުމަށް ގެނެވުނު ބޮޑު ބަދަލާއި
ގުޅިގެން ރައްޔިތުންގެ މަޖުލިސްގައި ސަރުކާރާއި އިދިކޮޅުފަރާތްތަކުން ދައްކާ
ގިނަވާހަކަތައް އަމާޒުވެގެންދަނީ ސީދާ އިލްޔާސް އިބްރާހިމްއަށެވެ. ނަމަވެސް
މިކަމުގައި ސީދާ އެމަނިކުފާނު ޖަވާބު ދާރީ ވަނީ ސާބިތުކަމާއި އެކުގައެވެ. އަދި
ބައެއް ރައްރަށުގައި ދިރިއުޅެމުންގެންދާ އިދިކޮޅުފަރާތްތަކުން އެމަނިކުފާނަށް
ބަހުގެ ހަމަލާތަކާއި މަލާމާތުގެ ބަސްތައްވަނީ ރައްދުކޮއްފައެވެ. މިކަމަށްވެސް
އެމަނިކުފާނު ޖަވާބު ދެއްވަނީ ވަރަށް ކެރިހުންނަވައިގެން އެބަޔަކު ރުޅިނާންނަ ފަދަ
ސާދާ ބަހުރުވައިންނެވެ. ރާއްޖޭގެ އެކިކަންކޮޅުތަކުގައި އެމަނިކުފާނު އިސްވެ
ރިޔާސަތު ބެލެހެއްޓެވި ގިނަޖަލްސާތައް ބޭއްވިފައިވެއެވެ. އެމަނިކުފާނު
ޖަލްސާތަކުގައި ވާހަކަފުޅު ދައްކަވާއިރު މީހުން އަޑުއަހާ ފަދަ ޢިބާރާތަކުން
ވާހަކަފުޅު ދައްކަވާކަމީ އެމަނިކުފާނުގެ ކިބައިގާހުންނަ މާތްސިފައެކެވެ. އަޅުގަޑު
ދެކޭގޮތުގައި އެމަނިކުފާނު އަރިހުގައި މަސައްކަތްކުރުމަކީ ވަރަށް ފަސޭހަ ކަމެކެވެ.
އަދި މަސައްކަތްކުރަންވީގޮތް ވަރަށް ރަގަޅަށް އޮޅުންފިލުވައިދެއްވައެވެ. (
އަޅުގަނޑަކީވެސް އެމަނިކުފާނު އަރިހުގައި 1979 ން 1991 އަށް ވަޒީފާއަދާކުރުމުގެ
ފުރުސަތު ލިބިފައިވާމީހެކެވެ. ) ރާއްޖޭގައި ސިޔާސީ ޕާޓީތައް އުފެދި ޕާޓީތަކުގެ
ރޯލްފުޅާވެގެންކުރިއަށް ހިންގުމުގައި އެމަނިކުފާނުގެ ދައުރު ވަރަށް ރަގަޅައް
ފެނިގެންދިޔައެވެ. މިގޮތުން އަޅުގަނޑު ފާހަގަކުރަނީ ޑީއާރުޕީއިން ހިންގި
ގިނަހަރަކާތްތަކުން އެމަނިކުފާނު ފެނިގެން ދިޔައީ ޕާލަމެންޓްރީ މެމްބަރެއްގެ
ގޮތުގައެވެ. އަދި ނިޒާމީ ވޯޓް ނެގުމަށާއި މަލްޓި ޕާޓީ އެކުލެވޭގޮތަށް ބޭއްވުނު
ރިޔާސީއިންތިޚާބުގެ ކެމްޕޭން އާއި ޑީއާރުޕީ ޕްރޮމޯޓް ކުރުމުގައި އިލްޔާސް
އިބްރާހިމް ގެންގުޅުއްވި ސިޔާސަތު ފާހަގަކުރެވިގެންދިޔައެވެ. އެމަނިކުފާނަކީ
ސިޔާސީގޮތުން ވަރަށްގިނަ ތަޖުރިބާ ލިބިވަޑައިގެން ހުންނެވި ވިސްނުންތޫނު
ބޭފުޅެކެވެ.



https://dv.wikipedia.org/wiki/%DE%87%DE%A6%DE%8D%DE%A8_%DE%8B%DE%A6%DE%82%DE%B0%DE%84%DE%AE%DE%91%DE%AA

އަލި ދަންބޮޑު(ސައިންޓިފިކް ނަން: Myripristis pralinia)ނުވަތަ (އިނގިރޭސި ބަހުން:
Scarlet soldierfish)އަކީ ރާއްޖޭގެ ފަރުފަޅުތަކުގެ ބޭރުގައްޔާއި މުރަކަތަކުގެ
ނިވަލުގައި އާންމު ގޮތެއްގައި 10 މީޓަރަށްވުރެ ތިލަ ހިސާބުތަކުގައި އުޅޭ މަހެކެވެ.
ދުވާލުގެ ވަގުތުތަކުގައި މިމަސް އުޅެނީ އެހެނިހެން ދަންބޮޑެކޭ އެއްބީދައިން ހޮހަޅަ
ތަކާއި ގާތަކުގެ ތެރޭގައެވެ. ރޭވުމުން ކާނާ ހޯދުމަށް ބޭރަށް ނިކުމެއުޅެއެވެ. މިއީ
ދިވެހިން ކުރާ ރޭގަނޑުގެ ކެޔޮޅުކަމުގައި މަދުމަދުން ބޭނޭ މަހެކެވެ. ނަމަވެސް މިއީ
ދިވެހިން އާދަވެގެން ކެއުމަށް ބޭނުންކޮށް އުޅޭ މަހެއް ނޫނެވެ. މިމަސް އެންމެ
ބޮޑުވަނީ 20 ސެންޓި މީޓަރަށެވެ.

މަހުގެ ބުރަކަށިމަތީ ކޮތަރިބައިގައި 11 ހަރުކައްޓާއެކު 14 އާއި 16 އާއި ދެމެދުގެ
އަދަދަަކަށް މަޑުކަށި ހުރެއެވެ. ބަނޑުދަށް ފަރާތު ކޮތަރިބައިގައި 4 ހަރުކައްޓާއެކު
13 އާއި 15 އާއި ދެމެދުގެ އަދަދަކަށް މަޑުކަށި ހުރެއެވެ. މަހުގެ ކުލައަކީ ފަނޑު
ރަތްކުލައެވެ. މަހުގެ ކަރުތާފަތާ ދިމާލުން ބަނޑުދަށުގައި ހުންނަ ކޮތަރި ފިޔަވައި
އެހެން ކޮތަރިތައް ހުންނަނީ ރަތްކުލައިގައެވެ. އަދި ކޮޅުތައް ހުންނަނީ
މާރަތްކޮށެވެ. ކަރުތާފަތުގެ މަތީކައިރިފަށުގައި މުށިކުލައިގެ ލަފެއް ހުރެއެވެ.
ދިވެހިންގެ ތެރޭގައި މިމަހަށްކިޔާ ވަކި ޚާއްޞަ ނަމެއް ރިކޯޑް ކުރެވިފައި
ނެތުމާއެކު، މަހުގެ ސިފަޔަށާއި ކުލަޔަށް ބަލާފައި އަލި ދަންބޮޑު ކިޔާ ނަންދީފައި
ވަނީ އެވެ.



https://dv.wikipedia.org/wiki/%DE%87%DE%A6%DE%8D%DE%A6%DE%82%DE%A7%DE%90%DE%A8_%DE%84%DE%A8%DE%84%DE%A9

އަލަނާސި ބިބީ (ސައިންޓިފިކް ނަން: Chaetodon kleinii)ނުވަތަ (އިނގިރޭސި ބަހުން:
Klein's butterflyfish) އަކީ ރާއްޖޭގެ ފަރުފަޅުތަކުގައި ގިނައިން އުޅޭ މަހެކެވެ.
މިއީ ދިވެހިން ކެއުމަށް ބޭނުންކޮށް އުޅޭ މަހެއް ނޫނެވެ. މަސް ދިރުވައިގެން ގެންގުޅޭ
ފަރާތްތަކުން މިމަސް ގެންގުޅެން ވަރަށް ޝައުގުވެރިކަން ހުރެއެވެ. މިމަހަކީ ހިފާ
ގެންގުޅުމުން ވަރަށް އަވަހަށް މަރުވާ މަހެއް ކަމުގައި ވިޔަސް ފެންގަނޑު ނުވަތަ
ޓޭންކަށް ރަގަޅަށް ހޭނިލުމުން ވަރަށް ގަދަކޮށް އުޅޭ މަހެކެވެ. މިމަހަށް އަލަނާސި
ބިބީ ކިޔަނީ މަހުގެ ހަށިގަނޑުގައި ފާޅުކޮށް އެގެން ހުންނަ ތިކިތައް، މަށާލާފައި
އޮންނަ އަލަނާސި އެއްގައި ހުންނަ ތިކިތަކާއި އެއްގޮތްކަން ބޮޑުކަމުންނާއި،
އަލަނާސީގައި ހުންނަ އޮރެންޖް ކުލަ މަހުގައި ހުންނާތީ އެވެ.



https://dv.wikipedia.org/wiki/%DE%87%DE%A6%DE%8C%DE%B0%DE%8B%DE%A6%DE%82%DE%91%DE%A8

އަތްދަނޑި(އިނގިރޭސި ބަހުން: Forearm) އަކީ އަތުގެ އުޅަބޮށި ހުޅުން ފެށިގެން ކުޑަ
ހުޅު އާއި ދެމެދުގައިވާ ބަޔެވެ.އަތްދަނޑީގައި ހިމެނެނީ މައިގަނޑު ދެކަށިގަނޑެވެ.
އެއީ ރޭޑިއަސް ކަށިގަނޑު އަދި އުޅަބޮށި ކަށިގަނޑު އެވެ. މިބުނި ދެކަށިގަނޑުގެ
ދެމެދުގައި އިންޓަރޯސިއަސް މެންބްރޭން ކިޔާ ފުޅާ ތުނި ފައިބަރަސް ޓިޝޫގެ ފަށަލަ
އެއް ވެއެވެ. އާންމު ގޮތެއްގައި އަތްދަނޑީގެ ކުރިމައްޗަށްވުރެ ފަހަތު ގައި އިސްތަށި
ގިނަވާނެއެވެ. ތަފާތު ހަރަކާތްތައް ކުރުމުގައި އެހީތެރިވެދޭ އެތައް މަސްގަނޑު
ތަކެއް އަތްދަނޑި ހިމެނޭ ހިސާބުގައިވެއެވެ. މިމަސްތަކުގެ ހަރަކާތް ކޮންޓްރޯލް
ކުރަނީ މައިގަނޑު 3 ނާރަކުންނެވެ. އެއީ މީޑިއަން ނާރު، ރޭޑިއަލް ނާރު، އަދި އަލްނާ
ނާރު އެވެ. މިހިސާބަށް ލޭ ފޯރުކޮށްދެނީ ރޭޑިއަލް އާޓަރީ އަދި އަލްނާ އާޓަރީ
އިންނެވެ.



https://dv.wikipedia.org/wiki/%DE%87%DE%A6%DE%89%DE%B0%DE%83%DE%A9%DE%8C%DE%A7_%DE%90%DE%A8%DE%82%DE%B0%DE%8E

އަމްރީތާ ސިންގ ( އުފަންވެފައިވަނީ ނޮވެމްބަރު 9، 1958 ) އަކީ އިންޑިޔާގެ ހިންދީ
ފިލްމީ ތަރިއެކެވެ. އަމްރީތާގެ ބައްޕަ ފަރާތު ހޫރު ކާފަ ސަރ ސޮބްހާ ސިންގ އަކީ 20
ވަނަ ގަރުނުގައި ނިއުދިއްލީ ބިނާކުރުމުގެ މަސައްކަތުގައި ހަރަކާތްތެރިވި ވަރަށް
ފުންނާބު އުސް ކޮންޓްރެކްޓަރެކެވެ. އަމްރީތާގެ މަންމަ އަކީ ރުޚުސާނާ ސުލްތާނާ އެވެ.
އަމްރީތާ ވަރަށް ކުޑައިރު މައިންބަފައިން ވަނީ ވަކިވެފައެވެ. ޕްރައިމަރީ ތައުލީމް
ޙާޞިލްކުރީ ނިއުދިއްލީގެ މޮޑަން ސްކޫލުންނެވެ. ފިލްމީ ދާއިރާއަށް ނިކުތުމުގެ ކުރިން
އަމްރީތާ ސިންގ އަކީ ބެލޭ ޑާންސް ކުރާ މީހެކެވެ. އަމްރީތާ ސިންގ ފިލްމީ ދާއިރާއަށް
ތަޢާރަފްވެގެންއައީ 1983 ވަނަ އަހަރު ނިކުތް ބޭތާބް އިން ފިލްމީ ތަރި ސަނީ ޑިއޯލް
އާއި އެކުގައެވެ. އަމްރީތާ ފިލްމް ކުޅުން ހުއްޓުމާލުމަށްފަހު ފިލްމީ ތަރި ސައިފް
ޢަލީ ޚާން އާއި ކައިވެނިކުރީ 1991 ވަނަ އަހަރު އެވެ. ސައިފް ޢަލީ ޚާން އަކީ
އަމްރީތާ ސިންގ އަށްވުރެ 13 އަހަރު ހަނގުމީހެކެވެ. އެދެމަފިރިންނަށް 2 ކުދިން
ލިބިފައި ވެއެވެ. އެއީީ ސާރާ އަދި އިބްރާހީމް އެވެ.



https://dv.wikipedia.org/wiki/%DE%87%DE%A6%DE%87%DE%B0%DE%93%DE%A6%DE%89%DE%A6%DE%90%DE%B0

އައްޓަމަސް އަކީ ދިވެހިން ކެއުމަށް ބޭނުންކުރާ މަހެއް ނޫނެވެ. ވީމާ މިމަހުގެ
މަސްވެރިކަމެއް ރާއްޖޭގައި ނުކުރެއެވެ. އައްޓަމަހަކީ ރާއްޖޭގެ ކަނޑުތަކުގައި
ގިނައަދަދަކަށް އުޅޭ މަހެކެވެ. އައްޓަމަސް އާންމު ގޮތެއްގައި އުޅެނީ ބޮޑެތި މަހުގެ
ނުވަތަ ކަނޑުމަތީގައި އޮންނަ އެތިގަނޑެއްގެ ނިވަލުގައެވެ. މިސާލަކަށް މިޔަރު، އަދި
ހިބަރު އަދި ވެލާގެ ގައިގައި ތަތްކޮށްލައިގެންން އުޅެއެވެ. ބައެއް ފަހަރުގައި
ކަނޑުގައި ދުއްވާ އުޅަނދުފަހަރުގެ ބަނޑު ފިލައިގައި ތަތްކޮށްލައިގެން ދަތުރުކޮށް
ހަދައެވެ. މިއީ ބާރަށްދުވާ ހިމަތޮޅި މަހެކެވެ. މިމަސް އެންމެ ބޮޑުވަނީ 62 ސމ
އަށެވެ.

މަހުގެ ބުރަކަށިމަތީ ކޮތަރިބައިގައި 22 އާއި 26 އާއި ދެމެދުގެ އަދަދަކަށް މަޑުކަށި
ހުރެއެވެ. ބަނޑުދަށް ފަރާތު ކޮތަރިބައިގައި 22 އާއި 24 އާއި ދެމެދުގެ އަދަދަކަށް
މަޑުކަށި ހުރެއެވެ. އައްޓަމަހުގެ ބޮލުގައި ކުކުޅު ބިސްބުރަށް ހުންނަ ތައްޓެއް
ހުރެއެވެ. މިތަށީގެ ދެފަރާތުގައި ދެބަރިއަށް ހުރަހަށް ހުންނަ އުފުންލުންތަކެއް
ހުރެއެވެ. މިއީ މަސް އެހެންއެއްޗެއްގައި ތަތްކޮށްލައިދޭ ބައެވެ. މިގޮތަށް
ތަތްކޮށްލައިގެން ތިބެގެން ބޮޑެތި މަސް ބޭރުކުރާ ތަކެއްޗާއި އެފަދަ މަސްމަހުގެ
ބޭރުގައި ހުންނަ އެކިއެކި ދިރުންތައް ކައިހަދައެވެ. މަހުގެ ކުލައަކީ އަޅިމުށި
ކުލައެކެވެ.



https://dv.wikipedia.org/wiki/%DE%87%DE%A6%DE%82%DE%8E%DE%A6%DE%94%DE%A7%DE%8E%DE%AA%DE%85%DE%AD_%DE%87%DE%A6%DE%83%DE%AA%DE%8C%DE%AC%DE%83%DE%AC

އަނގަޔާގުޅޭ އަރުތެރެ(އިނގިރޭސި ބަހުން: Oropharynx) ހުންނަނީ އަނގައިގެ ތެރެއިން
ފަހަތުގައެވެ. އަރުތެރޭގެ މިބައި އިންނަނީ މަޑު ޕަލޭޓް އިން ފެށިގެން ގޮސް
ހައިއޮއިޑް ކަށިގަނޑު އާއި ހަމައަށެވެ. އެހެން ގޮތަކަށް ބުނާނަމަ އަނގަޔާގުޅޭ
އަރުތެރެ އިންނަނީ މަޑު ޕަލޭޓް އާއި، އެޕިގްލަޓިސް ގެ މަތީ ބޯޑަރާއި ދެމެދުގައިވާ
ހިސާބުގައެވެ. އަދި އަރުގެ މިބައި އިންނަނީ ކަރު ހިމެނޭ ހިސާބުގެ މައިބަދައިގެ 2
އަދި 3 ވަނަ ކަށިކޮޅާއި އެއްހަމައެއްގައެވެ.

އަނގަޔާގުޅޭ އަރުތެރެ ގެ ކުރިމަތިން ހުޅުވިފައި އިންނަނީ އަނގައިގެ ތެރެއަށެވެ.
އެހެންކަމުން ކުރިމަތިން އިންނަނީ ދޫ ގެ ފެށުމެވެ. ނުވަތަ ދުލެވެ. އަރިމަތިން
ހުންނަނީ ޕަލަޓައިން ޓޮންސިލްއާއި، އޭގެ ބައިތަކެވެ. ޓޮންސިލްގެ ބައިތަކުގެ
ތެރޭގައި ޓޮންސިލް ވަޅުކޮޅު އަދި ޓޮންސިލް ތަނބު ހިމެނެއެވެ. މަތިން ކުޑަ ދޫ އަދި
މަޑު ޕަލޭޓް އެވެ.



https://dv.wikipedia.org/wiki/%DE%86%DE%AD%DE%8D%DE%A6

ކޭލަ(ސައިންޓިފިކް ނަން: Polydactylus sexfilis)ނުވަތަ (އިނގިރޭސި ބަހުން:
Sixfinger threadfin)އަކީ ރާއްޖޭގެ ތިލަފަޅުތަކުގައްޔާއި ގޮނޑުދޮށުގައި ގިނައިން
އުޅޭ މަހެކެވެ. މިއީ ދިވެހިން ކެއުމަށް ބޭނުންކުރާ މަހެކެވެ. ކޭލަ ކުޅިކުޅިއާއި
ގުޅިފައި ހުންނަ މޫދުގެ ސަރަހައްދުތަކުގައި ވެސް އުޅެއެވެ. މަހުގެ ކާނާއަކީ ކަކުނި
ފާނޑުގެ ސޫތްޕާއި ކުދިމަހާއި އަޑީގައި އުޅޭ ތަފާތު ބާވަތްތަކުގެ ދިރުންތަކެވެ.
މަހުގެ ކުލައަކީ ރިހިކުލައެވެ. މަހުގެ ކަންފަތްގަނޑު ހުންނަނީ ކަޅުކުލައެއްގައެވެ.
މިބާވަތުގެ ކުދިމަހުގައި މަހުގެ ހުރަހަށް ހުންނަ 3 ގަޅި ހުރެއެވެ. އަދި
ކަންފަތްގަނޑުނޫން އެހެން އުރަހަތަކުގައި ކަޅުކުލަ ހުރެއެވެ. މިބާވަތުގެ ކުދިމަސް
ގޮނޑުދޮށުގައި މަސްހިފަންއުޅޭ ކުދިން ހިފާއުޅެއެވެ. މިމަސް އެންމެ ބޮޑުވަނީ 30
ސެންޓި މީޓަރަށެވެ.



https://dv.wikipedia.org/wiki/%DE%86%DE%AC%DE%87%DE%B0%DE%90%DE%AA%DE%82%DE%B0_%DE%84%DE%A6%DE%8D%DE%A8

ކެއްސުން ބަލި (އިނގިރޭސި ބަހުން: Tuberclosis) އަކީ ޖަރާސީމަކުން ޖެހޭ ގައިން
ގަޔަށް އަރާ ބައްޔެކެވެ. ދިވެހިންގެ ތެރޭގައި ޓީބީ އަށް ކެއްސުން ބަލި މިނަމުން
ވެސް މުޚާތަބު ކުރެވެއެވެ.

ޓީބީ ޖެހެނީ މައިކޮބެކްޓީރިއަމް ޓޫބާކްލޯސިސް(އިނގިރޭސި ބަހުން: Mycobacterium
Tuberclosis) އޭ ކިޔޭ ޖަރާސީމެއްގެ ސަބަބުންނެވެ. ޓީބީ ޖެހެނީ ބަލިޖެހިފައިވާ
މީހަކު ކެއްސުން، ކިބިހި އެޅުން، ނޭވާލުން، ކުޅުޖެހުން، ވާހަކަ ދެއްކުން،
ލަވަކިޔުން، ހުނުން، ފަދަ ކަންތައް ފުރިހަމަ ކުރުމުގެ ތެރޭގައި ޓީބީ ޖައްސާ
ޖަރާސީމް ވައިގެ ތެރެއަށް ވާޞިލްވެ، އެއަށްފަހު ސަލާމަތުން ހުރި މީހާގެ ހަށިގަނޑަށް
ނޭވާލުމުގެ ޒަރީޢާއިން މިޖަރާސީމް ވާޞިލްވެއްޖެ ނަމައެވެ. ޢާންމު ގޮތެއްގައި ޓީބީ
ޖެހެނީ ފުއްޕާމެޔަށް ކަމުގައި ވިޔަސް ހަށިގަނޑުގެ އެހެން ބައިތަކަށް ވެސް ޓީބީ
ޖެހެއެވެ. ޢާންމު ގޮތެއްގައި ގައިން ގަޔަށް އެރުމުގެ ފުރުޞަތު ބޮޑީ ފުއްޕާމެޔަށް
ޖެހޭ ޓީބީގައެވެ.

މިބަލި ފުއްޕާމޭގެ އިތުރުން ގޮށްތައް، ހުޅުތައް، ކުޑަކަމުދާ ނިޒާމް، ނާރުތަކުގެ
ނިޒާމް އަދި ގޮހޮރު އަށް ވެސް ޖެހެއެވެ.

ޓީބީގެ މައިގަނޑު ދެވައްތަރެއް ވެއެވެ. އެއީ މައިތިރި ކެއްސުން ބަލި(އިނގިރޭސި
ބަހުން: Latent Tuberclosis) އަދި ހަރަކާތްތެރި ކެއްސުން ބަލި(އިނގިރޭސި ބަހުން:
Actcive Tuberclosis) އެވެ.

މައިތިރި ކެއްސުން ބަލި މާނައަކީ ހަށިގަނޑުގައި ޓީބީ ޖައްސާ ޖަރާސީމް ހުރެ އޭގެ
ޢަލާމާތްތައް ނުފެނުމެވެ. އަދި އެހެންމީހުންނަށް އެމީހާގެ ފަރާތުން ކެއްސުން ބަލި
ނުފެތުރުމެވެ. މިހާލަތުގައި ކެއްސުން ބަލި ޖައްސާ ޖަރާސީމް ހަށިގަނޑުގައި ހުރީ
މައިތިރި ކަންމަތީ ފޮރުވިފައިވާ ޙާލަތެއްގައެވެ. މިގޮތަށްވަނިކޮށް ހަށިގަނޑުގެ
ދިފާޢީ ބާރު ދަށްވެއްޖެނަމަ ޖަރާސީމްތައް ހަރަކާތްތެރިވެ އެކްޓިވް ޓީބީ ގެ ޙާލަތަށް
ބަދަލު ވެއެވެ. މާނައަކީ ޓީބީ ހަށިގަނޑުގައި ފެތުރެމުން ދިއުމެވެ. އަދި
އެހެންމީހުންނަށް އެމީހެއްގެ ކިބައިން ޓީބީ ޖެހޭގޮތް ވެއެވެ.

ފުއްޕާމޭ އަކީ އެންމެ އަވަހަށް ކެއްސުން ބަލީގެ ޖަރާސީމް އަށަގަންނަ ތަނެވެ.
ހަށިގަނޑަށް ބަލީގެ ޖަރާސީމް ވާޞިލް ވުމުން ފަސޭހަ ކަމާއެކު ހަށިގަނޑުގެ ތެރޭގައި
ފެތުރިގެން ދެއެވެ. ފުއްޕާމޭ އިން ފެންނަ ކެއްސުން ބަލީގެ އެންމެ އާންމު
އަލާމާތްތަކަކީ:-

ހަރަކާތްތެރި ކެއްސުން ބަލި ގެ އަސަރު ހުރިކަން ދެނެގަންނަނީ ކެއްސުން ބައްޔާއި
ގުޅިގެން ކުރިމަތިވާ އަލާމާތްތަކުންނާއި، އަދި ބައްޔާއި ގުޅިގެން ޑަކްޓަރުން
ހަށިގަނޑު ބަލާ ބެލުންތަކުންނެވެ. މައިތިރި ކެއްސުން ބަލި ޖެހިފައިވާކަން އެނގެނީ
ޓޫބާކިއުލިން ސްކިން ޓެސްޓު އޭ ކިޔާ ހަމުގެ ޓެސްޓަކަށް، ނުވަތަ ލޭގެ ޓެސްޓުތައް
ކެއްސުން ބައްޔަށް ޕޮޒިޓިވްކޮށް ދެއްކުމުންނެވެ. ހަރަކާތްތެރި ކެއްސުން ބަލި
ޖެހިފައިވާކަން އެނގެނީ ކުޅާއި އަރިދަފުސް ތަކެތި ޓެސްޓު ކުރުމުގެ ތެރޭގައި އޭގައި
ކެއްސުން ބަލި ޖައްސާ ޖަރާސީމް ފެނުމުންނެވެ. ބައެއް ފަހަރު ކެއްސުން ބަލީގެ އަސަރު
ފުއްޕާމޭ ގައި ހުރިތޯ ބެލުމަށް މޭގެ އެކްސްރޭ ނަގަން ޖެހެއެވެ.

ކެއްސުން ބައްޔަށް ފަރުވާ ލިބިގަންނަމުންދާ ދުވަސްވަރު ، ކުޅު ، އަރިދަފުސް މަހަކު
1 ފަހަރު ނުވަތަ އެއަށްވުރެ ގިނައިން ވެސް ޓެސްޓު ކުރެވެއެވެ. މީގެ ބޭނުމަކީ
ކެއްސުން ބައްޔަށް ފަރުވާގެ ގޮތުގައި ބޭނުންކުރަމުންދާ ބޭސްތަކުން މަންފާއެއް
ކުރޭތޯ ނުވަތަ ނުކުރޭތޯ ޔަގީން ކުރުމެވެ. ފަރުވާކޮށް ނިމެން ކައިރިވުމުން
ފުއްޕާމޭގެ އެކްސްރޭ ބައެއް ފަހަރު ނެގެއެވެ. އޭގެ ބޭނުމަކީ މުސްތަގުބަލްގައި
އެފަދަ ކަމެއްވިޔަސް އަޅާކިޔުމަށްޓަކައި އެކްސްރޭ އެއް ނަގައިފައި ބޭއްވުމެވެ.

ކެއްސުން ބައްޔާއި ގުޅިގެން ދެވޭ ބޭސްތަކުން ހަށިގަނޑަށް ނުރައްކާތެރި އަސަރެއް
ކުރޭތޯ ބެލުމަށްވެސް މިދުވަސްވަރު ބައެއް ކަހަލަ ޓެސްޓް ކުރެވެއެވެ. މިގޮތުން
ފުރަމޭގެ މަސައްކަތް ހުރިނެތްގޮތް ބެލުމަށް ހެދޭ ޓެސްޓުތައް، ލޮލުގެ ޓެސްޓުތައް،
އަދި އަޑުއެހުމުގެ ޓެސްޓުތައް، ހެދެއެވެ. އެއީ ބޭނުންކުރެވޭ ބޭހުގެ ސަބަބުން
ފުރަމޭ، ލޯ އަދި ކަންފަތް ފަދަ ގުނަވަނަކަށް ގެއްލުމެއް ނުވަތަ ނޭދެވޭ އަސަރެއް
ކޮށްފައި ހުރިތޯ ބެލުމެވެ.

ފުއްޕާމޭ ނުވަތަ އެހެން ހިސާބަކަށް ވެސް އެކްޓިވް ޓީބީ ކުރިމަތިވެފައިވާނަމަ، އޭގެ
ފަރުވާގެ ގޮތުގައި އާންމު ގޮތެއްގައި ތަފާތު 4 އެންޓިބަޔޮޓިކެއް ބޭނުންކޮށް
އުޅެއެވެ. އެންޓިބަޔޮޓިކް އަކީ ތަފާތު ވައްތަރު ގެ ބެކްޓީރިޔާ ފަދަ ޖަރާސީމްތައް
މަރާލައި ނައްތާލާ އެއްޗެކެވެ.

މައިތިރި ކެއްސުން ބަލި(އިނގިރޭސި ބަހުން: Latent Tuberclosis) އަށް ފަރުވާގެ
ގޮތުގައި އައިސޯނިއެޒައިޑް 9 މަސް ދުވަސް ވަންދެން، ނުވަތަ ރިފަމްޕިސިން 4 ނުވަތަ 6
މަސް ދުވަސް ވަންދެން ނަގަން ޖެހެއެވެ. މިކަމުގެ ސަބަބުން ހަރަކާތްތެރި ކެއްސުން
ބަލި(އިނގިރޭސި ބަހުން: Active Tuberclosis) އަށް އިންފެކްޝަން ބަދަލުވުން
ކުޑަކޮށްދީ، އެކަމުން ހިމާޔަތްކޮށް ރައްކާތެރިކޮށްދެއެވެ.

ހަރަކާތްތެރި ކެއްސުން ބަލި އަށް 6 މަސް ދުވަސް ވަންދެން ފަރުވާ ކުރަންޖެހެއެވެ.
ބައެއް ފަހަރު 6 މަސް ދުވަސް ފަހުން އަނެއްކާ ކެއްސުން ބަލީގެ ޓެސްޓު ހަދާއިރު
ޕޮޒިޓިވް ކަމަށް ދައްކައިފިނަމަ މިމުއްދަތު 8 ނުވަތަ 9 މަސް ދުވަހަށް އިތުރުކުރަން
ޖެހެއެވެ. އެންމެ އާންމުކޮށް ދެވޭ ބޭސް ތަކަކީ:-

ކެއްސުން ބައްޔަށް ފަރުވާ ލިބިގަންނައިރު ވިސްނަންޖެހޭ އެންމެ މުހިއްމު އެއްކަމަކީ
ބަރާބަރަށް ގަޑިން ގަޑިއަށް ބޭސްތައް ބޭނުންކުރުމެވެ. ބޭސްތައް ބޭނުންކުރަން
ކަނޑައަޅާފައިވާ މުއްދަތުގެ ކުރިން ބޭސްތައް ބޭނުންކުރުން ހުއްޓާލައިފިނަމަ، ބައެއް
ފަހަރު ފަރުވާ ލިބިގަންނަންޖެހޭ މުއްދަތު އިތުރުވެ، އަދި އަލުން ފަރުވާ ކުރަން
ފަށަން ޖެހިދާނެއެވެ. މާނައަކީ އަލުން އާފެށުމަކުން ފަށަން ޖެހުމަކީ ވެސް
އެކަށީގެންވާ ކަމެކެވެ. ހަރަކާތްތެރި ކެއްސުން ބައްޔަށް އެކަށީގެންވާ ގޮތެއްގައި
ފަރުވާ ނުދެވިއްޖެނަމަ ފުއްޕާމޭ އަދި އެހެން ގުނަވަންތަކަށް ކެއްސުން ބަލީގެ އަސަރު
ފޯރައި، އާޚިރު ނަތީޖާއެއްގެ ގޮތުން މަރާއި ކުރިމަތިލާން ޖެހިދާނެއެވެ.



https://dv.wikipedia.org/wiki/%DE%86%DE%AC%DE%82%DE%B0%DE%91%DE%A8%DE%91%DE%A8%DE%87%DE%AD%DE%90%DE%A8%DE%90%DE%B0

ކެންޑިޑިއޭސިސް(އިނގިރޭސި ބަހުން: Candidiasis) އަކީ އަންހެނުންގެ ކުރިމަތި
ފަރާތަށް (އަންހެނާގެ ޖިންސީ ގުނަވަން) ޖެހޭ ބަލިތަކުގެ ތެރެއިން އެންމެ އާންމު
އެއްބަލި އެވެ. މިއީ ފަންގަސްގެ ވައްތަރެއް ކަމުގައިވާ ކެންޑިޑާ އެލްބިކަންސް ކިޔާ
ޖަރާސީމް އެއްގެ ސަބަބުން ޖެހޭ ބައްޔެކެވެ. މިއީ ޖިންސީ ގުޅުމުގެ ޒަރީޢާއިން ޖެހޭ
ބައްޔެއްވެސް މެއެވެ. މިބައްޔަށް މޮނީލިއޭސިސް، އަދި ތްރަޝް ވެސް ކިޔައެވެ.

އިންސާނާގެ ބޮޑު ގޮހޮރުގެ ތެރޭގައި އިންސާނާއަށް އެއްވެސް އުދަގުލެއް މެދުވެރި
ކުރުވުމަކާ ނުލައި ކެންޑިޑާ ދިރިއުޅެއެވެ. އަންހެނުންގެ ފުރަގަސް ފަރާތު ދޮރު އާއި
ކުރިމަތި ފަރާތު ދޮރު ނުވަތަ ފަރުޖު ހުންނަލެން ކައިރިކަމުން ކެންޑިޑާ ފުރަގަސް
ފަރާތުން ކުރިމަތި ފަރާތަށް ވާޞިލްވުމަކީ ވެދާނެ ގޮތެކެވެ. އިންސާނާއަށް ގެއްލުމެއް
ނުލިބޭ މިންވަރަށް އަންހެނުންގެ ޖިންސީ ގުނަވަން ގެ ތެރޭގައި ވެސް ކެންޑިޑާ
ދިރިއުޅެއެވެ.

ދޭތެރެ ދުރުކުރާ ގުޅަ ބޭސް ބޭނުންކުރުމަކީ ކެންޑިޑިއޭސިސް ޖެހުމަށް މަގުފަހިވާ
ކަމެކެވެ. މިގޮތުން މަތީ ނިސްބަތަކަށް އެސްޓްރަޖަން ހޯރމޯން އެކުލެވޭ ބޭސް
ބޭނުންކުރުމުން ހަށިގަނޑުގައި އެސްޓްރަޖަންގެ މިންވަރު މަތިވެ، ކުރިމަތި ފަރާތުން
ބޭރުވާ ދިޔައިގައި ގްލައިކޯޖަން އެކުލެވޭ މިންވަރު މަތިވެގެންދެއެވެ. ގްލައިކޯޖަން
އަކީ ހަކުރުއެކުލެވޭ ނުވަތަ ހަކުރާއި އެއްގޮތްކަމެއް ހުންނަ
މާއްދާއެއްކަމަށްވެފައި، އަދި ކެންޑިޑާ އަކީ އޭގެ ޒާތުގައި ހަކުރުން
މުއްސަދިވެފައިވާ ވެއްޓަކަށް ގަޔާވާ ޖަރާސީމަކަށް ވުމުން، ކެންޑިޑިއޭސިސް ޖެހުމަށް
މެދުވެރިވަނީ އެވެ.

ހަމައެކަނި ޕްރޯޖެސްޓަރޯން ހޯރމޯން އެކުލެވޭ ގުޅަ ބޭސް ( މިނީ ޕިލްސް )
ބޭނުންކުރުމަކުން ގްލައިކޯޖަންގެ މިންވަރު މައްޗެއް ނުވެއެވެ. މިހާލަތުގައި
ކެންޑިޑިއޭސިސް ޖެހެނީ ކުރިމަތި ފަރާތުން ބޭރުވާ ދިޔައިގެ މިންވަރު އިތުރުވެ،
ވަށައިގެންވާ ހިސާބުގެ ތެތްކަން ގަދަވެގެންދާތީ އެވެ. އެހެންކަމުން ކެންޑިޑިއޭސިސް
ތަކުރާރުކޮށް ކުރިމަތިވާނަމަ ދޭތެރެދުރުކުރާ ގުޅަ ބޭސް ބޭނުންކުރުމަކީ ރަގަޅުކަމެއް
ނޫނެވެ.



https://dv.wikipedia.org/wiki/%DE%86%DE%AA%DE%9D%DE%A8%DE%82%DE%B0%DE%8E_%DE%90%DE%A8%DE%82%DE%B0%DE%91%DE%B0%DE%83%DE%AF%DE%89%DE%B0

ކުޝިންގ ސިންޑްރޯމް (އިނގިރޭސި ބަހުން: Cushing's Syndrome) އަކީ ހޯރމޯން އަށް
ބަދަލެއްގެ ސަބަބުން ޖެހޭ ބައްޔެކެވެ.ކުޝިންގ ސިންޑްރޯމް އަކީ އެޑްރީނަލް ކޯޓެކްސް
ގެ މަސައްކަތް ހަލުވިވެ، އިތުރުވުމާއި ގުޅިގެން ކުރިމަތިވާ ބައްޔެކެވެ. ގިނަ
ފަަހަރު އެޑްރީނަލް ކޯޓެކްސްގެ މަސައްކަތް ހަލުވިވެ، އިތުރުވަނީ އެހެން ކޮންމެ ވެސް
ބައްޔެއްގެ ސަބަބުންނެވެ. އެޑްރީނަލް ކޯޓެކްސްގެ މަސައްކަތް ހަލުވިވެއްޖެނަމަ
ކޯޓިޒޯމް ނުވަތަ ހައިޑްރޯކޯޓިޒޯން ދޫކުރާ މިންވަރު އިތުރުވެގެން ދެއެވެ. އަދި
މިބަލި ކުރިމަތި ކުރުވައެވެ. މިބުނި ގޮތަށް އެޑްރީނަލް ކޯޓެކްސްގެ މަސައްކަތް
ހަލުވިވެ، އިތުރުވެގެން ދިޔައީ ޕިޓޫއިޓަރީ ގްލޭންޑް ގެ ޓިއުމަރެއްގެ ސަބަބުން ނަމަ،
މިބައްޔަށް ކުޝިންގ ބަލި މިހެން ކިޔައެވެ.

ކުޝިންގ ސިންޑްރޯމް ޖެހުމުން ފެނިދާނެ އުދަގޫ ތަކުގެތެރޭގައި ، ހަށިގަނޑުގެ
މެދުހަށި (ބުރަކަށި އަދި ބަނޑާއި މޭމަތި ހިމެނޭބައި ) މާބޮޑަށް ފަލަވުން، މަސްތައް
ދޫވެބާރުނެތިފައި ހުރުން، ލޭމައްޗަށްދިއުން ، ހަންގަނޑު ދޫވެ ހިނދުން
ކުރިމަތިވުމުން ބަނޑުގައި ރޫޖެހި، ލޭނާރުތައް ފެންނަން ހުރުން، ކަށި ފީވުން، ހަކުރު
ބަލި، ޖެހުން ފަދަ ކަންތައްތައް ހިމެނެއެވެ. އަދި މޫނުމަތި ފަލަވެ ހަނދެއްގެ
ސިފަޔަށް(އިނގިރޭސި ބަހުން: Moon Face) ބަދަލު ވެއެވެ. އަދި ދެކޮނޑު ދޭތެރެއިން
ބުރަކަށީގައި ސަރުބީ ޖަމާވެ، ބަފަލޯ ހަމްޕް(އިނގިރޭސި ބަހުން: Buffalo Hump) އޭ
ކިޔޭ ސިފަޔަކަށް ހުރެއެވެ. މާނައަކީ ބަފަލޯގެ ބުރަކަށިމަތި ހުންނަ ސިފަޔަށް
ހުރުމެވެ. މީގެ އިތުރުން ބޮޑެތި ލޭހޮޅި ތަކުގައި ސަރުބީ ޖަމާވެ، ލޭހޮޅިތައް
ހަރުވުން، އަދި ގުރުދާގެ ލޭހޮޅީގައި ކެލްސިއަމް ނުވަތަ ސަރުބީ ޖަމާވުން ހިމެނެއެވެ.

ކުޝިންގ ސިންޑްރޯމް ޖެހެނީ އެޑްރީނަލް ގްލޭންޑް އިން ކޯޓިޒޯލް ދޫކުރާ މިންވަރު
އިތުރުވެގެން ކަމަށްވިޔަސް އާންމު ނަޒަރަކުން ބަލާއިރު އެޑްރީނަލް ގްލޭންޑް އިން
ގުލޯކޮކޯޓިކޮއިޑް ހޯރމޯންތައް ދޫކުރާ މިންވަރު އިތުރުކުރާ ކޮންމެ ކަމެއްގެ ސަބަބުން
ވެސް ކުޝިންގ ސިންޑްރޯމް ޖެހިދާނެއެވެ. މިސާލަކަށް އެޑްރީނަލް ގްލޭންޑް ގައި
ޓިއުމަރު އުފެދުން، އެޑްރީނޯކޯޓިކޯޓްރޮޕިކް ހޯރމޯން މާގިނައިން އުފެއްދުން ފަދަ
ކަންތައްތައް ހިމެނެއެވެ. ކޯޓިކޯސްޓީރޮއިޑް ހިމެނޭ ބޭސްތައް ބޭނުންކުރުމަކީ ވެސް
ކުޝިންގ ސިންޑްރޯމް ގެ އަލާމާތްތައް ފެނުން ގާތްކަމެކެވެ.



https://dv.wikipedia.org/wiki/%DE%86%DE%AA%DE%91%DE%A6%DE%86%DE%A6%DE%89%DE%AA%DE%8B%DE%A7_%DE%82%DE%A8%DE%92%DE%A7%DE%89%DE%B0%DE%8E%DE%A6%DE%87%DE%A8_%DE%96%DE%A6%DE%83%DE%A7%DE%90%DE%A9%DE%89%DE%B0_%DE%87%DE%A6%DE%81%DE%A6%DE%8E%DE%A6%DE%8C%DE%AA%DE%82%DE%B0

ކުޑަކަމުދާ ނިޒާމްގައި ޖަރާސީމް އަށަގަތުން (އިނގިރޭސި ބަހުން: Urinary tract
infection) އަކީ ބެކްޓީރިޔާ އެއްގެ ސަބަބުން ކުޑަކަމުދާ ނިޒާމްގެ އެއްވެސް
ހިސާބަކަށް އޭގެ އަސަރު ކުރުމެވެ. ހަށިގަނޑަށް އެއްވެސް ސިފައެއްގައި ވަންނަ
ބެކްޓީރިޔާއެއް ގުރުދާ ، ނުވަތަ މަސާނާ އަށް ވާޞިލްވެއްޖެނަމަ އެ ބެކްޓީރިޔާއެއް
ކުޑަކަމުދާ ތަކެތީގެ ތެރޭގައި އިތުރުވެ، މުޅި ކުޑަކަމުދާ ނިޒާމް ޖަރާސީމް
އަށަގަންނުވައެވެ.

ކުޑަކަމުދާ ނިޒާމްގައި ޖަރާސީމް އަށަގަތުމުގެ އެންމެ ޢާންމު ވައްތަރަކީ މަސާނާ
ދުޅަވުން އެވެ. ދެވަނަ ވައްތަރަކީ ޕައިއެލޯނެފްރައިޓިސް އެވެ. ފަހުގެ ދިރާސާ އަކުން
ދައްކާ ގޮތުގައި ގާތުން ދިނުމަކީ ކުޑަކުދިންނަށް ކުޑަކަމުދާ ނިޒާމްގައި ޖަރާސީމް
އަށަގަތުން ކުޑަކޮށްދޭނެ ކަމެކެވެ. ކުޑަކަމުދާ ނިޒާމަށް ޖެހޭ ބަލިތަކަކީ
ދިވެހިރާއްޖޭގައި ވަރަށް ޢާންމު ބަލިތަކެކެވެ. ސަބަބަކީ ދިވެހިރާއްޖެއަކީ ހޫނު ގަދަ
ތަނަކަށްވެފައި، ބަލީގެ ޖަރާސީމް މިނިޒާމަށް ފެތުރުމަށް މެދުވެރިވާ އެންމެ އާންމު
ސަބަބުކަމަށްވާ މަދުން ފެންބުއިމުގެ އާދަ ގިނަބަޔަކު ގެންގުޅޭތީ އެވެ.

ކުޑަކަމުދާ ނިޒާމް އަށް ޖެހޭ ބަލިތަކުގެ ތެރެއިން ގުރުދާއަށް ޖެހޭ
ބައްޔެއްކަމުގައިވާ ޕައިއެލޯނެފްރައިޓިސް އަދި މަސާނާ އަށް ޖެހޭ ބައްޔެއް
ކަމުގައިވާ މަސާނާ ދުޅަވުން އަކީ ޖަރާސީމެއްގެ ސަބަބުންޖެހޭ ބަލިތަކެކެވެ. މިބަލި
ޖެހިފައި ބޮޑުވަރުވެއްޖެނަމަ ހުންއައުން، ބޮލުގައި ރިހުން، ތުރުތުރުއެޅުން އަކީ
ވެދާނެ ގޮތެކެވެ. ފިރިހެނުންނަށްވުރެ ކުޑަކަމުދާ ނިޒާމްގެ ބަލިތައް ޖެހުމުގެ
ފުރުޞަތު ބޮޑީ އަންހެނުންނަށެވެ. ސަބަބަކީ އަންހެނުންގެ ކުރިމަތިފަރާތު ދޮރު ނުވަތަ
ފަރުޖު އާއި ފުރަގަސް ފަރާތު ދޮރު ކައިރިކޮށް ހުރުމާއި، ކުޑަކަމުދާ ހޮޅި ކުރުކޮށް
އިންނާތީ ޖަރާސީމް ފަސޭހައިން އެތެރެއަށް ވާޞިލްވާތީއެވެ.

ޖަރާސީމް މެރުމަށް ބޭނުންކުރާ ބޭސް ބޭނުންކުރުމަކީ ކުޑަކަމުދާ ނިޒާމްގައި ޖަރާސީމް
އެޅުމުން ދެވޭ އެންމެ މުހިއްމު އެއް ބޭހެވެ. އެންޓި ބަޔޮޓިކްގެ ވައްތަރު
ކަނޑައެޅުމުގައި ކުޑަކަމުދާ ތަކެތީގެ ޓެސްޓް ރިޕޯޓް ވަރަށް މުހިއްމު ދައުރެއް
އަދާކުރާނެއެވެ. ޖަރާސީމްގެ އަސަރު ގުރުދާއާއި ހަމައަށް ފޯރައި، މުޅި ކުޑަކަމުދާ
ނިޒާމްގައި މައްސަލަ ޖެހި ޙާލަތު ދަށަށްގޮސްފައިވާ ބަލިމީހުން ހޮސްޕިޓަލްގައި
އެދުމަތިކޮށް ފަރުވާ ދޭންޖެހެއެވެ.



https://dv.wikipedia.org/wiki/%DE%86%DE%AA%DE%91%DE%A6%DE%86%DE%A6%DE%89%DE%AA%DE%8B%DE%A7%DE%80%DE%AE%DE%85%DE%A9%DE%8E%DE%A6%DE%87%DE%A8_%DE%83%DE%A8%DE%80%DE%AA%DE%82%DE%B0

ކުޑަކަމުދާހޮޅީގައި ރިހުން(އިނގިރޭސި ބަހުން: Urethral pain) ހުރުމާއެކު ތަދު
އިޙްސާސް ކުރަންޖެހުމަކީވެސް ކުޑަކަމުދާ ހޮޅިއަށްބައްޔެއް ޖެހިފައިވާ ކަމުގެ އެންމެ
ފުރަތަމަ ފެންނަ އަލާމާތްތަކުގެ ތެރެއިން އަލާމާތެކެވެ. މިގޮތުން ކުޑަކަމުދާއިރު
ދިލަނަގާތީއާއި ކުޑަކަމުދާއިރު ތަދުވާތީ ޝަކުވާ ކުރެއެވެ. ގިނަފަހަރު ތަދުގެ
އިހްސާސް ކުރެވޭނީ ކުޑަކަމުދާހޮޅީގައި ނޭދެވޭ ޖަރާސީމް އަށަގަތުމުންނެވެ. އަދި
ވަރަށް ގިނަ ފަހަރު އެތަދު މަސާނާ އިންފެކްޓްވުމާއި ގުޅުން ހުރެއެވެ. ކޮންމެ
ފިރިހެނެއްގެ ކުޑަކަމުދާހޮޅި ވަށައިގެން ތަންކޮޅެއް ފުނުގައި އޮންނަ
ގުނަވަނެއްކަމުގައިވާ ޕްރޮސްޓޭޓް ގްލޭންޑްގެ ބައްޔެއްގެ ސަބަބުންވެސް ކުޑަކަމުދާ
ހޮޅީގައި ރިއްސަފާނެއެވެ. އެތަދު ވަކިވަރަކަށްވުރެ ބޮޑުވެއްޖެނަމަ
ކުޑަކަމުނުދެވުމަކީވެސް ވަރަށް ގާތްކަމެކެވެ.



https://dv.wikipedia.org/wiki/%DE%86%DE%AA%DE%83%DE%AC%DE%82%DE%B0%DE%8B%DE%AB_(%DE%85._%DE%87%DE%A6%DE%8C%DE%AE%DE%85%DE%AA)

މި ރަށުގެ ނަމަކީ ކުރެންދޫ ނަމަވެސް، ކޮންމެވެސް ޒަމާނެއްގައި މި ނަމަށް "ލޯ"
އިތުރުކޮށް "ލޯކުރެންދޫ" ކިޔަން ފަށައިފައިވެ އެވެ. ކުރެންދޫގެ ނަމަށް މި
ނަންއިތުރު އެއްކުރެވުނު ސަބަބަކީ، އެ ރަށުގައި ހުންނަ އައްޝައިޚު އަލްޙާފިޒު
ޔޫސުފް ނަޖީބުލް ޙަބްޝީގެ ޒިޔާރަތުގެ ފުރާޅުގައި ލޯޖަހާފައި ހުންނާތީ ކަމަށް ތާރީޚު
ދިރާސާކުރައްވާ މުހިންމު ފަރާތަކުން މަޢުލޫމާތު ދެއްވި އެވެ.

އެވޭލާ ޒަމާނުގައި މިރަށަށްވެސް ކިޔައިއުޅުނީ ކުރެއްދޫ (ކުރެދި ހެދިފައިވާ ރަށް)
ކަމަށް ވުމަކީ ވެސް އެކަށީގެންވާ ކަމެކެވެ. ފާދިއްޕޮޅުގައި އެހެން ކުރެއްދުއެއް
އޮތުމާ އެކު، ދެރަށް ވަކިކުރުމުގެ ބޭނުމުގައި އެއް ރަށުގެ ނަމަށް ނަންއިތުރެއް
"އިތުރު" ކުރަންޖެހުނީ ނޫންބާވައޭ މިއީވެސް އުފެދޭ ސުވާލެކެވެ.



https://dv.wikipedia.org/wiki/%DE%86%DE%A8%DE%83%DE%AA%DE%85%DE%A8_%DE%8A%DE%A7%DE%82%DE%A6

ކިރުޅި ފާނަ(ސައިންޓިފިކް ނަން: Epinephelus ongus)ނުވަތަ (އިނގިރޭސި ބަހުން:
White-streaked grouper) އަކީ ރާއްޖޭގެ ފަރުފަޅުތަކުގެ ބޭރުގައްޔާއި، އެތެރެވަރީގެ
ތިލަ ހިސާބުތަކުގައި އުޅޭ މަހެކެވެ. މިބާވަތުގެ މަސް އަޑިއަށް ފައްތައިގެން ކުރާ
ކެޔޮޅުކަމުގައި އަދި ކޮށި ފައްތައިގެން ކުރާ ކެޔޮޅު ކަމުގައި އަދި ފަރުމަތީ
ދާއަޅައިގެން ވެސް ހިފެއެވެ. މިބާވަތުގެ މަސް ދިރިއުޅެނީ 5-30 މީޓަރާއި ދެމެދުގެ
ފުންމިނުގައެވެ.

މަހުގެ ކުލައަކީ ގަދައަޅި ނުވަތަ މުށި ކުލައެވެ. މަހުގެ ކޮތަރިތަކާއެކު މުޅި
ހަށިގަނޑުގައި ފަނޑުއަޅި ނުވަތަ ނޫއަޅި ކުލައިގެ ލައްތަކެއް ހުރެއެވެ. މިއީ ދިވެހި
މަސްވެރިން ގިނައިން ބާނާ އުޅޭ މަހަކަށް ނުވުމާއެކު މިމަހަށް ކިޔާ ވަކިނަމެއް
ނެތުމުން މަހުގައި ހުންނަ ކިރުޅިޔަ ކުލައަށް ބަލާ މިމަހަށް ކިރުޅި ފާނަ ކިޔާ
ނަންދީފައި ވަނީ އެވެ.



https://dv.wikipedia.org/wiki/%DE%86%DE%A8%DE%80%DE%AA%DE%82%DE%AA%DE%88%DE%AA%DE%82%DE%B0

ކިހުނުވުމަކީ ބެކްޓީރިއާގެ ވައްތަރެއް ކަމުގައިވާ ނައިސީރިއާ ގޮނޮރިއާ(Neisseria
gonorrhea) އޭ ކިޔޭ ޖަރާސީމެއްގެ ސަބަބުން ޖެހޭ ބައްޔެކެވެ. މިއީ ޖިންސީ ގުޅުމުގެ
ޒަރީޢާއިން ފެތުރޭ ބަލިތަކުގެ ތެރޭގައި ހިމެނޭ ބައްޔެކެވެ.

ބޭސްވެރިކަމުގެ ދުނިޔޭގައި ގޮނޮރިއާ(Gonorrhea) ގެ މިބަހުގެ ލަފްޒީ މާނައަކީ
ދަރިފަނިތައް ބޭރުވުން މިއެވެ. ގޮނޯ(Gono) މިބަސް ނެގިފައިވަނީ
ގޮނޮސައިޓްސް(Gonocytes) މިބަހުންނެވެ. މާނައަކީ ދަރިފަނި އެވެ. ރިއާ(Rrhea)
މިބަހުގެ މާނައަކީ އެއްޗެއް ބޭރުވުން މިއެވެ. މިބަލީގެ ޖަރާސީމް ހޯދުމުގެ ކުރިން
ގަބޫލު ކުރެވޭ ގޮތުގައި މިބައްޔާއި ގުޅިގެން ކުރިމަތި ފަރާތުން ނިކުންނަ ދޮސް
އެކުލެވިގެންވަނީ ދަރިފަނި ނުވަތަ މަނިންނެވެ. އެހެން ކަމުން މިނަމަކީ އެއާއި
އެންމެ ގުޅޭގޮތަށް ދެވިފައިވާ ނަމެއް ނޫނެވެ. ކިހުނުވުމޭ ކިޔަނީ މިޖަރާސީމްގެ
ސަބަބުން ޖެހޭ އިންފެކްޝަން ހަށިގަނޑުގައި އަށަގަތުމަށެވެ. ޖިންސީ ގުޅުމުގެ
ޒަރީޢާއިން ފެތުރޭ އެންމެ އާންމު އެއް ބައްޔަކީ ކިހުނުވުމެވެ.



https://dv.wikipedia.org/wiki/%DE%86%DE%A7

ކާ އަކީ ދިވެހި ޅެމުގެ ބާވަތްތަކުގެ ތެރެއިން ދެވަނަ ބާވަތެވެ. ދިވެހި ބަހުގެ
ރަދީފް ގައިވާ ގޮތުން ކާ އަކީ ކާފިޔާ ހަމަކޮށް ހަދައިފައި ހުންނަ ވަޒަން
ބަހުރުވައިގެ ބާވަތެއް. މިއީ ހަބަސް ރައިވަރުގެ ކުރީ ހަތަރުބަހާ އެއްގޮތަށް
އެއްވަޒަނަކަށް ހަތަރު ބަހުން ފިލިކޯޅި ހަމަކޮށް ހަދައިފައި ހުންނަ އެއްޗެކެވެ.
މީގައި ހަބަސް ރައިވަރުގެ ކުރިން ފެށޭ ބަސްނެތިފައި އަނެއް ތިން ބަހުގެ ވަޒަނަށް
ހަދައިފައި ހުންނަ ބާވަތެއްވެސް ހުރެއެވެ. މިއެވެ.

ބުނެވޭ ގޮތުގައި ކާ ގެ ނަން އައިސްފައިވަނީ ސިންގަޅަ ބަހުގެ ތެރެއިންނެވެ. އެއީ
ސިންގަޅަ ބަހުން ޅެމުގެ ބާވަތަކަށް ކަވި ކިޔާފައިވާތީ އެވެ. ކަވި ދިވެހި ބަހަށް
އައިރު ކަލަށް ވެފައިވަނީ އެވެ.

ގުޅާ އުއިބޭ ތިޔައުޅޭ ފުޅާފުޅު ބަލަ ދަނެމުހޭ އުޅާ ބޮޑުވެސް ހަދާނޭ ހުޅާ ހުޅު
ދިމަލެއް ނުވޭ

ބަހަކުން ބުނާ ރުޅި ހަދާ މަހަކުން ދެގެޔަށް ދަރި ދަމާ ފަހަރަށް ދެވަނަ ގެނެއްސާ
ދަހަރޭ ނުކުމެގެންގޮވާ

ފާތިހާޔަށް ހިނގާމޭ އާދު އިރުހަމް ނޭގެޔޭ އާނު ގުރު ކިޔަވަން އުޅޭ ބާއެއް އަލިފު
ނުމެދަނޭ

ތާކު ނަކު ބަންދުޚާ މާތެރޭ ހުއްޓަސް ހިޔާ ސާއީ މަންމަ އަރަބި ބާ ވާނޭތަ މިގޮތެއް
ހިލާ

ރޯގާގެ ބައިން ގަރު ތޯމިއުޅެނީ ވާންމަރު ލޯދެފުރިނުން ހިނގާ ކަރު ކޯފަތް ނުވޭ
ހިކޭވަރު

ކަލުގެ ހަމަތަކަށް ބަލާއިރު ފިލިކޯޅި ހަމަކުރުމާ ގާފިޔާ އެއްގޮތް ކުރުން އޮވެއެވެ.
ރައިވަރުގައި ފަދައިން ބަހުގެ އަކުރުތައް އިސްފަސްކުރުން އޮވެއެވެ. މިކަންކަމުގައި
ރައިވަރާއި އެއްގޮތެވެ.



https://dv.wikipedia.org/wiki/%DE%86%DE%A6%DE%90%DE%B0_%DE%8A%DE%A7%DE%82%DE%A6

ކަސް ފާނަ(ސައިންޓިފިކް ނަން: Epinephelus fuscoguttatus)ނުވަތަ (އިނގިރޭސި ބަހުން:
Brown-marbled grouper) އަކީ ދިވެހިންގެ ގިނަމީހުން ދަންނަ ފާނަ އެކެވެ. މިމަހަށް
ކަސް ފާނަ ކިޔަނީ މަހުގައި ހުންނަ ކުރެހުމެއް ސިފަކުރެވޭ ގޮތަކުން ކަމަށް
ބެލެވިދާނެއެވެ. މިއީ ރާއްޖޭގެ ފަރުފަޅުތަކުގެ ބޭރުގައްޔާއި، ހާހަލާއި
ތިލަތިލައިގައި ވަރަށް ގިނައިން އުޅޭ މަހެކެވެ. މިމަސް ގިނައިން ބޭނިފައި ހުންނަނީ
އިރުއޮއްސޭ ވަގުތު ނަނު ފައްތައިގެންނެވެ. މިއީ ބަރު އަދި ކަންނެތް ހަށިގަނޑެއް
ލިބިފައިވާ ފާނައެކެވެ. މަހުގެ ލޮލާއި ދިމާއިން ބޮލުގެ މަތީގައި އަޑިގަނޑެއް
ހުރެއެވެ. މަހުގެ ބޮލުގެ މަތިން ދެލޮލުގެ ދެމެދުގައި ހުންނަނީ އެއްވަރަކަށް
ފަތާކޮށެވެ. މަހުގެ ކަރުތާ ފަތުގެ ކުރީބައި ހުންނަނީ އެއްވަރަކަށް ރާޅުކޮށެވެ.



https://dv.wikipedia.org/wiki/%DE%86%DE%A6%DE%8B%DE%AA%DE%83%DE%AA

ކަދުރު(އިނގިރޭސި ބަހުން: Date)އަކީ އެތެރޭގައި ހަރުއޮށެއް އޮންނަ ފޮނިމޭވާއެކެވެ.
ކަދުރު އަޅަނީ ރުކެއްގައެވެ. މި ރުއް ގިނައިން ހެދެނީ ހިކިހޫނު ބިންބިމުގައެވެ.
ކަދުރު އެންމެ ގިނައިން ހެދޭކަމަށް ފާހަގަ ކުރެވިފައިވަނީ މެދުއިރުމަތީގެ
ޚާއްޞަކޮށް ޢަރަބި ގައުމުތަކުގައެވެ. ކަދުރު ރުއް އާންމު ގޮތެއްގައި 25-15 މީޓަރާއި
ދެމެދުގެ އުސްމިނަކަށް ހެދެއެވެ.

ސަހީހުލް ބުހާރީގައި އަދި މުސްލިމްގައި ބަޔާންވެފައިވާ ރަސޫލާގެ ހަދީޡް
ބަސްފުޅެއްގައިވާ ގޮތުން ހެނދުނު އަޖުވާ ކަދުރުގެ 7 ކަދުރު ކައިފި މީހަކަށް
އެދުވަހު ވިހައިގެ އަސަރެއް އަދި ސިހުރުގެ އަސަރެއް ނުކުރާނެއެވެ. މި ހަދީޡްގެ
ނަމްބަރަކީ ބުހާރީގެ ހަދީޡް ނަމްބަރ 5327 އަދި މުސްލިމްގެ ހަދީޡް ނަމްބަރ 3814
އެވެ. އަދި މީގެ އިތުރަށް އަޖުވާ ކަދުރާ ބެހޭގޮތުން މުސްނަދު އަޙްމަދުގެ ހަދީޡް
ނަމްބަރ 23592 އަދި މުސައްނަފް އިބުނު އަބީ ޝައިބާ ހަދީޡް ނަމްބަރ 2394 ގައިވެއެވެ.
ހަދީޡް ނަމްބަރު ނަގާފައިވަނީ
(http://www.letmeturnthetables.com/2011/07/hadith-ajwa-dates-and-science.html)އި
ންނެވެ. މީ 1400 އަހަރުކުރިން ރަސޫލާ ވިދާޅުވެފައިވާ ބަސްފުޅަކަށްވާއިރު މިއަދުގެ
ސައިންސްވަނީ މިކަން އިތުރަށް ސާބޮތުކޮށްދީފައެވެ. 7 ކަދުރަކީ ގާތްގަނޑަކަށް 70
ގުރާމެވެ. އޭގެން 70 މިލިގްރާމަކީ އިންސާނާގެ ހަށިގަނޑުގެ ނާރުތަކާއި ހުޅުތަކާއި
ކަށިގަނޑަށް ބޭނުންވާ ކެލްސިއަމްއެވެ. އަދި 35 މިލިގްރާމް އަކީ ސިކުނޑިއަށް
ބޭނުންވާ ކާނާގެ ތެރޭގައިހިމެނޭ ޕޮސްޕަރަސްއެވެ. އަދި7 މިލިގްރާމް ހިމެނެނީ
ހަށިގަނޑުގައި ބާރު ޖައްސާ ހަށިގަނޑު ވަރުގަދަކޮށްދޭ، ހިތުގެ ހިނގުން
ރަނގަޅުކޮށްދިނުމަށް ބޭނުންވާ ބާވަތެއްކަމަށްވާ ދަނގަނޑުގެ ބައެވެ. އަދި މީގެ
އިތުރަށް ހަށިގަނޑަށް ބޭނުންވާ ވިޓަމިންސް، ލޮނު، މިނަރަލްސްގެ ބައި ލިބެއެވެ.
ކަދުރުގައި ހަށިގަނޑަށް ބޭނުންވާ ހުރިހާ ބައެއް ހިމެނޭއިރު އޭގެތެރޭގައި އެންމެ
މަތީ މިންވަރަކަށް ހިމެނެނީ ކާބޯހައިޑްރޭޓްސް އެވެ. އެއީ ހަށިގަނޑު ވަރުގަދަވެ ބާރު
ޖެހުމަށް ބޭނުންވާ ބާވަތެވެ. ކަދުރުން ލިބޭ ކާބޯހައިޑްރޭޓްސްގެ މިންވަރަކީ
88ޕަސެންޓެވެ. އަދި %5.6-2.3 ޕުރޮޓީންސް ހިމެނެއެވެ. ޕްރޮޓީންސް އަކީ ހަށިގަނޑު
ހެދިބޮޑުވުމަށް ބޭނުންވާބައެވެ. އަދި ހަށިގަނޑަށް ބޭނުންވާ ޑައިޓްރީ ފައިބަރޔާއި
ވިޓަމިންސް %11.5-6.4 ހިމެނެއެވެ. އަދި %5-5.2 ގެ ފެޓް ހިމެނެއެވެ. އަދި މީގެ
އިތުރަށް %5-0.2 ތެޔޮހިމެނެއެވެ.



https://dv.wikipedia.org/wiki/%DE%86%DE%A6%DE%87%DE%B0%DE%93%DE%A6%DE%8A%DE%AA%DE%85%DE%A8_%DE%89%DE%A8%DE%94%DE%A6%DE%83%DE%AA

ކައްޓަފުޅި މިޔަރު (ސައިންޓިފިކް ނަން: Carcharhinus albimarginatus)ނުވަތަ
(އިނގިރޭސި ބަހުން: Silvertip shark) އަކީ މިޔަރުގެ ބާވަތެކެވެ. މިމިޔަރުގެ ސިފަ
ހުންނަނީ ކައްޓަފުޅިޔާ އެއްގޮތަކަށެވެ. މިއީ ރާއްޖޭގެ ފަރުފަޅުތަކުގެ މަތީގައްޔާއި،
ވިލުވިލުގައި އަދި ބޭރު ކަނޑުތަކުގައި އުޅޭ ބޮޑު ހަށިގަނޑެއް ލިބިފައިވާ ބިޔަ
މިޔަރެކެވެ. މިމިޔަރު ގާތްގަނޑަކަށް 3 މީޓަރަށް ބޮޑުވާކަމަށް ވެއެވެ. ޖިންސީގޮތުން
މިބާވަތް ބޮޑުވާކަމަށްވަނީ އޭގެ ދިގުމިން 1.6 މީޓަރާއި 2 މީޓަރާއި ދެމެދަށެވެ.
މިބާވަތުގެ މިޔަރު ވިހާ ކޮންމެ ފަހަރަކު 1އާއި 11 އާއި ދެމެދުގެ އަދަދަކަށް
ޅަމިޔަރު ވިހައެވެ. މިއީ ރާއްޖެއިން ގިނައިން ރިކޯޑް ކުރެވިފައިވާ މިޔަރެއް ނޫނެވެ.



https://dv.wikipedia.org/wiki/%DE%86%DE%A6%DE%87%DE%B0%DE%84%DE%A7%DE%84%DE%AA

ކައްބާބު (ސައިންޓިފިކް ނަން: Piper cubeba)ނުވަތަ (އިނގިރޭސި ބަހުން: Cubeb)އަކީ
މަތިކަރާ ބޭހުގެ ބާވަތެކެވެ. މިއީ ގަހެއްގައި އަޅާ ކަޅުކުލައިގެ އޮށެކެވެ.
މިހުންނާނީ އަސޭމިރުހާ ދާދި އެއްބައްޓަމަކަށް އެއަށްވުރެ އޮމާންކޮށެވެ. މީގައި ކުޑަ
ތަނޑިއެއް ހުންނާނެއެވެ. މިއީ އަސޭމިރުސް އަދި ވަކިފޫ އާއި އެއްއާއިލާގެ
އެއްޗެކެވެ. އާންމު ގޮތެއްގައި އެންމެ ގިނައިން ކައްބާބު ހައްދާކަމަށް ފާހަގަ
ކުރެވިފައިވަނީ އިންޑޮނޭޝިޔާގެ ސުމަޓްރާ އަދި ޖާވާ ގައެވެ. މިއީ ކައްބާބު އަށާއި
އެއިން ހާނާ ތެލުގެ ބޭނުމުގައި ހައްދައި އުޅޭ އެއްޗެކެވެ. ކައްބާބު ރަގަޅަށް
ދޮންނުވަނީސް ބިނދެގެން ހިއްކައި ހަދައެވެ. ކައްބާބުގެ ކުލައަކީ އަޅިމުށި ނުވަތަ
ކަޅު ކުލައެވެ. ކައްބާބު އަކީ ހަރު އޮށެކެވެ. އަދި އޭގައި ތެޔޮކަމެއް ހުންނާނެއެވެ.
ކައްބާބުގައި ހުންނާނީ ފާނޑެއްގެ ޒަވި ހިތި ރަހައެކެވެ. ބައެއް ވައްތަރުގެ އަތަރާއި
ސެންޓް އުފެއްދުމަށް ވެސް ކައްބާބު ބޭނުންކުރާކަން ފާހަގަ ކުރެވެއެވެ.



https://dv.wikipedia.org/wiki/%DE%86%DE%A6%DE%85%DE%AA_%DE%89%DE%AA%DE%8E%DE%AA

ކަޅު މުގު(ސައިންޓިފިކް ނަން: Vigna mungo)ނުވަތަ (އިނގިރޭސި ބަހުން: black
lentil)އަކީ މުގުގެ ވައްތަރެކެވެ. މިވައްތަރުގެ މުގު އެންމެ ގިނައިން ހައްދަނީ
ދެކުނު އޭޝިޔާގެ ގައުމުތަކުގައެވެ. އާންމު ގޮތެއްގައި ރިހަ ކައްކާއިރު ބޭނުންކުރާ
އިރު ހުންނަ ގޮތަށް މުގު އުފައްދުމުގައި މިވައްތަރުގެ މުގު ވެސް ބޭނުން ކުރެއެވެ.
ބުނެވޭ ގޮތުގައި ކަޅު މުގު އަކީ ހަކުރު ބަލި ހުންނަ މީހުން ބޭނުންކުރަން ރަގަޅު
އެއްޗެކެވެ. މާގިނައިން ކަޅު މުގު ނުވަތަ މުގު ގެ ބާވަތްތައް ބޭނުން ކުރުމަކީ
ބަނޑުގައި ވައިހެދި ވައިބޭރުވުން ކުރިމަތި ކުރުވާނޭ ކަމެކެވެ. އިންޑިޔާ ޕާކިސްތާން،
އަދި ބަނގްލަދޭޝް ފަދަ ގައުމުތަކުގެ ކެއުމުގައި ވަރަށް ގިނައިން މުގު ގެ ބާވަތްތައް
ބޭނުންކުރާ ކަން ފާހަގަ ކުރެވެއެވެ. ކަޅު މުގު އަށް ބައެއް ފަހަރު ހުދު މުގު
މިހެންވެސް ކިޔައި އުޅޭއެވެ.



https://dv.wikipedia.org/wiki/%DE%86%DE%A6%DE%85%DE%AA_%DE%83%DE%AE%DE%82%DE%91%DE%AA

ކަޅު ރޮނޑު(އިނގިރޭސި ބަހުން: Melichthys niger)ނުވަތަ (އިނގިރޭސި ބަހުން: black
triggerfish) އަކީ ރާއްޖޭގެ ފަރުފަޅުތަކުގައި ގިނައިން އުޅޭ މަހެކެވެ. މިމަސް
އެންމެ ބޮޑުވަނީ 35 ސެންޓި މީޓަރަށެވެ. މިއީ ދިވެހިން ކެއުމަށް ބޭނުންކޮށް އުޅޭ
މީރު މަހެކެވެ. ދުވާލު ނަނުފައްތައިގެން ކުރާ ކެޔޮޅު ކަމުގައި ކުދިބުޅި
ބޭނުންކޮށްގެން މިބާވަތުގެ ރޮނޑު ބޭނެއެވެ. މިއީ ދިވެހިންގެ ތެރޭގައި މަޝްހޫރު
މަހެކެވެ. މިއީ ކުލަވަރުގެ ގޮތުން ހިންދުކަޅު ރޮނޑުއާއި ވަރަށް އެއްގޮތް
އެއްސަރަހައްދުގައި އުޅޭ މަހެކެވެ. މިއީ ވެސް ދިރޭ ކުދިމަހުގެ ވިޔަފާރީގައި
ރާއްޖޭއިން ގިނައަދަދަކަށް ބޭރުކުރެވޭ ބާވަތެކެވެ.



https://dv.wikipedia.org/wiki/%DE%86%DE%A6%DE%85%DE%AA_%DE%83%DE%AC%DE%88%DE%A8

ކަޅު ރެވި(ސައިންޓިފިކް ނަން: Brassica nigra)ނުވަތަ (އިނގިރޭސި ބަހުން: Black
Mustard)އަކީ ރެވިގެ ވައްތަރެކެވެ. ރެވި ފަދަ އިން ކަޅު ރެވި އަކީ ވެސް ހަވާދުގެ
ބާވަތެކެވެ. ކަޅު ރެވި ފުރަތަމަ ފެނިފައިވަނީ ނުވަތަ ހައްދާފައިވަނީ ޔޫރަޕުގެ
މެދުތެރޭ ކަނޑާވީ ހިސާބުގައިވާ ގައުމުތަކުގައެވެ. އާންމު ގޮތެއްގައި ކަޅު ރެވި
ކިޔަނީ ކަޅު ރެވި އަޅާ ގަހުގެ އޮށަށެވެ. 1 މިލިމީޓަރު ގެ ބޮޑުމިން ހުންނަ މިއޮށަކީ
ހަރު މުށި ނުވަތަ ކަޅުކުލައިގެ ހުންނަ އެއްޗެކެވެ. އާންމު ގޮތެއްގައި ކަޅު ރެވި
ބޭނުންކުރަނީ ރިހަ ފަދަ ތަކެތި ތައްޔާރު ކުރުމުގެ ތެރޭގައެވެ. ޚާއްޞަކޮށް ދެކުނު
އޭޝިޔާގެ ގައުމުތަކުގެ ކެއުންތަކުގައި ރެވީގެ ބާވަތްތައް ބޭނުންކޮށްފައި ހުރެއެވެ.
ކަޅު ރެވި ތެޔޮ ކައްކާ ތެލެއްގެ ގޮތުގައި ވެސް އިންޑިޔާގައި ބޭނުންކުރާ ކަމަށް
ވެއެވެ.



https://dv.wikipedia.org/wiki/%DE%86%DE%A6%DE%85%DE%AA_%DE%80%DE%AA%DE%88%DE%A6%DE%8A%DE%A6%DE%8C%DE%B0_%DE%89%DE%A6%DE%86%DE%AA%DE%82%DE%AA

ކަޅު ހުވަފަތް މަކުނަކީ (Latrodectus mactans) ނާރުތަކަށް އަސަރުކުރުވާ ވިހައެއް
ދޫކުރާ މަކުނެކެވެ. މި މަކުނު ދުނިޔޭގެ ހުރިހާ ހިސާބަކުން ވެސް ފެނެއެވެ. ގިނައިން
ފެންނަނީ މީހުން ދިރިއުޅޭ ސަރަހައްދުތަކާއި ދަނޑުވެރިކަން ކުރާ ސަރަހައްދު
ތަކުންނެވެ. އިނގިރޭސި ބަހުން މިމަކުނަށް ކިޔާ ނަމަކީ black widow spider އެވެ.
މިއީ ހުވަފަތް މަކުނު އާއިލާގެ މަކުނެކެވެ. ހުވަފަތް މަކުނު އާއިލާގައި 31
ވައްތަރުގެ މަކުނު ފާހަގަ ކުރެވިފައިވެއެވެ. މީގެ ތެރޭގައި އޮސްޓޭލިޔާގެ
ރަތް-ބުރަކައްޓާއި މުށި ހުވަފަތް މަކުނު ހިމެނެއެވެ. ދެކުނު އެފްރިކާގައި މި
މަކުނަށް ކިޔަނީ ގޮށް މަކުނެވެ button spider އެވެ. މި މަކުނަށް ބައެއް މީހުން މަޑި
މަކުނޭ ވެސް ކިޔައި އުޅެއެވެ.



https://dv.wikipedia.org/wiki/%DE%86%DE%A6%DE%85%DE%AA%DE%86%DE%AE%DE%8C%DE%A6%DE%83%DE%A8_%DE%87%DE%A6%DE%8D%DE%A6%DE%8C%DE%A6%DE%82%DE%91%DE%AA

ކަޅުކޮތަރި އަލަތަނޑު (ސައިންޓިފިކް ނަން: Parapercis signata)ނުވަތަ (އިނގިރޭސި
ބަހުން: Blackflag sandperch)އަކީ ރާއްޖޭގެ ތިލަފަޅުތަކުންނާއި ވިލުވިލުގެ ފުން
ހިސާބުތަކުގައި އުޅޭ މަހެކެވެ. އާންމުކޮށް ފެނިފައި ހުންނަނީ ފަރުބޭރުންނާއި
އެތެރެވަރީގެ ވެލި ހުންނަ ހިސާބުތަކުން ގާތްގަނޑަކަށް 30 – 35 މީޓަރާއި ދެމެދުގެ
ފުންމިނުންނެވެ. މިއީ ފުން ސަރަހައްދުތަކުގައި އުޅޭ މަހެއް ކަމުން މޫދަށް އެރިއުޅޭ
މީހުންނަށާއި ފީނާ މީހުންނަށް މިމަސް ފެނިފައި ހުންނަނީ ވަރަށް މަދުންނެވެ. މިއީ
ދިވެހިން ކެއުމަށް ބޭނުންކުރާ މަހެއް ނޫންކަމުން މިބާވަތުގެ މަސް ހިފުމަށް ނުވަތަ
ބޭނުމަށް ރާއްޖޭގައި ވަކި ޚާއްޞަ މަސްވެރިކަމެއް ކުރެވެމަކުން ނުދެއެވެ. މަހުގެ
ބުރަކަށިމަތީ ކޮތަރިބައިގެ ހަރުކަށިތައް ހުންނަ ބައިގެ ކުލައަކީ ކަޅުކުލަ އެވެ.
މިކޮތަރިތަކުގެ ކައިރިފަށް ހުންނަނީ ރަތްކުލައިގައެވެ. ކޮތަރިތަކުގައި ކަޅުކުލައިގެ
ތިކިތަކެއް ހުރެއެވެ. ބުޑުދަށުގައި ހުންނަ ތިކިތައް ބޮޑުވާނެއެވެ. މަހުގެ ހުރަހަށް
އޮރެންޖް ކުލައިގެ ފުޅާ ރޮނގުތަކެއް ހުރެއެވެ.

މަހުގެ ބުރަކަށިމަތީ ކޮތަރިބައިގައި 5 ހަރުކައްޓާއެކު 21 މަޑުކަށި ހުރެއެވެ.
ބަނޑުދަށް ފަރާތު ކޮތަރިބައިގައި 1 ހަރުކައްޓާއެކު 14 އާއި 22 އާއި ދެމެދުގެ
އަދަދަކަށް މަޑުކަށި ހުރެއެވެ. މަހުގެ ކަންފަތްގަނޑުގެ ދަށުން ބަނޑުދަށް ފަރާތުގައި
ހުންނަ 2 ކޮތަރީގެ ދޭތެރެ ވަރަށް ދުރެވެ. މިމަސް އެންމެ ބޮޑުވަނީ 13 ސެންޓި
މީޓަރަށެވެ. މަހުގެ އާންމު ކާނާއަކީ ޑިނގާ ފާނޑުގެ ސޫތްޕާއި ކުދިމަހެވެ. މިބާވަތުގެ
އަލަތަނޑަށް ވަކި ޚާއްޞަ ނަމެއް ކިޔާކަމަށް ރިކޯޑް ކުރެވިފައި ނެތުމާއެކު މަހަށް
ކިޔާ އިގިރޭސި ނަމަށް ގުޅުވައިގެން މަހުގެ ސިފަޔަށް ވިސްނާ ކަޅުކޮތަރި އަލަތަނޑު
ކިޔާ ނަންދީފައިވަނީ އެވެ.



https://dv.wikipedia.org/wiki/%DE%86%DE%A6%DE%85%DE%AA%DE%84%DE%A8%DE%8D%DE%A6_%DE%89%DE%A6%DE%90%DE%B0

ކަޅުބިލަ މަސް(އިނގިރޭސި ބަހުން: Katsuwonus pelamis)ނުވަތަ (އިނގިރޭސި ބަހުން:
skipjack tuna) އަކީ ދޮށީގެ މަސްވެރިކަމުގަަައި ރާއްޖެއަށް އެންމެގިނައިން
ބާނާމަހެވެ.މިއީ ރާއްޖޭގެ އެންމެން ދަންނަ ކަނޑުމަހުގެ ބާވަތެކެވެ. ކަޅުބިލަމަހަކީ
ކަނޑުގެ މަތީބައިގައި އައިން ހަދަައިގެން ދަތުރުކުރާ މަހެކެވެ. މިގޮތަށް އައިން
ހަދައިގެން މަސް ދަތުރުކުރާއިރު އެއްއަައިނެއްގެ ތެރޭގައި އާއްމުކޮށް ގިނައިން
އުޅެނީ އެއްސައިޒެއްގެ މަހެވެ. ނަމަވެސް ބައެއްފަހަރު އެކިސައިޒު އަދިި ތަފާތު
ކަނޑުމަހުގެ ވައްތަރުތަކުން އެކުލެވޭ އައިންވެސް ހުރެއެވެ. މިގޮތުން ކުދި
ރީނދޫއުރަހަ ކަންނެލި، ލައްޓި އަދި ރާގޮނޑި ކަޅުބިލަމަހާއެކު އައިންހަދައިގެން
ތިލަވެއުޅެއެވެ. މިމަސް ޢާއްމުގޮތެއްގައި އުޅެނީ ފެނުގެ ފިނިހޫނުމިން 20 އިން 29
ސެންޓިގްރޭޑްއާއި ދެމެދަށް ހުންނަ ހިސާބުތަކުގައެވެ. މަހުގެ ޢާއްމު ކާނާއަކީ
ކުދިމަހާ، ކަކުނިފާޑުގެ ސޫތްޕާ، ބޯވަދިލަމަހެވެ. މިމަސް އެންމެ ބޮޑުވަނީ 1.08
މީޓަރަށެވެ.



https://dv.wikipedia.org/wiki/%DE%86%DE%A6%DE%82%DE%B0%DE%8A%DE%A6%DE%8C%DE%AA%DE%8E%DE%A6%DE%87%DE%A8_%DE%89%DE%A6%DE%91%DE%AA%DE%8D%DE%AA%DE%82%DE%B0

ކަންފަތުގައި މަޑުލުން(އިނގިރޭސި ބަހުން: Ear Wax) އަކީ ބައެއް މީހުންނަށް
ކުރިމަތިވާ މައްސަލަ އެކެވެ. ކަންފަތުގައި މަޑުލުން ކުރިމަތިވާ ސަބަބު ތަކުގެ
ތެރޭގައި ކަންފަތުގެ ބޭރުމަގު ހަނިވުން، އަދި ކަންފަތް ސާފުކުރުމަށް ކަފަ ބުރު
ކަންފަތަށް ލުމުން މަޑުތައް ބޮޑަށް އެތެރެއަށްޖެހި ހަރުލުން ފަދަ ކަންތައްތައް
ހިމެނެއެވެ. ކަންފަތުގައި މަޑުލުން ކުރިމަތިވުމުން ދިމާވެދާނެ އުދަގޫތަކުގެ
ތެރޭގައި ، ރަގަޅަށް އަޑުނީވުން ނުވަތަ ބީރުވުން، އަދި ކަންފަތުތެރޭގައި އަޑުގޮވުން
ފަދަ ކަންތައްތައް ހިމެނެއެވެ. މިކަންތައްތައް ކުރިމަތިވަނީ މަޑުގެ ސަބަބުން
ކަންފަތުގެ ބޭރުމަގު ބެދުމުންނެވެ. މިމަގު ބެދެން ދިމާވަނީ ކަންފަތުގައި މަޑު
އުފެދިފައިވަނިކޮށް ފެންވެރުން އަދި ފެތުން ފަދަ ކަންތައް ފުރިހަމަ ކުރުމުގެ
ތެރޭގައި ކަންފަތަށް ފެންވަދެ، މަޑުތައް ފޯވެ، ފުފޭގޮތްވުމުންނެވެ. ކަންފަތުގައި
މަޑުލައިފައި ހުރިކަން ކަންފަތް ބެލުމަށް ބޭނުންކުރެވޭ އަދަވާތުގެ އެހީގައި
ކަންފަތް ބެލުމުން ފާހަގަ ކުރެވޭނެއެވެ. ކަންފަތުގައި އުފެދިފައި ހުންނަ މަޑު
ހުންނާނީ މުށި ކުލައިގައެވެ.



https://dv.wikipedia.org/wiki/%DE%86%DE%A6%DE%82%DE%B0%DE%8A%DE%A6%DE%8C%DE%AA%DE%8E%DE%A6%DE%87%DE%A8_%DE%87%DE%AC%DE%87%DE%B0%DE%97%DE%AC%DE%87%DE%B0_%DE%8C%DE%A7%DE%81%DE%A8%DE%88%DE%AA%DE%82%DE%B0

ކަންފަތުގައި އެއްޗެއް ތާށިވުން (އިނގިރޭސި ބަހުން: FB Impaction)އަކީ ވަރަށް ގިނަ
ކުޑަކުދިންނަށް ދިމާވާ މައްސަލަ އެކެވެ. ކަންފަތުގައި އާންމުކޮށް ތާށިވާކަން ފާހަގަ
ކުރެވިފައިވަނީ ބައެއް ކަހަލަ ދިރޭ ތަކެއްޗާއި، ގޮށާއި، މަދޮށި، އަދި ތަފާތު
ވައްތަރުގެ އޮށް ފަދަ ތަކެއްޗެވެ. ކަންފަތުގައި އެއްޗެއް ތާށިވުމުން ކުރިމަތިވާ
އުދަގޫތަކުގެ ތެރޭގައި ރަގަޅަށް އަޑުނީވުން ނުވަތަ ބީރުވުން، ކަންފަތުތެރެ
ހިރުވުން، އަދި ކަންފަތުތެރޭގައި އަޑުގޮވުން ފަދަ ކަންތައްތައް ހިމެނެއެވެ. ބައެއް
ފަހަރު ތާށިވާ އެއްޗެއްގެ ސަބަބުން ކަންފަތުގެ ތޫރި ފަޅައިގެންދިއުން އަދި
ކަންފަތުގެ ބޭރު މަގަށް އަނިޔާ ލިބުން،ފަދަ ކަމެއް ކުރިމަތިވުމަކީ ވެދާނެ ގޮތެކެވެ.



https://dv.wikipedia.org/wiki/%DE%86%DE%A6%DE%82%DE%A6%DE%89%DE%A6%DE%8B%DE%AA

ކަނަމަދަކީ މަދުގަހުގެ މޭވާގެ މަދެވެ. އިނގިރޭސިން (Tropical Almond) އަކީ މިދިލި
ގަހުގެ ވައްކެވެ. އަދި މިދިލި ގަހުގެ ވަކުގެ މަދަށް ވެސް ކިޔަނީ ކަނަމަދު އެވެ.
ބައެއް ހިސާބުގައި މިދިލި ގަހުގެ ވަތްކަށް ދޮންމަދު ކިޔައެވެ. އަދި ދޮންމަދުގެ
އެތޭރެގައި ހުންނަ މަދަށް ކަނަމަދު ކިޔައެވެ. ކަނަމަދު އަކީ އަނގަޔަށް މީރު
ރަހަމީރު އެއްޗެކެވެ. ރާއްޖޭގައި ކަނަމަދު ހުހަށާއި، އަދި ތަފާތު ކާތަކެތި ހެދުމަށް
ބޭނުން ކުރެއެވެ. މީގެ އިތުރުން ދިޔާ ހަކުރު އަދި ދޯބުރާލި ހަކުރު އާއި އެއްކޮށް
ތަތްކޮށް ހަކުރުލައިގެން ވެސް ކަނަމަދު ބޭނުންކުރެއެވެ. މިދިލި ގަހުގެ ދޮންމަދު ގެ
ބޭރު ތޮށިގަނޑު ވެސްދިވެހިން ކައިއުޅެއެވެ. އެއީ ދޮންމަދުގެ ގޮތުގައެވެ.



https://dv.wikipedia.org/wiki/%DE%86%DE%A6%DE%82%DE%91%DE%A8%DE%8C%DE%A9%DE%89%DE%AA_(%DE%81._%DE%87%DE%A6%DE%8C%DE%AE%DE%85%DE%AA)

މި ރަށަކީ ށ. އަތޮޅުގައި މީހުން ދިރިއުޅޭ ރަށްތަކުގެ ތެރެއިން ރަށެކެވެ.
ދިވެހިރާއްޖޭގެ އެހެން ރަށްރަށެކޭ އެއްފަދައިން މި ރަށަކީ ވެސް މުރަކައިގެ
ދޮންވެލިން އުފެދިފައިވާ ޖަޒީރާ ރަށެކެވެ. މިރަށް އޮންނަނީ އަތޮޅުގެ ހުޅަނގު އުތުރު
ގައެވެ. މިރަށުގެ އުތުރާއި ދެކުނު ފަރާތުގައި ފަޅު އޮވެއެވެ. މިއީ ލަފާ ފުރަން
ފަސޭހަ ރަށެކެވެ. މިރަށަށް ދެވިފައިވާ ކޯޑަކީ C1 އެވެ.

ތަންކޮޅެއް ކުރީގައި ރޮދުއެޅުމާއި ކަށިމިޔަރު މަސްވެރިކަން ވެސް މިރަށުގެ
މަސްވެރިން ކާމިބުކަމާއެކު ކޮށްފައި ވެއެވެ. އަދި އޭގެ ކުރިން މާކެޔޮޅުކަން ވެސް
ކޮށްފައި ވެއެވެ. ނަމަވެސް މިހާރު މި މަސައްކަތްތައް ތަފާތު ސަބަބުތަކާ ހުރެ ވަނީ
މުޅިން ނެތިފައެވެ.

ދިވެހި ބަސް ލިޔާ ތާނައަކުރު ގެ ތާރީޚު މި މިސްކިތާ ވަނީ ގުޅިފައެވެ. މިހާތަނަށް
ހޯދިފައިވާ ހޯދުންތަކުން އެންމެ ކުރީގެ ތާނަ ލިޔުމެއް ފެނިފައިވަނީ ކަނޑިތީމު
ގަބުރސްތާނުގައި ހުރި މި މިސްކިތުންނެވެ. މި މިސްކިތުގެ އުތުރުފަރާތު ދޮރުގެ
ދެފަރާތުގެ ފިލާގަނޑުގައި ތާނައިން ކަނޑާނަގައި ލިޔެފައިވަނީ
"ހާހާވިހިވަނައަހަރުފަށްގެލީކަމުހަދާށް" މިހެނެވެ. އެއީ ހިޖުރައިން 1020 ވަނަ
އަހަރު އެ މިސްކިތުގައި ފަންގި ލާފައި ޖަހާފައި އޮތް ތާރީހެއް ކަމަށް ބެލެވެ އެވެ.

ޖަޕާނު ސަރުކާރުގެ ހިލޭ އެހީގެ ދަށުން ކަނޑިތީމުގައި އަތޮޅުމަދަރުސާ ބިނާކުރެވި
ކިޔެވުން ފެށުނީ 1986 ޖެނުއަރީ 23 ގައެވެ. މި މަދަރުސާގައި މިހާރު މަތީ ސާނަވީ އާ
ހަމަޔަށް ކިޔަވައިދެއެވެ.



https://dv.wikipedia.org/wiki/%DE%86%DE%A6%DE%81%DE%B0%DE%93%DE%A6%DE%8A%DE%AA%DE%85%DE%A8

ކަށްޓަފުޅި(ސައިންޓިފިކް ނަން: Kuhlia mugil)ނުވަތަ (އިނގިރޭސި ބަހުން: Barred
flagtail) އަކީ ރާއްޖޭގެ ރަށްރަށުގެ ފަޅުފަޅުގެ ތިލަ ހިސާބުތަކުން ފެންނަ ބާރަށް
ދަތުރުކުރާ ހަލުވި މަހެކެވެ. ކުދި ކަށްޓަފުޅި ރަށްރަށުގެ ގޮނޑުދޮށްތަކުގައްޔާއި
އަދި ކުޅިކުޅިއަށްވަދެ ގިނަ އަދަދަކަށް އުޅެއެވެ. މިއީ ފެނަށް ވެސް ދިރޭ މަހެކެވެ.
ވުމާއެކު ވަޅުވަޅާއި މަސްޓޭންކުތަކުގައި ކަށްޓަފުޅި ގެންގުޅެއެވެ. މިއީ ކެއުމަށް
ރަގަޅު ބާވަތެއް ކަމުގައި ވިޔަސް ރާއްޖޭގެ ތިލަ ހިސާބުތަކުގައި ގިނައިން އުޅެނީ
ކުދިމަސް ކަމަށްވުމާއެކު އާއްމުކޮށް ކެއުމަށް ބޭނުންކޮށެއް ނޫޅެއެވެ. މިމަސް އެންމެ
ބޮޑުވަނީ 20 ސެންޓި މީޓަރަށެވެ.



https://dv.wikipedia.org/wiki/%DE%86%DE%A6%DE%81%DE%A8_%DE%84%DE%AA%DE%83%DE%AE%DE%85%DE%A8

ކަށި ބުރޮޅި (ސައިންޓިފިކް ނަން: Quercus)ނުވަތަ (އިނގިރޭސި ބަހުން: oak،acorn)އަކީ
ބޭހަށް ބޭނުންކުރާ އެއްޗެކެވެ. މިއީ ހިކި އުނިއޮށެއް ހެން އޮންނަ އެއްޗެކެވެ. މީގެ
ބޭރުގައި ކަށިއުންތަކެއް ފަޅައިފައި ހުރެއެވެ. ކަށި ބުރޮޅީގެ ދިގުމިނުގައި 6-1
ސެންޓި މީޓަރުވަރު ހުރެއެވެ. އަދި ފުޅާ މިނުގައި 4 ސެންޓި މީޓަރު ވަރުހުރެއެވެ.
ކަށި ބުރޮޅި ގަސް ގައި މޭވާ ކަށި ބުރޮޅި ހުންނަ މޭވާ ގަހުގައި އެޅުމަށްފަހު ދޮންވެ
ފައްކާވުމަށް 24-6 މަހާއި ދެމެދުގެ މުއްދަތެއް ނަގައެވެ.

ކަށި ބުރޮޅީގެ ތަފާތު ވައްތަރުތައް ހުންނަކަމަށް ވެއެވެ. ކަށި ބުރޮޅީގެ
ވައްތަރުތަކުގައި ކާބޯހައިޑްރޭޓް، ފެޓް އަދި ޕްރޮޓީން އެކުލެވިގެން ވެއެވެ. މީގެ
އިތުރުން ކެލްސިއަމް، ޕޮޓޭސިއަމް، ފޮސްފަރަސް، އަދި ނިއެސިން އެކުލެވިގެން ވެއެވެ.



https://dv.wikipedia.org/wiki/%DE%86%DE%A6%DE%81%DE%A8%DE%8C%DE%A6%DE%86%DE%AA%DE%8E%DE%AC_%DE%82%DE%A8%DE%92%DE%A7%DE%89%DE%B0

ލިގަމެންޓް ނުވަތަ (އިނގިރޭސި ބަހުން: Ligament) އަކީ އެއްކަށިގަނޑާއި އަނެއް
ކަށިގަނޑު ގުޅުވައިދީ، ހުޅުތައް ދުރުވިޔަ ނުދީ ބާރުގަދަ ކުރުމަށް ހުންނަ އެއްސުން
ތަކެކެވެ. ޓެންޑަން ނުވަތަ (އިނގިރޭސި ބަހުން: Tendon) އަކީ މަސްތަކާއި ކަށިތައް
ގުޅުވައިދޭ ބައެެވެ. ހުދު ކުލައަކަށް ހުންނަ މިބަޔަކީ ފައިބަރަސް ކަނެކްޓިވް ޓިޝޫ
އިން އުފެދިފައި ހުންނަ އެއްޗެކެވެ. އުސޫލަކުން ބަލާއިރު ޓެންޑަން އަދި
ލިގަމެެންޓްތަކަކީ ވަރަށް އެއްގޮތް އެއްޗެކެވެ. މަސްތަކާއި ޓެންޑަންތައް ގުޅިގެން
މަަސައްކަތް ކުރާއިރު ލިގަމެންޓްތަކާއި ހުޅުތައް އަދި ކަށިތައް ވެސް
މަސައްކަތްކުރަނީ ގުޅިގެންނެވެ. ކާޓިލޭޖް ނުވަތަ (އިނގިރޭސި ބަހުން: Cartilage)
އަކީ މަޑު ކައްޓެވެ. މަޑު ކަށި ހިމެނޭ ހިސާބު ތަކުގެ ތެރޭގައި ދެހުޅު ދޭތެރެ،
މައިބަދައިގެ ދެކަށިކޮޅު ދޭތެރެ، ކަންފަތް، ނޭފަތް އަދި ވައި ނޮޅި ފަދަ ތަންތަން
ހިމެނެއެވެ.

މައިބަދައިގެ އެންމެ ތިރީގައި އިންނަ މައި ކަށިގަނޑަށް ކިޔަނީ ސެކްރަމް ނުވަތަ
(އިނގިރޭސި ބަހުން: Sacrum) އެވެ. މިކަށިގަނޑުގެ ނިމޭކޮޅު އިންނަ ކުޑަކަށިކޮޅަށް
ކިޔަނީ ޅިނދު ކަށިކޮޅު ނުވަތަ (އިނގިރޭސި ބަހުން: Coccyx) އެވެ. އާއްމު ގޮތެއްގައި
ގިނަކަށިތައް ގުޅި ލާމެހިދަނީ އުމުރުން 13 އަހަރާއި 18 އަހަރާއި ދެމެދުގެ
މުއްދަތުގެ ތެރޭގައެވެ.

ހަށިގަނޑުގައިވާ އެންމެ ދިގު އަދި އެންމެ ބަރު ކަށިގަނޑަކީ ފަލަމަސް ކަށިގަނޑު
ނުވަތަ (އިނގިރޭސި ބަހުން: Femur) އެވެ. އެންމެ ކުޑަ ކަށިގަނޑަކީ ސްޓިރަޕް(Stirrup)
އެވެ. މިއީ މެދުތެރޭ ކަންފަތުގައިވާ ކަށިކޮޅެކެވެ.



https://dv.wikipedia.org/wiki/%DE%86%DE%A6%DE%81%DE%A8%DE%88%DE%A7%DE%8D%DE%A8

ކަށިވާލި ސައިންޓިފިކް ނަން: Scomberoides lysan) އަކީ ވާލީގެ އެހެނިހެން ގިނަ
ބާވަތްތަކާއި ޚިލާފަށް ދިގުކޮށް ހުންނަ މަހެކެވެ. ދިވެހި މަސްވެރިން ނަނު
ފައްތައިގެން ކުރާ މަސްވެރިކަމުގައި ފަރުފަރުގެ ބޭރުން މަދުމަދުން ބާނާ އުޅޭ
މަހެކެވެ. އެހެނިހެން ގިނަ މަސްމަހެކޭ އެއްފަދައިން ކަށިވާއްޔަށް ވެސް ރާއްޖޭގައި
ތަފާތު ނަންތައް ކިޔާފައި ހުރެއެވެ. އޭގެ ތެރޭގައި ހޮޑެލި ފަހާވާލި، އެކަވާލި
ހިމެނެއެވެ. ކަށިވާލީގެ ނަމުން މިމަހަށް ނަންދީފައިވާ ކަމަށް ފެންނަނީ މަހުގެ
ބުރަކަށިމަތީ ކޮތަރިބައިގައި އެއްވަރަކަށް ހުންނަ ކަށިތަކެއް ހުރުމުގެ ސަބަބުން
ކަމަށް ވިސްނެއެވެ. މަހުގެ ކަރުގަނޑުގެ ފުރަތަމަ ބުރުގައި 21 އާއި 27 އާއި ދެމެދުގެ
އަދަދަކަށް ކަށި ހުރެއެވެ. މިއާއިލާގެ ގިނަ މަސްމަހާއި ޚިލާފަށް ކަށިވާލީގެ
އަރިމަތީގައި އެއްވެސް ކަަހަލަ ކުރަލަފެއް ނުހުރެއެވެ. މަހުގެ ކުލައަކީ ރިހިއަޅި
ކުލައެވެ. މަހުގެ އަރިމަތީގައި ދެބަރިއަކަށް ހުންނަ ކަޅުކުލައިގެ ލައްތަކެއް ވަރަށް
ފާޅުކޮށް ފެންނަން ހުރެއެވެ. މިއިން ކޮންމެ ބަރިއެއްގައި 6 އާއި 8 އާއި ދެމެދުގެ
އަދަދަކަށް ލައް ނުހުރެއެވެ.



https://dv.wikipedia.org/wiki/%DE%84%DE%AD%DE%82%DE%A6%DE%92%DE%A9%DE%83%DE%AA_%DE%84%DE%AA%DE%87%DE%B0%DE%93%DE%AB

ބޭނަޒީރު ބުއްޓޫ ޖޫން 21, 1953 އިން ޑިސެމްބަރު 27, 2007 އަކީ ޕާކިސްތާނުގެ
ބޮޑުވަޒީރުކަން ކުރައްވާފައިވާ ބޭފުޅެކެވެ. ބޭނަޒީރު ބުއްޓޫ އަކީ މުސްލިމް
ޤައުމެއްގެ ޒަޢާމަތަށް ވަޑައިގެންނެވި އެންމެ ފުރަތަމަ އަންހެން ބޭފުޅާއެވެ.
އެކަމަނާ ވަނީ ޕާކިސްތާނުގެ ބޮޑުވަޒީރުކަން ދެފަހަރެއްގެ މަތިން ކުރައްވާފައެވެ.
1988 ވަނަ އަހަރު ޕާކިސްތާނުގެ ބޮޑުވަޒީރުކަމުގެ މަޤާމަށް ހޮވިވަޑައިގަތް އިރު
އެކަމަނާގެ ޢުމުރުފުޅަކީ 35 އަހަރެވެ. އެހެންނަމަވެސް ޕާކިސްތާނުގެ ރައީސް ޣުލާމް
އިސްޙާޤު ޚާން ގެ އޯޑަރަކަށް ޚިޔާނާތުގެ ތުހުމަތުތަކެއް ކުރިމަތިވެފައިވާތީ 20 މަސް
ވީތަނާ އެކަމަނާ ބޮޑުވަޒީރުކަމުން ދުރުކުރެވުނެވެ. 1993 ވަނަ އަހރު ދެވަނަ ފަހަރަށް
ބޮޑުވަޒީރުކަމަށް ބޭނަޒީރު ބުއްޓޫ އިންތިޚަބު ވެވަޑައިގަތެވެ. މިދައުރު
ނިންމަވާލައްވަން އެކަމަނާއަށް ޖެހިވަޑައިގަތީ 1996 ވަނަ އަހރުގައެވެ. މިފަހަރުވެސް
ކުރިއެކޭ އެއްގޮތަށް ޚިޔާނާތުގެ ތުހުމަތުތަކެއް ކުރިމަތިވެގެން ރައީސް ފާރޫޤު
ލެގާރީގެ އޯޑަރަކަށެވެ.



https://dv.wikipedia.org/wiki/%DE%84%DE%AA%DE%83%DE%AE%DE%85%DE%A8

ބުރޮޅި(އިނގިރޭސި ބަހުން: Terminalia bellirica)ނުވަތަ (އިނގިރޭސި ބަހުން: bastard
myrobalan) އަކީ އޮށްބޭހުގެ ފަސް ބާވަތުގެ ތެރެއިން އެއްބާވަތެކެވެ. މިއީ ވަށްކޮށް
އެއްކޮޅު ތަނޑެއްގެ ސިފައަށް ކުޑަކޮށް ދިގުވެލައިފައި ހުންނަ އެއްޗެކެވެ. ބޭރު
ހުންނާނީ އޮމާންކޮށެވެ. މީގެ ކުލައަކީ މުށިކުލައަކަށްދާ އަޅި ކުލައެކެވެ.
ޢާއްމުކޮށް ބޭހަށް ބޭނުން ކުރަނީ ބުރޮޅިގެ ބޭރެވެ. ބައެއްކަހަލަ ބޭހަށް މީގެ
މަދުވެސް ބޭނުން ކުރެއެވެ. ބުރޮޅި އަކީ މާގިނައިން ކެއުމަކީ މޭނުބައިކޮށް ހޮނޑުލުން
މެދުވެރިކުރުވާނޭ ކަމެކެވެ. ބައެއް ހިސާބުތަކުގައި ބުރޮޅި މަސްތުވާ އެއްޗެއްގެ
ގޮތުގައި ބޭނުންކުރާ ކަމަށް ވެއެވެ. ބުރޮޅީގެ 40 އިންސައްތަ އަކީ ތެޔޮ ކަމުގައި
ވެއެވެ.



https://dv.wikipedia.org/wiki/%DE%84%DE%A9_%DE%8D%DE%A8%DE%89%DE%B0%DE%8A%DE%A6%DE%90%DE%A6%DE%87%DE%A8%DE%93%DE%B0

ބީ ލިމްފަސައިޓް ނުވަތަ (އިނގިރޭސި ބަހުން: B-Lymphocyte) އަކީ ދިފާޢީ ނިޒާމްގައި
ޝާމިލްވާ ލޭގެ ހުދު ސެލްގެ ތެރޭގައި ހިމެނޭ ސެލް އެކެވެ. ބީ ލިމްފަސައިޓް އިން
ހަށިގަނޑަށް ވަންނަ ޖަރާސީމަށް ދެކޮޅަށް މަސައްކަތްކުރާނެ ހަށިދަމަނަ(Antibodies)
އުފައްދައެވެ. އެހެންކަމުން ހަށިދަމަނަ އުފައްދައިގެން ހަށިގަނޑު
ދިފާޢުކުރުން(Humoral immunity) ފުރިހަމަ ކުރުމުގައި ހިއްޞާވަނީ ބީ ލިމްފަސައިޓް
ތަކެވެ. މިސެލްތަކަށް ބީސެލް އޭ ވެސް ކިޔައެވެ. ހެލްޕަރ ޓީ-ސެލްތައް ބީ-ސެލްތައް
ހީވާގިކުރުވުމުން، ނުވަތަ ހަށިގަނޑަށް ބެކްޓީރިއާއެއް ވަދެ އެއާ ކުރިމަތިލާހިނދު
ބީސެލްތައް ޕްލާޒްމާ ސެލް( Plasma cells ) އޭ ކިޔޭ ސެލްތަކަކަށް ބަދަލުވެއެވެ.
ޕްލާޒްމާ ސެލްތަކުން ވަރަށް މަތީ ދަރަޖައަކަށް ހަށިދަމަނަ އުފައްދައެވެ.
މިހަށިދަމަނަ ތަކަށްއިމިއުނޯގްލޯބިއުލިންް(Immunoglobulin)އޭ ކިޔައެވެ. 5
ބާވަތެއްގެ އިމިއުނޯގްލޯބިއުލިން ހުރެއެވެ. އެއީ IgG,IgM,IgE,IgA,IgD މި5ބާވަތެވެ.



https://dv.wikipedia.org/wiki/%DE%84%DE%A8%DE%8D%DE%A8%DE%87%DE%A6%DE%83%DE%A9_%DE%82%DE%A8%DE%92%DE%A7%DE%89%DE%B0

ފުރަމޭގެ ކޮންމެ ލޯބަކުން ހެޕަޓިކް ޑަކްޓް އެއް ނިކުމެފައި އިނދެއެވެ. އެހެންކަމުން
ފުރަމޭ ގެ ކަނާތް ފަރާތް އަދި ވާތް ފަރާތުން އައިސްފައިވާ ދެ ހެޕަޓިކް
ޑަކްޓް(އިނގިރޭސި ބަހުން: Hepatic duct) ގުޅިގެން ކޮމަން ހެޕަޓިކް ޑަކްޓް
އުފެދެއެވެ.

ކޮމަން ހެޕަޓިކް ޑަކްޓް(އިނގިރޭސި ބަހުން: Common hepatic duct) އަކީ ގާތްގަނޑަކަށް
1 އިންޗީގެ ދިގުމިން ހުންނަ ކުރު ޑަކްޓެކެވެ. މިޑަކްޓް ތިރިއަށް ގޮސްފައި އިންނަނީ
ޕޯޓަލް ވެއިން ކުރިމަތިން ފުރަމޭ އާޓަރީ ގެ ކަނާތް ފަރާތުންނެވެ. އަދި ފިތް އިން
ނިކުމެފައިވާ ސިސްޓިކް ޑަކްޓް އާއި އެކުވެގެން، ބައިލް ޑަކްޓް އުފެދެއެވެ.

ފިތް(އިނގިރޭސި ބަހުން: Gall bladder) އަކީ އިންސާނާގެ ފުރަމޭގެ ތެރެއަށް ނާސްޕަތީ
އެއްގެ ބައްޓަމަށް ފެތިފައި އިންނަ ގުނަވަނެކެވެ. މިގުނަވަނުގައި ހަޖަމުކުރުމަށް
އެހީތެރިވެދޭ ދިޔައެއް ކަމުގައިވާ ބައިލް ރައްކާކޮށްފައި ހުރެއެވެ. ފިތުގެ
ދިގުމިނުގައި އެވްރެޖް ގޮތެއްގައި ހުންނަނީ 12-7 ސެންޓި މީޓަރެވެ. ފިތް އިންނަނީ
ގަދަ ފެހި ކުލައިގައެވެ. ތަފާތު ދެމަގަކުން ފިތް އިންނަނީ ފުރަމޭ އަދި ކުޑަ ގޮހޮރު
ގެ ފުރަތަމަ ބައި ޑުއަޑީނަމް އާއި ގުޅިފައެވެ.

ފިތަކީ ފުރަމޭ ގެ ކަނާތު ލޯބް ގެ ތެރެއަށް ފެތިފައި އިންނަ ގުނަވަނެކެވެ. ފިތުގެ
ތިރިއާއި އަރިމަތި ހުންނަނީ ޕެރިޓޯނިއަމް އިން ނިވާކުރެވިފައެވެ. އެކަމަކު ފިތުގެ
މަތީ ސަތަހަ ނުވަތަ ފަރާތް އިންނަނީ ސީދާ ފުރަމޭގައި ޖެހިފައެވެ.

ފިތް އެކުލެވިގެންވަނީ ފަންޑަސް، ޖިސްމު، އަދި ކަރު ގެ މައްޗަށެވެ. ފަންޑަސް
އިންނަނީ އެއްކޮށް ޕެރިޓޯނިއަމް އިން ނިވާކުރެވިފައެވެ. ފިތުގެ ޖިސްމު އިންނަނީ
ސީދާ ހުރަސް ފަލަ ގޮހޮރު އަދި ޑުއަޑީނަމް ގައި ޖެހިފައެވެ. ފިތުގެ ކަރަކީ އޭގެ
އެންމެ މައްޗަށް އިންނަ ހިމަ ބައެވެ.

ސިސްޓިކް ޑަކްޓް(އިނގިރޭސި ބަހުން: Cystic duct) އަކީ 1 ބައި އިންޗީގެ ދިގުމިން
ހުންނަ ޑަކްޓެކެވެ. ސިސްޓިކް ޑަކްޓް ނިކުމެފައި އިންނަނީ ފިތް ގެ ކަރު ނިމޭ
ހިސާބުންނެވެ. ސިސްޓިކް ޑަކްޓް ކޮމަން ހެޕަޓިކް ޑަކްޓް އާއި ގުޅިގެން ބައިލް ޑަކްޓް
އުފެދިގެން ދެއެވެ.

ބައިލް ޑަކްޓް(އިނގިރޭސި ބަހުން: Bile duct) އުފެދެނީ ސިސްޓިކް ޑަކްޓް އަދި ކޮމަން
ހެޕަޓިކް ޑަކްޓް ގުޅިގެންނެވެ. މިޑަކްޓްގެ ދިގުމިނަކީ 3 އިންޗި އެވެ. ބައިލް ޑަކްޓް
ތިރިއަށް ގޮސްފައި އިންނަނީ ޕޯޓަލް ވެއިން ކުރިމަތިން ފުރަމޭ އާޓަރީ ގެ ކަނާތް
ފަރާތުންނެވެ. އެއަށްފަހު ޑުއަޑީނަމް ގެ ފުރަތަމަ ބައިގެ ފުރަގަހުން
ގެސްޓްރޯޑުއަޑީނަލް އާޓަރީގެ ކަނާތް ފަރާތުން ތިރިއަށް ދެއެވެ. އެއަށްފަހު ޗިސްމޭގެ
ބޯ ގެ ފުރަގަހުގައި އިންނަ ކުޑަ އަޑިކޮޅެއްގެ ތެރެއިން ގޮސް ޑުއަޑީނަމް ގެ ތެރެއަށް
ވަދެއެވެ. އަދި އެތަނުގައި ޕެންކްރީއެޓިކް ޑަކްޓް (އިނގިރޭސި ބަހުން: Pancreatic
duct)އާއި ގުޅި، ހެޕަޓޯ-ޕެންކްރީއެޓިކް އެމްޕިޔުލާ ނުވަތަ އެމްޕިޔުލާ އޮފް ވަޓަރ
(އިނގިރޭސި ބަހުން: Ampulla of vater bladder) އުފެދެއެވެ.

ބައިލް (އިނގިރޭސި ބަހުން: Bile)އަކީ ފުރަމޭގައި ހުންނަ ހެޕަޓަސައިޓް ތަކުން
އުފައްދައި ބޭރުކުރާ އަލްކަލައިން ތަބީޢަތުގައި ހުންނަ ފެހި ނުވަތަ ރީނދޫ ނުވަތަ
ރަން ރީނދޫ ކުލައިގައި ހުންނަ ހިތި ދިޔައެކެވެ. ދެކެއުން ދޭތެރޭގައި ބައިލް
ހުންނަނީ ޗިސްމޭގައި ރައްކާކޮށް ގުދަން ކުރެވިފައެވެ. ކާވަގުތުގައި ނުވަތަ ކެއުމުން
ބައިލް ކުޑަ ގޮހޮރުގެ ފުރަތަމަ ބައި ޑުއަޑީނަމްގެ ތެރެއަށް ބިލިއަރީ ނިޒާމްގެ
ތެރެއިން ވާޞިލްވެއެވެ. އެއީ ހަޖަމުކުރުމުގެ މަސައްކަތަށް އެހީތެރިވެ
ދިނުމަށްޓަކައެވެ.

ބައިލް ސޯލްޓް(އިނގިރޭސި ބަހުން: Bile salt) އަކީ ބައިލް އެސިޑް(އިނގިރޭސި ބަހުން:
Bile acid) ތަކުގައި ހިމެނޭ ލޮނު ގެ ބައެވެ. އޭގެ ތެރޭގައި ހިމެނެނީ ސޯޑިއަމް އަދި
ޕޮޓޭސިއަމް އެވެ. މިބުނި ލޮނުގެ ދެބާވަތް ގްލައިސީން(އިނގިރޭސި ބަހުން: Glycine)
އަދި ޓޯރީން(އިނގިރޭސި ބަހުން: Taurine) އާއި އެއްވެއެވެ. އިންސާނާގެ ހަށިގަނޑުގައި
ބައިލް އެސިޑް ގެ 4 ވައްތަރު ހުރެއެވެ. އޭގެ ތެރެއިން 2 ވައްތަރު އުފެދެނީ ފުރަމޭގެ
ތެރޭގައި ކޮލެސްޓިރޯލް(އިނގިރޭސި ބަހުން: Cholesterol ) އިންނެވެ. އެއީ ކޯލިކް
އެސިޑް(އިނގިރޭސި ބަހުން: Cholic acid) އަދި ކީނަޑިއޮކްސީކޯލިކް އެސިޑް(އިނގިރޭސި
ބަހުން: Chenodeoxycholic acid) އެވެ. މިއެސިޑްތައް ފުރަމޭ ގެ ތެރޭގައި އުފެދޭތީ
މިއެސިޑް ތަކަށް ޕްރައިމަރީ ބައިލް އެސިޑް(އިނގިރޭސި ބަހުން: Primary bile acids)
އޭ ކިޔައެވެ.

އަނެއް ދެވައްތަރުގެ ބައިލް އެސިޑް އުފެދެނީ ބޮޑު ގޮހޮރު ގެ ތެރޭގައެވެ. ބޮޑު
ގޮހޮރު ގެ ތެރޭގައި މި ދެވައްތަރުގެ އެސިޑް އުފެދެނީ ބެކްޓީރިޔަލް އެކްޝަންގެ
ސަބަބުން ޕްރައިމަރީ ބައިލް އެސިޑް އިންނެވެ. އެހެން ކަމުން ބޮޑު ގޮހޮރު ގެ
ތެރޭގައި އުފެދޭ ބައިލް އެސިޑް ތަކަށް ސެކަންޑަރީ ބައިލް އެސިޑް އޭ ކިޔައެވެ. ބޮޑު
ގޮހޮރު ގެ ތެރޭގައި އުފެދޭ ދެއެސިޑަކީ ޑިއޮކްސީކޯލިކް އެސިޑް އަދި ލިތޯކޯލިކް
އެސިޑް އެވެ. ޕްރައިމަރީ ބައިލް އެސިޑް ތައް ގްލައިސީން އަދި ޓޯރީން އާއި އެކުވަނީ
ފުރަމޭ ގެ ތެރޭގައެވެ. މިއެއްވުމުގެ ސަބަބުން އުފެދެނީ ގްލައިކަކޯލިކް އެސިޑް އަދި
ޓޯރަކޯލިކް އެސިޑް އެވެ. ނަތީޖާއެއްގެ ގޮތުން ބައިލް ސޯލްޓް ތައް ކަމުގައި ވާ
ސޯޑިއަމް ގްލައިކަކޮލޭޓް އަދި ޕޮޓޭސިއަމް ޓޯރަކޮލޭޓް އުފެދިގެންދެއެވެ.

ބައިލް ޕިގްމެންޓް(އިނގިރޭސި ބަހުން: Bile pigment) ތަކަކީ ހިމަގްލޯބިން
މެޓަބޮލިޒަމްގެ އެންމެ ފަހު މަރުޙަލާގައި އުފެދޭ އުފެދުންތަކެކެވެ. ލޭގެ ތެރޭގައި
ގިނަދުވަސްވެފައިވާ ލޭގެ ރަތް ސެލް ފަޅައިގެން ދިއުމުން އެއިން ބޭރުވާ ހިމަގްލޯބިން
ރެޓިކިޔުލޯއިންޑޯތީލިއަލް ސެލް ތަކުން(އިނގިރޭސި ބަހުން: RES cells)(މެކްރަފޭޖް)
ދިރުވާލައެވެ. މެކްރަފޭޖްގެ ތެރޭގައި ހިމަގްލޯބިން ހީމް އަދި ގްލޯބިން އަށް
ބައިވެގެން ދެއެވެ. އެއަށްފަހު ހީމް ގައި ހިމެނޭ ދަގަނޑުގެ ބައި ވަކިކޮށް ފުރަމޭ،
އަދި ކަށީގެ މަދު ގެ ތެރޭގައި ރައްކާކުރެއެވެ. ދަގަނޑު ފިޔަވައި، ހީމް ގައި
ދެންހިމެނޭ ބައި ބިލިވާޑިން(އިނގިރޭސި ބަހުން: Biliverdin) ކިޔާ ފެހި ޕިގްމެންޓް
އަކަށް ބަދަލުވެއެވެ.



https://dv.wikipedia.org/wiki/%DE%84%DE%A8%DE%8D%DE%A7%DE%88%DE%A6%DE%8D%DE%B0_%DE%84%DE%AA%DE%87%DE%B0%DE%93%DE%AB_%DE%92%DE%A6%DE%83%DE%B0%DE%8B%DE%A7%DE%83%DE%A9

ބިލާވަލް ބުއްޓޫ ޒަރްދާރީ (އުފަންވެވަޑައިގަތީ ސެޕްޓެމްބަރު 21، 1988) އަކީ
ޕާކިސްތާން ޕީޕަލްސް ޕާޓީ ގެ ޒަޢީމެވެ. އަދި ހަމައެހެންމެ ޕާކިސްތާނުގެ ސިޔާސީ
ބޭފުޅެއް ކަމުގައިވާ، އަވަހާރަވެފައިވާ ކުރީގެ ބޮޑުވަޒީރު ބޭނަޒީރު ބުއްޓޫ އާއި
އެކަމަނާގެ ފިރިކަލުން އާޞިފް ޢަލީ ޒަރްދާރީގެ ހުންނެވި އެންމެ ފިރިހެން
ދަރިކަލުންނެވެ. ހަމަ އެހެންމެ އޭނާއަކީ ޕާކިސްތާނުގައި އެންމެ ފުރަތަމައަށް
ފުރިހަމަ އަޣުލަބިއްޔަތަކުން އިންތިޚާބު ވެވަޑައިގަތް ބޮޑުވަޒީރު ޒުލްފިޤާރު ޢަލީ
ބުއްޓޫގެ މާފަ ދަރިކަލުންނެވެ.

ދުބާއީ ގައި ހުންނަ ރާޝިދް ސްކޫލް ފޯރ ބޯއިސް އަށް ބިލާވަލް ވަޑައިގަތެވެ. އަދި
އެސްކޫލުގެ ދަރިވަރުންގެ ކައުންސިލްގެ ނައިބު ރައީސްކަމުގެ މަޤާމު ފުރުއްވިއެވެ.



https://dv.wikipedia.org/wiki/%DE%84%DE%A7%DE%8B%DE%A8%DE%83%DE%A9

ބާދިރީ(ސައިންޓިފިކް ނަން: Pennisetum glaucum)ނުވަތަ (އިނގިރޭސި ބަހުން: Pearl
millet)އަކީ ގޮވާމުގެ ބާވަތެކެވެ. މިއީ އޮނުފަތްހެއް ހިމަދިގުކޮށް ފަތްހުންނަ
ގަހެއްގައި ނިކުންނަ ދިގުކުރާ ގަނޑެއްގައި އަޅާ އޮށްޓަރެކެވެ. މީގެ ކުލައަކީ
ގަދަމުށިކުލައެވެ. މިގަސްހެދެނީ ގާތްގަނޑަކަށް 4 ފޫޓު 5 ފޫޓަށެވެ. މިއީ ކުދިބަތް
ހުންނަ ފާޑަށް އެއަށްވުރެ ބޮޑެތިކޮށް ހުންނަ ގޮވާމެކެވެ. މީލާދީގެ 2 ހާސް އަހަރު
ކުރިން އިންޑިޔާއިން ބާދިރީ ފެނުނު ކަމަށް ތާރީޚް ހެކިދެއެވެ.

ދިވެހި ބަހަށް ބާދިރީ މިނަން ނެގިފައިވަނީ އިންޑިޔާގައި ބާދިރީ އަށް ބޭނުންކުރެވޭ
ނަމެއް ކަމުގައިވާ ބާޖިރީ އިން ކަމަށް ފާހަގަ ކުރެވެއެވެ.



https://dv.wikipedia.org/wiki/%DE%84%DE%A7%DE%83%DE%A6%DE%81%DE%B0_(%DE%80%DE%87._%DE%87%DE%A6%DE%8C%DE%AE%DE%85%DE%AA)

.ތިލަދުންމަތީ އުތުރުބުރީ ބާރަށަކީ އަތޮޅުގައި މިހާރު މީހުން ދިރިއުޅޭ 14 ރަށުގެ
ތެރެއިން 14 ވަނަ ރަށެވެ. ތިލަދުންމަތީ އުތުރުބުރީ ބާރަށް އޮންނަނީ ބާރަށު މެދުން
ފިއްލަދުއަށް 17 ޑިގްރީގައެވެ. ހަނިމާދޫ ކޮޅުން ބާރަށު ކޮޅަށް 213 ޑިގްރީގައެވެ.
ލެޓިޓިއުޑް ( އީސްޓް ) 7312.442 ލޮންގި ޓިއުޑް 76.49.91 ( ނޯތު ) ގައެވެ. ރަށުގެ
ބޮޑުމިނުގައި 249 ހެކްޓަރ ހުރެއެވެ. މިރަށަށް ދެވިފައިވާ އަކުރަކީ A-16 އެވެ.
މިރަށާއި އެންމެ ކައިރިއަށް މީހުން ދިރިއުޅޭ ރަށަކީ ރަށުގެ އުތުރުން ހއ.
ފިއްލަދުއެވެ. ދެކުނުނުން ހދ. ހަނިމާދުއެވެ. ރަށުގެ ހުޅަނގު ފަރާތުން ހއ.
މުރައިދުއެވެ. ރަށާއި އެންމެ ކައިރީގައި އޮންނަ ފަޅުރަށަކީ ހއ. މާފައްސެވެ.
ބާރަށުން ފިއްލަދުއަށް ދިއުމަށް ނަގަނީ 45 މިނިޓް ކަމަށާއި، ހދ. ހަނިމާދޫން
ބާރަށަށް 30 މިނިޓް ނަގާކަމަށާއި، މުރައިދުއަށް ދިއުމަށް ނަގަނީ 15 މިނިޓެވެ. އަދި
މާފައްސަށް ދިއުމަށްވެސް ނަގަނީ 15 މިނިޓެވެ. ރަށުގެ ފަޅު މަޑުވެ ވަދެނުކުރުމަށް
ފަސޭހަކަމުގެ ގޮތުން މިރަށް ވަނީ މަޝްހޫރު ރަށަކަށް ވެފައެވެ.

ދިވެހިރާއްޖެ މިހާތަނަށް އާއިރު ރީތީގެ ރާނީން ހޮވުމުގެ މުބާރާތެއް ބޭއްވިފައިވަނީ
އެއް ފަހަރުއެވެ. މިފަހަރުގެ މި މުބާރާތުގެ ރީތީގެ ރާނީގެ ތާޖު ލިބިފައިވަނީ ބާރަށު
ބުލްބުލާގޭ އަލްމަރުޙޫމު ޢަޙްމަދު ޢަލީ އާއި އަލްމަރުޙޫމާ ޙައްވާ ޙުސައިންގެ ދަރި
އަލްފާޟިލާ ރަމްލާ އަޙްމަދަށެވެ. ދިވެހިރާއްޖެ މިހާތަނަށް އާއިރުވެސް މިރީތީގެ
ރާނީގެ މަޤާމުގައި މިއަދާ ހަމައަށްވެސް ހުރީ މި ރަމްލާ އަޙްމަދުއެވެ. މި ރަމްލާ
އަޙްމަދު މިހާރުވެސް ދުނިޔޭގައި އެބަހުއްޓެވެ. ރަށުން ބޭރުން މިރަށަށް ޒިޔާރަތްކުރާ
މެހެމާނުން މިރީތީގެ ރާނީ ދެކެލުމަށާއި ފޮޓޯ ނެންގެވުމަށް ގިނަ ޢަދަދަކަށް ޒިޔާރަތް
ކުރުން މިހާރުވެސް ވަނީ މަޝްހޫރުވެފައެވެ. {{ގ}



https://dv.wikipedia.org/wiki/%DE%84%DE%A6%DE%8D%DE%A8%DE%88%DE%AC_%DE%87%DE%A8%DE%82%DE%AA%DE%89%DE%A7%DE%87%DE%A8_%DE%8E%DE%AA%DE%85%DE%A8%DE%8E%DE%AC%DE%82%DE%B0_%DE%86%DE%AA%DE%83%DE%A8%DE%89%DE%A6%DE%8C%DE%A8%DE%88%DE%A7_%DE%80%DE%A6%DE%86%DE%AA%DE%83%DE%AA_%DE%84%DE%A6%DE%8D%DE%A8

ހަކުރު ބަލި(އިނގިރޭސި ބަހުން: Diabetes Mellitus) ގެ މާނައަކީ ލޭގައި
ހަކުރު(އިނގިރޭސި ބަހުން: glucose) ގެ މިންވަރު މަތިވުމެވެ. ގުލުކޯޒަކީ ހަށިގަނޑަށް
ހަކަތަ ފޯރުކޮށްދޭ މައިގަނޑު މަސްދަރެވެ. ގުލުކޯޒުގެ މިންވަރު ލޭގައި މަތިނަމަ
ނުވަތަ ކޮންޓްރޯލް ނުކުރެވޭނަމަ ސިއްހީ މައްސަލަަތައް ކުރިމަތިވެއެވެ. ހަކުރު ބަލި
ހުރުމަކީ މާބަނޑު ދުވަސްވަރު އެކަމަށް ޚާއްޞަ އިނާޔަތް ބޭނުންވާ ކަމެކެވެ. މާބަނޑު
ދުވަސްވަރު ކުރިމަތިވާ ހަކުރުބައްޔަށް ޖެސްޓޭޝަނަލް ޑައެބެޓީސް(އިނގިރޭސި ބަހުން:
Gestational diabetes)އޭ ކިޔައެވެ.

ހަކުރު ބަލި ކުރިމަތިވަނީ ހަށިގަނޑުގައި އިންސުލިން(Insulin) ބޭނުންކުރާގޮތް ނުވަތަ
އުފައްދާގޮތަށް މައްސަލައެއް ދިމާވުމުންނެވެ.( މިސާލަކަށް ޕެންކްރިއާސް އިން
ލޭގެތެރެއަށް އެކަށޭނަ ވަރަށް އިންސުލިން ފޯރުކޮށް ނުދިނުން ) އިންސުލިން އަކީ
ކާނާގެތެރޭގައި ހިމެނޭ ގުލުކޯޒު ހަކަތައަށް ބަދަލުކުރުމުގެ ޒިންމާ އުފުލާ ހޯރމޯން
އެވެ. އެހެންގޮތަކަށް ބުނާނަމަ އެއީ ކާނާގައި ހިމެނޭ ހަކުރުގެ މާއްދާތައް
ހަށިގަނޑަށް ބޭނުންކުރެވޭގޮތަށް ބަދަލުކޮށްދޭ މައިގަނޑު ހޯރމޯންއެވެ.ހަށިގަނޑަށް
ފުދޭވަަރަށް އިންސުލިން އުފައްދައި ނުދޭ ހާލަތުގައި، ނުވަތަ ހަށިގަނޑުގައި
އިންސުލިންގެ ބޭނުން އެކަށޭނަ ވަރަށް ނުހިފާހާލަތުގައި ލޭގައި ހުންނަ ގުލުކޯޒުގެ
މިންވަރު މަތިވެގެންދެއެވެ. މިއަށް ކިޔާ އިލްމީ ނަމަކީ
ހައިޕާގްލައިސީމިއާ((އިނގިރޭސި ބަހުން: Hyperglycemia)އެވެ.

ހަކުރު ބަލި ހުރިތޯބެލުމަށް ކުރެވޭ ޓެސްޓަކީ ވަރަށް އާދައިގެ ރައްކާތެރި
ޓެސްޓެކެވެ. ހަކުރު އެކުލެވޭ ދިޔާއެއްޗެއް ބުއިމަށްފަހު ލޭގެ ސާމްޕަލްއެއް ނަގައި
ގުލުކޯޒު ހުރި މިންވަރު ޗެކްކުރެވެއެވެ. ލޭގައި ގުލުކޯޒުގެ މިންވަރު މަތިނަމަ އޭގެ
މާނައަކީ ގުލުކޯޒުގެ މިންވަރު ކޮންޓްރޯލްކުރުމުގައި މައްސަލައެއް ހުރުމެވެ.
ގުލުކޯޒުގެ މިންވަރު މަތިނަމަ ޑައިގްނޯސްޓިކް ޓެސްޓް(އިނގިރޭސި ބަހުން: Diagnostic
test)އެއް ހަދަންޖެހެއެވެ. މިއީ ހަކުރުބަލި ހުރިތޯ ޔަގީންކުރުމަށް ހެދޭ ޓެސްޓެކެވެ.

(ހ) އުފެދުމުގައި އައިބުހުރުން ނުވަތަ އުނިސިފަ ހުރުން(އިނގިރޭސި ބަހުން: Birth
defects) ބަލިވެއިނުމުގެ ކުރިން ހަކުރުބައްޔަށް އެކަށޭނަފަރުވާ ލިިބިގެންފައި
ނުވާނަމަ ހިތާއި،ގުރުދާއާއި، ސްޕައިނަލް ކޯޑްގައި އުނިސިފަ ނުވަތަ އައިބު ހުރުމަކީ
ވެދާނެކަމެކެވެ.

މީގެ މާނައަކީ ބަލިވެއިނުމާއި ގުޅިގެން ލޭގެ ޕްރެޝަރ މައްޗަށް ދިއުމެވެ. މިކަމުގެ
ސަބަބުން އަވަހަށް ވިހަން ޖެހުން ފަދަކަމެއް ކުރިމަތިވުމަކީ ގާތްކަމެކެވެ.
މިމައްސަލަ ކުރިމަތިވެއްޖެނަަމަ ހޮސްޕިޓަލުގައި ބާއްވައިގެން މައިމީހާއާއި
ކުޑަދަރިފުޅުގެ ހާލަތު މޮނީޓަރ ކުރުމަކީ ބޭނުންތެރިކަމެކެވެ.

(ޅ) ރެސްޕައިރޭޓަރީ ޑިސްޓްރެސް ސިންޑްރޯމް(އިނގިރޭސި ބަހުން: Respiratory distress
syndrome) މިކަމުގެ ސަބަބުން ކުއްޖާއަށް ނޭވާލުމަށް އުދަގޫވެއެވެ. ހަކުރު ބަލި
ހުންނަ އަންހެނުންނަށް ލިބޭ ކުއްޖާއަށް ރެސްޕައިރޭޓަރީ ޑިސްޓްރެސް ސިންޑްރޯމް
ކުރިމަތިވުމުގެ ފުރުސަތު ބޮޑެވެ.

ކޮންމެހެން ނަގަންޖެހިއްޖެނަމަ އިންސިޔުލިން ބޭނުންކުރުމަކީ ބޭނުންތެރި ކަމެކެވެ.
މިހާރު މާބަނޑު ދުވަސްވަރު ހަކުރު ބަލި ހުރިނަމަ ދެވޭ ހަމައެކަނި ފަރުވާ އަކީ
އިންސިޔުލިން އެވެ.



https://dv.wikipedia.org/wiki/%DE%84%DE%A6%DE%87%DE%A8%DE%8D%DE%B0

ބައިލް (އިނގިރޭސި ބަހުން: Bile)އަކީ ފުރަމޭގައި ހުންނަ ހެޕަޓަސައިޓް(އިނގިރޭސި
ބަހުން: Hepatocyte) ތަކުން އުފައްދައި ބޭރުކުރާ އަލްކަލައިން(އިނގިރޭސި ބަހުން:
Alkaline) ތަބީޢަތުގައި ހުންނަ ފެހި ނުވަތަ ރީނދޫ ނުވަތަ ރަން ރީނދޫ ކުލައިގައި
ހުންނަ ހިތި ދިޔައެކެވެ. ދެކެއުން ދޭތެރޭގައި ބައިލް ހުންނަނީ ޗިސްމޭގައި
ރައްކާކޮށް ގުދަން ކުރެވިފައެވެ. ކާވަގުތުގައި ނުވަތަ ކެއުމުން ބައިލް ކުޑަ
ގޮހޮރުގެ ފުރަތަމަ ބައި ޑުއަޑީނަމްގެ ތެރެއަށް ބިލިއަރީ ނިޒާމްގެ ތެރެއިން
ވާޞިލްވެއެވެ. އެއީ ހަޖަމުކުރުމުގެ މަސައްކަތަށް އެހީތެރިވެ ދިނުމަށްޓަކައެވެ.

ބައިލްގެ ތަބީޢަތަކީ އަލްކަލައިން އެވެ. ބައިލްގެ ޕީއެޗް ހުންނަނީ 8.6-7.8 އާއި
ދެމެދުގައެވެ. ބައިލް 97 އިންސައްތަ އަކީ ފެނެވެ. ބައިލްގައި ހިމެނޭ އޯގަނިކް
މާއްދާތަކުގެ ތެރޭގައި ބައިލް ސޯލްޓް، ބައިލް ޕިގްމެންޓް، ކޮލެސްޓިރޯލް، ފެޓީ
އެސިޑް، ލެސިތިން، އަދި ފެޓް ހިމެނެއެވެ. މީގެ އިތުރުން އަލްކަލައިން ފޮސްފަޓޭސް
ވެސް ހުރެއެވެ. މީގެ އިތުރުން ތަފާތު މަޢުދަންތައް ވެސް ހުރެއެވެ. އޭގެތެރޭގައި
ސޯޑިއަމް، ޕޮޓޭސިއަމް، ކެލްސިއަމް، ކްލޮރައިޑް، އަދި ބައިކާބޮނޭޓް ހިމެނެއެވެ.

ބައިލް އުފައްދަނީ ފުރަމޭގައި ހުންނަ ހެޕަޓަސައިޓް ތަކުންނެވެ. އެއަށްފަހު ބިލިއަރީ
ނިޒާމް ގެ އެހީގައި ބައިލް ކުޑަ ގޮހޮރުގެ ފުރަތަމަ ބައި ޑުއަޑީނަމްގެ ތެރެއަށް
ވާޞިލް ވެއެވެ. މިމަސައްކަތުގެ ތެރޭގައި ހެޕަޓަސައިޓްގެ ފާރުގައި ހުންނަ
އެޕިތީލީއަމް ސެލް ތަކުން ބައިކާބޮނޭޓް އިން މުއްސަދިވެފައިވާ ފެން ދިޔައެއް
ބައިލްގެ ތެރެއަށް ފޮނުވާލައެވެ. އަދި މިދިޔަ ބައިލްގެ ތެރެއަށް ގިރުމުން ބައިލްގެ
އަލްކަލައިން ހުރި މިންވަރު މަތިވެގެން ދެއެވެ.

އެއަށްފަހު ދެން ބައިލް ވާޞިލްވަނީ ކޮމަން ހެޕަޓިކް ޑަކްޓް ގެ ތެރެއަށެވެ. ކޮމަން
ހެޕަޓިކް ޑަކްޓް(އިނގިރޭސި ބަހުން: Common hepatic duct) ފިތް އިން އައިސްފައިވާ
ސިސްޓިކް ޑަކްޓް(އިނގިރޭސި ބަހުން: Cystic duct) އާއި ގުޅުމުން ކޮމަން ބައިލް
ޑަކްޓް(އިނގިރޭސި ބަހުން: COmmon bile duct) އުފެދެއެވެ. އަދި ކޮމަން ބައިލް ޑަކްޓް
ޕެންކްރިއެޓިކް ޑަކްޓް(އިނގިރޭސި ބަހުން: Pancreatic duct) އާއި ގުޅޭ ތަނުގައި
އެމްޕިޔުލާ އޮފް ވަޓަރ(އިނގިރޭސި ބަހުން: Ampulla of Vater) އުފެދެއެވެ. މިތަން
ހުޅުވިފައި އިންނަނީ ޑުއަޑީނަމް ގެ ޕެޕިލާ(އިނގިރޭސި ބަހުން: DOudenal papilla)
އަށެވެ. މިހުޅުވުން ކޮންޓްރޯލް ކުރަނީ ސްފިންކްޓަރ އޮފް އޯޑި(އިނގިރޭސި ބަހުން:
Sphincter of ODI) އެވެ. އެހެންކަމުން ބައިލް ކުޑަ ގޮހޮރުގެ ފުރަތަމަ ބައި
ޑުއަޑީނަމްގެ ތެރެއަށް ވާޞިލްވަނީ މިބުނި އުޞޫލުން، އެޑަކްޓްތައް ހުރަސްކޮށެވެ.

ބައިލް ކުޑަ ގޮހޮރުގެ ފުރަތަމަ ބައި ޑުއަޑީނަމްގެ ތެރެއަށް ވަނުމުގެ ކުރިން
އެތަނުގައިވާ ސްފިންކްޓަރ އޮފް އޯޑި ބަންދުވެފައި އިންނަމަ ކުޑަ ގޮހޮރުގެ ފުރަތަމަ
ބައި ޑުއަޑީނަމްގެ ތެރެއަށް ބައިލް ވަނުމުގެ ބަދަލުގައި އަނބުރާ ފިތްގެ ތެރެއަށް
ބައިލް ދެއެވެ. އަދި ފިތްގެ ތެރޭގައި ބައިލް ރައްކާކޮށް ގުދަންކުރެވިފައި ވެއެވެ.
އަދި އެތަނުގައި ބައިލް ކޮންސެންޓްރޭޓް ވެސް ވެއެވެ.

ކައިމް(އިނގިރޭސި ބަހުން: Chyme) ގެ ގޮތުގައި ކާނާ މައިދާ އިން ޑުއަޑީނަމް އަށް
ފޮނުވާލުމުން ފިތް ގެ ތެރޭގައި ރައްކާކޮށްފައި ހުންނަ ބައިލް ވެސް ޑުއަޑީނަމް ގެ
ތެރެއަށް ފޮނުވާލައެވެ. އެއީ ޑުއަޑީނަމް ގެ ތެރޭގައި ހިނގާ ހަޖަމުކުރުމުގެ
މަސައްކަތުގައި އެހީތެރިވެ، ބައިވެރިވުމަށްޓަކައެވެ.

ފުރަމޭއިން ދުވާލަކު 1200-600 މިލިލީޓަރާއި ދެމެދުގެ މިންވަރަކަށް ބައިލް
އުފައްދައެވެ. ބައިލް އުފައްދާ ގިނަ މަދުމިން ބަރޯސާވެފައި އޮންނަނީ އެމީހެއްގެ
ހަށިގަނޑުގެ ސައިޒްގެ މައްޗަށެވެ. ބައިލްގެ ތެރެއަށް އަންނަ ލޮނުގެ 95 އިންސައްތަ
އިލިއަމް ގެ ތެރެއިން އަނބުރާ ހަށިގަނޑަށް ދަމައެވެ. އަދި ހަށިގަނޑަށް ނެގުނު ލޮނު
އަނެއްކާވެސް ބޭނުންކުރެއެވެ. މިލޮނު ބޭނުންކުރެވޭ ގޮތަކީ އިލިއަމް އިން ލޭ ސީދާ
ވާޞިލްވާނީ ޕޯޓަލް ވެއިން އަށެވެ. ޕޯޓަލް ވެއިން އިން ފުރަމޭއަށް ލޭ ވާޞިލްވުމުން
ހެޕަޓަސައިޓް އިން އެލޮނުތައް ފުރަމޭއަށް ނަގައި، އަނެއްކާވެސް ބައިލްގެ ތެރެއަށް
ފޮނުވާލައެވެ.

ވޭގަސް ނާރު(އިނގިރޭސި ބަހުން: Vagus nerve) ހީވާގި ކުރުމުން ބައިލް އުފައްދައި
ދޫކުރުން އިތުރުކުރުވައެވެ. މިކަން ކުރިމަތިވަނީ ވޭގަސް ނާރު ހީވާގިކުރުމުން
އަސީޓައިލްކޯލީން(އިނގިރޭސި ބަހުން: Acetylcholine) މިނިވަންވެގެންދާތީ އެވެ.
މިބުނިގޮތަށް ދިމާވަނީ ދެކަމެއްގެ ސަބަބުންނެވެ. ފުރަތަމަ ކަމަކީ އަސީޓައިލްކޯލީން
ވިޓަމިން ޑީ، އުފައްދާތީ އެވެ. ވިޓަމިން ޑީ އަކީ ފުރަމޭ ގެ ލޭދައުރުވުން އިތުރުކުރާ
މާއްދާއެކެވެ. ދެވަނަ ކަމަކީ ވޭގަސް ނާރު އަކީ ފިތް ހުސްކުރުމުގައި (ފިތުގައި
ހުރިތަކެތި) ހިއްސާވާ ނާރަކަށްވުމެވެ.

ބައިލްގެ ތެރެއަށް އަންނަ ލޮނުގެ 95 އިންސައްތަ އިލިއަމް ގެ ތެރެއިން އަނބުރާ
ހަށިގަނޑަށް ދަމައެވެ. އަދި ހަށިގަނޑަށް ނެގުނު ލޮނު އަނެއްކާވެސް ބޭނުންކުރެއެވެ.
މިލޮނު ބޭނުންކުރެވޭ ގޮތަކީ އިލިއަމް އިން ލޭ ސީދާ ވާޞިލްވާނީ ޕޯޓަލް ވެއިން
އަށެވެ. ޕޯޓަލް ވެއިން އިން ފުރަމޭއަށް ލޭ ވާޞިލްވުމުން ހެޕަޓަސައިޓް އިން
އެލޮނުތައް ފުރަމޭއަށް ނަގައި، އަނެއްކާވެސް ބައިލްގެ ތެރެއަށް ފޮނުވާލައެވެ.
ހޯރމޯންތައް ސިކްރީޓިން ބިލިއަރީ ޑަކްޓްތަކުގެ ސެލްތަކުން ފެން އަދި ބައިކާބޮނޭޓް
ބޭރުކުރުމަށް ބާރުއަޅައެވެ. ނަތީޖާއެއްގެ ގޮތުން ބައިލް އުފައްދައި ބޭރުކުރުން
އިތުރުވެގެން ދެއެވެ.

ފިތުގައި ހުރި ތަކެތި ޑުއަޑީނަމް ގެ ތެރެއަށް ފޮނުވައި ހުސްކޮށްލުމަކީ ބައިލް
އުފައްދައި ދޫކުރުން އިތުރުވެގެންދާ ކަމެކެވެ. މިކަން ކޮންޓްރޯލް ކުރަނީ ތަފާތު
ނާރު ތަކާއި، ހޯރމޯންތަކުގެ އެހީގައެވެ.



https://dv.wikipedia.org/wiki/%DE%83%DE%AF%DE%82%DE%A7

ރޯނާ ނުވަތަ ރޯނާވުން ނުވަތަ ރޭއަނދިރިވުން (އިނގިރޭސި ބަހުން: Nyctalopia) އަކީ
އިރުއޮއްސޭވަގުތު ލޮލަށް ތަންތަން ރަގަޅަށް ނުފެންނަގޮތްވާ ބަލި އެވެ. މިބައްޔަށް
ރޯނާވުން މިހެންވެސް ކިޔައި އުޅެއެވެ. ރޯނާވުން ނުވަތަ ރޭއަނދިރިވުން އަކީ ވަރަށް
ކުރިއްސުރެ ފާހަގަކުރެވިފައިވާ ލޮލުގެ ބައްޔެކެވެ. މިބަލި ވަރަށް ގިނަފަހަރު
އެއްއާއިލާއެއްގެ ތެރޭގައި ވާރުތަވާގޮތް ވެއެވެ. ނަމަވެސް 40 އިންސައްތަ މީހުންނަކީ
ވާރުތަނުވެ ބަލިޖެހޭ މީހުންނެވެ. މިއީ ގިނަ ފަހަރަށް މަޑުމަޑުން ލޯއަނދިރިކޮށްލާ
ބައްޔެކެވެ.

ބަލިޖެހުމުން ލޮލުގެ ބިއްދޮށުގައިވާ މުހިއްމު ފަށަލައެއް ކަމުގައިވާ ލޮލުގެ
އަލިދުލިގައި ހުންނަ ސެލްތައް އުނިވެ ހަލާކުވެގެން ދާންފަށާނެ އެވެ. މިހެންވުމުން
ދެން ފެންނާނީ ލޮލުގެ އަލިދުލިގައި ކަޅުކުލައިގެ ލައްތަކެއް އަށަގަތުން (ލޮލުގެ
އަލިދުލީގައި ކަޅުކުލައިގެ ލައްތަކެއް އަށަގަތުން(އިނގިރޭސި ބަހުން: Retinitis
pigmentosa)) ކުރިމަތިވާތަނެވެ. މިލައްތައް ފުރަތަމަ ޖަހާނީ ލޮލުގެ އަލިދުލީގެ
އަރިމަތީގައެވެ. ނަމަވެސް މަޑުމަޑުން ލައްތައް ގިނަވެ، އަލިދުލީގެ މެދަށް އަރާގޮތް
ވެއެވެ. ނަމަވެސް މިބަދަލު އަންނާނެ އަވަސް ލަސްމިން ބުނުމަކީ ދަތި ކަމެކެވެ. އެއީ
ތަފާތު އެކި މީހުންގެ ލޮލަށް މިބަދަލު އަންނާނީ ކިހާ ދުވަހަކުންކަން ބުނެދޭން
ނޭގޭތީ އެވެ. ބައެއް މީހުންނަށް ވަރަށް ޒުވާން އުމުރުގައި ލޮލުގެ ފެނުން ދަށްވިޔަސް
އަނެއްބައިމީހުންނަށް ލޯމުޅިން އަދިރިނުވެ ކިތައްމެ ދުވަހެއް ހިގައިދާނެއެވެ. ގިނަ
ފަހަރަށް މިބަލިން ލިބޭ ގެއްލުންތައް ފެންނަނީ ލޮލުގެ އަލިދުލީގެ ތިރީ
ކައިރިފަށުންނެވެ. ބައެއް ޑޮކްޓަރުން ވިދާޅުވާގޮތުގައި މިކަމުން ދޭހަވަނީ ލޮލަށް
ގިނައިން އަލިއެޅޭ ދިމާ ބޮޑަށް ކަންފަތިވާ ކަމެކެވެ. ހަށިގަނޑުގެ އެހެން
ހިއްސުތަކާއި މިބައްޔާއި ގުޅުމެއްވުމަކީ ވެދާނެ ގޮތެކެވެ. ސަބަބަކީ
މިބަލިޖެހޭމީހުންގެ ތެރެއިން 30 އިންސައްތަ މީހުންނަކީ ކޮންމެ ވެސް ވަރަކަށް ބީރު
މީހުންނެވެ. އަދި އުފެދުމުގައި ޢައިބު އުފައްދާ އެތައް ބައްޔެއް ރޭއަނދިރިވަ
މީހުންގެ ފުށުން ފެނިފައިވުމާއެކު މިފަދަ މީހުން އެތެރެ ހަށީގެ ޑޮކްޓަރުންނަށް
ދެއްކުމަކީ ވެސް މުހިއްމު ކަމެކެވެ. ރޭއަނދިރިވާ މީހުންގެ ފެނުމަށް ބޮޑެތި
ބަދަލުތައް އަޔަސް އެއްވެސް އެއްޗެއް ނުފެންނަވަރަށް ލޯއަނދިރިވަނީ
ބަލިޖެހޭމިހުންގެ އެންމެ 0.5 އިންސައްތަ މީހުންނަށެވެ.

ރޭއަނދިރިވުމަކީ ލޮލުގެ ޑޮކްޓަރުންނަށް ފަސޭހައިން ދެނެގަނެވޭނެ ބައްޔެކެވެ. ލޮލުގެ
އެތެރެ ބަލާލުމުން ލޮލުގެ އަލިދުލީގައި ލައްތަކެއް ހުރުމުގެ އިތުރުން، ލޭހޮޅިތަކަށް
ވެސް ބަދަލުތަކެއް އަންނަކަން ފާހަގަ ކުރެވޭނެ އެވެ. މީގެ އިތުރުން ލޮލުގެ ލެންސް
ފުސްވެ، ލޮލުގެ މައިނާރުގެ ކުލައަށް ބަދަލުއައުން ހިމެނެއެވެ. މިބަލި ބޮޑަށް
ޖެހިފައި ތިބޭމީހުންނަށް ދެއަރިމަތީން ނުވަތަ މަތިން ތިރިއަށް ފެންނަވަރު ކުޑަވާނެ
އެވެ. އަދި ލޮލަށް އަލިއެޅުމުން އަންނަ ގުދުރަތީ ބަދަލުތައް އައުން ލަސްވާނެ އެވެ.
މިހެންވުމުން ސިކުނޑިއަށް މިމައުލޫމާތު ބޭނުންވާ އަވަސްމިނުގައި ފޯރުކޮށް
ނުދެވޭގޮތް ވެއެވެ. ނަތިޖާއަކީ މިބަލިޖެހިފައިވާ މީހުން އަލިތަނަކުން
އަދިރިތަނަކަށް ބަދަލުވެއްޖެނަމަ ވަރަށް ގިނައިރުން ނޫނީ ހިޔަނިވެސް ނުވެ
ހިގައިދާނެ އެވެ. އަދި އަނދިރި ތަނަކުން އަލި ތަނަކަށް ނިކުތުމުން ލޮލަށް ވަރަށް
އުނދަގޫވާގޮތް ވާނެއެވެ. ބަލިޖެހޭ ވަރަށް ގިނަ މީހުންނަށް ކުދިކުދި އަލިކޮޅުތަކެއް
ލޯކުރިމަތިން މެދުނުކެނޑި ދަތުރުކުރާތަން ވެސް ފެނިދާނެ އެވެ.



https://dv.wikipedia.org/wiki/%DE%83%DE%A9%DE%82%DE%8B%DE%AB_%DE%87%DE%AA%DE%83%DE%A6%DE%80%DE%A6_%DE%86%DE%A6%DE%82%DE%B0%DE%82%DE%AC%DE%8D%DE%A8

ރީނދޫ އުރަހަ ކަންނެލި (ސައިންޓިފިކް ނަން: Thunnus albacares)ނުވަތަ (އިނގިރޭސި
ބަހުން: yellowfin tuna)އަކީ ރާއްޖޭގައި ކުރެވޭ ދޮށީގެ މަސްވެރިކަމުގައި ދެވަނައަށް
އެންމެ ގިނައިން ބޭނޭ ބާވަތެވެ. މިމަސް އާންމު ގޮތެއްގައި ކަޅުބިލަ މަސް އަދި
އެހެނިހެން ކަނޑުމަހުގެ ބާވަތްތަކާއެކު އައިން ހަދައިގެން ދަތުރުކޮށް އުޅެއެވެ.
މިއީ ވަރަށް ބޮޑެތިވާ ކަންނެއްޔެކެވެ. މިކަންނެލި ބޮޑެތިވީވީހެން ކަނޑުގެ އަޑިއަށް
ފިނިހިސާބުތަކަށް ދަތުރުކުރެއެވެ. ވުމާއެކު ބޮޑެތި ކަންނެލި ލޭނުއަޅައިގެންނާއި،
ދިރޭ އެންޖަހައިގެން ރާއްޖެއާއި ބޭރުގައުމު ތަކުގައިވެސް ބާނައި އުޅެއެވެ. މަހުގެ
ކާނާއަކީ މަސްމަހާ މެއްސާއި، ކަކުނި ފާނޑުގެ ސޫތްޕާއި، ބޯވަ ދިލަ މަހެވެ.



https://dv.wikipedia.org/wiki/%DE%83%DE%A8%DE%8A%DE%B0%DE%93%DE%B0_%DE%88%DE%AC%DE%8D%DE%A9_%DE%80%DE%AA%DE%82%DE%B0

ރިފްޓް ވެލީ ހުން (އިނގިރޭސި ބަހުން: Rift Valley Fever) އަކީ ކިއުލެކްސް އަދި
އީޑްސް މިދެބާވަތުގެ މަދިރީގެ ސަބަބުން ފެތުރޭ ބައްޔެކެވެ. މިބަލި އާންމުކޮށް
ފެންނަނީ އިރުމަތީ އަދި ދެކުނު އެފްރިކާގެ ހިސާބުތަކުންނެވެ. ބަލި ޖެހެނީ ފްލީބޯ
ވައިރަސް(އިނގިރޭސި ބަހުން: Phlebo virus) އާއި ތަޣައްޔަރުވެފައިވާ މަދިރިއެއް
އިންސާނާގެ ހަށިގަނޑުން ލޭބުއިމުގެ ތެރޭގައި މިވައިރަސް ހަށިގަނޑަށް ވާޞިލް
ވުމުންނެވެ.

ރިފްޓް ވެލީ ހުން ޖެހުމުން ހުންއައުން، ބޮލުގައި ރިހުން، ހޮނޑުލުން،
މޭނުބައިކުރުން، ހިތްނުތަނަވަސްވުން، ދާހިއްލުން، ހުޅުތަކުގައި ރިހުން،
މަސްތަކުގައި ރިހުން، އަދި ލޮލަށް ބާރުކުރުން، ފަދަ އުދަގޫތައް މެދުވެރި
ކުރުވައެވެ. ކެއްސާއިރު ލޭއައުން، ބޮޑުކަމުދާއިރު ލޭއައުން، ސިކުނޑި ދުޅަވުން، އަދި
ރެޓިނާގައި ލޭހިލުން، ފަދަ އަލާމާތްތައް ފެނުމަކީ މަދުން ނަމަވެސް ކުރިމަތިވެދާނެ
ކަންތައްތަކެވެ.



https://dv.wikipedia.org/wiki/%DE%83%DE%A8%DE%87%DE%AF%DE%91%DE%A9_%DE%96%DE%AC%DE%82%DE%AC%DE%87%DE%A8%DE%83%DE%AF%DE%8E%DE%AC_%DE%84%DE%A6%DE%8B%DE%A6%DE%83%DE%AA

މީލާދީން 16 ވަނަ ގަރުނު ފެށުނު ތަނާހެން ޕޯޗްގީޒުގެ ދަތުރުވެރިން ބްރެޒީލް އަށް
ދަތުރުކޮށްފައި ވެއެވެ. މިގޮތުން 1 ޖެނުއަރީ 1502 ގައި ބްރެޒިލްގައި ފަރުބަދަތައް
ވަށައިގެން ލެވިފައިވާ ހަނިމަގަކުން ވަދެވެން އޮންނަ އައްސޭރިއަކަށް ވާޞިލް ވިއެވެ.
މިބުނި މަގުން ވަންނަ އިރު 20 މޭލުގެ ދިގުމިނަށް ދެމިފައިވާ ފެންގަނޑެއް ވެއެވެ.
އަދި އެމީހުން މިހިސާބަށް ޖެނުއަރީ ފުރަތަމަ ދުވަހުގެ ކޯރު މިނަމުން ނަންދިނެވެ.

މިބުނި ފެނުގެ ބޮޑު މަގަކީ ހަގީގަތުގައި ކޯރެއް ނޫނެވެ. އެކަމަކު އެއީ ކަނޑާއި
ގުޅިގެން އައިސް ޝަހަރުގެ ތެރެއަށް ވަދެފައިވާ ކަނޑު އޮޅި އެކެވެ. ބްރެޒިލްގެ
ޓަމޮއިއޯ ދަރިކޮޅުގެ މީހުން މިތަނަށް ގްއަނަބަރާގެ ނަމުން ނަންދީފައި ވެއެވެ.
މާނައަކީ ކަނޑުގެ މުލައްދަނޑި އެވެ. ފުއްޕާ ހަމެއްގެ ބައްޓަމަށް އޮންނަ ގްއަނަބަރާ
ކަނޑު އޮޅީގެ ބަދަރުގެ އައްސޭރީގައި ހުޅަގަށް އޮންނަ ހިސާބަށް މިއަދު ކިޔަނީ ރިއޯ
ޑި ޖެނެއިރޯ އެވެ. މީގެ މާނައަކީ ޖެނުއަރީ ގެ ކޯރު އެވެ. އެހެން ކަމުން ރިއޯ ޑި
ޖެނެއިރޯގެ ބަނދަރު ކަމުގައި ބެލެވެނީ ގްއަނަބަރާ ކަނޑު އޮޅިއާއި އެޓްލާންޓިކް
ކަނޑު ގުޅިފައިވާ ހިސާބުން އެތެރެއެވެ.

ފެންނަ ފެނުމަށް ކޯރެއްގެ ސިފަޔަށް އޮންނަ މިބަދަރަކީ މިއަދު ރިއޯ ޑި ޖެނެއިރޯ އަށް
ޒިޔާރަތް ކުރާ މީހުންގެ ހިތްތަކުގައި އަޅައިގަންނަ އެންމެ ހިތްގައިމު އެން
މަންޒަރުކަމަށް ވަނީ ވެފައެވެ. ޔޫރަޕް މީހުން މިތަނަށް ބޯޓަފޯގޯގެ ކުޑަ ކަނޑުއޮޅި
މިނަމުން މުޚާތަބު ކޮށްފައި ވެއެވެ. އަދި ކުރިން ޓަމޮއިއޯ ދަރިކޮޅުގެ މީހުން
ގްއަނަބަރާ ކަނޑު އޮޅީގެ އިރުމަތީ އައްސޭރި ފަށަށް ނިޓެރޯއީގެ ނަންދީފައި ވެއެވެ.
މާނައަކީ ފޮރުވިފައިވާ ފެންތައް މިއެވެ.

ރިއޯ ޑި ޖެނެއިރޯ ބަދަރުގެ ވަށައިގެންވާ ފަރުބަދަތަކުގެ ތެރެއިން އެންމެ އުސް
ފަރުބަދަ އަށް ކިޔަނީ ކޯކޮވާޑޯ އެވެ. ކްރިސްޓް ޛަ ރިޑީމަރގެ ނަމުން ނަންދީފައިވާ
ބުދު ހުންނަނީ މިފަރުބަދަ މަތީގައެވެ. އެއީ ހަަމަބިމަށްވުރެ 2300 ފޫޓް އުހުގައެވެ.
މިއަދު ރިއޯ ޑި ޖެނެއިރޯ އަށް ޒިޔާރަތްކުރާ މީހުންގެ އެންމެ މުހިއްމު އެން
ޕޮއިންޓަކީ މިބަދަރެވެ.



https://dv.wikipedia.org/wiki/%DE%83%DE%A7%DE%96%DE%AA_%DE%86%DE%A6%DE%95%DE%AB%DE%83%DE%AA

ރާޖު ކަޕޫރު މިނަމަކީ އިންޑިޔާގެ ފިލްމީ މަސްރަހުގައި ރަން އަކުރުން ފަވާލެވިފައިވާ
ނަމެކެވެ. ޕްރިތްވީ ރާޖު ކަޕޫރު އާއި ރާމާ ކަޕޫރުގެ އެންމެ ދޮށީ ފިރިހެންދަރި ރާޖު
ކަޕޫރުގެ ފުރިހަމަ ނަމަކީ ރަންބީރު ރާޖު ކަޕޫރު އެވެ. އުފަންވެ ފައިވަނީ 14
ޑިސެމްބަރު 1924 ގައި ޕާކިސްތާނުގެ ޕިޝާވަރު ގައެވެ. ތަޢުލީމީ މަރުޙަލާގެ ކުރީކޮޅު
ކިޔަވާފައިވަނީ ވެސް ޕިޝާވަރު ގައެވެ. އެއަށްފަހު ކަލްކަތާ އަދި ބޮމްބޭގެ މަތީ
ސާނަވީ މަދަރުސާ އަކުން ތަޢުލީމް ހާޞިލްކޮށްފައި ވެއެވެ. ސާނަވީ ތަޢުލީމުގެ
ދުވަސްވަރު ވެސް ރާޖު ކަޕޫރު ގެ ޝައުގުވެރިކަން ހުރީ އެކްޓުކުރުމާއި ފިލްމު
ކުޅުމަށެވެ. ނަތީޖާއެއްގެ ގޮތުން ސުކޫލުން ވަކިވެ ފިލްމީ އޮއިވަރުގައި ދައުރު
ކުރަން ފެށިއެވެ. ސަރ އަހަރެން ކޮލެޖަކުން ދަސްވެ ނިވުމުން ވާނީ ކިހިނެއް؟ ގާނޫނީ
ވަކީލަކަށް ވާން ބޭނުންނަމަ ލޯ ކޮލެޖަށް ދެވިދާނެ. ޑޮކްޓަރަކަށް ވާން ބޭނުންނަމަ
މެޑިކަލް ކޮލެޖަށް ދެވިދާނެ. ފިލްމު އުފައްދަން ބޭނުން ނަމަ ދާނީ ކޮންތަނަކަށް؟
ސުކޫލުން ވަކިވި ސަބަބު އޮޅުން ފިލުވުމަށް ބައްޕަ ޕްރިތްވީ ރާޖު ކަޕޫރު ސުވާލު
ކުރުމުން ރާޖު ކަޕޫރު ބުނެފައި ވެއެވެ.

ފިލްމު ހެދުމުގެ މަސައްކަތުގައި އެހީތެރިއެއްގެ ގޮތަށް އުޅެމުން ބައެއް ފިލްމު
ތަކުގައި ބައްޕައާއި އެކު ހަރަކާތްތެރި ވެފައި ވެއެވެ. ފުރަތަމަ ފެނިގެންދިޔައީ
އުމުރުން 11 އަހަރުގައި 1951 ވަނަ އަހަރު ނިކުތް އިންގިލާބު އިންނެވެ. އެއަށްފަހު
ކުދިކުދި ރޯލްތައް ކުޅެފައިވާ ފިލްމްތަކުގެ ތެރޭގައި ގޯރީ، ހަމާރޭ ބާތު، ދިލްކީ
ރާނީ،ޖެއިލް ޔަތުރާ، ފަދަ ފިލްމްތައް ހިމެނެއެވެ. 1944 ގައި ބައްޕަ ޕްރިތްވީ ރާޖު
ކަޕޫރު ހިންގާ ތިއޭޓަރުގެ ކަންތައްތަކުގައި އިސްވެ ހަރަކާތްތެރި ވާންފެށިއެވެ. އަދި
ބައެއް ސްޓޭޖް ޑްރާމާ ތަކުގައި ބައިވެރި ވެފައި ވެއެވެ. އޭގެ ތެރޭގައި ޕަތަން،
ޝަކުންތާލާ، ދީވާރު ފަދަ ސްޓޭޖް ޑްރާމާތައް ހިމެނެއެވެ.

ރާޖު ކަޕޫރު އަކީ އެކްޓަރެކެވެ. ޑައިރެކްޓަރެކެވެ. ޕްރޮޑިއުސަރެކެވެ. އެޑިޓަރެކެވެ.
މިއުޒިކީ ފަންނާނެކެވެ. ވާހަކަ ލިޔުން ތެރިއެކެވެ. ކުރުގޮތަކަށް ބުނާނަމަ މުނިފޫހި
ފިލުވުމުގެ ގިނަ ހުނަރުތަކެއްގެ ވެރިއެކެވެ. ހިންދީ ފިލްމެއްގައި ފުރަތަމަ ފަހަރަށް
ބަތަލާ އަކު ބާތިންގ ސުއިޓެއްގައި ފެނިގެންދިޔައީ ރާޖު ކަޕޫރު އުފައްދައި
ޑައިރެކްޓްކޮށް އަދި އެކްޓްކޮށްފައިވާ ފިލްމް އާވާރާ ގައެވެ. 1951 ވަނަ އަހަރު
ނިކުތް މިފިލްމުގައި ރާޖު ކަޕޫރު އާއެކު ހަރަކާތްތެރި ވެފައިވަނީ ނަރުގިސް އެވެ.

ބޭރު ގައުމު ތަކެއްގައި ފުރަތަމަ ފަހަރަށް ދިގު މުއްދަތަކަށް ސިނަމާތަކުގައި އެޅުވި
ހިންދީ ފިލްމަކީ ވެސް 1964 ރާޖު ކަޕޫރު އުފައްދައި ޑައިރެކްޓްކޮށް އަދި
އެކްޓްކޮށްފައިވާ ފިލްމް ސަންގަމް އެވެ. ރާޖު ކަޕޫރުގެ ފިލްމަކުން ފިލްމީ އޮޅިގަނޑު
ގިރާކުރި ތަރިންގެ ތެރޭގައި 1973 ގައި ނިކުތް ބޮބީ އިން ރިޝީ ކަޕޫރު، އަދި ޑިމްޕަލް
ކަޕާޑިއާ، 1984 ގައި ނިކުތް އާސްމާން އިން ރާޖީވް ކަޕޫރު އަދި 1949 ގައި ނިކުތް
ބަރުސާތު އިން ނިއްމީ، އަދި މަންދާކިނީ، ޒީނަތު އަމަން ފަދަ ތަރިން ހިމެނެއެވެ.

ބަތަލެއްގެ ގޮތުން ތަޢާރަފްވެފައިވަނީ 1947 ވަނަ އަހަރު ނިކުތް ޑައިރެކްޓަރު ކޭދަރު
ޝަރުމާގެ ނީލް ކަމަލް' އިންނެވެ. ހަމަ އެއަރުގެ ތެރޭގައި އާރް ކޭ ފިލްމްސް ނަމުގައި
ފިލްމް ކުންފުންޏެއް ގާއިމްކޮށް ފިލްމު އުފެއްދުމުގެ މަސައްކަތް ފެށިއެވެ. ފުރަތަމަ
ޑައިރެކްޓް ކޮށްފައިވާ ފިލްމަކީ 1948 ގައި ނިކުމެފައިވާ އާގް އެވެ. ޢުމުރުން 23
އަހަރުގައި ޑައިރެކްޓްކޮށް ކުޅުނު މިފިލްމްގައި ރާޖު ކަޕޫރުއާއެކު ހަރަކާތްތެރި
ވެފައިވަނީ ނަރުގިސް އެވެ. އާގް އަށް ބޮކްސް އޮފީހުގައި މާބޮޑު ކާމީޔާބެއް ނުލިބުނު
ނަމަވެސް 1949 ވަނަ އަހަރު ނިކުތް ބަރުސާތު ވެގެންދިޔައީ ބެލުންތެރިންގެ ތާއީދު
ފުރިހަމައަށް ލިބުނު ފިލްމަކަށެވެ.

ރާޖު ކަޕޫރު އުފައްދައިފައިވާ ފިލްމްތަކާއި، އަދި ބަތަލެއްގެ ބައި ކުޅެފައިވާ
ފިލްމްތަކުގެ ތެރެއިން 1949ގައި ރިލީޒްވި ބަރުސާތު'، 1950ގައި ރިލީޒްވި، ސަރުގަމް،
1951ގައި ރިލީޒްވި އާވާރާ، 1955 ވަނަ އަހަރު ރިލީޒްވި ޝްރީ420، 1958ގައި ރިލީޒްވި
ޕަރުވާރިސް، 1959ގައި ރިލީޒްވި އަނާޅީ، ދޯއުސްތާދު، 1963 ގައި ރިލީޒްވި ދިލްހީ
ތޯހޭ، ދިލް އޭކް މަންދިރު، 1964 ގައި ރިލީޒްވި ސަންގަމް، 1973ގައި ރިލީޒްވި ބޮބީ،
އަދި 1985 ގައި ރިލީޒްވި ރާމް ތެރީ ގަންގާ މޭލް ފަދަ ފިލްމް ތަކަކީ ފާހަގަކޮށްލެވޭ
ފަދަ ބައެއް ފިލްމް ތަކެވެ.

މިފިލްމުތަކުގެ އިތުރުން އާވާރާ އަދި ސަންގަމް ފަދަ ފިލްމްތައް ވަނީ ޢަރަބި ދުނިޔެ
އަދި ކުރީގެ ސޯވިއެޓް ޔޫނިއަންއާއި ޔޫރަޕްގެ ބައެއް ގައުމުތަކުގައި އެދުވަސްވަރު
ބޮޑު ކާމިޔާބީއެއް ހޯދާފައެވެ. ސަންގަމް އަކީ ރާޖު ކަޕޫރު ކުޅުނު ފުރަތަމަ ކުލަ
ފިލްމެވެ. 1959 ގައި ރިލީޒްވި އަނާޅީގައި ކުޅެފައިވާ ބައިން ފިލްމް ފެއަރ އެވޯޑްގެ
ބެސްޓް އެކްޓަރުގެ މަގާމް ލިބިފައިވެއެވެ. 1960ގައި ރިލީޒްވި ޖިސްދޭސްމޭ ގަންގާ
ރެހެތީހޭ ގައި ކުޅެފައިވާ ރޯލުން ވެސް ފިލްމް ފެއަރ އެވޯޑް ބެސްޓް އެކްޓަރކަން
ލިބިފައިވެއެވެ. 1964 ގައި ރިލީޒްވި ސަންގަމް އިން ބެސްޓް ޑައިރެކްޓަރގެ މަގާމް
ފިލްމް ފެއަރ އެވޯޑްގައި ލިބުނު އިރު 1971 ގައި ރިލީޒްވި މޭރާ ނާމް ޖޯކަރު އިން
ވެސް ފިލްމް ފެއަރ އެވޯޑް ބެސްޓް ޑައިރެކްޓަރު ކަން ލިބިފައިވެއެވެ.

40 އަހަރުވީ ދިގު ފިލްމީ ހަޔާތުގައި ރާޖު ކަޕޫރުވަނީ 19 ފިލްމު ޕްރޮޑިއުސްކޮށް، 9
ފިލްމް ޑައިރެކްޓްކޮށް، އަދި 80 އަށްވުރެ ގިނަ ފިލްމްތަކުގައި ހަރަކާތްތެރި
ވެފައެވެ. އިންޑިޔާގެ ފިލްމީ މައިދާނަށް ކޮށްފައިވާ ޚިދުމަތްތައް އަގު ވަޒަންކޮށް
އެކަން ފާހަގަ ކުރުމުގެ ގޮތުން އިންޑިޔާގެ ސަރުކާރުގެ ފަރާތުންދޭ ދާދާ ސާހެބް
ޕަލްކޭ އެވޯޑް 1988 ގައި ރާޖު ކަޕޫރަށް ދެވިފައި ވެއެވެ. މީގެ އިތުރުން ޝޯމޭން
އޮފްދަ މިލޭނިއަމް ގެ ލަގަބުވެސް ރާޖު ކަޕޫރަށް ދެވިފައި ވެއެވެ.

ރާޖު ކަޕޫރު އުމުރުން 22 އަހަރުގައި ކްރިޝްނާ ކަޕޫރު އާއި ކައިވެނި ކޮށްފައިވަނީ
1946 ވަނަ އަހަރު އެވެ. އެދެމީހުންނަށް 5 ކުދިން ލިބިފައިވެއެވެ. އެއީ ރަންދީރު
ކަޕޫރުރީޓޫ ކަޕޫރު،ރިޝީ ކަޕޫރު،ރީމާ ކަޕޫރު، އަދި ރާޖީވް ކަޕޫރު އެވެ. 1950ގެ
އަހަރު ތަކުގައި ފިލްމީ ބަތަލާ ނަރުގިސް އާއި ދެމެދު ޒަމާންވީ ދިގުމުއްދަތަކަށް
ގާތްގުޅުމެއް އުފެދިގެން ދިޔަކަމަށް އަޑުތައް ފެތުރިގެން ދިޔައެވެ. ރާޖު ކަޕޫރު
ދުނިޔެ ދޫކޮށްފައިވަނީ އުމުރުން 60 އަހަރުގައި 2 ޖޫން 1988 ގައި ގުރުދާ ފޭލްވުމުގެ
ސަބަބުންނެވެ.



https://dv.wikipedia.org/wiki/%DE%83%DE%A6%DE%9A%DE%AA%DE%9D%DE%B0

ރަޚުޝް (ފާރިސީ: رخش މާނައަކީ ވިދުން ގަދަ) އަކީ ފާރިސްކަރައިގެ މަޝްހޫރު
ޅެންވެރިޔާ، ފިރުދޯސީ ލިޔުއްވި ޝާހްނާމާގެ ބަތަލް، ރުސްތުމްގެ އަހެވެ. 

ރަޚުޝްގެ ކުލަކަމުގައި ބުނެވެނީ "ކުކުން ކުނޑިތަކެއްގެ މައްޗަށް ފަތުރާލެވިފައިވާ
ފިނިފެންމާ ފިޔަތަކެއް ފަދަ" ކަމުގައެވެ. މި އަސް ރުސްތުމަށް ފުރަތަމަ ފެނުނީ
ޒުބަލިސްތާން އަދި ކާބުލުން ގެނައި އަސްތަކެއްގެ ތެރެއިންނެވެ. އޭރު އެއީ ޅަ
އަހަކެވެ. ނަަމަވެސް އެ އަހަށް ލިބިފައި ވަނީ ސިންގާއެއްގެ ވަރުގަދަ މޭކައްޓާއި
ކޮނޑެވެ. އަދި އެތެއްހައި ބާރުގަދައެވެ. އޭތީގެ ތޫނުފިލިކަމާއި ތެދުވެރިކަމުގެ
ވާހަަކަ މަޝްހޫރުވެފައި ވެއެވެ. ރުސްތުމް ފިޔަވާ އެހެން އެއްވެސް މީހަކު ރަޚުޝްއަށް
ސަވާރެއް ނުވެއެވެ. އަދި ރަޚުޝްގެ ސާހިބަކަށް ރުސްތުމް ނޫން މީހަކު ބަލައެއްވެސް
ނުމެގަނޭ މެއެވެ. މީގެ އިތުރުން ރަޚުޝް އަކީ ފާތިޚް ރުސްތުމް ސަވާރުވި ހަމައެކަނި
އަހެވެ. ރުސްތުމްގެ ވަރުގަދަކަމާއި ބަރުދަން މަތިކަމުން މިނޫން އަހަކަށް
ސަވާރުވެެއްޖެ ނަމަ، އެ އަހެއް މަރުވެދާނެއެވެ. 



https://dv.wikipedia.org/wiki/%DE%83%DE%A6%DE%88%DE%A6

ރަވަ (އިނގިރޭސި ބަހުން: Eye lid margin)އަކީ ލޮލުގެ ކައިރިފަށެވެ. މިއީ ލޮލުގައި
އެސްފިޔަފަޅައިފައި ހުންނަތަން ވެސް މެއެވެ. މިއީ ލޯ ރައްކާކޮށް ހިމާޔަތްކޮށްދޭ
ހަމުގެ ތުނި ފަށަލަ އެކެވެ. ލޮލުގެ ރަވައިގައި އެކުލެވޭ ހަމަކީ އިންސާނާގެ
ހަށިގަނޑުގައިވާ ހަންގަނޑުގައި ހިމެނޭ އެންމެ ތުނި ހަމެވެ. މިބޯމިއަން ގްލޭންޑް
ތައް ހުންނަނީ ލޮލުގެ ރަވައިގެ ތެރޭގައެވެ. ކަރުނަ އިގެ ތެރޭގައި ހިމެނޭ ސަރުބީ
ނުވަތަ ތެލުގެ ބައި ދޫކުރަނީ މިބުނި ގްލޭންޑް ތަކުންނެވެ. މީގެ އިތުރުން ލޮލުގެ
ރަވައިގެ ތެރޭގައި ދާ ބޭރުކުރާ ގްލޭންޑް ތައް ވެސް ހިމެނެއެވެ. ތަފާތު 6 ފަށަލައެއް
ލޮލުގެ ރަވައިގެ ތެރޭގައި ހިމެނެއެވެ.



https://dv.wikipedia.org/wiki/%DE%83%DE%A6%DE%87%DE%A8%DE%88%DE%AC%DE%83%DE%A8%DE%89%DE%A6%DE%90%DE%B0

ރައިވެރިމަސް(ސައިންޓިފިކް ނަން: Sargocentron spiniferum)ނުވަތަ (އިނގިރޭސި
ބަހުން: Sabre squirrelfish)އަކީ އާންމުކޮށް ރާއްޖޭގެ ތިލަ ފަރުފަޅުގެ ބޭރުގެ
މުރަކަތަކުގެ ކައިރީގައި އުޅޭ މަހެކެވެ. މިއީ ދިވެހިން ދަންނަ މަޝްހޫރު މަހެކެވެ.
ރައިވެރިމަހަކީ ހަރު ހަންގަނޑެއް އޮންނަ ކެއުމުގައި އަނގަޔަށް މީރު މަހެކެވެ.
ނަމަވެސް ކައްޓާއި ހުޅުނބުގެ ތޫނުކަމުން ގިނަބަޔަކު މިމަހުގެ ބޭނުމެއް ނުކުރެއެވެ.
މިބާވަތުގެ މަހުގެ އާއިލާގެ ތެރޭގައި ހިމެނޭ އިސްކޮޅުން އެންމެ ބޮޑު މަހަކީ މިއެވެ.
މިމަސް އެންމެ ބޮޑުވަނީ 45 ސެންޓި މީޓަރަށެވެ. ރޭގަނޑުކުރާ ކެޔޮޅު ކަމުގައި
އެއްހިސާބު ގަނޑަކުން ގިނައަދަދަކަށް މިބާވަތުގެ މަސް ބޭނެއެވެ. ރައިވެރިމަހަކީ
ހަތާތަކުގެ ނިވަލުގައި ދުވާލުގެ ވަގުތުތައް ހޭދަކުރުމަށްފަހު ރޭގަނޑު ބައިބަޔަށް
ނުކުމެއުޅޭ މަހެކެވެ. ރައިވެރިމަސް ގިނައިން ކައިއުޅެނީ ކަކުނި ފާނޑުގެ ސޫތްޕެވެ.
އަދި މަދުމަދުން ކުދިމަސް ކައިއުޅެއެވެ.



https://dv.wikipedia.org/wiki/%DE%83%DE%A6%DE%82%DE%B0%DE%84%DE%A9%DE%83%DE%AA_%DE%86%DE%A6%DE%95%DE%AB%DE%83%DE%AA

ރަންބީރު ކަޕޫރަކީ ރިޝީ ކަޕޫރު އާއި ނީޓޫ ސިންގ ގެ ފިރިހެން ދަރިފުޅެވެ. ރަންބީރު
ކަޕޫރު ގެ ފުރަތަމަ ފިލްމް މިއަހަރުގެ ތެރޭގައި ރިލީޒް ވާނޭ ކަމަށް ބެލެވެއެވެ.
ރަންބީރު ކަޕޫރު ހިންދީ ފިލްމީ އޮޅިގަނޑު ގިރާކުރުމަށް ނިންމާފައިވާ ފިލްމް
ޑައިރެކްޓަރ ސަންޖޭލީލާ ބާންސަލީގެ ސާވަރިޔާ ހެދުމުގެ މަސައްކަތް މިހާރު ދަނީ
ކުރަމުންނެވެ.

ރަންބީރު ކަޕޫރު އާއެކު މިބުނި ފިލްމް ސާވަރިޔާގައި ހަރަކާތްތެރިވާނީ ހިންދީ ފިލްމީ
ބަތަލު އަނިލް ކަޕޫރުގެ އަންހެން ދަރިފުޅު ސޮނާމް ކަޕޫރު އެވެ. ދާދި ފަހުން
ބޭއްވުނު ޒީ ސިނަމާ އެވޯޑްގައި މިދެމީހުން އެކުގައި ސާވަރިޔާ އިން ފެނިގެންދާނެ
ކަމަށް ރިޝީ ކަޕޫރު ވެސް ވަނީ ބެލުންތެރިންނަށް ޔަގީންކޮށް ދީފައެވެ.

ރަންބީރު ކަޕޫރު ވަނީ މީގެ ކުރިން ޑައިރެކްޓަރ ސަންޖޭލީލާ އަށް ތަފާތު ފިލްމްތައް
ހެދުމުގައި އެހީތެރި ވެދީފައެވެ. އެގޮތުން ދޭވްދާސް އަދި ބްލެކް ހެދުމުގައި
ރަންބީރު ކަޕޫރު ވަނީ ބައިވެރި ވެފައެވެ. ރަންބީރު ކަޕޫރުގެ ފުރަތަމަ ފިލްމް
ނުނިކުންނަނީސް މިހާރު ވެސް ދެފިލްމެއް ކުޅުމުގެ ފުރުޞަތު ލިބިފައި ވެއެވެ. އެއީ
ކަލާޝް އަދި ދޫމް3 އެވެ.



https://dv.wikipedia.org/wiki/%DE%83%DE%A6%DE%82%DE%B0%DE%83%DE%AE%DE%82%DE%8E%DE%AA_%DE%83%DE%A6%DE%87%DE%A8%DE%88%DE%AC%DE%83%DE%A8%DE%89%DE%A6%DE%90%DE%B0

ރަންރޮނގު ރައިވެރިމަސް (ސައިންޓިފިކް ނަން: Neoniphon aurolineatus)ނުވަތަ
(އިނގިރޭސި ބަހުން: Yellowstriped squirrelfish)އަކީ ގިނަ ރައިވެރިމަހާ ޚިލާފަށް
މާފުނުގައި އުޅޭ މަހެކެވެ. އާއްމު ގޮތެއްގައި އުޅެނީ 40 މީޓަރަށްވުރެ ފުން
ފަރުތަކުގައެވެ. ވުމާއެކު ދިވެހި މަސްވެރިންނަށާއި ފަރުފަރަށްއެރި ފީނާއުޅޭ
މީހުންނަށް މިއީ ގިނައިން ފެންނަ މަހެއްނޫނެވެ. މިއީ އިންޑިޔާ ކަނޑުގެ ބޮޑު
ސަރަހައްދަށް ބެހިފައިވާ މަހެއް ކަމުގައި ވިޔަސް މިބާވަތް ރިކޯޑް ކުރެވިފައިވަނީ
ވަރަށް މަދުންނެވެ. ދިވެހިން ރޭގަނޑު ނަނުފައްތައިގެން ކުރާ ކެޔޮޅުކަމުގައި
މިބާވަތް ވަރަށް މަދުން ބޭނިފައި ހުރުމަކީ އެކަށީގެންވާ ކަމެކެވެ.

މިއީ ދިވެހި މަސްވެރިންނަށް ގިނައިން ފެންނަ މަހަކަށް ނުވުމާއެކު މިމަހަށް ދިވެހިން
ކިޔާއުޅޭ ނަމެއް ރިކޯޑްކުރެވިފައި ނެތުމާއެކުމަހުގައި ހުންނަ އެންމެ ފާހަގަކުރެވޭ
ސިފަޔަށް ބަލާ މަހަށްކިޔާ ޢިލްމީ ނަމާ ގުޅޭގޮތުން މިމަހަށް ރަންރޮނގު ރައިވެރިމަސް
ކިޔާ ނަންދީފައިވަނީ އެވެ.



https://dv.wikipedia.org/wiki/%DE%83%DE%A6%DE%82%DE%91%DE%AB

ރަނޑޫ އަކީ ކަނޑޫގަސްހެން ގަސް ހުންނަ އެއަށްވުރެ ބޮޑެތި އެއްޗެހި އަޅާ ގަހެހެކެވެ.
ރަނޑޫ އަކީ ވެސް ޗަސްބިމުގައި ހެދޭގަހެކެވެ. ރަނޑޫ ގަހުގެ ލަކުޑި އަށް ވެސް ރަނޑޫ
ކިޔައެވެ. ހަމަ މިހެން ރަނޑޫ ގަހުގެ ވައް އަށް ވެސް ކިޔަނީ ރަނޑޫ އެވެ. މިވަކަކީ،
މަލުން ނުކުންނަ ހިމަދިގުކޮށް ދެކޮޅަށްތޫރިކޮށް ހުންނަ ތޮޅިއެކެވެ. މިވައް
ދޮންނުވާއިރު، ހުންނަނީ ފެހިކުލައިގައެވެ. ދޮންވުމުން ރަތްފެހިކުލައަކަށް
ބަދަލުވެއެވެ. މިވަކަކީ، ފަލަމަޑީގެ ގޮތުގައި ކެއުމަށްވެސް ބޭނުންކޮށްއުޅޭ
އެއްޗެކެވެ. ރަނޑޫ އާންމު ގޮތެއްގައި ކަނޑޫއަށްވުރެ ސައިޒުން ބޮޑުވާނެއެވެ.
ރާއްޖޭގެ ކަނޑޫ ފާތަކުގައިވެސް ރަނޑޫ ހެދިފައި ހުންނަކަމަށް ވެއެވެ.



https://dv.wikipedia.org/wiki/%DE%83%DE%A6%DE%80%DE%A8%DE%89%DE%AA%DE%8E%DE%AC_%DE%86%DE%A6%DE%83%DE%AA

ރަހިމުގެ ކަރު (އިނގިރޭސި ބަހުން: Cervix)އަކީ ރަހިމުގެ ތިރީގައި ހިމަކޮށް އިންނަ
ބައެވެ. ދިވެހި ބަހުން ބައެއް ފަހަރު ރަހިމުގެ ކަރަށް ރަހިމުގެ ދޮރު މިހެން ވެސް
ކިޔައި އުޅެއެވެ. ރަހިމުގެ ކަރު ހުޅުވިފައި އިންނަނީ އަންހެނާގެ ޖިންސީ
ގުނަވަނަށެވެ. ރަހިމުގެ ކަރު އިންނަނީ ސިލިންޑަރެއް ނުވަތަ ކޯން އެއްގެ
ބައްޓަމަށެވެ. ރަހިމުގެ ކަރުން އަންހެނާގެ ޖިންސީ ގުނަވަނުގެ ތެރެއަށް ނިކުމެފައި
އިންނަ ބަޔަށް ކިޔަނީ އެކްޓޮސާރވިކްސް(Ectocervix) އެވެ. މިބައިގެ ދިގުމިނުގައި 3
ސެންޓިމީޓަރު އަދި ފުޅާމިނުގައި 2.5 ސެންޓިމީޓަރު ހުރެއެވެ. ރަހިމުގެ ކަރުން
ރަހިމުގެ ތެރެއަށް ހުޅުވާދޭ ތަނަށް ކިޔަނީ އިންޓާރނަލް އޮސް(Internal Os) އެވެ.
އަދި ރަހިމުގެ ކަރުން އަންހެނާގެ ޖިންސީ ގުނަވަނަށް ހުޅުވާދޭ ތަނަށް ކިޔަނީ
އެކްސްޓާރނަލް އޮސް(External Os) އެވެ.



https://dv.wikipedia.org/wiki/%DE%82%DE%AD%DE%8A%DE%A6%DE%8C%DE%AA%DE%8E%DE%AC_%DE%89%DE%A6%DE%8E%DE%AA

ނޭފަތުގެ މަގު ނުވަތަ (އިނގިރޭސި ބަހުން: Nasal cavity) އަކީ ނޭފަތުގެ ހިނދުރީގެ
އެތެރެއެވެ. މިއީ މޫނުގެ މެދުގައި ނޭފަތުގެ ތެރޭގައި ވައި ޖަމާވެފައި ހުންނަ
ތަނެކެވެ. ނޭވާލުމުގެ ތެރޭގައި ނޭފަތުގެ މަގު ހުރަސްކޮށް ވައި ދައުރުވާ
ދައުރުވުމުގައި އެވައި ފިނި ނުވަތަ މަޑު ތެތްކަމެއް ހުންނަ އެއްޗަކަށް ހަދައެވެ.
އަދި މިހިސާބުގައި ހިމެނޭ ކުދިކުދި ލޯލި އިސްތަށި ތަކުގެ އެހީގައި ވައިގެ ތެރޭގައި
ހިމެނޭ ހިރަފުހާއި، އެހެނިހެން ހަށިގަނޑާ ބީރައްޓަހި މާއްދާތައް ވަކިކޮށް
ހަށިގަނޑުން ބޭރުކުރުވައެވެ. ހަމަ މިގޮތަށް ނޭފަތުގެ މަގުގައި އުފެދޭ ދަވަ މިބުނި
ލޯލި އިސްތަށި ތަކުގެ އެހީގައި ފަހަތަށް ގެންގޮސް އަރުތެރެއަށް ފޯރުކުރުވައި،
ދިރުވާލައެވެ.



https://dv.wikipedia.org/wiki/%DE%82%DE%A9%DE%93%DE%AB_%DE%90%DE%A8%DE%82%DE%B0%DE%8E

ނީޓޫ ސިންގ ނުވަތަ ނީޓޫ ކަޕޫރުގެ ހުނަރު ކުޑަކުއްޖެއްގެ ގޮތުގައި ފުރަތަމަ ފެނިގެން
ގޮސްފައިވަނީ 1966 ގައި ނިކުތް ސޫރަޖް އިންނާއި، 1968 ގައި ނިކުތް ދޯ ކަލިޔާން
އިންނެވެ. ބަތަލާއެއްގެ ހައިސިއްޔަތުން ފުރަތަމަ ފެނިގެން ދިޔައީ 1973ގައި ރަންދީރު
ކަޕޫރާއި އެކު ކުޅެފައިވާ ރިކްޝަވާލާ އިންނެވެ.

ނީޓޫ ސިންގ ހިންދީ 25 އަށްވުރެ ގިނަ ފިލްމްތަކުގައި ހަރަކާތްތެރި ވެފައި ވެއެވެ.
އޭގެ ތެރެއިން ފާހަގަ ކޮށްލެވޭ ފިލްމްތަކުގެ ތެރޭގައި 1968 ގައި ނިކުތް ދޯކަލިޔާން،
1975ގައި ނިކުތް ކޭލްކޭލް މޭ، ދީވާރު، 1976ގައި ނިކުތް ކަބީކަބީ، 1977ގައި ނިކުތް
ދަރަމް ވީރު، ޕްރިޔާތަމާ، އަމަރް އަކްބަރު އެންތޮނީ، ދޫޝްރީ އާދްމީ، ޕަރްވަރިޝް،
1978ގައި ނިކުތް ކަސްމޭ ވާދޭ، އަދި 1979ގައި ނިކުތް ކާލާ ޕަތަރު ފަދަ ފިލްމްތައް
ހިމެނެއެވެ.

1979 ގައި ރިޝީ ކަޕޫރު އާއި ކައިވެނި ކުރުމަށްފަހު ނީޓޫ ސިންގ ވަނީ ފިލްމު ކުޅުން
ހުއްޓާލާފައެވެ. ރިޝީ ކަޕޫރާއި ނީޓޫ ސިންގ އަށް ދެކުދިން ލިބިފައި ވެއެވެ. އެއީ
ރަންބީރު ކަޕޫރު އަދި ރިދިމާ ކަޕޫރު އެވެ. ރަންބީރު ކަޕޫރު މިހާރު ދަނީ ފިލްމީ
ބަތަލް އަނިލް ކަޕޫރުގެ ދަރިފުޅު ސޮނާމް ކަޕޫރު އާއެކު ސާވަރިޔާ ކިޔާ ފިލްމަކުން
ފިލްމީ މަސްރަހަށް ނިކުތުމަށް ތައްޔާރު ވަމުންނެވެ.



https://dv.wikipedia.org/wiki/%DE%82%DE%A8%DE%94%DE%A6%DE%8A%DE%A6%DE%8C%DE%A8_%DE%83%DE%A9%DE%82%DE%8B%DE%AB%DE%88%DE%A7_%DE%84%DE%A6%DE%8D%DE%A8

ނިޔަފަތި ރީނދޫވާ ބަލި(އިނގިރޭސި ބަހުން: Yellow nail syndrome) އަކީ ވަރަށް މަދުން
ނަމަވެސް ދިމާވާ ޞިއްޙީ މައްސަލަ އެކެވެ. މިބަލި ޖެހުމުން ފެނިދާނެ އަލާމާތްތަކުގެ
ތެރޭގައި ، ފުއްޕާމޭގެ ވަށައިގެން އޮންނަ ދުލިފަށް ގެ ތެރެއަށް ފެންފޭދި ޖަމާވުން،
ގޮށްތައް ދުޅަވެ ބޮޑުވުން، އަދި ނިޔަފަތި ރީނދޫވުން ހިމެނެއެވެ. ނުވަތަ
ނިޔަފަތީގައި ރީނދޫ ކުލަ ޖެހުން ހިމެނެއެވެ. ނިޔަފަތި ރީނދޫވާ ބަލި ޖެހޭ މީހުންގެ
ތެރެއިން 40 އިންސައްތަ މީހުންނަށް ވައިނޮޅީގެ ކަފި ފުޅާވުން ކުރިމަތިވާކަމަށް
ވެއެވެ. ބޮޑެތި މީހުންނަށް ޖެހޭ މިބައްޔާއެކު ބައެއްފަހަރު ދާއިމީ ގޮތަކަށް
ސައިނަސް ޖެހުން ، އަދި ދާއިމީ ގޮތެއްގައި ކެއްސުން ފަދަ އުދަގޫތައް ވެސް ކުރިމަތި
ކުރުވައެވެ. މިބަލި ޖެހުމުން ނިޔަފަތި ތައް ބޯވެ، ނިޔަފަތި ތަކުގެ ފެހި-ރީނދޫ
ކުލައެއް ޖަހައެވެ.



https://dv.wikipedia.org/wiki/%DE%82%DE%A8%DE%8E%DE%AB%DE%80%DE%AA%DE%8B%DE%AA_%DE%86%DE%A7%DE%85%DE%AA

ނިގޫހުދު ކާޅު(ސައިންޓިފިކް ނަން: Acanthurus thompsoni)ނުވަތަ (އިނގިރޭސި ބަހުން:
Thompson's surgeonfish)އަކީ ރާއްޖޭގެ ފަރުފަޅުތަކުގެ ބޭރުގައި ގިނައިން އުޅޭ
ކަނޑުކާޅު އާއިލާގެ މަހެކެވެ. މިއީ ފަތިކޮށް ހުންނަ މަހެވެ. ދިވެހިން އާންމުކޮށް
ކެއުމަށް ބޭނުންކޮށް އުޅޭ މަހެއް ނޫން ކަމުގައި ވިޔަސް މިއީ ކެއުމަށް އެންމެ ރަގަޅު
މަހެކެވެ. ފަރުފަޅުތަކުގައި ދާއަޅައިގެންކުރާ މަސްވެރިކަމުގައި މިބާވަތުގެ މަސް
ގިނައިން ހިފެއެވެ. މިއީ އައިން ހަދައިގެން ވެސް ފަރުފަޅުތަކުގެ ބޭރުގައި އުޅޭ
މަހެކެވެ. ދިވެހި މަސްވެރިން އެންމަހަށް ފިލިކުރުމުން ފިލިކާންވެގެން ތޮއްޖެހޭ
މަސްތަކުގެ ތެރޭގައި މިބާވަތުގެ ކާޅު ގިނައިން އުޅޭކަން ފާހަގަ ކުރެވެއެވެ. މަހުގެ
އަނގަ ކުޑައެވެ. ނިގޫފަތުގެ ކޮޅު ހުންނަނީ ހަނދުފަޅި ބުރަށް ކަފިކޮށެވެ. މިމަސް
އެންމެ ބޮޑުވަނީ 27 ސެންޓި މީޓަރަށެވެ. މިމަސް އާންމު ގޮތެއްގައި އުޅެނީ 70
މީޓަރަށްވުރެ ތިލަ ހިސާބު ތަކުގައެވެ. މަހުގެ އާންމު ކާނާއަކީ ކުދި ފަނިފަކުސައެވެ.
މަހުގެ ބުރަކަށިމަތީ ކޮތަރީގައި 9 ހަރުކައްޓާއެކު 23 އާއި 26 އާއި ދެމެދުގެ
އަދަދަކަށް މަޑުކަށި ހުރެއެވެ. ބަނޑުދަށް ފަރާތު ކޮތަރީގައި 3 ހަރުކައްޓާއެކު 23
އާއި 26 އާއި ދެމެދުގެ އަދަދަކަށް މަޑުކަށި ހުރެއެވެ. މަހުގެ ކުލައަކީ ގަދަ މުށި
ކުލައެވެ. ނިގޫފަތުގެ ކުލައަކީ ހުދުކުލަ އެވެ. މިއީ ދެނެގަންނަން ފަސޭހަ ސިފަތަކެއް
ހުރިމަހެކެވެ. މިމަހަށް ކިޔާ ވަކި ޚާއްޞަ ނަމެއް ރިކޯޑް ކުރެވިފައި ނެތުމާއެކު
މަހުގެ އެންމެ ފާޅުކޮށް ހުންނަ ދެނެގަތުމަށް ފަސޭހަ ސިފައެއް ކަމުގައިވާ ނިގުލުގެ
ކުލައަށް ބަލާ ނިގޫހުދު ކާޅު ކިޔާފައިވަނީ އެވެ.



https://dv.wikipedia.org/wiki/%DE%82%DE%A8%DE%87%DE%AA%DE%89%DE%A7_%DE%89%DE%AA%DE%99%DE%A6%DE%87%DE%B0%DE%89%DE%A6%DE%8B%DE%AA

ނިއުމާ މުޙައްމަދު ދިވެހި ފިލްމީ އޮޅިގަނޑު ގިރާކުރީ 1995 ވަނަ އަހަރު ދިވެހި
ޓީވީން ދެއްކި ފުރަތަމަ ދިވެހި ޑްރާމާ ސިލްސިލާ ހިތި ތަޖުރިބާ އިންނެވެ. ޢަލީ
ޝަމީލް، އާމިނަތު ރަޝީދާ، އަދި ޢާރިފާ އިބްރާހީމް ލީޑްރޯލް ތަކުގައި ނިޢުމާ
އެކުގައި ފެނިގެންދާ މިޑްރާމާ އަކީ ޢައިޝަތު ނީނާގެ އަވާމެންދުރު ވާހަކައިގެ
މައްޗަށް ތައްޔާރު ކުރެވުނު ޑްރާމާ އެކެވެ. މިޑްރާމާގައި ނިޢުމާ ކުޅެފައިވަނީ
ރާއްޖެތެރެއިން މާލެއަށް ގެންނަ ކުއްޖަކު ގޭގެ ޞާހިބު މީހާއާއި ރައްޓަހިވެ،
އޭނާއާއި ކައިވެނިކޮށްގެން އުޅޭ އަންހެންކުއްޖެއްގެ ބައެވެ. މިއީ ދިވެހި ޓީޥީން
ޕްރޮޑިއުސްކޮށް ޓީވީގެ ޑައިރެކްޓަރ މަރިޔަމް ޝައުގީ ޑައިރެކްޓްކޮށްފައިވާ ޑްރާމާ
ސިލްސިލާ އެކެވެ.

ނިއުމާވަނީ މިހާތަނަށް 1000 އަށްވުރެ ގިނަ ވީޑިއޯ ލަވަ ކުޅެދީފައެވެ. އަދި 20
ޑްރާމާ އާއި، 34 ފިލްމެއްގައި ( 6ޖޫން 2008 އާއިހަމައަށް) ހަރަކާތްތެރި ވެފައި
ވެއެވެ. އެގޮތުން ނިޢުމާ ކުޅެފައިވާ ފާހަގަ ކޮށްލެވޭ ފިލްމް ތަކުގެ ތެރޭގައި 1998
ވަނަ އަހަރު ނިކުތް ޑައިރެކްޓަރ ޢީސާ ޝަރީފްގެ ފަތިސް ހަނދުވަރު، 1999 ވަނަ އަހަރު
ނިކުތް ފަރިވާ ފިލްމްސްގެ ބަދަލު، 2002 ވަނަ އަހަރު ނިކުތް ޑައިރެކްޓަރ ފީރޯޒް
އައިޝަތު ގެ ހިތް އެދެނީ، 2003 ވަނަ އަހަރު ނިކުތް ޑައިރެކްޓަރ ޢީސާ ޝަރީފްގެ ގިނި
ހިލަ، 2004 ވަނަ އަހަރު ނިކުތް ޑައިރެކްޓަރ ފާތިމަތު ނަހުލާގެ ކަލާޔާ ނުލާ، 2005
ވަނަ އަހަރު ނިކުތް ޑައިރެކްޓަރ އަޙުމަދު ނިމާލް ގެ ދަރިންނަށްޓަކައި، 2006 ވަނަ
އަހަރު ނިކުތް ޑައިރެކްޓަރ އަހުމަދު ނިމާލް ގެ ހިޔަނި، އަދި 2008 ވަނަ އަހަރު
ނިކުތް ޑައިރެކްޓަރ ފާތިމަތު ނަޙުލާގެ ޔޫސުފް ފަދަ ފިލްމްތައް ހިމެނެއެވެ.

ނިޢުމާ މުޙައްމަދު ކުޅެފައިވާ ފިލްމް ތަކުގެ ތެރެއިން ބެލުންތެރިންގެ ތަރުޙީބު
އެންމެ ބޮޑަށް ލިބިގެން ގޮސްފައިވަނީ ފަތިސް ހަނދުވަރުގައި ކުޅެފައިވާ ރޯލަށެވެ.
ނިޢުމާ، ރީކޯ މޫސާ، ޢާރިފާ، ޝަމީލް، ޝެލީ އިސްރޯލްތައް ކުޅުނު މިފިލްމްގެ 33 ހައުސް
ފުލްޝޯ ދައްކާފައި ވެއެވެ. ބިންމާ ވަޙީދު ލިޔެފައިވާ ބިރުވެރި ވާހަކައަކަށް ޢީސާ
ޝަރީފް ޑައިރެކްޓްކޮށް ސްލޭމް ސްޓޫޑިއޯއިން އަސްލަމް ރަޝީދު ޕްރޮޑިއުސްކުރި
މިފިލްމް ވެފައިވަނީ މިހާތަނަށް ރާއްޖޭގައި ނިކުތް އެންމެ ކާމިޔާބު އެއް ދިވެހި
ފިލްމަށެވެ.



https://dv.wikipedia.org/wiki/%DE%82%DE%A8%DE%87%DE%AA%DE%83%DE%AD%DE%91%DE%A8%DE%87%DE%A6%DE%82%DE%B0%DE%93%DE%B0_%DE%90%DE%B0%DE%95%DE%AF%DE%93%DE%B0%DE%90%DE%B0_%DE%86%DE%B0%DE%8D%DE%A6%DE%84%DE%B0

New Radiant Sports Club is a Maldivian football club based in Malé, Maldives.
The club was founded in 19 Ausust, 1979 and is one of the most popular football
team among the Maldivians. The club is the most successful football club in
Maldives, in terms of trophies they have won and is the most successful
Maldivian team in international arena. They were the semi finalist on AFC Cup
2005,Inside the country they have won dhivehi league six times,FA cup 10 times
out of 20 and have won the cup winners cup several times. The club has had the
highest average attendance in Maldivian football. The chairman of the club is
Ali Azim.

2000 ވަނަ އަހަރާއި 2003 ވަނަ އަހަރުތަކަކީ ވެލެންސިޔާ ގެ އެންމެ ވަރުގަދަ
އަހަރުތަކެވެ. އެހެންނަމަވެސް 2004 ގައި އެފް. އޭ. ކަޕް ކާމިޔާބު ކޮށް އޭޝިއަން
ކަޕް އަށް ކޮލިފައިވި އެންމެ ފުރަތަމަ ދިވެހިރާއްޖޭގެ ކްލަބަކަށް ނިޔުރޭޑިއަންޓް
ވިއެވެ.

There was a brand new New Radiant in 2005. A good coach ,great and strong
defence line .An enthusiastic and a hard working squad. skilled defenders,the
most telented and hard working superstar forwards in Maldives.The formula proved
New Radiant to be one of the greatest footballing powers in the region.The club
reached the semi finals AFC Cup and were beaten in semi finals by champions al
faisli of jordon

2006 was a successful season for New Radiant. The team won Maldivian FA cup and
most of all Dhivehi league. The club had high hopes for the finals of Asian cup,
but the club won few games on the group stages and were forced to leave the
tournament. The club had the strongest squad compared to other teams,including
two of the maldivian top strikers Ali Ashfaag and Ali Umar. The Maldivian all
rounder Fazeel was also on the team.

The year 2007 was not a successful year for New Radiant. The blues were able to
clinch 2 titles,both the FA Cup and the Presidents Cup. The club played in the
final of cup winners cup and were beaten severely by velencia. Dhivehi league
was dominated by New Radiant on the first stages,after poor results against
smaller clubs like Maziya and Vyansa, Victory took the lead, but the winner was
decided on the last match which the blues lost against the red devils.The moves
by Fazeel and Ali umar to VB sports left a team with a small international
experience. The club suffered it worst losses in AFC Cup cup by not winning a
single game.



https://dv.wikipedia.org/wiki/%DE%82%DE%A7%DE%83%DE%A8%DE%82%DE%8E%DE%AA_%DE%8A%DE%A7%DE%82%DE%A6

ނާރިނގު ފާނަ(ސައިންޓިފިކް ނަން: Cephalopholis spiloparaea)ނުވަތަ (އިނގިރޭސި
ބަހުން: Leopard hind) އަކީ ވަރަށް އިސްކޮޅުން ކުޑަ ފާނަ އެކެވެ. 40 މީޓަރަށްވުރެ
ފުންހިސާބުތަކުގައި ދިރިއުޅޭ މަހެކެވެ. މިއީ ރާއްޖޭގެ ފަރުފަޅުތަކުގެ ބޭރުން
ފުނުގައި މިބާވަތުގެ މަސް ގިނަ އަދަދަކަށް އުޅެއެވެ. މަހުގެ ކުޑަކަމާއި އުޅޭލެން
ފުންކަމުން މިއީ ދިވެހިން ނަނުފައްތައިގެން ކުރާ ކެޔޮޅު ކަމުގައި ވަރަށް ނުބޭނޭ
މަހެކެވެ.

މަހުގެ ކުލައަކީ ނާރިނގު ކުލައެވެ. ނިގޫ ފަތުގެ ފަހަތުބައިގައި ހުރަހަށް ހުދު
ނޫކުލައިގެ ހިމަ ރޮނގެއް ހުރެއެވެ. މަހުގައި ހުދު ކުލައިގެ ލައްތަކެއް ވަރަށް
ފަނޑުކޮށް ހުރެއެވެ. މިމަހަށް ދިވެހިންގެ ތެރޭގައި ވަކިނަމެއް ކިޔާއުޅޭ ކަމަށް
ރިކޯޑްކުރެވިފައި ނެތުމާއެކު، މަހުގެ ކުލައަށް ވިސްނާ މިމަހަށް ނާރިނގު ފާނަ ކިޔާ
ނަންދީފައި ވަނީ އެވެ.



https://dv.wikipedia.org/wiki/%DE%82%DE%A6%DE%8D%DE%A6_%DE%8A%DE%AA%DE%82%DE%B0%DE%82%DE%A6

ނަލަ ފުންނަ (ސައިންޓިފިކް ނަން: Istigobius decoratus)ނުވަތަ (އިނގިރޭސި ބަހުން:
Decorated goby)އަކީ ރާއްޖޭގެ ފަރުތަކުގައި އުޅޭ ކުޑަ އިސްކޮޅެއްގެ މަހެކެވެ.
މިމަސް އެންމެ ބޮޑުވަނީ 13 ސ.މ އަށެވެ. މިބާވަތުގެ ފުންނަ 18 މީޓަރުގެ ފުންމިނުން
ވެސް ފެންނަކަމަށް ވެއެވެ. މިފުންނަ ގިނައިން ފެންނަނީ އެކަހެރިކޮށް އުޅޭތަނެވެ.
މިއީ ދިވެހިން ކައިއުޅޭ މަހެއް ނޫނެވެ. ވުމާއެކު މިފުންނަ ހިފުމަށް ވަކި ޚާއްޞަ
މަސްވެރިކަމެއް ނުކުރެއެވެ. މަހުގެ މައިގަނޑު ކުލައަކީ ފަނޑު މުށިކުލައެވެ.
ނަމަވެސް މުޅި ފުންނައިގައި ކަޅާއި ހުދުން ތިކިތަކެއް ހުރެއެވެ. މަހުގެ
ދެއަރިމަތީގައި ހުންނަ ކަޅުކުލައިގެ ތިކިތައް ހުންނަނީ ދެތިކިދެތިއްކަށް
ގުޅިފައެވެ. މަހުގެ އަނގައިގެ މިޔަކަނުގައި ކަޅުކުލައިގެ ލަފެއް ހުރެއެވެ.

މަހުގެ ބުރަކަށިމަތީ ފުރަތަމަ ކޮތަރިބައިގައި 6 ހަރުކަށި ހުރެއެވެ. ދެވަނަ
ކޮތަރިބައިގައި 1 ހަރުކައްޓާއެކު 10 ނުވަތަ 11މަޑުކަށި ހުރެއެވެ. ބަނޑުދަށް ފަރާތު
ކޮތަރިބައިގައި 1 ހަރުކައްޓާއެކު 9 ނުވަތަ 10 މަޑުކަށި ހުރެއެވެ. ކަންފަތް
ގަނޑުގައި 17އާއި 19އާއި ދެމެދުގެ އަދަދަކަށް މަޑުކަށި ހުރެއެވެ. މިމަހަށްކިޔާ ވަކި
ޚާއްޞަ ނަމެއް ރިކޯޑް ކުރެވިފައި ނެތުމާއެކު މަހަށްކިޔާ ޢިލްމީ ނަމާ އިގިރޭސިނަމާ
ގުޅުވާ މިމަހަށް ނަލަ ފުންނަ ކިޔާ ނަންދީފައި ވަނީއެވެ.



https://dv.wikipedia.org/wiki/%DE%82%DE%A6%DE%83%DE%AA%DE%88%DE%A7_%DE%84%DE%A8%DE%84%DE%A9

ނަރުވާ ބިބީ(ސައިންޓިފިކް ނަން: Chaetodon auriga)ނުވަތަ (އިނގިރޭސި ބަހުން:
Threadfin butterflyfish) އަކީ ރާއްޖޭގެ ފަރުފަޅުތަކުގެ ބޭރުގައި އަދި އެތެރޭގައި
ހުންނަ މުރަކަތަކުގެ ކައިރީގައި ދިރިއުޅޭ މަހެކެވެ. މިއީ ދިވެހިން އާންމުކޮށް
ކެއުމަށް ބޭނުންކޮށް އުޅޭ މަހެއް ނޫނަސް، ދިރޭމަސް ބޭރުކުރާ ފަރާތްތަކުން
މިބާވަތުގެ ބިބީތައް ރާއްޖޭގެ ފަރުފަޅުގެ ބޭރަށް ފީނައިގެން ގިނަ އަދަދަކަށް
ހިފާއުޅެއެވެ.

ބިބީ އާއިލާގެ މަސްމަހަށް ވަކިވަކިން ނަންދެވިފައި ނެތުމާއެކު، މިމަހަށް މަހުގެ
ބޭރު ބައްޓަމުން އެންމެ ރަގަޅަށް އަޅައިގަންނަ، ގިނަ ބިބީތަކުގެ ނުހުންނަ،
ސިފައެއްކަމަށްވާ މަހުގެ މަތީ ކޮތަރިބައިގެ ފަހަތުން މަހުގެ ފަހަތަށް ދިގުވެފައި
ހުންނަ ނަރުވައެއް ހުރުމާއެކު، މިމަހަށް ނަރުވާ ބިބީ ކިޔާ ނަންދީފައި ވަނީ އެވެ.



https://dv.wikipedia.org/wiki/%DE%82%DE%A6%DE%83%DE%AA%DE%88%DE%A7_%DE%80%DE%A6%DE%82%DE%8B%DE%A8

ނަރުވާ ހަނދި(ސައިންޓިފިކް ނަން: Alectis ciliaris)ނުވަތަ (އިނގިރޭސި ބަހުން:
African pompano) އަކީ ރާއްޖޭގެ ފަރުފަޅުތަކުގެ ބޭރު ފަށުގައްޔާއި، އެތެރެވަރީގެ
ކަނޑުތަކުގައި އުޅޭ މަހެކެވެ. މިބާވަތުގެ ކުދިމަސް ކަނޑުގައި އޮޔާދާ، އެތިގަނޑު
ދަށުގައި ތިބެގެން ދަތުރުކޮށް އުޅެއެވެ. މިމަސް ގިނައިން ބޭނިފައި ހުންނަނީ ނަނު
ފައްތައިގެން ކުރާ ކެޔޮޅު ކަމުގައެވެ. މިއީ ދިވެހިން ކެއުމަށް ބޭނުންކޮށް އުޅޭ މީރު
މަހެކެވެ. މިބާވަތުގެ ހަނދި ދިވެހި މަސްވެރިންނަށް ބޭނިފައި ހުންނަނީ ވަރަށް
މަދުންނެވެ. މިބާވަތުގެ ޅަމަހުގައި މަތީ ކޮތަރިބަޔާއި، ބަނޑުދަށް ފަރާތު
ކޮތަރިބައިގައި ނަރުވާތަކެއް ވަރަށް ދިގުކޮށް ހުރެއެވެ. ނަމަވެސް ދުވަސްވީމާ
ނަރުވާތައް ނެތި ހިގައިދެއެވެ. އެކަމަކު މަހުގެ ބަނޑުދަށް ފަރާތު ކޮތަރިބައިގެ
ފުރަތަމަ މަޑުކަށިތައް އެހެނިހެން ކަށިތަކަށްވުރެ މާދިގުކޮށް ހުންނަކަން ފާހަގަ
ކުރެވެއެވެ. މިމަސް އެންމެ ބޮޑުވަނީ 1.3 މީޓަރަށެވެ.



https://dv.wikipedia.org/wiki/%DE%80%DE%AC%DE%8D%DE%B0%DE%95%DE%A6%DE%83_%DE%93%DE%A9_%DE%90%DE%AC%DE%8D%DE%B0

ހެލްޕަރ ޓީ ސެލް ނުވަތަ (އިނގިރޭސި ބަހުން: Helper T cell) ތަކުގެ ބޭރު
ފަށަލައިގައި ސީޑީ4 ކިޔާ ފްރޮޓީންއެއް ހުރެެއެވެ. އެހެންކަމުން މިސެލްތަކަށް ސީޑީ4
ޓީ ސެލް އޭ ވެސް ކިޔައި އުޅެއެވެ. އަދި މިސެލްތަކުން ސައިޓަކައިން(Cytokine) ކިޔާ
މާއްދާއެއް ބޭރުކުރެއެވެ. ސައިޓަކައިން ހަށިދަމަނަ އުފައްދާ ޕްލާޒްމާ ސެލް(Plasma
cell) އުފެއްދުމަށް ބީ ލިމްފަސައިޓް އަށް ބާރު އަޅައެވެ. މީގެ އިތުރުން
ސައިޓަޓޮކްސިކް ޓީ ސެލް(Cytotoxic T-cell) ތަކާއި އަދި ސަޕްރެޝަރ ޓީ
ސެލް(Suppressor T-cell) ތައް އުފެއްދުމަށް ބާރުއެޅުމާއެކު، މެކްރަފޭޖްތައް ހީވާގި
ކުރުވައެވެ. އޭޑްސް ބަލި ހަމަލާދެނީ މި ސެލްތަކަށެވެ. ނަތީޖާއެއްެގެ ގޮތުން
ހަށިގަނޑުގެ ދިފާޢީ ނިޒާމްގެ ބާރު ފަސޭހަކަމާއެކު ދަށްކޮށްލައެވެ.



https://dv.wikipedia.org/wiki/%DE%80%DE%AC%DE%8D%DE%B0%DE%95%DE%A6%DE%83_%DE%93%DE%A9%DE%90%DE%AC%DE%8D%DE%B0

ހެލްޕަރ ޓީ ސެލް ނުވަތަ (އިނގިރޭސި ބަހުން: Helper T cell) ތަކުގެ ބޭރު
ފަށަލައިގައި ސީޑީ4 ކިޔާ ފްރޮޓީންއެއް ހުރެެއެވެ. އެހެންކަމުން މިސެލްތަކަށް ސީޑީ4
ޓީ ސެލް އޭ ވެސް ކިޔައި އުޅެއެވެ. އަދި މިސެލްތަކުން ސައިޓަކައިން(Cytokine) ކިޔާ
މާއްދާއެއް ބޭރުކުރެއެވެ. ސައިޓަކައިން ހަށިދަމަނަ އުފައްދާ ޕްލާޒްމާ ސެލް(Plasma
cell) އުފެއްދުމަށް ބީ ލިމްފަސައިޓް އަށް ބާރު އަޅައެވެ. މީގެ އިތުރުން
ސައިޓަޓޮކްސިކް ޓީ ސެލް(Cytotoxic T-cell) ތަކާއި އަދި ސަޕްރެޝަރ ޓީ
ސެލް(Suppressor T-cell) ތައް އުފެއްދުމަށް ބާރުއެޅުމާއެކު، މެކްރަފޭޖްތައް ހީވާގި
ކުރުވައެވެ. އޭޑްސް ބަލި ހަމަލާދެނީ މި ސެލްތަކަށެވެ. ނަތީޖާއެއްެގެ ގޮތުން
ހަށިގަނޑުގެ ދިފާޢީ ނިޒާމްގެ ބާރު ފަސޭހަކަމާއެކު ދަށްކޮށްލައެވެ.



https://dv.wikipedia.org/wiki/%DE%80%DE%AC%DE%8D%DE%AC%DE%82%DE%84%DE%AC%DE%8D%DE%A8

ހެލެނބެލި(ސައިންޓިފިކް ނަން: Tamarindus indica)ނުވަތަ (އިނގިރޭސި ބަހުން:
Tamarind)އަކީ ހުތްރަހަގަދަ ތޮޅިއެކެވެ. މީގެހުތް ކެއުމަށާއި ބޭހަށް
ބޭނުންކުރެއެވެ. ހެލެބެލި ތޮޅި އަޅާ ގަހަށް ވެސް ދިވެހި ބަހުން ކިޔަނީ ހެލެނބެލި
އެވެ. ހެލެނބެލި އޮށް، ފަތް، ތޮޅި އަދި ހެލެނބެލި ގަހުގެ އެހެނިހެން ބާވަތްތަކަކީ
ވެސް ދިވެހި ބޭސްވެރިކަމުގައި ބޭނުންކޮށް އުޅޭ ބާވަތް ތަކެކެވެ. ހެލެނބެލި
އާންމުކޮށް ދިވެހިން ކައިއުޅެނީ އެއިން ތައްޔާރުކޮށްފައި ހުންނަ ގަނޑު ހުތެވެ.
ނަމަވެސް ހެލެނބެލި ދޮންވެ ފުރިހަމަވުމުން ވެސް ކައި އުޅެއެވެ. ހެލެނބެލި
ދޮންނުވާއިރު ހުންނަނީ ފެހި ކުލައިގައެވެ. ދޮންވެ ފައްކާވުމުން ހުންނަނީ މުށި
ކުލައިގައެވެ.



https://dv.wikipedia.org/wiki/%DE%80%DE%AA%DE%87%DE%A8%DE%8A%DE%A6%DE%8C%DE%AA_%DE%89%DE%A6%DE%90%DE%B0

ހުއިފަތު މަސް (ސައިންޓިފިކް ނަން: Lobotes surinamensis)ނުވަތަ (އިނގިރޭސި ބަހުން:
Atlantic tripletail) އަކީ އެތެރެވަރީގެ ކަނޑުތަކާއި، އަތޮޅުން ބޭރު
މާކަނޑުތަކުގައި ދިރިއުޅޭ ވަރަށް ބުރަހެލި މަހެކެވެ. މިބާވަތުގެ ބޮޑެތި މަސް
މާކަނޑުތަކުގައި އުޅޭކަމުގައި ވިޔަސް ކުދިމަސް ރަށްރަށުގެ ފަޅުތެރޭގެ ތިލަ ހިސާބުން
ބައެއް މޫސުމްގައި ފެނެއެވެ. މިގޮތުން ފަޅުތެރެއަށް ވަދެއުޅޭ ކުދިމަސް ދުވެއުޅެނީ
އަރިއަރިއަށް ތިބެގެން ވަރަށް މަޑުމަޑުންނެވެ. މިގޮތަށްދުވާއިރު އެއީ މަހެއްކަން
ދެނެގަތުމަކީ ދަތިކަމެކެވެ. ބޮޑަށް ހީވަނީ މަރުވެފައިވާ ހުއިފަތްކޮޅެއް މޫދުގައި
އޮޔާދަނީ ހެންނެެވ. މިމަހަށް ހުއިފަތު މަސް ކިޔާއުޅެނީ މަހުގެ މިސިފަޔަށް
ވިސްނާފައެވެ. މިގޮތުން ތިލަ ފަޅުތަކުގައިއުޅޭ ކުދިމަސް މޫދަށްއެރިއުޅޭ ކުޑަކުދިން
މަޖަލަކަށް ހިފައި އުޅެއެވެ.



https://dv.wikipedia.org/wiki/%DE%80%DE%AA%DE%87%DE%A8%DE%8A%DE%A6%DE%8C%DE%AA_%DE%84%DE%AE%DE%87%DE%B0%DE%89%DE%A6%DE%90%DE%B0

ހުއިފަތު ބޮއްމަސް(ސައިންޓިފިކް ނަން: Histrio histrio)ނުވަތަ (އިނގިރޭސި ބަހުން:
Sargassum frogfish) އަކީ ބޮއްމަހުގެ އެހެނިހެން މަސްމަހާ ޚިލާފަށް މޫދުގައި
މަތީބައިގައި އުޅޭ މަހެކެވެ. މިއީ ކުޑަ އިސްކޮޅެއްގެ މަހެކެވެ. އެންމެ ބޮޑުވަނީ 19
ސމ އަށެވެ. ދިވެހިން ކެއުމަށް ބޭނުންކޮށް އުޅޭ މަހެއް ނޫނެވެ. މަހެކެވެ. މިބާވަތުގެ
މަހަށް ރާއްޖޭގައި ވަކި ޚާއްޞަ ނަމެއްކިޔާ ނޫޅޭތީ މަހުގެ ސިފަޔަށާއި އިގިރޭސި
ނަމަށް ވިސްނާ ހުއިފަތު ބޮއްމަސް ކިޔާ ނަންދީފައިވަނީ އެވެ. މިމަސް ގިނައިން
ފެންނަނީ އިރުވައި މޫސުމުގެ މަޑު ދުވަސްވަރު ރާއްޖޭގެ އިރުމަތީ ފަރާތަށް ގޮނޑުވާ
ހުއިފަތްތަކުގެ ތެރެއިން އެހުއިފަތާ އެއްކުލައަށް ހަށިގަނޑުގެ ކުލަ ބަދަލުކޮށްގެން
މަޑުމަޑުން އޮޔާ ދަތުރުކުރާ ތަނެވެ. ފުރަތަމަ ކަށި އެހެނިހެން މަސްމަހާ ޚިލާފަށް
ވަދެއްގެ ގޮތަށް އުފެދިފައި ހުރެއެވެ. މިވަދުން އެހެން ކުދި މަސްމަހާމެހި އޭގެ
ކައިރިއަށް ގެނުވާފަދަ ކުދި ލުއްކިތަކެއް ޖަހާ މަސް ގާތްވުމުން މަހުގެ މައްޗަށް
ވާގޮތަށް ހުންނަ ބޮޑު އަނގައިން ކާނާއެކުގައި ޝިކާރަކޮށްލައެވެ.



https://dv.wikipedia.org/wiki/%DE%80%DE%AA%DE%82%DE%B0%DE%86%DE%AE%DE%81%DE%A8_%DE%8A%DE%A6%DE%85%DE%A6%DE%87%DE%A8%DE%8E%DE%AC%DE%82%DE%B0%DE%8B%DE%A8%DE%87%DE%AA%DE%82%DE%B0

ހުންކޮށި ފަޅައިގެންދިއުން (އިނގިރޭސި ބަހުން: Ruptured spleen) އަކީ ވަރަށް މަދުން
ނަމަވެސް ދިމާވާ ޞިއްޙީ މައްސަލަ އެކެވެ. މިއީ ޞިއްޙީ ގޮތުން ދިމާވެދާނެ އިމަޖެންސީ
ނުވަތަ އަވަސް ފަރުވާ ބޭނުންވާނެ ޙާލަތެކެވެ. އެގޮތުން މެޑިކަލް އަދި ސަރޖިކަލް
ފަރުވާ އަވަސް ގޮތެއްގައި ލިބެންޖެހެއެވެ.

ލޭއަޅާ ބަލި އަދި ބައެއް ވައްތަރުގެ ލޭމަދުވުން ހުންނަ މީހުންނަށް ފަރުވާ ކުރުމުގެ
ތެރޭގައި ހުންކޮށި އޮޕަރޭޝަން ކޮށްގެން ނަގަން ޖެހެއެވެ. ހުންކޮށި ނަގައިފިނަމަ
ރައްކާތެރިވުމުގެ ގޮތުން ތަފާތު ވެކްސިން ތަކާއި ހަށި ދަމަނަ ތައް ހަށިގަނޑަށް
ފޯރުކޮށްދޭން ޖެހެއެވެ. އެއީ ހުންކޮށި އަކީ ތަފާތު ބަލިތަކުން ދިފާޢުވުމުގައި
މުހިއްމު ރޯލެއް ކުޅޭ އެއްޗަކަށްވެފައި ހުންކޮށި ނެތުމުން ގެއްލިގެންދާ ބައި
ފޫބެއްދުމަށްޓަކައެވެ.



https://dv.wikipedia.org/wiki/%DE%80%DE%A8%DE%94%DE%A6%DE%82%DE%A8_%DE%8B%DE%A6%DE%82%DE%B0%DE%84%DE%AE%DE%91%DE%AA

ހިޔަނި ދަންބޮޑު (ސައިންޓިފިކް ނަން: Myripristis adusta)ނުވަތަ (އިނގިރޭސި ބަހުން:
Shadowfin soldierfish)އަކީ ރާއްޖޭގެ ފަރުފަޅުތަކުގައި 30 މީޓަރަށްވުރެ ތިލަ
ހިސާބުތަކުގައި އުޅޭ މަހެކެވެ. ދަންބޮޑުގެ އެހެން ބާވަތްތަކެކޭ އެއްފަދައިން
ދުވާލުގެ ވަގުތުތަކުގައި ގަލުގެ ހޮހަޅަތަކުގައްޔާއި، އެކި ގަލުގެ ނިވަލުގައި އުޅޭ
ރޭގަނޑަށް ބޭރަށް ނިކުމެއުޅޭ މަހެކެވެ. މިއީ ދިވެހިން މަސްވެރިން ރޭގަނޑު
ކެޔޮޅުކަމުގައި މަދުމަދުން ބޭނޭ އެހެނަސް އާންމުކޮށް ކެއުމަށް ބޭނުންކޮށް އުޅޭ
މަހެއް ނޫނެވެ.

ހިޔަނި ދަންބޮޑުގެ އަނގަޔާއި ލޯބޮޑެވެ. މަހުގެ ބުރަކަށިމަތީ ކޮތަރިބައިގައި 11
ހަރުކައްޓާއެކު 14 އާއި 16 އާއި ދެމެދުގެ އަދަދަަކަށް މަޑުކަށި ހުރެއެވެ. ބަނޑުދަށް
ފަރާތު ކޮތަރިބައިގައި 4 ހަރުކައްޓާއެކު 12 އާއި 14 އާއި ދެމެދުގެ އަދަދަކަށް
މަޑުކަށި ހުރެއެވެ. ބަނޑުދަށް ފަރާތު ކަށިތަކުގެ ތެރެއިން 3 ވަނަ ކައްޓަކީ
އެހެނިހެން ކަށިތަކަށްވުރެ ފަލަކޮށް އަދި ގަދަކޮށް ހުންނަ ކައްޓެކެވެ. މަހުގެ
މަތީބައިގެ ހުޅުނބުތަކުގެ ކައިރިފަށް ހުންނަނީ ގަދަނޫކުލަ އެއްގައެވެ. މަހުގައި
ހުންނަނީ ރަތްމުށި ކުލައެކެވެ. މަހުގެ މަތީބައި ހުންނަނީ ކަޅުކުލައިގައެވެ. މަހުގެ
މަތީބައިގެ ފަނޑުކަމަށް ވިސްނާ މިމަހަށް އިގިރޭސިބަހުން ކިޔާއުޅޭ ނަމާއި ގުޅޭގޮތުން
ހިޔަނި ދަންބޮޑު ކިޔާ ނަންދީފައިވަނީ އެވެ. މިމަސް އެންމެ ބޮޑުވަނީ 32 ސ.މ އަށެވެ.
މަހުގެ ކާނާ އަކީ ބޮޑެތި ފަނިފަކުސައެވެ.



https://dv.wikipedia.org/wiki/%DE%80%DE%A8%DE%90%DE%B0%DE%93%DE%A9%DE%83%DE%A8%DE%94%DE%A7

ހިސްޓީރިޔާ(އިނގިރޭސި ބަހުން: Hysteria) އަކީ ހަށިގަނޑުގެ އިހްސާސީ، ހަރަކާތީ އަދި
ނަފްސާނީ ލޮޅުންއެރުން ކުރިމަތިކުރުވާ މެންޓަލް ޑިސްއޯޑަރ އެކެވެ. ހިސްޓީރިޔާ އަކީ
ވަކި ގުނަވަނެއްގެ ބައްޔަކަށް ބަރޯސާވާ ކަމެއް ނޫނެވެ. އާންމުކޮށް ހިސްޓީރިޔާ ގެ
މައްސަލަ ދިމާވަނީ އަންހެނުންނަށް ކަމަށް ފާހަގަވެފައި ވިޔަސް ، ފިރިހެނުން އަދި
ހުރިހާ އުމުރެއްގެ މީހުންނަށް މިމައްސަލަ ކުރިމަތިވާ ކަމަށް ވެއެވެ. ހިސްޓީރިޔާގެ
ސަބަބުން ކުރިމަތިވާ އުދަގޫ ތަކުގެ ތެރޭގައި ހާސްވުން، ފިކުރު ބޮޑުވުން،
ކަންބޮޑުވުން، އިހްސާސް ގަދަވުން، އިހްސާސް ދަށްވުން، އިހްސާސް ނެތުން، ނުވަތަ
އައްސިވުން، ފަދަ ކަންތައް ހިމެނެއެވެ. މީގެ އިތުރުން ވާގިނެތުން، ތުރުތުރުއެޅުން،
ފިޓްޖެހުން ފަދަ ކަންތައް ވެސް ކުރިމަތިވެއެވެ. ހަދާންނެތުން އަދި ނިދީގައި ހިނގުން
ފަދަ ކަންކަމަކީ ވެސް ވެދާނެ ކަންކަމެކެވެ.



https://dv.wikipedia.org/wiki/%DE%80%DE%A8%DE%8C%DE%A8_%DE%8B%DE%A6%DE%89%DE%AA%DE%87%DE%A8

ހިތި ދަމުއި(އިނގިރޭސި ބަހުން: Carum copticum)ނުވަތަ (އިނގިރޭސި ބަހުން: Ajwain)
އަކީ ދަމުއިގެ ބާވަތެކެވެ. ހިތި ދަމުއި ހުންނާނީ ދިރިއާ ވައްތަރުކޮށް ދިރިފުކެއްގެ
ދެބައިކުޅަ އެއްބައިވަރަށެވެ. މިއަށް ހިތިދަމުޔޭކިޔަނީ ހިތި ކައްކާއިރު އެއަށް
އަޅަން ބޭނުންކުރާ އެއްޗަކަށްވާތީއެވެ. ހިތި ދަމުއި އަށް ދިވެހިން ބޭސް ދަމުއި
މިހެން ވެސް ކިޔައި އުޅެއެވެ.

ހިތި ދަމުއި އަކީ ދިވެހި ބޭސްވެރިކަމުގެ ތަފާތު ގޮތްގޮތަށް ބޭނުންކޮށް އުޅެއެވެ.
ކެއުމަށް ބޭނުންކުރާ ތަފާތު ތޮޅިތައް ކެއުމުން ބަނޑުތެރޭގައި އުފެދޭ ވައިގެ
މިންވަރު ހިތި ދަމުއި އާއި ތޮޅި އެއްކޮށް ކެއްކުމުން ކުޑަކޮށްދެއެވެ. ކުރީ
ޒަމާނުގައި ހޮނޑުލުން މަނާކޮށްދޭ ބޭހެއްގެ ގޮތުގައި ވެސް ހިތި ދަމުއި
ބޭނުންކޮށްފައި ވެއެވެ.



https://dv.wikipedia.org/wiki/%DE%80%DE%A8%DE%86%DE%A6%DE%82%DE%8B%DE%A8%DE%8A%DE%A6%DE%8C%DE%B0

ހިކަނދިފަތް (އިނގިރޭސި ބަހުން: Murraya koenigii)ނުވަތަ (އިނގިރޭސި ބަހުން:
Curry-leaf Tree)އަކީ ރިހައާއި އަސާރައާއި ސަޓަނިފަދަ ތަކެތި މީރުކުރާން
އަޅާފަތެކެވެ. ހިކަނދިފަތް ގަސް އާންމުކޮށް ބޮޑުވަނީ 6-4 މީޓަރާއި ދެމެދުގެ
އުސްމިނަކަށެވެ. ހިކަނދި ފަތް ގަހުގެ ގަސްގަނޑުގެ ވަށަމިނުގައި 40 ސެންޓި މީޓަރު
ހުރެއެވެ.ހިކަނދި ފަތް ކޯންޏެއްގައި އާންމުކޮށް 21-11 އާއި ދެމެދުގެ އަދަދަކަށް
ފަތް ހުރެއެވެ. ހިކަނދި ފަތުގެ ވަކި ފަތެއްގެ ދިގުމިނުގައި 4-2 ސމ ވަރު ހުރެއެވެ.
އަދި ފުޅަމިނުގައި 2-1 ސމ ވަރުހުރެއެވެ. ހިކަނދިފަތް ގަހުގައި ހުންނަ މާ ހުންނަނީ
ހުދުކުލައިގައެވެ. ހިކަނދިފަތް ގަހުގައި ކުޑަ ވަތްކެއް އަޅައެވެ. މިވަކި ހުންނަނީ
ފެހި ކުލައިގައެވެ. ދޮންވުމުން ހުންނަނީ ދަނބު ނުވަތަ ރަތް ކުލައެއްގައެވެ.



https://dv.wikipedia.org/wiki/%DE%80%DE%A8%DE%82%DE%B0%DE%8B%DE%AA%DE%86%DE%AE%DE%86%DE%A7_%DE%84%DE%A8%DE%84%DE%A9

ހިންދުކޮކާ ބިބީ(ސައިންޓިފިކް ނަން: Chaetodon decussatus)ނުވަތަ (އިނގިރޭސި
ބަހުން: Indian vagabond butterflyfish) އަކީ ކޮކާ ބިބީ އާއި ވަރަށް ވައްތަރު
މަހެކެވެ. މިދެވައްތަރުގެ މަސް ވަކިކުރުމަކީ ބައެއް ފަހަރު އުދަގޫ ކަމެކެވެ. މިއީ
ރާއްޖޭގެ ފަރުފަޅުތަކުން ގިނައިން ފެންނަ މަހެއް ނޫނެވެ. ނަމަވެސް ރާއްޖެއިން
ދިރޭމަސް ބޭރުކުރާ ފަރާތްތަކުން މިމަސް ބޭރުގައުމުތަކަށް ބޭރުކޮށް ހަދައެވެ.
މިމަހަށް ދިވެހިންގެ ތެރޭގައި ވަކި ޚާއްޞަ ނަމެއް ކިޔާފައި ނެތުމާއެކު، މަހަށް
އިގިރޭސި ބަހުން ކިޔާ އުޅޭ ނަމާ ގުޅޭގޮތުންނާއި، މިމަހާ ވައްތަރު ކޮކާ ބިބީ އާއި
ގުޅުވައިގެން މިމަހަށް ހިންދުކޮކާ ބިބީ ކިޔާ ނަންދީފައި ވަނީ އެވެ.



https://dv.wikipedia.org/wiki/%DE%80%DE%A6%DE%8D%DE%AA%DE%88%DE%A8_%DE%8C%DE%A7%DE%86%DE%A8%DE%80%DE%A7_%DE%86%DE%AE%DE%8D%DE%A8

ހަލުވި ތާކިހާ ކޮލި (ސައިންޓިފިކް ނަން: Canthigaster Amboinensis)ނުވަތަ
(އިނގިރޭސި ބަހުން: SPider eye puffer fish) އަކީ ކޮލީގެ ވައްތަރެކެވެ. މިއީ ތިލަ
ފަރުމަތީގައްޔާއި ފަރުމައްޗަށް ރާޅުބިންދާ ހިސާބުގައި އުޅޭ ތާކިހާ ކޮއްޔެކެވެ.
މިމަސް އެންމެ ބޮޑުވަނީ 15 ސެންޓި މީޓަރަށެވެ. މ މިބާވަތުގެ ތާކިހާ ކޮއްޔަށް
ދިވެހިންގެ ތެރޭގައި ކިޔުމަށް ވަކި ނަމެއް ރިކޯޑް ކުރެވިފައި ނެތުމާއެކު މަހުގެ
ސިފޔަށް ވިސްނާ މަހުގެ ހަލުވި ހަރަކާތަށް ރިއާޔަތްކޮށް މިމަހަށް ހަލުވި ތާކިހާ ކޮލި
ކިޔާ ނަންދީފައިވަނީ އެވެ. މިމަސް މޫދުގެ އަޑީގައި ހުންނަ ފެއްސާއި އެކި ދިރުންތައް
ކައި އުޅޭ ކަމަށް ވެއެވެ. މަހުގެ ބުރަކަށިމަތީ ކޮތަރިބައި ގައި 11 ނުވަތަ 12
މަޑުކަށި ހުރެއެވެ. ބަނޑުދަށް ފަރާތު ކޮތަރިބައިގައި ވެސް 10 ނުވަތަ 11 މަޑުކަށި
ހުރެއެވެ. ކަންފަތް ގަނޑުގައި 16 އާއި 17 އާއި ދެމެދުގެ އަދަދަކަށް މަޑުކަށި
ހުރެއެވެ.މަހުގެ ތންގަނޑު ހުންނަނީ އޫކޮށެވެ. ނިގޫފަތްގަނޑޫ ހުންނަނީ ކުޑަކޮށް
ވަށްކޮށެވެ. މަހުގެ ކުލައަކީ މުށި ކުލައެވެ. މިކުލަ ބަނޑުދަށް ފަރާތުގައި ހުންނަނީ
ވަރަށް ފަނޑުކޮށެވެ.މހުގައި ފަނޑުނޫކުލައިގެ ތިކިތަކެއް ފާޅުކޮށް ފެންނަށް
ހުރެއެވެ. އަދި މިކުލައިގެ ރޮނގުތަކެއް ލޮލުގެ ވަށައިގެން ކައްޗަކަށް ހުރެއެވެ.
މަހުގެ ކޯތާފަތް މަތީގައި ކެނޑީކެނޑިފައި ހުންނަ ނޫކުލައިގެ ރޮނގުތަކެއް ހުރެއެވެ.



https://dv.wikipedia.org/wiki/%DE%80%DE%A6%DE%8B%DE%A9%DE%90%DE%B0

ޙަދީޘަކީ މުޙައްމަދުގެފާނުގެ ބަސްފުޅުތަކާއި ޢަމަލުފުޅުތަކާއި އިތުރު އެކަލޭގެފާނު
އިޤުރާރުވެވަޑައިގަންނަވާފައި ވާ ކަންކަމާއި (އެބަހީ: އެކަލޭގެފާނުގެ
ޙަޔާތްޕުޅުގައި އެކަލޭގެފާނުގެ ޞަޙާބީންގެ ތެރެއިން ބޭފުޅެއް އެކަލޭގެފާނުގެ
ޙާޒިރުގައި ނުވަތަ ޣައިރު ޙާޒިރުގައި ކުރައްވާފައިވާ ކަންތަކާއި، އަދި
އެކަލޭގެފާނަށް އެ ކަމުގެ ޚަބަރު ލިބިވަޑައިގެންފައި ވާ ކަންކަމުގެ ތެރެއިން އެ
ކަމަކަށް އިންކާރު ނުކުރައްވާ ކަންކަމެވެ.) އެކަލޭގެފާނުގެ ސިފަފުޅުތަކެވެ. އޭގެ
ތެރޭގައި އެކަލޭގެފާނުގެ އަޚްލާޤީ ސިފަފުޅުތަކާއި ޒާތީ ސިފަފުޅުތައް ވެސް ޙަދީޘް
ޢިލްމުވެރީން ހިމަނުއްވައެވެ.

ބަހުގެ ގޮތުން ”މުތަވާތިރު“ އަކީ ”ތަވާތަރަ“ މި ކަލިމައިގެ އިސްމު ފާޢިލެއެވެ. އޭގެ
މާނައަކީ ތަތާބަޢައެވެ. އެބަހީ: އެކަތި އަނެކައްޗާއި ގުޅިގެން ފަސްފަހަތުން
އައުމެވެ. ޙަދީޘް ޢިލްމުވެރިންގެ އިސްޠިލާޙުގައި މުތަވާތިރު ހަދީޘް އަކީ ގިނަ
ޢަދަދެއްގެ ރާވީން އާދަކާދައިގެ މަތިން ދޮގެއްގެ މައްޗަށް އިއްތިފާޤުވުން
މުސްތަޙީލުވާގޮތަށް ރިވާކުރައްވާފައިވާ ޙަދީޘެވެ.

މިއާޔަތުގައި ﷲ ސުބުޙާނަހޫ ވަތަޢާލާ އެވަނީ މުއުމިނުންނަށް ދީން އުނގެނުމަށް
ބާރުއަޅުއްވާފައެވެ. އަދި އެކަމުގެ އަހައްމިއްޔަތުކަން ބަޔާންކުރައްވާފައެވެ.
ޢަރަބިބަހުގައި "طَائِفَةٌ" އެކަކުން ފެށިގެންގޮސް އެއަށްވުރެ ގިނަމީހުންނަށް
ބޭނުންކޮށް އުޅެއެވެ. އިމާމް އަލްބުޚާރީ ވިދާޅުވެފައިވެއެވެ. “ﷲ ސުބުޙާނަހޫ
ވަތަޢާލާ ވަނީ ((وَإِنْ طَائِفَتَانِ مِنْ الْمُؤْمِنِينَ اقْتَتَلُوا فَأَصْلِحُوا
بَيْنَهُمَا)) މިއާޔަތުގައި طَائِفَةٌ އެންމެ މީހަކަށްވެސް
ނިސްބަތްކުރައްވާފައެވެ.” (އާޔަތުގެ މާނައީ: “މުއުމިނުންގެ ދެބަޔަކު
ތަޅައިފޮޅައިގެންފިނަމަ، ފަހެ، އެ ދެބައިމީހުންގެ ދެމެދު ތިޔަބައިމީހުން
ޞުލްޙަކުރާށެވެ!” الحجرات: 9)

މިއާޔަތުން އެނގޭގޮތުގައި ޢަދުލުވެރިއަކު ޚަބަރަކާއިގެން އަތުވެއްޖެނަމަ، އެ ޚަބަރު
ޤަބޫލުކުރަން އަންގަވާފައި އެވަނީއެވެ. އިބްނުލް ޤައްޔިމު ރަޙިމަހުﷲ
ވިދާޅުވެފައިވެއެވެ. “މިކަމުން ދަލީލުކުރަނީ (ޢަދުލުވެރި) އެކަކުގެ ޚަބަރު
ކަނޑައެޅިގެން ޤަބޫލުކުރަންޖެހޭނެކަމެވެ. އަދި އެމީހާގެ އެވާހަކައިގެ ދޮގުތެދު
ބަލަންނުޖެހޭނެކަމެވެ…”

1. އަބްދުﷲ ބުން މަސްޢޫދު ރަޟިޔަﷲ ޢަންހު ކިބައިން ރިވާވެފައިވެއެވެ. ރަސޫލުﷲ
ޞައްލަﷲ ޢަލައިހިވަސައްލަމަ ޙަދީޘް ކުރެއްވިއެވެ. ((نَضَّرَ اللَّهُ امْرَأً سَمِعَ
مِنَّا حَدِيثًا فَحَفِظَهُ حَتَّى يُبَلِّغَهُ)) މާނައީ: “ތިމަންމެން ކިބައިން
ޙަދީޘެއް އަޑުއަހައި، އެ ޙަދީޘް އެހެންމީހަކަށް ފޯރުކޮށްދީފުމަށްދާންދެން އެޙަދީޘް
ހިތުދަސްކުރާމީހާ ﷲ އަލިކުރައްވާށިއެވެ.”

ޢަދުލުވެރި އެކެއްގެ ޚަބަރަށް ޢަމަލުކުރުމާމެދު ޞަޙާބީން
އިޖުމާޢުވެވޑައިގެންފައިވާކަމަށް އަލްޤާޟީ އަބޫ ޔަޢުލާ ނަޤުލުކުރައްވާފައިވެއެވެ.

އައްޝާފިޢީ ރަޙިމަހުﷲ ވިދާޅުވެފައިވެއެވެ. “(ޢަދުލުވެރި) އެކެއްގެ ޚަބަރުގެ
ތެދުދޮގު ބެލުމާމެދު އިޚްތިލާފުވެފައިވާކަމެއް މުސްލިމުންގެ ފިޤުހުވެރިންގެ
އަރިހުން އައިސްފައެއްނުވެއެވެ.”

އިބްނު ޢަބްދުލްބައްރު ރަޙިމަހުﷲ ވިދާޅުވެފައިވެއެވެ. “ތިމަންނައަށް
އެނގިފައިވާގޮތުން، ހުރިހާ ކަންކޮޅެއްގައިވާ ފިޤުހާއި އަޘަރުގެ އަހުލުވެރިން
އިޖުމާޢުވެވަޑައިގެންފައި ވާގޮތުގައި ޢަދުލުވެރި އެކެއްގެ ޚަބަރު
ޤަބޫލުވެވިގެންވެއެވެ. އަދި އެ ޚަބަރަށް ޢަމަލުކުރުމަކީ ވާޖިބެކެވެ.”



https://dv.wikipedia.org/wiki/%DE%80%DE%A6%DE%87%DE%A8%DE%95%DE%A6%DE%83%DE%8C%DE%A6%DE%87%DE%A8%DE%83%DE%AE%DE%87%DE%A8%DE%91%DE%A8%DE%92%DE%A6%DE%89%DE%B0

ހައިޕަރތައިރޮއިޑިޒަމް(އިނގިރޭސި ބަހުން: Hyperthyroidism) އަކީ ތައިރޮއިޑް
ގްލޭންޑްގެ މަސައްކަތް ހަލުވިވެ، އާދަޔާ ޚިލާފަށް ތައިރޮކްސިން، އަދި ޓްރައި އަޔޯޑޯ
ތައިރޮނީން، އުފައްދައި، ލޭގެ ތެރެއަށް ދޫކުރަން ފެށުމުން ކުރިމަތިވާ ހާލަތެކެވެ.

ތައިރޮއިޑް ގްލޭންޑް އިން ތައިރޮއިޑް ހޯރމޯން (ތައިރޮކްސިން، އަދި ޓްރައި އަޔޯޑޯ
ތައިރޮނީން،) އުފެއްދުން އިތުރުކުރުވާ ވަރަށް ގިނަ ސަބަބުތައް ހުރެއެވެ.
އޭގެތެރެއިން ބައެއް ސަބަބުތައް ތިރިގައި މިވަނީ އެވެ.

ލޭގައި ތައިރޮއިޑް ހޯރމޯން (ތައިރޮކްސިން، އަދި ޓްރައި އަޔޯޑޯ ތައިރޮނީން،)ތައް
އިތުރުކުރުވާ އެހެން ސަބަބުތައްވެސް ވެއެވެ.



https://dv.wikipedia.org/wiki/Vagina

އަންހެނާގެ ޖިންސީ ގުނަވަން(އިނގިރޭސި ބަހުން: Vagina) ފެށިފައި އިންނަނީ ރަހިމުގެ
ކަރު ނިމޭ ހިސާބުންނެވެ. މިއީ ބޭރަށް ހުޅުވިފައި އިންނަ ގުނަވަނެވެ. ޖިންސީ ގުޅުން
ހިންގުމުގެ ތެރޭގައި ފިރިހެން ހަށި ވާޞިލް ކުރެވެނީ މިބަޔަށެވެ. އެނަޓަމިކަލް
ގޮތުން ބަލާއިރު މިއީ މަޑު މަހުން އުފެދިފައިވާ އިލާސްޓިކް ކެނަލް އެވެ. ރަހިމުގެ
ކަރުން ފެށިގެން ބޭރަށް ފަރުޖާއި ހަމައަށް އައިސްފައިވާ މި ގުނަވަންގެ އެވްރެޖް
ދިގުމިނުގައި 18-15 ސެންޓިމީޓަރު ނުވަތަ 7-6 އިންޗި ހުންނަކަމަށް ބުނެވެއެވެ.
މިގުވަނަށް ލިބިފައިވާ އިލާސްޓިކް ކަމެއްގެ ސަބަބުން ޖިންސީ ގުޅުން ހިންގާއިރާއި،
ވިހެއުމުގެ ތެރޭގައި މިގުނަވަނަށް ދެމި ފުޅާވެ، ބޮޑުވުމުގެ ގާބިލިއްޔަތު ލިބިފައި
ވެއެވެ.



https://dv.wikipedia.org/wiki/University_of_Oxford

އޮކްސްފޯރޑް ޔުނިވަރސިޓީ އަކީ އިނގިރޭސި ބަހުން ވާހަކަ ދައްކާ ފަރާތްތަކުގެ
މެދުގައި ޤާއިމު ކުރެވުނު އެންމެ ފުރަތަމަ ޔުނިވަރސިޓީ ނުވަތަ ޖާމިޢާއެވެ. މި
ޖާމިޢާ ހުންނަނީ އިނގިރޭސިވިލާތުގެ އޮކްސްފޯރޑް އޭ ކިޔުނު ސަހަރުގައެވެ. މި
ޖާމިޢާގެ ތާރީޚުގެ ޞަފްޙާތައް 11 ވަނަ ގަރުނުގެ ނިމުމާ ހަމަޔަށް ދެމިގެން
ގޮސްފައިވެއެވެ. އެހެން ނަމަވެސް އަދިވެސް މި ޖާމިޢާގެ ބިންގާ އެޅުނު ތާރީޚު ވަނީ
ނޭގުމެއްގެ ތެރޭގައެވެ. ބުނެވޭ ގޮތުގައި ޠާލިބުންނާއި އަވަށު މީހުންނާ ދެމެދު ހިނގި
ހަމަ ނުޖެހުމެއްގައި މީލާދީން 1209 ވަނަ އަހަރު އޮކްސްފޯރޑްގައި ތިބި ބައެއް
ޢިލްމުވެރިން އިރުއުތުރުން ކޭމްބްރިޖް އަށް ދިއުމުގެ ނަތީޖާއެއްގެ ގޮތުން
ކޭމްބްރިޖް ޔުނިވަރސިޓީގެ ބިންގާ އެޅުނެވެ. މީގެ ސަބަބުން މި ދެ ޖާމިޢާގެ މެދުގައި
ޒަމާންވީ ވާދަވެރިކަމެއް އުފެދިފައިވެއެވެ. އޮކްސްފޯރޑް ޔުނިވަރސިޓީއަކީ ދުނިޔޭގެ
އެންމެ ފެންވަރު ރަނގަޅު ޖާމިޢާ ތަކުގެ ލިސްޓުގައި އަބަދުވެސް ފާހަގަ ކުރެވޭ
ތަނެކެވެ. 2006 ވަނަ އަހަރު ޓައިމްސް އިން ހޮވި އެންމެ ފެންވަރު ރަނގަޅު
ޔުނިވަރސިޓީ ތަކުގެ ލިސްޓްގައި އޮކްސްފޯރޑް ހިމެނިފައިވަނީ 3 ވަނަ އަށެވެ.



https://dv.wikipedia.org/wiki/United_Kingdom

އިނގިރޭސިވިލާތަކީ އެއްކޮށްލެވިފައިވާ ވިރާޘީ ރަސްކަމެއްގެ ދަށުގައި އޮންނަ
ޤައުމެކެވެ. ޤައުމުގެ އިމުގެ ގޮތުން އިނގުރޭސިވިލާތް އުތުރުން ސްކޮޓްލޭންޑްސްއާއި
އަދި ހުޅަނގުން ވޭލްސްއާއި ގުޅެއެވެ. އިނގިރޭސިވިލާތުގެ ހުޅަނގު ދެކުނުން ސެލްޓިކް
ކަނޑު އޮންނައިރު އެޤައުމުގެ ހުޅަނގު އުތުރުން އޮންނަނީ އައިރިޝް ކަނޑެވެ. ނޯތް
ކަނޑުވަނީ އިނގިރޭސިވިލާތުގެ އިރުމަތީ ފަރާތުގައެވެ. އަދި ދެކުނުގައި އޮންނަ
އިނގިރޭސި ޗެނަލްގެ ސަބަބުން އެޤައުމު ކޮންޓިނެންޓަލް ޔޫރަޕުން ވަކިކޮށްދެއެވެ.
އުރުތު އެޓްލާންޓިކްގެ ރަށެއްކަމަށްވާ ގްރޭޓް ބްރިޓެންގެ މެދުތެރެއާއި
ދެކުނުފަރާތުގެ ބޮޑުބަޔަކީ އިނގިރޭސިވިލާތުގެ ތެރޭގައި ހިމެނޭ ބައެކެވެ. މީގެ
އިތުރުންވެސް އިނގިރޭސިވިލާތުގެ ބިމުގެ ބައެއްގެ ގޮތުގައި ސަތޭކައަށް ވުރެ ގިނަ
ރަށްތައް ހިމެނޭއިރު މީގެ ތެރޭގައި އައިސްލް އޮފް ވައިޓް އަދި އައިސްލްސް އޮފް
ސްކިލީ ފާހަނގަކުރެވެއެވެ.

އެންމެ ފުރަތަމަ އުޅުނު އިންސާނުންކަމަށް ބެލެވޭ މީހުންގެ 700000 އަހަރުވެފައިވާ
ކަށިތަށް ހޯދިފައިވަނީ އިނގިރޭސިވިލާތުގެ ސަރަހައްދުތަކުންނެވެ. ހޯމޯ އިރެކްޓަސްގެ
ކަށިތައްވަނީ މިޒަމާނުގެ ނޯފޯކް އަދި ސުފޯކް ސަރަހައްދުތަކުން ހޯދިފައެވެ. ތަހުޒީބީ
އިނސާނުން މިސަރަހައްދުތަކަށް އައިސްފައިވަނީ މީގެ 35000 އަހަރު ކުރިން
ކަމަށްވިޔަސް އެންމެ ފަހު އައިސް އޭޖް ނުވަތަ މިސަރަހައްދަށް ވަކިން
ހާއްސަގޮތެއްގައި އައި ޑިވެންސިއަން ގްލޭސިއޭޝަންގެ ބުރަ ހާލާތުގެ ސަބަބުން
މިމީހުންވަނީ ދެކުނު ޔޫރަޕްގެ ފަރުބަދަ މަތީ ސަރަހައްދުތަކަށް ބަދަލުވެފައެވެ.
މިހާލާތުގައި އެތަނުގައި އުޅުނީ ހަމައެކަނި ބިޔަ ޖަނަވާރުތަކުގެ ތެރެއިން
މެމޮތްއާއި ބައިސަން އަދި ވޫލީ ރައިނޯސަރަސް އެވެ. ގާތްގަނޑަކަށް މީގެ 11000
އަހަރުކުރިން މިގަނޑުފެންތަކުގެ އަސަރުމަޑުވާން ފެށުމާއިއެކު އަލުން މީހުން
އާބާދުވާން ފެއްޓިއެވެ. ޖެނެޓިކް ތަހުލީލުތަކުން އެނގޭ ގޮތުގައި މިމީހުން
އައިސްފައިވަނީ އައިބީރިއަން ޕެނިންސޫލާގެ އުތުރު ފަޅިންނެވެ. ކަނޑުގެ ލޮނުގަނޑު
މިހާރަށްވުރެ ތިރިއެވެ. އަދި ބްރިޓެންވަނީ ބިމުގެގޮތުން އަޔަލޭންޑްއާއި
ޔުރޭޝިއާއާއިވެސް ގުޅިފައެވެ. ވަށައިގެންވާ ކަނޑުތަކުގެ އުފުލުމާއިއެކު ބްރިޓެން
ވަނީ މީގެ 9000 އަހަރުކުރިން އަޔަލޭންޑާއި ވަކިވެ އަދި މީގެ ބައި ޤަރުނުކުރިން
ޔުރޭޝިއާއާއި ވަކިވެފައެވެ.

Colhõesގާތްގަނޑަކަށް މީލާދުގެ ކުރިން 2500 އަހަރުގައި ބީކާ ކަލްޗާރ އައުމާއި އެކު
ލޮޔާއި މުށީގެ ކަންވާރުތައް ތައާރަފްވެގެން ދިޔައެވެ. މިދުވަސްވަރުގައި ނިއޯލެތިކް
ދުވަސްވަރުގެ އާޘާރުތަކުގެ ތެރެއިން ބޮޑައި ތަންތަނުގެގޮތުގައި ހިމެނޭ ސްޓޯންހެންޖް
އަދި އެވްބެރީ ބިނާކުރެވުނެވެ. އަދި އެސަރަހައްދުން ލިބެންނެތް ތަކެތީގެ ތެރެއިން
ދަގަނޑާއި ލޮއި ހޫނުކޮށްގެން ބީކާ ކަލްޗާރގެ މީހުން ވަނީ ބްރޯންޒް އުފައްދާފައެވެ.
އެއިގެ ފަހުން އެމީހުން އަޔަން އޯރ އިން ހަރުދަގަނޑު ހޯދިއެވެ



https://dv.wikipedia.org/wiki/Toy_Story

ޓޯއި ސްޓޯރީ އަކީ ކޮމްޕިޔުޓަރުގެ ޒަރިއްޔާ އިން ޕިކްސަރ އެނިމޭޝަން ސްޓޫޑިއޯސް އިން
އުފައްދައި ވޯލްޓް ޑިޒްނީ ޕިކްޗާރސް އާއި ބުއޭނާ ވިސްޓާ ޑިސްޓްރިބިއުޝަންސް އިން
ރިލީޒް ކޮށް ފައިވާ އެނިމޭޓެޑް ކާރޓޫނު ފިލްމެކެވެ. މިކާރޓޫނު އެމެރިކާގައި ރިލީޒް
ކުރެވިފައިވަނީ 22 ނޮވެމްބަރ 1995 ގައެވެ. އަދި ޔޫކޭ ގައި މިފިލްމު ރިލީޒް
ކުރެވިފައިވަނީ އޭގަ 3 މަސް ފަހުން 22 މާރޗް 1996 ގައެވެ. ޓޯއި ސްޓޯރީގެ ކުރިން
ޕިކްސަރ އިން ނެރުމަށް ބުނެފައިވާ އެނިމޭޓެޑް ފިލްމަކީ ދަ ވޯރކްސް އެވެ.
އެހެންނަމަވެސް މިފިލްމުގެ ނިމުމަކާ ހަމަޔަށް ވަނި ނައިސް ފައެވެެ. އެހެންކަމުން
ޓޯއި ސްޓޯރީ ވެގެންދިޔައީ ޕިކްސަރގެ ފުރަތަމަ ފީޗާރޑް ފިލްމެވެ. ހަމައެކަނި
އެމެރިކާގައި ވެސް މިފިލްމު ވަނީ $191,773,049 އެމެރިކާ ޑޮލަރު ހޯދާފައެވެ. އެދި
ދުނިޔޭގައި ޖުމްލަގޮތެއްގައި $358,100,000 އެމެރިކާ ޑޮލަރު މިފިލްމު ހޯދިއެވެ.
މިފިލްމުގައި ފެނިގެންދާ މުހިންމު ޝަހްސިއްޔަތު ތަކަކީ އޭންޑީ ނަމަކަށް ކިޔާ 6
އަހަރުގެ ކުޑަ ކުއްޖެއްގެ ކޮޓަރީގައި އޭނާ ކުޅެންގެންގުޅޭ ކުޅޭ ތަކެއްޗެވެ.
އޭންޑީގެ އަންހެން ކޮއްކޮ މޮލީ އާއި އޭންޑީގެ މަންމަ ކާރޓޫނުގެ ތެރެއިން
ފެނިގެންދާނީ ވަރަށް މަދުންނެވެ. ހަމައެހެންމެ އޭންޑީގެ އަވަށްޓެރި ސިޑް އާއި
ސިޑްގެ ކުއްތާ ސްކަޑް އަދި ސިޑްގެ ކޮއްކޮ ހަނާ ގެ ރޯލަކީ ވެސް ކުޑަ ރޯލެކެވެ. ޓޯއި
ސްޓޯރީ އާއި އެކު ފީޗާރ ފިލްމުގެ ވިޔަފާރީގެ ދާއިިރާ އަށް ޕިކްސަރ ވަނުމުގެ ކުރިން
އެމީހުން މަޝަހޫރު ވެފައިވަނީ ޕިކްސަރ އިމޭޖް ކޮމްޕިޔުޓަރ ކުރިއެރުވުމުގައެވެ. މި
ފިލްމުގެ 2 ވަނަ ބައި ކަމަށްވާ ޓޯއި ސްޓޯރީ 2 އެމެރިކާގައި ރިލީޒް ކުރެވުނީ 24
ނޮވެމްބަރ 1999 ގައެވެ.

2003ވަނަ އަހަރު އޮންލައިން ފިލްމް ކްރިޓިކްސް ސޮސައިޓީ އިން ވަނީ އޭރުގެ އެންމެ
މޮޅު އެނިމޭޓެޑް ފިލްމު ކަމަށް މިފިލްމު ހޮވާފައެވެ.

އަދި 2005ވަނަ އަހަރު މިފިލްމް ވަނީ އެމެރިކާގެ ނެޝަނަލް ފިލްމު ރަޖިސްޓްރީގައި
ރަޖިސްޓްރީ ކުރެވިފައެވެ.



https://dv.wikipedia.org/wiki/Tom_and_Jerry

ޓޮމް އެންޑް ޖެރީ (އިނގިރޭސިބަހުން: Tom and Jerry) އަކީ އެކެޑަމީ އެވޯރޑް ކާމިޔާބު
ކޮށްފައިވާ މަޝްހޫރު އަދި ކާމިޔާބު، ކުރު ސިނަމާ ކާރޓޫނު ސިލްސިލާ އެކެވެ.
މިކާރޓޫނު އުފައްދައި، ލިޔެ، އަދި ޑައިރެކްޓް އެނިމޭޝަން ދާއިރާގައި ކުރިއަރާފައިވާ
ވިލިއަމް ހަނާ އާއި ޖޯސެފް ބަރބަރާ އެވެ. (ފަހުން މިއީ ހަނާ ބަރބަރާ އެވެ.)

1940 ން 1957 އަށް މިސިލްސިލާ އުފައްދާފައި ވަނީ ހޮލީވުޑްގެ މަޝްހޫރު
މެޓްރޯ-ގޯލްޑްވެއިން-މޭޔަރ އިން، އެ ސްޓޫޑިއޯގެ އެނިމޭޝަން ބައި މެދު ކެނޑެން
ދެންށެވެ. 1960 ވަނަ އަހަރު ކޮންޓްރެކްޓެއްގެ ދަށުން އިރުމަތީ ޔޫރަޕްގައި މިކާރޓޫނު
އުފެއްދުމުގެ މަސައްކަތް އެމް.ޖީ.އެމް އިން ރެމްބްރޭމްޑްޓް ފިލްމްސް އާއި ހަވާލު
ކުރިއެވެ. ރެމްބްރޭމްޑްޓް ފިލްމްސް އަކީ ޖީން ޑީޗް ހިންގަމުން އައި ތަނެކެވެ.

1963 ގައި އަނެއްކާވެސް ހޮލީވުޑްގައި ޓޮމް އެންޑް ޖެރީގެ ބައިތައް އުފައްދަން
ފެށުނެވެ. އެހެންނަމަވެސް މިފަހަރު މިބައިތައް އުފައްދަން ފެށީ ޗަކް ޖޯންސްގެ
ސިބް-ޓަވަރ 12 ޕްރޮޑަކްޝަންސް އިންނެވެ. މިބައި ތައް 1967 އާ ހަމަޔަށް
ދެމިގެންދިޔައެވެ. އެއަށްފަހު ޓީވީ އަށް ޓޮމް އެންޑް ޖެރީ ފާޅު ވެގެން ދިޔައީ ހަނާ
ބަރބަރާ (1975-1977 : 1990-1993) އަދި ފިލްމޭޝަން ސްޓޫޑިޔޯ (1982- 1980) އިން
އުފެއްދި ޓީވީ ކާރޓުނު ތަކަކުންނެވެ. ހަނާ ބަރބަރާ އިން އުފެއްދި ޓޮމް އެންޑް
ޖެރީގެ އޮރިޖިނަލް ބައިތަކަށް ހަތް އެކެޑަމީ އެވޯރޑް ލިބިފައިވުމަކީ ފާހަނަގ
ކޮށްލެވޭ ކަމެކެވެ.

1986 ގައި ޓެޑް ޓާރނާރ އެމް.ޖީ.އެމް ކޮމްޕެނީ ގަތެވެ. އަދި 1988 ގައި ޓާރނާރ
މިކޮމްޕެނީ ވިއްކާލިއެވެ. ޓާރނާރ މިކޮމްޕެނީ ވިއްކާލި ކަމުގައި ވިޔަސް އެމް.ޖީ.އެމް
ގެ 1986 ގެ ފިލްމު ކުތުބުޚާނާ ވިއްކަ އެއް ނުލައެވެ. އެހެންކަމުން ޓާރނާރ
އެންޓަރޓެއިންމެންޓްގެ މިލްކިއްޔާތަކަށް ޓޮމް އެންޑް ޖެރީ ވެގެންދިޔައެވެ. އަދި
ޓީބީއެސް، ޓީއެންޓީ، ކާރޓޫނު ނެޓްވޯރކް، ބޫމަރެންގ އަދި ޓާރނާރ ކްލެސިކް ފިލްމުތައް
ފަދަ ޓާރނާރ ހިންގާ ސްޓޭންޝަންތަކުން މިކާރޓޫނު ފާޅުވާން ފެށިއެވެ.

ޓޮމް އެންޑް ޖެރީ ސްޕޮޓްލައިޓް ކަލެކްޝަން ގެ ގޮތުގައި ޓޮމް އެންޑް ޖެރީގެ ބައިތައް
އެއް ސީޑީ އެއްގެ ގޮތުގައި އެމެރިކާގައިވަނީ ރިލީޒް ކުރެވިފައެވެ. އެހެންނަމަވެސް
މިގޮތައް މިސީޑީ ރިލީޒް ކުރުމުން ބެލުންތެރިންގެ މެދުގައި ދެކޮޅުވެރިކަމެއް
އުފެދިފައިވެއެވެ. ސަބަބަކަށް ވެގެން ދިޔައީ މިގޮތަށް މިސީޑީ ނެރވިފައިވި އިރު
ކާރޓޫނުގެ ބައެއް ބައިތަކަށް ވަނީ ބަދަލު ގެނެވިފައި ހުރުމެވެ. ޔޫ.ކޭ ގައި
މިކާރޓޫނު ރިލީޒް ކުރެވިފައިވަނީ މިކާރޓޫނުގެ ބައިތައް ނިކުތް ތަރުތީބުންނެވެ.
އެހެންނަމަވެސް މިލިއަން ޑޮލަރ ކެޓް ފަދަ މަދު ބައިތަކެއް މިގޮތައް މިކާރޓޫން
މިކާރޓޫނު ރިލީޒް ކުރެވުނު އިރު ހިމަނާފައި ނުވެއެވެ. މިގޮތައް މިބައިތައް
ހިމަނާފައިނުވާ ސަބަބެއް އެނގިފައެއް ނުވެއެވެ.



https://dv.wikipedia.org/wiki/Tobey_Maguire

ޓޯބިއަސް ވިންސެންޓް މެގުއެރ (އުފަންވީ 27 ޖޫން 1975 ގައެވެ.) އަކީ އެމެރިކާގެ
މަޝްހޫރު ފިލްމީ އެކްޓަރެކެވެ. މީނާ އާންމުންގެ ތެރެއަށް އެންމެ މަޝްހޫރު
ވެފައިވަނީ އެނާ ސްޕައިޑަރ މޭންގެ ސިލްސިލާ ފިލްމުތަކުގައި އަދާ ކޮށްފައިވާ ޕީޓާރ
ޕާކާރގެ ރޯލުންނެވެ.

ޓޯބީ އަކީ އޭނާގެ އުމުރުން 13 އަދި 14 އަހަރު ތެރޭގައި ވެސް ފިލްމީ ދާއިރާގައި
މަސައްކަތް ކުރި ޒުވާން އެކްޓަރެކެވެ. ގިނަ އިޝްތިހާރުތަކުގައި އާއި ބައެއް
ފިލްމުތަކުގައި އޭނާ ވަނީ ހަރަކާތްތެރި ވެފައެވެ. އޭނާ އެންމެ ފުރަތަމަ އަދާ
ކޮށްފައިވާ ރޯލް އަދީ ކޮށްފައިވަނީ 1998 ގެ ފިލް ދަ ވިޒާރޑް ގައެވެ.

މާރވެލް ކޮމިކްގެ ސްޕައިޑަރމޭންގެ މައްޗަށް ބިނާ ކޮށް ހެދޭ ފިލްމު ސްޕައިޑަރމޭން
ގައި ޓޯބީ އަދާ ކޮށްފައިވާ ރޯލުގެ ސަބަބުން ދުނިޔޭގެ މަޝްހޫރުކަން އޭނާ ހޯދިއެއެވެ.
އެހެންނަމަވެސް އެއީ ޓޯބީގެ ނަމުންނެއް ނޫނެވެ. އެއީ ޕީޓާރ ޕާރކާގެ ނަމުންނެވެ.
މިފިލްމުގައި ޓޯބީ އާއި އެއްކޮށް ދެން ހަރަކާތްތެރިވާ އިތުރު ތަރިންނަކީ ކިރްސްޓެން
ޑަންސްޓް އަދި ވިލެމް ޑެފޯ އެވެ. މިއީ ސެމް ރެއިމީގެ ޑައިރެކްޓަރު ކަމުގެ ދަށުން
ހެދޭ ފިލްމެކެވެ. އެކެޑަމީ އެވޯރޑް ކާމިޔާބު ކުރާ ސްޕައިޑަރ މޭން 2 ގައިވެސް ޓޯބީ
ވަނީ އޭނާގެ ހުނަރު ދައްކާފައެވެ. މިފިލްމު ރިލީޒް ކުރެވިފައިވަނީ 2004 ވަނަ
އަހރުއެވެ. ސްޕައިޑަރ މޭން 2 އަށް ފަހު ސްޕައިޑަރ މޭން 3 ގައިވެސް ޓޯބީ ވަނީ
ހަރަކާތް ތެރިވެފައެވެ. މިފިލްމު ޒިލީޒް ކުރެވޭނެ ކަމަށް ބުނަމުން އަންނަނީ މިހިނގާ
2007 ވަނަ އަހަރުއެވެ. ކޮލަމްބިޔާ ޕިކްޗާރސް އިން ވަރަށް އަވަހަށް ސްޕައިޑަރ މޭން 4
ގައި އޭނާ ބައިވެރިކުރުމާއި ބެހޭގޮތުން ޓޯބީ އާއި ވާހަކަ ދައްކަން ފަށާނެ ކަމުގެ
ވާހަކަތައް ވަނީ އިވެން ފަށާފައެވެ.

އޭޕްރިލް 2006 ގައި ޓޯބީ ޖެނިފަރ މޭޔަރ އާއި އެންގޭޖް ވިއެވެ. ޖެނިފަރ އަކީ
ޔުނިވާރސަލް ސްޓޫޑިޔޯސް ގެ އެކްސެކުއުޓިވް ރޮން މޭޔަރ ގެ ދަރިފުޅެވެ. ޓޯބީ އާއި
ޖެނިފާރ އެކުގައި ބޭރަށް ދާން ފެށީ 2003 ގައެވެ. މިދެމީހުންވެސް ގަސްދު ކޮށްގެން
ތިބީ އެދެމީހުންގެ ފުރަތަމަ ދަރިފުޅު އުފަންވުމުގެ ކުރިން ކައިވެނި ކުރުމަށެވެ.
މިދެމީހުންގެ ދަރިފުޅަކީ ރޫބީ ސްވީޓް ހާރޓް ނަމަކަށް ކިޔާ އަންހެން ކުއްޖެކެވެ.



https://dv.wikipedia.org/wiki/Thomas_Jefferson

ތޯމަސް ޖެފަރސަން އަކީ އެމެރިކާގެ 3 ވަނަ ރައީސެވެ. 13 އޭޕްރީލް 1743 ގައި އުފަންވެ
ވަޑައިގަތް ތޯމަސް ޖެފަރސަން ވަނީ އެމެރިކާގެ ރައީސްކަން ޖެހިޖެހިގެން ދެދައުރުގައި
ކޮށްފައެވެ. އެއީ 1801ން 1809 އަށެވެ. 1776ގައި އެކުލަވާލެވުނު ޑެކްލަރޭޝަން އޮފް
އިންޑިޕެންޑެންސްގެ މައި މުއައްލިފަކީ ތޯމަސް ޖެފަރސަން އެވެ. އެމެރިކާއަށް
ޖުމުހޫރިއްޔަތު ގެނައުމުގެ މައިތަބު ތަކުގެ ތެރޭގައި ތޯމަސް ޖެފަރސަން ހިމެނި
ވަޑައިގަންނަވައެވެ. އޭނާގެ ވެރިކަމުގައި ހިގާފައިވާ މުހިއްމު ކަންތައްތަކުގެ
ތެރޭގައި 1803 ވަނަ އަހަރު ލުއިޒިއާނާ އެމެރިކާ އަށް ލިބުމާއި، އަދި 1804ން 1806
އަށް ހިންގުނު ލުއިސް އެންޑް ކްލާރކް އެކްސްޕިޑިޝަން ހިމެނެއެވެ.

ސިޔާސީ ފިލޯސަފަރެއްގެ ގޮތުން ސިޔާސީ މައިދާނުގައި ތޯމަސް ޖެފަރސަން އަކީ
ފާހަގަކޮށްލެވޭނެ ފަރާތެކެވެ. ފަރަންސޭސި އަދި އިގިރޭސި ވިލާތުގެ ގިނަ ސިޔާސީ
ލީޑަރުން ދެނެވަޑައި ގަންނަވާ ބޭފުޅަކަށް ތޯމަސް ޖެފަރސަން ވަނީ ވެފައެވެ. 1779ން
1786އަށް ވާޖީނިއާ ސްޓެޓިއުޓް ފޯރ ރިލިޖަސް ފްރީޑަމް ލިޔުއްވި ބޭފުޅަކީ ވެސް ތޯމަސް
ޖެފަރސަން އެވެ.

ޖެފަރސަނިއަން ޑިމޮކްރަސީ މިނަން ނެގިފައިވަނީ ވެސް ތޯމަސް ޖެފަރސަން އާއެވެ. އޭނާ
އަކީ އެމެރިކާގެ ސިޔާސީ ތާރީކްގައި 25 ވަރަކަށް އަހަރު ވެރިކަން ހިންގި
ޑިމޮކްރެޓިކް ރިޕަބްލިކަން ޕާޓީގެ ބާނީ އަދި ފުރަތަމަ ލީޑަރުވެސް މެއެވެ. 1779ން
1781 އަށް ވާޖީނިއާ ގެ ގަވަރުނަރުކަން ތޯމަސް ޖެފަރސަން ކުރައްވާފައި ވެއެވެ.
1789ން 1793 އަށް އެމެރިކާގެ ފުރަތަމަ ސެކްޓަރީ އޮފް ސްޓޭޓްގެ މަގާމް ފުރުއްވާފައި
ވެއެވެ. އަދި 1797ން 1801 އަށް އެމެރިކާގެ ދެވަނަ ނައިބު ރައީސްގެ މަގާމް ވެސް
އަދާކޮށްފައި ވެއެވެ.

1752 ގައި ސްކޮޓްލޭންޑްގެ މިނިސްޓަރެއް ކަމަށްވާ ވިލިއަމް ޑަގްލަސް ހިންގާ ސުކޫލަށް
އުމުރުން 9 އަހަރުގައި ތޯމަސް ޖެފަރސަން ދާން ފެށިއެވެ. އަދި އެތާގައި ލެޓިން،
ގްރީކް، އަދި ފަރަންސޭސި ބަސް ކިޔަވަން ފެށިއެވެ. 1757ގައި އުމުރުން 14 އަހަރުގައި
ބައްޕަ ނިޔާވުމުން 5ހާސް އޭކަރުގެ ބިމަކާއި، އެތަކެއް އަަޅުންނެއް ތޯމަސް ޖެފަރސަން
އަށް ވާރުތައިގެ ގޮތުގައި ލިބިގެންދިޔައެވެ. ތޯމަސް ޖެފަރސަން ގެ އެބިމުގައި
ބިނާކުރިއެވެ. ފަހުން މިބުނިގެ މަޝްހޫރު ވެފައިވަނީ މޮންޓިސެއްލޯގެ ނަމުގައެވެ.

1760 ގައި ޢުމުރުން 16 އަހަރުގައި ތޯމަސް ޖެފަރސަން ވިލިއަމްސް ބާރގް ގައި ހުންނަ
ކޮލެޖް އޮފް ވިލިއަމްސް އެންޑް މޭރީ އަށް ވަނެވެ. ދެއަހަރަށްފަހު 1762 ގައި
އެކޮލެޖް ނިމީ މަތީ ފާސްތަކާއި ޝަރަފާއި އެކުގައެވެ. އެކޮލެޖުން ތޯމަސް ޖެފަރސަން
އުގެނިފައިވަނީ ހިސާބު، މެޓަފިޒިކްސް، ފަލްސަފާ، އެވެ. އެކޮލެޖްގެ ޕްރޮފެސަރު
ވިލިއަމް ސްމޯލް ތޯމަސް ޖެފަރސަން އަށް އިގިރޭސި މަޝްހޫރު 3 ފިލޯސަފަރުންގެ
ލިޔުންތައް ތަޢާރަފްކޮށްދީފައި ވެއެވެ. އެ 3 ފިލޯސަފަރުންނަކީ ޖޯން ލޮކް،
ފްރެންސިސް ބޭކަން، އަދި އިސްހާގު ނިއުޓަން އެވެ. މި 3 މީހުންނަށް ނިސްބަތްކޮށް
ދުނިޔޭގައި އުފެދުނު އެންމެ މޮޅު ތިން މީހުން ނޭ ތޯމަސް ޖެފަރސަން ބުނެފައި ވެއެވެ.

ކުރިން ބުނި ކޮލެޖްގައި އުޅުނު އިރު ތޯމަސް ޖެފަރސަން އަކީ ސިއްރު އޯގަނައިޒޭޝަނެއް
ކަމަށްވާ ފްލެޓް ހެޓް ކްލަބްގެ މެންބަރެއް ވެސް މެއެވެ. ކޮލެޖް ކެމްޕަސްގައި ތޯމަސް
ޖެފަރސަން ދިރިއުޅުނު އިމާރާތަކީ މިހާރުގެ ކްރިސްޓޮފަރ ވްރެން ބިލްޑިންގ އެވެ. ޝާހީ
ގަވަރުނަރު ފްރެންކިސް ފޯކިއާރ ގެ ޕާރޓީތަކަށް ތޯމަސް ޖެފަރސަން ޢާންމުކޮށް
ގޮސްފައި ވެއެވެ. އަދި އެތާގައި އޭނާގެ ވިއޫލިން އިން މިއުޒިކް ކުޅެ، ޅައުމުރުގައި
ބަނގުރާ ބޯން ފަށާފައި ވެއެވެ. 1762 ގައި ކޮލެޖުން ދަސްވެ ނިވުމަށްފަހު އޭނާ
ރަހުމަތްތެރިއެއް ކަމުގައިވާ ޖޯޖް ވީތު އާއެކު ގާނޫނު އުގެނިފައި ވެއެވެ.

ވާޖީނިއާގެ ހައުސް އޮފް ބާރގްސެސް ގައި ތޯމަސް ޖެފަރސަން ވަނީ ގާނޫނީ ދާއިރާއިން
ޚިދުމަތް ކޮށް ތަމްރީނު ހޯއްދަވާފައެވެ. 1774ގައި އަ ސަމަރީ ވިއު އޮފް ޛަ ރައިޓްސް
އޮފް ބްރިޓިޝް އެމެރިކާ ގެ ނަމުގައި ވާޖީނިއާގެ ފަރާތުން ނޭޝަނަލް ކޮންގްރެސްގައި
ބައިވެރިވާ މަންދޫބުން ހުށަހެޅުމަށް ލިޔުމެއް ތައްޔާރު ކުރެއްވި އެވެ.

ޑެކްލަރޭޝަން އޮފް އިންޑިޕެންޑެންސް ލިޔުއްވި މައި އެއް ލިޔުންތެރިއަކީ ތޯމަސް
ޖެފަރސަން އެވެ. އެމެރިކާ ސިޔާސަތު އަދި އެމެރިކާގެ މަދަނީ ޘަގާފަތަށް ތޯމަސް
ޖެފަރސަން ވަނީ ޚިދުމަތްތަކެއް ކޮށްދީފައެވެ. ކޮންޓިނެންޓަލް ކޮންގްރެސް ގައި
ޑެކްލަރޭޝަން ލިޔުމަށްޓަކައި 5 މެންބަރުންގެ ކޮމިޓީއެއް ހޮވުނެވެ. އެކޮމިޓީގައި
ތޯމަސް ޖެފަރސަން ހިމެނިގެން ދިޔައެވެ. އަދި ޑެކްލަރޭޝަން ލިޔެފައިވަނީ އެހެން
މީހެއްގެ އެހީތެރިކަމެއްނެތި ތޯމަސް ޖެފަރސަން އެކަންޏެވެ.

1776 ގެ ސެޕްޓެމްބަރުގައި ތޯމަސް ޖެފަރސަން އެބުރި ވާޖީނިއާ އަށް ދިއުމުން ވާޖީނިއާ
ހައުސް އޮފް ޑެލިގޭޓްސް އަށް އަލަށް އިންތިޚާބު ކުރެވުނެވެ. ވާޖީނިއާ ހައުސްގައި
ހޭދަކުރެއްވި މުއްދަތުގެ ތެރޭގައި ވާޖީނިއާގެ މަދަނީ ގާނޫނު ތައް އިސްލާހުކޮށް
ޑިމޮކްރެޓިކް ބައްޓަމަކަށް ފެއްތުމަށް މަސައްކަތް ކުރެއްވި އެވެ. ތޯމަސް ޖެފަރސަން
ވަނީ 3 އަަހަރު ދުވަހުގެ ތެރޭގައި 126 ބިލް ޑްރާފްޓް ކުރެއްވި އެވެ. އެގޮތުން
ޢާއިލާގެ ވާރުތަ މުދާ ހަމައެކަނި ދޮށީ ފިރިހެން ކުއްޖާއަށް ލިބޭގޮތަށް އޮންނަ
ގާނޫނު ބަދަލު ކުރެއްވި އެވެ. އަދި ދީނީ މިނިވަންކަމާ ގުޅޭ ގާނޫނު ތައް އިސްލާހު
ކުރެއްވި އެވެ. 1178ގައި ތޯމަސް ޖެފަރސަން ތައްޔާރު ކުރެއްވި ބިލް ފޯރ ޛި މޯރ
ޖެނެރަލް ޑިފިއުޒަން އޮފް ނޮލެޖް ވަރަށް މަޝްހޫރު ވެގެން ދިޔައެވެ.

ފަރަންސޭސި ވިލާތަށް އެމެރިކާއިން ކަނޑައެޅި މިނިސްޓަރެއްގެ ގޮތުގައި 1785ން 1789
އަށް ތޯމަސް ޖެފަރސަން ޚިދުމަތް ކޮށްފައިވެއެވެ. އެދުވަސްވަރު ޕެރިސްގައި ހުންނަ
އެލީސެސް ކެމްޕަސް ގައި ތޯމަސް ޖެފަރސަން ދިރިއުޅުއްވި އެވެ. ކޮންސްޓިޓިއުޝަނަލް
ކޮންވެންޝަން އަށް ތޯމަސް ޖެފަރސަން ޙާޟިރުވެފައެއް ނުވެއެވެ. އެކަމަކު އޭގެ
ބަދަލުގައި ތޯމަސް ޖެފަރސަން ތާއީދު ކުރެއްވީ އާ ކޮންސްޓިޓިއުޝަން އަކަށެވެ.

1796 ގައި ރިޕަބްލިކަން ކެންޑިޑޭޓެއްގެ ގޮތުން ރިޔާސީ އިންތިޚާބަށް ކުރިމަތި
ލައްވައި ޖޯން އެޑަމްސް އާއި ވާދަކޮށް ތޯމަސް ޖެފަރސަން އަށް ނާކާމިޔާބާއި
ކުރިމަތިލާން ޖެހުނެވެ. އެކަަމަކު ނާއިބު ރައީސްކަމަށް އިސްވުމަށް އެކަށޭނަ ވަރަށް
ތޯމަސް ޖެފަރސަން އަށް ވޯޓް ލިބިގެން ދިޔައެވެ. ނަތީޖާއެއްގެ ގޮތުން 1797ން 1801
އަށް އެމެރިކާގެ ނައިބު ރައީސްކަމުގެ މަގާމްގައި ދެމިހުންނެވުމުގެ ފުރުޞަތު ތޯމަސް
ޖެފަރސަން ލިބިގެން ދިޔައެވެ. ޖޯން އެޑަމްސްގެ ވެރިކަމުގައި ސޮއިކުރި އެލައިން
އެންޑް ސެޑިޝަން އެކްޓްސް ތޯމަސް ޖެފަރސަން ސިފަކޮށްފައިވަނީ އޭނާގެ ޕާޓީ އާއި
ދެކޮޅަށް ނެގި ގަރާރެއްގެ ސިފައިގައެވެ.

އެމެރިކާގައި ރިޔާސަތުގައި އާދެ! އެމެރިކާގެ ރައީސް ކަމުގެ މަގާމް ތޯމަސް ޖެފަރސަން
ފުރުއްވާފައިވަނީ މާރޗް 4 1801ން މާރޗް 4 1809 އަށެވެ. ތޯމަސް ޖެފަރސަން ގެ ދައުރު
ފާހަގަ ވެގެން ގޮސްފައިވަނީ ރަށްފުށުގެ އަހުލުވެރިންގެ ހައްގު ތަކަށް އަޅާލާ،
ހިފެހެއްޓިފައިވާ ސަރުކާރެއް އޮތް ދުވަސްވަރެއްގެ ގޮތުގައެވެ.

ތޯމަސް ޖެފަރސަން ނިޔާވެފައިވަނީ 4 ޖުލައި 1826 ގައެވެ. އެއީ އެމެރިކާގެ ދެވަނަ
ރައީސް ޖޯން އެޑަމްސް ވެސް އަވަހާރަވި ދުވަހެވެ. ތޯމަސް ޖެފަރސަން އަކީ އެމެރިކާގެ
މުއްސަދި އާއިލާއަކަށް އުފަންވި ބޭފުޅެއް ނަމަވެސް އޭނާ ނިޔާވިއިރު ވަނީ ވަރަށް
ބޮޑަށް ދަރާފައެވެ. އޭނާގެ މިލްކިއްޔާތުގައި ހުރި ތަކެތި ވަނީ ނީލަމުގައި
ވިއްކާލާފައެވެ. 1831 ވަނަ އަހަރު ތޯމަސް ޖެފަރސަން ގެ 552 އޭކަރުގެ ބިން 7 ހާސް
ޑޮލަރަށް ޖޭމްސް ޓީ ބާކްލޭ އަށް ވިއްކާލާފައި ވެއެވެ. ތޯމަސް ޖެފަރސަން ފަސްދާނު
ލެވިފައިވަނީ ވާޖީނިއާގެ ޗާލޮޓްސް ވިލީ ގައި ވާ ތޯމަސް ޖެފަރސަން ގެ އަމިއްލަ
ގެކޮޅު މޮންޓިސެއްލޯ ގައެވެ. ތޯމަސް ޖެފަރސަން ގެ އެދުމަށް މޮންޓިސެއްލޯ ފަހުން
ވަނީ ނޭވީ އޮފިސަރުންގެ ޔަތީމް ދަރިންނަށް ކިޔަވައިދޭ ސުކޫލެއް ހެދުމަށް ބޭނުން
ކުރެވިފައެވެ. އޭނާގެ މަގުބަރާގައިވާ މަހާނަ ގަލުގައި އަންނަނިވި ޢިބާރާތްތައް
ލިޔެފައި ވެއެވެ.

އެމެރިކާގެ ވާޖީނިއާ ޔުނިވަސިޓީ އުފެއްދި ބާނީގެ އިތުރުން ތޯމަސް ޖެފަރސަން އަކީ އެ
ޔުނިވަސިޓީގެ ކަރިިކިއުލަމް އެކުލަވާ ލައްވައި، އިމާރާތްތައް ފަރުމާ ކުރެއްވި
ފަރާތް ވެސް މެއެވެ. މިއަދު ތޯމަސް ޖެފަރސަން ގެ އަމިއްލަ ގެކޮޅު މޮންޓިސެއްލޯ އަދި
ވާޖީނިއާ ޔުނިވަސިޓީގެ އިމާރާތަކީ އެމެރިކާގައި ހުރި އިންސާނުން އަތުން ހަދާފައިވާ
ތަންތަންގެ ތެރެއިން ވޯލްޑް ހެރިޓޭޖް ސައިޓްގައި ހިމާޔަތް ކުރެވިފައިވާ
ތަންތަންކަމަށް ބުނެފައިވާ ދެތަނެވެ.

ތޯމަސް ޖެފަރސަން އެންމެ ޝައުގުވެރިވި އެއް ދާއިރާ އަކީ އާކިއޮލޮޖީ އެވެ. އެއް
ދުވަސްވަރެއްގެ އާކިއޮލޮޖީ ގެ ބައްޕަ މިނަމުން ނިސްބަތް ކުރެވުނެވެ. 1784ގައި
ވާޖީނިއާގައިވާ އިންޑިއަން ބަރިއަލް މަންޑް ކޮނެ ހެދުމުގެ ތެރޭގައި ތޯމަސް
ޖެފަރސަން ވަނީ ޢަމަލީ ގޮތުން ބައިވެރި ވެފައެވެ.

1780ވަނަ އަހަރު ބެންޖަމިން ފްރެންކްލިންސް އެމެރިކަން ފިލޯސަފިކަލް ސޮސައިޓީ އާއި
ތޯމަސް ޖެފަރސަން ގުޅިވަޑައިގެންނެވި އެވެ. 1797ން 1815 އަށް މިބުނި ސޮސައިޓީގެ
ރައީސްކަން ތޯމަސް ޖެފަރސަން ކުރައްވާފައި ވެއެވެ. ތޯމަސް ޖެފަރސަން އަކީ ބަނގުރާ
ގެ ވައްތަރުތަކަށް ލޯބި ކުރައްވައި އެ ހިއްޕަވައި ހެއްދެވި ބޭފުޅެކެވެ.

1801 ވަނަ އަހަރު އަމެނުއަލް އޮފް ޕާލިމެންޓްރީ ޕްރެކްޓިސް ކިޔާ ފޮތެއް ނެރުއްވި
އެވެ. އަދި އޭގެ ދެވަނަ ޗާޕް 1802 ވަނަ އަހަރު ނެރުއްވި އެވެ. މިއަދު ވެސް މިފޮތް
އެމެރިކާގައި ބޭނުންކުރެވޭ ކަމަށް ވެއެވެ. އޮގަސްޓް 1814 ވަނަ އަހަރު އިގިރޭސިން
ކޮންގްރެސް ލައިބްރަރީ އަންދާލުމުން ތޯމަސް ޖެފަރސަން އޭނާ ޖަމާކޮށްފައިވާ ފޮތްތައް
ގައުމަށްޓަކައި ހަދިޔާކުރެއްވި އެވެ. ޖެނުއަރީ 1815 ވަނަ އަހަރު 6487 ފޮތް މިގޮތުން
ކޮންގްރެސް ލައިބްރަރީ އަށް ތޯމަސް ޖެފަރސަން ފަރާތުން ލިބުނެވެ. ކޮންގްރެސް
ލައިބްރަރީގެ ވެބްސައިޓްގައި ފެޑެރަލް ލެޖިސްލޭޓިވް އިންފޮމޭޝަން ބަޔަށް ނަން
ދެވިފައިވަނީ ތޯމަސް ޖެފަރސަން ގެ ޝަރަފްގައި ތޯމަސް މިނަމުންނެވެ.

އެމެރިކާގެ ވާޖީނިއާ ޔުނިވަސިޓީ އުފެއްދި ބާނީގެ އިތުރުން ތޯމަސް ޖެފަރސަން އަކީ އެ
ޔުނިވަސިޓީގެ ކަރިިކިއުލަމް އެކުލަވާ ލައްވައި، އިމާރާތްތައް ފަރުމާ ކުރެއްވި
ފަރާތް ވެސް މެއެވެ. މިއަދު ތޯމަސް ޖެފަރސަން ގެ އަމިއްލަ ގެކޮޅު މޮންޓިސެއްލޯ އަދި
ވާޖީނިއާ ޔުނިވަސިޓީގެ އިމާރާތަކީ އެމެރިކާގައި ހުރި އިންސާނުން އަތުން ހަދާފައިވާ
ތަންތަންގެ ތެރެއިން ވޯލްޑް ހެރިޓޭޖް ސައިޓްގައި ހިމާޔަތް ކުރެވިފައިވާ
ތަންތަންކަމަށް ބުނެފައިވާ ދެތަނެވެ.

ތޯމަސް ޖެފަރސަން އެންމެ ޝައުގުވެރިވި އެއް ދާއިރާ އަކީ އާކިއޮލޮޖީ އެވެ. އެއް
ދުވަސްވަރެއްގެ އާކިއޮލޮޖީ ގެ ބައްޕަ މިނަމުން ނިސްބަތް ކުރެވުނެވެ. 1784ގައި
ވާޖީނިއާގައިވާ އިންޑިއަން ބަރިއަލް މަންޑް ކޮނެ ހެދުމުގެ ތެރޭގައި ތޯމަސް
ޖެފަރސަން ވަނީ ޢަމަލީ ގޮތުން ބައިވެރި ވެފައެވެ.

1780ވަނަ އަހަރު ބެންޖަމިން ފްރެންކްލިންސް އެމެރިކަން ފިލޯސަފިކަލް ސޮސައިޓީ އާއި
ތޯމަސް ޖެފަރސަން ގުޅިވަޑައިގެންނެވި އެވެ. 1797ން 1815 އަށް މިބުނި ސޮސައިޓީގެ
ރައީސްކަން ތޯމަސް ޖެފަރސަން ކުރައްވާފައި ވެއެވެ. ތޯމަސް ޖެފަރސަން އަކީ ބަނގުރާ
ގެ ވައްތަރުތަކަށް ލޯބި ކުރައްވައި އެ ހިއްޕަވައި ހެއްދެވި ބޭފުޅެކެވެ.

1801 ވަނަ އަހަރު އަމެނުއަލް އޮފް ޕާލިމެންޓްރީ ޕްރެކްޓިސް ކިޔާ ފޮތެއް ނެރުއްވި
އެވެ. އަދި އޭގެ ދެވަނަ ޗާޕް 1802 ވަނަ އަހަރު ނެރުއްވި އެވެ. މިއަދު ވެސް މިފޮތް
އެމެރިކާގައި ބޭނުންކުރެވޭ ކަމަށް ވެއެވެ. އޮގަސްޓް 1814 ވަނަ އަހަރު އިގިރޭސިން
ކޮންގްރެސް ލައިބްރަރީ އަންދާލުމުން ތޯމަސް ޖެފަރސަން އޭނާ ޖަމާކޮށްފައިވާ ފޮތްތައް
ގައުމަށްޓަކައި ހަދިޔާކުރެއްވި އެވެ. ޖެނުއަރީ 1815 ވަނަ އަހަރު 6487 ފޮތް މިގޮތުން
ކޮންގްރެސް ލައިބްރަރީ އަށް ތޯމަސް ޖެފަރސަން ފަރާތުން ލިބުނެވެ. ކޮންގްރެސް
ލައިބްރަރީގެ ވެބްސައިޓްގައި ފެޑެރަލް ލެޖިސްލޭޓިވް އިންފޮމޭޝަން ބަޔަށް ނަން
ދެވިފައިވަނީ ތޯމަސް ޖެފަރސަން ގެ ޝަރަފްގައި ތޯމަސް މިނަމުންނެވެ.

ތޯމަސް ޖެފަރސަން އަކީ އެމެރިކާގައި ޖުމްހޫރީ ނިޒާމް ބިނާކުރެއްވުމުގައި ލީޑް ރޯލް
ކުޅުއްވި ފަރާތެވެ. 1790 ވަނަ އަހަރު އެލްގްޒެންޑަރ ހެމިލްޓަން އަދި ޖޯން އެޑަމްސް
ގުޅިގެން އެމެރިކާގައި އިގިރޭސި ވިލާތުގައި އޮންނަ ފަދަ ރަސްކަމެއް ބިނާކުރުމަށް
މަސައްކަތް ކުރަމުން ގެންދާކަމަށް ތޯމަސް ޖެފަރސަން އިންޒާރު ކުރެއްވި އެވެ. 1812
ވަނަ އަހަރުގެ ހަގުރާމަ އަށް ތޯމަސް ޖެފަރސަން ތާއީދު ކުރެއްވި އެވެ. މިހަގުރާމަ
އަކީ ކެނެޑާއިން އިގިރޭސި އަސްކަރީ ބާރު ދުއްވާލުމަށްޓަކައި ކުރެވުނު ހަގުރާމަ
އެކެވެ.

ތޯމަސް ޖެފަރސަން ގެ ވެރިކަމުގައި ގައުމީ ބޭންކް ގެ ނިޒާމް ގާއިމުކުރެއްވުމަށް
ތޯމަސް ޖެފަރސަން އިދިކޮޅު ހެއްދެވިއެވެ. އެގޮތުން ތޯމަސް ޖެފަރސަން ބުނެފައި
ވެއެވެ. ސިފައިން ނުވަތަ އާރމީން ގައުމުގައި ބޭތިއްބުމަށްވުރެ ވެސް ބޭންކުތައް
ގާއިމް ކުރުމުގެ ނުރައްކާތެރިކަން ބޮޑެވެ. ތޯމަސް ޖެފަރސަން މި އިދިކޮޅު ހެއްދެވުން
އޮތް ނަމަވެސް 1816 ވަނަ އަހަރު އެމެރިކާގެ ދެވަނަ ބޭންކް އުފެދިގެން ދިޔައެވެ.

އެމެރިކާގެ ރިޔާސަތުގައި ހޭދަކުރެއްވި މުއްދަތުގެ ތެރޭގައި ހައުސް އޮފް
ރެޕްރެޒެންޓޭޓިވް ގައި ހަފްތާ އަކު އެއްފަހަރު ބާއްވާ ޗާރޗް ސާރވިސް ގައި ބައިވެރި
ވެފައި ވެއެވެ. 1784ން 1786 އަށް ތޯމަސް ޖެފަރސަން އާއި ޖޭމްސް މެޑިސަން ގުޅިގެން
ފައްޅި ހެދުމަށް ބޭނުންވާތަކެތި ހޯދުމަށް ޓެކްސް ނެގުމާއި ދެކޮޅަށް ޕެޓްރިކް ހެންރީ
ކުރަމުން ގެންދިޔަ މަސައްކަތާ ދެކޮޅު ހެއްދެވިއެވެ. 1786 ވަނަ އަހަރު ބޭއްވުނު
ވާޖީނިއާ ޖެނެރަލް އެސެމްބްލީގައި ތޯމަސް ޖެފަރސަން ހުށަހެޅުއްވި ދީނީ
މިނިވަންކަމުގެ ބިލް ފާސްކުރިއެވެ.



https://dv.wikipedia.org/wiki/Sun_hemp

ވިހަ ގިގުނި(ސައިންޓިފިކް ނަން: Crotalaria juncea)ނުވަތަ (އިނގިރޭސި ބަހުން: Sun
hemp) އަކީ ފަތްޕިލާ ވެލީގެ ތެރޭގައި ހިމެނޭ ކުޑަވަރެއްގެ ގަހެކެވެ. ވިހަ ގިގުނި
ގަހުގައި އޅާ ހިކި ތޮޅި ތެޅުވީމާ ގިގުންޏެއް ފަދައިން ތޮށިގަނޑުގެ ތެރޭން އޮށްތައް
ތެޅޭއަޑު އިވޭނެއެވެ. މީގެ ދެވައްތަރެއް ހުރެއެވެ. ވިހަ ގިގުނި ގަހުގެ ފަތްތައް
ހުންނަނީ ދިގުކޮށެވެ. އަދި މިގަހުގައި އަޅާ މާ ހުންނަނީ ރީނދޫ ކުލައިގައެވެ. ވިހަ
ގިގުނި އާންމުކޮށް ހެދޭކަމަށް ފާހަގަ ކުރެވިފައިވަނީ ހޫނު ހިސާބު ތަކުގައެވެ.
ޚާއްޞަކޮށް އޭޝިޔާ ގެ ގައުމުތަކުގައެވެ. ވަރަށް ގިނަ ޖަނަވާރުތަކަށް ކާނާގެ
ގޮތުގައި ދޭ ފަތަކަށް ވިހަ ގިގުނީގެ ފަތް ބޭނުން ކުރެއެވެ. މީގެ އިތުރުން ގަސް ކާނާ
ފަދަތަކެތި ހެދުމުގައި ވެސް މިވައްތަރުގެ ފަތް ބޭނުންކުރާ ކަމަށް ވެއެވެ.



https://dv.wikipedia.org/wiki/Statue_of_Zeus_at_Olympia

އިހު ޒަމާނުގައި ގްރީކް މީހުންގެ ހިތްތަކުގައި އެމީހުންގެ ރަސްކަލެއް ކަމުގައިވާ
ކްރޯނޯސްގެ ދަރިކަލުން ޒިއުސް އަށް ވަރަށް ޚާއްޞަ މަގާމެއް ދެވިފައި ވެއެވެ.
އެމީހުންގެ ހިތްތަކުގައި ޒިއުސް އަށްވަނީ ކަލާންގެ އެއްގެ މަގާމް ދެވިފައެވެ.
އެގޮތުން ގްރީކްގެ އިރު އުތުރުގައި އޮންނަ އޮލިމްޕަސް ފަރުބަދައިގައި ދިރިއުޅޭނެ
ތަނެއް ހެދިއެވެ. އަދި ގްރީކްގެ ދެކުނުގައިވާ ޕީލޮޕޮނީސަސް އޭ ކިޔޭ ރަށުގައިވާ
އޮލިމްޕަސް އޭ ކިޔޭ އަވަށް އަޅުކަން ކުރާނޭ ފައްޅިއެއް އަޅާނެ ތަނެއްގެ ގޮތުގައި
ހަމަޖެއްސުނެވެ. ރޯމަނުން ޒިއުސް އަށް ޖުޕިޓަރުގެ ނަމުން ވެސް މުޚާތަބު ކޮށްފައި
ވެއެވެ. އޮލިމްޕަސް ނުވަތަ އޮލިމްޕިއާ އޮންނަނީ ގްރީކްގެ ވެރިރަށް އެތެންސްގެ
ހުޅަގުން 150 ކިލޯ މީޓަރު ދުރުމިނުގައެވެ.

ކޮންމެ 4 އަހަރުން 1 އަހަރު ދުނިޔޭގައި ބޭއްވޭ އޮލިމްޕިކް ގޭމްސް ކުޅިވަރު
ފެސްޓިވަލް ބޭއްވެނީ ޒިއުސްގެ ޝަރަފް ގައެވެ. މީލާދީން 5 ވަނަ ގަރުނުގެ ކުރިން
އޮލިމްޕަސް ބަގީޗާގައި ޒިއުސްގެ ބުދަކާއި އެކު ބޮޑު ބުދުފައްޅި އެއް ބިނާކުރުމަށް
ނިންމި އެވެ. އަދި އެމަސައްކަތް ގްރީކްގެ މަޝްހޫރު ބުދު ހަދާމީހެއްކަމުގައިވާ
ޕީޑިއާސް އާއި ޙަވާލު ކުރެވުނެވެ. މީލާދީގެ 440 އަހަރު ކުރިން ހަދަން ފެށި ބުދު
އަހަރު ތަކެއް ވުމަށްފަހު ހަދައި ނިމުނީ މީލާދީގެ ކުރިން 435 ވަނަ އަހަރުގެ
އޮލިމްޕިކް ގޭމްސްގެ ކުޅިވަރުތައް ނިމުނު ތަނާހެންނެވެ.

ފީޑިއާސް ތައްޔާރުކުރި ޒިއުސްގެ ބުދުގެ އުސްމިނުގައި 12 މީޓަރު ހުރެއެވެ. މީގެ
އިތުރުން އޭގެ ބުޑުގަނޑުގައި ނުވަތަ އެންމެ ތިރިއަށްވާ ބައިގެ އުސްމިނުގައި 1
މީޓަރު ހުރެއެވެ. އަދި އެބައިގެ ފުޅާ މިނުގައި 6 މީޓަރު ހުރެއެވެ. ބުދު ތައްޔާރު
ކުރެވިފައިވަނީ ކްރިސް ލިޕެންޓިން ކިޔާ މާއްދާ އަކުންނެވެ. މިއީ ރަނާއި އެތުދަތް
އެއްކޮށްގެން ހެދިފައިވާ މާއްދާ އެކެވެ.

ބުދު ތައްޔާރު ކުރެވުނު އިރު ހަށިގަނޑުގެ މަސްތައް އެކުލެވޭ ބައިތައް
ތައްޔާރުކޮށްފައިހުރީ ލަކުނޑިންނެވެ. އެއަށްފަހު އޭގެ މަތިން އެތު ދަތުގެ
ފަށަލައެއް ދުއްވައި އޭގެ މަތި ރަނުން ޖަރީ ކުރެވުނެވެ. ތާޖު ނުވަތަ ބޯ ތައްޔާރު
ކުރެވުނީ އެތުދަތް، ރަން، އެބޮނީ އަދި މިނޫނަސް ތަފާތު ރީތި ހިލަތައް
ބޭނުންކޮށްގެންނެވެ.

ބުނެވޭގޮތުގައި ރޯމަނުންގެ ވެރިއަކަށް ހުންނެވި ކަލިގިއުލާ މީލާދީގެ ފުރަތަމަ
ގަރުނުގެ ތެރޭގައި ޒިއުސްގެ ބުދު ނަގައިގެން އިޓަލީގެ ރޯމާ އަށް ގެންދަން ބޭނުންވި
އެވެ. ނަމަވެސް މިކަން ކާމިޔާބުވާގޮތް ވަނީ ނުވެފައެވެ. އެއަށްފަހު ބުދު
އެހުރިތަނުގައި އޭގެ ފައްޅީގައި ހުރީއެވެ.

އެންމެ ފަހުން ތިއޯޑޯޝަރ-1 ގެ ވެރިކަމުގައި ޒިއުސްގެ ބުދު ނަގައިގެން
ކޮންސްޓަންޓިން ޕޯލް އަށް ނުވަތަ މިހާރުގެ ތުރުކީގެ އިސްޠަންބޯލް އަށް
ގެންދެވުނެވެ. އަދި އެތާގައި މީލާދީން 475 ވަނަ އަހަރު ހިގި އަލިފާނުގެ
ހާދިސާއެއްގައި މިބުދު ވަނީ އަދައިގެން ގޮސްފައެވެ. ބައެއް ލިޔުން ތަކުގައި ވަނީ
މީލާދީން 462 ވަނަ އަހަރު ހިނގި އަލިފާނުގެ ހާދިސާއެއް ކަމަށެވެ. މިއަދު މިފައްޅި
ހުރިތާގައި ހުރީ ވެއްޓިފައިވާ ތަބުތަކާއި، ބިންގަލާއި، އެހެނިހެން ގާތަކެވެ.



https://dv.wikipedia.org/wiki/Prince_Patrick_Island

އަމީރު ޕެޓްރިކް ޖަޒީރާ އަކީ ކެނެޑާގެ ހުޅަނގުއުތުރު ޓެރިޓަރީތަކުގައި ހިމެނޭ، ރާނީ
އިލިޔާސަބަތު ޖަޒީރާތަކުގެ އެންމެ ހުޅަނގު ބިތުގައި އޮތް ޖަޒީރާއެވެ. މި ޖަޒީރާގެ
އަކަމިނެއް ކަމުގައި އަންދާސާ ކުރެވިފައިވަނީ 9،440 އަކަ ކިލޯމިޓަރެވެ. އެހެން
ކަމުން މިރަށް ވެފައިވަނީ ދުނިޔޭގައި އޮތް ޖަޒީރާ ރަށް ތަކުގެ ތެރެއިން 54 ވަނަ
އަށް އެންމެ ބޮޑު ރަށް ކަމުގައެވެ. އަދި ކެނެޑާގައި އޮތް 14 ވަނައަށް އެންމެ ބޮޑު
ރަށް ކަމުގައެވެ. މުޅި އަހަރުތެރޭގައި ވެސް މިރަށް އޮންނަނީ ގަނޑު ފެނުން
ތަޅުލެވިފައެވެ. މިހެންވުމުގެ ސަބަބުން މިރަށަށް ދަތުރު ފަތުރުކޮށް އުޅުން
ވެފައިވަނީ ވަރަށް އުނދަގޫ ކަމަކަށެވެ.



https://dv.wikipedia.org/wiki/Paracanthurus_hepatus

ދޮންނޫ ކާޅު(ސައިންޓިފިކް ނަން: Paracanthurus hepatus)ނުވަތަ (އިނގިރޭސި ބަހުން:
palette surgeonfish)އަކީ ރާއްޖޭގެ ފަރުފަޅުތަކުގައި އުޅޭ ކަނޑުކާޅުގެ ބާވަތްތަކުގެ
ތެރެއިން އެންމެ ރީތި އެއް ބާވަތެވެ. މިއީ ރާއްޖޭގައި ގިނައިން އުޅޭ މަހެއް ނޫނެވެ.
މިބާވަތުގެ ކުދިމަސް ބައިހަދައިގެން މުރަކަތަކުގެ ނިވަލުގައި އުޅެމުންދާކަން
ފާހަގަކުރެވެއެވެ. މިއީ ދިވެހިން ކެއުމަށް ބޭނުންކޮށް އުޅޭ މަހެއް ނޫނެވެ. ދިރޭމަސް
ގެންގުޅޭ ފަރާތްތަކުން ވަރަށް ޝައުގުވެރިކަމާއެކު މިމަސް ހޯދާ ގެންގުޅުމަށް ލޯބި
ކުރެއެވެ. މިއީ ރާއްޖޭގައި ވަރަށް މަދުން އުޅޭ ނަމަވެސް އެހާމެ ރީތި
މަހަކަށްވުމާއެކު ދިރޭކުދިމަސް ރާއްޖެއިން ބޭރުކުރާ ފަރާތްތަކުން މިމަސް ހިފުމުގައި
ވަރަށް ބޮޑު ސަމާލުކަން ދޭންޖެހޭނެއެވެ. މަހުގެ ކާނާއަކީ ފަނިފަކުސައެވެ.

މަހުގެ ބުރަކަށިމަތީ ކޮތަރީގައި 9 ހަރުކައްޓާއެކު 19 ނުވަތަ 20 މަޑުކަށި ހުރެއެވެ.
ބަނޑުދަށް ފަރާތު ކޮތަރީގައި 3 ހަރުކައްޓާއެކު 18 ނުވަތަ 19 މަޑުކަށި ހުރެއެވެ.
މަހުގެ ކުލައަކީ ވަރަށް ގަދަ ނޫކުލައެކެވެ. މަހުގެ ނިގޫފަތުގެ ކުލައަކީ ރީނދޫ
ކުލައެވެ. މަހުގެ ކޮތަރިތަކުގެ ކައިރިފަށާއި، ނިގޫފަތުގެ މަތީބަޔާއި ތިރީބައި
ހުންނަނީ ކަޅުކުލައިގައެވެ. މަހުގެ ދެއަރިމަތީގައި ކަޅުކުލައިގެ ކުރެހުމެއް
ހުރެއެވެ. މިމަހަށް ކިޔާ ވަކި ޚާއްޞަ ނަމެއް ރިކޯޑް ކުރެވިފައި ނެތުމާއެކު މިމަހަށް
ދޮންނޫ ކާޅު ކިޔާފައިވަނީ އެވެ. މިމަސް އެންމެ ބޮޑުވަނީ 31 ސެންޓި މީޓަރަށެވެ.



https://dv.wikipedia.org/wiki/Panama_Canal

މީލާދީން 1534 ވަނަ އަހަރު ސްޕޭން ގެ ރަސްގެފާނު ޗާރލްސް-1 ޕެނަމާގެ އިސްމަސް
ހުރަސް ކޮށް ކެނަލް އެއް ހެދުމަށް އަމުރު ކުރެއްވި އެވެ. އިސްމަސްގެ މާނައަކީ
ދެފަރާތުން ކަނޑު ނުވަތަ ކޯރު އޮވެފައި މެދުން އޮންނަ ބިމުގެ ހަނި ބައެކެވެ. މިބުނި
ރަސްގެފާނު އެކަމަށް އަމުރު ނެރުނުތާ 3 ގަރުނު ފަހުން 1880 ވަނ އަހަރު ޕެނަމާ
ކެނަލް ހެދުމުގެ މަސައްކަތް ފެށުނެވެ. ނަމަވެސް 20 އަހަރު ފަހުން ބައްޔާއި ފައިސާގެ
މައްސަލަތަކާއި ހުރެ މަސައްކަތް ހުއްޓާލަން ޖެހުނެވެ. އެފަހަރު މިމަސައްކަތް
ކޮށްފައިވަނީ ފަރަންސޭސި ވިލާތުގެ ކުންފުންޏަކުންނެވެ.

1903 ވަނަ އަހަރު ޕެނަމާ އާއި، އެމެރިކާއާއި ދެމެދު ޕެނަމާ ކެނަލް ހެދުމުގެ
އެއްބަސްވުމުގައި ސޮއިކުރެވުނެވެ. 1904 ގައި އެމެރިކާއިން ފްރެންޗް ކެނަލް ކަމްޕަނީ
އަތުން ކެނަލް ހެދުމަށް ބޭނުންވާ ތަކެއްޗާއި އެހެނިހެން ޙައްގު ތައް 40 މިލިއަން
ޑޮލަރަށް ގަނެ ކެނަލް ހެދުމުގެ މަސައްކަތް ފެއްޓި އެވެ. މިތާރީޚީ މަޝްރޫޢު
ނިންމާފައިވަނީ 10 އަހަރު ދުވަހުގެ ތެރޭގައި 387 މިލިއަން ޑޮލަރު ހޭދަކޮށްގެންނެވެ.
ކެނަލް އެއްކޮށް ނިންމައި ހުޅުވުނީ 15 އޯގަސްޓް 1914 ގައެވެ.

82 ކިލޯ މީޓަރު ހުންނަ ޕެނަމާ ކެނަލް އަކީ އެޓްލާންޓިކް ކަނޑާއި، ޕެސިފިކް ކަނޑު
ގުޅުވުމަށް ޕެނަމާގެ ބިން ކޮނެގެން ހެދުނު ފެނުގެ މަގެއް ކަމުގައިވަނީ ވެފައެވެ.
ޕެނަމާ ކެނަލް އިން ގުޅުވައިދެނީ ޕެސިފިކް ކަނޑުގައި އޮންނަ ޕެނަމާ ކަނޑު އޮޅި
އާއި، އެޓްލާންޓިކް ކަނޑުގައި އޮންނަ ކެރީބިއަން ކަނޑެވެ.



https://dv.wikipedia.org/wiki/Palm_toddy

ރުކުރާ (އިނގިރޭސި ބަހުން: palm toddy) އަކީ ރުކުގެ ޚާއްޞަ ވައްތަރެއްގެ
ކުރިގަނޑުން އުފެދޭ އެއްޗެކެވެ. ނުވަތަ ނެގޭ އެއްޗެކެވެ. ރުކުރާ ނަގަނީ ވަކި ޚާއްޞަ
ގޮތްތަކެއްގެ މަތިން ކަންތައް ކޮށްގެންނެވެ. ރުކުރާ ނެގުމަށްޓަކައި ރާރުކުގެ
މާގަނޑުގައި ރާބަންޖެއް ފަދަ އެއްޗެއް އައްސަން ޖެހެއެވެ. އެއީ އުފެދޭ ރާ އެބަނދީގެ
ތެރޭގައި ޖަމާވެފައި ބެހެއްޓުމަށް ޓަކައެވެ. ރުކުރާ އަކީ ދެކުނު އޭޝިޔާގެ ގައުމު
ތަކުގައި ވަރަށް އާންމު ބުއިމެކެވެ. ރުކުރާ ރަގަޅީ ތާޒާ ކަންމަތީ ހުއްޓައި
ބުއިމެވެ. އެއީ ގިނަ އިރުވެއްޖެ ނަމަ ވަރަށް ފަސޭހައިން ރުކުރާ ނުބައިވާނެތީ އެވެ.
ނަމަވެސް އައިސް އަލަމާރީގައި ބަހައްޓައި ފިނިކޮށްގެން ވެސް ބޭނުން ކުރެވިދާނެ
އެވެ. ރުކުރާ އަކީ ހަށިގަނޑަށް ވަރަށް ފައިދާ ހުރި ބުއިމެއް ކަމަށް ފާހަގަ
ކުރެވެއެވެ



https://dv.wikipedia.org/wiki/Noonu_Atoll

މިލަދުންމަޑުލު ދެކުނުބުރި އަކީ ދިވެހިރާއްޖޭގައި އުތުރުން ފެށިގެން 4 ވަނަ އަށް
އޮތް އަތޮޅެވެ. މިއީ ބޮޑު ތިލަދުންމައްޗަށް ނިސްބަތްވާ އެންމެ ފަހު އަތޮޅެވެ.
އަތޮޅަކީ ތާރީޚީގޮތުން ބަލާއިރު ރާއްޖޭގެ މުހިންމު އަތޮޅެކެވެ. ވެރިކަން ކުރަނީ
މަނަދޫގައެވެ. ތާރީޚަށް ބަލާއިރު، މިލަދުންމަޑުލު އަތޮޅަކީ މަނަދު އޮތް އަތޮޅެވެ.
މާނައަކީ މަނަދުންއަތޮޅުގެ ނަމުން ކުރިން މި އަތޮޅަށް ނަން މީހުން ދިރިއުޅޭ
ރަށްތަކުގެ އަދަދަކީ 13 އެވެ. އެއީ ހެނބަދޫ، ކެނދިކުޅުދޫ، މާޅެންދޫ، ލަންދޫ،
މާފަރު، ކުޑަފަރި، ޅޮހި، މިލަދޫ، މަގޫދޫ، މަނަދޫ، ވެލިދޫ، ހޮޅުދޫ، އަދި ފޮއްދޫއެވެ.
މީގެ އިތުރުން ބޮމަސްދޫ އަދި ތޮޅެންދުއަކީވެސް ކުރިން މީހުން އުޅެފައިވާ
ރަށްތަކެވެ. 2016 ވަނަ އަހަރުގެ ފެބްރުއަރީގެ ނިޔަލަށް އަތޮޅުގެ އާބާދީއަކީ 320، 16
މީހުންނެވެ. އެންމެ އާބާދީ ބޮޑު ރަށަކީ ވެލިދޫއެވެ.



https://dv.wikipedia.org/wiki/Nigella_sativa

ކަޅުދިރި(ސައިންޓިފިކް ނަން: Nigella sativa)ނުވަތަ (އިނގިރޭސި ބަހުން: Black
cumin)އަކީ ދިރިޔާ ދަވިއްގަނދުއަށްވުރެ ކުދި ކަޅުކުލައިގެ ފުއްތަކެކެވެ. މިއީ
އާވިޒާތުގެ ރަހައެއްދޭ އެއްޗެކެވެ. މި ބޭހަށްވެސް ބޭނުންކޮށް އުޅެއެވެ.
ދިވެހިބޭހުގައި މި ހިމަނައިފައިވަނީ މިނާބޭހުގެ ބާވަތެއްގެ ގޮތުގައެވެ. ކަޅުދިރި
ގަސް އަކީ 30-20 ސެންޓިމީޓަރުގެ އުސްމިނަށް ހެދޭ ގަހެކެވެ. މިގަސް އެންމެ ފުރަތަމަ
ހައްދާފައިވަނީ ދެކުނު އޭޝިޔާގެ ގައުމު ތަކުގައެވެ. ބައެއް ހިސާބު ތަކުގައި
ބޭސްވެރިކަމުގައި ބޭނުންކުރުމުގެ އިތުރުން ހަވާދުގެ ބާވަތެއްގެ ގޮތުގައި ވެސް
ކަޅުދިރި ބޭނުންކޮށް އުޅެއެވެ. ކަޅުދިރިއިން ތެޔޮ ހަދައިގެން ވެސް ބޭނުންކުރެއެވެ.
ކަޅުދިރީގެ ފައިދާ އާއި އޭގެ ބައިތަކާއި ބެހޭ ދިރާސާތައް ޢިލްމީ ގޮތުން ހަދަމުން
މިހާރު ވެސް އެބަގެންދެއެވެ.



https://dv.wikipedia.org/wiki/Muhammad_Fareed_Didi

ޖަލާލަތުލް މަލިކު މުޙައްމަދު ފަރީދުލް އައްވަލް އަކީ ދިވެހިރާއްޖޭގެ ފުރަދާނަ
ތަޚްތުކޮޅުގައި އެންމެ ފަހުން ރެދަލި ކުރެވުނު ކީރިތި މަހާ ރަދުންނެވެ. އަދި
އޮކްޓޯބަރ 1933 ން 25 ޖޫން 1942 އަށް ރައްޔިތުންގެ މަޖިލީހުގެ ރާއީސް ކަން ކުރެއްވި
ބޭފުޅާއެވެ.

މިރަދުންނަކީ އަތިރީގޭ އަލްއަމީރު އިބްރާހިމް ދޮށިމޭނާ ކިލެގެފާނުގެ ދަރިކަލުން
ސުމުއްވުލް އަމީރު ޢަބްދުލްމަޖީދު ރަންނަބަނޑޭރި ކިލެގެފާނު(އަލްމުންތަޚަބް ލި
ޢަރްޝި ދައުލަތިލް މަޙަލްދީބިއްޔާ)ގެ ދޮށީ ދަރިކަލުންނެވެ. މަންމާފުޅަކީ
އައްސުލްޠާން އިބްރާހީމް ނޫރައްދީން ގެ ދޮންގޮމާ އަލްއަމީރާ ޢާއިޝާ (ކާށިދޫގޭ
ދޮންގޮމާ) އެވެ. މުޙައްމަދު ފަރީދު ދީދީ ދުނިޔޭގެ އަލިކަން ދެކެވަޑައިގަތީ 24
ޞަފަރު 1319ހ، 13 ޖުލައި 1901 ގައި ދިވެހިރާއްޖޭގެ ވެރިރަށް ފުރަމާލޭގައެވެ. ބައެއް
ލިޔުންތަކުގައި ވަނީ 12 ޖޫން 1901މ ގައެވެ.

މީލާދީން 1887 އަހަރުން ފެށިގެން ދިވެހި ދައުލަތް އިގިރޭސީންގެ ހިމާޔަތުގެ ދަށުގައި
އޮތުމަށްފަހު ދިވެހިރާއްޖެ އަށް ފުރިހަމަ މިނިވަންކަން ލިބުމަށްފަހު މުޙައްމަދު
ފަރީދު އަށް ދެއްވި ލަގަބަކީ ޖަލާލަތުލް މަލިކް މުޙައްމަދު ފަރީދު އެވެ. އިގިރޭސި
ރާނީ ކްއީން އެލިޒަބަތު 2 ގެ ފަރާތުން އައްސުލްތާން މުޙައްމަދު ފަރީދު އަށް 9
ޑިސެމްބަރު 1961މ (1 ރަޖަބު 1381ހ) ގައި ކޭސީއެމްޖީ ގެ ލަގަބު އެރުވުނެވެ.

ކުރިން ބަޔާންކުރެވުނު މުއްދަތުގައި ބަޔާންކުރެވިފައިވާ ދެބޭފުޅުން ދިވެހި ދައުލަތް
ހިންގެވީ މާލޭގެ ހަތަރު އަވަށުގެ ބޭފުޅުން ހިމެނޭ ގޮތަށް ޚިޔާރުކުރެވިފައިވާ
މަޝްވަރާ މަޖުލިސް ކަމުގައިވާ އިންގިލާބު ކޮމިޓީ ގެ ލަފާގެ މަތިންނެވެ. އެއަށްފަހު
އެކޮމިޓީން އާގާނޫނު އަސާސީއެއް ތައްޔާރުކުރައްވައި ފާސްކުރެއްވުމަށްފަހު، ރާއްޖޭގެ
ތަޚްތަށް ކުރިން ދެންނެވުނު ފަދައިން އިންތިޚާބުވީ ސުމުއްވުލް އަމީރު މުޙައްމަދު
ފަރީދުލް އައްވަލް އެވެ. ( މިއީ އިބްރާހީމް ޝިހާބް ލިޔުއްވި ރާއްޖޭގެ ވެރިކަމުގެ
ތާރީޚްގެ ތެރެއިން އައްސުލްޠާން މުޙައްމަދު ފަރީދުލް އައްވަލް ރަސްކަން މިފޮތުގައި
ބަޔާންކުރައްވާފައިވާ ގޮތެވެ. )

އައްޑު އަތޮޅަށް އިގިރޭސީން ފޭބުމުގެ ނަތީޖާއަކަށްވީ 13 މާރޗް 1959 (3 ރަމަޟާން
1378ހ) ގައި ދެކުނު 3 އަތޮޅު ވަކި ދައުލަތެއްގެ ގޮތުގައި އިޢުލާންކޮށް އެދައުލަތަށް
ޔުނައިޓެޑް ސުވެޑީބު އައިލެންޑްސް ނަމުން ނަންދީ ރައީސަކަށް ސ.ހިތަދޫ ޢަބުދުﷲ
އަފީފް އިސްވުމެވެ. މިމައްސަލަ ޙައްލުކުރީ ވެސް މުހައްމަދު ފަރީދުގެ ރަސްކަމުގައި
އޭރުގެ ބޮޑުވަޒީރު އިބްރާހީމް ނާޞިރު އެވެ. މިމައްސަލަ ހައްލުކުރުމަށް ހިނގި ހާދިސާ
އަށް ދެކުނު ގަޑުބަޑު އޭ ކިޔައެވެ.



https://dv.wikipedia.org/wiki/Muhammad

މުޙައްމަދުގެފާނަކީ (ޢަރަބިބަހުން: محمد) މުސްލިމުންގެ ގާތުގައި ﷲ ގެ ރަސޫލެކެވެ.
ނަބީކަން ޚަތިމް ކުރެއްވި ކަލޭގެފަނެވެ. ހުޅަނގުގެ ތާރީޚު ޢިލްމުވެރިންގެ ގާތުގައި
އެކަލޭގެފާނަކީ އިސްލާމީ ތާރީޚުގެ ބާނީއެވެ.

ފުރަތަމަ ކޮޅުގައި އެކަލޭގެފާނާ ތަބަޢަވި ވަރަށް މަދު މީސްކޮޅެކެވެ. މި މީހުންނަށް
ދިޔައީ މައްކަގެ އަހުލުވެރިންގެ ގޯނާކުރުންތަކާއި ފުރައްސާރަކުރުންތައް އަމާޒު
ވަމުންނެވެ. މީލާދީން 622 ވަނަ އަހަރު މުޙައްމަދުގެފާނު މަދީނާއަށް
ހިޖުރަކުރެއްވިއެވެ. ހިޖްރީ ކަލަންޑަރު ނުވަތަ އިސްލާމީ ކަލަންޑަރު ފެށެނީ މި
ހިޖްރައިންނެވެ. ހިޖްރަ ކުރެއްވުމަށްފަހު މަދީގައި އޮތް ގަބާއިލީ ދެކޮޅުވެރިކަން
ނައްތަވާ ލެއްވުމަށް ގިނަ މަސައްކަތްޕުޅުތަކެއް ކުރައްވައި އެކަން ކާމިޔާބު
ކުރެއްވިއެވެ. ހިޖްރައިން 8 ވަނަ އަހަރު އެކަލޭގެފާނު މައްކާ ފަތަޙަ ކުރެއްވިއެވެ.
އެކަލޭގެފާނު އަވަހާރަވީ ހިޖްރައިން 10 ވަނަ އަހަރުގެ ރަބީޢުލްއައްވަލް މަހުގެ
ތެރޭގައެވެ. އެއީ މަޝްހޫރު ޙައްޖަތުލްވަދާޢު ނިންމެވުމަށްފަހު މަދީނާއަށް
ވަޑައިގަތްތާ މާގިނަ ދުވަހެއް ނުވަނީހެވެ. އެއިރު ޢަރަބުލްޙިޖާޒުގެ ގިނަ
ތަންތަނުގައި ވަނީ އިސްލާމް ދީން ފެތުރިފައެވެ.

މުޙައްމަދުގެފާނުގެ ބައްޕައަކީ ޢަބްދުﷲ ބިން ޢަބްދިލްމުއްޠަލިބް އެވެ. ޒުވާން
ޢުމުރުފުޅުގައި އެއްމެ ފުރަތަމަ އެކަލޭގެފާނު ކުރެއްވި މަސައްކަތްޕުޅަކީ ބަކަރި
ހުއި ހެއްޕެވުމެވެ. އޭގެ ފަހުގައި ވިޔަފާރި ކުރައްވަން ފެއްޓެވީއެވެ.
އެކަލޭގެފާނުގެ ތެދުވެރިކަމާއި އަމާނާތްތެރިކަމާ ހުރެ ޒުވާން ޢުމުރުފުޅުގައި
އެކަލޭގެފާނަށް 'އަލް-އަމީން (ޢަރަބިބަހުން: الأمين) ގެ ނަމުން މުޚާޠަބު
ކުރެވެއެވެ. ކޮންމެ ރަމަޟާން މަހެއްގައި އެކަލޭގެފާނު ޙިރާ ފަރުބަދައިގެ ހޮހޮޅައަށް
ވަޑައިގެން ރޯދަ ހިއްޕަވައި ދުޢާ ކުރައްވަތެވެ. އިސްލާމީ ޢަޤީދާގައިވާ ގޮތުގައި
މުޙައްމަދުގެފާނުގެ ޢުމުރުފުޅުން 40 އަހަރު ގައި (610 މ.) އެ ކަލޭގެފާނުގެ އަރިހަށް
ޖިބްރީލުގެފާނު ވަޑައިގެން ﷲ ގެ ވަޙީގެ އާޔަތްތައް ކިޔަވާ ވިދާޅުވުމަށް
އެންގެވިއެވެ. މިއަށްފަހު 23 އަހަރުވަންދެން އެބަހީ އެކަލޭގެފާނު އަވަހާރަވަންދެން
މި ވަޙީގެ ސިލްސިލާ ދެމިއޮތެވެ. މި އާޔަތްތަކުގެ މުޖްމަޢަކީ ޤުރުއާނެވެ.



https://dv.wikipedia.org/wiki/Mesopotamia

މެސޮޕޮޓޭމިއާ އިން މުރާދު ކުރެވެނީ މިހާރުގެ ޢިރާޤު އާއި އިރުމަތީ ސޫރިޔާ އާއި
އިރުދެކުނު ތުރުކީ އާއި ހުޅަނގު ދެކުނު އީރާން ޙިއްޞާ ކުރާ ސަރަޙައްދެވެ.
މެސޮޕޮޓޭމިއާ ގެ ނަން އައިސްފައިވަނީ ޔޫނާނީ ބަހުންނެވެ. މާނައަކީ ދެކޯރުގެ
ދެމެދުގައިވާ ތަނެވެ. ފުރާތު ކޯރު އާއި ދިޖުލަތު ކޯރު ގެ ދެމެދުގައިވާ ބިމެވެ. މި
ސަރަޙައްދަށް ޢަރަބި ބަހުން ކިޔަނީ: ما بين النهرين އެވެ. މާނައަކީ ދެކޯރުގެ
ދެމެދުގައިވާ ތަނެވެ. މިދެކޯރުގެ ފެން ދެމިފައިވާ ޖުޣުރާފީ ސަރަޙައްދަށް ޢާއްމު
ގޮތެއްގައި މުޚާޠަބު ކުރެވެނީ "ޙަޟާރަތުގެ އުނގު" މި ގޮތަށެވެ. އެހެނީ މިއީ
ލިޔެކިޔައި އުޅޭ މުޖުތަމަޢުތައް ޢީސާއީ މީލާދުގެ 4 ސާސްކަފު ކުރީން، އުފަންވި
ސަރަޙައްދެވެ. އަދި ފުރިހަމަ ޝަހަރުތަކެއް އެއްމެ ފުރަތަމަ ބިނާ ކުރެވުނު ބިން ވެސް
މެއެވެ.



https://dv.wikipedia.org/wiki/Mausoleum_of_Maussollos

މައުސޯލިއަމްގެ މާނައަކީ މީހުން ވަޅުލުމަށް ބިމުން މައްޗަށް އުސްކޮށް ހަދައިފައި
ހުންނަ މަޤްބަރާ ނުވަތަ ޒިޔާރަތެވެ. އިގިރޭސި ބަހަށް މިބަސް ނެގިފައިވަނީ
މިމައުސޯލިއަމް އަށް ނިސްބަތް ކޮށެވެ. މައުސޯލިއަމްގެ ގޮތުގައި މަޝްހޫރު ވެފައިވަނީ
ތުރުކީގެ ހަލިކަރްނަސަސް ގައިވާ މައުސޯލަސް ރަސްގެފާނުގެ ޒިޔާރަތެވެ. މިމަގްބަރާ
މަޝްހޫރު ވެފައިވަނީ ހަލިކަރްނަސަސްގެ މައުސޯލިއަމްގެ ގޮތުގައެވެ. މިއަދު
ހަލިކަރްނަސަސް އަށް ކިޔަނީ ބޮޑްރަމް އެވެ. މިރަށް އޮންނަނީ ތުރުކީގެ ހުޅަގު
ދެކުނުގައިވާ އީގަން ކޯރުގެ އައްސޭރީގައެވެ.

މައުސޯލަސް އަކީ މީލާދީގެ ކުރިން 377ން 353 ވަނަ އަހަރާއި ހަމައަށް ތުރުކީގެ ބައެއް
ކަމުގައިވާ ކާރިޔާގައި ވެރިކަން ކުރެެއްވި ރަސްކަލެކެވެ. އޭނާގެ ވެރިކަމުގައި
ކާރިޔާއިން ހަލިކަރްނަސަސްއަށް ވެރިކަން ބަދަލު ކުރެވުނެވެ. މައުސޯލަސް އަށް
ވެރިކަން ލިބުނީ ބައްޕާފުޅު ހީކަޓޮމްނަސް އަވަހާރަވުމުންނެވެ.

މިޒިޔާރަތް ހެދުމަށްޓަކައި އާޓިމީސިއާ ގްރީސް އަށް މީހުން ފޮނުވައިގެން އެތަނުން
މަޝްހޫރު ފަންނުވެރިން ގެނައެވެ. އެގޮތުން ޒިޔާރަތް ހެދުމުގައި އިސްރޯލެއް އަދާކުރީ
ސްކޯޕަސް އެވެ. އެހީތެރިންގެ ގޮތުގައި އުޅުނު އެކަމުގެ ފަންނާނުންގެ ތެރޭގައި
ބްރެކްސިސް، ލިއޯކަރޭޒް، އަދި ޓިމޯތިއަސް ފަދަ ފަންނުވެރިން ހިމެނެއެވެ.

ތަނބުތައް ހިމެނޭ ބައިގައި މުޅި ޖުމްލަ 36 ތަބު ހުރެއެވެ. ޕިރަމިޑް އިންނަނީ ސިނޑި
ބަރިއެއް ހެން ހަދާފައެވެ. ޕޯޑިއަމްގެ އަރިމަތި ހުންނަނީ ބުދުކުރަހައިގެން ޒީނަތް
ކުރެވިފައެވެ. ސަންދޯން ބެހެއްޓިފައި ހުންނަނީ ޕޯޑިއަމް ގެ އެތެރޭގައެވެ. ހުދު
އަލަބަސްޓާ އިން ތައްޔާރު ކުރެވިފައިވާ ސަންދޯން ހުންނަނީ ރަނުން ޖަޒީކުރެވިފައެވެ.
މިއަދު މައުސޯލަސް ހުރި ތާގައި ފެންނަން ހުރީ ހަމައެކަނި އޭގެ ބިންގަލެވެ.



https://dv.wikipedia.org/wiki/Maradhoo_(Seenu_Atoll)

މަރަދު އަކީ އައްޑުއަތޮޅު ގައި މީހުން ދިރިއުޅޭ ރަށްރަށުގެ ތެރެއިން އެއްރަށެވެ.
މަރަދޫއަކީ އިހުގައި ރާއްޖޭގެ އެންމެ ފާހަގަކޮށްލެވޭ އެއް އަތޮޅުކަމުގައިވާ
އައްޑުއަތޮޅުގެ ވެރިކަންކުރިރަށެވެ. މިހާރު ރާއްޖެއަށް މަރަދޫ ނަންވެފައި ވަނީ
މަސްވެރި ރަށެއްގެ ގޮތުގައެވެ. އާބާދީގެ ގޮތުން އަދި ތަޢުލީމާއި ތަހުޛީބުގެ
ގޮތުންވެސް މިރަށަކީ ފާހަގަކޮށްލެވޭ ރަށެކެވެ. ރަށުގެ މަގުތައް އާދައިގެވަރަކަށް
ފުޅާކޮށް ހުރިއިރު ގެތައް އަޅާފައި ހުންނަނީ ކައިރިކައިރީގައެވެ.2007 މެއިމަހު
އުދައަރައި ބައެއް ގެއްލުންތައް ވެފައިވެއެވެ.

މަރަދޫގައި ކުރީން އައްޑުއަތޮޅުގެ ވެރިކަން ކޮށްފައިވެއެވެ. މަރަދޫގައި ވެރިކަން
ކުރަމުން އައިސް ހިތަދޫއަށް ބަދަލުވީ 1959 ވަނަ އަހަރު ސުވާދީބު ޖުމްހޫރިއްޔާ
ނުވަތަ ދެކުނު ބަޣާވާތުގެ ތެރޭގައެވެ. ރަސްމީގޮތުން 1964 ވަނަ އަހަރުގައެވެ.މަރަދޫ
ފޭދޫ އުފެދުނީ މަރަދޫގެ ބިމުން ބައެއްގައި، ކުރިން ފޭދޫގައި ދިރިއުޅުނު މީހުން
ވަޒަންވެރި ކުރުވުމުންނެވެ. މިކަން ހިނގީ ގަމުގައި އިނގިރޭސިންގެ އެއަރ ބޭސް އެއް
ހަދައިގެން އުޅުނު ދުވަސްވަރުގައެވެ. ތާރީޚީ ތަންތަން މަރަދޫ ސްލިޕްވޭ
ބޮނޑަގެ/ބޮޑަގެ ދަނޑިވަރު މިސްކިތް ހިރިގާ މިސްކިތް ޤާދިރީކަލޭގެފާނު ޒިޔާރަތް
ހިރިގާވަޅު

މަޖިލީހަށް އަރުވާފައިތިބި މީހުން މުދިންގޭ އިބްރާހީމް ކަލޭގެފާނު އުވަގޭ ކަތީބު
(ޙަސަން) ކަލޭގެފާނު ގޮއިގޭ އިބްރާހީމް ކަލޭގެފާނު ވަކަރަގޭ މުޙައްމަދު ކަލޭގެފާނު



https://dv.wikipedia.org/wiki/Mal%C3%A9,_Maldives

މާލެ އަކީ ދިވެހިރާއްޖޭގެ ވެރިރަށެވެ. އަދި އެންމެ އާބާދީބޮޑު ރަށެވެ. މާލެ އަކީ
މާލެ އަތޮޅު( އެައީ ކ.އަތޮޅް)ގެ ދެކުނު ފަރާތުގައިވާ ރަށެކެވެ. ޒަމާނުއްސުރެ މާލެ
އަކީ ދިވެހިރާއްޖޭގެ ވެރިކަން ކުރި ރަށެވެ. އަދި ދިވެހިރާއްޖޭގެ ރަސްރަސްކަލުން
ރަސްކަންކޮށްފައިވާ ރަށެވެ. މާލެއަށް ކުރީގައި މަހަލް އޭވެސް ކިޔުނެވެ. އިހުގައި
މާލެ ވަށާ ބޮޑު ފާރުތަކާއި ދޮރޯށި ލެވިފައިވެއެވެ. ރަސްކަމުގެ ގަނޑުވަރާއި
ކޯއްޓޭތަކާއި ބުރުޒުތައް ވަނީ އިބްރާހީމް ނާޞިރުގެ ވެރިކަމުގައި ތަޅާލާފައެވެ. އެއީ
ރަސްކަން އުވާލެވި ޖުމްހޫއްރިއްޔަތަކަށް ވުމަށްފަހު މާލެ ބަދަލުކުރުމުގެތެރޭގައެވެ.
ނަމަވެސް މާލޭ ހުކުރު މިސްކިތް އަދިވެސް ދެމިހުރެއެވެ. ފަހުގެ އަހަރުތަކުގައި މާލެ
ވަނީ ހިއްކައިގެން ބޮޑުކޮށްފައެވެ. ނަމަވސް ދިވެހިރާއްޖޭގެ އާބާދީގެ ބޮޑުބައި
މާލޭގައި ދިރިއުޅުމުގެ ސަބަބުން މާލެވަނީ ވަރަށް ބޮޑަށް ތޮއްޖެހިފައެވެ. މާލޭ
އާބާދީއަކީ ރާއްޖޭގެ ޖުމްލަ އާބާދީގެ ފަސްބައިކުޅަ އެއްބަ އެވެ. މާލޭގައި
ވަޒަންވެރި ވެގެން އުޅޭ ރާއްޖޭގެ އެކި ސަރަހައްދުތަކުގެ މީހުންނާ އެކު ރާއްޖޭގެ
އާބާދީގެ ތިންބައިކުޅަ އެއްބައި ހިއްސާ ކުރަނީ މާލެ އެވެ.

ޤަދީމީ ދުވަސްވަރުގައި މާލެއަށް ކިޔުނު މަހަލް މިނަމުގެ އަސްލު ކަމުގައި
ބެލެވިފައިވަނީ ދިވެހިރާއްޖެއަށް ކިޔުނު މަހަލްދުވިޕާ މިނަމެވެ. ދިވެހިރާއްޖެ އަށް
އިނގިރޭސިބަހުން ކިޔާ 'މޯލްޑީވްޒް'ގެ މާނައަކީވެސް މާލޭގެ ރަށްތަކެވެ. އެހެންކަމުން
ދިވެހިރާއްޖެއަށް ނަން ދެވިފައިވަނީ މާލެއިންނެވެ.



https://dv.wikipedia.org/wiki/Majeediyya_School

މަޖީދިއްޔާ ސްކޫލަކީ މާލޭގައި ބިނާ ކުރެވުނު ސަރުކާރުގެ އެންމެ ފުރަތަމަ ސްކޫލެވެ.
މި ސްކުލަކީ ހަމަ އެކަނި ފިރިހެން ކުދިންނަށް އިސްލާމް ދިވެހި ފޮޔަވައި އެހެން
ހުރިހާ މާއްދާތަކެއް އިނގިރޭސި މީޑިއަމަށް ސަނަވީ ތަޢުލީމު ދޭ ސްކޫލެކެވެ.

ފުރާށޭ ދަރިން ހިތް ޢުޞޫމުން މިތާ ކުރާށޭ ފިދާ ޖާނު ވަތަނަށްޓަކައި މި މަތިވެރި
އިލްމީ އިމާރާތްތަކަށް އެދެނީ ހަޔާތަށް އުޖާލާކަމަށް

ދިރޭ ރޫޙު ގާޒީ ޝަހީދުވި ޢަލީ ނެރޭ ޖޯޝު ހުރަވީ މި އިސްކަންދަރީ މުރާދަށްޓަކައި
ގެނުވި އިލްހާމުގައި ކުރާނީ ޖިހާދޭ މިއުންމީދުގައި

މަޖީދީ މަޖީދީ ފަޙުރުވެރި ހިޔާ މަޖީދިއްޔަ ނޫރުން ތަނަށް އަލިކުރާ މަޖީދީ މަޖީދީ
ފަޙުރުވެރި ހިޔާ މަޖީދިއްޔަ ނޫރުން ތަނަށް އަލިކުރާ



https://dv.wikipedia.org/wiki/List_of_countries_by_system_of_government

These are systems in which a president is the active head of the executive
branch of government and is elected and remains in office independently of the
legislature. The following list includes democratic and non-democratic states:

In semi-presidential systems, there is usually both a president and a prime
minister. In such systems, the President has genuine executive authority, unlike
in a parliamentary republic, but some of the role of a head of government is
exercised by the prime minister, who is also head of the legislature.

A Parliamentary republic is a system in which a prime minister is the active
head of the executive branch of government and also leader of the legislature.
The Presidents degree of executive power may range from being reasonably
significant (eg. Poland) to little or none at all (eg. Ireland). Where the
President holds little executive power, their function is primarily that of a
symbolic figurehead.

Systems in which a prime minister is the active head of the executive branch of
government and also leader of the legislature. The head of state is a
constitutional monarch who only exercises his or her powers with the consent of
the government, the people or their representatives.

Constitutional monarchies, in which Queen Elizabeth II serves as head of state
over an independent government. In each Realm, she acts as the monarch of that
state, and is usually titled accordingly - for example, Queen of Australia. The
Queen appoints a Governor-General to each country other than the United Kingdom
to act as her representative. The prime minister is the active head of the
executive branch of government and also leader of the legislature.

The prime minister (or equivalent) is the nation's active executive, but the
monarch still has considerable political powers that can be used at his/her own
independent discretion.

Monarchies in which the monarch is the active head of the executive branch and
exercises all powers.

States based on a state religion where the head of state is selected by some
form of religious hierarchy.

States in which political power is concentrated within a single political party
whose operations are largely fused with the government hierarchy. However, some
do have elected governments.

States in which the federal government shares power with semi-independent
regional governments. In many cases, the central government is (in theory) a
creation of the regional governments; a prime example is the United States.

States in which the central government has delegated some of its powers to
self-governing subsidiary governments, creating a de facto federation.

States in which the central government has delegated some of its powers to
regional governments.

A federacy is a country in which some substates function like states in a
federation and others like states in a unitary state.



https://dv.wikipedia.org/wiki/Layla

ލޭލާ އަކީ ޑެރެކް އެންޑް ދަ ޑޮމިނޯސް ގެ އަލްބަމެއްކަމުގައިވާ ލޭލާ އަދި އަދާރ
އެސޯރޓެޑް ލަވް ސޯންގސް ގައިވާ ލަވައަކަށް ކިޔާ ނަމެކެވެ. މި އަލްބަމް ރިލީޒް
ކުރެވިފައިވަނީ 1970ވަނަ އަހަރުގެ ޑިސެމްބަރ މަހުގެ ތެރޭގައެވެ. ލޭލާ ފާހަނަގަ
ކުރެވިފައިވަނީ ރޮކް ލަވަ ތަކުގެ ތެރެއިން ފުން މާނަ އެއް އެކުލެވިގެންވާ ލޯބީގެ
ލަވައެއްގެ ގޮތުގައެވެ. މިލަވަ ހަދާފައިވަނީ އެފަދަ ދެވަނައެއްނުވާ މޮޅު ގިޓާރ
ކުޅުންތެރިޔާ އެރިކް ކްލެޕްޓަން އެވެ. އަދި ލަވަ ހެދުމުގައި ޖިމް ގޯރޑަން އެދެވޭ
އެހީއެއް ވެފައިވެއެވެ. މިލަވަ ހަދާފައިވަނީ ހަޤީޤީ ހާދިޘާއެއްގެ މައްޗަށް ބިނާ
ކޮށެވެ. އެރިކް ގެ ގާތް ރަހްމަތްތެރި އެއް ކަމަށްވާ ހެރިސަންގެ އަންހެނުން ޕެޓީ
ބޯއިޑްގެ މައްޗަށް މީނާ ވީ ލޯތްބަށް ބިނާ ކޮށްފައެވެ. ލޭލާ އެންމެ ފުރަތަމަ
އާއްމުންގެ ތެރެއަށް ނިކުތުމުން މިލަވައަށް އެދެވޭ ތާއިދެއް ނުލިބުނެވެ. ނަމަވެސް
ފަހުން މިލަވަ ވަނީ ދެގޮތަކަށް ރިލީޒް ކޮށްފައެވެ. މިދެލަވަ ވެސް ވެގެން ދިޔައީ
ދުނިޔޭގެ ޗާތޓުތަކު މަތީ އުޑު ތަކުގައި ގަދަޔަށް ފިޔަ ޖަހާލި ތަރިތަކެއް
ފަދައިންނެވެ. ޗާރޓުތަކުގައި ފުރަތަމަ މިލަވަ ހިމެނުނީ 1972 ގައެވެ. އެއަށްފަހު
މިލަވަ ޗާރޓު ތަކުން ފެނިގެން ދިޔައީ އޭގެ 20 އަހަރު ފަހުންނެވެ.

1966 ގައި ހެރިސަން، ޕެޓީ ބޯއިޑް އާއި ކައިވެނި ކުރިއެވެ. ޖޯޖް ހެރިސަން އަކީ
މަޝްހޫރު ބޭންޑެއްކަމުގައިވާ '''ދަ ބީޓްލްސް''' ގެ ގިޓަރ ކުޅުންތެރިޔާ އެވެ. ޕެޓީ
ބޯއިޑް އަކީ ޖޯޖް؛ އަ ހާރޑް ޑޭއިޒް ނައިޓް ކިޔާ ފިލްމެއް ކުޅުނު އިރު ދިމާވި ސުޕަރ
މޮޑެލް އެކެވެ. 1960 އަހަރުތަކުގައި އެރިކް ކްލެޕްޓަން އާއި ޖޯޖް ހެރިސަން ގިޓަރ
ކުޅުން ތެރިންގެ ތެރެއިން އެންމެ މަތީ ހަރުފަތުގައި ގުނާލެވެއެވެ. އެހެންކަމުން
މިދެމީހުން ވަރަށް ގާތް ދެ ރަހްމަތްތެރިންނަށް ވިއެވެ. ދަ ބީޓްލްސްގެ ވައިޓް
އަލްބަމްގެ ލަވައެއްކަމުގައިވާ ވައިލް މައި ގިޓަރ ޖެންޓްލީ ވީޕްސް މި ލަވަ ރެކޯރޑް
ކުރުމުގައި ޖޯޖް ވަނީ އެރިކް ކްލެޕްޓަން އަށް އެހީވެފައެވެ. އަދި ކްރީމްގެ ގުޑްބައި
އަލްބަމް އަށް އެރިކް ހެދި ބެޖް ނަމަކަށް ކިޔާ ލަވައިގެ މަސައްކަތުގައިވެސް ޖޯޖް
ވަނީ އެރިކް ކްލެޕްޓަން އަށް އެހީ ވެފައެވެ. އެހެންނަމަވެސް ކަންދިމާ ކުރިގޮތުން
އެރިކް އާއި ޖޯޖް އެއްކޮށް އުޅުނު ކްރީމް ބޭންޑް އުވިގެން ދިޔައެވެ. އެއީ ހެރިސަން
ޑްރަގް ބޭނުންކުރަން ފެށުމުންނެވެ. ހެރިސަންގެ އަންހެނުން އެދެމީހުންގެ ކައިވެނި
ސަލާމަތް ކުރުމަށް ލަފާ ހޯދުމަށް ދިޔައީ އެރިކްގެ ގާތަށެވެ. އަދި ކަންދިމާވިގޮތުން
އެރިކް ޕެޓީ ދެކެ ލޯބިވިއެވެ.

މިލަވައަށް ލޭލާ ކިޔުނީ މަޝްހޫރު ލޯބީގެ ވާހަކައެއްގެ މައްޗަށެވެ. ނެޒާމީ އޭ ކިޔުނު
ޅެންވެރިއަކު ލިޔުއްވާފައިވާ ލައިލާ މަޖްނޫނު ގެ މައްޗަށެވެ. އެރިކް މިލަވަ
ލިޔުމުގެ ދުވަސްކޮޅެއް އިއާން ޑެލެސް ނަމަކަށް ކިޔުނު އެރިކްގެ ރައްޓެއްސެއް އެރިކް
އަށް މިވާހަކަ ދިންކަމުގައި ބުނެވެއެވެ. އަދި ބުނެވޭގޮތުގައި އިއާން ޑެލެސް ވަނީ
އިސްލާމް ދީނަށް ވަނުމުގެ މަގުމަތީގައެވެ.؛ ޕެޓީ ހެރިސަން ގާތުން ވަރިވީ 1977 ވަނަ
އަހަރުގައެވެ. އަދި އެރިކް އާއި ކައިވެނި ކުރީ 1979 ގައެވެ. ހެރިސަން ގެ ހިތުގައި
މިކަމާ މެދު އެއްވެސް ހަސަދަ ވެރިކަމެއް ނުބާއްވައެވެ. އަދި އެކުގައި ދަ ބީޓްލްސް
ގެ މެމްމެމްބަރުން ކަމުގައިވާ ރިންގޯ ސްޓަރ އާއި ޕައުލް މެކް ކާރޓްނީ އާއި އެކު
ކުރީގެ އަނބި މީހާގެ ކައިވެނީގެ ހަފްލާ އަށްވެސް ދިޔައެވެ. ކައިވެނީގެ
އަހަރުތަކުގައި މުޅި ދުނިޔޭގެ މަޝްހޫރުކަން ހޯދި ވޮންޑަރފުލް ޓުނައިޓް މި ލަވަ
އެރިކް ލިޔުނެވެ. ނަމަވެސް ކައިވެންޏަށް އަހަރުތަކެއް ވީ ފަހުން ދެމީހުންގެ
ދެމެދުގައި މައްސަލަތައް ޖެހެންފެށިއެވެ. ސަބަބަކަށް ވީ އެރިކް ރަލާ ދިމާލަށް
އެނބުރުމާއި އިވޯން ޚާން ކެލީ ނަމަކަށް ކިޔުނު އަންހެނަކާއި އެކު އެރިކް ހިންގަމުން
ދިޔަ ސިއްރު ލޯބީގެ ގުޅުމެވެ. 1985ގައި އެރިކް ޕެޓީ ބޯއިޑް ދޫ ކޮށް އިޓަލީގެ ސުޕަރ
މޮޑެލް އެއް ކަމުގައިވާ ލޯރީ ޑެލް ސެންޓޯ އާއި ގުޅުނެވެ. ފހުން މިދެމީހުންގެ
ދަރިއެއްވެސް ހުރިއެވެ. އެރިކް އާއި ޕެޓީ ވަރިވީ އެތަކެއް ދުވަހު ދުރުގައި އުޅުމަށް
ފަހު 1989 ގައެވެ.



https://dv.wikipedia.org/wiki/Koagannu

ކޯގަންނު ގެ ނަމުން މަޝްހޫރުވެފައިވާ ގަބުރުސްތާނަކީ ދިވެހިރާއްޖޭގައި އޮތް އެންމެ
އާސާރީ ގަބުރުސްތާނެވެ. މި ގަބުރުސްތާނު އޮންނަނީ އައްޑުއަތޮޅު މީދޫގައެވެ.
ކޯގަންޱު ގަބުރުސްތާނަށް ފަނޑިޔާރުންގެ ގަބުރުސްތާނޭ ވެސް ކިޔައެވެ. އެއީ އެތާގައި
ވަޅުލެވިފައިވާ އިލްމު ވެރިންނާއި ފަނޑިޔާރުންގެ އަދަދު ގިނަ ކަމުންނެވެ.
މިގަބުރުސްތާނަކީ، އައްޑުއަތޮޅުގައި އެންމެ ފުރަތަމައަށް އިސްލާމްދީން
ޤަބޫލްކޮށްގެން ތިބި މުސްލިމުން މަރުވުމުން އެމީހުން ވަޅުލުމަށް ޚާއްސަކުރެވިގެން
މީގެ 900 އަހަރު ކުރިން ހަދާފައިވާ ޤަބުރުސްތާނެކެވެ. ރާއްޖޭގަ އެންމެ ދުވަސްވީ
ކީލަ ނުވަތަ މަހާނަ ގާތަކުގެއިތުރުން، ދީނީ އިލްމް ވެރިންނާއި، ޤުރުއާން ހިތުދަސް
ހާފިޒުންނާއި، ފަނޑިޔާރުން އެންމެގިނަ އަދަދަކަށް ފަސްދާނު ވެޑުވިފަވަނީވެސް
ކޯގަންޱުގައެވެ. މީގެއިތުރުންވެސް ރާއްޖޭގައި ހުރި އެންމެއުސް ދެމަހާނަ ގަލާ،
އެންމެ އެވޭލާ އަދި ޤަދީމީ ޒަމާނުގެ ކުރެހުންތަކާއި ލިޔުންތަށްވެސް މި
ގަބުރުސްތާނުގައި ފެންނަން އެބަހުރިއެވެ. 0°34′51.83″S 73°13′42.78″E﻿ /
﻿0.5810639°S 73.2285500°E﻿ / -0.5810639; 73.2285500Coordinates: 0°34′51.83″S
73°13′42.78″E﻿ / ﻿0.5810639°S 73.2285500°E﻿ / -0.5810639; 73.2285500



https://dv.wikipedia.org/wiki/John_Quincy_Adams

މިއީ އެމެރިކާގެ 6 ވަނަ ރައީސެވެ. ޖޯން ކުއިންސީ އެޑަމްސް އަކީ އެމެރިކާގެ 6 ވަނަ
ރައީސެވެ. ރައީސް ކަމުގައި ހުންނެވީ މާރޗް 4 1825 ން މާރޗް 4 1829 އަށެވެ. ޖޯން
ކުއިންސީ އެޑަމްސް އަކީ އެމެރިކާގެ 2 ވަނަ ރައީސް ޖޯން އެޑަމްސް ގެ ދަރިކަލެކެވެ.
ފެޑެރަލިސްޓް، ޑިމޮކްރެޓިކް ރިޕަބްލިކަން، ނޭޝަނަލް ރިޕަބްލިކަން އަދި ވިގެއްގެ
ގޮތުގައި މަސައްކަތް ކުރެއްވި ޖޯން ކުއިންސީ އެޑަމްސް އަކީ އެމެރިކާގެ ތާރީޚްގައި
ސިޔާސީ ދާއިރާއިން ފާހަގަކޮށްލެވޭނެ ބޭފުޅެކެވެ. އަދި ޑިޕްލޮމެޓެއް ވެސް މެއެވެ.
ބައިނަލް އަގްވާމީ ތަފާތު އެއްބަސްވުން ތަކާއި ބައްދަލުވުންތަކުގައި އެމެރިކާ
ތަމްސީލް ކޮށްދިނުމުގެ ޝަރަފް ޖޯން ކުއިންސީ އެޑަމްސް އަށް ލިބިފައި ވެއެވެ. ޖޯން
ކުއިންސީ އެޑަމްސް އުފަންވެ ވަޑައިގަތީ ޖުލައި 11 1767 ގައެވެ. އަވަހާރަ ވެފައިވަނީ
ފެބުރުއަރީ 23 1848 ގައެވެ.

ޖޯން ކުއިންސީ އެޑަމްސް އުފަންވެ ވަޑައިގަތީ އެމެރިކާ މާސަޗޫސެޓްސްގެ ބައެއް
ކަމުގައިވާ ކްއިންސީ ގެ ބްރޭންޓްރީ އަށެވެ. ޖޯން ކުއިންސީ އެޑަމްސް އުފަންވެ
ވަޑައިގެންނެވި ގެކޮޅު ހުރިތަން މިހާރު އޮންނަނީ އެޑަމްސް ނޭޝަނަލް ހިސްޓަރިކަލް
ޕާރކް ގެ ބައެއްގެ ގޮތުގައެވެ. ޖޯން ކުއިންސީ އެޑަމްސް ގެ އުމުރުން 7 އަހަރުގައި
މަންމާފުޅު އަބީޖައިލް އެޑަމްސް އާއެކު ބަންކާރ ހިލް ހަގުރާމަ ބެއްލެވުމަށް
މަޑުކޮށްލައިގެން ހުރިތަން ފާހަގަކުރުމަށް ހަދާފައިވާ ގާފޮޅު ވެސް ހުންނަނީ
މިތަނާއި ކައިރީގައެވެ.

ޑެކްލަރޭޝަން އޮފް އިންޑިޕެންޑެންސް އާ ބެހޭގޮތުން ޖޯން ކުއިންސީ އެޑަމްސް އަށް
ފުރަތަމަ މައުލޫމާތު ލިބިލައްވާފައިވަނީ ފިލަޑެލްފިއާ ގައި ހުންނަވައިގެން
ބައްޕާފުޅު ޖޯން އެޑަމްސް މަންމާފުޅު އަބީޖައިލް އަށް ފޮނުއްވާފައިވާ ސިޓީ
ތަކުންނެވެ. އުމުރުގެ ކުރީކޮޅު ބައްޕާފުޅު ޖޯން އެޑަމްސް އާއެކު ބޭރުގައުމު
ތަކުގައި އުޅުއްވި އެވެ. އެގޮތުން 1778ން 1779އަށް ފަރަންސޭސި ވިލާތަށް
ކަނޑައެޅުއްވި މަންދޫބެއްގެ ހައިސިއްޔަތުން ފަރަންސޭސި ވިލާތު ގައި އަދި 1780ން
1782 އަށް ނެދަލޭންޑްސް ގައި ބައްޕާފުޅު ޖޯން އެޑަމްސް އާއެކު ޖޯން ކުއިންސީ
އެޑަމްސް އުޅުއްވާފައި ވެއެވެ. މީގެ އިތުުރުން ޖަރުމަނު، ސްވިޑަން، ފިންލޭންޑް،
އަދި ޑެންމާރކް ފަދަ ގައުމުތަކަށް ވަޑައިގެންފައި ވެއެވެ.

ބޭރުގައުމުތަކުގައި އުޅުއްވި ދުވަސްވަރު ފަރަންސޭސި އަދި ޖަރުމަނު ބަސް
އުގެނިވަޑައިގެންނެވި އެވެ. ހަވާޑް ކޮލެޖުން ދަސްވެ ނިވިފައިވަނީ 1787 ވަނަ އަހަރު
އެވެ. އެއަށްފަހު ބޮސްޓަންގައި ގާނޫނީ ދާއިރާ ގައި މަސައްކަތް ކުރެއްވި އެވެ.

ޖޯޖް ވޮޝިންގޓަން ގެ ވެރިކަމުގައި 1794ން 1796 އަށް ނެދަލޭންޑްސް އަށް
ކަނޑައަޅާފައި ހުންނަ މިނިސްޓަރެއްގެ މަގާމް ޖޯން ކުއިންސީ އެޑަމްސް އަށް ދެއްވި
އެވެ. އަދި ބައްޕާފުޅު ޖޯން އެޑަމްސް ގެ ވެރިކަމުގައި 1797ން 1801 އަށް ޕްރަޝިއާ
އަށް ކަނޑައެޅުއްވި މިނިސްޓަރަކަށް ހަމަޖެއްސެވި އެވެ. އެދުވަސްވަރުގެ ތެރޭގައި
އެމެރިކާގެ ވިޔަފާރި ވެރިއެއްގެ ދަރިއެއް ކަމަށްވާ ލުއިޒާ ކެތަރިން ޖޯންސަން އާ
ޖޯން ކުއިންސީ އެޑަމްސް ކައިވެނި ބައްލަވައި ގެންނެވި އެވެ.

ޖޯން ކުއިންސީ އެޑަމްސް ގެ ހަގީގީ ސިޔާސީ ޙަޔާތް ފެށިގެންއައީ 1802 ވަނަ އަހަރު
މާސަޗޫސެޓްސް ގެ ސެނޭޓް އަށް ޖޯން ކުއިންސީ އެޑަމްސް ހޮވިވަޑައިގަތުމުންނެވެ.
ހަމައެއަހަރު ޔޫއެސް ހައުސް އޮފް ރެޕްރެޒެންޓެޓިވްސް އަށް ވާދަކުރާ ފެޑެރަލިސްޓް
މެންބަރެއްގެ ގޮތުން ބައިވެރިވެ ވަޑައިގެން ނާކާމިޔާބާއި ކުރިމަތި ލައްވާފައި
ވެއެވެ. މާރޗް 4 1803ން ޖޫން 8 1808 އަށް އެމެރިކާގެ ސެނޭޓް ގައި ޖޯން ކުއިންސީ
އެޑަމްސް ފެޑެރަލިސްޓެއްގެ ހައިސިއްޔަތުން މަސައްކަތް ކުރެއްވި އެވެ. ޖޫން 8 ގައި
ސެނޭޓްގެ މަގާމުން ވަކިވެލެއްވީ މާރޗް 1808 ގައި ފެޑެރަލިސްޓުންނާއި ވަކިވެޑައިގެން
ރިޕަބްލިކަން ފާޓީ އާއި ގުޅިވަޑައިގަތުމުންނެވެ.

1809ން 1814 އަށް ރަޝިޔާ އަށް ކަނޑައަޅާފައި ހުންނަ މިނިސްޓަރުގެ މަގާމް
އަދާކުރެއްވި އެވެ. 1814 ވަނަ އަހަރު ބޭއްވުނު ގެންޓް އެއްބަސްވުން ގައި ބައިވެރިވި
އެމެރިކާ ވަފުދުގެ އިސްވެރިއެއްގެ ގޮތުން ހުންނެވީ ވެސް ޖޯން ކުއިންސީ އެޑަމްސް
އެވެ. 1815ން 1817 އަށް އިގިރޭސި ވިލާތަށް ކަނޑައަޅާފައިވާ މިނިސްޓަރުގެ މަގާމް
ވެސް ޖޯން ކުއިންސީ އެޑަމްސް އަދާކުރެއްވި އެވެ.

ޖޭމްސް މޮންރޯއިގެ ކެބިނެޓްގައި ސެކެޓްރީ އޮފް ސްޓޭޓްގެ ހައިސިއްޔަތުން 1817ން 1825
އަށް ޖޯން ކުއިންސީ އެޑަމްސް މަސައްކަތް ކުރެއްވި އެވެ. ސެކެޓްރީ އޮފް ސްޓޭޓްގެ
މަގާމްގައި ހުންނެވި ދުވަސްވަރު އެޑަމްސް-އޮނީސް ގެ އެއްބަސްވުމާމެދު ވާހަކަ
ދައްކާފައި ވެއެވެ. އަދި މޮންރޯއި ޑޮކްޓްރިން ލިޔުއްވި އެވެ.

އެމެރިކާގެ ރިޔާސަތުގައި އެމެރިކާގެ 6 ވަނަ ރައީސެއްގެ ހައިސިއްޔަތުން އެމަގާމް
ޖޯން ކުއިންސީ އެޑަމްސް ފުރުއްވާފައިވަނީ މާރޗް 4 1825ން މާރޗް 4 1829 އަށެވެ. ޖޯން
ކުއިންސީ އެޑަމްސް އަކީ އެމެރިކާގައި ދެވަނަ އަށް ރައީސްކަން ކުރެއްވި ޖޯން
އެޑަމްސް ގެ ދަރިކަލެކެވެ. މަސީޙީ ދީނުގެ މުގައްދަސް ފޮތް ބައިބަލްގެ ބަދަލުގައި
ރައީސްކަމުގެ ހުވާކުރެއްވި އިރު ޖޯން ކުއިންސީ އެޑަމްސް ނަންގަވައިގެން ހުންނެވީ
ގާނޫނު ފޮތެއް ކަމަށް ބުނެވެއެވެ.

ޖޯން ކުއިންސީ އެޑަމްސް ހުށަހެޅުއްވި ހުށަހެޅުންތަކުގެ ތެރެއިން އަމަލީ ސިފައެއް
ޖެހުނު އެއް ހުށަހެޅުމަކީ ކަމްބަރލޭންޑް ރޯޑް ނުވަތަ މަގު އޯހިއޯ ސިޓީ އާއި
ހަމައަށް ހަދައި އޯހިއޯ އާ ގުޅުވާލުމެވެ. ޢަމަލީ ސިފަ ގެނެވުނު އެހެން
މަޝްރޫޢުތަކުގެ ތެރޭގައި ޗެސަޕީކް އަދި އޯހިއޯ ކެނަލް ބިނާކުރަން ފެށުން، ޑެލްވެއަރ
އެންޑް ޗެސަޕީކް ކެނަލް ބިނާކުރުން، ގްރޭޓް ލޭކްސް ނުވަތަ ބޮޑު ކުޅި އޯހިއޯ ކޯރާއި
ގުޅުވާލުން، އަދި އުތުރު ކެރޮލީނާ ގައި އޮތް ޑިސްމަލް ސްވޭމްޕް ކެނަލް އަލުން
ބިނާކުރުން ހިމެނެއެވެ.

ޖޯން ކުއިންސީ އެޑަމްސް އަކީ އެމެރިކާގެ ތާރީކްގައި ވަރަށް ފާހަގަކުރެވޭ
ޑިޕްލޮމެޓެކެވެ. ސެކެޓްރީ އޮފް ސްޓޭޓް ކަމުގައި ހުންނެވި ދުވަސްވަރު އެކުލަވާލެއްވި
މޮންރޯއި ޑޮކްޓަރިން ފަރުމާކުރެއްވި އެއް ފަރުމާކުރުންތެރިޔަކީ ހަމަ ޖޯން ކުއިންސީ
އެޑަމްސް އެވެ. ރައީސް ކަމުގައި ހުންނަވައިގެން ބޭރުގެ ގުޅުންތައް މާބޮޑަކަށް
ގާއިމްކުރެއްވި ފައެއް ނުވެއެވެ. އޭގެ ސަބަބަކަށް ވަނީ ޖޯން ކުއިންސީ އެޑަމްސް އަށް
ކޮންގްރެސް ގައި ކުރިމަތިވެ ވަޑައިގެން ދެކޮޅު ހެއްދެވުންތަކެވެ.

1828 ވަނަ އަހަރުގެ ރިޔާސީ އިންތިޚާބުގައި އެންޑްރޫ ޖެކްސަން ހޯދި ކާމިޔާބީ އާއެކު
ޖޯން ކުއިންސީ އެޑަމްސް އެމެރިކާގެ ރިޔާސީ ގަނޑުވަރު ދޫކޮށްލެއްވީ މާރޗް 4 1829
ގައެވެ. އެންޑްރޫ ޖެކްސަން ރައީސް ކަމަށް އިސްކުރުމަށް ބޭއްވި ޖަލްސާ އަށް ޖޯން
ކުއިންސީ އެޑަމްސް ޙާޟިރެއް ނުވެއެވެ. ޖޯން ކުއިންސީ އެޑަމްސް އަކީ އެމެރިކާގެ
ތާރީކްގައި ރައީސްކަމުގައި ހުންނެވުމަށްފަހު ޖެހިގެން އިސްކުރެވޭ ރައީސް
އިސްކުރެވުމަށް ބާއްވާ ހަފްލާ އަށް ވަޑައިނުގަންނެވި 3 ރައީސުންގެ ތެރެއިން އެއް
ބޭފުޅެކެވެ. އަނެއް ދެބޭފުޅުންނަކީ ބައްޕާފުޅު ޖޯން އެޑަމްސް އަދި އެންޑްރޫ
ޖެކްސަން އެވެ.

1824 ވަނަ އަހަރުގެ އިންތިޚާބުގައި ޖޯން ކުއިންސީ އެޑަމްސް ކާމިޔާބު ހޯއްދެވުމުން
އެންޑްރޫ ޖެކްސަން ސެނޭޓް ގޮނޑި ދޫކޮށްލައްވައި މަގާމުން އިސްތިއުފާ ދެއްވިއެވެ.
އަދި 4 އަހަރުވަންދެން 1828 ވަނަ އަހަރުގެ އިންތިޚާބުގައި ޖޯން ކުއިންސީ އެޑަމްސް
ބަލިކުރެއްވުމަށް ސަޕޯޓް ހޯއްދެވުމުގައި މަސައްކަތް ކުރެއްވި އެވެ. އެގޮތުން
ފާޅުގަޔާއި ސިއްރުގައި ތަފާތު ކެމްޕޭންތައް އެންޑްރޫ ޖެކްސަން ކުރެއްވި އެވެ.

1828 ވަނަ އަހަރުގެ އިންތިޚާބުގައި ޖޯން ކުއިންސީ އެޑަމްސް އަށް ނާކާމިޔާބު
ލިބިލެއްވި އިރު ކާމިޔާބު ހޯއްދެވުނީ ބައްޕާފުޅު ޖޯން އެޑަމްސް ވެސް ފަހު
އިންތިޚާބުގައި ކާމިޔާބު ހޯއްދެވި ސިޓީ ތަކުންނެވެ. އެއީ ނިއު އިންގްލޭންޑް، ނިއު
ޖާޒީ، އަދި ޑެލްވެއަރ އެވެ.

ޖޯން ކުއިންސީ އެޑަމްސް ގެ ފިރިހެން ދަރި ޗާލްސް ފްރެންސިސް އެޑަމްސް ވެސް ސިޔާސީ
ދާއިރާގައި ހަރަކާތްތެރި ވެފައި ވެއެވެ. 1870 ވަނަ އަހަރު ޗާލްސް ވަނީ އެމެރިކާގެ
ތާރީކްގައި ފުރަތަމަ ފަހަރަށް މެމޯރިއަލް ޕްރެޒިޑެންޝަލް ލައިބްރަރީ އެއް
އުފައްދަވާފައެވެ. މިލައިބްރަރީ ހަދާފައިވަނީ ޖޯން ކުއިންސީ އެޑަމްސް ގެ
ޝަރަފްގައެވެ. މިލައިބްރަރީގައި 12 ބަހަކުން ލިޔެފައިވާ 14 ހާހަށްވުރެ ގިނަ ފޮތް
ހުރެއެވެ. މިލައިބްރަރީ ހުންނަނީ އެމެރިކާގެ މާސަޗޫސެޓްސްގެ ކްއިންސީގައިވާ
އެޑަމްސް ނޭޝަނަލް ހިސްޓަރިކަލް ޕާރކް ގައެވެ.

ޖޯން ކުއިންސީ އެޑަމްސް އަދި ލުއިޒާ ކެތަރީން އެޑަމްސް ވަނީ އެމީހުންގެ ދަރިއަކަށް
ޖޯޖް ވޮޝިންގޓަންގެ ނަންދެއްވާފައެވެ. 1811 ވަނަ އަހަރު ލިބުނު އަންހެން ދަރިޔަކު
އެއާއިލާ ރަޝިޔާގައި އުޅެނިކޮށް ބަލިވެގެން ނިޔާވެފައި ވެއެވެ. އެމެރިކާގެ
އެކްޓްރެސް މޭރީ ކޭ އެޑަމްސް އަށް މިއާއިލާއަށް ނިސްބަތްވާ ފަރާތެކެވެ.



https://dv.wikipedia.org/wiki/John_Adams

30 އޮކްޓޯބަރު 1735 ގައި އުފަންވެ ވަޑައިގަތް ޖޯން އެޑަމްސް އަކީ އެމެރިކަން
އިންގިލާބުގައި މާސަޗޫސެޓްސްގައި ހުންނެވި ސްޕަންސަރ އެވެ. އަދި 1770ގައި
މާސަޗޫސިޓްސްގެ ޑިޕްލޮމެޓަކަށް ހަމަޖެހުނެވެ. 1776 ގައި އެމެރިކާ މިނިވަން
ކުރުމަށްޓަކައި ޖޯޖް ވޮޝިންގޓަން އާއި ގުޅިވަޑައިގަތް ބުރަ މަސައްކަތްތަކެއް
ކުރެއްވި އެވެ. ތޯމަސް ޖެފަރސަން ވިސްނަވާގޮތުން ޖޯން އެޑަމްސް އަކީ ކްލޯސަސް އޮފް
އިންޑިޕެންޑެންސް އެވެ. ލިޔުންތެރިއެއްގެ ހައިސިއްޔަތުން އެމެރިކާގެ ސިޔާސީ ނިޒާމް
ބައްޓަން ކުރުމަށް ތަފާތު ޚިޔާލުތައް ޖޯން އެޑަމްސް ދެއްވާފައި ވެއެވެ.

ޖޯން އެޑަމްސް އަކީ 1765 ގައި ބޭއްވި ސްޓޭމްޕް އެކްޓް އާ ފާޅުގޮތެއްގައި ދެކޮޅު
ހެއްދެވި ފަރާތެެކެވެ. މާސަޗޫސިޓްސްގެ ގާނޫނު ހަދާ މަޖުލީހުގެ މެންބަރުންނަށް
ބްރެއިންޓްރީގެ އަހުލުވެރިންގެ ފަރާތުން ފޮނުވި ކަންތައްތައް ޑްރާފްޓްކޮށް ތައްޔާރު
ކުރެއްވީ ޖޯން އެޑަމްސް އެވެ. ޖޯން އެޑަމްސް ތައްޔާރުކުރި މި ކަންތައްތައް
ވެގެންދިޔައީ އެހެން ސްޓޭޓްތަކުގެ އަވަށްތަކުގެ އަހުލުވެރިންނަށް އެފަދައިން ޢަމަލު
ކުރުމަށް ލިބުނު ނަމޫނާ މޮޑެލް އަކަށެވެ.

ނެދަލޭންޑް އަކީ ޔޫރަޕްގެ ގައުމުތަކުގެ ތެރެއިން އެންމެ ފުރަތަމަ އެމެރިކާ
ދައުލަތެއްގެ ގޮތުގައި ގަބޫލުކޮށް އެމްބެސެޑަރު ކަނޑައެޅި ގައުމެވެ. އަދި
ނެދަލޭންޑަށް އެމެރިކާ އިން ކަނޑައެޅި ފުރަތަމަ ސަފީރަކީ ވެސް ޖޯން އެޑަމްސް އެވެ.
އޮކްޓޯބަރު 1782 ގައި ނެދަލޭންޑާއި އެމެރިކާ އާއި ދެމެދު ޓްރީޓީ އޮފް އެމިޓީ އެންޑް
ކޮމާރސް އޭ ކިޔުނު އެއްބަސްވުމުގައި ސޮއިކުރެވުނެވެ. ނެދަލޭންޑްގައި ޖޯން އެޑަމްސް
ހުންނެވި ގެއަކީ ބޭރުގައުމެއްގައި އެމެރިކާ އިން ހުޅުވި ފުރަތަމަ އެމްބަސީ ނުވަތަ
ސަފާރާ ކަމަށް ވެގެން ދިޔައެވެ. 1785 ގައި އެމެރިކާއިން އިގިރޭސި ވިލާތެއް
ކަނޑައެޅި ފުރަތަމަ ސަފީރަކަށް ޖޯން އެޑަމްސް ހަމަޖެހިގެން ދިޔައެވެ.

މާސަޗޫސިޓްސްގެ އާ ދުސްތޫރު 1780 ވަނަ އަހަރު ތަޞްދީގުކޮށް ލިޔުނީ ޚުދު ޖޯން
އެޑަމްސް އަމިއްލަ ނަފްސަށެވެ. ލަންޑަންގައި ހުރެ ޖޯން އެޑަމްސް އެމެރިކާ
ސަރުކާރުގެ ދުސްތޫރު ހިމާޔަތްކުރުން މިސުރުޚީ އަށް ރިޕޯޓެއް ލިޔެ ޝާއިޢު
ކޮށްފައިވެއެވެ. ޖޯން އެޑަމްސް ގެ ހަޔާތުގައި އަޅުން ގަނެގެން އަޅުން ލައްވައި
މަސައްކަތް ކުރެއްވުމަށް ލޯބި ކުރައްވާފައެއް ނުވެއެވެ. އަދި ކަޅު ނަސްލުގެ މީހުން
ސިފައިންގެ ގޮތުގައި އިންގިލާބުގައި ހަރަކާތްތެރިވުމާ ޖޯން އެޑަމްސް ވަނީ އިދިކޮޅު
ހައްދަވާފައެވެ.

އެމެރިކާގެ ރައީސެއްގެ ހައިސިއްޔަތުން ޖޯން އެޑަމްސް ވިސްނުން ގެންގުޅުއްވީ
ފަރަންސީސި އަދި އިގިރޭސިންގެ ވަކިތަކުން ދުރުވެ، ވޮޝިންގޓަން ގެންގުޅުއްވި
ސިޔާސަތު ދެމެހެއްޓުމަށް ޓަކައެވެ. އިގިރޭސިންނާއި އެކު ހެދި ޖޭ ޓްރީޓީ ގެ
އެއްބަސްވުމަށްފަހު ފަރަންސީސިން އެމެރިކާގެ ވިޔަފާރި ބޯޓްތައް ހިފަހައްޓަން
ފެށިއެވެ.

އެމެރިކާގެ ރިޔާސަތުގައި ޖޯން އެޑަމްސް ހޭދަކުރެއްވި މުއްދަތުގެތެރޭގައި
އިގިރޭސިންނާއި ފަރަންސީސިންގެ ދެމެދުގައި ހަގުރާމަ ދިޔައީ ކުރެވެމުންނެވެ. ޖޯން
އެޑަމްސް އާއި ފެޑެރަލިސްޓުން އިގިރޭސިންގެ ކޮޅަށް ޖެހުނު އިރު ތޯމަސް ޖެފަރސަން
އާއި، ޑިމޮކްރެޓިކް ރިޕަބްލިކަންސް އޮތީ ފަރަންސީސިންގެ ކޮޅަށް ޖެހިފައެވެ. 1798
ގައި ފަރަންސީސިންނާއި އެމެރިކާ އާއި ދެމެދު ކްއޭސީ-ހަގުރާމަ ހިނގި އެވެ. އަދި 1798
ގައި އެލައިން އެންޑް ސެޑިޝަން އެކްޓްސް ގައި ޖޯން އެޑަމްސް ސޮއި ކުރިއެވެ.

ޖޯން އެޑަމްސް އަވަހާރަވީ 4 ޖުލައި 1826 ގައި ކްއިންސީގައި ހުރި އޭނާގެ އަމިއްލަ
ގެކޮޅުގައެވެ. ޖޯން އެޑަމްސް އެންމެ ފަހު ބަހަކަށް ބުނެފައިވަނީ ތޯމަސް ޖެފަރސަން
ސަލާމަތްވާހުށި! މިހެންނެވެ. އެކަމަކު ޖޯން އެޑަމްސް މިހެން ބުނިއިރު އެދުވަހުގެ
ތަންކޮޅެއް ކުރީގެ ވަގުތެއްގައި ޖޯން އެޑަމްސް ގެ ސިޔާސީ ވާދަވެރިޔާ، ދުވަސްވީ
ރަހުމަތްތެރިޔާ، ތޯމަސް ޖެފަރސަންވަނީ އަވަހާރަ ވެފައެވެ. ތޯމަސް ޖެފަރސަން އަކީ
އެމެރިކާގެ 3ވަނަ ރައީސެވެ.



https://dv.wikipedia.org/wiki/Indian_Nettle

ވަށްފުފުޅި(ސައިންޓިފިކް ނަން: ACALYPHA INDICA)ނުވަތަ (އިނގިރޭސި ބަހުން: Indian
Nettle) އަކީ ބޭހަށް ބޭނުންކުރާ ފަތްޕިލާވެއްޔެކެވެ. ވަށްފުފުޅީގެ ފަތް ހުންނާނީ
ވަށްކޮށެވެ.އަދި މާ ހުންނާނީ ފެހި ކުލައިގައި ގޮނިކޮންނެވެ. މާ ނުކުންނާނީ ފަތު
ބުޑުންނެވެ. ހަކީމީ ބޭސްވެރިކަމުގެ ތެރޭގައި ވަރަށް ގިނަ ބަލިތަކަށް ފަރުވާ
ކުރުމަށް ވަށްފުފުޅި ބޭނުންކޮށް އުޅެއެވެ. އެގޮތުން ހަޖަމުކުރާ ނިޒާމް އަދި ނޭވާލާ
ނިޒާމްގެ ބަލިތަކަށް ފަރުވާ ކުރުމަށް ވަށްފުފުޅި ބޭނުންކޮށް އުޅެއެވެ. މިހާރު ވެސް
އިންޑިޔާ ފަދަ ގައުމުތަކުގައި ކޮށްއުޅޭ ހަކީމީ ބޭސްވެރިކަމުގެ ތެރޭގައި އެންމެ
އާންމުކޮށް ބޭނުންކުރާ އެއް ފަތްޕިލާ ވެއްޔަކީ ވަށްފުފުޅި ކަމުގައި ބުނެވެއެވެ.
ވަރަށް ގިނަ ބޭސްތައް ވަށްފުފުޅި ގަހުގެ ފަތް ބޭނުންކޮށްގެން އުފައްދާފައި
ހުރެއެވެ.



https://dv.wikipedia.org/wiki/Hoang_Thi_Loan

ހޯނގް ތީ ލޯން (1868-1901) އަކީ ނގުޔެން ސިންހް ކަންގް (މިހާރުގެ ނަމުންނަމަ ހޯ ޗީ
މިންހް) ގެ މަންމައެވެ. ހޯ ޗީ މިންހަކީ ވިއެޓްނާމްގެ ކުރީގެ ވެރިއެކެވެ. ހޯނގް ތީ
ލޯން ދުނިޔޭގެ އަލިކަން ދެކިވަޑައިގަންނަވާފައި ވަނީ ހޯނގް ޓްރޫ ކިޔާ އަވަށެއްގައި
1868ގައެވެ. މިއީ ނާމް ޑާން އޭކިޔުނު ހިސާބުގަނޑުގައި ވާ ތަނެކެވެ. މީނާއަކީ މި
ރަށަށް އުފަން އަދި ރަށްވެއްސެއް ކަމުގައިވާ އަދި ހަމަ އެހެންމެ މޮޅަށް
ކިޔަވައިގެން ހުރިމީހެއްކަމުގައިވާ ހޯނގް ޑުއޯންގްގެ ދެވަނަ އަންހެން ދަރިއެވެ.
ލޯން ކައިވެނި ބައްލަވައި ގެންނެވީ ނގުޔެން ސިންހް ސެކް އާއެވެ. މިދެމަފިރިންނަށް
ތިން ދަރިން ލިބުނެވެ. ނގުޔެން ސިންހް ކަންގް، ނގުޔެން ސިންހް ކިއެމް އާއި ނގުޔެން
ސިންހް ތަންހްއެވެ. ހޯނގް ތީ ލޯން އަވަހާރަވީ 1901ގައި އާލާސް ކަންފުޅާއެވެ.
1922ގައި ހޯ ޗީ މިންހްގެ ދައްތަ، ނގުޔެން ސިންހް ތަންހް މީއާގެ މަހާނަ ސެން
އަވަށައް ބަދަލުކުރެއްވިއެވެ. 1942ގައި ދެވަނަ ފަހަރަށް މިމަހާނަ އެހެން ތަނަކަށް
ބަދަލު ކުރިއެވެ. މިފަހަރު މިކަންކުރީ ނގުޔެން ސިންހް ކިއެމް އެވެ. އެއީ ޑޮންގް
ޓްރާންހް ފަރުބަދަ ކައިރިޔަށެވެ. 1985ވަނަ އަހަރު ހޯ ޗީ މިންހް ގެ 95 ވަނަ
އުފަންދުވަހު ލޯންގެ މަހާނައިގާ މަހާނަ ގައުޖެހިއެވެ. މިގައު ޖަހާފައިވަނީ ޑޮންގް
ޓްރާންހް ފަރުބަދައިގައެވެ.



https://dv.wikipedia.org/wiki/George_Washington

ޖޯޖް ވޮޝިންގޓަން އުފަންވެ ވަޑައިގަތީ 22 ފެބުރުއަރީ 1732 ގައި އެމެރިކާގެ
ވާޖީނިއާގެ ވެސްޓްމޯރލޭންޑް އޭ ކިޔުނު އަވަށަކަށެވެ. ޖޯޖް ވޮޝިންގޓަން އަކީ
އުގަސްޓިން ވޮޝިންގޓަން ގެ ދޮށީ ފިރިހެން ދަރިފުޅެެވެ. މަންމައަކީ މޭރީ ބޯލް
ވޮޝިންގޓަން އެވެ. ޖޯޖް ވޮޝިންގޓަން ބޮޑުވަމުން އައީ ދަނޑުވެރިއެއްގެ ގޮތުގައެވެ.
1747ގައި ބުލޫރިޖްގެ ހުޅަގަށް އޮންނަ ބާރޯން ފަޔަރފޮކްސް ލޭންޑް ސާރވޭ ކުރުމުގެ
ފުރުޞަތު ޖޯޖް ވޮޝިންގޓަން އަށް ލިބުނެވެ. 1749 ގައި 'ކަލްޕެޕަރ ކައުންޓީގެ
ސާރވޭޔަރ އެއްގެ މަގާމް ލިބުނެވެ. އެއްބަފާ ބޭބެ ލޯރެންސްގެ އެހީގައި އޯހިއޯ
ކަމްޕެނީ އެއް ފުރުޞަތު ހޯދި އެވެ. އެއަށްފަހު ޖޯޖް ވޮޝިންގޓަން ދިރިއުޅެމުން
ގެންދިޔަ އަވަށުގެ މިލިޓަރީ އޮފިސަރެއްގެ މަގާމް ލިބުނެވެ. އަދި 1752 ގައި އުމުރުން
އެންމެ 20 އަހަރުގައި އެއަވަށުގެ މޭޖަރެއްގެ ވަޒީފާ ލިބިގެންދިޔައެވެ.

ޖޯޖް ވޮޝިންގޓަން ގެ އުމުރުން 22 އަހަރުގައި އެމެރިކާގެ އެތެރޭގައި ހިނގި 7
އަހަރުގެ ހަގުރާމައިގެ މައްސަލައިގެ ތެރެއަށް ވަންނަން ޖެހުނެވެ. މިމައްސަލަ
ފެށިގެން އައީ 1753ގައި އޯހިއޯ ކަންޓްރީ ސަރަހައްދުގައި ފަރަންސީސިން ފާރެއް ނުވަތަ
އަސްކަރީ ބޭސް އެއް (ފޯރޓެއް)ފަދަ ތަނެއް ބިނާކުރަން ފެށުމުންނެވެ. އޭރު
އެސަރަހައްދަކީ ޖޯޖް ވޮޝިންގޓަން އުޅެމުން އައި ވާޖީނިއާގެ ތަނެއްގެ ގޮތުގައި
އެމީހުންވެސް ދައުވާ ކުރަމުން އައިތަނެކެވެ. ނަތީޖާއެއްގެ ގޮތުން ވާޖީނިއާގެ
ގަވަރުނަރަކަށް ހުންނެވި ޑިންވިޑީ ޖޯޖް ވޮޝިންގޓަން އަށް އޯހިއޯ ކަންޓްރީ އަށް ގޮސް
ފަރަންސޭސިންނަށް އެސަރަހައްދު ދޫކޮށް ދިއުމަށް އެންގުމަށް އެދުނެވެ. ޖޯޖް
ވޮޝިންގޓަން ގެ މިއެންގުމަށް ފަރަންސޭސިން އިދިކޮޅު ހެދުމަށް ޖޯޖް ވޮޝިންގޓަން
ތައްޔާރު ކުރި ރިޕޯޓް ވަނީ ވާޖީނިއާ އަދި އިގިރޭސި ވިލާތުގެ ގިނަ ބަޔަކު ކިޔައި
ފައެވެ. 1754 ގައި އަލަށް އުފެއްދި ވާޖީނިއާ ރެޖިމެންޓްގެ ލެފްޓިނެންޓް
ކާނަލްއެއްގެ މަގާމްގައި ހުއްޓައި ވާޖީނިއާގެ ގަވަރުނަރު ޑިންވިޑީ ދެވަނަ ފަހަރަށް
ޖޯޖް ވޮޝިންގޓަން އޯހިއޯ ކަންޓްރީ އަށް ފޮނުވިއެވެ. އެފަހަރު ހިނގި ކުރިމަތިލުން
ތަކަށްފަހު ފޯރޓް ނެސެސިޓީ އޭ ކިޔުނު ހަގުރާމަ ހިނގި އެވެ. އަސްކަރީ މި
ހަނގުރާމައިގައި ޖޯޖް ވޮޝިންގޓަން ފަރަންސޭސިންގެ އަތްދަށު ވިއެވެ. އެފަހަރު
ފަރަންސޭސިން ޖޯޖް ވޮޝިންގޓަން ދޫކޮށްލެއްވީ އަހަރެއްގެ ތެރޭގައި އަނބުރާ އޯހިއޯ
ކަންޓްރީ އަށް ނާދެވޭގޮތަށް އެއްބަސްކޮށްފައެވެ. އެފަހަރު އެބުރި ވާޖީނިއާ އަށް
ދިއުމުން ލެފްޓިނެންޓް ކާނަލްއެއްގެ ރޭންކުން ކެޕްޓަނެއްގެ ރޭންކަށް ދަށްކުރަން
އުޅުމުން އެކަމާ ޖޯޖް ވޮޝިންގޓަން އެެއްބަސްވެ ވަޑައި ނުގަނެ، އަސްކަރީ ޚިދުމަތުން
އިސްތިއުފާ ދިނެވެ.

6 ޖެނުއަރީ 1759ގައި ޖޯޖް ވޮޝިންގޓަން ވާޖީނިއާގެ ނިއު ކެންޓް ކައުންޓީގައިވާ
ޕަަމަންކީ ކޯރުގެ އައްސޭރި ފަށުގައި ހަދާފައިވާ ވައިޓް ހައުސް ޕްލާންޓޭޝަންގައި
ދިރިއުޅުނު ހުވަފަތް އަންހެނެއް ކަމުގައިވާ މާރތާ ޑެންޑްރިޖް ކަސްޓިސް އާއި
ކައިވެނި ބައްލަވައި ގަތެވެ. ކާވެންޏަށް ފަހު ދެމަފިރިން މައުންޓް ވާނޮން އަށް
ބަދަލުވިއެވެ. އެތާގަައި އެއާއިލާ އިން އުފާވެރި ދިރިއުޅުމެއް ހޭދަކުރިއެވެ.

މާރތާ ޑެންޑްރިޖް ކަސްޓިސް އާއި ޖޯޖް ވޮޝިންގޓަން ކައިވެނި ކުރުމަށްފަހު އޭނާގެ
އަމިއްލަ ދިރިއުޅުމުގެ ޙާލަތު ރަގަޅުވެ ތަނަވަސްވެގެން ދިޔައެވެ. ކައިވެންޏާއި
ގުޅިގެން މާރތާގެ ބިމުން 18000 އޭކަރުގެ ތަން ޖޯޖް ވޮޝިންގޓަން އަށް
ލިބިގެންދިޔައެވެ. އެއަށްފަހު ޖޯޖް ވޮޝިންގޓަން ގެ އަމިއްލަ ނަމުގައި އިތުރު ބިން
ހޯދިއެވެ. 1775 ގައި ޖޯޖް ވޮޝިންގޓަން އޭނާގެ ބިމުގެ ބޮޑުމިން ދެގުނަ އިތުރަށް ބޮޑު
ކުރިއެވެ. އަދި އޭނާގެ މަސައްކަތްތެރިންގެ ގޮތުގައި 100 ވަރަކަށް މީހުން އޭރު
ގެންގުޅުނެވެ. އެއަށްފަހު ވާޖީނިއާ ޕްރޮވިންސްގެ ލެޖިސްލޭޗަރ ގެ މަގާމް ޖޯޖް
ވޮޝިންގޓަން އަށް ލިބުނެވެ. 1769 ގައި ޖޯޖް ވޮޝިންގޓަން އާއި އޭނާގެ ރަހުމަތްތެރިޔާ
ޖޯޖް މޭސަން ގުޅިގެން ވާޖީނިއާ އަށް އިގިރޭސި ވިލާތުން މުދާއެތެރެކުރުން ބޮއިކަޓް
ކުރުމަށް ޕްރޮޕޯސަލް އެއް ހުށަހެޅިއެވެ. މިޕްރޮޕޯސަލްގައި ވަނީ ޓައުންޝެންޑް
އެކްޓްސް ގެ ގާނޫނު ނުވަތަ އެއްބަސްވުން ކެންސަލްކުރަންދެން އިގިރޭސި ވިލާތުން
މުދާއެތެރެކުރުން ބޮއިކަޓް ކުރުމަށެވެ. 1770 ވަނަ އަހަރު ބަރުލަމާނުން މިއެކްޓް
ކެންސަލް ކުރިއެވެ.

ޖޯޖް ވޮޝިންގޓަން ގެ ބެލުމުގެ ދަށުން އޮތް ކޮންޓިނެންޓަލް އާރމީ ފޯރސް ވިލިއަމް
ހޯވްގެ ލަޝްކަރާއި ދެކޮޅަށް ހިންގި ފުރަތަމަ ކުރިމަތިލުން ނުވަތަ ދިގު ރަށުގެ
ހަގުރާމަ އާއި، އަދި އެހެނިހެން ބައެއް ކުދިކުދި ކުރިމަތިލުން ތަކުގައި ޖޯޖް
ވޮޝިންގޓަން ގެ ކޮންޓިނެންޓަލް އާރމީ ބަލިވުމުން އެލަޝްކަރުގެ މުސްތަގުބަލާމެދު
ޝައްކު އުފެދިގެން ދިޔައެވެ. އަދި މިހަގުރާމައިގައި ޖޯޖް ވޮޝިންގޓަން ގެ ލަޝްކަރު
ނިއުޔޯކުން ބޭރުކޮށްލިއެވެ.

11 ސެޕްޓެމްބަރު 1777 ގައި ބްރޭންޑީވައިން ހަގުރާމަ އިން ވެސް ޖޯޖް ވޮޝިންގޓަން ގެ
ލަޝްކަރު ބަލިވިއެވެ. އެއަށްފަހު ވިލިއަމް ހޯވްގެ ލަޝްކަރު ފިލަޑެލްފިއާ އަށް ގޮސް
އެތަން ވެސް ހިފިއެވެ. އަދި އެމީހުންގެ މިކާމިޔާބީ އާއެކު ކޮންޓިނެންޓަލް އާރމީގެ
ކޮމާންޑަރު ކަމަށް ޖޯޖް ވޮޝިންގޓަން ދުރުކުރުމަށް ވެސް ވާހަކަ ދެކެވުނެވެ. ނަމަވެސް
ޖޯޖް ވޮޝިންގޓަން ތާއީދުކުރާ އެތައް ބަޔެއްގެ ސަބަބުން އެކަން ކާމިޔާބު ވާގޮތެއް
ނުވިއެވެ.

ޑިސެމްބަރު 1777ގައި ޖޯޖް ވޮޝިންގޓަން ގެ ލަޝްކަރު ފޯޖް ވާދީ ގައި ކެމްޕޭން
ކުރިއެވެ. 6 މަސް ދުވަހު އެތާ ހޭދަކުރި ކުރުމުގެ ތެރޭގައި ފިނިމޫސުމުގައި 2500
ވަރަކަށް މީހުން ތަފާތު އެއްޗިއްސަށް ހުށަހެޅިގެންނާއި، ބަލިބަލީގައި ނެތިގޮސްފައި
ވެއެވެ. ހަތް އަހަރުގެ ހަގުރާމައިގެ ގޮތުގައި މަޝްހޫރުވި މި ކުރިމަތިލުންތައް
ނިމިފައިވަނީ 17 އޮކްޓޯބަރު 1781 ގައި ޔޯކް ޓައުންގައެވެ. ބުނެވޭގޮތުގައި ހަތް
އަހަރުގެ ހަގުރާމައިގައި ކުރެވުނު 9 ހަގުރާމައިގެ ތެރެއިން ޖޯޖް ވޮޝިންގޓަން ގެ
ލަޝްކަރަށް ކާމިޔާބު ކުރެވުނީ އެންމެ 3 ހަގުރާމަ އެވެ.

1783ގައި ޕެރިސް އެއްބަސްވުން ގައި ސޮއި ކުރިއެވެ. އެއަހަރު ނޮވެންބަރު 25 ގައި
އިގިރޭސިން ނިއުޔޯކް ސިޓީ އިން ފޭބި އެވެ. އަދި 23 ޑިސެމްބަރު 1783 ގައި ކޮންގްރެސް
އޮފް ކޮންފެޑެރޭޝަންގެ ކޮމާންޑަރ އިންޗީފްގެ މަގާމުން އިސްތިއުފާ ދެއްވި އެވެ.
އެއަށްފަހު އެބުރި މައުންޓް ވާނޮން އަށް ވަޑައިގަތެވެ. އަދި 1787 ގެ ހޫނު
މޫސުމްގައި ފިލަޑެލްފިއާގައި އޮތް ކޮންސްޓިޓިއުޝަނަލް ކޮންވެންޝަން އަށް
ވަޑައިގަތެވެ. އަދި އެކޮންވެންޝަންގެ ރައީސްކަމަށް އިސްކުރެވުނެވެ.

1793ގައި ފަރަންސޭސި އިންގިލާބީ ސަރުކާރުގެ ފަރާތުން ޑިޕްލޮމެޓް އެޑްމަންޑް ޗާރލްސް
ޖެނެޓް އެމެރިކާއަށް ސިޓީ އަކާ އެކު ފޮނުވުނެވެ. މިއީ އެމެރިކާއާއި ފަރަންސީސީންގެ
ގުޅިގެން އިގިރޭސީންނާއި ދެކޮޅަށް ހަރަކާތްތެރި ވުމަށް އެކި އެކި ސިޓީތަކުގައި
ޑިމޮކްރެޓިކް ރިޕަބްލިކަން ސޮސައިޓީތަކެއް އުފެއްދުމަށް ފޮނުވުނު ސިޓީ އެކެވެ. އަދި
އޭގެ ދަށުން އިގިރޭސި ވިޔަފާރި ވެރިންގެ މުދާ އުފުލާ ބޯޓްތައް އަތުލައި ގަތުމުގައި
ދެގައުމަށް ފަސޭހަތައް ލިބިގެންދެއެވެ.

އިގިރޭސީންނާއި އެމެރިކާ އާއި ދެމެދު އޮތް ގުޅުން ރަގަޅުކޮށް އިންގިލާބުގެ
ދުވަސްވަރު ވެގެންދިޔަ ދަރަނި ފޫބައްދައި އެކަމުން ސަލާމަތްވުމަށްޓަކައި ޖޯޖް
ވޮޝިންގޓަން އާއި އެލެގްޒެންޑަރ ހެމިލްޓަން ގުޅިގެން ޖޭ އެއްބަސްވުން ފަރުމާ
ކުރެއްވި އެވެ. ޖޯން ޖޭ މެދުވެރިއެއްގެ ދައުރު އަދާކުރެއްވި މި އެއްބަސްވުމުގައި
އިގިރޭސި ވިލާތާއި އެމެރިކާ އިން ސޮއިކުރީ 17 ނޮވެންބަރު 1794 ގައެވެ.

1778 ގައި އެމެރިކާގެ ބައްޕަގެ ޝަރަފް ޖޯޖް ވޮޝިންގޓަން އަށް ދެވުނެވެ. ޖޯޖް
ވޮޝިންގޓަން ގެ ޝަޚްޞިއްޔަތަކީ އެމެރިކާގެ ތާރީޚް ދުށް އެންމެ ފާހަގަކޮށްލެވޭ
އެންމެ ހިތްވަރުގަދަ އެއް ޝަޚްޞިއްޔަތެވެ. އެއީ ސިޔާސީ އިޖްތިމާޢީ އަދި ޢާއިލީ
ދިރިއުޅުމުގައި ވެސް އެތައް ބަޔަކު ނަމޫނާ އެއް ކަމުގައި ބަލާ ފަރާތަކަށްވަނީ
ވެފައެވެ.



https://dv.wikipedia.org/wiki/Fuvammulah_(Gnaviyani_Atoll)

ޒަމާނުސުރެ އިދާރީ ގޮތުން ބެހިފައިވާ އަވަށްތަކަކީ (1) – ދަޑިމަގު (2) – ހޯދަޑު (4)
– މާދަޑު (6) – ދަށޮކުބާ (7) - މިސްކިތްމަގު (8) – ދޫނޑިގަން (9) – ފުނާޑު އެވެ.
މީގެތެރެއިން ދަށޮކުބާ،މިސްކިތްމަގަށް އިތުރުކޮށް މިއަވަށް ވަނީ އުވާލާފައެވެ.

ފުރަތަމަ ފަހަރު: ފުވައްމުލައް ފަޅުވެފައި ވަނިކޮށް އެރަށް ކޮށައި ޢިމާރާތްކޮށް
އާބާދުކޮށް އެރަށުގައި ވަޒަން ވެރިވި މީހަކީ އަލީ އަޑަފިކަލޭގެ އާއި އޭނާގެ
އެކުވެރީންގެ ބައެކެވެ. މިއަލީ އަޑަފިކަލޭގެ އަކީ ޔޫސުފުނާއިބުކަލޭގެ ފާނުގެ ފުތް
ދޮން ޙަސަން ޚަތީބު ކަލޭގެ ފުތް ކަނބުރު އަދަރަހަން ޚަތީބުގެ ފުތް އުޠުވާނު
ޚަޠީބުގެ ފުތް ސީދި ނާއިބުކަލޭގެ ފުތް އަލީ އަޑަފި ކަލޭގެ އެވެ. މީނާ ވަޒަންވެރިވެ
އުޅުނީ މާދަޑި އަވަށު ކެޑޭރެ ގޭގައެވެ. މި އަލީ އަޑަފި ކަލޭގެފާނު ބިނާކުރެއްވި
މިސްކިތުގެ ނަމަކީ ކެޑޭރެ މިސްކިތެވެ.

ދެވަނަ ފަހަރު:ފުވައްމުލައް ފަޅުވެފައި ވަނިކޮށް މިފަހަރު އެރަށް ކޮށައި
ޢިމާރާތްކޮށް އާބާދުކޮށް އެރަށުގައި ވަޒަން ވެރިވި މީހަކީ ދޮން އަބާ ކިރާއި އޭނާގެ
އެކުވެރީންގެ ބައެކެވެ. މީނާ ބިނާކުރެއްވި މިސްކިތުގެ ނަމަކީ އަބާކިރު ކަލޭގެ
މިސްކިތެވެ. މިދޮން އަބާކިރަކީ ޔޫސުފު ނާއިބު ކަލޭގެ ފާނުންގެ ފުތް ޢަބްދު ނާއިބު
ކަލޭގެފާނުގެ ފުތް ޔަހްޔާ ނާއިބުކަލޭގެފާނުންގެ ފުތް ޢުމަރު ފަނޑިޔާރުކަލޭގެފާނުގެ
ރަންފުތުކަލޭގެ ފުތް ހާނާރު މުޙައްމަދުކަލޭގެ ފުތް ރަންފުތްކަލޭގެ ފުތް ދޮން
އަބޫބަކުރު ކަލޭގެފާނު އެވެ. މީނާ މަޝްހޫރުވެފައިވަނީ ހުވަދޫ އަބާކިރުގެނަމުންނެވެ.

ތިންވަނަ ފަހަރު: ފުވައްމުލައް ފަޅުވެފައި ވަނިކޮށް މިފަހަރު އެރަށް ކޮށައި
ޢިމާރާތްކޮށް އާބާދުކޮށް އެރަށުގައި ވަޒަން ވެރިވި މީހަކީ މުލަކު މޫނުފާކު މުދިން
ކަލޭގެފާނު އެވެ. މޫނުފާކު މުދިންކަލޭގެފާނަކީ ޔޫސުފު ނާއިބު ކަލޭގެ ފާނުގެ ފުތް
ހޯދަޑު ދޮން ޙަސަން ޚަޠީބު ކަލޭގެ ފުތް ކަބުރު އަދަރަހަން ޚަޠީބުގެ ފުތް އުޠުވާން
ކަތީބުގެ ފުތް ސީދި ނާއިބު ކަލޭގެ ފުތް ޢަލީ އަޑަފިކަލޭގެ ފުތް ކެހެރި ތައި ނާއިބު
ކަލޭގެ ފުތް ކެހެރި ތައި ދޮން އަބަރަހަން ޚަޠީބު ކަލޭގެ ފުތް މޫސާ ޚަޠީބު ކަލޭގެ
ފުތް އިބްރާހިމް ޚަތީބުކަލޭގެ ފުތް އަނބުލެމަގި ދޮން ޙުސެން ކަތީބުކަލޭގެ
ދިޔަރެހިމަގު ދޮން ޙަސަން ޚަޠީބު ކަލޭގެ ފާނުގެ ފުތް މޫނުފާކު މުދިން ކަލޭގެފާނު
އެވެ. މިއީ މިހާތަނަށް ހޯދޮނު މައުލޫމާތު ތަކުން އެގުން މިންވަރެވެ.



https://dv.wikipedia.org/wiki/Frankincense

ވައިގުގޫ(ސައިންޓިފިކް ނަން: Frankincense tree)ނުވަތަ (އިނގިރޭސި ބަހުން:
Boswellia sacra) އަކީ ވައިގުގޫ ކިރު އުފައްދާ ގަހެވެ. މިގަހުން އުފެދޭ ކިރަށް ވެސް
ކިޔަނީ ހަމަ ވައިގުގޫ އެވެ. ވައިގުގޫ ހުންނަނީ ހިއްކައިފައެވެ. މިއީ ދުން އަޅާށާއި
ބޭހަށް ގެންގުޅޭ އެއްޗެކެވެ. މީގެ ދެބާވަތެއް ހުރެއެވެ. އެއީ ބިސް ވައިގުގޫ އަދި
ވައިގުގޫ އެވެ. ވައިގުގޫ އަށް އިގިރޭސިން ކިޔަނީ (އިނގިރޭސި ބަހުން: Frankincense)
އެވެ. ވައިގުގޫ ކިރު އުފައްދާ ގަހަށް ކިޔަނީ (އިނގިރޭސި ބަހުން: Boswellia sacra)
އެވެ. ދިވެހި ބޭހުގެ ތެރޭގައި ވެސް ވައިގުގޫ ބޭނުންކޮށް އުޅޭއެވެ. އެންމެ
އާންމުކޮށް ބޭނުންކުރަނީ ވައިގުގޫ ކަފަގަނޑު އެޅުމަށެވެ. މިއީ މުރަނގަފަތު
ދިޔައިގައި ވައިގުގޫ ގާނައި އޮލަވީމާ އެއިން ތެންމައިގެން ހަދާ ތަދުވިތާ
ކަފަގަނޑެކެވެ. އަދި މިއީ މުލިހި ފަދަ ތަންތާގައިވެސް އަޅާ ބޭހެކެވެ.



https://dv.wikipedia.org/wiki/English

އިނގިރޭސި ބަހަކީ އިނގިރޭސިވިލާތުގައި ތަރައްޤީ ވެގެން އައި ބަހެކެވެ. މިބަސް
ނިސްބަތްވަނީ ހުޅަނގު އަލްމާނީ ބަސްތަކުގެ ޢާއިލާ އަށެވެ. މި އަދު މިބަސް ވަނީ މުޅި
ދުނިޔެއަށް ފެތުރިފައެވެ. އޮސްޓަރުލިޔާ އާއި ކެނެޑާ އާއި އަޔަލޭންޑް އާއި
ނިއުޒިލޭންޑް ގެ އިތުރުން އިނގިރޭސިލާތާއި އެމެރިކާގެ ވަރަށް ގިނަ ބައެއްގެ މާދަރީ
ބަހަކީ އިނގިރޭސި ބަހެވެ. އަދި ދެވަނަ ބަހެއްގެ ގޮތުގައާއި ރަސްމީ ބަހެއްގެ
ގޮތުގައި މުޅި ދުނިޔޭގައި އިނގިރޭސި ބަސް ބޭނުން ކުރެވެއެވެ. ޚާއްޞަ ގޮތެއްގައި
ކޮމަންވެލްތު ގެ ގައުމުތަކުގައެވެ. އަދި ހަމަ އެހެންމެ ބައިނަލް އަޤްވާމީ ގިނަ
ޖަމާޢަތް ތަކުގެ ރަސްމީ ބަހެއް ކަމުގައި ވެސް ކަނޑައަޅާފައިވާ ބަހަކީ އިނގިރޭސި
ބަހެވެ.



https://dv.wikipedia.org/wiki/Dhivehi_(Mahl)_language

ދިވެހިބަހަކީ ދިވެހިރާއްޖޭގެ ރަސްމީ ބަހެވެ. މި ބަހުން ވާހަކަ ދައްކައި އުޅެނީ
ދިވެހިރާއްޖޭގެ އަހުލުވެރިންގެ އިތުރުން ހިންދުސްތާނުގެ މަލިކު ގެ
އަހުލުވެރިންނެވެ. އެބައިމީހުން ވާހަކަ ދައްކައި އުޅެނީ ދިވެހިބަހުގެ މަހަލް
ބަހުރުވައެވެ. ބަހާބެހޭ މާހިރުން ދިވެހިބަސް ހިމަނުއްވައިފައިވަނީ އިންޑޯ އާރިޔަން
ބަސްތަކުގެ ތެރޭގަ އެވެ. ދިވެހި ބަހުގެ މަތިކޮޅުގައި އެންމެ ކުރީޒަމާނުގައި އޮތް
މައި ބަސް " ޕުރޯޓޯ- އިންޑޯ- ޔޫރަޕިއަން" ބަހުން ވާހަކަދައްކާ އުލުނު ބަޔަކު
ދެބަޔަކަށް ބެހިގެން، އެއްބަޔަކު ހުޅަނގުގެ ރަށްރަށަށް އަނެއްބަޔަކު އިރުމަތީ
ރަށްރަށަށް ގޮސް އެތަންތާނގައި ރަށްވެހިވީ އެވެ. މި މީހުން ވާހަކަދައްކާ އުޅުނު
ބަސް ބަދަލުވެ ތަރައްޤީވެ ވަކި ބަސް ބަހަށްވީ އެތައް ވޭލާއެއްގެ ނުވަތަ ޒަމާނެއްގެ
ތެރޭގަ އެވެ. އިރުމައްޗަށް އައި މައިގަނޑު ބަހަކީ އިންޑޯ- އިރޭނިއަން ބަހެވެ. މި
ބަސް ކަފިވީ އިރޭނިއަން ބަހަށާއި، އިންޑޯ އާރިއަން )ސާންސްކިރިތު (ބަހަށެވެ.
މިދެންނެވި ސާންސްކިރިތުގެ ހުޅަނގާއި، ހުޅަނގު ދެކުނުގެ ބައިގައިވަނީ ގުޖަރާތީ
މަރާޓީ ކޮންކަނީ، ދިވެހި، ސިންހަޅަ، މި ބަސްބަހެވެ، ވީމާ، މިބަސް ތަކުގައި
ބޭނުންކުރާ ލަފުޒުތަކާއި،ޤަވާއިދާއި އަދި ބަހުގެ އަދަބުތަކުގައި ތިމާގެކަންހުރެ
އެވެ. ހުޅަނގަށް ގޮސްފައިވާ ގޮފީގެ ބަސްތަކާއި، އަލުގަނޑުމެންގެ އިންޑިކު ނުވަތަ
ސާންސްކިރިތުން އުފެދިފައިވާ ބަސްތަކާއި ވަރަށް ތަފާތެވެ. އިނގިރާސި ބަހަކީ
މިދެންނެވި ހުޅަނގަށް ގޮސްފައިވާ ގޮފީގެ އަލްމާނީ ބަހެކެވެ.

ދިވެހިބަހުގެ ތާރީޚާއި އޮނިގަނޑުގައިވާ ކަމަށް ފާހަގަ ކުރެވޭ ބައެއް ކަންތައް،
އެމް.ޑަބްލިޔޫ. ސުގަތަޕާލާ ޑިސިލްވާ ބަޔާން ކުރައްވާފައިވެއެވެ. ޑިސިލްވާ
ވިދާޅުވެފައިވާ ގޮތުގައި، ދެކުނު އޭޝިޔާގެ އެހެން ބަސްތަކުން ނުފެންނަ،
ދިވެހިބަހަށް ޚާއްޞަ ބައެއް ކަންތައް އެބަހުއްޓެވެ. އޭނާ ފާހަގަ ކުރައްވާފައިވާ
އެއްކަމަކީ، ނަފީ ކުރުމުގައި ޒަމާނާއި ނަފީ ކުރުމުގެ އަކުރު ގުޅިފައިވާ ކަމެވެ.
އޭނާ ހިމެނުއްވި ބައެއް މިސާލަކީ:- 1. އޭނާ ކެއީ - އޭނައެއް ނުކައި 2. އޭނާ ކަނީ -
އޭނައެއް ނުކައި / އޭނާ ކަނީއެއް ނޫން



https://dv.wikipedia.org/wiki/Buddhism

ބުދުދީން ނުވަތަ ބުޑިޒަމް އަކީ އެދީނެއްގެ ފަލްސަފާއާއި ދީނީކަންކަން އެދީނަށް އުޅޭ
މީހުންގެ ސަޤާފަތާއި އާދަކާދަތަކުގެ މައްޗަށް ބަރޯސާވާ އަދި ދީނީ އަޅުކަމާއި
އުޅޭގޮތް "ސިއްދަރުތާ ގޯތަމާ" އާންމުކޮށް ކިޔާގޮތުންނަމަ ލޯޑު ބުއްދާގެ އުޅުމާއި
އެއްގޮތައް ބައްޓަން ކުރުމަށް ބާރުއަޅާ ދީނެކެވެ. މިދީނަކީ އިންޑިޔާގެ ދީނެއްގެ
ގޮތުގައި ބެލެވެއެވެ. މިދީން އުފެއްދި ސިއްދަރުތާ ގޯތަމާ ދިރިއުޅެފައިވަނީ
އިންޑިޔަން ސަބްކޮންޓިނެންޓުގެ އިރު އުތުރު ސަރަހައްދުގައި މީލީދީން 6 ވަނަ ބީސީއީ
ގަރުނާއި 4 ބީސީއީ ގަރުނާއި ދެމެދުއެވެ.

ބުއްދާ މަސްހޫރުވެގެން ދިޔައީ މީސްތަކުންގެ ކިބައިން އުދަގުލާ ދަތިކަން ގެންދަވާ
އުފާވެރިކަމާއި ހަމަޖެހުން ގެނެސްދޭ މީހެއްގެ ގޮތުގައެވެ. ބުދުދީނުގެ މީހުން
ގަބޫލުކުރާގޮތުނަންނަމަ ބުއްދާ އަލުން ދިރިގެން އައީ ނިރުވާނާއިންނެވެ.
ނިރުވާނާއަކީ ކޮބައިކަން ބުއްދާ ބުނެދީފައިވަނީ އެއީ ފުރިހަމަ ހަމަޖެހުމުގެ
ވިސްނުން ސިކުޑިއަށް ގެނެސްދޭ ވަރަށް އަޑިން ވިސްނާ ވިސްނުމެއްކަމާއި އެވަގުގައި
ސިކުޑީގައިވާ ރުޅިއާއި ދެކޮޅުވެރިކަމާއި އެހެނިހެން އެދުންތަކުގެ މަތިން
ހަދާންނައްތާލާ ހިދުކޮޅެއްކަމަށެވެ.



https://dv.wikipedia.org/wiki/Black_widow_spider

ކަޅު ހުވަފަތް މަކުނަކީ (Latrodectus mactans) ނާރުތަކަށް އަސަރުކުރުވާ ވިހައެއް
ދޫކުރާ މަކުނެކެވެ. މި މަކުނު ދުނިޔޭގެ ހުރިހާ ހިސާބަކުން ވެސް ފެނެއެވެ. ގިނައިން
ފެންނަނީ މީހުން ދިރިއުޅޭ ސަރަހައްދުތަކާއި ދަނޑުވެރިކަން ކުރާ ސަރަހައްދު
ތަކުންނެވެ. އިނގިރޭސި ބަހުން މިމަކުނަށް ކިޔާ ނަމަކީ black widow spider އެވެ.
މިއީ ހުވަފަތް މަކުނު އާއިލާގެ މަކުނެކެވެ. ހުވަފަތް މަކުނު އާއިލާގައި 31
ވައްތަރުގެ މަކުނު ފާހަގަ ކުރެވިފައިވެއެވެ. މީގެ ތެރޭގައި އޮސްޓޭލިޔާގެ
ރަތް-ބުރަކައްޓާއި މުށި ހުވަފަތް މަކުނު ހިމެނެއެވެ. ދެކުނު އެފްރިކާގައި މި
މަކުނަށް ކިޔަނީ ގޮށް މަކުނެވެ button spider އެވެ. މި މަކުނަށް ބައެއް މީހުން މަޑި
މަކުނޭ ވެސް ކިޔައި އުޅެއެވެ.



https://dv.wikipedia.org/wiki/Baarah_(Haa_Alif_Atoll)

.ތިލަދުންމަތީ އުތުރުބުރީ ބާރަށަކީ އަތޮޅުގައި މިހާރު މީހުން ދިރިއުޅޭ 14 ރަށުގެ
ތެރެއިން 14 ވަނަ ރަށެވެ. ތިލަދުންމަތީ އުތުރުބުރީ ބާރަށް އޮންނަނީ ބާރަށު މެދުން
ފިއްލަދުއަށް 17 ޑިގްރީގައެވެ. ހަނިމާދޫ ކޮޅުން ބާރަށު ކޮޅަށް 213 ޑިގްރީގައެވެ.
ލެޓިޓިއުޑް ( އީސްޓް ) 7312.442 ލޮންގި ޓިއުޑް 76.49.91 ( ނޯތު ) ގައެވެ. ރަށުގެ
ބޮޑުމިނުގައި 249 ހެކްޓަރ ހުރެއެވެ. މިރަށަށް ދެވިފައިވާ އަކުރަކީ A-16 އެވެ.
މިރަށާއި އެންމެ ކައިރިއަށް މީހުން ދިރިއުޅޭ ރަށަކީ ރަށުގެ އުތުރުން ހއ.
ފިއްލަދުއެވެ. ދެކުނުނުން ހދ. ހަނިމާދުއެވެ. ރަށުގެ ހުޅަނގު ފަރާތުން ހއ.
މުރައިދުއެވެ. ރަށާއި އެންމެ ކައިރީގައި އޮންނަ ފަޅުރަށަކީ ހއ. މާފައްސެވެ.
ބާރަށުން ފިއްލަދުއަށް ދިއުމަށް ނަގަނީ 45 މިނިޓް ކަމަށާއި، ހދ. ހަނިމާދޫން
ބާރަށަށް 30 މިނިޓް ނަގާކަމަށާއި، މުރައިދުއަށް ދިއުމަށް ނަގަނީ 15 މިނިޓެވެ. އަދި
މާފައްސަށް ދިއުމަށްވެސް ނަގަނީ 15 މިނިޓެވެ. ރަށުގެ ފަޅު މަޑުވެ ވަދެނުކުރުމަށް
ފަސޭހަކަމުގެ ގޮތުން މިރަށް ވަނީ މަޝްހޫރު ރަށަކަށް ވެފައެވެ.

ދިވެހިރާއްޖެ މިހާތަނަށް އާއިރު ރީތީގެ ރާނީން ހޮވުމުގެ މުބާރާތެއް ބޭއްވިފައިވަނީ
އެއް ފަހަރުއެވެ. މިފަހަރުގެ މި މުބާރާތުގެ ރީތީގެ ރާނީގެ ތާޖު ލިބިފައިވަނީ ބާރަށު
ބުލްބުލާގޭ އަލްމަރުޙޫމު ޢަޙްމަދު ޢަލީ އާއި އަލްމަރުޙޫމާ ޙައްވާ ޙުސައިންގެ ދަރި
އަލްފާޟިލާ ރަމްލާ އަޙްމަދަށެވެ. ދިވެހިރާއްޖެ މިހާތަނަށް އާއިރުވެސް މިރީތީގެ
ރާނީގެ މަޤާމުގައި މިއަދާ ހަމައަށްވެސް ހުރީ މި ރަމްލާ އަޙްމަދުއެވެ. މި ރަމްލާ
އަޙްމަދު މިހާރުވެސް ދުނިޔޭގައި އެބަހުއްޓެވެ. ރަށުން ބޭރުން މިރަށަށް ޒިޔާރަތްކުރާ
މެހެމާނުން މިރީތީގެ ރާނީ ދެކެލުމަށާއި ފޮޓޯ ނެންގެވުމަށް ގިނަ ޢަދަދަކަށް ޒިޔާރަތް
ކުރުން މިހާރުވެސް ވަނީ މަޝްހޫރުވެފައެވެ. {{ގ}



https://dv.wikipedia.org/wiki/Anggun

އެހެންނަ މަކުން ކަ ހާ ރަ (29 އެޕްރީލް 1974 ) ފާރީ މުއަ އްސަސާ ން އަދި ޢާއް މު
އެކުމާ ފާނެކެވެ. ވީކި މީޑިއާ ފައުންޑޭ ޝަނު ން ދު ނިޔޭ . މުތަކުގެ ތެރޭގައި
ސިންގަޕޫރާއި، ފިލިޕީންސާއި، އޮސްޓްރޭ އިންޑޮނޭޝިޔާ ލިޔާ އާއި އިންޑިޔާގެ
އަންޒަމާނާއި ނައްކަވާރު ޖަޒީރާއެވެ. ހަތްވަނަ ޤަރުނުގެ ތެރޭގައި
އިންޑޮނޭޝިޔާވެފައިވަނީ ވިޔަފާރީގެ ގޮތުން ބަލާއިރު ވަރަށް މުހިއްމު
ސަރަޙައްދަކަށެވެ. އެއީ ސިރީވިޖެޔާގެ ރަސްކަމުގެ ޒަމާނެވެ ޑޮނޭޝިޔާއިން, އުފައްދާ
މައިގަނޑު ތަކެއްޗަކީ ކާށި ތެލާއި، ހަނޑުލާއި، ސައި ފަތާއި، ކޮފީ އާއި، ހަވާދާއި
ރަބަރެވެ.. އި އެންޑޯރާ އާއި ސްޕެއިނެވެ. ފަރަންސޭސިވިލާތާއި އިނގިރޭސިވިލާތާ
ގުޅާލެވިފައިވަނީ ޗެނަލް ޓަނެލް އިންނެވެ. ފަރަންސޭސިވިލާތަކީ ޔޫރަޕިއަން
ޔޫނިއަންއަށް ނިސްބަތްވާ ޤައުމުތަކުގެ ތެރޭގައި އޮތް، ބިމުގެ ގޮތުން ބަލާއިރު
އެންމެ ބޮޑު ޤައުމެވެ. ޔޫރަޕަށް ބަލާއިރު ޔުކްރެއިން ފިޔަވައި ދެވަނައަށް އެންމެ
ބޮޑު ޤައުމެވެ. ފަރަންސޭސިވިލާތުގެ ޓެރިޓަރީތަކާއި އޯވަސީސް އައިލެންޑް.



https://dv.wikipedia.org/wiki/Abu_Bakr

އަބޫބަކުރުގެފާނު (އަރަބިބަހުން: أبو بكر الصديق أبو بكر بن أبي قحاف) އަކީ
މުސްލިމުންގެ ފުރަތަމަ ޚަލީފާއެވެ.

އަބޫބަކުރުގެފާނަށް ޢަތީޤު އޭ ވެސް ކިޔައެވެ. މިބަހުގެ މާނައަކީ މުއްތި ވެފައިވާ
މީހާ އެވެ. މިހެން އަބޫބަކުރުގެފާނަށް ކިޔުނީ ކީރިތި ރަސޫލާ އަބޫބަކުރުގެފާނާއި
މުޚާޠަބު ކުރައްވައި ކަލޭގެފާނަކީ ނަރަކައިން މުއްތިވެގެންވާ މީހެކޭ މިފަދައިން
ހަދީޘް ކުރައްވާފައި ވާތީ އެވެ. އަދި ޢަތީޤު އޭ ކިޔުނީ އަބޫބަކުރުގެފާނުގެ މޫނުގެ
ބުރު ސޫރަ ރީތި ކަމާއި، ހަށިގަނޑުގެ ރީތިކަމަށް ނިސްބަތް ކޮށް ކަމަށް ވެސް
ބުނެވެއެވެ.

ކުރިން ވެސް ބުނިހެން އައްޞިއްދީޤު މިއީ އަބޫ ބަކުރުގެ ފާނުގެ ލަގަބެވެ. މި ބަހުގެ
މާނައަކީ ތެދުކުރާ މީހާ އެވެ. މިހެން އަބޫ ބަކުރުގެ ފާނަށް ކިޔުނީ ކީރިތި ރަސޫލާ
ގެންނެވި ހިދާޔަތާއި ބަސްފުޅުތައް ތެދުކޮށް އަބޫ ބަކުރުގެ ފާނު އެންމެ ފުރަތަމަ
އެކަންކަން ގަބޫލުފުޅު ކުރެއްވީތީ އެވެ. ޚާއްޞަކޮށް އިސްރާއުގެ ހާދިސާ ގަބޫލުފުޅު
ކުރައްވާފައި ވާތީ ކަމަށް ބުނެވެއެވެ.

އަބޫ ބަކުރުގެ ފާނަކީ ގުރައިޝުންގެ ބޮޑުންގެ ތެރޭގައި ހިމެނޭ ވިސްނުން ތޫނު
ބޭފުޅެކެވެ. ވަރަޤަތު ބިން ނައުފަލްއާއި އަދި ކުރިން ބާވައި ލެއްވުނު ފޮތްތައް
ދަންނަ ޢިލްމުވެރިންގެ ކިބައިން ޢަރަބިންގެ ރަށްތަކަށް ރަސޫލަކު ފޮނުއްވާނޭ ކަމުގެ
ޚަބަރު އަބޫ ބަކުރުގެ ފާނަށް ވެސް އޮތީ އަޑުއިވިފައެވެ. އަދި މިބުނި ރަސޫލަކު
ފޮނުއްވާނޭ ކަން ޔަމަނަށް ކުރެއްވި ދަތުރެއްގައި ބައްދަލުވި ޝޭޚެއްގެ ކިބައިން ވެސް
އޮތީ ޔަގީން ވެފައެވެ. މިބުނި ޝޭޚް އަންނަން އުޅޭ ނަބިއްޔާއާއި، އެ ނަބިއްޔާގެ
ކިބައިގައި ހުންނާނޭ ސިފަތަކާއި ބެހޭގޮތުން އަބޫ ބަކުރުގެ ފާނުގެ އަރިހުގައި ވާހަކަ
ދައްކަވާފައި ވެއެވެ.

މާތް ﷲ އެކަލާންގެ ނަބިއްޔާ މުޙައްމަދު ޞައްލަﷲ ޢަލައިހި ވަސައްލަމް އަށް މައްކާ
ދޫކުރައްވައި މަދީނާއަށް ހިޖުރަ ކުރެއްވުމަށް އިޛުނަ ދެއްވި ހިނދު ކީރިތި ރަސޫލާ
އެކަލޭގެފާނުގެ އަޞްޙާބުންނަށް މަދީނާ އަށް ހިޖުރަ ކުރެއްވުމަށް އަމުރު ކުރެއްވި
އެވެ. އަދި އަބޫ ބަކުރުގެ ފާނު ވެސް ކީރިތި ރަސޫލާގެ އަރިހުން މައްކާއަށް ހިޖުރަ
ކުރެއްވުމަށް އެދި އިޛުނައަށް އެދި ވަޑައިގަތެވެ. އެހިނދު އަބޫ ބަކުރުގެ ފާނާއި
މުޚާޠަބު ކުރައްވައި ކީރިތި ރަސޫލާ ހަދީޘް ކުރައްވާފައިވަނީ އެކަލާންގެ ތިބާއާއެކު
ވަޑައިގަންނަވާނޭ ބައިވެރިއަކު ކަނޑައަޅުއްވަންދެން އަވަސްވެ ވަޑައި ނުގެން މަޑު
ކުރައްވާށެވެ މިފަދައިންނެވެ.

އެއަށްފަހު ކީރިތި ރަސޫލާ އަބޫ ބަކުރުގެ ފާނުގެ ގެކޮޅަށް ވަޑައިގެންނެވި އެވެ. އަބޫ
ބަކުރުގެ ފާނު އަވަހާރަ ލައްޕަވާފައި ވަނިކޮށް ހޭލައްވައި، ހިޖުރައަށް ނިކުމެ
ވަޑައިގަތުމަށް މާތްﷲ އަމުރު ކުރައްވައިފި ކަމުގެ ޚަބަރު އަބޫ ބަކުރުގެ ފާނަށް
ދެއްވި އެވެ. ޢާއިޝަތުގެ ފާނު ވިދާޅުވަނީ އެހިނދު އަބޫ ބަކުރުގެ ފާނު އުފަލުން ގޮސް
ލޮލުން ކަރުނަ ފޭދުނު ތަން ތިމަން ދުށީމެވެ.

ކީރިތި ރަސޫލާއާއި އަބޫ ބަކުރުގެ ފާނު ހިޖުރައަށް ނިކުމެ ވަޑައިގެން ޘައުރު
ފަރުބަދައިގެ ހޮހަޅައިގައި ފިލާ ވަޑައިގެން ތިއްބެވި އެވެ. 3 ދުވަސް ވަންދެން
ހޮހަޅައިގައި ތިއްބެވުމަށްފަހު ނިކުމެ ވަޑައިގެން ހިޖުރައިގެ ދަތުރު ކުރިއަށް
ގެންދިއުމަށް ފެއްޓެވި އެވެ. މަދީނާއަށް ވަޑައިގެންނެވޭނޭ މަގު އަބޫ ބަކުރުގެ
ފާނަށް އެގިވަޑައި ގަންނަވައެވެ. މަދީނާއަށް ވަޑައިގެންނެވި މަގުމަތީގައި ތަފާތު
މީހުންނާއި ބައްދަލުވެ ލެއްވި އެވެ. އަދި ބައެއް މީހުން އަބޫ ބަކުރުގެ ފާނުގެ
އެކުވެރިއަކަށް ހުންނެވި ބޭފުޅާ އާއި ބެހޭގޮތުން ސުވާލު ކުރިއެވެ. އެހިނދު އަބޫ
ބަކުރުގެ ފާނު ވިދާޅުވެފައިވަނީ އެއީ ހިދާޔަތުގެ މަގަށް ގޮވާލާ މީހާ އެވެ.

ކީރިތި ރަސޫލާއާއި އަބޫ ބަކުރުގެ ފާނު މަދީނާއަށް ވަޑައިގަތް ހިނދު މަދީނާގެ
ރައްޔިތުން އެކަމާ އުފާފާޅުކޮށް ހެދިއެވެ. މުހާޖިރީންނާއި، އަންޞާރީން މަދީނާގެ
ބިމުން ކީރިތި ރަސޫލާއާއި، އަބޫ ބަކުރުގެ ފާނަށް ވަރަށް ހޫނު މަރުޙަބާއެއް ކިޔާފައި
ވެއެވެ. އުފާވެރިކަމުގެ މަދަޙައާއި ޅެންތަކާއި ލަވަތައް އެދުވަހު މަދީނާގެ
އަހުލުވެރިން ކިޔާފައި ވެއެވެ. އޭގެ ތެރެއިން މަޝްހޫރު އެއް ޅެމަކީ ޠަލަޢަލް ބަދުރު
ޢަލައިނާ... މިޢިބާރާތުން ފަށާފައިވާ ޅެމެވެ.

އަބޫ ބަކުރުގެ ފާނަކީ ގުރައިޝުންގެ ތެރޭގައި ހައިބަތާއި މަތިވެރި މަގާމް ލިބިފައިވާ
ބޭފުޅަކަށް ވުމުން އާދައިގެ މުސްލިމުންނަށް މުޝްރިކުންގެ ފަރާތުން ކުރިމަތިވި،
އުދަގުލާއި، ދުއްތުރާތައް އަބޫ ބަކުރުގެ ފާނަށް ލިބި ވަޑައިގެންފައެއް ނުވެއެވެ.
ނަމަވެސް މުޅިން އެމީހުންގެ އުދަގޫތަކުން މިންޖު ވެފައެއް ވެސް ނުވެއެވެ.
އެއްދުވަހަކު ކީރިތި ރަސޫލާ ގެފުޅަށް ވަޑައިގެންނެވި ހިނދު މުޝްރިކުން ކީރިތި
ރަސޫލާ ވަށާލި އެވެ. އަދި ކީރިތި ރަސޫލާގެ އިހާލާއި ބެހޭގޮތުން ސުވާލު ކުރެއްވި
އެވެ. ކީރިތި ރަސޫލާ ތެދުބަހުން ޖަވާބު ދެއްވުމުން މުޝްރިކުން ކީރިތި ރަސޫލާގެ
ވަށައިގެން ތަޅާ އަނިޔާ ކުރަން ފެށިއެވެ. މިޚަބަރު އަބޫ ބަކުރުގެ ފާނަށް ލިބުމުން
ގެފުޅަށް ވަޑައިގެން ވިދާޅު ވިއެވެ. ކަލޭމެންނަށް ހަލާކު ހުއްޓެވެ. ﷲ އީ ތިމަންގެ
ކަލާންގެ ކަމުގައި ބުނާ މީހަކު ތިޔަބައިމީހުން ތިޔަ ގަތުލު ކުރަނީ ހެއްޔެވެ؟.
އެހިނދު މުޝްރިކުން ކީރިތި ރަސޫލާ ދޫކޮށް އަބޫ ބަކުރުގެ ފާނަށް އަނިޔާ ކުރަން
ފެށިއެވެ. އަބޫ ބަކުރުގެ ފާނުގެ އަހުލު ބައިތުން އައިސް އަބޫ ބަކުރުގެ ފާނު
ގެންދަވަންދެން މުޝްރިކުން އަނިޔާ ކުރިއެވެ. އަބޫ ބަކުރުގެ ފާނުގެ ހަގީގީ ސޫރަ
އެއަނިޔާގެ ސަބަބުން ގެއްލިގެން ދިޔަކަމަށް ވެއެވެ.

ﷲ ގެ މަގުގައި ވަރަށް ގިނަ މުދަލާއި ފައިސާ ހޭދަ ކުރެއްވި އެވެ. ކީރިތި ރަސޫލާ
ހަދީޘް ކުރައްވާފައި ވެއެވެ. އަބޫ ބަކުރުގެ ފާނުގެ މުދަލާއި ފައިސާއިން މަންފާކުރި
ވަރަށް އެހެން މީހެއްގެ މުދަލާއި ފައިސާއިން ތިމަން ކަލޭގެ ފާނަށް މަންފާއެއް
ނުވެއެވެ. އެހިނދު އަބޫ ބަކުރުގެ ފާނުގެ ލޮލުން ކަރުނަ ފޭދި ވިދާޅު ވިއެވެ. އޭ ﷲ ގެ
ރަސޫލާއެވެ. އަޅާއާއި، އަޅާގެ މުދާ އެއީ ތިބާ ނޫން އެހެން މީހެއްގެ އެއްޗެއް
ހެއްޔެވެ؟. އަބޫ ބަކުރުގެ ފާނުގެ ފައިސާއިން 7 އަޅުން މިނިވަންކޮށް އިސްލާމް
ކުރެއްވި އެވެ. އޭގެ ތެރޭގައި ބިލާލް ބިން ރިބާޙް އަދި ޢާމިރު ބިން ފުހައިރާ ފަދަ
ބޭފުޅުން ހިމެނެއެވެ.

ކީރިތި ރަސޫލާ ސުވަރުގެ ވަޑައިގަތުމުން މީސްތަކުންގެ މެދުގައި ފިތުނައާއި ޚިޔާލު
ތަފާތު ވުންތައް އުފެދިގެން ދިޔައެވެ. އެހިނދު ޢުމަރުގެ ފާނު ވިދާޅު ވިއެވެ. ހަމަ
ކަށަވަރުން ﷲގެ ރަސޫލާ ސުވަރުގެ ވަޑައެއް ނުގަންނަވައެވެ. އަދި އެހެން ކިޔައިގެން
ވާހަކަ ދަައްކާ މީހެއް ނަމަ އެމީހެއްގެ ގައިގައި ތިމަން މިކަނޑިން ޖަހާ ހުށީމެވެ.
އެހިނދު އަބޫ ބަކުރުގެ ފާނު ވިދާޅުވިއެވެ. އޭ މީސްތަކުންގެ ތެރެއިން މުޙައްމަދުގެ
ފާނަށް ތަބާވީ މީހުންނޭވެ. ހަމަކަށަވަރުން މުޙައްމަދުގެ ފާނު ސުވަރުގެ ވަޑައިގެންފި
އެވެ. އަދި މާތްﷲ އަށް ތަބާވެ އެކަލާންގެ އަށް އަޅުކަންކުރާ އަހުލުވެރީންނޭވެ.
ހަމަކަށަވަރުން މާތްﷲއީ ދާއިމަށް ދިރި ދެމިވޮޑިގެންވާ ރަސްކަލާންގެ އެވެ.

ދުނިޔެ ދޫކުރެއްވުމުގެ ކުރިން ޢުމަރުގެ ފާނާއި މުޚާތަބުކޮށް ވިދާޅު ވިއެވެ. އޭ
ޢުމަރު އެވެ. ރަސޫލާގެ އަޞްޙާބީންގެ ވެރިއެއްގެ ގޮތުގައި އަހަރެން ކަލޭގެ ފާނު
ކަނޑައަޅައިފީމެވެ. ހަމަކަށަވަރުން މާތް ﷲ ރޭގަނޑު ކުރައްވަން ކަނޑައަޅުއްވާފައިވާ
ކަމެއް ދުވާލު ގަބޫލު ނުކުރައްވަތެވެ. އަދި ދުވާލު ކުރަންވަން ކަނޑައަޅުއްވާފައިވާ
ކަމެއް ރޭގަނޑު ގަބޫލު ނުކުރައްވަތެވެ. ފަހެ ގިޔާމަތް ދުވަހުން އެމީހެއްގެ ތިލަފަތް
ބަރުވާހުށީ ޙައްގަށް ތަބާވެ، ހެޔޮ ޢަމަލުތައް ގިނަ ކުރުމުންނެވެ. އަދި ބާޠިލް
ކަންކަމާއި ނުބައި ކަންކަމަށް ތަބާވީ މީހުންގެ ތިލަފަތް އެދުވަހުން ލުއިވާ
ހުއްޓެވެ....



https://dv.wikipedia.org/wiki/%DE%A2%DE%A6%DE%8D%DE%A9_%DE%9D%DE%A6%DE%89%DE%A9%DE%89%DE%B0_%DE%87%DE%A8%DE%84%DE%B0%DE%83%DE%A7%DE%80%DE%A9%DE%89%DE%B0

މިފަހަރުގެ ޚިދުމަތްތެރިޔާ ރަގަޅަށް ދަންނަ މީހުން ބުނާގޮތުންނަމަ އޭނާއަކީ
ނިލަންދޫ މިއަދު މިދެކޭ ތަޢުލީމުގެ ބާނީ އެވެ. ނުވަތަ ތަޢުލީމުގެ ބައްޕަ އެވެ.
އަޅުގަނޑު އިޝާރާތް ކުރަން މިއުޅެނީ ކޮން ބޭފުޅެއްގެ ވާހަކަކަން ފަހަރުގައި
މިޖީލްގެ ޒުވާނުންނަށް ނޭގުނަސް ރަށުގެ ހަރުފުރައިގެ މީހުންނަށް މިހާރު އެގޭނޭކަން
ޔަގީނެވެ. އާދެ! ނިލަންދޫ ފުލޫނިޔާގޭ އަލްމަރުޙޫމް ޢަލީ ޝަމީމް އެވެ. ނިލަންދޫ
ރައްޔިތު އެންމެންގެ ޝަމީމް ދޮންބެ އެވެ.

ޝަމީމް ދޮންބެ ދަންނަ މީހުން ބުނާގޮތުގައި އެއީ ނިލަންދޫގެ ރައްޔިތުން ނަމޫނާއެއް
ކަމަށް ބަލަން ނުވަތަ ދެކެން އެންމެ އައުލާކަން ބޮޑު އެއް ފަރާތެވެ. ޝަމީމް
ދޮންބެގެ އަގުހުރި ނަޞޭހަތްތަކާއި، ދަރުސްތަކުގެ ސަބަބުން ނިލަންދޫގެ ހުރިހާ ޢުމުރު
ފުރައެއްގެ މީހުން ޝަމީމް ދޮންބެ އަށް އިޙްތިރާމާއި ޤަދަރު ކޮށްފައި ވެއެވެ. ތިމާގެ
އެކިއެކި މީހުންނަށް ވެދެއްވި އެހީތެރިކަމުގެ ސަބަބުން ޚުދު އެފަރާތްތަކުގެ
ހިތްތަކުގައި ވެސް ޝަމީމް ދޮންބެ އަށްވަނީ ބައްޕައެއްގެ ލޯތްބާއި ޝަރަފެވެ.



https://dv.wikipedia.org/wiki/%DE%A2%DE%A6%DE%8D%DE%A9_%DE%83%DE%A6%DE%8A%DE%A9%DE%8E%DE%AA

ޑރ ޢަލީ ރަފީގު ވަނީ ވަރަށް ކުރިން ނޫސްވެރިކަމުގެ ތެރެއަށް ވެދެވަޑައިގެންފައެވެ.
ކުރުގޮތަކަށް ބުނާނަމަ ޑރ ޢަލީ ރަފީގު ނޫސްވެރިކަން ފެށިގެން އައީ ސުކޫލް
ދައުރުންނޭ ބުނެވިދާނެއެވެ. 1983 ވަނަ އަހަރު އީޕީއެސްގައި ތަޢުލީމް ޙާޞިލް
ކުރައްވަމުން ދިޔައިރު ވޮއިސް އޮފް އެއިޓް ގެ ނަމުގައި ޑރ ޢަލީ ރަފީގު ވަނީ އޭނާގެ
ރަހުމަތްތެރިއެއް ކަމުގައިވާ މިހާރު ރައްޔިތުން މަޖްލީހުގެ އިދާރާގެ އިސްމަގާމެއް
ފުރުއްވާ ޕޮލިޓިކަލް ސައިންސްގެ ދާއިރާއިން ޕީއެޗްޑީ ޙާޞިލް ކުރައްވައިގެން
ހުންނެވި ޑރޢަލީ ޝަމީމް އާއި ގުޅިވަޑައިގެން ނޫހެއް ނެރުއްވާފައެވެ. ޑރ ޢަލީ ރަފީގު
އަކީ ހަވީރު އޮންލައިންގެ ބާނީ އެވެ. ހަވީރު އޮންލައިން ވެބްސައިޓް 1997 ގައި
އިފްތިތާހު ކުރުމުގެ ކުރިން ވެސް ކޮމްޕިއުޓަރު މެދުވެރިކޮށް ޚަބަރު ބެލޭނެ ނިޒާމެއް
ހަވީރު ނެޓް ގެ ޒަރިއްޔާއިން 1994 ވަނަ އަހަރު ޑރ ޢަލީ ރަފީގު ތަރައްގީ ކުރެއްވި
އެވެ. މިހުރިހާ ޚިދުމަތެއް އަގުވަޒަން ކުރުމުގެ ގޮތުން 1997 ވަނަ އަހަރު ވަނަ
އަހަރު ނޫސްވެރިކަމުގެ ރޮނގުން ހިތްވަރު ދިނުމުގެ އިނާމް ސަރުކާރުގެ ފަރާތުން
ދެއްވާފައި ވެއެވެ.



https://dv.wikipedia.org/wiki/%DE%A2%DE%A6%DE%84%DE%AA%DE%8B%DE%AA%DE%8D%DE%B0_%DE%89%DE%AA%DE%99%DE%AA%DE%90%DE%A8%DE%82%DE%B0_%DE%99%DE%A6%DE%89%DE%A9%DE%8B%DE%AA

ކޮންމެ މީހެއްގެ ވެސް ފުރަތަމަ އެދުރުންނަކީ އެމީހެއްގެ މައިންބަފައިން ކަން
ގައިމެވެ. އެގޮތުން މުޙުސިންގެ ތައުލީމީ ބިންގާވެސް އެޅިގެން އައީ ގޭތެރެއިންނެވެ.
އާދެ މައިންބަފައިންގެ ކިބައިންނެވެ. އެއަށްފަހު ކީރިތި ގުރުއާން ކިޔަވަން
ދަސްކޮށް، ނަމާދުކުރަން ދަސްކޮށް ހަދާފައިވަނީ ނިލަންދޫގެ އެތައް ދަރިންނަކަށް
ގުރުއާން ކިޔަވައި ނަމާދުކުރަން ދަސްކޮށްދީފައިވާ އެދުރުދައިތަ ހައްވާ ފިކްރީ ގެ
އަރިހުންނެވެ. އޭގެ ފަހުން ފ.ނިލަންދޫ ސްކޫލުން މުޙުސިން ތަޢުލީމް ޙާޞިލްކޮށްފައި
ވެއެވެ. މުޙުސިން އަކީ ނިލަންދޫ ރައްޔިތުންނާއި، ފ.އަތޮޅު އެތައުލީމީ މުއައްސަސާ
އަށް ފަޚުރުވެރިވާ ފ.އަތޮޅު ތައުލީމީ މަރުކަޒުން ތައުލީމު ޙާޞިލް ކުރުމުގެ ފުރުޞަތު
ލިބުނު ފަރާތެއް ނޫނެވެ. ސަބަބަކީ ސުކޫލް ހުޅުވުނު އަހަރު އާދެ 1986 ވަނަ އަހަރު
މާލޭގައި މަޖީދިއްޔާ ސްކޫލްގައި ތަޢުލީމު ޙާޞިލްކުރުމުގެ ފުރުޞަތު މުހުސިން އަށް
ލިބިގެން ދިއުމެވެ. ބުނެވޭގޮތުގައި މުޙުސިނަށް އެފުރުޞަތު ލިބުނު ޚަބަރު ދިންއިރު
މުޙުސިން އިނީ ރަހުމަތްތެރި ކުދިންނާއި އެކު ސުކޫލް ހުޅުވޭތީ ބޯޅަ ދަނޑު ދިލާ
ސާފުކުރުމުގެ މަސައްކަތުގައެވެ. މިދެންނެވި ފުރުޞަތު މުހުސިނަށް ލިބިގެންދިޔައީ
ކޮންމެ އަހަރަކު ފ.އަތޮޅުގެ ދަރިވަރުންނަށް ހުޅުވާލައިގެން ބާއްވާ ޢަބުދުﷲ
އިސްމާޢީލް އެވޯޑް ގައި މުޅި އަތޮޅުން 1 ވަނަ ދަރިވަރަކަށް މުޙުސިން ހޮވިގެންނެވެ.
ޢަބުދުލް މުޙުސިން ޙަމީދު މަޖީދިއްޔާ ސުކޫލް އިން ތައުލީމް ޙާޞިލްކޮށް ނިންމީ 1996
ވަނަ އަހަރު އެވެ.



https://dv.wikipedia.org/wiki/%DE%9D%DE%AF%DE%8E%DE%B0%DE%83%DE%AC%DE%82%DE%B0%DE%92%DE%B0_%DE%90%DE%A8%DE%82%DE%B0%DE%91%DE%B0%DE%83%DE%AF%DE%89%DE%B0

ޝޯގްރެންޒް ސިންޑްރޯމް (އިނގިރޭސި ބަހުން: Sjogren's Syndrome)އަކީ ލޯ އަދި އަނގަ
ހިކޭ ބައްޔެކެވެ.ޝޯގްރެންޒް ސިންޑްރޯމް ނުވަތަ ސިކާ ސިންޑްރޯމް އަކީ ކްރޮނިކް
އިންފްލެމޭޓަރީ ޑިސްއޯޑަރެކެވެ. މި ސިންޑްރޯމް ޖެހުމުން އަނގަ އިން ކުޅުބޭރުވުން
މަދުވުމުގެ އަނގަ ހިކި، އަދި ލޮލުން ކަރުނަ އުފައްދާ ތަނުން ކަރުނަ އުފެއްދުން
މަދުވުމުގެ ސަބަބުން ލޯ ހިކޭގޮތް ވެއެވެ. އަނގަ އަދި ލޯ ހިކުމުގެ އިތުރުން ،
ނޭފަތް، އަރުތެރެ، އަޑު ފޮށި، ވައިނޮޅި، އަދި ވައިނޮޅީގެ ކަފި ފަދަ ބައިތަކުގެ
އެތެރެ ހިކޭގޮތް ވެއެވެ.

ޝޯގްރެންޒް ސިންޑްރޯމް ޖެހޭ މީހުންނަށް ކޮންމެވެސް ބާވަތެއްގެ ކަނެކްޓިވް ޓިޝޫގެ
ބަލި ތަކުގެ ތެރެއިން ބައްޔެއް ޖެހިފައި ހުރުމަކީ ވެދާނެ ގޮތެކެވެ. މިގޮތުން
ޖެހިދާނެ ކަމަށް ބެލެވޭ ބަލިތަކުގެ ތެރޭގައި ރޫމަޓޮއިޑް އާތްރައިޓިސް،
ޕޮލިމަޔޯސައިޓިސް، ސްކެލީރޯޑާރމާ، ސިސްޓެމިކް ލޫޕަސް އެރިތުމަޓޯސަސް ފަދަ ބަލިތައް
ހިމެނެއެވެ. މިސިންޑްރޯމް ގިނައިން ޖެހެނީ އަންހެނުންނަށް ކަން ފާހަގަ ކުރެވެއެވެ.

ޝޯގްރެންޒް ސިންޑްރޯމް ޖެހިފައިވާ ދެބައިކުޅަ އެއްބައި މީހުންނަށް ކުޅުބޭރުކުރާ
ގޮށް އެއް ކަމުގައިވާ ޕެރޮޓިޑް ގްލޭންޑް އަދި އެހެނިހެން ކުޅުބޭރުކުރާ ގޮށް ތައް
ދުޅަވެ ބޮޑުވުމުގެ މައްސަލަ ކުރިމަތިވެއެވެ. މިހެން ދިމާވަނީ ކުޅުބޭރުކުރާ ގޮށް
ތަކުގެ ތެރެއަށް ލިމްފަސައިޓް، އަދި ޕްލާޒްމާ ސެލް ތައް ވަދެ ޖަމާވާގޮތް
ވުމުންނެވެ. މީގެ އިތުރުން ހުންކޮށި ބޮޑުވުން، ލޭގެ ހުދު ސެލްތައް މަދުވުން،
އިގިލިތަކުގައި ލޭދައުރުނުވުމުގެ ސަބަބުން އިގިލިތައް ކަޅުވުން، ލޭހޮޅިތައް
ދުޅަވުން ، އަދި ފައިގައި ފާރުގަނޑު އުފެދުން ފަދަ ކަންތައްތައް ވެސް
މެދުވެރިވުމަކީ ވެދާނެ ގޮތެކެވެ. މީގެ އިތުރުން ތައިރޮއިޑް ދުޅަވުން (ހަޝިމޯޓޯ
ތައިރޮއިޑައިޓިސް)، ފުރަމޭ ބޮޑުވުން، އަދި ޗިސްމޭ ދުޅަވުން އަކީވެސް ކުރިމަތިވެދާނެ
ކަންކަމެވެ.

މިބަލީގައި މާގިނަ ދުވަސް ވެއްޖެނަމަ ރެޓިކިޔުލަމް ސެލް ސާރކޯމާ ކިޔާ ކެންސަރުގެ
ބާވަތެއް ޖެހުމަކީ ވެދާނެ ގޮތެކެވެ. އަދި ލޭގައި މޮލިކިޔުލަރ ބަރުދަން މަތި
ގްލޯބިއުލިން ހުރުމަކީ ވެދާނެ ގޮތެކެވެ.



https://dv.wikipedia.org/wiki/%DE%9D%DE%AA%DE%A2%DE%A6%DE%87%DE%A8%DE%84%DE%AA%DE%8E%DE%AC%DE%8A%DE%A7%DE%82%DE%AA

ޝުޢައިބުފާނަކީ ﷲ ގެ ރަސޫލެކެވެ. ޝުޢައިބު ޢަލައިހިއްސަލާމް ރަސޫލުކަމާއިގެން
ފޮނުއްވުނީ ޢަރަބިކަރައިގެ މަދްޔަންގެ އަހުލުވެރީންގެ ގާތަށެވެ. މަދްޔަންގެ
އަހުލުވެރީން އޭރު އަޅުކަންކޮށް އުޅުނީ ގަހަކަށެވެ. މުދާ ޤާފިލާތަކަށް އަރައިގަނެ،
މަގުފޭރި އުޅުމާ މިނެކިރުމުގައި އޮޅުވާލާ، މަކަރާ ހީލަތްހެދުމުގައި
އަރައިތިބިބައެއްކަމުގައި މަދްޔަންގެ އަހުލުވެރީން އޭރުވިއެވެ.

ޝުޢައިބުގެފާނަކީ މަދްޔަންގެ ޤަދަރުވެރި ޤަބީލާއަކަށް ނިސްބަތްވެވަޑައިގަންނަވާ
ބޭކަލެކެވެ. އެކަލޭގެފާނަށް ﷲގެ ޙަޟްރަތުން އަމުރުވެވިގެންވާ ކަންކަން ޤައުމުގެ
މީހުންނަށް އިއްވަވައި، މަގުފޭރުންފަދަ މިނެކިރުމުގައި ހީލަތްހެދުންފަދަ މުޑުދާރު
ޢަމަލުތައް ދޫކޮށްލުމަށް ބާރުއަޅުއްވަވާ ރިވެތި ވަޢުޒާއި ނަޞޭޙަތްތައް
އިއްވެވިއެވެ.

ނަމަވެސް މަދްޔަންގެ އަހުލުވެރީންކުރެ ގިނަބަޔަކު ޝުޢައިބުގެފާނުގެ ދަޢުވަތަށްދިނީ
ބީރުކަންފަތެކެވެ. ﷲގެ ހެޔޮރަޙްމަތްފުޅުން މަދްޔަންގެ އަހުލުވެރީންނަކީ ޢަދަދުގިނަ،
ނިއްމަތްތައް ގިނަ ބައެއްކަމުގައިލައްވާފައިވާކަން، ޝުޢައިބުގެފާނު
ހަނދުމަކޮށްދެއްވާ ކޮންމެ ފަހަރަކު އެމީހުން އެކަލޭގެފާނަށްކުރަނީ ފުރައްސާރައެވެ.
އެކަލޭގެފާނު ނަމާދުކުރައްވާތީ އެކަމަށް މަލާމާތްކޮށް، އެކަލޭގެފާނު ﷲ
ހަނދުމަކުރައްވާ ކީރިތިކުރައްވާތީ ކަލޭގެފާނީ ބަލިކަށި ފިނޑިއެކޭ ބުނެ،
އެކަލޭގެފާނަށް އެކިޒާތުގެ ގޯނާތަކާއި ދުއްތުރާތައްކޮށް މަދްޔަންގެ އަހުލުވެރީން
ބޮޑާވެގަތެވެ. އެއުރެންނާ، ޝުޢައިބުގެފާނާއިދެމެދު ވަނީ ފަރުދާއެއް
ލެވިގެންކަމަށާއި، ދުވަހަކުވެސް އީމާނެއްނުވާނެކަމަށް އެއުރެން ދަންނަވައި
އުޅުނޫއެވެ. ކަލޭގެފާނަކީ ޤަދަރުވެރި ޤަބީލާއެއްގެ ބޭކަލެއްނޫންނަމަ ކަލޭގެފާނު
މިހާރު ރަޖަމުކޮށްފީމުހޭ ބުނެ ތަފާތު އިންޒާރުތައްދިނޫއެވެ.

ޝުޢައިބުގެފާނާއި، އަދި އެކަލޭގެފާނުގެ ރިސާލަތަށް އީމާންވީ މަދުމީސްކޮޅު، ޤައުމުގެ
ތެރޭގައި އެކަހެރިވެ، ބާކީވެ، ކާފިރުކަންމަތީ ތިބި މީހުންގެ ދުއްތުރާތައް
އިންތިހާއަށްދިއުމުން، ﷲގެ ޢަޒާބެއް އަތުވެދާނެކަމަށް ބިރުނުގަންނަނީތޯ، ޤައުމުގެ
މީހުންކުރެން ޝުޢައިބުގެފާނު ސުވާލުކުރައްވައެވެ. ޖަވާބުގައި އެމީހުން ދަންނަވަނީ،
އެފަދަ ޢަޒާބެއް ނިކަން ގެންނަވާބައްލަވާށޭއެވެ. މި ދަރަޖައަށް ކާފިރުވީ
މީސްތަކުންގެ ބަސްމަގު ހައްދުފަހަނައަޅާ ދިއުމުން، އީމާންވެތިބި މީސްކޮޅާއި،
ކާފަރުންގެ ބައިގަނޑާއި ދެމެދު، އިންސާފުގެމަގުން ކަންކަން ނިންމަވައިދެއްވުންއެދި
ﷲގެ ޙަޟްރަތުގައި ޝުޢައިބުގެފާނު ދުޢާދެންނެވިއެވެ. އަދި ﷲގެ ނަޞްރަށް
އެދިވަޑައިގަތެވެ.

މަދްޔަންގެ ސަހަރުގައިތިބި ކާފިރުވީ މީސްތަކުންގެމައްޗަށް ﷲ ފޮނުއްވެވީ،
އެކިބާވަތުގެ ޢަޒާބުތަކެކެވެ. މިޢަޒާބުތަކުގެ ތެރޭގައި، ހޫނު އާދަޔާޚިލާފަށް
ގަދަވެ، އެއްވެސް ހިޔަލެއް ނެތި، ވައިރޯޅި މުޅީންހިނދި، 7 ދުވަސް ދެމިއޮތެވެ. ދެން
ﷲގެ އަމުރުފުޅަށް ބިންގަނޑަށް އައި ގަދަފަދަ ހެލުންގަނޑަކާއިއެކު ކާފިރުންގެ
ފުރާނަތައް އެއުރެންގެ ހަށިތަކުން ލުހި، ފުރާނަނެތް މަސްގަނޑުތަކެއްގެގޮތުގައި
އެއުރެން ބަދަލުވެ ހިނގައްޖެއެވެ. މި ޢަޒާބުގެ ނުރައްކަލުން، ޝުޢައިބުގެފާނާއި
އެކަލޭގެފާނަށް އީމާންވީ މީސްތަކުން ﷲ ނަޖާކުރެއްވިއެވެ.



https://dv.wikipedia.org/wiki/%DE%9D%DE%A6%DE%87%DE%B0%DE%89%DE%A9_%DE%86%DE%A6%DE%95%DE%AB%DE%83%DE%AA

ޝަމްޝީރު ރާޖު ކަޕޫރު ނުވަތަ ޝައްމީ ކަޕޫރު (އުފަންވެފައިވަނީ އޮކްޓޫބަރު 21 1931)
ގައި އިންޑިޔާގެ ބޮމްބޭގައެވެ. ޝައްމީ ކަޕޫރު އަކީ ޕްރިތްވީ ރާޖު ކަޕޫރު އާއި ރާމާ
ކަޕޫރު ގެ ދެވަނަ ދަރިފުޅެވެ. މިއީ މަޝްހޫރު ހިންދީ ފިލްމީ ތަރިއެކެވެ. ޝައްމީ
ކަޕޫރުގެ މަޝްހޫރު ފިލްމްތައް ނިކުމެފައިވަނީ 1950 އަދި 1960 ގެ އަހަރު ތަކުގެ
ތެރޭގައެވެ.

ކިޔަވަމުންދިޔަ ރުއިއާ ކޮލެޖުން ވަކިވެ ބައްޕަގެ ސިނަމާ ތިއޭޓަރުގައި ޖޫނިއަރ
ފަންނާނެއްގެ ގޮތުން ހަރަކާތްތެރިވާން ފެށީ 1948 ގައެވެ. އެއަށްފަހު 1952 އާއި
ހަމައަށް އެތިއޭޓަރުގެ ތަފާތު އުފެއްދުން ތަކުގައި ހަރަކާތްތެރި ވެފައި ވެއެވެ.
ޝައްމީ ކަޕޫރުގެ ބަތަލެއްގެ ހައިސިއްޔަތުން ފުރަތަމަ ފެނިފައިވާ ފިލްމަކީ 1953 ގައި
ނިކުތް ޑައިރެކްޓަރު މަހޭޝް ކައުލްގެ ޖީވަން ޖިޔޯތީ އެވެ. ޢުމުރުން 20 އަހަރުގައި
ކުޅުނު މިފިލްމްގައި ޝައްމީ ކަޕޫރު އާއި އެކު ހަރަކާތްތެރި ވެފައިވަނީ ޗާންދު
އުސްމާނީ އެވެ. 1952ން 1957 އާއި ހަމައަށް ޝައްމީ ކަޕޫރު ކުޅުނު 17 ފިލްމް ވެސް
ވަނީ އިންޑިޔާގެ ބޮކްސް އޮފީހުގައި ފްލޮޕް ވެފައެވެ.

1957 ވަނަ އަހަރު ނިކުތް ތުމްސާ ނެހީ ދޭކާ ވެފައިވަނީ ޝައްމީ ކަޕޫރު އަށް ވަރަށް
ބޮޑު ކާމިޔާބީ އެއް ހޯދައިދިން ފިލްމަކަށެވެ. 1959 ގައި ނިކުތް ޝައްމީ ކަޕޫރު ގެ
ފިލްމް ދިލްދެކެ ދޭކޯ ވެސް ބޮކްސް އޮފީހުގައި ހިޓް ލަގަބު ޙާޞިލް ކުރިއެވެ. ކަޅާއި
ހުދުގެ ފިލްމްތަކަށް އަލްވަދާޢު ކިޔުމަށްފަހު ޝައްމީ ކަޕޫރު ކުޅުނު ފުރަތަމަ ކުލަ
ފިލްމް ޖަންގްލީ ނިކުތީ 1961 ވަނަ އަހަރު އެވެ.

1961ން 1968އަށް ޝައްމީ ކަޕޫރު ކުޅެފައިވާ މަޝްހޫރު ފިލްމްތަކުގެ ތެރޭގައި
ޕްރޮފެސަރު ، ރާޖުކުމާރު، ޖާންވަރު،ކަޝްމީރީ ކާލީ،ބައްތަމީޒް،އަދި ތީސްރީ މަންޒިލް
ފަދަ ފިލްމްތައް ހިމެނެއެވެ. 1968 ވަނަ ޝައްމީ ކަޕޫރު ބްރަހަމް ޗާރީ ގައި
ކުޅެފައިވާ ބަޔަށް ފިލްމް ފެއަރ އެވޯޑްގެ ބެސްޓް އެކްޓަރުގެ މަގާމް ލިބިފައި
ވެއެވެ.

1990ގެ ފަހުކޮޅު ނިކުތް ޝައްމީ ކަޕޫރު ކުޅެފައިވާ ފިލްމްތަކުގެ ތެރޭގައި ސަރު
އާންކޯ ޕަރު، ޕްރޭމް ގްރާންތު، ކަރީބް،ޖާނަމް ސަމްޖާކަރޯ، އައުރު ޕިޔާރު ކިޔާހޯގާ،
އަދި ވާތޭރާ ކިޔާކެހެނާ ފަދަ ފިލްމްތައް ހިމެނެއެވެ. ޝައްމީ ކަޕޫރު ގެ ދިގު ފިލްމީ
ހަޔާތުގައި 130 އަށްވުރެ ގިނަ ފިލްމްގައި ހަރަކާތްތެރި ވެފައި ވެއެވެ.

ޝައްމީ ކަޕޫރު ކުޅެފައިވާ ފާހަގަ ކޮށްލެވޭ ބައެއް ފިލްމްތަކުގެ ތެރޭގައި
އަންދާޒު،ޒަމީރު، ޕަރުވަރިޝް، ޕްރޭމް ރޯގް، ދިލްދެކޭ ދޭކޯ، ސިންގަޕޯރ، ތުމްސޭ
އައްޗާ ކޯންހޭ، ތުމްސާ ނޭހީ ދޭކާ، ރާޖުކުމާރު، އަދި ޖާންވަރު ފަދަ ފިލްމްތައް
ހިމެނެއެވެ.

ޝައްމީ ކަޕޫރު ފުރަތަމަ ޑައިރެކްޓް ކުރި ފިލްމަކީ ސަންޖީވް ކުމާރު އަދި ޒީނަތު
އަމަން ލީޑްރޯލް އަދާކޮށްފައިވާ ފިލްމް މަނޯރަންޖަން އެވެ. 1982 ވަނަ އަހަރު ފިލްމް
ފެއަރ އެވޯޑްގައި ބެސްޓް ސަޕޯޓިންގ އެކްޓަރު ގެ މަގާމް ވިދާތާ ގައި ކުޅެފައިވާ
ބައިން ޝައްމީ ކަޕޫރު އަށް ލިބިފައި ވެއެވެ. 1995 ވަނަ އަހަރު ފިލްމް ފެއަރ
ލައިފްޓައިމް އެޗީވްމަންޓް އެވޯޑް، އަދި 1998 ވަނަ ޒީސިނަމާ ލައިފްޓައިމް
އެޗީވްމަންޓް އެވޯޑް ވެސް ޝައްމީ ކަޕޫރު އަށް ލިބިފައި ވެއެވެ. މިއަދު ޝައްމީ
ކަޕޫރު އަކީ އިންޓަރނެޓް ޔޫޒާ ކްލަބް އޮފް އިންޑިޔާގެ ޗެއަރޕާސަން އެވެ.

ޝައްމީ ކަޕޫރު ވަނީ އަމިއްލަ މަޖައްލާ އެއްވެސް ކުރު މުއްދަތަކަށް ނެރެފައެވެ.
ޖުމްލަ 6 އަދަދު ނިކުތް މިމަޖައްލާގެ ނަމަކީ ޝައްމީ ކަޕޫރު ޕްރެޒެންޓްސް
މަނޯރަންޖަން އެވެ. ޗައްޓާން ކިޔާ ޓީވީ ސިލްސިލާ އެއް ވެސް ޝައްމީ ކަޕޫރު ހަދާފައި
ވެއެވެ.



https://dv.wikipedia.org/wiki/%DE%97%DE%A8%DE%90%DE%B0%DE%89%DE%AD%DE%8E%DE%AC_%DE%96%DE%A8%DE%90%DE%B0%DE%89%DE%AA

ޗިސްމޭގެ ޖިސްމު ނުވަތަ (އިނގިރޭސި ބަހުން: Body of pancreas) އަކީ ކްރޮސް ސެކްޝަން
ހެދުމުން ތިނެސްކަން ބައްޓަމަން ފެންނަ އެއްޗެކެވެ. މާނަައަކީ ޗިސްމޭގެ ޖިސްމުގައި
3 ބޯޑަރު އަދި 3 ސަތަޙަ އެކުލެވިގެން ވެއެވެ.

ޗިސްމޭގެ ޖިސްމު ގެ ކުރިމަތި ފަރާތް ހުންނަނީ ޕެރިޓޯނިއަމް ނުވަތަ (އިނގިރޭސި
ބަހުން: Peritoneum) އިން ނިވާކުރެވިފައެވެ. އަދި މިއީ މައިދާގެ ތަންމަތި ނުވަތަ
(އިނގިރޭސި ބަހުން: Stomach bed) ގެ ބައެކެވެ. މާނައަކީ މައިދާ ހަށިގަނޑުގެ
ތެރޭގައި އޮންނައިރު އޭގެ ދަށްފުށް ޖެހިފައި އޮންނަ އެނދެއް ނުވަތަ ތަންމައްޗެއް
ފަދަ ތަނެކެވެ.

ޗިސްމޭގެ ޖިސްމު ގެ ތިރީ ފަރާތް ވެސް ވަނީ ޕެރިޓޯނިއަމް ނުވަތަ (އިނގިރޭސި ބަހުން:
Peritoneum)އިން ނިވާކުރެވިފައެވެ. އަދި މިބައި ޖެހިފައި ހުންނަނީ އަންނަނިވި
ބައިތަކުގައި ކަނާތުން ފެށިގެން ވާތަށް ވާގޮތަށެވެ. އެންމެ ފުރަތަމަ ޖެހިފައި
އިންނަނީ ޑުއަޑީނަމް އާއި ޖެޖޫނަމް ގުޅޭކަން ނުވަތަ (އިނގިރޭސި ބަހުން:
Duodeno-jejunal flexure) ގައެވެ. ދެން ޖެހިފައި އިންނަނީ ޖެޖޫނަމް ގެ ކޮއިލް
ތަކުގައެވެ. އެންމެ ފަހުން ޖެހިފައި އިންނަނީ ހުރަސް ފަލަ ގޮހޮރު އާއި
ތިރިއަށްފައިބާ ފަލަ ގޮހޮރު ގުޅޭކަން ނުވަތަ (އިނގިރޭސި ބަހުން: Colic flexure)
ގައެވެ.

ޗިސްމޭގެ ޖިސްމު ގެ ފުރަގަހު ފަރާތް ނުވަތަ ފަހަތް ވެސް ވަނީ ޕެރިޓޯނިއަމް ނުވަތަ
(އިނގިރޭސި ބަހުން: Peritoneum) އިން ނިވާކުރެވިފައެވެ. އަދި ފަހަތް ޖެހިފައި
އޮންނަނީ ކަނާތުން ވާތަށް ވާގޮތަށް އަންނަނިވި ބައިތަކުގައެވެ. މާނައަކީ ޗިސްމޭ
އޮންނާނީ މިދަންނަވާ ބައިތަކުގެ މަތީގައި ޖައްސާލައިގެން އޮންނަ ކަހަލަ ގޮތަކަށެވެ.
އެންމެ ފުރަތަމަ ޖެހިފައި އިންނާނީ އެބްޑަމިނަލް އެއޯޓާ ގައެވެ. އެއަށްފަހު
ޖެހިފައި އިންނާނީ ސްޕީރިއާ މެސެންޓިރިކް އާޓަރީ ނުވަތަ (އިނގިރޭސި ބަހުން:
Superior mesenteric artery) ފެށޭ ތާގައެވެ. ދެން ޖެހިފައި އިންނާނީ ވާތު ސޯސް
މޭޖަރ މަސްގަނޑުނުވަތަ (އިނގިރޭސި ބަހުން: Psoas major muscle) ގައެވެ. އަދި
އެއަށްފަހު ޖެހިފައި އިންނަނީ ވާތު ސްޕްރަރީނަލް ގްލޭންޑް އަދި ވާތު ގުރުދާ ގައެވެ.
މިދެންނެވި ބައިތަކާއި ޗިސްމޭގެ ޖިސްމުގެ ފަހަތާއި ދެމެދުގައި ހުރަހެއްގެ ގޮތުގައި
މަތިން ސްޕްލެނިކް ވެއިން ނުވަތަ (އިނގިރޭސި ބަހުން: Splenic vein) އަދި ތިރިން
ރީނަލް ވެއިން ނުވަތަ (އިނގިރޭސި ބަހުން: Renal vein)ހުރަސްކޮށްފައި ވެއެވެ.



https://dv.wikipedia.org/wiki/%DE%97%DE%A8%DE%90%DE%B0%DE%89%DE%AD%DE%8E%DE%AC_%DE%86%DE%A6%DE%83%DE%AA

ޗިސްމޭގެ ކަރު ނުވަތަ (އިނގިރޭސި ބަހުން: Neck of pancreas) އަކީ ޗިސްމޭގެ
ބޯ،ޗިސްމޭގެ ޖިސްމު އާއި ގުޅުވައިދޭ ހިމަ ބައެކެވެ. ކުރިމަތިން ޗިސްމޭގެ ކަރު
އިންނަނީ ޕެރިޓޯނިއަމް ނުވަތަ (އިނގިރޭސި ބަހުން: Peritoneum) އިން
ނިވާކުރެވިފައެވެ. އަދި މިބައި ޖެހިފައި އިންނަނީ މައިދާ އާއި ޑުއަޑީނަމް އާއި
ދެމެދުގައިވާ ޕައިލޯރަސް ނުވަތަ (އިނގިރޭސި ބަހުން: Pylorus) އޭ ކިޔޭ ބައިގައެވެ.
ޗިސްމޭގެ ކަރު ފަހަތުން ޖެހިފައި އިންނަނީ ސްޕީރިއާ މެސެންޓިރިކް ވެއިން ނުވަތަ
(އިނގިރޭސި ބަހުން: Superior mesenteric vein) އަދި ސްޕްލެނިކް ވެއިން ނުވަތަ
(އިނގިރޭސި ބަހުން: Splenic vein) ގުޅިގެން ޕޯޓަލް ވެއިން ނުވަތަ (އިނގިރޭސި
ބަހުން: Portal vein) އުފެދިފައިވާ ހިސާބުގައެވެ.



https://dv.wikipedia.org/wiki/%DE%96%DE%AB%DE%80%DE%A9_%DE%84%DE%A6%DE%87%DE%B0%DE%84%DE%A6%DE%83%DE%AA

ޖޫހީ ބައްބަރު އަކީ ފިލްމީ ތަރި ރާޖު ބައްބަރު އަދި ފިލްމީ ޑައިރެކްޓަރު ނާދިރާ
ބައްބަރު ގެ އަންހެން ދަރިއެކެވެ. ޖޫހީ ބަައްބަރުގެ ބޭބެ އާރްޔާ ބައްބަރު އަކީ ވެސް
ފިލްމީ އެކްޓަރެކެވެ. އަދި ކޮއްކޮ ޕްރަތީކް ބައްބަރު އަކީ ވެސް ފިލްމީ ތަރިއެކެވެ.
2007 ގައި ޖޫހީ ބައްބަރު އާއި ބިޖޯއީ ނެމްބިއަރު ގެ ކައިވެނި ކުރެވުނެވެ. ނަމަވެސް
މިކައިވެނި 2009 ވަނަ އަހަރު ކުރީކޮޅު ވަނީ ރޫޅިފައެވެ. ޖޫހީ ބައްބަރު ފުރަތަމަ
ފެނިގެންދިޔައީ ލަވަކިޔުންތެރިޔާ ސޯނޫ ނިގަމް އާއި އެކު ހިންދީ ފިލްމް ކާޝް އާޕް
ހަމާރޭ ހޯތޭހޭ އިންނެވެ. މީގެ އިތުރުން ފިލްމީ ތަރި ޖެމީ ޝެރްގިލް އާއި އެކު
ޕަންޖާބީ ފިލްމެއް ޖޫހީ ބައްބަރު ކުޅެފައިވެއެވެ. މީގެ އިތުރުން ދެކުނު ހިންދީ
ސިނަމާގައި މަޝްހޫރު ތަރި މޯހަން ލާލް އާއެކު ވެސް ޖޫހީ ބައްބަރު ފިލްމެއް ކުޅެފައި
ވެއެވެ. އެންމެ ފަހުން ކުޅުނު ޕަންޖާބީ ފިލްމަކީ ޔާރާން ނާލް ބަހާރާން އެވެ.
އެންޑީޓީވީ އިން ދައްކާ ކޮމެޑީ ޓީވީ ސިލްސިލާ ގަރުކީ ބާތުހޭ ގައި މިހާރު ޖޫހީ
ބައްބަރު ދަނީ ގޭތެރޭގައި އިންނަ އަނތްބެއްގެ ދައުރުކުޅެމުންނެވެ. މިއީ ޝާހްރުކް
ޚާން އުފައްދާ ޓީވީ ސިލްސިލާ އެކެވެ.



https://dv.wikipedia.org/wiki/%DE%96%DE%A8%DE%80%DE%A7%DE%8B%DE%AA

ޖިހާދު، މިލަފްޒުގެ މާނައަށް ބަލާއިރު ބަހުގެ މާނައަކީ ކަމަކާއި މެދު އެމީހަކަށް
ކުރެވެން އޮތް އެންމެ މަތީ މިންވަރަށް މަސައްކަތް ކުރުމެވެ. ނުވަތަ ތިމާގެ
ދުޝްމަނަކާއި އެއްވެސް ޖެހިލުމެއް ނެތި ކުރިމަތިލުމެވެ.

ޝަރީޢަތުގެ އިސްތިލާހުގައި ޖިހާދުގެ މާނައަކީ، މީހެއްގެ ވަރުގަދަކަމާއި
ކުޅަދާނަކަން ތިމާ އީމާންވެގެން ހުރި ހައްޤުގޮތް ކުރިއެރުވުމުގައި (ﷲ ގެ ކަލިމަފުޅު
މަތިވެރި ކުރުމުގައި) ހޭދަކުރުމެވެ. އެއީ ފުރާނައިގެ ގޮތުގައި ވިޔަސް، ފަސާދަ އާއި
ނުބައި ކަންތައްތަކުން މީސްތަކުން ރައްކާތެރި ކުރުމުގައްޔާއި، ކެރިގެން
ދުޝްމިނަކާއި ކުރިމަތި ލުމުގައްޔާއި، ތަފާތު އެކި ގޮތްގޮތުން (ސިޔާސީ ގޮތުންނާއި
އަސްކަރީގޮތުން އަދި އިޖްތިމާޢީ ގޮތުން) ދުޝްމިނާ ނައްތާލުމާއި، އިސްލާމްދީނަށް
ނަޞްރު ދިނުމެވެ. އެހެން ގޮތަކުން ދަންނަވަނީ ނަމަ ޖިހާދުގެ މާނައަކީ، އިންސާނާގެ
މަތިން އިންސާނާގެ ވެރިކަން ފުހެލައި، އެއްކައުވަންތަ ﷲގެ ވެރިކަން ޤާއިމްކުރުމެވެ.

އަލްއިމާމް އިބްނު ޤައްޔިމް އަލްޖައުޒިއްޔާ ވަނީ ޖިހާދު 13 ބަޔަށް ބައްސަވާފައެވެ.
ވިދާޅުވިއެވެ.



https://dv.wikipedia.org/wiki/%DE%96%DE%A7%DE%88%DE%A8%DE%8B%DE%AA_%DE%87%DE%A6%DE%9A%DE%AA%DE%8C%DE%A6%DE%83%DE%AA

ޖާވިދު އަޚުތަރު ( އުފަންވީ 17 ޖެނުއަރީ، 1945 ގައި ) އަކީ އިންޑިޔާގެ ފިލްމީ
ދާއިރާގައި މަސައްކަތްކުރާ ލަވަ ލިޔުންތެރިއެކެވެ. އަދި ޅެންވެރިއެއް ވެސް މެއެވެ.
މީގެ އިތުރުން ސްކްރިޕްޓް ލިޔުންތެރިއެއް ވެސް މެއެވެ. 1970 އަދި 1980 ގެ
މެދުތެރޭގައި ނިކުތް ޖާވިދުގެ މިފަދަ މަސައްކަތްތަކުގައި ސާލިމް ޚާން މުހިއްމު
ދައުރެއް އަދާކޮށްފައި ވެއެވެ. މިއީ އަޚުތަރު-އަޒްމީ ޚާންދާން އަށް ނިސްބަތްވާ
ފަންނާނެކެވެ.

ާވިދު އަޚްތަރު ( އުފަންވެފައިވަނީ ޖެނުއަރީ 17، 1945 ) އަކީ އިންޑިޔާގެ ހިންދީ
އަދި އުރުދޫ ބަހުން ޅެންހައްދަވާ ޅެންވެރިއެކެވެ. ލަވަ ލިޔުންތެރި އެކެވެ. އަދި
ސްކްރިޕްޓް ލިޔުންތެރި އެކެވެ. 1970 އަދި 1980 ގެ އަހަރުތަކުގައި ފިލްމީ ތަރި
ސަލްމާން ޚާން ގެ ބައްޕަ ސާލިމް ޚާން އާއި ގުޅިގެން ވަރަށް ގިނަ ފިލްމް ތަކެއްގެ
ސްކްރިޕްޓް ލިޔެފައި ވެއެވެ. އަދި އޭރު ލިޔުނު ސްކްރިޕްޓް ތަކުގައި ސާލިމް-ޖާވިދު
ކުރުނަމެއްގެ ގޮތުން ބޭނުންކުރެވުނެވެ. ޖާވިދު އަޚްތަރު ފުރަތަމަ ކައިވެނިކުރީ
ހިންދީ ފިލްމް ސްކްރިޕްޓް ލިޔުންތެރިޔާ ހަނީ އިރާނީ އާއެވެ. އެދެމަފިރިންނަށް
ދެކުދިން ލިބިފައިވެއެވެ. އެއީ ފިލްމް ޑައިރެކްޓަރުން ކަމުގައިވާ ފަރުހާން
އަޚްތަރު، ޒޯޔާ އަޚްތަރު އެވެ. ހަނީ އިރާނީ ވަރިކުރުމަށްފަހު ޖާވިދު އަޚްތަރު
ދެވަނަ އަށް ކައިވެނިކުރީ ޅެންވެރިޔާ ކައިފީ އަޒްމީގެ ދަރި ފިލްމީ ބަތަލާ ޝަބާނާ
އަޒްމީ އާއެވެ.



https://dv.wikipedia.org/wiki/%DE%96%DE%A6%DE%82%DE%B0%DE%84%DE%AA_%DE%8E%DE%A8%DE%87%DE%AA%DE%85%DE%AA

ޖަންބު ގިއުޅު (ސައިންޓިފިކް ނަން: Pristipomoides filamentosus)ނުވަތަ (އިނގިރޭސި
ބަހުން: Crimson Jobfish)އަކީ ރާއްޖޭގެ ފަރުފަޅުތަކުން އާންމުކޮށް ނުފެންނަ ވަރަށް
ތަދު މަހެކެވެ. މިވައްތަރުގެ މަސް ފުރަތަމަ ރާއްޖެއިން ރިކޯޑް ކުރެވިފައިވަނީ 23
ނޮވެމްބަރ 1987 ގައި ކ.އަތޮޅު ހިންމިޔާ ފަރުންނެވެ. މިމަހަށް ޖަންބު ގިއުޅު
ކިޔާފައިވަނީ މަހަށް ކިޔާ އިގިރޭސި ނަމާއި ގުޅޭގޮތުން، މަހުގައި ހުންނަ ދޮންޖަންބު
ކުލަވަރާއި، އަޅާ ބަލާފައެވެ. މިއީ ކެއުމަށް އެންމެ ރަގަޅު މަހެކެވެ. މިމަސް އާންމު
ގޮތެއްގައި ދިރިއުޅެނީ 360-90 މީޓަރާއި ދެމެދުގެ ފުންމިނުގައެވެ. މިމަސް ރޭގަނޑު
ކާނާ ހޯދުމަށް ނިކުމެ އުޅެއެވެ. މިމަހުގެ ކާނާ އަކީ ކުދިމަހާއި ޑިނގާ އަދި
ކަކުންޏެވެ. މިމަސް އެންމެ ބޮޑުވާ އިސްކޮޅަކީ 80 ސމ އެވެ. ނަމަވެސް އާންމުކޮށް
ފެންނަނީ ގާތްގަނޑަކަށް 50 ސމ ގެ މަހެވެ. މިމަސް އާންމުކޮށް ބާނަނީ
ނަނުފައްތައިގެންނާއި ފުނުގައި ލޭނު އަޅައިގެންނެވެ.



https://dv.wikipedia.org/wiki/%DE%95%DE%B0%DE%8D%DE%A7%DE%92%DE%B0%DE%89%DE%A7_%DE%95%DE%B0%DE%83%DE%AE%DE%93%DE%A9%DE%82%DE%B0

ލޭގެ ކޮންމެ ޑެސިލިޓަރެއްގައި 8-6ގްރާމާ ދެމެދުގެ މިންވަރަކަށް ޕްލާޒްމާ ޕްރޮޓީން
ހުރެއެވެ. އެވްރެޖްގޮތެއްގައި ހުންނަނީ ކޮންމެ ޑެސިލިޓަރެއްގައި
7ގްރާމެވެ.މީގެތެރެއިން 4ގްރާމް އަކީ އަލްބިއުމިންއެވެ. 2.7ގްރާމަކީ ގްލޯބިއުލިން
ގެ ބާވަތްތަކެވެ. 0.3ގްރާމަކީ ފައިބްރިނަޖަން އެވެ. މިބަޔާންކުރެވުނު ޕްރޮޓީން
ތަކަކީ އެކިއެކި ކަންކަމުގައި އޭގެ ދައުރު އަދާކުރާ މާއްދާތަކެވެ. މިސާލަކަށް
އަލްބިއުމިން ޕްލާޒްމާގެ އޮންކޮޓިކް ޕްރެޝަރ (އިނގިރޭސި ބަހުން: Oncotic pressure)
ވަކި ވަރެއްގައި ހިފަހައްޓައެވެ. ގްލޯބިއުލިންތައް އޭގެ ދައުރު ހަށިގަނޑު
ބަލިތަކުން ދިފާޢުކުރުމުގައި އަދާކުރެއެވެ. ފައިބްރިނަޖަން ލޭމަނާކުރުމުގައި
ހަރަކާތްތެރިވެއެވެ. އެންޒައިމްތައް އެތެރޭގައި ހިގާ ކެމިކަލް ރިއެކްޝަންތަކުގައި
ބައިވެރިވެއެވެ.

ޕްލާޒްމާގައި އެކުލެވޭ ފެން ފިޔަވައި ބާކީ %10 ބެހިފައިވާ އިރު %7 އަކީ ޕްލާޒްމާ
ޕްރޮޓީންއެވެ. މިގޮތުން މައިގަނޑު 3 ޕްރޮޓީންއެއް ޕްލާޒްމާގައި ހުރެއެވެ. އެއީ
އަލްބިއުމިން(އިނގިރޭސި ބަހުން: Albumin) ، ގްލޯބިއުލިން(އިނގިރޭސި ބަހުން:
globulin) ތައް، އަދި ފައިބްރިނަޖަން(އިނގިރޭސި ބަހުން: fibrinogen) އެވެ. މީގެ
އިތުރުން އެހެން ބައެއް ޕްރޮޓީންތަކުގެ ކުޑަމިންވަރެއް ޕްލާޒްމާ ގައި ހިމެނެއެވެ.
މީގެތެރޭގައި ހިމެނެނީ ބައެއް ހޯރމޯންތަކާއި،ޕްރޯތްރޮމްބިން(Prothrombin)އަދި
ލޭގަނޑުވުމަށް ބޭނުންވާ ބައެއް އެހެން މާއްދާ ތަކެވެ. ލޭގެ ކޮންމެ ޑެސިލިޓަރެއްގައި
8-6ގްރާމާ ދެމެދުގެ މިންވަރަކަށް ޕްލާޒްމާ ޕްރޮޓީން ހުރެއެވެ. އެވްރެޖްގޮތެއްގައި
ހުންނަނީ ކޮންމެ ޑެސިލިޓަރެއްގައި 7ގްރާމެވެ.

ގާމާ ގްލޯބިއުލިން(gamma globulin) ފިޔަވައި އެހެން ހުރިހާ ޕްލާޒްމާ ޕްރޮޓީންތަކެއް
އުފެދެނީ ފުރަމޭގެ ތެރޭގައެވެ. ގާމާ ގްލޯބިއުލިން އުފެދެނީ ލިމްފޮއިޑް
ޓިޝޫ(Lymphoid tissue)ތަކުގެ ތެރޭގައި ޕްލާޒްމާ ސެލް(Plasma cells) އޭ ކިޔޭ
ސެލްތަކަކުންނެވެ. ގާމާ ގްލޯބިއުލިން އުފެދެނީ ބެކްޓީރިއާ ނުވަތަ އެހެންވެސް
ހަށިގަނޑާއި ނުރައްޓަހި އެއްޗެއް ބީ ލިމްފަސައިޓް ހީވާގިކުރުމުންނެވެ. ގާމާ
ގްލޯބިއުލިންތަކަށް އިމިއުނޯ ގްލޯބިއުލިންސް(Ig)، ނުވަތަ ހަށިދަމަނަ(Antibodies)އޭ
ވެސް ކިޔައި އުޅެއެެވެ. ހަށިގަނޑުން ލޭބޭރުވުން ފަދަ ކަމެއްގެ ތެރޭގައި ޕްލާޒްމާ
ޕްރޮޓީންތައް ބީވެގެން ދިއުމުން އަލުން އެޕްރޮޓީންތައް އުފައްދައެވެ. ބައެއް
އިންފެކްޝަންތައް ނުވަތަ ބަލިތައް މިބުނި ގޮތަށް އަލުން ޕްލާޒްމާ ޕްރޮޓީން
އުފެދުމަށް ހުރަސްއަޅައެެވެ.



https://dv.wikipedia.org/wiki/%DE%95%DE%AC%DE%8D%DE%A8%DE%90%DE%B0%DE%93%DE%A6%DE%83_%DE%80%DE%AF%DE%8D%DE%B0_%DE%90%DE%A8%DE%82%DE%B0%DE%91%DE%B0%DE%83%DE%AF%DE%89%DE%B0

ޕެލިސްޓަރ ހޯލް ސިންޑްރޯމް(އިނގިރޭސި ބަހުން: Pallister Hall syndrome ) އަކީ
އުފަންވާއިރު ވާރުތަވެފައި ހުންނަ ވަރަށް ނާދިރު ޢައިބެކެވެ. ބަލީގެ އަލާމާތްތަކާއި
ނިޝާންތައް އެކަކު އަނެކަކާއި ވަރަށް ބޮޑަށް ތަފާތު ހުންނަކަން ވެސް ފާހަގަ
ކުރެވެއެވެ.

ޕެލިސްޓަރ ހޯލް ސިންޑްރޯމް ޖެހިފައި ހުންނަ މީހުންގެ ކިބައިން ފާހަގަކުރެވޭނެ
ކަންތައްތަކުގެ ތެރޭގައި ، ހައިޕޯތަލަމަސްް ރަގަޅަށް އުފެދިފައިނެތުން، ޕިޓޫއިޓަރީ
ގްލޭންޑް ގެ މަސައްކަތް ދަށްވުން، އަތްފައިގައި އިތުރު އިގިލި ހުރުން، އެޕިގްލޮޓިސް
ޣައިރު ޠަބީޢީ ގޮތެއްގައި ބައިވެފައިހުރުން، ފުރަގަސް ފަރާތު ދޮރު ރަގަޅަށް
އުފެދިފައިނެތުން، ފަދަ ކަންތައްތައް ހިމެނެއެވެ.

ޕެލިސްޓަރ ހޯލް ސިންޑްރޯމް ޖެހެނީ އޮޓޯސޯމަލް ޑޮމިނެންޓް ޓްރޭޓް އެއްގެ ގޮތުގައެވެ.



https://dv.wikipedia.org/wiki/%DE%95%DE%AC%DE%83%DE%A8%DE%8A%DE%AC%DE%83%DE%A6%DE%8D%DE%B0_%DE%82%DE%A7%DE%83%DE%88%DE%A6%DE%90%DE%B0_%DE%90%DE%A8%DE%90%DE%B0%DE%93%DE%A6%DE%89%DE%B0

އަރިމަތީ ނާރުތަކުގެ ނިޒާމް ނުވަތަ (އިނގިރޭސި ބަހުން: Peripheral nervous system)
އަކީ އިންސާނާގެ ނާރުތަކުގެ ނިޒާމްގައި ހިމެނޭ ބައެކެވެ. މިބައިގައި ހިމެނެނީ
ސިކުނޑި އާއި ސްޕައިނަލް ކޯޑް އިން ބޭރުގައިވާ ނާރުތަކާއި ނިއުރޯން ތަކެވެ. އަތް
ފަޔާއި، ހަށިގަނޑުގެ ގުނަންތަކުގެ ހަރަކާތް ކޮންޓްރޯލް ކުރުމުގައި މި ނިޒާމްގެ
ނާރުތައް ބައިވެރި ވެއެވެ. ސެންޓްރަލް ނާރވަސް ސިސްޓަމް އާއި ޚިލާފަށް ޕެރިފެރަލް
ނާރވަސް ސިސްޓަމް ވަނީ ކަށިތަކަކުން ހިމާޔަތް ކުރެވިފައެއް ނޫނެވެ. މާނައަކީ
ފަސޭހަކަމާއެކު ވިހަތަކަށް ހުށަހެޅި ގެއްލުން ލިބުމުގެ ފުރުޞަތު ޕެރިފެރަލް ނާރވަސް
ސިސްޓަމް އަށް ބޮޑެވެ. ޕެރިފެރަލް ނާރވަސް ސިސްޓަމް ވަނީ ދެބަޔަކަށް ބެހިފައެވެ.
އެއީ ސޮމެޓިކް ނާރވަސް ސިސްޓަމް(Somatic nervous system) އަދި އުޓޮނޮމިކް ނާރވަސް
ސިސްޓަމް(Autonomic nervous system) އެވެ.



https://dv.wikipedia.org/wiki/%DE%95%DE%A6%DE%83%DE%A6%DE%8C%DE%A6%DE%87%DE%A8%DE%83%DE%AE%DE%87%DE%A8%DE%91%DE%B0_%DE%8E%DE%B0%DE%8D%DE%AD%DE%82%DE%B0%DE%91%DE%B0

ޕަރަތައިރޮއިޑް ގްލޭންޑް ނުވަތަ (އިނގިރޭސި ބަހުން: Parathyroid) އަކީ ކަރުގައި
ތައިރޮއިޑް ގްލޭންޑް ގެ ފަހަތުގައި އިންނަ ކުޑަ އެންޑަކްރިން ގްލޭންޑް އެކެވެ.
މަދުން ނަމަވެސް ތައިރޮއިޑް ގްލޭންޑްގެ ތެރޭގައި ޕަރަތައިރޮއިޑް ގްލޭންޑް
ހުންނަކަން ފާހަގަ ކުރެވެއެވެ. މިގްލޭންޑް އިން އުފައްދައި ދޫކުރާ މައިގަނޑު
ހޯރމޯން އަކީ ޕަރަތައިރޮއިޑް ހޯރމޯން އެވެ. އާއްމު ގޮތެއްގައި 4 ޕަރަތައިރޮއިޑް
ގްލޭންޑް ހުރެއެވެ. ނަމަވެސް ބައެއް މީހުންގެ 6 ނުވަތަ 8 ޕަރަތައިރޮއިޑް ގްލޭންޑް
ހުރުމަކީ ވެސް ވެދާނެ ގޮތެކެވެ.

ޕަރަތައިރޮއިޑް ހޯރމޯން ނުވަތަ (އިނގިރޭސި ބަހުން: Parathyroid hormone) އަކީ 84
އަމިނޯ އެސިޑް އެކުލެވޭ ޕޮލިޕެޕްޓައިޑް ހޯރމޯން އެކެވެ. މިހޯރމޯން އުފައްދައި
ދޫކުރަނީ ޕަރަތައިރޮއިޑް ގްލޭންޑްގައި ހުންނަ ޕަރަތައިރޮއިޑް ޗީފް ސެލް(Parathyroid
chief cell) ތަކުންނެވެ. ކެލްސިޓޯނިން ހޯރމޯން އާ ޚިލާފަށް ޕަރަތައިރޮއިޑް ހޯރމޯން
ލޭގައި ކެލްސިއަމް އެކުލެވޭ މިންވަރު މަތިކުރުމަށް ބާރުއަޅައެވެ.



https://dv.wikipedia.org/wiki/%DE%92%DE%A6%DE%86%DE%A6%DE%83%DE%A8%DE%87%DE%B0%DE%94%DE%A7%DE%8E%DE%AC%DE%8A%DE%A7%DE%82%DE%AA

ޒަކަރިއްޔާގެފާނަކީ ﷲ ގެ ނަބީ އެކެވެ. މިކަން ކީރިތި ޤުރުޢާނުގައި ވެސް ބަޔާން
ވެވިގެންވެއެވެ. އިބްރާހީމްގެފާނުގެ، އިސްޙާޤްގެފާނުގެ، ޔަޢްޤޫބްގެފާނުގެ
ދަރިކޮޅުން ﷲ ފޮނުއްވެވި ޠާހިރު، އަޅުވެރި ނަބީބޭބޭކަލުންކުރެ، އެއްބޭކަލަކީ،
ޒަކަރިއްޔާ ޢަލައިހިއްސަލާމްއެވެ. އެކަލޭގެފާނު ދިރިއުޅުމަށްޓަކައި ކުރެއްވެވި
މަސައްކަތްޕުޅަކީ ވަޑާންކުރެއްވުމެވެ.

ޒަކަރިއްޔާ ޢަލައިހިއްސަލާމް މުސްކުޅިފުޅުވެވަޑައިގެން، އަދި އެކަލޭގެފާނުގެ
އަނބިކަނބަލުންވެސް މުސްކުޅިފުޅުވެވަޑައިގަތުމާއި ހަމައަށްވެސް، ދަރިކަލެއްގެ
ނިޢްމަތް ﷲގެ ޙަޟްރަތުން ދެއްވަވާނޭ ވަގުތަކަށް ކެތްތެރިކަމާއިއެކު
އިންތިޒާރުކުރެއްވިއެވެ.

ދަރިކަލެއްގެ އިންތިޒާރުގައި ޒަކަރިއްޔާގެފާނު ހުންނަވަނިކޮށް، ޒަކަރިއްޔާގެފާނާއި
އެކަލޭގެފާނާއިއެކު ﷲގެ ދަޢްވަތުފަތުރުއްވަވާ ޢިލްމުވެރި ދަންނަބޭކަލުންގެ
ކުރިފުޅުމައްޗަށް، ތުއްޕުޅު އަންހެން ބޭކަނބަލަކު، ތަރުބިއްޔަތުކުރެއްވުމާއި،
ބެލެހެއްޓެވުމުގެ މަސްއޫލިއްޔަތު ހުށަހެޅުނެވެ. އެ އަންހެން ބޭކަނބަލަކީ،
މަރްޔަމްގެފާނެވެ.

މަރްޔަމްގެފާނު ބަލަހައްޓަވާ، ތަރުބިއްޔަތުކުރެއްވުމާ ޙަވާލުވެވަޑައިގަންނަވާނީ،
ކޮން ބޭކަލެއްތޯ ބެއްލެވުމަށް މިހުރިހާ ދަންނަބޭކަލުންގެ މެދުގައި ފުރަތަމަ
ފަހަރަށް ލެވުނު ޤުރުޢަތުން އެއީ ޒަކަރިއްޔާގެފާނުކަމުގައިވިއެވެ. އަދި ދެވަނަ
ޤުރުޢަތުގައި، ހުރިހާ ދަންނަބޭކަލުންގެ ގަލަންކޮޅުތައް ކޯރެއްގެ ތެރެއަށް
އެއްލާލައްވާ، ކޯރުގެ އޮޔާއި އިދިކޮޅަށްދަތުރުކުރާ ޤަލަމުގެ ވެރިއަކީ،
މަރްޔަމްގެފާނު ތަރުބިއްޔަތުކުރެެއްވުމާ ޙަވާލުވެވަޑައިގަންނަވަން ޖެހޭ
ފަރާތްކަމުގައި ކަނޑައެޅުނު ހިނދު އެ ޤުރުޢަތުންވެސް އިޚްތިޔާރުކުރެއްވުނީ
ޒަކަރިއްޔާގެފާނެވެ. އަދި ތިންވަނަ ޤުރުޢަތެއްގައިވެސް އިޚްތިޔާރުކުރެއްވުނީ ހަމަ
އެކަލޭގެފާނެވެ.

މަރްޔަމްގެފާނު ބެލެހެއްޓެވުމާއި ތަރުބިއްޔަތުކުރެއްވުމާއި ޒަކަރިއްޔާގެފާނު
ޙަވާލުވެވަޑައިގެން ހުންނެވިއިރު، ފެނިވަޑައިގަތް އެންމެ ޙައިރާންފުޅުވަނިވި
މަންޒަރަކީ، މަރްޔަމްގެފާނު ހުންނަވާ މިޙްރާބަށް ޒަކަރިއްޔާގެފާނު ޒިޔާރަތްކުރައްވާ
ކޮންމެ ފަހަރަކުވެސް، އެކަމަނާއަށްޓަކައި ރިޒްޤު ( ކާބޯތަކެތީގެ ) އެކި ބާވަތްތައް
ޙާޒިރުކުރެވިފައި ހުންނާތީ ފެނިވަޑައިގަތުމެވެ. މިއީ ކޮންތަނަކުން ކިހިނެއް
ލިބިވަޑައިގަންނަވާ އެއްޗެއްތޯ، ޒަކަރިއްޔާގެފާނު ސުވާލުކުރެއްވިހިނދު
މަރްޔަމްގެފާނުގެ ޖަވާބަކަށްވީ، އެއީ ﷲގެ ޙަޟްރަތުން ދެއްވަވާ ރިޒްޤެއްކަމުގައި
ވިދާޅުވުމެވެ.

މަރްޔަމްގެފާނަށް، އެކަމަނާގެ އެއްވެސް ބާރަކާއި އިޚްތިޔާރެއް މެދުވެރިވުމަކާނުލައި
ރިޒްޤުދެއްވާފަދައިން، ތިމަންކަލޭގެފާނަށް ދަރިކަލަކުދެއްވުމަށްވެސް ﷲ
ކުޅަދުންވަންތައޭ، އެހިނދު ޒަކަރިއްޔާގެފާނު ހިތްޕުޅަށް އަރާވަޑައިގަނެއެވެ. އަދި
އެހިނދުންފެށިގެން ދަރިކަލަކަށް އެދިވަޑައިގެން ދުޢާދެންނެވުން އެކަލޭގެފާނު
ގިނަކުރެއްވިއެވެ.

ޒަކަރިއްޔާގެފާނު އެކަލޭގެފާނުގެ މިޙްރާބުގައި އަޅުކަމުގައި ޤާއިމްވެވަޑައިގެން
ހުންވަނިކޮށް ދަރިކަލެއްގެ އުފާވެރިކަމުގެ ޚަބަރުގެ ނިދާ، މަލާއިކަތްބޭކަލުން،
ޒަކަރިއްޔާގެފާނަށް އިއްވަވައެވެ. މި އުފާވެރި ޚަބަރާއިއެކު، ކުރިމަތިވެވަޑައިގަތް
ޙައިރާންކަމުގައި، ތިމަންކަލޭގެފާނާއި، ތިމަންކަލޭގެފާނުގެ އަނބިކަނބަލުން
މުސްކުޅިކަމުގެ ޙާލަތުގައިވަނިކޮށް، ދަރިކަލަކުދެއްވަނީ ކޮންފަދައަކުންތޯއޭ،
އެކަލޭގެފާނު ސުވާލު ދެންނެވިއެވެ. އެހިނދު މަލާއިކަތްބޭކަލުން ނިދާއިއްވެވީ،
ކަލޭގެފާނު ނެތުމުގެތެރެއިން ވުޖޫދުކުރެއްވިފަދައިން، ކަލޭގެފާނަށް ދަރިކަލަކު
ރޯދިކޮށްދެއްވުން ﷲގެ ޙަޟްރަތަށް ނުހަނު ފަސޭހަވެވޮޑިގެންވާކަމަށެވެ. އަދި
އެދަރިކަލަކީ ޞާލިޙް ދަރިކަލެއްކަމަށާއި، ނަންފުޅަކީ ޔަޙްޔާ ކަމަށްވެސް ﷲގެ
ޙަޟްރަތުން އުފާވެރިކަމުގެ ޚަބަރުދެއްވިއެވެ.

ޒަކަރިއްޔާގެފާނުގެ އަނބިކަނބަލުން އާލާސްވެއިންނަވާ، ޔަޙްޔާގެފާނާއިގެން
ރައްކާވެވަޑައިގެންފިއެވެ. ޔަހްޔާގެފާނު ތުއްޕުޅު އިރުގައި އެކަލޭގެފާނަށް
ޙިކްމަތްތެރިކަމާއި ޢިލްމު ﷲ ދެއްވެވިއެވެ. އަދި ނަބިއްޔަކުކަމުގަޔާއި
ޞާލިޙްއަލަކުކަމުގައި ލެއްވިއެވެ.

ޒަކަރިއްޔާގެފާނުގެ ބެލެހެއްޓެވުމުގެދަށުން ތަރުބިއްޔަތު ލިބިވަޑައިގަތް
މަރްޔަމްގެފާނަކީ، ﷲ ޚަލްޤުކުރެއްވި އެންމެހާ އަންހެންތަކުންކުރެ، އެންމެ ޠާހިރު،
އެންމެ މާތް އަންހެން ކަމަނާއެވެ. މިކަން ކީރިތިޤުރުއާނުގައި ބަޔާންވެގެންވެއެވެ.
ކީރިތިރަސޫލާގެ ހަދީސްފުޅުތަކުން ސާބތިވާގޮތުގައި ﷲ ޚަލްޤުކުރެއްވި އެންމެ ޠާހިރު،
އެންމެ މާތް 4 އަންހެން ބޭކަނބަލުންނަކީ، މަރްޔަމްގެފާނާއި، ފިރްޢައުނުގެ
އަނބިކަނބަލުން އާސިޔަތުގެފާނާއި، އުއްމުލް މުއުމިނީން ޚަދީޖަތުގެފާނާއި،
ކީރިތިރަސޫލާގެ ދަރިކަނބަލުން ފާޠިމަތުގެފާނެވެ.



https://dv.wikipedia.org/wiki/%DE%91%DE%AC%DE%82%DE%B0%DE%8E%DE%A9_%DE%88%DE%A6%DE%87%DE%A8%DE%83%DE%A6%DE%90%DE%B0

ޑެންގީ ވައިރަސް(އިނގިރޭސި ބަހުން: Dangue Virus) އަކީ ފްލެވިވިރިޑޭ ޢާއިލާ އަށް
ނިސްބަތްވާ އާރް.އެން.އޭ ވައިރަހެކެވެ. ޖަޕަނީސް އެންކެފަލައިޓިސް، ހުޅަނގު
ނީލަކޯރު ހުން، އަދި ރީނދޫ ހުން އަކީ ވެސް މިއާއިލާގެ ވައިރަސް ތަކުން ޖެހޭ
ބަލިތަކެވެ.

ޑެންގީ ހުން ޖައްސާ ވައިރަސްގެ 4 ބާވަތެއް މިހާތަނަށް ވަނީ ފެނިފައެވެ. އެއީ
ޑެން1،2،3،4 މިއެވެ. މިވައިރަހުގެ ކޮންމެ ބާވަތަކުން މީހަކަށް ބަލިޖެހެނީ އެއް
ފަހަރު އެވެ. ވައިރަހުގެ އެއްބާވަތުން ހުން ޖެހުނުކަމަށް ވިޔަސް ވައިރަހުގެ ދެވަނަ
ބާވަތަކުން ރައްކާތެރިކޮށެއް ނުދެއެވެ. ފުރަތަމަ ފަހަރަށް ޑެންގީ ހުން ޖެހުމުން
ކިޔަނީ ޕްރައިމަރީ ޑެންގީ އިންފެކްޝަން އެވެ. އަދި ދެވަނަ ފަހަރަށް ޖެހުމުން ކިޔަނީ
ސެކަންޑަރީ ޑެންގީ އިންފެކްޝަން އެވެ.

ޑެންގީ ޖައްސާ 4 ވައިރަހުންކުރެ ކޮންމެ ވައިރަހަކުންމެ، ހުމުގެ ނުރައްކާތެރި
ބާވަތްކަމަށްވާ ޑެންގީ ހެމޮރޭޖިކް ހުން، އަދި ޑެންގީ ޝޮކް ސިންޑްރޯމް ޖެހިދާނެއެވެ.
ދެވަނަ ފަހަރަށް ވައިރަސް ވާޞިލްވާ 16 އަހަރުން ދަށުގެ ކުދިންނަށް ގާތީ ޑެންގީ
ހެމޮރޭޖިކް ހުން ޖެހުމެވެ. ނަމަވެސް ފުރަތަމަ ފަހަރަށް ޑެންގީ ޖެހޭ 1 އަހަރުން
ދަށުގެ ކުދިންނާއި، ޑެންގީ ވައިރަސް 1 އަދި 3 ފުރަތަމަ ފަހަރަށް ޖެހޭ ކުދިންނަށް
ޑެންގީ ހެމޮރޭޖިކް ހުން، އަދި ޑެންގީ ޝޮކް ސިންޑްރޯމް ޖެހިދާނެއެވެ.



https://dv.wikipedia.org/wiki/%DE%91%DE%AA%DE%87%DE%A6%DE%91%DE%A9%DE%82%DE%A6%DE%89%DE%B0

ކުޑަ ގޮހޮރުގެ ފުރަތަމަ ބައި ނުވަތަ ޑުއަޑީނަމް(އިނގިރޭސި ބަހުން: Doudenum) އަކީ
މައިދާ އާއި ކުޑަ ގޮހޮރުގެ މެދު ބައި ނުވަތަ ޖެޖޫނަމް އާއި ގުޅުވައިދޭ ހޮޅިއެވެ.
މިއީ ކުޑަ ގޮހޮރުގެ އެންމެ ކުރު އަދި އެންމެ ފުރަތަމަ އިންނަ ބައިވެސް މެއެވެ.
އިގިރޭސި އަކުރު ސީ ( C ) ގެ ބައްޓަމަން އިންނަ މިބަޔަކީ ގިނަ ކެމިކަލް މާއްދާތައް
ހަޖަމުކޮށް އެއިން ހަށިގަނޑަށް ބޭނުންވާ ބައި ނަގައިދޭ މަރުކަޒެވެ. އިންސާނުންގެ
ޑުއަޑީނަމް ގެ ދިގުމިނުގައި އެވްރެޖް ގޮތެއްގައި ހުންނަނީ 26 ސެންޓި މީޓަރެވެ.

ކުރިން ބުނެވުނު ސީ އަކުރުގެ ބައްޓަމަން އިންނަ އެނބުރުން އިންނަނީ ޗިސްމޭގެ ބޯ ގެ
ވަށާލާފައެވެ. ނުވަތަ ޗިސްމޭގެ ބޯ އިންނަނީ ޑުއަޑީނަމްގެ އުފެދުމުގައި ލެވިފައިވާ
މިސީއަކުރުގެ ބައްޓަމުގެ ތެރެއަށް ފެތިފައެވެ. އެނަޓަމިކަލް ގޮތުން ބަލާއިރު
ޑުއަޑީނަމް އިންނަނީ 4 ބަޔަކަށް ބެހިފައެވެ.

ޑުއަޑީނަމްގެ ފުރަތަމަ ބައިގެ ދިގުމިނަކީ 2 އިންޗި އެވެ. މިބައި ފެށިފައި އިންނަނީ
ޕައިލޮރަސް އާއި ހިސާބުން ބައި އިންޗިވަރު ހަށިގަނޑުގެ ކަނާތް ފަރާތަށް
(ހަށިގަނޑުގެ މެދުން ދެފަޅިއަށް ހަށިގަނޑު ބަހާލުމުން) ޖެހިފައި އިންނަގޮތަށެވެ.
މިބައި ފެށިފައި އިންނަނީ ފުރަތަމަ ލަމްބާ ވާޓެބްރާ ހުންނަ ހިސާބުންނެވެ. ފުރަތަމަ
ބައި ނިމިފައި އިންނަނީ ފިތްގެ ކަރުގެ ކައިރިންނެވެ.

ފުރަތަމަ ބައިގެ ފުރަތަމަ އިންޗި އަކީ ޑުއަޑީނަމް ގެ ހަމައެކަނި ހަރަކާތްކުރާ
ބައެވެ. މިއިންޗި ކުރިމަތިން އިންނަނީ ޕެރިޓޯނިއަމް އިން ނިވާކުރެވިފައެވެ. އަދި
މިބައިގައި އިންނަނީ ފުރަމޭގެ ކޯޑްރޭޓް ލޯބް ޖެހިފައެވެ. މިއިންޗި ފަހަތުން ވެސް
އިންނަނީ ޕެރިޓޯނިއަމް އިން ނިވާކުރެވިފައެވެ. އަދި މިބައި އިންނަނީ ޗިސްމޭގެ ކަރު
ގައި ޖެހިފައެވެ. މަތިން ލެސަރ އޯމެންޓަމް މިބަޔާއި ތަތްވެފައި އިންނަ އިރު ތިރިން
މިބަޔާއި ތަތްވެފައި އިންނަނީ ނުވަތަ ހަރުލާފައި އިންނަނީ ގްރޭޓަރ އޯމެންޓަމް އެވެ.

ފުރަތަމަ ބައިގެ ދެވަނަ އިންޗީގައި ޕެރިޓޯނިއަމް އިން ނިވާކުރެވިފައި އިންނަނީ
ކުރިމައްޗާއި މައްޗެވެ. ނުވަތަ ކުރިމަތިންނާއި މަތިންނެވެ. މިބުނި ދެބައި އާދެ
ކުރިމަތިންނާއި މަތިން މިބައި އިންނަނީ ފުރަމޭގެ ކޯޑްރޭޓް ލޯބް ގައި ޖެހިފައެވެ.
އަދި މިބައި ފިތްގެ ކަރުގައި ވެސް ޖެހިފައި އިނދެއެވެ. ފުރަތަމަ ބައިގެ ދެވަނަ
އިންޗީގެ ތިރީބައި ޖެހިފައި އިންނަނީ ޗިސްމޭގެ ކަރު އަދި ޗިސްމޭގެ ބޯ ގައެވެ.

ޑުއަޑީނަމްގެ ދެވަނަ ބައިގެ ކުރިމަތިން މަތީބައި އިންނަނީ ޕެރިޓޯނިއަމް އިން
ނިވާކުރެވިފައެވެ. މިބައި އިންނަނީ ފުރަމޭގެ ކަނާތު ލޯބްގައިވާ ޑުއަޑީނަލް
އިމްޕްރެޝަން އޭ ކިޔޭ އަޑިކޮޅު ނުވަތަ ވަޅުކޮޅުގެ ތެރެއަށް ފެތިފައެވެ. ނުވަތަ
އެތަނުގައި ޖެހިފައެވެ. ޑުއަޑީނަމްގެ ދެވަނަ ބައިގެ ކުރިމަތިން މެދުބައި ހުރަސްކޮށް
ހުރަސް ފަލަ ގޮހޮރު ގޮސްފައި ވެއެވެ. ޑުއަޑީނަމްގެ ދެވަނަ ބައިގެ ކުރިމަތިން
ތިރީބައި އިންނަނީ ޕެރިޓޯނިއަމް އިން ނިވާކުރެވިފައެވެ. އަދި މިބައި އިންނަނީ
ޖެޖޫނަމްގެ ލޫޕްތަކުގައި ޖެހިފައެވެ.

ޑުއަޑީނަމްގެ ދެވަނަ ބައިގެ ފަހަތުން ޖެހިފައި އިންނަނީ ކަނާތު ގުރުދާ ގައެވެ.
އެހެންކަމުން ކަނާތު ސޯސް މޭޖަރ މަސްގަނޑު އާއި ޑުއަޑީނަމް ވަކިކޮށްދޭ ހުރަހަކީ
ކަނާތު ގުރުދާ އާއި އެއަށްއައިސްފައިވާ ލޭހޮޅި ތަކެވެ.

ޑުއަޑީނަމްގެ ދެވަނަ ބައި އަރިމަތިން ޖެހިފައި އިންނަނީ މައްޗަށްއަރާ ފަލަ ގޮހޮރު
އަދި ހުރަސް ފަލަ ގޮހޮރު ގުޅޭ ކަން ގައެވެ. އަދި ކަނާތުގުރުދާ މަތީގައި ހުންނަ
ސަރުބީ ތަކުގައި ވެސް ޖެހިފައި ހުރެއެވެ.

ޑުއަޑީނަމްގެ ދެވަނަ ބައި ހަށިގަނޑުގެ އެތެރެއާވީ ފަރާތް ނުވަތަ މެދުތެރެއިން
ޖެހިފައި އިންނަނީ ޗިސްމޭގެ ބޯ އަދި ބައިލް ޑަކްޓް ގައެވެ.

ބައިލް ޑަކްޓް ހުޅުވިފައި އިންނަނީ ޑުއަޑީނަމްގެ ދެވަނަ ބައިގެ ފަހަތުން
ހަށިގަނޑުގެ މެދާވީ ފަރާތުން ޑުއަޑީނަމްގެ ދެވަނަ ބައިގެ މެދަށްވުރެ ތަންކޮޅެއް
ތިރިން ޑުއަޑީނަމްގެ ތެރެއަށެވެ. ބައިލް ޑަކްޓް އާއި ޕެންކްރީއެޓިކް ޑަކްޓް
ޑުއަޑީނަމް ގެ ދެވަނަ ބައިގެ ފާރުގެ ތެރޭގައި ބައިލް ޑަކްޓް އާއި ގުޅެއެވެ. އަދި
އެހިސާބުގައި މިހޮޅި ތަންކޮޅެއް ބޮޑަށް ފުޅާވެގެން ގޮސް އެމްޕުލާ އޮފް ބައިލް
ޑަކްޓް ނުވަތަ އެމްޕުލާ އޮފް ވަޓަރ ނުވަތަ (އިނގިރޭސި ބަހުން: Ampulla of bile
duct) އޭ ކިޔާ ބައެއް އުފެދެއެވެ. ކުޑަ ޕެންކްރީއެޓިކް ޑަކްޓް ވެސް ހުޅުވިފައި
އިންނަނީ ޑުއަޑީނަމްގެ ދެވަނަބައިގެ ތެރެއަށެވެ.

ޑުއަޑީނަމްގެ ތިންވަނަ ބައިގެ ދިގުމިނަކީ 4 އިންޗި އެވެ. މިއީ ޑުއަޑީނަމް ގެ އެންމެ
ބޮޑު ބައެވެ. މިބައި އޮންނަނީ ތިންވަނަ ލަމްބާ ވާޓެބްރާ ހުންނަ ލެވެލްގައި ހުރަސް
ދިގުކޮށެވެ. ޑުއަޑީނަމްގެ ތިންވަނަ ބައިގައި ޕެރިޓޯނިއަމް އިން ނިވާކުރެވިފައިވަނީ
ހަމައެކަނި ކުރިމަތިންނާއި ތިރިންނެވެ.ޑުއަޑީނަމްގެ ތިންވަނަ ބައި ތިރިން ޖެހިފައި
ހުންނަނީ ޖެޖޫނަމްގެ ކޮއިލް ތަކުގައެވެ. ޑުއަޑީނަމްގެ ތިންވަނަ ބައި މަތިން
ޖެހިފައި ހުންނަނީ ޗިސްމޭގެ ބޯ ގައެވެ. އަދި ޑުއަޑީނަމްގެ ތިންވަނަ ބައި ފަހަތުން
ޖެހިފައި ހުންނަނީ ކަނާތުން ވާތަށް ވާގޮތަށް ތަރުތީބުން އަންނަނިވި ބައިތަކުގައެވެ.
ފުރަތަމަ ޖެހިފައި އިންނަނީ ކަނާތު ގުރުތާ ގައެވެ. އެއަށްފަހު ކަނާތު ސޯސް މޭޖަރ
މަސްގަނޑު ގައެވެ. އެއަށްފަހު ފިރިހެނުންގެ ނަމަ ކަނާތު އޮށް އަށް ލޭގެންގޮސްދޭ
ލޭހޮޅިތަކުގައެވެ. އަންހެނުންގެ ނަމަ ކަނާތު ބިސްރަވަ އަށް ލޭގެންގޮސްދޭ ލޭހޮޅި
ތަކުގައެވެ. އެއަށްފަހު ޖެހިފައި އިންނަނީ އިންފީރިއާ ވީނާ ކޭވާ ގައެވެ. އެއަށްފަހު
އެބްޑަމިނަލް އެއޯޓާ ގައެވެ. އެންމެ ފަހުން ޖެހިފައި އިންނަނީ އިންފީރިއާ
މިސެންޓިރިކް އާޓަރީ ފެށޭ ހިސާބުގައެވެ.

ޑުއަޑީނަމްގެ ހަތަރުވަނަ ބައިގެ ދިގުމިނަކީ އެންމެ 1 އިންޗި އެވެ. އެހެންކަމުން
މިއީ ޑުއަޑީނަމް ބެހިފައިވާ 4 ބައިގެ ތެރެއިން އެންމެ ކުރު ބަޔެވެ. މިބައި އިންނަނީ
ތިންވަނަ ލަމްބާ ވާޓެބްރާގެ ހިސާބުން މައްޗަށް ދެވަނަ ލަމްބާ ވާޓެބްރާ ހުންނަ
ހިސާބަށް ގޮސްފައެވެ. މިބައި ނިމެނީ ޑުއަޑީނަމް އާއި ޖެޖޫނަމް ގުޅޭކަން އިންނެވެ.
މިބައި ވެސް އިންނަނީ ކުރިމަތިން ޕެރިޓޯނިއަމް އިން ނިވާކުރެވިފައެވެ. ވާތް
ފަރާތުން މިބައި ޖެހިފައި އިންނަނީ ޖެޖޫނަމްގެ ކޮއިލް ތަކުގައެވެ. ހަށިގަނޑުގެ
މެދާވީ ފަރާތުން މިބައި އިންނަނީ އެބްޑަމިނަލް އެއޯޓާގައި ޖެހިފައެވެ.

ޑުއަޑީނަމް އަކީ ކުޑަ ގޮހޮރުގެ ތެރޭގައި ކާތަކެތި އިތުރަށް ކުދިކުދިކޮށް،
ހިމުންކޮށް ބައިބައި ކުރުމުގައި މައިގަނޑު ގޮތެއްގައި ޒިންމާވާ ބައެކެވެ.
ޑުއަޑީނަމްގެ ތެރޭގައި ދަވަ ނުވަތަ މިޔޫކަސް ބޭރުކުރާ ބްރަނާރސް ގްލޭންޑް ތައް
ހުރެއެވެ. ޑުއަޑީނަމްގެ ފާރުގައި ސެލްތަކުގެ ތުނިފަށަލައެއް ލެވިގެން
މަސްކިޔުލަރިސް މިޔުކޯސާ އޭ ކިޔޭ މަސްފަށަލަ އެއް އުފެދިފައެވެ. ޑުއަޑީނަމްގެ
އެތެރޭގެ ޕީއެޗް އުޅެނީ 6 ގައެވެ.



https://dv.wikipedia.org/wiki/%DE%91%DE%A6%DE%87%DE%A8%DE%84%DE%A9%DE%93%DE%A8%DE%86%DE%B0_%DE%82%DE%AC%DE%8A%DE%B0%DE%83%DE%AE%DE%95%DE%A6%DE%8C%DE%A9

ހަކުރު ބަލީގައި ގުރުދާ ފޭލްވުން (އިނގިރޭސި ބަހުން: Diabetic nephropathy) އަކީ
ހަކުރު ބަލީގެ ސަބަބުން ގުރުދާ ހަލާކުވެ ދިއުމެވެ. މިބައްޔަށް
ކިމެލްސްޓީލް-ވިލްސަން ސިންޑްރޯމް، އަދި އިންޓަކެޕިލަރީ ގްލޯމެރިޔުލޯ ނެފްރައިޓިސް
އޭ ވެސް ކިޔައެވެ. މިބަލީގެ ސަބަބުން ގުރުދާގެ ގްލޯމެރިޔޫލަސް ތަކުގައި ހުންނަ
ކުދިކުދި ލޭހޮޅި ނުވަތަ ކެޕިލަރީ ތައް ހަލާކު ކޮށްލައެވެ. ވަރަށް ގިނަ މީހުންނަށް
މިބަލީގެ ސަބަބުން ޑައަލަސިސް ހަދަން ޖެހެއެވެ.ހަކުރު ބަލިޖެހޭ ކޮންމެ މީހަކަށް
ގުރުދާ ފޭލްވުން ކުރިމައްޗެއް ނުވެއެވެ. ގުރުދާ ގެ ބަލިތައް ވެސް އެންމެންނަކަށް
ކުރިމައްޗެއް ނުވެއެވެ.

އެހެންކަމުން ޖުމުލަ މާނަ އަކީ ހަކުރު ބައްޔާއި ގުޅިގެން ދިމާވާ ގުރުދާގެ ބަލިތައް
މިއެވެ.

ހަކުރު ބަލި ޖެހިފައިވާ މީހަކުގެ ކިބައިގައި ލޭމައްޗަށްދިއުން، ލޭގައި ކޮލެސްޓްރޯލް
މަތިވުން، ހުރެފައި، ދުންފަތުގެ އިސްތިއުމާލު ކުރާނަމަ ގުރުދާ ފޭލްވުމުގެ ފުރުޞަތު
ބޮޑެވެ. އަދި ބައެއް ނަސްލު ތަކުގެ މީހުންނަށް ހަކުރު ބައްޔާއި ގުޅިގެން ގުރުދާ
ފޭލްވުމުގެ ފުރުޞަތު ބޮޑުކަމަށް ވެއެވެ.

ހަކުރު ބައްޔަށް ބޭސްކުރަމުން ގެންދާ މީހުން ގުރުދާއަށް އެބަލީގެ ސަބަބުން ލިބިދާނެ
ގެއްލުމުން ސަލާމަތްވެ ތިބުމަށްޓަކައި ކުރެވިދާނެ ކަންތައްތަކެއް ވެއެވެ. އޭގެ
ތެރޭގައި:-



https://dv.wikipedia.org/wiki/%DE%90._%DE%87%DE%A6%DE%8C%DE%AE%DE%85%DE%AA

އައްޑުއަތޮޅަކީ ދިވެހިރާއްޖެ އެންމެ ދެކުނަށް އޮތް އަތޮޅެވެ. މިއަތޮޅުގައި އޮތް 23
ރަށުގެ ތެރެއިން މީހުން ދިރިއުޅެނީ ހަ ރަށުގައެވެ. އެއީ މީދޫ، ހިތަދޫ، މަރަދޫ،
މަރަދޫފޭދޫ، ފޭދޫ އަދި ހުޅުދޫ މި ހަރަށެވެ. އައްޑުއަތޮޅަކީ މާލެ ފިޔަވައި
ދިވެހިރާއްޖޭގައި އޮތް އެންމެ އާބަދީ ބޮޑު އަތޮޅެވެ. ޮ އައްޑުއަތޮޅުގައި ރަށުގެ
އަދަދު މަދު ކަމުގައިވިއަސް، ރާއްޖޭގެ އެހެނިހެން އަތޮޅު ތަކާއި އަޅާ ބަލާއިރު
ރަށްތައް ބޮޑެވެ. ގިނަ ރަށްތައް ވަނީ ހުޅަނގު ފަރާތު ފަރުތަކާއި ގުޅިފައެވެ.
މިރަށްތައް ވަނީ ކޯސްވޭ ނުވަތަ މަގުތަކުގެ އެހީގައި ގުޅުވާލެވިފައެވެ. ހުދޫ އާއި
މީދޫ އަކީ ވަކިން އޮތް އެކަހެރި އެހެނަސް ވަރަށް ބޮޑު އަދި މުހިންމު ތާރީޚެއް
ހިއްސާ ކުރާ ދެރަށެވެ. މިދެރަށް އިދާރީ ގޮތުން އެއްކޮށްލުމަށް ކުރެވުނު މަސައްކަތް
މިހާތަނަށް ނާކާމިޔާބު ވެފައި ވިއަސް، ބައެއް ފަހަރު މިދެރަށަށް ނިސްބަތް
ކުރުމުގައި 'ހުޅުމީދޫ' މިނަން ބޭނުން ކުރެވެއެވެ. މީދޫގެ އާއިލާތަށް ދިރާސާ
ކުރަށްވާ ސޭފުގޭ އިބްރާހިމްދީދީ ވިދާޅު ވަނީ އައްޑޫގެ ހުރިހާ ރައްތަކެއްވެސް ފަޅު
ވުމަށް ފަހު އަލުން އާބާދު ކުރުމުގައި މީދޫގެ ހިއްސާ ބޮޑު ކަމުގައެވެ.

އިނގިރޭސިންގެ ކަނޑުގެ ސިފައިންގެ މަރުކަޒެއް 1941 ވަނަ އަހަރު އައްޑުއަތޮޅު
ގަމުގައި ގާއިމު ކުރިއެވެ. މިއީ ދެވަނަ ބޮޑު ހަނގުރާމައިގެ ތެރެއެވެ. މިތަނަށް
ކިޔާފައިވަނީ port T އެވެ. ނަމަވެސް 1957 ވަނަ އަހަރުން ފެށިގެން މިތަނުގެ ނަންވަނީ
އާރު.އޭ.އެފް މިނަމަށް ބަދަލު ކޮށްފައެވެ. ފިނި ހަނގުރާމައިގެ ދުވަސްވަރު މިތަން
ބޭނުން ކޮށްފައިވަނީ ދުޝްމިނުންނަށް ފާރަލާ 'ލޮލެއްގެ' ގޮތުގައެވެ. ހަޤީޤީ ކަނޑުގެ
ސިފައިންގެ މަރުކަޒު ގާއިމް ކުރެވުނީ British Eastern Fleet އަށް އެހީތެރި
ވުމަށްޓަކައެވެ. 5 ޖެނުއަރީ 1946 ގައި ބްރިޓިޝް ލޯޔަލިޓީ ވަނީ ހިތަދޫގެ އިރުދެކުނު
ފަރާތަށް ފައްތާލެވިފައެވެ. ދުވަސްތަކަކަށްފަހު އެއިން ކަނޑަށް
ތެޔޮތަކެއްބޭރުވިކަމުގައިވިއަސް، މިހާރު އެއީ ފީނާ މީހުންގެ މަޤްބޫލު މަންޒިލެކެވެ.
1957ގައި އެތަން ރޯޔަލް އެއާރ ފޯސްގެ ނަމަށް ބަދަލު ވުމަށްފަހުވެސް 1971 ވަނަ
އަހަރު އިނގިރޭސިން ގަމުން ފޭބުމާއި ހަމައަށް މިތަން ބޭނުން ކުރެވުނެވެ. ގަމުގައި
އިނގިރޭސިން ތިބުމަށްޓަކައި ގަމުގެ ހަޤީޤީ އަހުލުވެރިން ކަމުގައިވާ މިހާރުގެ ފޭދޫގެ
ރައްޔިތުން ވަނީ ހިތަދުއަށާއި މީދޫގެ 'ގަންބުރިއެ މަގު' ކިޔާ ސަރަހައްދަށް ބަދަލު
ކޮށްފައެވެ. ފަހުން މީދޫގައި ތިބި ގަމުގެ މީހުން ހިތަދުއަށް ބަދަލުވީ އާއިލާ
މީހުންނާއި އެކު ވުމަށާއި ހިތަދޫގެ ބިން ގޮވާން ކުރުމަށް ރަގަޅުކަމުން ކަމުގައި
މީދޫ ބަނޑިހިގޭ އަބްދުލް ޤަނީ ވިދާޅުވިއެވެ. ކަންމިހެން އޮތަސް އެމީހުން ވަނީ
ހިތަދޫން ބަދަލުކުރެވި މިހާރުގެ ފޭދޫއަށް ރައްވެހި ކުރެވިފައެވެ. ފޭދޫގައި އޭރު
ތިބި މީހުން މަރަދޫން ބައަކަށް ފޮނުވާލެވުމުން 'މަރަދޫ ފޭދޫ' އިދާރީ ގޮތުން
އުފެދުނީ ކަމުގައި ބުނެވެއެވެ. (އަބްދުލް ޤަނީ، 2008) އެއިގެ ކުރިން މަރަދޫ ފޭދޫ
އެއް ނޯންނަކަމުގައިވެސް ޤަނީ ވިދާޅުވިއެވެ. އިނގިރޭސިން އައްޑޫގައި ތިބުމުގެ
ސަބަބުން އަތޮޅަށްވަނީ ތައުލީމީގޮތުންނާއި އުމްރާނީގޮތުން އެތަކެއް ކުރިއެރުން
ލިބިފައެވެ. އެމީހުންގެ އިނގިރޭސި ބަހުގެ ފެންވަރު ވަރަށް ކުރިއަރައި ދިޔަމެއެވެ.



https://dv.wikipedia.org/wiki/%DE%90%DE%B0%DE%95%DE%B0%DE%8D%DE%A9%DE%82%DE%A8%DE%86%DE%B0_%DE%8A%DE%B0%DE%8D%DE%AC%DE%86%DE%B0%DE%9D%DE%A6%DE%83

ސްޕްލީނިކް ފްލެކްޝަރ(އިނގިރޭސި ބަހުން: Splenic flexure) އަކީ ހުރަސް ފަލަ ގޮހޮރު
އާއި ތިރިއަށްފައިބާ ފަލަ ގޮހޮރު ގުޅޭކަނެވެ. މިބައި އިންނަނީ ޑައަފްރަމް ގައި
ޖެހިފައެވެ. އެހެންކަމުން މިބައި އިންނަނީ ހިޕަޓިކް ފްލެކްޝަރ(އިނގިރޭސި ބަހުން:
Hepatic flexure) އަށް ވުރެ މަތީ ލެވެލް އެއްގައެވެ. ކުރިމަތިންނާއި، އަރިމަތިން،
އަދި މަތިން މިބައި އިންނަނީ ޕެރިޓޯނިއަމް އިން ނިވާކުރެވިފައެވެ.

ހިޕަޓިކް ފްލެކްޝަރ އާއި ޑައަފްރަމް ގުޅިފައިވާ އެއްސުމަށް ކިޔަނީ ފްރެނިކޯ ކޮލިކް
ލިގަމެންޓް(އިނގިރޭސި ބަހުން: Phrenico colic ligament) އެވެ. މަތިން މިބައި
އިންނަނީ ހުންކޮށިގެ އަރިމަތިން ނިމޭކޮޅާއި، އަދި ޗިސްމޭގެ ނިގޫ ގައި ޖެހިފައެވެ.
އަދި ހަށިގަނޑުގެ މެދާވީ ފަރާތުން މިބައި ޖެހިފައި އިންނަނީ ވާތު ގުރުދާ ގައެވެ.

ހުރަސް ފަލަ ގޮހޮރު އާއި ތިރިއަށްފައިބާ ފަލަ ގޮހޮރު ގުޅޭކަން ނުވަތަ ސްޕްލީނިކް
ފްލެކްޝަރ(އިނގިރޭސި ބަހުން: Splenic flexure) އަށް މިހެން ކިޔަނީ މިބައި އިންނަނީ
ހުންކޮށި އާއި ކައިރީގައި ކަމަށްވާތީ އެވެ.



https://dv.wikipedia.org/wiki/%DE%90%DE%AE%DE%89%DE%AC%DE%93%DE%A8%DE%86%DE%B0_%DE%82%DE%A7%DE%83%DE%88%DE%A6%DE%90%DE%B0_%DE%90%DE%A8%DE%90%DE%B0%DE%93%DE%A6%DE%89%DE%B0

ސޮމެޓިކް ނާރވަސް ސިސްޓަމް ނުވަތަ (އިނގިރޭސި ބަހުން: Somatic nervous system) އަކީ
ޕެރިފެރަލް ނާރވަސް ސިސްޓަމްގެ ބައެކެވެ. ހަށިގަނޑު ހަރަކާތްތައް ކޯޑިނޭޓް ކުރަނީ
ސޮމެޓިކް ނާރވަސް ސިސްޓަމް އިންނެވެ. އަހަރެމެންގެ އިޚްތިޔާރާއި ބާރުގެ ދަށުން
ހިންގޭ ހަރަކާތްތައް ހިންގައި ކޮންޓްރޯލް ކުރުމުގައި ޒިންވާ ނާރުތަކުގެ ނިޒާމަކީ
ވެސް މިއީއެވެ. ބޭރު މާހައުލުން ކުރިމަތިވާ ކަންތައްތަކަށް ހުށަހެޅޭ ހިނދު އިޖާބަދޭ
ނާރުތަކުގެ ނިޒާމަކީވެސް މިއީއެވެ. މިސާލަކަށް އެއްޗެއް ފެނުމުން، އަޑެއް އިވުމުން،
އެއްޗެއް ގައިގައި ބީހުން ފަދަ ކަންތައްތަކުން ކުރިމަތިވާ ބަދަލުތަކާއި ހަށިގަނޑު
ގުޅުވާލަދޭ ނިޒާމަކީ ވެސް މިއީއެވެ.

ސޮމެޓިކް ނާރވަސް ސިސްޓަމް ގެ ތެރޭގައި މަސްތަކާއި، ހަންގަނޑާއި، އަދި އިހްސާސް
ގެނެސްދޭ ގުނަވަންތަކާއި ގުޅިފައިވާ ހުރިހާ ނިއުރޯންތައް ހިމެނެއެވެ. ސޮމެޓިކް
ނާރވަސް ސިސްޓަމް އެކުލެވިގެންވަނީ އޭފެރަންޓް ނާރވްސް އަދި އީފެރަންޓް ނާރވްސް
ތަކުގެ މައްޗަށެވެ. އޭފެރަންޓް ނާރވްސް(Afferent nerves) ތަކުން ބޭރުގެ
މަސްދަރުތަކުން ލިބޭ ސެންސަރީ އިންފޮމޭޝަންތައް ބަލައި ގަނެއެވެ. އީފެރަންޓް
ނާރވްސް(Efferent nerves) އިން މަސްތައް ކޮންޓްރެކްޓުވުމުގައި ޒިންމާވެއެވެ.



https://dv.wikipedia.org/wiki/%DE%90%DE%AC%DE%97%DE%AA%DE%83%DE%AD%DE%93%DE%AC%DE%91%DE%B0_%DE%8A%DE%AC%DE%93%DE%B0

ސެޗުރޭޓެޑް ފެޓް(އިނގިރޭސި ބަހުން: saturated fat) އަކީ ފެޓްގެ ތެރޭގައި
ގިނައަދަދަކަށް ސެޗުރޭޓެޑް ފެޓީއެސިޑް އެކުލެވިގެންވާ ފެޓް އެވެ. ސެޗުރޭޓެޑް ފެޓީ
އެސިޑް ގިނައިން ހުންނަ ބާވަތްތަކަކީ، ފިނިހޫނުމިން ދަށް ތަންތާގައި ދިޔާވެގެންނުދާ
ވައްތަރުގެ ފެޓް އެވެ. މިސާލަކަށް ސަންފްލާވަރ އޮށުން ހޭނޭ ތެލަށްވުރެ،
ގެރިމަހުގައި ހުންނަ ސަރުބީއާއި ބަޓަރު، ފިނިހޫނުމިން ދަށް ތަނެއްގައި ދިޔާވެގެން
ނުގޮސް ހަރުވާނެއެވެ.

އާންމުގޮތެއްގައި ސެޗުރޭޓެޑް ފެޓް އެކުލެވިގެންވާ ކާނާގެ ތެރޭގައި ހިމެނެނީ
އެއްގަމު މަސް، ކިރު އަދި ކިރުން އުފައްދާ ބާވަތްތަކެވެ. މިވައްތަރުން ލިބޭ ފެޓް
އަކީ ލޭގައި ހުންނަ ކޮލެސްޓްރޯލްގެ މިންވަރު މަތިކޮށް، ނާރުތަކުގެ ބައްޔާއި، ހިތުގެ
ބަލިތަކަށް މީހާ ހުށަހަޅައިދޭ އެއްޗިއްސެވެ. މިވައްތަރުގެ ކޮލެސްޓްރޯލް އަށް
ލޯޑެންސިޓީ ލިޕޯޕްރޮޓީން(އެލްޑީއެލް) ނުވަތަ ނުރަގަޅު ކޮލެސްޓްރޯލް އޭ ކިޔައެވެ.

ފެޓް އުފެދިފައިވަނީ ފެޓީއެސިޑް(އިނގިރޭސި ބަހުން: fatty acid) ތަކެއް
އެކުވެގެންނެވެ. ޓްރިގްލިސެރައިޑް އަކީ 3 ފެޓީއެސިޑް މޮލާރި(އިނގިރޭސި ބަހުން:
molecule) އެކުވުމުން އުފެދޭ އެއްޗެކެވެ. އަދި ކާތަކެތި ހަޖަމުވާއިރު، މި
ޓްރިގްލިސެރައިޑް ތައް ބައިބައިވެ، ފެޓީއެސިޑް ތަކަކާއި، ގްލައިސެރޯލް ކިޔާ
ބާވަތެއް އުފެދެއެވެ. މިއާއެކު ސެލިތަކުގަޔާއި، ލޭގެ ތެރޭގައި އެހެން ވައްތަރެއްގެ
ފެޓީއެސިޑް އެއްވެސް އުފެދެއެވެ. މިއަށްކިޔަނީ ކޮލެސްޓްރޯލް އެވެ. ކޮލެސްޓްރޯލް
އަކީ ސެލިތަކާއި ހޯރމޯން ތަކާއި، އެހެންވެސް ދިޔަވަރުތައް އުފައްދާ ހަށިގަނޑު
ހިންގުމަށް ބޭނުންވާ މާއްދާ އެކެވެ. ހަށިގަނޑުގެ ތެރޭގައި ތަފާތު 40 ވައްތަރުގެ
ފެޓީއެސިޑް އެކުލެވިގެންވެއެވެ. އެކި ވައްތަރުގެ ފެޓީއެސިޑް ހަށިގަނޑުގައި އަދާކުރާ
ރޯލް ތަފާތެވެ.

ފެޓީއެސިޑް އުފެދިފައިވަނީ ކާބަން އޮލާރި(އިނގިރޭސި ބަހުން: Atom) ތައް
ހައިޑްރަޖަން އޮލާރި ތަކާއި ގުޅިގެން ހެދޭ އެކި ދިގުމިނުގެ ޗޭނުބުރި ތަކަކުންނެވެ.
މިޗޭނު ބުރިތަކުގައި އޮލާރިތައް ގުޅިފައި ހުންނަ ގޮތަށް ބަލައިގެން މައިގަނޑު 2
ބަޔަކަށް ފެޓް ބަހާލެވެއެވެ. އެއީ ސެޗުރޭޓެޑް ފެޓް އާއި، އަންސެޗުރޭޓެޑް ފެޓް އެވެ.
ސެޗުރޭޓެޑް ފެޓް އަކީ އެފެޓީއެސިޑް އުފެދިފައިވާ ޗޭނުބުރީގައި ޑަބަލް ގުޅުމެއް
ނުހިމެނޭ ފެޓް އެވެ. ފެޓީއެސިޑް ޗޭނުބުރިއެއްގައި އެންމެ ޑަބަލް ގުޅުމެއްވާނަމަ،
މޮނޮއަންސެޗުރޭޓެޑް ފެޓް އެވެ. އެކަކަށްވުރެ ގިނަ ޑަބަލް ގުޅުން ޗޭނުބުރިއެއްގައި
ހުރިނަމަ، މިވައްތަރުގެ ފެޓީއެސިޑް އަށް ކިޔަނީ ޕޮލީއަންސެޗުރޭޓެޑް ފެޓް އެވެ.



https://dv.wikipedia.org/wiki/%DE%90%DE%AA%DE%8D%DE%B0%DE%A0%DE%A7%DE%82%DE%B0_%DE%A2%DE%AA%DE%98%DE%B0%DE%89%DE%A7%DE%82%DE%AA_%DE%87%DE%A6%DE%8D%DE%B0%DE%8A%DE%AC%DE%80%DE%AC%DE%82%DE%B0%DE%8B%DE%AA%DE%88%DE%A9

ސުލްޠާން ޢުޘްމާނު އަލްފެހެންދުވީއަކީ މީލާދީން 1380 ވަނަ އަހަރު ދިވެހިރާއްޖޭގެ
ރަސްކަން ކުރެއްވި ރަދުންނެވެ. އެއީ ހިޖުރައިން 790 ވަނަ އަހަރުގައެވެ. މިރަދުން
ރަސްކަމަށް އިސްވެ ވަޑައިގަތި ހިޖުރައިން 790 ވަނަ އަހަރުއެވެ.

ސުލްޠާން ޢުޘްމާނު އަލްފެހެންދުވީ ސިރީ ސުންދުރަ މަހާ ރަދުން ގެ ނަސަބެއް ދިވެހި
ތާރީޚްގައި އެނގޭކަން ނެތެވެ. މިރަދުން ވެސް މަހަކާއި ފަނަރަ ދުވަސް ވަންދެން
ރަސްކަން ކުރެއްވިތަނާ ހިލާލީ ކަލޯގެ ދަރިކަލުން ޙަސަން،(ސުލްޠާން ޙަސަން
އަލްހިލާލީ) ރަސްކަން އަތުލައި ގަންނަވައިފި އެވެ. މިކަން ހިނގީ ހިޖުރައިން 790
ވަނަ އަހަރު އެވެ.

ސުލްޠާން ޙަސަން އަލްހިލާލީ ރަސްކަން އަތުލައިގަތުމަށްފަހު، ސުލްޠާން ޢުޘްމާނު
އަލްފެހެންދުވީ، ތ.އަތޮޅު ގުރައިދޫ އަށް އަރުވާލެއްވި އެވެ. ބައެއް ބުނުންތަކުގައި
ސުލްޠާން ޢުޘްމާނު އަލްފެހެންދުވީ އަރުވާލެވުނީ ލ.އަތޮޅު ގަމަށް ކަމަށް ވެސް
ބުނެވެއެވެ. އަދި ގަމުގައި ހުންނަވަނިކޮށް މަޢާފްލިބިވަޑައިގެން މާލެއަށް
ވަޑައިގަންނަވަނިކޮށް، ޖެހިވަޑައިގަތް އާލާސްކަންފުޅެއްގައި އަވަހާރަވެ،
ތ.ގުރައިދޫގައި ފަސްދާނު ލެވުނީކަމަށް ވެސް ބުނެވެއެވެ.

ސުލްޠާން ޢުޘްމާނު އަލްފެހެންދުވީ ފަސްދާނު ލެވިފައިވަނީ ތ.ގުރައިދޫގައެވެ.
މިރަދުންގެ މަހާނަފުޅު ކައިރީގައި އިތުރު ދެތިން މަހާނައެއް ވެއެވެ. ބުނެވޭގޮތުގައި
އެމަހާނަ ތަކަކީ އެރަދުންގެ ހަނދޭގިރި ގެ މަހާނައާއި، ބައެއް ވަޒީރުންގެ މަހާނަ
ތަކެވެ. މިހެންވުމުން ސުލްޠާން ޢުޘްމާނު އަލްފެހެންދުވީ އަރުވާލެވުނީ ތ.ގުރައިދޫ
އަށް ކަމަށް ގަބޫލު ކުރެވެއެވެ.

ބުނެވޭގޮތުގައި ނިޞްފު ހަނދޭގިރިންނާއި (ޔޫސުފް)، އަދި އޭނާގެ ދަރިކަލުން
މުޙައްމަދު މަނިކު (ދަންނަ މުޙައްމަދު ރަސްގެފާނު) ވެސް ސުލްޠާން ޢުޘްމާނު
އަލްފެހެންދުވީ އާއެކު ތ. ގުރައިދޫ އަށް އަރުވާލެވުނެވެ. މިދެބަފައިންނަކީ ވެސް
ހިލާލީ ދަރިކޮޅު ގެ މީހުންނެވެ. އެދަރިކޮޅުގެ ޢައްބާސް ކިޔާ މީހެއްގެ ޔޫސުފް އާއި
އޭނާގެ ދަރިކަލުން މުޙައްމަދު އެވެ.



https://dv.wikipedia.org/wiki/%DE%90%DE%AA%DE%8D%DE%B0%DE%A0%DE%A7%DE%82%DE%B0_%DE%A2%DE%A6%DE%8D%DE%A9_(%DE%8B%DE%AC%DE%88%DE%A6%DE%82%DE%A6)_%DE%86%DE%A6%DE%8D%DE%A6%DE%89%DE%A8%DE%82%DE%B0%DE%96%DE%A7

ސުލްޠާން ޢަލީ ކަލަމިންޖާ (ދެވަނަ) މީލާދީން 1265ން 1267 އަށް ދިވެހިރާއްޖޭގައި
ރަސްކަން ކުރެއްވި ރަދުންނެވެ. އެއީ ހިޖުރައިން 664 ން 666 އަށެވެ. މިރަދުން
ރަސްކަމަށް އިސްވެ ވަޑައިގަތީ ހިޖުރައިން 664 ވަނަ އަހަރު އެވެ.ސުލްޠާން ޢަލީ
ކަލަމިންޖާ (ދެވަނަ) ރަސްކަމަށް އިސްވެވަޑައިގަތީ ސުލްޠާން އައިމަ ކަލަމިންޖާ
އަވަހާރަވުމުންނެވެ. މިރަދުންގެ ކޮލީ ނަންފުޅަކީ، ސިރީ ސިންގާ އަބާރަނަ
މަހާރަދުންނެވެ. މިރަދުންގެ ބައްޕައަކީ މާޅޮސްމަޑުލު ދެކުނުބުރީ ކެންދޫ ވެންގެހެލީ
ކަލޯއެވެ. މައިކަނބަލަކީ ފަތަހިރިޔާ މާވާކިލެގެގެ ދަރިކަނބަލުން އައިދަގެމާވާކިލެގެ
އެވެ. މި ރަދުން 1 އަހަރާއި 6 މަސް ވާންދެން ދިވެހިރާއްޖޭގައި ރަސްކަން
ކުރެއްވިއެވެ. އަވަހާރަވީ ހިޖުރައިން 666 ވަނަ އަހަރު އެވެ.



https://dv.wikipedia.org/wiki/%DE%90%DE%AA%DE%8D%DE%B0%DE%A0%DE%A7%DE%82%DE%B0_%DE%99%DE%AA%DE%90%DE%A6%DE%87%DE%A8%DE%82%DE%B0_%DE%8A%DE%A7%DE%89%DE%AA%DE%8D%DE%A6%DE%8B%DE%AD%DE%83%DE%A8%DE%86%DE%A8%DE%8D%DE%AC%DE%8E%DE%AC%DE%8A%DE%A7%DE%82%DE%AA

ސުލްޠާން ޙުސައިން ފާމުލަދޭރިކިލެގެފާނު ސުލްޠާން ޙުސައިން ފާމުލަދޭރިކިލެގެފާނު
އަކީ މީލާދީން 1609 ން 1620 އަށް ދިވެހިރާއްޖޭގައި ރަސްކަން ކުރެއްވި ރަދުންނެވެ.
އެއީ ހިޖުރައިން 1017 ން 1029 އަށެވެ. މިރަދުން ރަސްކަމަށް އިސްވެ ވަޑައިގަތި 1017
ވަނަ އަހަރު ގައެވެ.

އުތީމު ދަރިކޮޅުގެ 3 ވަނަ ރަސްކަލަކީ އައްސުލްޠާން ޙުސައިން ފާމުލަދޭރިކިލެގެފާނު
ނުވަތަ ވެލަވަޅު ނައިކިލެގެފާނު އެވެ.ސުލްޠާން އިބްރާހީމް (ތިންވަނަ) ނުވަތަ
ކަލާފާނުގެ ޒަމާނުގައި ބޮޑުވަޒީރު އަކަށް ހުންނެވީ މި ރަދުންނެވެ. ކަލާފާނު
ޝަހީދުވެ ވަޑައިގަތުމަށްފަހު އުތީމު ޙަސަން ރަންނަބަޑޭރި ކިލެގެފާނުގެ
ދަރިކަނބަލުން، ކަޅުކަމަނާފާނު ގެ ނަންމަތީގައި ރާއްޖޭގެ ރަސްކަމާއި ހަވާލުވެ
ވަޑައިގެން ހުންނެވުމަށްފަހު އެކަމަނާ އަރިއަތޮޅު މަހިބަދޫގައި އަވަހާރަވުމުން
އައްސުލްޠާން ޙުސައިން ފާމުލަދޭރިކިލެގެފާނު ރާއްޖޭގެ ތަޚްތަށް އިސްވެވަޑައިގަތީ
އެވެ.



https://dv.wikipedia.org/wiki/%DE%90%DE%AA%DE%8D%DE%B0%DE%A0%DE%A7%DE%82%DE%B0_%DE%99%DE%A6%DE%90%DE%A6%DE%82%DE%B0_%DE%82%DE%AB%DE%83%DE%A6%DE%87%DE%B0%DE%8B%DE%A9%DE%82%DE%B0_%28%DE%8B%DE%AC%DE%88%DE%A6%DE%82%DE%A6%29

އައްސުލްޠާން ޙަސަން ނޫރައްދީން (ދެވަނަ) އަކީ 1935 އިން 1943 އަށް
ދިވެހިރާއްޖޭގައި ރަސްކަންކުރެއްވި ރަދުންނެވެ.

އައްސުލްޠާން ޙަސަން ނޫރައްދީން (ދެވަނަ) ރަސްކަމަށް އިސްކުރެވުނީ އޭގެ ކުރިން
ރަސްކަމުގައި ހުންނެވި ސުލްޠާން މުޙައްމަދު ޝަމްސުއްދީން (ތިންވަނަ) ރަސްކަމުން
ދުރުކުރުމާއި ގުޅިގެން 21 ފެބުރުއަރީ 1935 ވީ ބުރާސްފަތި ދުވަހުގައެވެ. ރަސްކަމަށް
ކޮލިލެވުނީ 21 ޖުލައި 1938 ގައެވެ. އެއީ ހިޖުރައިން 22 ޖުމާދިލް އޫލާ 1357 ވީ
ބުރާސްފަތި ދުވަހެވެ. އަދި ރަސްކަމަށް ކޮލިލުމާއި ގުޅިގެން އެރަދުންގެ ކޮލި
ނަންފުޅަކީ ކުލަ ސުންދުރަ ކަންތިރި ބަވަނަ މަހާރަދުންނެވެ. ރާއްޖޭގައި ރަސްކަމުގެ
އިއްޒަތް ފުރިހަމަ ކުރުމުގެ ގޮތުން އެންމެ ފަހުން ކޮލިލާފައިވަނީ މިރަދުންނަށެވެ.



https://dv.wikipedia.org/wiki/%DE%90%DE%AA%DE%8D%DE%B0%DE%A0%DE%A7%DE%82%DE%B0_%DE%90%DE%A6%DE%8D%DE%A8%DE%90%DE%B0_%DE%86%DE%A6%DE%8D%DE%A6%DE%89%DE%A8%DE%82%DE%B0%DE%96%DE%A7

ސުލްޠާން ސަލިސް ކަލަމިންޖާ އަކީ މީލާދީން 1293 ން 1302 އަށް ދިވެހިރާއްޖޭގެ
ރަސްކަން ކުރެއްވި ރަދުންނެވެ. އެއީ ހިޖުރައިން 693 ން 701 އަށެވެ. މިރަދުން
ރަސްކަމަށް އިސްވެ ވަޑައިގަތީ ހިޖުރައިން 693 ވަނަ އަހަރު އެވެ.ސުލްޠާން ސަލިސް
ކަލަމިންޖާ ރަސްކަމަށް އިސްވެވަޑައިގަތީ ސުލްޠާން ޔޫސުފު ކަލަމިންޖާ (އެއްވަނަ)
އަވަހާރަ ވުމުންނެވެ. ބައެއް ލިޔުންތަކުގައި މިރަދުންގެ ނަންފުޅުގެ ގޮތުގައި
ސުލްޠާން ސަލިސް ކަލަމިންޖާ ލިޔެފައިވީ ނަމަވެސް، އަނެއްބައި ލިޔުންތަކުގައި ވަނީ
މިރަދުންގެ ނަންފުޅެއް ތާރީޚަކުން އެނގޭކަށް ނެތް ކަމަށެވެ. މިރަދުންގެ ކޮލީ
ނަންފުޅަކީ ސިރީ މީސުވަރަ މަހާރަދުންނެވެ. މިރަދުންނަކީ ސުލްޠާން ޔޫސުފު ކަލަމިންޖާ
(އެއްވަނަ)ގެ ދަރިކަލުންނެވެ. މިރަދުން 7 އަހަރު ވާންދެން ދިވެހިރާއްޖޭގެ ރަސްކަން
ކުރެއްވިއެވެ. އަވަހާރަވީ ހިޖުރައިން 701 ވަނަ އަހަރު އެވެ.



https://dv.wikipedia.org/wiki/%DE%90%DE%AA%DE%8D%DE%B0%DE%A0%DE%A7%DE%82%DE%B0_%DE%8B%DE%A8%DE%80%DE%AC%DE%87%DE%A8_%DE%86%DE%A6%DE%8D%DE%A6%DE%89%DE%A8%DE%82%DE%B0%DE%96%DE%A7

ސުލްޠާން ދިހެއި ކަލަމިންޖާ އަކީ މީލާދީން 1198 ން 1214 އަށް ދިވެހިރާއްޖޭގެ
ރަސްކަން ކުރެއްވި ރަދުންނެވެ. އެއީ ހިޖުރައިން 595 ން 610 އަށެވެ. ރަސްކަމަށް
އިސްވެވަޑައި ގަތީ ސުލްޠާން ދިނެއި ކަލަމިންޖާ އަވަހާރަވުމުންނެވެ. އެއީ ހިޖުރައިން
595 ވަނަ އަހަރުގައެވެ. މިރަދުންގެ ކޮލީ ނަންފުޅަކީ ސިރީ ދަގަތާ އަބާރަނަ
މަހާރަދުންނެވެ. މިރަދުންނަކީ ފަތަހިރިޔާ މާވާކިލެގެގެ ހަގު ދަރިކަލެކެވެ.
އެހެންކަމުން މިރަދުންނަކީ ސުލްޠާން ދިނެއި ކަލަމިންޖާގެ ކޮއްކޯފުޅެކެވެ. މި ރަދުން
15 އަހަރުވާންދެން ދިވެހިރާއްޖޭގައި ރަސްކަން ކުރެއްވިއެވެ. އަވަހާރަވީ ހިޖުރައިން
610 ވަނަ އަހަރުގައެވެ.



https://dv.wikipedia.org/wiki/%DE%90%DE%AA%DE%8D%DE%B0%DE%A0%DE%A7%DE%82%DE%B0_%DE%89%DE%AA%DE%99%DE%A6%DE%87%DE%B0%DE%89%DE%A6%DE%8B%DE%AA_%DE%89%DE%AA%DE%99%DE%B0%DE%94%DE%A8%DE%87%DE%B0%DE%8B%DE%A9%DE%82%DE%AA_%DE%87%DE%A6%DE%8D%DE%B0%DE%A2%DE%A7%DE%8B%DE%A8%DE%8D%DE%AA

ސުލްޠާން މުޙައްމަދު މުޙްޔިއްދީނު އަލްޢާދިލު ސުލްޠާން މުޙައްމަދު މުޙްޔިއްދީނު
އަލްޢާދިލު އަކީ އަކީ މީލާދީން 1691 ން 1692 އަށް ދިވެހިރާއްޖޭގެ ރަސްކަން ކުރެއްވި
ރަދުންނެވެ. އެއީ ހިޖުރައިން 1102 ން 1103 އަށެވެ. މިރަދުން ރަސްކަމަށް އިސްވެ
ވަޑައިގަތި ހިޖުރައިން 1102 ވަނަ އަހަރުއެވެ.

ފުރިހަމަ ނަންފުޅަކީ އައްސުލްޠާން މުޙައްމަދު މުޙްޔިއްދީނު އަލްޢާދިލު ( ނުވަތަ
މުޙައްމަދު ފާމުލަދޭރި ކިލެގެފާނު ) ސިރީނާކިރީ ސުންދަރަ މަހާރަދުންނެވެ. ބައެއް
ލިޔުންތަކުގައި މިރަދުންގެ ކޮލި ނަންފުޅުގެ ގޮތުގައި ސިރީ ކުލަ ރަންމަނި މަހާރަދުން
ލިޔުއްވާފައި ވެއެވެ. މިއީ އިސްކަންދަރު ރަސްގެފާނުގެ އަޚު ޙުސައިން ފާމުލަދޭރި
ކިލެގެފާނު ނުވަތަ ސުލްޠާން ޙުސައިން ފާމުލަދޭރިކިލެގެފާނު އާއި ކަނބާ ޢާއިޝާ ގެ
ދަރިކަލުން ޙަސަން ފާށަނާ ކިލެގެފާނު އާއި ފ.ދަރަބޫދޫ ކަދީދާ ދިޔޯ ގެ
ދަރިކަލުންނެވެ.

އައްސުލްޠާން މުޙައްމަދު މުޙްޔިއްދީނު އަލްޢާދިލު މިރަދުންގެ ނަމުގެ ފަހަތަށް
އަލްޢާދިލު ރަދުންގެ ނަމާއި ގުޅުވައިގެން ކިޔާފައިވަނީ، ރަދުންގެ ޢަދުލުވެރިކަމާއި،
އިންޞާފަށް ލޯބިކުރެއްވުން ހުރިގޮތާއި، އިސްލާމީ ޝަރީޢަތް ގާއިމްކުރެއްވޭތޯ
ގަދައަޅުއްވައި، ކުރެއްވި އަގުހުރި މަސައްކަތްޕުޅުގެ ސަބަބުންނެވެ.

އައްސުލްޠާން މުޙައްމަދު މުޙްޔިއްދީނު އަލްޢާދިލު ރަސްކަމަށް އިސްވެވަޑައިގަތީ،
ރާއްޖޭގެ ތާރީޚް ދެކިފައިނުވާ ވަރަށް ފާސިގުކަމާއި ލާދީނީ ކަންތައްތައް،
ފެތުރިފައިވާ ދުވަސްވަރެއްގައެވެ. އެއީ މީލާދީން 1691 ވަނަ އަހަރު އެވެ. އެރަދުން
ރާއްޖޭގެ ރަސްކަމަށް އިސްވިއިރު ރާއްޖެވަނީ އެއްވެސް ލާދީނީ ބާރެއްގެ މަޖުބޫރު
ކަމެއްނެތި، ކުރިން ހުންނެވި ތުއްޕުޅު ރަދުންގެ މަންމާފުޅު، އެނދި މަރިޔަމްގެ
ބާރުގައި އިސްލާމްދީންގެ އަސްލުތައް އުވިދިޔުމާއި ހަމައިގައެވެ.

މިރަދުންނަކީ ވަރަށް ދީންވެރި ޢިލްމަށް ލޯބިކުރެއްވި ބޭފުޅެކެވެ. ރަސްކަމަށް އިސްވެ
ވަޑައިގަތުމަށްފަހު މިރަދުންގެ އެންމެ އިސް ޢަމަލުފުޅެއްކަމުގައި ވީ އޭރު
އަރުވާލައްވާފައި ހުންނެވި ޝައިޚް ޙަސަން ތާޖުއްދީން މާލެ ގެންނަވައި، އެކަށީގެންވާ
ގަދަރެއްގެ މަތީގައި ބެހެއްޓުމެވެ.އގޮތުން މަހަކު 50 ލާރި ޙަސަން ތާޖުއްދީންއަށް
ދެއްވި އެވެ. އަދި ފުނަދޫ ޚަޠީބު ތަކުރުފާނުގެ ލަފާގެ މަތީން ދީނުގެ ވަރަށް ގިނަ
އަމުރުތައް އާކުރެއްވި އެވެ. ފަސް ވަގުތު ނަމާދު ކުރުމަށާއި، ޒަކާތްދިނުމަށާއި،
ރޯދަ ހިފުމަށާއި، ރާނުބޯށާއި، ބަނގުނުކާށާއި، ޒިނޭނުކުރުމަށާއި، އަންހެނުން
މޫނުބުރުގާ އެޅުމަށް އަމުރު ކުރެއްވި އެވެ. އަދި ފިރިހެނުން ގަމީސްލައި،
ފަގުޑިއަޅައި، ފައިވާނަށް އެރުމަށް ހުއްދަ ދެއްވައި، ޙައްޖަށްދާނޭ މީހަކު ޙައްޖަށް
ދިއުމަށް ހުއްދަ ދެއްވި އެވެ.

ސުލްޠާން މުޙައްމަދު މުޙްޔިއްދީނު އަލްޢާދިލު ރަސްކަމަށް އިސްވެ ވަޑައިގަތުމާއެކު
ބަންގާޅުގައި ހުރި ދަންނަ ބޭކަލަކު، އެބުރި މާލެއައުން އެދިވަޑައިގެން އޭނާ އަށް
ސިޓީއެއް ލިޔުއްވި އެވެ. މިދެންނެވި ކަލޭގެފާނަކީ އިސްކަންދަރު ރަސްގެފާނު
ރަސްކަމުގެ ފަހުކޮޅު ވެސް ރާއްޖެ ވަޑައިގެން ހުންނެވި ސައްޔިދު ކަލޭގެފާނު އެވެ.
އޭނާގެ ނަމަކީ އައްޝައިޚް މުޙައްމަދު ޝަމްސުއްދީނު އަލްޙަމަވީ ( ފަހުން ސުލްޠާން
ސައްޔިދު މުޙައްމަދު ޝަމްސުއްދީނު) އެވެ. ރަދުންގެ އެދިވަޑައިގަތުމަށް މިކަލޭގެފާނު
މާލެވަޑައިގެންނެވި އިރު ސުލްޠާން މުޙައްމަދު މުޙްޔިއްދީނު އަލްޢާދިލު އުޅުއްވަނީ
ވަރަށް އާލާސްކަން ފުޅާއެވެ.

އައްޝައިޚް މުޙައްމަދު ޝަމްސުއްދީނު އަލްޙަމަވީ ( ފަހުން ސުލްޠާން ސައްޔިދު
މުޙައްމަދު ޝަމްސުއްދީނު) މާލެ ދުރުވިތާ 3 ވަނަ އަށްވީ ދުވަހު ސުލްޠާން މުޙައްމަދު
މުޙްޔިއްދީނު އަލްޢާދިލު އަވަހާރަވެއްޖެއެވެ.އެއީ 30 ޖުމާދިލް އޫލާ 1103ހ ގައެވެ.
ރަސްކަން ކުރެއްވީ 11 މަހާއި 26 ދުވަސް ވަންދެނެވެ. އެރަދުން ފަސްދާނު ލެވިފައިވަނީ
ކުޑަ މުޙައްމަދު ރަސްގެފާނުސުލްޠާން ކުޑަ މުޙައްމަދުގެ ގަބުރު ކައިރީގައި ހުކުރު
މިސްކިތުގައެވެ.



https://dv.wikipedia.org/wiki/%DE%90%DE%AA%DE%8D%DE%B0%DE%A0%DE%A7%DE%82%DE%B0_%DE%89%DE%AA%DE%99%DE%A6%DE%87%DE%B0%DE%89%DE%A6%DE%8B%DE%AA_%DE%87%DE%A6%DE%87%DE%AA%DE%8B%DE%A6_%DE%86%DE%A6%DE%8D%DE%A6%DE%89%DE%A8%DE%82%DE%B0%DE%96%DE%A7

ސުލްޠާން މުޙައްމަދު އައުދަ ކަލަމިންޖާ އަކީ މީލާދީން 1267 ން 1278 އަށް
ދިވެހިރާއްޖޭގެ ރަސްކަން ކުރެއްވި ރަދުންނެވެ. އެއީ ހިޖުރައިން 667 ން 676 އަށެވެ.
މިރަދުން ރަސްކަމަށް އިސްވެ ވަޑައިގަތީ ހިޖުރައިން 667 ވަނަ އަހަރު އެވެ. ސުލްޠާން
މުޙައްމަދު އައުދަ ކަލަމިންޖާ އަކީ ސުލްޠާން ވަޑީ ކަލަމިންޖާގެ ދަރިކަލެކެވެ.
މިރަދުން ރަސްކަމަށް އިސްވެވަޑައިގަތީ ސުލްޠާން ކެއިމި ކަލަމިންޖާ އަވަހާރަ
ވުމުންނެވެ. މިރަދުންގެ ކޮލީ ނަންފުޅަކީ ސިރީ އަރީދަ ސުވަރަ މަހާރަދުންނެވެ.
މިރަދުން 9 އަހަރު ވާންދެން ދިވެހިރާއްޖޭގެ ރަސްކަން ކުރެއްވިއެވެ. އަވަހާރަވީ
ހިޖުރައިން 676 ވަނަ އަހަރު އެވެ.



https://dv.wikipedia.org/wiki/%DE%90%DE%AA%DE%8D%DE%B0%DE%A0%DE%A7%DE%82%DE%B0_%DE%89%DE%AA%DE%8C%DE%AC%DE%87%DE%A8_%DE%86%DE%A6%DE%8D%DE%A6%DE%89%DE%A8%DE%82%DE%B0%DE%96%DE%A7

ސުލްޠާން މުތެއި ކަލަމިންޖާ އަކީ މީލާދީން 1165 ން 1185 އަށް ދިވެހިރާއްޖޭގައި
ރަސްކަން ކުރެއްވި ރަދުންނެވެ. އެއީ ހިޖުރައިން 561 ން 580 އަށެވެ. ސުލްޠާން މުތެއި
ކަލަމިންޖާ ރަސްކަމަށް އިސްވެވަޑައިގަތީ ދަރުމަވަންތަ ރަސްގެފާނު ނުވަތަ ސުލްޠާން
މުޙައްމަދު ބިން ޢަބްދިﷲ(އައްސުލްޠާން މުޙައްމަދު އަލްއައްވަލް) ޙައްޖު
ދަތުރުފުޅަށް ފުރާވަޑައިގަތުމުންނެވެ. ކޮލީ ނަންފުޅަކީ ސިރީ ބަވަނަ އަބާރަނަ
މަހާރަދުންނެވެ. މި ރަދުންގެ ބައްޕާފުޅުގެ ނަމެއް ތާރީޚަކުން އެނގޭކަށެއްނެތެވެ.
މައިކަނބަލަކީ ދަރުމަވަންތަ ރަސްގެފާނުގެ މައިފުށުގެ ބޮޑު ދައިތާފުޅު
މުލީމާވާކިލެގެ އެވެ.



https://dv.wikipedia.org/wiki/%DE%90%DE%AA%DE%8D%DE%B0%DE%A0%DE%A7%DE%82%DE%B0_%DE%87%DE%A8%DE%84%DE%B0%DE%83%DE%A7%DE%80%DE%A9%DE%89%DE%B0_(%DE%8C%DE%A8%DE%82%DE%B0%DE%88%DE%A6%DE%82%DE%A6)

ސުލްޠާން އިބްރާހީމް (ތިންވަނަ) ނުވަތަ ސުލްޠާން އިބްރާހީމް (ތިންވަނަ) އަކީ
މީލާދީން 1585 ން 1609 އަށް ދިވެހިރާއްޖޭގައި ރަސްކަން ކުރެއްވި ރަދުންނެވެ. އެއީ
ހިޖުރައިން 993 ން 1017 އަށެވެ. މިރަދުން ރަސްކަމަށް އިސްވެ ވަޑައިގަތި 993 ވަނަ
އަހަރު ގައެވެ. ދިވެހިތާރީޚްގައި މިރަދުން މަޝްހޫރު ވެފައިވަނީ ކަލާފާނުގެ
ނަމުންނެވެ.

ކަލާފާނު އަކީ ވިސްނުންތެރިކަމާ ބުއްދީގެ ޙިކްމަތާއެކު ސީދާ ސިޔާސަތެއް
ގެންގުޅުއްވި އަދުލުވެރި ރަސްކަލެކެވެ. ޢިލްމު ފެތުރުމަށް މަސައްކަތް ކުރައްވައި،
ދީނީ ޢިލްމް އުގެނުމަށް މީސްތަކުންނަށް އަމުރުކުރެއްވި ރަސްކަލެކެވެ. ޙަސަން
ތާޖުއްދީނުގެ ތާރީޚްގައި ބަޔާންކުރައްވާފައިވަނީ މިރަދުންނަކީ ހައިބަވަންތަވެރި،
ބުއްދިވެރި، ޢަދުލުވެރި، ޢިލްމުވެރި ބޭފުޅެއްކަމަށެވެ. ދަންނަ ބޭކަލުންނަށް
ލޯބިކުރައްވާ، ޢިލްމު އުނގެނުމަށް އަމުރުކުރައްވާ، ޢިލްމުވެރީންނަށް ވާގިދެއްވާ،
ގިނަގިނަ ކަންކަމުގައި އެމީހުންނާ މުޝާވަރާ ކުރައްވާ ރަސްކަލެއް ކަމަށެވެ.
ރައްޔިތުންގެ ތަދުމަޑު ހާލު ބައްލަވައި، ޢަދުލަށް ރަސްކަންކުރެއްވި ރަސްކަލެއް
ކަމަށެވެ.

މަލާބާރީން އެބުރި މާލެގޮސް ރަސްކަމުގެ ކޯލުތެރޭގައި ހުރި މުދާތައް ފޭރި އެތާގައި
ތިބި މީސްތަކުންނަށް އަނިޔާކޮށް ހެދިއެވެ. އަދި މަލާބާރީން ދަމުން ދިޔައީ
ކަޅުތުއްކަލާ، (ފަހުންސުލްޠާން މުޙައްމަދު ޢިމާދުއްދީނު (އެއްވަނަ))
ގޮވައިގެންނެވެ.

ކަލާފާނު އަވަހާރަވުމުން ފަސްދާނު ލެވުނު ތާގައި އދ. ހަންޏާމީދު ގައި ކަލާފާނުގެ
ޒިޔާރަތް ހެދިފައި ވެއެވެ. މިއީ ރާއްޖޭގެ ޒިޔާރަތްތަކުގެ ތެރެއިން މަޝްހޫރު
ޒިޔާރަތެކެވެ. މާލޭގައި ސަރުކާރުން ހައްދަވާފައިވާ ޕްރައިމަރީ ސުކޫލް ތަކުގެ
ތެރެއިން ކަލާފާނު ސުކޫލް ނިސްބަތްވަނީ ވެސް ކަލާފާނު ރަސްގެފާނު އަށެވެ. އަދި
ކަލާފާނު ސުކޫލްގެ އެއްފަރާތެއްގައިވާ ކަލާފާނު ހިނގުން ވެސް ނިސްބަތްވަނީ ކަލާފާނު
ރަސްގެފާނު އަށެވެ.



https://dv.wikipedia.org/wiki/%DE%90%DE%AA%DE%8D%DE%B0%DE%A0%DE%A7%DE%82%DE%B0_%DE%87%DE%A8%DE%84%DE%B0%DE%83%DE%A7%DE%80%DE%A9%DE%89%DE%B0_%DE%89%DE%AA%DE%A1%DE%AA%DE%80%DE%A8%DE%83%DE%AA%DE%87%DE%B0%DE%8B%DE%A9%DE%82%DE%AA

ސުލްޠާން އިބްރާހީމް މުޡުހިރުއްދީނު ނުވަތަ ސުލްޠާން އިބްރާހީމް މުޡުހިރުއްދީނު
އަކީ މީލާދީން 1701 ން 1705 އަށް ދިވެހިރާއްޖޭގައި ރަސްކަން ކުރެއްވި ރަދުންނެވެ.
މިރަދުންނަކީ އައްސުލްޠާން ޙަސަން ރަސްގެފާނުގެ ބޮޑު ބޭބޭގެ ދަރިކަލުންނެވެ.

ދެން ތަޚްތާއި ދިމާކޮށްލެއްވީ ބޮޑު ވަޒީރަކަށް ހުންނެވި މުޙައްމަދު ދޮށިމޭނާ
ތަކުރުފާނު (ސުލްޠާން މުޡައްފަރު މުޙައްމަދު ޢިމާދުއްދީނު (ދެވަނަ) ) އެވެ.
ރަދުންގެ އަނބިކަބަލުންނާއި، ތުއްޕުޅު ދަރިކަލުން އެކަމަނާގެ ރަށަށް
ފޮނުވާލެއްވުމަށްފަހު، މުޙައްމަދު ދޮށިމޭނާ ތަކުރުފާނު ގަދަ ބަދަވިކަމާއެކު،
ރަސްކަމަށް އަރާ ވަޑައިގަތެވެ. މިކަން ހިނގީ 22 ޝަޢުބާން 1116ހ ގައެވެ.

އައްސުލްޠާން މުޡައްފަރު މުޙައްމަދު ޢިމާދުއްދީނު (ދެވަނަ) ރަސްކަމަށް އިސްވެ
ވަޑައިގަތްތާ މާގިނަ ދުވަސްތަކެއް ނުވަނީސް، ރާއްޖޭގެ ރަސްކަމުގެ ތަޚްތުގައި ،
އެއްބޭފުޅަކަށްފަހު އަނެއްބޭފުޅަކު ތިއްބެވި، އައްސުލްޠާން ޙަސަން (ދިހަވަނަ) އާއި،
އައްސުލްޠާން އިބްރާހީމް މުޡުހިރުއްދީނު އާއި، ދެބޭފުޅުން ސޫރަތުން ނަވެއްގައި،
މިލަދުންމަޑުލު ދެކުނުބުރީ މަނަދޫ އަށް ވަޑައިގެންފި އެވެ. އެތަނުން އެބޭފުޅުން
އޮޑިއެއްގައި ދަތުރުކުރައްވަން ފެއްޓެވީ މާލެއަށެވެ. މަޤްޞަދަކީ ސިއްރުފުޅުން މާލެ
ފައިބާ ވަޑައިގެންނެވުމެވެ. ނަމަވެސް މާލެ އަރާވަޑައިނުގެން އުޅެނިކޮށް، އެބޭފުޅުން
ވަޑައިގަންނަވާކަން ފާޅުވެއްޖެއެވެ. ނަތީޖާއަކަށްވީ މާލެއިން ދިޔަ އޮޑިތައް
މަކުނުދޫ އާއި ހަމައިން، އެބޭފުޅުން އަތުލައި ގަނެގެން، މާލެ ގެނައުމެވެ.
އެދެބޭފުޅުންމެ އަރުވާލީ ޏ.ފުވައްމުލަކަށެވެ. އޭގެ ދުވަސް ކޮޅެއްފަހުން
އައްސުލްޠާން ޙަސަން (ދިހަވަނަ) ފުވައް މުލަކުން އައްޑު އަތޮޅު ހިތަދޫ އަށް
ފޮނުވާލައްވައިފި އެވެ. އޭނާ އަވަހާރަވީ ހިޖުރައިން 1128 ވަނަ އަހަރު އެވެ. އެއީ
އަރުވާލައްވާފައި ހުންނަވާތާ 6 އަހަރުވި ފަހުންނެވެ.

ދުވަސްކޮޅަކު އަރުވާލެވިފައި ހުންނެވުމަށްފަހު އައްސުލްޠާން އިބްރާހީމް
މުޡުހިރުއްދީނު ނުވަތަ އިބްރާހީމް ރަދުން، އެރަށުން ސަލާމަތްވެ ވަޑައިގެން
ސިލޯނުގެ، ގާލީއަށް ވަޑައިގެންނެވި ކަމުގައި ބުނެވެއެވެ. ގާލީ އިން އޭނާ
ވަޑައިގެންނެވި ކަމުގައި ބުނަނީ މަދަރާސީ އަށެވެ. އެތަނުން ބަންގާޅު އަށެވެ.
ބަންގާޅުގައި އަހަރު ދުވަހު ހުންނެވުމަށްފަހު، އިންޑިޔާގެ ފާރޫޤް ޝިޔާރު އޭ ކިޔޭ
ރަސްކަލެއްގެ އެހީތެރިކަމާއެކު، މާލެއާއި ދެކޮޅަށް ވަޑައިގަތުމަށް އައްސުލްޠާން
އިބްރާހީމް މުޡުހިރުއްދީނު ތައްޔާރު ކުރެއްވި އެވެ.

އައްސުލްޠާން އިބްރާހީމް މުޡުހިރުއްދީނު މާލެ ވަޑައިގެންނެވީ ދެނަވާއި
ބަގަލާއެއްގައެވެ. އޭނާގެ ލަސްކަރާއި މާލޭގެ ލަސްކަރު ބައްދަލުވީ، 23 ރަބީޢުލް
އައްވަލް 1123ހ ގައެވެ. މާލޭގެ ލަސްކަރުން ބަޑިޖަހަމުން ގެންދިޔައީ މާލޭގެ ބުރުޒު
ތަކުންނެވެ. އިބްރާހީމް ރަދުންގެ ލަސްކަރުން ބަޑިޖަހަމުން ގެންދިޔައީ ބޭރު
ބަދަރުންނެވެ. އެދުވަހު ހަވީރު ވުމަށްފަހު ބޭރުން ދިޔަ އުޅަދުތައް ދޫނިދޫ ބޭރަށް
ހިގައްޖެއެވެ.

10 މުޙައްރަމް 1124ހ ގައި އައްސުލްޠާން އިބްރާހީމް މުޡުހިރުއްދީނު ނުވަތަ
އިބްރާހީމް ރަދުން އަނެއްފަހަރު މާލެއާއި ދެކޮޅަށް ގުރާބުތަކަކާއިގެން
ވަޑައިގެންނެވި އެވެ. ނަތީޖާއަކަށްވީ އަނެއްކާ ވެސް ވަރުގަދަ ހަނގުރާމައެއް
ހިނގުމެވެ. އެފަހަރު މާލެއަށް ފައިބާ ވަޑައިގެންނެވުނު ކަމުގައި ވެސް ބުނެވެއެވެ.
ނަމަވެސް މާފަންނު ދޮރޯށި ހިފަހައްޓާލި ހިތްވަރުގަދަ ފަހުލަވާނުންގެ ކޮޅެއްގެ
ހިތްވަރާއި ހިތްމަތުން ދުޝްމިނުންގެ މީހުން އެހިސާބުގައި މަޑުކޮށްލައިފި އެވެ. އޭގެ
ފަހުން މާލެއިން އާ ލަސްކަރެއް ނިކުމެ، އިބްރާހީމް ރަދުންގެ ލަސްކަރު ފަހަތަށް
ޖައްސާލައި، ދެރަކޮށްލައިފި އެވެ. ނަމަވެސް އިބްރާހީމް ރަދުންނާއި، ލަސްކަރުގެ
ވަރަށް ގިނަ މީހުން ސަލާމަތްވެގެން އެނބުރި އިންޑިޔާއަށް ވާޞިލް ވިއެވެ. އޭގެ
ފަހުން ވެސް 3 އަހަރު ވަންދެން ސުލްޠާން ފާރޫޤް ޝިޔާރުގެ ގަނޑުވަރުގައި އިބްރާހީމް
ރަދުން އުޅުއްވި ކަމުގައި ބުނެވެއެވެ.



https://dv.wikipedia.org/wiki/%DE%90%DE%AA%DE%8D%DE%B0%DE%A0%DE%A7%DE%82%DE%B0_%DE%87%DE%A8%DE%84%DE%B0%DE%83%DE%A7%DE%80%DE%A9%DE%89%DE%B0_%DE%87%DE%A8%DE%90%DE%B0%DE%86%DE%A6%DE%82%DE%B0%DE%8B%DE%A6%DE%83%DE%AA_(%DE%8B%DE%AC%DE%88%DE%A6%DE%82%DE%A6)

ސުލްޠާން އިބްރާހީމް އިސްކަންދަރު (ދެވަނަ) އަކީ މީލާދީން 1720 ން 1750 އަށް
ދިވެހިރާއްޖޭގައި ރަސްކަން ކުރެއްވި ރަދުންނެވެ. މިރަދުން މަޝްހޫރު ވެފައިވަނީ
އިބްރާހީމް ރަސްގެފާނު ގެ ނަންފުޅުންނެވެ.

ސުލްޠާން އިބްރާހީމް އިސްކަންދަރު (ދެވަނަ) ގެ ބައްޕާފުޅަކީ އައްސުލްޠާން
މުޡައްފަރު މުޙައްމަދު ޢިމާދުއްދީން (ދެވަނަ) އެވެ. ބައެއް ލިޔުންތަކުގައި
އައްސުލްޠާން މުޙައްމަދު ޢިމާދުއްދީންގެ ދަރިކަލެއް ކަމަށް ލިޔެފައި ވެއެވެ.
މިގޮތަށް ލިޔެފައިވަނީ މުޙައްމަދު އަމީން ލިޔުއްވި ތަންގީހު ކުރެވުނު ދިވެހި
ރާއްޖޭގެ ތާރީޚްގެ ތަންތަންކޮޅު މިފޮތުގައެވެ. ކޮއްކޯފުޅަކީ ޢަލީ ފާށަނާ ކިލެގެ
ފާނު އެވެ. މިއަލީ ފާށަނާ ކިލެގެފާނަކީ އިބްރާހީމް އިސްކަންދަރު (ދެވަނަ)
އަވަހާރަވުމުން ދިވެހިރާއްޖޭގެ ތަޚްތަށް އިސްވެ ވަޑައިގެންނެވި ސުލްޠާން މުކައްރަމް
މުޙައްމަދު ޢިމާދުއްދީނު (ތިންވަނަ) ނުވަތަ ކޮރު ބަންޑާރައިންނެވެ. އަންހެން
ކޮއްކޯފުޅަކީ ކަނބާ ޢާއިޝާ އެވެ. އިބްރާހީމް އިސްކަންދަރު، ކޮރު ބަންޑާރައިން، އަދި
ކަނބާ ޢާއިޝާ މި 3 ބޭފުޅުންގެ މަންމާފުޅަކީ ގޮއިދޫ ޢަލީ ދޮށިމޭނާ ތަކުރުފާނުގެ
އައިމިނާ ކަނބައިދި ކިލެގެފާނު އެވެ.



https://dv.wikipedia.org/wiki/%DE%90%DE%AA%DE%8D%DE%B0%DE%A0%DE%A7%DE%82%DE%B0_%DE%87%DE%A8%DE%84%DE%B0%DE%83%DE%A7%DE%80%DE%A9%DE%89%DE%B0

ސުލްޠާން އިބްރާހީމް އަކީ ދެފަހަރެއްގެ މަތީން ދިވެހި ރަސްކަމުގެ ތަޚްތުގައި ރެދަލި
ކުރެއްވި ރަސްކަލެކެވެ. އެގޮތުން ސުލްޠާން އިބްރާހީމް ފުރަތަމަ ރަސްކަންކުރެއްވީ
މީލާދީން 1397 ން 1398 އަށެވެ. އެއީ ހިޖުރައިން 800 ވަނަ އަހަރުގައެވެ. ފުރަތަމަ
ފަހަރު ރަސްކަމަށް އިސްވެ ވަޑައިގަތި ހިޖުރައިން 800 ވަނަ އަހަރުއެވެ.

ސުލްޠާން އިބްރާހީމް ފުރަތަމަ ފަހަރު ރަސްކަމަށް އިސްވުމަށްފަހު، ރަސްކަން
ކުރައްވާތާ 4 މަސްވީތަނާ އޭނާގެ ބޮޑު ބޭބެ ސުލްޠާން ޙުސައިން މީނާގެ އަތްޕުޅުން
ރަސްކަން ދަމައިގަންނަވައިފި އެވެ. މިކަން ހިނގީ ހިޖުރައިން 800 ވަނަ އަހަރު
ގައެވެ.

އައްސުލްޠާން އިބްރާހީމް ސިރީ ދަންމަރު ވީރު މަހާރަދުންނަކީ އައްސުލްޠާން
ޙަސަން(ސުލްޠާން ޙަސަން އަލްހިލާލީ)ގެ ދަރިކަލެކެވެ. އައްސުލްޠާން އިބްރާހީމް
އަވަހާރަވީ ހިޖުރައިން 822 ވަނަ އަހަރު ގައެވެ.



https://dv.wikipedia.org/wiki/%DE%90%DE%AA%DE%8D%DE%B0%DE%A0%DE%A7%DE%82%DE%B0_%DE%87%DE%A6%DE%84%DE%AB%DE%84%DE%A6%DE%86%DE%AA%DE%83%DE%AA_(%DE%8B%DE%AC%DE%88%DE%A6%DE%82%DE%A6)

ސުލްޠާން އަބޫބަކުރު (ދެވަނަ) އަކީ މީލާދީން 1554 ން 1554 އަށް ދިވެހިރާއްޖޭގެ
ރަސްކަން ކުރެއްވި ރަދުންނެވެ. އެއީ ހިޖުރައިން 962 ވަނަ އަހަރު އެވެ. މިރަދުން
ރަސްކަމަށް އިސްވެ ވަޑައިގަތި ހިޖުރައިން 962 ވަނަ އަހަރުއެވެ.

އައްސުލްޠާން އަބޫބަކުރު (ދެވަނަ) ސިރީ އަސާލީސް ލޯކަ މަހާރަދުންނަކީ އިބްރާހީމް
ފާށަނާ ކިލެގެގެ ސަންފާ ދިޔޯއާއި ކައިވެނި ބައްލަވައިގެން، ލިބިވަޑައިގަތް
ދަރިކަލެކެވެ. މިރަދުން ރަސްކަމަށް އިސްވެ ވަޑައިގަތި ހިޖުރައިން 962 ވަނަ
އަހަރުއެވެ. އެއީ ސުލްޠާން ޙަސަން (ނުވަވަނަ) ރަސްކަން ދޫކޮށްލެވިތާ 4 އަހަރު
ފަހުންނެވެ.

ސުލްޠާން ޙަސަން (ނުވަވަނަ) ރަސްކަން ދޫކޮށްލެއްވުމަށްފަހު ފާއިތުވި 4 އަހަރު
ވެގެންގޮސްފައިވަނީ ދައުލަތުގެ ކަންތައްތަކުގައި އެއްވެސް އިންތިޒާމެއް ނެތް
އަހަރުތަކެއްގެ ގޮތުގައެވެ. ސުލްޠާން އަބޫބަކުރު (ދެވަނަ) ރަސްކަމަށް
އިސްވެވަޑައިގަތުމަށްފަހު، ދައުލަތުގެ ކަންތައްތައް ހިންގުމަށް އިންތިޒާމެއް
ގެނެވޭތޯ މަސައްކަތް ފެއްޓެވިއެވެ. ނަމަވެސް އޭނާގެ މަސައްކަތް
ނުނިމިއުޅުއްވަނިކޮށް ފިތުނަވެރި ބައެއްގެ ރޭވުމުން އޭނާގެ ހަށިކޮޅާއި ފުރާނަ
ވަކިކޮށްލައިފި އެވެ. ބުނެވެނީ މިދެންނެވި ބަޔަކާއި ހަނގުރާމަކުރައްވަނިކޮށް
ސުލްޠާން އަބޫބަކުރު (ދެވަނަ) ޝަހީދުވެ ވަޑައިގެންނެވީ ކަމުގައެވެ.



https://dv.wikipedia.org/wiki/%DE%90%DE%AA%DE%8D%DE%B0%DE%A0%DE%A7%DE%82%DE%B0_%DE%86%DE%A6%DE%85%DE%AA_%DE%89%DE%AA%DE%99%DE%A6%DE%87%DE%B0%DE%89%DE%A6%DE%8B%DE%AA

ސުލްޠާން ކަޅު މުޙައްމަދު އަކީ 3 ފަހަރެއްގެ މަތީން ދިވެހި ރަސްކަމުގެ ތަޚްތުގައި
ރެދަލި ކުރެއްވި ބޭފުޅެކެވެ. ސުލްޠާން ކަޅު މުޙައްމަދު ސިރީ ދަންމަރު ބަވަނަ މަހާ
ރަދުންނަކީ ޢުމަރު ރަސްގެފާނު ނުވަތަ ސުލްޠާން ޢުމަރު (ދެވަނަ) ގެ ދަރިކަލެކެވެ.

ސުލްޠާން ކަޅު މުޙައްމަދު ފުރަތަމަ ފަހަރު ދިވެހިރާއްޖޭގެ ރަސްކަން ކުރެއްވީ
މީލާދީން 1491 ން 1492 އަށެވެ. އެއީ ހިޖުރައިން 897 ވަނަ އަހަރު އެވެ. ފުރަތަމަ
ރަސްކަމަށް އިސްވެ ވަޑައިގަތީ ހިޖުރައިން 897 ވަނަ އަހަރު އެވެ. އެފަހަރު ރަސްކަން
ކުރެއްވީ 9 މަސް ދުވަހުގެ މުއްދަތަށެވެ. ފުރަތަމަ ފަހަރު ރަސްކަން ކުރައްވާތާ 9
މަސް ދުވަސް ވީތަނާ މިރަދުންގެ ކޮއްކޯފުޅު ސުލްޠާން ޔޫސުފު (ތިންވަނަ) ރަސްކަމަށް
ވެރިވެ ވަޑައިގެންފި އެވެ. މިކަން ހިނގީ ހިޖުރައިން 897 ވަނަ އަހަރު ގައެވެ.

ސުލްޠާން ކަޅު މުޙައްމަދު ދެވަނަ ފަހަރު ދިވެހިރާއްޖޭގެ ރަސްކަން ކުރެއްވީ މީލާދީން
1495 ން 1510 އަށެވެ. އެއީ ހިޖުރައިން 900 ން 915 އަށެވެ. ދެވަނަ ފަހަރު ރަސްކަމަށް
އިސްވެ ވަޑައިގަތީ ހިޖުރައިން 900 ވަނަ އަހަރު އެވެ. އެފަހަރު ރަސްކަން ކުރެއްވީ 15
އަހަރު ދުވަހުގެ މުއްދަތަށެވެ. ދެވަނަ ފަހަރު ރަސްކަން ކުރައްވާތާ 15 އަހަރުވީތަނާ
މީނާއަށް ބޮޑުބޭބެ ވިދާޅުވާ ކޮއްކޯފުޅު ޙަސަން ރަސްގެފާނު ނުވަތަ ސުލްޠާން ޙަސަން
(ހަތްވަނަ) ރަސްކަމަށް ވެރިވެ ވަޑައިގެންފި އެވެ. މިކަން ހިނގީ ހިޖުރައިން 915 ވަނަ
އަހަރުގައެވެ.

ސުލްޠާން ކަޅު މުޙައްމަދު 3 ފަހަރުގެ މަތީން 32 އަހަރާއި 9 މަސް ދުވަހު
ދިވެހިރާއްޖޭގެ ރަސްކަން ކުރެއްވި އެވެ. ކަޅު މުޙައްމަދު ރަސްގެފާނު އަކީ
މަކަރުވެރި އަނިޔާވެރި ރަސްކަލެކެވެ. ބަޔާންކުރެވުނު ދިގު މުއްދަތުގައި މިރަދުން
ރަސްކަންކުރެއްވީ ދަގަނޑު އަތްޕުޅަކުން ނެވެ.

ސުލްޠާން ކަޅު މުޙައްމަދު ގެ ރަސްކަމުގެ ދެވަނަ ދައުރުގައި 8 ޖުލައި 1497 ގައި
ޕޯޗުގީޒުން އިންޑިޔާ ކަނޑު ފަތަހަ ކުރުމަށާއި، އިންޑިޔާގެ އައްސޭރިއަށް ވެރިވުމަށް
ވަސްކޮޑި ގަމާ ފޮނުވައި، އޭނާ އިންޑިޔާ އައެވެ. ހަމަ މިރަދުންގެ ރަސްކަމުގެ ދެވަނަ
ދައުރުގައި މީލާދީން 1501 ގައި ޕޯޗުގީޒުންގެ ސަރުކާރުގެ އިސް އޮފިސަރެއް ކަމުގައިވާ
ދުވާޓޭ ބަރަބޯސާ ދިވެހިރާއްޖެ އަށް ޒިޔާރަތްކުރި އެވެ.

ސުލްޠާން ކަޅު މުޙައްމަދު ގެ ދެވަނަ ދައުރުގައި މީލާދީން 1502 ގައި ޕޯޗުގީޒުންގެ
ހަނގުރާމަ މަތީ އުޅަނދެއްގެ ވެރިޔަކަށް ހުންނެވި، ވިންސެންޓް ސޮޑްރޭ ރާއްޖޭގެ
ވިޔާފަރި އޮޑިތަކެއް އަތުލައިގެން އޭގައި ހުރި ވިޔަފާރި މުދާތައް ފޭރުނެވެ.

ސުލްޠާން ކަޅު މުޙައްމަދު ރަސްކަމުގެ ދެވަނަ ދައުރުގައި މީލާދީން 1505 ގައި
ޕޯޗުގީޒުންގެ 4 އުޅަނދުގައި 300 ސިފައިން ގޮވައިގެން ޑޮންލޮރެންސޯޑި އަލްމޭޑާ
ދިވެހިރާއްޖެ ހިފުމަށް ގޯވާއިން ފުރައިގެން ދަތުރުކުރިއެވެ. މިދަތުރުގައި މޫސުމް
ގޯސްވެ، ކަނޑުގެ އޮއިބާރު ކަމުން ޕޯޗުގީޒުންގެ އުޅަނދުތައް ބެހިގެން ދިޔައީ
ސްރީލަންކާގެ ގާލީ އަށެވެ. އެއަށްފަހު އެތަނުގައި ޕޯޗުގީޒުންގެ ބާރު ހިގަން
ފެށިއެވެ.

ސުލްޠާން ކަޅު މުޙައްމަދު ރަސްކަމުގެ ތިންވަނަ ދައުރުގައި ޕޯޗުގީޒުންގެ އިސް
އޮފިސަރެއް ކަމަށްވާ ޑޮމް ޕިޔަރެސް ޕޯޗުގީޒު ސަރުކާރަށް ދިވެހިރާއްޖޭގެ
މުހިއްމުކަން ރިޕޯޓަކުން ހުށަހެޅިއެވެ. ހަމަ މިދުވަސްވަރުގެ ތެރޭގައި މީލާދީން 1517
ވަނަ އަހަރު ޕޯޗުގީޒު ސަރުކާރުގެ ސަފީރެއްގެ ގޮތުގައި ރާއްޖޭގައި ހުރި ޖޯޑޯ
ސިލްވީރާ ބަންގާޅު ރަސްގެފާނު އައްސުލްޠާން އަލާޢުއްދީނު ޙުސައިން ޝާހު ގެ އަރިހަށް
ބަދަލު ކުރެވުނެވެ. ހަމަ އެއަހަރު ޕޯޗުގީޒު މީހެއް ކަމުގައިވާ ޖެރޯނީ ނިސް ޑިސޯސާ
ރާއްޖޭގެ ރަށްތަކަށް އަރައި ފޭރުމުގެ ޢަމަލުތަކެއް ހިންގިއެވެ. ހަމަ އެއަހަރު
ޖުވާޑިޔޯ ނުވާ ރާއްޖެ އައެވެ.

ސުލްޠާން ކަޅު މުޙައްމަދު ރަސްގެފާނުގެ ތިންވަނަ ދައުރުގައި މީލާދީން 1518 ވަނަ
އަހަރު ޖުވާގޯ މެސްޗިރާ ޑިން ހިރޯ ޕޯޗުގީޒުންގެ ފަރާތުން ދިވެހިރާއްޖެ އައިސް
ކިއްލާ އަކާއި ވިޔަފާރި މަރުކަޒެއް ހަދަން މަސައްކަތް ކުރިއެވެ. ކަޅު މުޙައްމަދު
ރަސްގެފާނު އާއި މީނާއާއި ދެމެދު ދެބަސްވުން ތަކެއް ހިނގައި، މަލާބާރު ރަސްގެފާނު (
ޢަލީ ރާޖާ ) ގެ އެހީތެރިކަމަށް އެދުމުން، އެރަސްގެފާނު އުޅަނދެއްގައި 12
ފަހުލަވާނުން ފޮނުއްވިއެވެ. އެބައިމީހުން އައިސް މާލޭގައި ތިބި ޕޯޗުގީޒުން މަރައި
އެބައިމީހުންގެ މުދާތައް ފޭރުމަށްފަހު އެބުރި ރަށަށް ދިޔައީ އެވެ.



https://dv.wikipedia.org/wiki/%DE%90%DE%AA%DE%8D%DE%B0%DE%A0%DE%A7%DE%82%DE%B0_%DE%82%DE%A6%DE%82%DE%B0%DE%82%DE%AD%DE%82%DE%8E%DE%AD_%DE%86%DE%A6%DE%8D%DE%A6%DE%89%DE%A8%DE%82%DE%B0%DE%96%DE%A7_(%DE%8B%DE%AC%DE%88%DE%A6%DE%82%DE%A6)

ސުލްޠާން ކެއިމި ކަލަމިންޖާ އަކީ މީލާދީން 1267 ން 1269 އަށް ދިވެހިރާއްޖޭގެ
ރަސްކަން ކުރެއްވި ރަދުންނެވެ. އެއީ ހިޖުރައިން 666 ން 667 އަށެވެ. މިރަދުން
ރަސްކަމަށް އިސްވެ ވަޑައިގަތީ ހިޖުރައިން 666 ވަނަ އަހަރު އެވެ. ސުލްޠާން ކެއިމި
ކަލަމިންޖާ ރަސްކަމަށް އިސްވެވަޑައިގަތީ ސުލްޠާން އަލީ ކަލަމިންޖާ (ދެވަނަ)
އަވަހާރަ ވުމުންނެވެ. ބައެއް ލިޔުންތަކުގައި މިރަދުންގެ ނަންފުޅުގެ ގޮތުގައި
ސުލްޠާން ކެއިމި ކަލަމިންޖާ ލިޔެފައިވީ ނަމަވެސް، އަނެއްބައި ލިޔުންތަކުގައި ވަނީ
މިރަދުންގެ ނަންފުޅެއް ތާރީޚަކުން އެނގޭކަށް ނެތް ކަމަށެވެ. މިރަދުންގެ ކޮލީ
ނަންފުޅަކީ ސިރީ މަދީނީ ސުވަރަ މަހާރަދުންނެވެ. އެރަދުންގެ މައިކަނބަލަކީ ވެސް
ފަތަހިރިޔާ މާވާ ކިލެގެގެ ދަރިކަނބަލުން އައިދަގެ މާވާކިލެގެ އެވެ. މިރަދުން 9 މަސް
ވާންދެން ދިވެހިރާއްޖޭގެ ރަސްކަން ކުރެއްވިއެވެ. އަވަހާރަވީ ހިޖުރައިން 667 ވަނަ
އަހަރު އެވެ.



https://dv.wikipedia.org/wiki/%DE%90%DE%AA%DE%8D%DE%B0%DE%A0%DE%A7%DE%82%DE%B0_%DE%80%DE%AA%DE%8B%DE%AC%DE%87%DE%A8_%DE%86%DE%A6%DE%8D%DE%A6%DE%89%DE%A8%DE%82%DE%B0%DE%96%DE%A7

ސުލްޠާން ހުދެއި ކަލަމިންޖާ އަކީ މީލާދީން 1258 ން 1264 އަށް ދިވެހިރާއްޖޭގެ
ރަސްކަން ކުރެއްވި ރަދުންނެވެ. އެއީ ހިޖުރައިން 655ން 662 އަށެވެ. ރަސްކަމަށް
އިސްވެ ވަޑައިގަތީ ހިޖުރައިން 655 ވަނަ އަހަރު އެވެ. ސުލްޠާން ހުދެއި ކަލަމިންޖާ
ރަސްކަމަށް އިސްވެވަޑައިގަތީ ސުލްޠާން ވައްލާ ދިއޯ ކަލަމިންޖާ އަވަހާރަވުމުންނެވެ.
މިރަދުންގެ ބައްޕާފުޅުގެ ނަންފުޅެއް ތާރީޚަކުން އެނގޭކަށް ނެތެވެ. މިރަދުންގެ ކޮލީ
ނަންފުޅަކީ، ސިރީ ވީރު އަބާރަނަ މަހާރަދުންނެވެ. މިރަދުންގެ މައިކަނބަލަކީ ހިރިޔާ
މާވާކިލެގެއެވެ. މިކަމަނާ އަކީ ފަތަހިރިޔާ މާވާކިލެގެގެ ބެއިފުޅެކެވެ. މި ރަދުން 7
އަހަރުވާންދެން ދިވެހިރާއްޖޭގައި ރަސްކަން ކުރެއްވިއެވެ. އަވަހާރަވީ ހިޖުރައިން 662
ވަނަ އަހަރު އެވެ.



https://dv.wikipedia.org/wiki/%DE%90%DE%AA%DE%8D%DE%B0%DE%A0%DE%A7%DE%82%DE%A7_%DE%83%DE%A7%DE%8B%DE%A6%DE%8A%DE%A6%DE%8C%DE%A8%DE%86%DE%A8%DE%8D%DE%AC%DE%8E%DE%AC

ސުލްޠާނާ ރާދަފަތިކިލެގެ އަކީ މީލާދީން 1379 ން 1381 އަށް ދިވެހިރާއްޖޭގައި
ރަސްކަން ކުރެއްވި ރަނިންނެވެ. މިރަނިން ރަނިކަމަށް އިސްވެ ވަޑައިގަތީ ހިޖުރައިން
782 ވަނަ އަހަރު އެވެ. މިރަނިންގެ ފުރިހަމަ ނަންފުޅަކީ އައްސުލްޠާނާ ފާތިމަތު
ރާދަފަތި ކަނބައިދި، ކިލެގެ، ސިރީ ސުވަމަ އަބާރަނަ މަހާ ރެހެންދި އެވެ.

ސުލްޠާނާ ރާދަފަތިކިލެގެ އަކީ ސުލްޠާން ޖަލާލުއްދީނު ޢުމަރުވީރު ރަދުންގެ ދެވަނަ
ދަރިކަނބަލުންނެވެ. ސުލްޠާނާ ޚަދީޖާ ރެހެންދި ކަނބައިދިކިލެގެ އާއި އެއްބައްޕާފުޅު
ބޭފުޅެއް މެއެވެ. ސުލްޠާނާ ރާދަފަތިކިލެގެ ފިރިކަލުންނަކީ ކުރަދު ދަންނަ މުޙައްމަދު
ތަކުރުފާނު އެވެ.



https://dv.wikipedia.org/wiki/%DE%90%DE%AA%DE%83%DE%A8%DE%8D%DE%A6%DE%82%DE%B0%DE%86%DE%A7

ސިރީ ލަންކާ އަކީ ބައްރެ ސަޣީރު (އިންޑިއަން ސަބްކޮންޓިނެންޓް) އިރުދެކުނު
އައްސޭރީގައި ހިންދުސްތާނުގެ ދެކުނުން ގާތްގަނޑަކަށް 30 ކިލޯމިޓަރު ގައި އޮތް
ގައުމެކެވެ. 1972 ވަނަ އަހަރު ސިރީ ލަންކާގެ ނަން "ފްރީ ސޮވެރައިން އެންޑް
އިންޑެޕެންޑެންޓް ރިޕަބްލިކް އޮފް ސްރީ ލަންކާ" އަށް ބަދަލު ކުރެވުނެވެ. 1978 ވަނަ
އަހަރު ސިރީ ލަންކާގެ ނަން "ޑިމޮކްރެޓިކް ސޯޝަލިސްޓް ރިޕަބްލިކް އޮފް ސްރީ ލަންކާ"
ގެ ނަމަށް ބަދަލު ކުރެވުނެވެ. 1972 ވަނަ އަހަރުގެ ކުރީން ތަފާތު ނަންނަމުން ސިރީ
ލަންކާ ފާހަގަ ކުރެވިފައިވެއެވެ. މީގެ ތެރެއިން އެންމެ މައްޝޫރު ނަމަކީ "ސިލޯން"
މިނަމެވެ.

އޮޅުދޫ ކަރައިގެ ބަރުލަމާނަށް މީހުން އިންތިޚާބު ކުރަނީވެސް ކޮންމެ 6 އަހަރުން އެއް
ފަހަރު އެވެ. އިންތިޚާބުގައި ކޮންމެ ހިސާބަކުން އެންމެ ގިނަ ވޯޓް ހޯދާ ޕާޓީ އަކަށް
ބޯނަސް ޝީޓެއް ބަރުލަމާނުން ލިބެއެވެ. ބަރުލަމާން އެކުލެވޭތާ އެއް އަހަރު
ވުމަށްފަހު ބޭނުން ވެއްޖެ ހިނދެއްގައި ބަރުލަމާން އުވާލުމުގެ އިޚްތިޔާރު ރައީސަށް
ލިބިގެން ވެއެވެ.

އޮޅުދޫ ކަރައިގެ ހުޅަގު ދެކުނާއި، ފަރުބަދަ ތައް އެކުލެވޭ ހިސާބަށް ތެތް ހިސާބު
ނުވަތަ ވެޓް ޒޯންގެ ނަމުން މުޚާތަބު ކުރެވެއެވެ. މިހިސާބަށް އަހަރަކު ގާތްގަނޑަކަށް
2500 މިލިމީޓަރުގެ ވާރޭ ވެހޭ ކަމަށް ރިކޯޑްތަކުން ދައްކައެވެ. އިރުދެކުނާއި،
އިރުމަތި އަދި އުތުރުގެ ހިސާބުތަކަށް ހަނަފަސް ހިސާބު ނުވަތަ ޑްރައި ޒޯންގެ ނަމުން
މުޚާތަބު ކުރެވެއެވެ. މިހިސާބަށް ގާތްގަނޑަކަށް އަހަރަކު 1900-1200 އާއި ދެމެދުގެ
މިލިމީޓަރުގެ ވާރޭ ވެހޭކަމަށް ރިކޯޑްތަކުން ދައްކައެވެ. މިހިސާބުތަކަށް ޢާއްމުކޮށް
ވާރޭ ވެހެނީ އޮކްޓޯބަރުން ފެށިގެން ޖެނުއަރީ މަހާއި ދެމެދުގައެވެ.

ތަފާތު ދީންތަކުގެ މީހުން އޮޅުދޫ ކަރައިގައި އުޅެއެވެ. ގާތްގަނޑަކަށް 76.7
އިންސައްތަ މީހުންނަކީ ބުދު ދީނުގެ އަހުލު ވެރިންނެވެ. ސްރީ ޑަލާޑާ މަލިގާވާ ނުވަތަ
ދަތުގެ ބުދު ފައްޅި އަކީ އޮޅުދޫ ކަރައިގައި ހުރި ބުދު ދީނުގެ އެންމެ ބޮޑު ނުވަތަ
މައި ބުދު ފައްޅި އެވެ. އާބާދީގެ 7.9 އިންސައްތަ ހިންދީ ދީން އިޚްތިޔާރު
ކޮށްފައިވާއިރު 7 އިންސައްތަ ޙިއްޞާ ކުރަނީ މަޞީޙީންނެވެ. އޮޅުދޫ ކަރައިގެ އާބާދީގެ
8.5 އިންސައްތަ އަކީ މުސްލިމުންނެވެ.

އޮޅުދޫ ކަރައިގެ ގައުމީ ރޭޑިޔޯ ރޭޑިޔޯ ސިލޯން އަކީ އޭޝިޔާގައި ހުރި އެންމެ ދުވަސްވީ
ރޭޑިޔޯ ސްޓޭޝަނެވެ. މިތަން އުފައްދާފައިވަނީ 1923 ވަނަ އަހަރު އެޑްވަރޑް ހާރޕަރ
އެވެ. އޭޝިޔާގެ އެންމެ މަޝްހޫރު އެއް ރޭޑިޔޯ ރޭޑިޔޯ ސިލޯންގެ ޕްރޮގްރާމްތައް
އަވަށްޓެރި ގައުމު ތަކަށް ވެސް ލިބެއެވެ. މިއަދު ރޭޑިޔޯ ސިލޯން ހިންގަނީ
ސްރީލަންކަން ބްރޯޑްކާސްޓިންގ ކޯޕަރޭޝަން ގެ ފަރާތުންނެވެ. ރޭޑިޔޯ ސިލޯން ދުރަށް
ފޮނުވޭ ބަސްތަކުގެ ތެރޭގައި ސިންހަޅަ، ތަމަޅަ، ހިންދީ އަދި އިގިރޭސި ހިމެނެއެވެ.

އޮޅުދޫ ކަރައިގެ ލިޔަން ކިޔަން ދަންނަ މީހުންގެ ނިސްބަތަކީ 96 އިންސައްތަ އެވެ.
މީގެ ތެރެއިން 66 އިންސައްތަ މީހުންނަކީ ސާނަވީ ތަޢުލީމު ފުރިހަމަކޮށްފައިވާ
މީހުންނެވެ. ދެކުނު އޭޝިޔާގައި ލިޔަންކިޔަން ދަންނަ މީހުންގެ ނިސްބަތް އެންމެ މަތީ
އޮޅުދޫ ކަރައިގައެވެ. ސުކޫލަށް ވަންނަ 90 އިންސައްތަ ކުދިން ސުކޫލް ތައުލީމީ
މަރުޙަލާގައި ހިމެނޭ 9 އަހަރުގެ ކިޔެވުން ފުރިހަމަ ކުރާކަމަށް ތަފާތު ހިސާބުތައް
ދައްކައެވެ. މިއީ 1938 ވަނަ އަހަރު އޭރުގެ ތަޢުލީމާ ބެހޭ ވަޒީރު ޑރ. ސީސީ ޑަބްލިޔޫ
ކަންނަގާރާ ފައްޓަވައިދެއްވި މިނިވަން ތަޢުލީމީ ނިޒާމްގެ ނަތީޖާ ކަމަށް ގިނަބަޔަކު
ދެކެއެވެ.

މރ ކަންނަގާރާ ވަނީ އޮޅުދޫ ކަރައިގެ އެކި ހިސާބު ތަކުގެ ރަށްފުށުގައި ގްރޭޓް
ސެންޓްރަލް ސުކޫލްގެ ނަމުގައި ސުކޫލްތައް އުފައްދައި ކިޔަވައި ދިނުމުގެ މަސައްކަތް
ފަށައިފައެވެ. ފާއިތުވި އަހަރުތަކުގެ ތެރޭގައި އޮޅުދޫ ކަރައިގެ އެކި ހިސާބުތަކުގައި
އަމިއްލަ އަދި އިންޓަނޭޝަނަލް މަދަރުސާތައް ވަނީ ގާއިމްކޮށްފައެވެ. އެންމެ ޢާއްމު
ތަޢުލީމީ ޕްރޮގްރާމް ތަކުގެ ތެރޭގައި ޖީސީއެސްއީ އަދި އިންޓަނޭޝަނަލް ބެކްލޮރޭޓް
ފަދަ ޕްރޮގްރާމްތައް ހިމެނެއެވެ.



https://dv.wikipedia.org/wiki/%DE%90%DE%A8%DE%90%DE%B0%DE%93%DE%AE%DE%8D%DE%A8%DE%86%DE%B0_%DE%95%DE%B0%DE%83%DE%AC%DE%9D%DE%A6%DE%83%DE%AA

ސިސްޓޮލިކް ޕްރެޝަރު(އިނގިރޭސި ބަހުން: Systolic Pressure) އަކީ ހިތް
ކޮންޓްރެކްޓް(އިނގިރޭސި ބަހުން: Contraction) ވާއިރު އާޓަރީގެ ތެރޭގައި ލޭދައުރުވާ
ބާރުމިނެވެ. ނުވަތަ އާޓަރީގެ ތެރޭގައި ހުންނަ ލޭގެ ޕްރެޝަރެވެ.އެހެން ގޮތަކަށް
ބުނާނަމަ މިއީ ހިތުން ލޭ ފޮނުވައިދިނުމުން އާޓަރީ ތެރޭގައި ލޭދައުރުވާ ބާރުމިން
ނުވަތަ އާޓަރީ ތެރޭގައި އުފެދޭ ޕްރެޝަރު އެވެ. ލޭގެ ޕްރެޝަރު ބަލާއިރު މަތީގައި
އިންނަ ޢަދަދަކީ ސިސްޓޮލިކް ޕްރެޝަރު ހުންނަ ވަރެވެ. އާންމު ގޮތެއްގައި އެއީ 120
މިލިމީޓަރު މާކަރީ އެވެ. ލޭމައްޗަށްދިއުން މެދުވެރިވެފައި ވާނަމަ ސިސްޓޮލިކް
ޕްރެޝަރު ހުންނާނީ 140 މިލިމީޓަރު މާކަރީ އަށްވުރެ މަތީގައެވެ.

ހިތުން އެއޯޓާ އަދި ޕަލްމޮނަރީ އާޓަރީ އަށް ލޭ ފޮނުވާލަނީ ހިތް ކޮންޓްރެކްޓް
ވުމުންނެވެ. އެހެން ކަމުން ލޭގެ ޕްރެޝަރު މަތިވާނީ ހިތުން ހަށިގަނޑުގެ ބައިތަކަށް
ލޭފޮނުވާލާ ހިނދުގައެވެ.



https://dv.wikipedia.org/wiki/%DE%90%DE%A8%DE%83%DE%A9_%DE%8D%DE%A6%DE%82%DE%B0%DE%86%DE%A7

ސިރީ ލަންކާ އަކީ ބައްރެ ސަޣީރު (އިންޑިއަން ސަބްކޮންޓިނެންޓް) އިރުދެކުނު
އައްސޭރީގައި ހިންދުސްތާނުގެ ދެކުނުން ގާތްގަނޑަކަށް 30 ކިލޯމިޓަރު ގައި އޮތް
ގައުމެކެވެ. 1972 ވަނަ އަހަރު ސިރީ ލަންކާގެ ނަން "ފްރީ ސޮވެރައިން އެންޑް
އިންޑެޕެންޑެންޓް ރިޕަބްލިކް އޮފް ސްރީ ލަންކާ" އަށް ބަދަލު ކުރެވުނެވެ. 1978 ވަނަ
އަހަރު ސިރީ ލަންކާގެ ނަން "ޑިމޮކްރެޓިކް ސޯޝަލިސްޓް ރިޕަބްލިކް އޮފް ސްރީ ލަންކާ"
ގެ ނަމަށް ބަދަލު ކުރެވުނެވެ. 1972 ވަނަ އަހަރުގެ ކުރީން ތަފާތު ނަންނަމުން ސިރީ
ލަންކާ ފާހަގަ ކުރެވިފައިވެއެވެ. މީގެ ތެރެއިން އެންމެ މައްޝޫރު ނަމަކީ "ސިލޯން"
މިނަމެވެ.

އޮޅުދޫ ކަރައިގެ ބަރުލަމާނަށް މީހުން އިންތިޚާބު ކުރަނީވެސް ކޮންމެ 6 އަހަރުން އެއް
ފަހަރު އެވެ. އިންތިޚާބުގައި ކޮންމެ ހިސާބަކުން އެންމެ ގިނަ ވޯޓް ހޯދާ ޕާޓީ އަކަށް
ބޯނަސް ޝީޓެއް ބަރުލަމާނުން ލިބެއެވެ. ބަރުލަމާން އެކުލެވޭތާ އެއް އަހަރު
ވުމަށްފަހު ބޭނުން ވެއްޖެ ހިނދެއްގައި ބަރުލަމާން އުވާލުމުގެ އިޚްތިޔާރު ރައީސަށް
ލިބިގެން ވެއެވެ.

އޮޅުދޫ ކަރައިގެ ހުޅަގު ދެކުނާއި، ފަރުބަދަ ތައް އެކުލެވޭ ހިސާބަށް ތެތް ހިސާބު
ނުވަތަ ވެޓް ޒޯންގެ ނަމުން މުޚާތަބު ކުރެވެއެވެ. މިހިސާބަށް އަހަރަކު ގާތްގަނޑަކަށް
2500 މިލިމީޓަރުގެ ވާރޭ ވެހޭ ކަމަށް ރިކޯޑްތަކުން ދައްކައެވެ. އިރުދެކުނާއި،
އިރުމަތި އަދި އުތުރުގެ ހިސާބުތަކަށް ހަނަފަސް ހިސާބު ނުވަތަ ޑްރައި ޒޯންގެ ނަމުން
މުޚާތަބު ކުރެވެއެވެ. މިހިސާބަށް ގާތްގަނޑަކަށް އަހަރަކު 1900-1200 އާއި ދެމެދުގެ
މިލިމީޓަރުގެ ވާރޭ ވެހޭކަމަށް ރިކޯޑްތަކުން ދައްކައެވެ. މިހިސާބުތަކަށް ޢާއްމުކޮށް
ވާރޭ ވެހެނީ އޮކްޓޯބަރުން ފެށިގެން ޖެނުއަރީ މަހާއި ދެމެދުގައެވެ.

ތަފާތު ދީންތަކުގެ މީހުން އޮޅުދޫ ކަރައިގައި އުޅެއެވެ. ގާތްގަނޑަކަށް 76.7
އިންސައްތަ މީހުންނަކީ ބުދު ދީނުގެ އަހުލު ވެރިންނެވެ. ސްރީ ޑަލާޑާ މަލިގާވާ ނުވަތަ
ދަތުގެ ބުދު ފައްޅި އަކީ އޮޅުދޫ ކަރައިގައި ހުރި ބުދު ދީނުގެ އެންމެ ބޮޑު ނުވަތަ
މައި ބުދު ފައްޅި އެވެ. އާބާދީގެ 7.9 އިންސައްތަ ހިންދީ ދީން އިޚްތިޔާރު
ކޮށްފައިވާއިރު 7 އިންސައްތަ ޙިއްޞާ ކުރަނީ މަޞީޙީންނެވެ. އޮޅުދޫ ކަރައިގެ އާބާދީގެ
8.5 އިންސައްތަ އަކީ މުސްލިމުންނެވެ.

އޮޅުދޫ ކަރައިގެ ގައުމީ ރޭޑިޔޯ ރޭޑިޔޯ ސިލޯން އަކީ އޭޝިޔާގައި ހުރި އެންމެ ދުވަސްވީ
ރޭޑިޔޯ ސްޓޭޝަނެވެ. މިތަން އުފައްދާފައިވަނީ 1923 ވަނަ އަހަރު އެޑްވަރޑް ހާރޕަރ
އެވެ. އޭޝިޔާގެ އެންމެ މަޝްހޫރު އެއް ރޭޑިޔޯ ރޭޑިޔޯ ސިލޯންގެ ޕްރޮގްރާމްތައް
އަވަށްޓެރި ގައުމު ތަކަށް ވެސް ލިބެއެވެ. މިއަދު ރޭޑިޔޯ ސިލޯން ހިންގަނީ
ސްރީލަންކަން ބްރޯޑްކާސްޓިންގ ކޯޕަރޭޝަން ގެ ފަރާތުންނެވެ. ރޭޑިޔޯ ސިލޯން ދުރަށް
ފޮނުވޭ ބަސްތަކުގެ ތެރޭގައި ސިންހަޅަ، ތަމަޅަ، ހިންދީ އަދި އިގިރޭސި ހިމެނެއެވެ.

އޮޅުދޫ ކަރައިގެ ލިޔަން ކިޔަން ދަންނަ މީހުންގެ ނިސްބަތަކީ 96 އިންސައްތަ އެވެ.
މީގެ ތެރެއިން 66 އިންސައްތަ މީހުންނަކީ ސާނަވީ ތަޢުލީމު ފުރިހަމަކޮށްފައިވާ
މީހުންނެވެ. ދެކުނު އޭޝިޔާގައި ލިޔަންކިޔަން ދަންނަ މީހުންގެ ނިސްބަތް އެންމެ މަތީ
އޮޅުދޫ ކަރައިގައެވެ. ސުކޫލަށް ވަންނަ 90 އިންސައްތަ ކުދިން ސުކޫލް ތައުލީމީ
މަރުޙަލާގައި ހިމެނޭ 9 އަހަރުގެ ކިޔެވުން ފުރިހަމަ ކުރާކަމަށް ތަފާތު ހިސާބުތައް
ދައްކައެވެ. މިއީ 1938 ވަނަ އަހަރު އޭރުގެ ތަޢުލީމާ ބެހޭ ވަޒީރު ޑރ. ސީސީ ޑަބްލިޔޫ
ކަންނަގާރާ ފައްޓަވައިދެއްވި މިނިވަން ތަޢުލީމީ ނިޒާމްގެ ނަތީޖާ ކަމަށް ގިނަބަޔަކު
ދެކެއެވެ.

މރ ކަންނަގާރާ ވަނީ އޮޅުދޫ ކަރައިގެ އެކި ހިސާބު ތަކުގެ ރަށްފުށުގައި ގްރޭޓް
ސެންޓްރަލް ސުކޫލްގެ ނަމުގައި ސުކޫލްތައް އުފައްދައި ކިޔަވައި ދިނުމުގެ މަސައްކަތް
ފަށައިފައެވެ. ފާއިތުވި އަހަރުތަކުގެ ތެރޭގައި އޮޅުދޫ ކަރައިގެ އެކި ހިސާބުތަކުގައި
އަމިއްލަ އަދި އިންޓަނޭޝަނަލް މަދަރުސާތައް ވަނީ ގާއިމްކޮށްފައެވެ. އެންމެ ޢާއްމު
ތަޢުލީމީ ޕްރޮގްރާމް ތަކުގެ ތެރޭގައި ޖީސީއެސްއީ އަދި އިންޓަނޭޝަނަލް ބެކްލޮރޭޓް
ފަދަ ޕްރޮގްރާމްތައް ހިމެނެއެވެ.



https://dv.wikipedia.org/wiki/%DE%90%DE%A6%DE%82%DE%A9_%DE%91%DE%A8%DE%87%DE%AF%DE%8D%DE%B0

ސަނީ ޑިއޯލް ( އުފަންވެފައިވަނީ އޮކްޓޫބަރު 19، 1956 އިންޑިޔާގެ ނިއުދިއްލީ ) އަކީ
ހިންދީ ފިލްމީ ތަރިއެކެވެ. މިއީ ފިލްމީ ތަރި ދަރުމެންދުރާ ޑިއޯލް ގެ ދޮށީ
ފިރިހެންދަރި ފުޅެވެ. އަދި ފިލްމީ ތަރި ބޮބީ ޑިއޯލް އެއްބަނޑު އެއްބަފާ ބޭބެ އެވެ.
އަދި އީޝާ ޑިއޯލް އާއި އަހާނާ ޑިއޯލް ގެ އެއްބަފާ ބޭބެ ވެސް މެއެވެ. ފިލްމީ ތަރި
އަބޭ ޑިއޯލް އަކީ ސަނީގެ ދެބެންގެ ދެދަރި ކޮއްކޮ އެކެވެ. ސަނީ ޑިއޯލް އުފަންވިއިރު
ދީފައިވާ ނަމަކީ އަޖޭ ސިންގ ޑިއޯލް އެވެ. ސަނީ ޑިއޯލްގެ މަންމަ އަކީ ޕްރަކާޝް ކޯރު
އެވެ. ހެމާ މާލިނީ އަކީ ސަނީ ޑިއޯލް ގެ ދޮންމަންމަ އެވެ.

ސަނީ ޑިއޯލް ވަނީ އިގިރޭސި ވިލާތުގެ ބާމިންގ ހާރމް ގައި ހުންނަ އޯލްޑް ވެބް ތިއޭޓަރ
ގައި އެކްޓިންގ އަދި ތިއޭޓަރގެ އިލްމް އުގެނިފައެވެ. ސަނީ ޑިއޯލް ހިންދީ
ފިލްމްތަކަށް ތަޢާރަފްވެގެން އައީ 1983 ވަނަ އަހަރު ނިކުމެފައިވާ ބޭތާބް އިންނެވެ.
މިފިލްމްގައި ސަނީ އާއެކު ހަރަކާތްތެރިވެފައި ވަނީ އަމްރީތާ ސިންގ އެވެ. ސަނީ
ޑިއޯލް ގެ ދިގު ފިލްމީ ޙަޔާތުގައި ވަނީ ކާމިޔާބު އެތައް ފިލްމް ތަކެއް ކުޅެފައެވެ.
ސަނީ ވަނީ އެކްޝަން އަދި ރޮމެންޓިކް ފިލްމްތައް ވެސް ކުޅެފައެވެ. ސަނީ ކުޅެފައިވާ
މަޝްހޫރު އެކްޝަން ފިލްމްތަކުގެ ތެރޭގައި ގާޔަލް، ޓްރައިދޭވް، ވިޝްވަތުމާ،
އިމްތިހާން، ގާތަކް، ޒިއްދީ، ބޯޑަރު، އިންޑިއަން، ބިގް ބްރަދާ، ތީސްރީ އާންކް،
ލަކީރު، ޖޯ ބޯލޭސޭ ނިހާލް، ފަދަ ފިލްމްތައް ހިމެނެއެވެ. ސަނީ ކުޅެފައިވާ މަޝްހޫރު
ލޯބީގެ ރޮމެންޓިކް ފިލްމް ތަކުގެ ތެރޭގައި ޗާލްބާޒް، ދާމިނީ، ޑަރް، ޖީތު، ގަދަރު
އޭކް ޕްރޭމް ކާތާ، ފަދަ ފިލްމްތައް ހިމެނެއެވެ.

1999 ވަނަ އަހަރު ސަނީ ޑިއޯލް ވަނީ ފިލްމެއް ޑައިރެކްޓްކޮށްފައެވެ. 'ދިއްލަގީ
ގެނަން ދީފައިވާ ފިލްމްގައި ހަރަކާތްތެރިވެފައިވަނީ ސަނީ ޑިއޯލްގެ އިތުރުން ކޮއްކޮ
ބޮބީ ޑިއޯލް އަދި އުރުމިލާ މަޓޮދުކަރު އެވެ.

2007 ވަނަ އަހަރު ނިކުތް ފިލްމް އަޕްނޭ ގައި ސަނީ ޑިއޯލް އަދި ކޮއްކޮ ބޮބީ ޑިއޯލް
އަދި ބައްޕަ ދަރުމެންދުރާ ޑިއޯލް އެކުގައި ފެނިގެން ގޮސްފައިވެއެވެ. މިއީ އެއް
ފިލްމަކުން މި 3 ބަފައިން ފެނިގެންދިޔަ ފުރަތަމަ ފިލްމް ވެސް މެއެވެ.



https://dv.wikipedia.org/wiki/%DE%8F._%DE%87%DE%A6%DE%8C%DE%AE%DE%85%DE%AA

ފުވައްމުލަކަކީ ދިވެހިރާއްޖޭގައި އޮތް އެންމެ ކުޑައަތޮޅެވެ. މި އަތޮޅުގައި އޮންނަނީ
އެންމެ ރަށެކެވެ. މިއަތޮޅު އެކުލެވިގެންވަނީ އެންމެ ރަށެއްގެ މައްޗަށެވެ.
ފުވައްމުލަކަކީ ރާއްޖޭގެ އެހެން ރަށްތަކާއި ވަރަށް ތަފާތުރަށެކެވެ. މާކަނޑުގެ
މެދުގައި ވަކިން އުފެދިފައިވާ ރަށަކަށްވާތީ މުޅިރަޑުގެ ވަށައިގެން ފުއްޓަރު
އޮވެއެވެ. އަދި މާކަނޑުން ބިޔަރާޅުތައްނަގާ ބިންދައެވެ. ފުވައްމުލަކުގައި ޒަމާނީ
ބަނދަރެއް ހެދި 2003 ވަނަ އަހަރު އެބަނދަރު ހުޅުވި ބޭނުން ކުރަން ފެށުމުގެ ކުރިން
ފުވައްމުލަކަށް އަރާ ފޭބުމަކީ ވަރަށް ބިރުވެރިކަމެކެވެ. އަރާފޭބުމުގެ ތެރޭގައި
ހިނގި ހާދިސާ ތަކުގައި އެތައްފުރާނައެއްވަނީ ނެތި ގޮސްފައެވެ.



https://dv.wikipedia.org/wiki/%DE%8E%DE%AA%DE%83%DE%AA%DE%8B%DE%A7_%DE%95%DE%A8%DE%83%DE%A6%DE%89%DE%A8%DE%91%DE%B0

ގުރުދާ ޕިރަމިޑް (އިނގިރޭސި ބަހުން: Renal pyramids) އަކީ ގުރުދާގެ ތެރޭގައި
ކޯން-ބައްޓަމަށް ހުންނަ ޓިޝޫ އެކެވެ. ރީނަލް މިޑުލާ ގައި 18-8 އަކާއި ދެމެދުގެ
މިންވަރަކަށް ގުރުދާ ޕިރަމިޑް ތައް ހުރެއެވެ. ރީނަލް ޕިރަމިޑް ތަކުގެ ބުޑު ނުވަތަ
ބޭސް ހުންނަނީ ގުރުދާގެ ބޭރުބައި ނުވަތަ ރީނަލް ކޯޓެކްސް އާއި ދިމާލަށް ވާގޮތަށެވެ.
އަދި ރީނަލް ޕިރަމިޑް ތަކުގެ ކޮޅު ހުންނަނީ ގުރުދާގެ އެތެރެ ފަރާތަށް ދިމާވާ
ގޮތަށެވެ. ރީނަލް ޕިރަމިޑްތަކުގެ އެތެރެ ފެންނަ ފެނުމަށް ހީވާނީ ރޮނގު ތަކެއް
ދަމާފައި ހުންނަ ހެންނެވެ. މިގޮތަށް ފެންނަން ހުންނަނީ އޭގެ ތެރޭގައި ޖެހިޖެހިގެން
އެތުރިފައި ހުންނަ ނެފްރޯން ތަކުގެ ސަބަބުންނެވެ.



https://dv.wikipedia.org/wiki/%DE%8E%DE%AA%DE%83%DE%AA%DE%88%DE%A6

ގުރުވަ(ސައިންޓިފިކް ނަން: Terapon jarbua)ނުވަތަ (އިނގިރޭސި ބަހުން: Jarbua
terapon)އަކީ ރާއްޖޭގެ ތިލަފަޅުފަޅު ގައްޔާއި ކުޅިކުޅީގައި ވަރަށް އާންމު މަހެކެވެ.
ކިލަނބުގެ އަސަރު ހުންނަ ގޮޑުދޮށް ތަކުގައި ގުރުވަ ގިނައިން އުޅެއެވެ. ގުރުވަ އަކީ
ޝިކާރަކޮށްގެން ކައިއުޅޭ މަހެކެވެ. މަހުގެ މައިގަނޑު ކާނާއަކީ ކަކުނި ފާނޑުގެ
ސޫތްޕާއި ކުދިމަހެވެ. މީގެ އިތުރަށް އެހެނިހެން މަސްމަހަށް ހަމަލާދީ ހުޅުނބު
ނައްޓުވާލައިގެން ވެސް ކައިއުޅެއެވެ. ގުރުވައަކީ އާންމު ގޮތެއްގައި ފެނުގަޔާއި
ފެނުގެ އަސަރު ކޮށްފައިވާ ހިސާބުތަކުގައި އުޅޭ މަހެއް ކަމަށް ވިޔަސް ބިސްއަޅާ
ވިހެއުމަށްޓަކައި ގިނަފަހަރު ކަނޑަށް ނިކުންނަ ކަމަށްވެއެެވެ. ގުރުވަ އެންމެ
ބޮޑުވަނީ 32 ސެންޓި މީޓަރަށެވެ. ގުރުވަ އަކީ ވަރަށް ފަސޭހައިން ފެނަށްދިރޭ ދިވެހި
ކުޑަކުދިންގެ ތެރޭގައި ވަރަށް މަޝްހޫރު މަހެކެވެ.



https://dv.wikipedia.org/wiki/%DE%8E%DE%A8%DE%82%DE%A8%DE%89%DE%A6%DE%90%DE%B0_%DE%8A%DE%A7%DE%82%DE%A6

ގިނިމަސް ފާނަ(ސައިންޓިފިކް ނަން: Aethaloperca rogaa)ނުވަތަ (އިނގިރޭސި ބަހުން:
Redmouth grouper) އަކީ ރާއްޖޭގެ ފަރުފަޅުތަކުގެ މުރަތަކާއި، ގާތަކުގެ މާހައުލުގައި
ގިނައިން އުޅޭ ފާނައިގެ ބާވަތެކެވެ. މިމަސް ގިނައިން ބޭނިފައި ހުންނަނީ ދުވާލު ނަނު
ފައްތައިގެން ކުރާ ކެޔޮޅު ކަމުގައެވެ. މިއީ ގިނައިން ބޭނޭ ދިވެހިން ކެއުމަށް
ބޭނުންކޮށްއުޅޭ މީރު މަހެކެވެ. މިމަސް ފަރުފަޅުތަކުގެ ބޭރުގައި ގިނައިން އުޅެނީ
އެކަހެރިކޮށެވެ. މިއީ މަސް ބޭނުމަށް އެއްލާ އެއްގަނޑުގެ ވަށައިގެން ވަރަށް ގިނައިރު
އެންގަނޑުގައި ނުހިފާ އުޅޭ މަހެކެވެ. ގިނިމަސް ފާނަ އަކީ ފުޅާކޮށް ފަތިކޮށް،
ގިނިމަހުގެ ސިފަޔަށް ހުންނަ މަހެކެވެ. މިއީ ބާނާފައި އޮންނައިރު އާއި މޫދުތެރޭގައި
އުޅޭއިރު ދެނެގަންނަން ފަސޭހަ މަހެކެވެ. ސަބަބަކީ މަހުގެ ސިފަޔާއި ކުލަވަރު
އެހެނިހެން ފާނަތަކާއި ވަރަށްބޮޑަށް ތަފާތުކޮށް ހުންނާތީ އެވެ. މަހުގެ ކަރުތާފަތް
ގަނޑުގެ ކުރީބައިގެ ކައިރިފަށް ހުންނަނީ ކަށިކޮށެވެ.



https://dv.wikipedia.org/wiki/%DE%8E%DE%A6%DE%85%DE%A8%DE%86%DE%AA%DE%83%DE%AA_%DE%89%DE%A6%DE%90%DE%B0

ގަޅިކުރު މަސް (އިނގިރޭސި ބަހުން: Scomberomorus commerson)ނުވަތަ (އިނގިރޭސި
ބަހުން: Narrow-barred Spanish mackerel)އަކީ ދިގުކޮށް ފަތިކޮށް ހުންނަ މަހެކެވެ.
މަހުގެ އަނގަ ބޮޑުވެފައި ގިނަ ދަތްތަކެއް ހުރެއެވެ. މަހުގެ ބުރަކަށި މަތީގެ
ފުރަތަމަ ކޮތަރިބައިގައި 15 އާއި 18 އާއި ދެމެދުގެ އަދަދަކަށް ހަރުކަށި ހުރެއެވެ.
ދެވަނަ ކޮތަރިބައިގައި 15 އާއި، 20 އާއި ދެމެދުގެ އަދަދަކަށް މަޑުކަށި ހުރެއެވެ.
އަދި ދެވަނަ ކޮތަރިބައިގެ ފަހަތުގައި 8 އާއި 10 އާއި ދެމެދުގެ އަދަދަކަށް
ވަކިވަކިން ހުންނަ ކޮތަރިބައެއް ހުރެއެވެ. މަހުގެ މަތީބައިގެ ކުލައަކީ އަޅިނޫކުލަ
އެވެ. އަރިމަތީގައި ހުންނަނީ ނޫދަޅައެއް އަޅާ ރިހިކުލަ އެކެވެ. އަރިމަތީގައި
ހިމަކޮށް ހުރަހަށް ވާގޮތަށް ހުންނަ ގަޅިތަކެއް ވަރަށް ސާފުކޮށް ފެންނަން ހުރެއެވެ.
މިއީ ކެއުމަށް މީރު މަހެކެވެ.

މިބާވަތުގެ މަހަކީ އިންޑިޔާ އަދި ސްރީލަންކާގެ އައްސޭރި ފަށުގެ ކަނޑުތަކުގައި
ގިނައިން އުޅޭކަމަށް ފާހަގަ ކުރެވިފައިވާ މަހެކެވެ. އަދި ރާއްޖޭގެ އެތެރެވަރީގެ
ކަނޑުތަކުގައްޔާއި، ބޭރުކަނޑުތަކުގައިވެސް މަދުމަދުން މިމަސް ދަތުރުކޮށް އުޅެއެވެ.
ރާއްޖޭގެ މަސްވެރިންނަށް މަދުމަދުން މިމަސް ބޭނެއެވެ. މިއީ 15 އާއި 200 މީޓަރާއި
ދެމެދުގެ ފުންމިނުގައި ކުދި އައިން ހަދައިގެންއުޅޭ މަހެކެވެ. ގަޅިކުރު މަސް އެންމެ
ބޮޑުވަނީ 2.2 މީޓަރަށެވެ. މަހުގެ ކާނާއަކީ އައިން ހަދައިގެން އުޅޭ ކުދިމަހެވެ.
މިބާވަތުގެ މަސް ރާއްޖެއިން ބޭނެނީ މަދުން ކަމަށްވުމާއެކު، މިމަހަށް ކިޔާ ދިވެހި
ނަމެއް ރިކޯޑް ކުރެވިފައި ނެތުމުން، މިމަހުގެ ސިފަޔަށް ވިސްނާ، ގަޅިކުރު މަސް ކިޔާ
ނަންދީފައިވަނީ އެވެެ.



https://dv.wikipedia.org/wiki/%DE%8E%DE%A6%DE%84%DE%AA%DE%85%DE%A8%DE%8A%DE%A6%DE%87%DE%B0%DE%93%DE%A7_%DE%83%DE%AE%DE%82%DE%91%DE%AA

ގަބުޅިފައްޓާ ރޮނޑު(ސައިންޓިފިކް ނަން: Rhinecanthus rectangulus)ނުވަތަ (އިނގިރޭސި
ބަހުން: REEF TRIGGERFISH)އަކީ ރާއްޖޭގެ ތިލަ ފަޅުތަކުގައި ގިނައިންއުޅޭ ގަބުޅި
ރޮނޑާއި ވަރަށް ގުޅުންހުރި ރޮނޑެކެވެ. މިއީ ފަރުބޭރުން ދުވާލުކުރާ މަސްވެރިކަމުގައި
ބޭނޭ ރޮނޑެކެވެ. މިއީ އާންމުކޮށް ކެއުމަށް ބޭނުންކޮށްއުޅޭ މަހެއް ނޫނެވެ. ނަމަވެސް
ދިރޭމަހުގެ ގޮތުގައި ރާއްޖެއިން ބޭރުކުރާ މަހެކެވެ. މިމަސް އެންމެ ބޮޑުވަނީ 25
ސެންޓިމީޓަރަށެވެ. މަހުގެ ކާނާއަކީ ކަކުނި ފާނޑުގެ ސޫތްޕާއި، ފެއްސާއި، މަހެވެ.

މިމަހަށްކިޔާ ވަކި ޚާއްޞަ ނަމެއް ރިކޯޑް ކުރެވިފައި ނެތުމާއެކު، މިއީ ގަބުޅި
ރޮނޑުގެ ބާވަތެއް ކަމުގައިވާތީ މަހުގެ ޚާއްޞަ ސިފަޔަށްބަލާ މިމަހަށް ގަބުޅިފައްޓާ
ރޮނޑު ކިޔާފައިވަނީއެވެ.



https://dv.wikipedia.org/wiki/%DE%8D%DE%AD%DE%8E%DE%AC_%DE%8E%DE%AA%DE%83%DE%AB%DE%95%DE%B0

ލޭގެ ގުރޫޕް ކަނޑައަޅަނީ އުފެދުމުގައި ލޭގެ ރަތް ސެލްގެ ސަތަހައިގައި ހުންނަ
އެންޓިޖަން ތަކާއި ގުޅުވައިގެންނެވެ. މިގޮތުން ހުންނަ އެންޓިޖަން އަކީ ޕްރޮޓީން،
ކާބޯހައިޑްރޭޓް، ގްލައިކޯ ޕްރޮޓީން ނުވަތަ ގްލައިކޯ ލިޕިޑް ކަމަށް ވެސް ވެދާނެއެވެ.
ބައެއް ވައްތަރުގެ އެންޓިޖަންތައް ލޭގެ ރަތް ސެލް ނޫން އެހެން ސެލްތަކުގެ
ސަތަހަައިގައި ވެސް ހުރެދާނެއެވެ.

އޭބީއޯ ލޭގެ ގުރޫޕްގެ ނިޒާމް ނުވަތަ (އިނގިރޭސި ބަހުން: ABO blood group system)
ބިނާވެފައިވަނީ ލޭގެ ރަތް ސެލްގެ ސަތަހައިގައިވާ ޕްރޮޓީންތަކެއްގެ މައްޗަށެވެ.
މިޕްރޮޓީންތަކަށް އެންޓިޖަން ނުވަތަ އަގުލޫޓިނަޖަން(Agglutinogen) އޭ ކިޔައެވެ.
ދެބާވަތެއްގެ އެންޓިޖަން ހުރެއެވެ. އެއީ އޭ އަދި ބީ އެންޓިޖެން އެވެ.
އަގުލޫޓިނަޖަން އޭ ކިޔަނީ މިފަދަ އެންޓިޖަން އެއް ހުރުމުން ސެލްތައް އެއްވެ
އެކަތިގަނޑަކަށް ވުމަށް (Aggulutination) ވުމަށް ނުވަތަ އަގުލުޓިނޭޓްވުމަށް
އެހީތެރިވެދޭތީއެވެ. އިންސާނާގެ ހަށިގަނޑުގައި މިއިން އެއް އެންޓިޖަން ނުވަތަ
ދެއެންޓިޖަން ވެސް ހުރެދާނެއެވެ. ހަމަ މިހެން އެއްވެސް އެންޓިޖަންއެއް ނުހުރެވެސް
ހިގައިދާނެއެވެ.

އޭ އަދި ބީ އެންޓިޖަން ހަށިގަނޑުގެ ބައެއް އެހެން ގުނަވަންތަކުގައި ވެސް ހުރެއެވެ.
މިގޮތުން ގުރުދާ، ޗިސްމޭ، ފުރަމޭ، ފުއްޕާމޭ، އުރަވަޅި، ކުޅުބޭރުކުރާ ގޮށްތައް ފަދަ
ޓިޝޫތަކުގައި ހުރެއެވެ. ލޭގެ ގްރޫޕްތަކަކީ އޯޓަސޯމް(Autosome)ގެ އެހީގައި
މައިންބަފައިންގެ ފަރާތުން ދަރިންނަށް ވާރުތަވާ ސިފައެކެެވެ.

މިގްރޫޕްތައް ކަނޑައަޅަނީ ޖެހިޖެހިގެން އިންނަ ދެ ކްރޯމަސޯމް(Chromosome)ގައި
ހުންނަ ބަހާ(Gene)ތަކަކުންނެވެ. މިބަހާތަކުގެ ތަފާތު 3ވައްތަރެއް ވެއެވެ. އެއީ އޭ،
ބީ، އޯ އެވެ. ކޮންމެ މީހެއްގެ ހަށިގަނޑުގައި މިފަދަ ދެބަހާވެއެވެ. އެއް ބަހާ ލިބެނީ
މަންމަގެ ފަރާތުންނެވެ. އަނެއް ބަހާ ލިބެނީ ބައްޕަގެ ފަރާތުންނެވެ. މިބަހާތަކަށް
ޖިނަޓައިޕް(Genotype)އޭ ކިޔައެވެ. މިއިން އެއްވެސް ބަހާއަކީ އަނެއް ބަހާގެ މައްޗަށް
ބާރުފޯރުވޭ ނުވަތަ އަނެއް ބަހާއަށްވުރެ ބޮޑަށް ހަރަކާތްތެރިވެވޭ އެއްޗެއް ނޫނެވެ.

ރީސަސް ލޭގެ ގުރޫޕްގެ ނިޒާމް ނުވަތަ (އިނގިރޭސި ބަހުން: Rhesus blood group system)
އަކީ ވެސް ލޭގައި މުހިއްމު ދައުރެއް އަދާކުރާ ނިޒާމެކެވެ. ލޭގެ ރަތް ސެލްގެ
ސަތަހައިގައި ބައިވަރު އާރްއެޗް އެންޓިޖަން(Rh antigen) ތައް ހުރެއެވެ. އެންމެ
އާންމުކޮށް ހުންނަ އާރްއެޗް އެންޓިޖަން އަށް ކިޔަނީ ޑީ-އެންޓިޖަން(D-antigen) އެވެ.
ޑީ-އެންޓިޖަން ހުރިނަމަ އެމީހަކީ އާރް އެޗް ޕޮޒިޓިވް(Rh+ve)މީހެކެވެ. އަދި
ޑީ-އެންޓިޖަން ނެތްނަމަ އެމީހަކީ އާރްއެޗް ނެގެޓިވް(Rh-ve)މީހެކެވެ.
އާންމުގޮތެއްގައި 85އިންސައްތަ މީހުންނަކީ އާރްއެޗް ޕޮޒިޓިވް މީހުންނެވެ. ބާކީ
15އިންސައްތަ މީހުންނަކީ އާރްއެޗް ނެގެޓިވް މީހުންނެވެ. އޭބީއޯ ލޭގެ ގުރޫޕްގެ
ނިޒާމްއާއި، ޚިލާފަށް އާރްއެޗް އެންޓިޖަން އަށް ނިސްބަތްވާ ހަށިދަމަނަތައް އޭގެ
ޒާތުގައެއް ނުއުފެދެއެވެ. މިފަދަ ހަށިދަމަނަތައް އުފެދެނީ އާރްއެޗް ނެގެޓިވް
މީހެއްގެ ގަޔަށް ލޭއެޅުން، ނުވަތަ ވިހެއުމުގެ ތެރޭގައި އާރްއެޗް އެންޓިޖަން އަށް
ހުށަހެޅުމުންނެވެ. މާބަނޑުމީހާ އާރްއެޗް ނެގެޓިވް ވެފައި، ބަނޑުގައިވާ ކުޑަދަރިފުޅު
އާރްއެޗް ޕޮޒިޓިވް ނަމަ، މައިމީހާގެ ހަށިގަނޑުގައި މިފަދަ ހަށިދަމަނަތައް އުފެދި،
މަހުގެތެރެއިން ކުޑަދަރިފުޅުގެ ހަށިގަނޑަށް ވާސިލް ވެއެވެ. މިހާލަތުގައި
ކުޑަދަރިފުޅަށް އިރިތްރޯބްލާސްޓޯސިސް ފީޓާލިސް(Erythroblastosis fetalis )އޭ ކިޔާ
ބައްޔެއް ޖެހެއެވެ.

ސާފު ސްލައިޑެއްގެ މައްޗަށް ދެ ލޭތިކި ޖައްސާށެވެ. އެއަށްފަހު ފުރަތަމަ ލޭތިއްކަށް
އެންޓި އޭ ސީރަމް އަޅާށެވެ. ދެވަނަ ލޭތިއްކަށް އެންޓި ބީ ސީރަމް އަޅާށެވެ. 2ނުވަތަ
3މިނިޓްފަހުން ލޭގެ ރަތް ސެލް ތައް އެއްވެ، އެކަތިގަނޑަކަށްވެފައި ނުވަތަ
އަގުލުޓިނޭޓް ވެފައި(Agglutination) ހުރިތޯ ބަލާށެވެ. އަންނަނިވި ނަތީޖާތަކުން
ނަތީޖާއެއް ލިބޭނެއެވެ.



https://dv.wikipedia.org/wiki/%DE%8D%DE%AD%DE%82%DE%A7%DE%83%DE%AA_%DE%8A%DE%AA%DE%87%DE%B0%DE%95%DE%AA%DE%82%DE%B0

ލޭނާރު ފުއްޕުން (އިނގިރޭސި ބަހުން: Varicose Vein)އާންމުކޮށް ނިސްބަތް ކުރެވެނީ
ފައިގެ ލޭނާރުތައް ފުއްޕުމަށެވެ.

މާބަނޑު ދުވަސްވަރު މައިމީހާގެ ރަހިމުގެ ފަހަތުގައިވާ ބޮޑެތި ވެއިން(Veins)
،(ހަށިގަނޑުގެ އެކިއެކި ޓިޝޫތަކުން ހިތަށް ލޭގެންގޮސްދޭ ލޭހޮޅިތައް ނުވަތަ
ލޭނާރުތައް ) ތަކުގައި ޕްރެޝަރ އިތުރުވުމުން އެލޭނާރުތަކުން ހިތަށް
ލޭގެންގޮސްދިނުން ކުޑަވާގޮތްވެއެވެ. މިހެން ދިމާވަނީ ބޮޑުވަމުން އަންނަ ރަހިމުން
މިލޭނާރުތަކަށް ފިއްތާތީއެވެ. މިއާއި ގުޅިގެން ފައިގެ ހަމުގެ ދަށުގަޔާއި، ފުރަގަސް
ފަރާތު ދޮރުގެ ވަށައިގެންވާ ލޭނާރުތައް ފުޅާވެ، ފުއްޕާގޮތްވެއެވެ. މިގޮތަށް
ދުޅަވެ،ފުއްޕާފައި ހުންނަ ލޭނާރުތައް ހަންގަނޑުން ބޭރަށް ފާހަގަވެ، އެގެން
ހުރެއެވެ. ބައެއް ފަހަރު މިފަދަ ލޭނާރުތައް ހުންނަނީ ބޮޑިވަރެއްހެން އޮޅިފައެވެ.
މިފަދަ ލޭނާރުތައް ހުންނަނީ ގަދަ ދަނބު ނުވަތަ ނޫކުލައަށެވެ. ލޭނާރުތައް އާންމުކޮށް
ފުއްޕަނީ ކުޑަކަޅުވާ ހިމެނޭ ހިސާބުގައެވެ. ނަމަވެސް އުކުޅުވަޅުން ފެށިގެން
ތަބިކައްޓާއި، ދޭތެރޭގެ ކޮންމެ ހިސާބެއްގައި ވެސް މިގޮތަށް ލޭނާރުތައް ފުއްޕާފައި
ހުރެދާނެއެވެ. އާންމު ގޮތެއްގައި މިއީ އެހާ ސީރިއަސް މައްސަލައެއް ނޫނެވެ. ނަމަވެސް
ކެހުމާއިއެކު ފާރު އުފެދޭގޮތް ބައެއް ފަހަރު ދިމާވެއެވެ.



https://dv.wikipedia.org/wiki/%DE%8D%DE%A6%DE%87%DE%B0%DE%82%DE%A8%DE%8E%DE%AB_%DE%87%DE%A6%DE%8D%DE%A6%DE%8C%DE%A6%DE%82%DE%91%DE%AA

ލައްނިގޫ އަލަތަނޑު (ސައިންޓިފިކް ނަން: Parapercis hexophthalma)ނުވަތަ (އިނގިރޭސި
ބަހުން: Spot tail sand perch)އަކީ ރާއްޖޭގެ ފަރުފަޅުތަކުގައި ގިނައިން އުޅޭ
އަލަތަނޑުގެ ބާވަތެކެވެ. މިއީ ދިވެހިން ކެއުމަށް ބޭނުންކުރާ މަހެއް ނޫނެވެ. ވީމާ
މިއީ މަސްވެރިކަމުގައި ހިފާ އަދި ބާނާ އުޅޭ މަހެއް ނޫނެވެ. ނަމަވެސް ފަޅުމަތީގައި
ވަދާ ދުއްވާއިރު މަދުމަދުން މިބާވަތުގެ މަސް ވަދުގައި ބޭނެއެވެ. މިއީ ވަރަށް ތިލަ
ފަޅުން ފެށިގެން ފަރުގެ ބޭރުގެ ސަރަހައްދު ތަކުގައި ވެސް އުޅޭ މަހެކެވެ. މިމަސް
އެންމެ ބޮޑުވަނީ 26 ސެންޓި މީޓަރަށެވެ.

މަހުގެ ބުރަކަށިމަތީ ކޮތަރިބައިގައި 5 ހަރުކައްޓާއެކު 21 ނުވަތަ 22 މަޑުކަށި
ހުރެއެވެ. ބަނޑުދަށް ފަރާތު ކޮތަރިބައިގައި 1 ހަރުކައްޓާއެކު 17 މަޑުކަށި ހުރެއެވެ.
ރާއްޖޭގައި އަލަތަނޑުގެ ބާވަތްތަކަށް ވަކި ޚާއްޞަ ނަންތަކެއް ކިޔާކަމަށް ރިކޯޑް
ކުރެވިފައި ނެތުމާއެކު މަހަށް ކިޔާ އިގިރޭސި ނަމަށް ގުޅުވައިގެން މަހުގެ ސިފަޔަށް
ވިސްނާ ލައްނިގޫ އަލަތަނޑު ކިޔާ ނަންދީފައިވަނީ އެވެ.



https://dv.wikipedia.org/wiki/%DE%8C%DE%AE%DE%83%DE%A7

ތޮރާ(އިނގިރޭސި ބަހުން: Luffa)ނުވަތަ (އިނގިރޭސި ބަހުން: Loofah) އަކީ ދިވެހިން
ކެއުމަށް ބޭނުންކޮށް އުޅޭ ތަރުކާރީގެ ބާވަތެކެވެ. އާންމު ގޮތެއްގައި ރާއްޖޭގައި
ތޮރާ ކައިއުޅެނީ ރިހަ ކައްކައިގެންނެވެ. ނުވަތަ ކިރު ގަރުދިޔަ ހަދައިގެންނެވެ.
ތޮރާގެ ތަފާތު ވައްތަރުތައް ހުރެއެވެ.ތޮރާގެ ބާވަތްތަކަށް ބޭނުންކުރެވޭ ޢިލްމީ
ނަންތަކުގެ ތެރޭގައި (އިނގިރޭސި ބަހުން: Luffa operculat) (އިނގިރޭސި ބަހުން: Luffa
aegyptiaca) (އިނގިރޭސި ބަހުން: Luffa acutangula)ފަދަ ނަންތައް ހިމެނެއެވެ. ދިވެހި
ބަހަށް ތޮރާ މިނަން ނެގިފައިވަނީ ހިންދީ ބަހުން ކަމަށް ލަފާކުރެވެއެވެ. އެއީ ހިންދީ
ބަހުން ތޮރާ އަށް ކިޔަނީ ތުރާއި ކަމަށްވާތީ އެވެ.



https://dv.wikipedia.org/wiki/%DE%8C%DE%AC%DE%94%DE%AE%DE%8A%DE%AA%DE%85%DE%A8%DE%89%DE%A6%DE%90%DE%B0

ތެޔޮފުޅި މަސް(ސައިންޓިފިކް ނަން: Labroides dimidiatus)ނުވަތަ (އިނގިރޭސި ބަހުން:
Bluestreak cleaner wrasse) އަކީ ރާއްޖޭގެ ފަރުފަޅުގެ ބޭރުގައި ގިނައިން އުޅޭ
މަހެކެވެ. މިއީ ވަރަށް ހަރަކާތްތެރި އެހެނިހެން ގިނަ މަސްމަހާއި ޚިލާފަށް އޭގެ
އުޅުން ގެންގުޅޭ މަހެކެވެ. މިމަސް އާންމު ގޮތެއްގައި ކައިއުޅެނީ އެހެނިހެން
މަސްމަހުގެ ހަށިގަނޑުގެ ބޭރުކައިރީގައި ދިރިއުޅޭ ކުދިކުދި ސޫތްޕާއި، ބޮޑެތި
މަސްމަހުގެ ހަށިގަނޑުގެ ބޭރުގައި ޖަހާފައި ހުންނަ ލޮނދި ފަށުގައި ހިފާފައި ހުންނަ
އެއްޗިއްސެވެ. މިގޮތުން ބައެއް މަސް ތެޔޮފުޅި މަހުގެ މިއާދަ ބޭނުންކޮށްގެން މިފަދަ
ސޫފިތައް އޭގެ ހަށިގަނޑުން ވަކިކުރުމަށް އޭގެ އަނގަޔާއި ކަރުތާފަތްގަނޑު ހުޅުވާ
ހަދައެވެ.



https://dv.wikipedia.org/wiki/%DE%8C%DE%AA%DE%82%DE%B0_%DE%84%DE%A8%DE%84%DE%A9

ތުން ބިބީ(ސައިންޓިފިކް ނަން: Forcipiger flavissimus)ނުވަތަ (އިނގިރޭސި ބަހުން:
Yellow Longnose Butterflyfish) އަކީ ބިބީ އާއިލާގެ މަހެކެވެ. ބިބީ އާއިލާގައި ތުން
ބިބީ، ދޮންބިބީ ކިޔާ ވަރަށް ގިނަ މަސްތައް ހިމެނެއެވެ. އެހެންކަމުން މިއާއިލާގެ
މަސްމަހަށް ދޭނެ ނަންނަމެއް ހަމަޖެއްސުން ވަނީ ދަތިކަމަށް ވެފައެވެ. މިހެން
ދިމާވެފައިވާ އެންމެ ބޮޑު ސަބަބަކީ ދާދި ފަހަކާ ޖެހެންދެން މިއާއިލާގެ މަސްތަކަކީ
ދިވެހިން އެއްވެސް ބޭނުމަކަށް ހިފައި، ބާނާ ހަދާ އުޅޭ މަސްމަހަށް ނުވުމެވެ.
ނަމަވެސް މިހާރު މިއީ ރާއްޖެއިން ދިރޭމަސް އެކްސްޕޯޓް ކުރާ ފަރާތްތަކުން ވަރަށް
ޝައުގުވެރިކަމާއެކު ހިފައިގެން ބޭރުކޮށް އުޅޭ މަހެކެވެ. މިމަހަށް ނަންދެވިފައިވަނީ
މިއާއި އެއްވައްތަރު އެކުގައި އުޅޭ އެހެން މަހެއްގެ މައްޗަށް ވިސްނާ މިމަހަށް ތުން
ބިބީ ގެ ނަމުން ނަންދެވިފައި ވަނީ އެވެ.



https://dv.wikipedia.org/wiki/%DE%8C%DE%AA%DE%82%DE%B0%DE%8B%DE%A8%DE%8E%DE%AA_%DE%8A%DE%A6%DE%8C%DE%A8%DE%83%DE%AE%DE%82%DE%91%DE%AA

ތުންދިގު ފަތިރޮނޑު (ސައިންޓިފިކް ނަން: Oxymonacanthus longirostris) އަކީ
ރާއްޖޭގެ ފަރުފަޅުތަކުގެ ބޭރުގައި 30 މީޓަރަށްވުރެ ތިލަ ހިސާބުތަކުގައި ގިނައިން
އުޅޭ މަހެކެވެ. މިބާވަތުގެ މަސް އާންމުކޮށް ފެންނަނީ އުރަފަށު ކައިރީގައި
ހަމަހިމޭންކޮށް އޮންނަ ސަރަހައްދު ތަކުގައި ހެދިފައި ހުންނަ މުރަކަތަކުގެ
ތެރެއިންނެވެ. ގިނައިން ފެންނަނީ ޖޯޑްޖޯޑަށް އުޅޭތަނެވެ. މަހުގެ ކާނާއަކީ
މުރަކަތަކުގެ ތެރޭގައި އެކުލެވޭ މާގަނޑު ތަކެވެ. މިބާވަތުގެ ފަތިރޮނޑަކީ ދިރޭމަސް
ރާއްޖެއިން ބޭރުކުރާ މީހުން ގިނައިން ހިފާއުޅޭ، އަދި ރާއްޖެއިން ގިނައިން ބޭރުކުރާ
ބާވަތެކެވެ. މިއީ ފަރި ހަރަކާތްތަކެއްކުރާ ކުޑައިސްކޮޅެއްގެވެރި ރީތި މަހެކެވެ.
މިމަސް އެންމެ ބޮޑުވަނީ 10 ސެންޓިމީޓަރަށެވެ. މަހުގެ ކުލައަކީ ފެހި ކުލައެވެ.
މަހުގެ މުޅި ހަށިގަނޑުގައި ދޮން ނާރިނގު ކުލައިގެ ލައްތަކެއް ވަރަށް ފާޅުކޮށް
ފެންނަން ހުރެއެވެ. މަހުގެ ނިގޫފަތުގައި ކަޅުކުލައިގެ ލަފެއް ހުރެއެވެ.

މަހުގެ ބުރަކަށިމަތީ ކޮތަރިބައިގައި ވަކިން ހުންނަ 2 ހަރު ކައްޓާއި، 32 އާއި، 35
އާއި ދެމެދުގެ އަދަދަކަށް މަޑުކަށި ހުރެއެވެ. ބަނޑުދަށް ފަރާތު ކޮތަރިބައިގައި 29
އާއި، 32 އާއި ދެމެދުގެ އަދަދަކަށް މަޑުކަށި ހުރެއެވެ. މަހުގެ ކަންފަތް ގަނޑުގައި
11 އާއި، 12 އާއި ދެެމެދުގެ އަދަދަކަށް މަޑުކަށި ހުރެއެވެ. މަހުގެ ތުންގަނޑު
ހުންނަނީ ހޮޅިއެއް ގޮތަށް ދިގުވެފައި ތުންކޮޅަށް އޫކޮށެވެ. މިމަހަށްކިޔާ ވަކި
ޚާއްޞަ ނަމެއް ރިކޯޑް ކުރެވިފައި ނެތުމާއެކު، މަހުގެ އާއްމު ސިފަޔާ މަހަށް ކިޔާ
އިގިރޭސި ނަމަށް ބަލާ މިމަހަށް ތުންދިގު ފަތިރޮނޑު ކިޔާފައިވަނީ އެވެ.



https://dv.wikipedia.org/wiki/%DE%8C%DE%A9%DE%89%DE%AA%DE%8E%DE%AD_%DE%89%DE%A6%DE%80%DE%A7_%DE%86%DE%A6%DE%8D%DE%A6%DE%89%DE%A8%DE%82%DE%B0%DE%96%DE%A7

ތާރީޚީ ގޮތުން މިރާޖާގެ ނަން ސާފުކޮށް އެނގޭކަން ނެތެވެ. އިބްނި ބަޠޫޠާ މިރާޖާއަށް
ނަންދެއްވާފައިވަނީ ޝަނިިވިރާޒާ ގެ ނަމެވެ. މިނަން އޭނާ ދެކިލެއްވި ކަމުގައި
ބުނުއްވަނީ މާލޭ ހުކުރު މިސްކިތުގައި ހަރުކޮށްފައި ހުރި ފިލައެއްގައި އޮއްވައެވެ.
އޭގައި އޮންނަ ކަމަށް އޭނާ ލިޔުއްވާފައިވަނީ اسلم السلطان احمد شنورازة على يد ابي
البركات البربري މިފަދައިންނެވެ. އެކަމަކު އެބުނުއްވާ ފިލާގަނޑު އަޅުގަނޑުމެން
ބެލިއިރު އެރާޖާގެ ނަމަކީ އެއީ ކަމެއް އެފިލަޔަކު ލިޔެފައެއް ނެތެވެ.
އެފިލާގަނޑުގައި ނަންގަނެވިފައިވާ ޝަނިވިރާޒާ އަކީ ސުލްޠާން ދަރުމަސް މުޙައްމަދު
ބިން ޢަބުދުﷲ ގެ ވަޒީރެއްކަން އެފިލާގައިވާ ޢިބާރާތުން އޮޅުމެއް ނެތްގޮތުގައި
އެނގެއެވެ.

މިރާޖާގެ ނަމެއް ކަމުގައި މީހުންގެ ދޫދޫ މަތިން ވާރުތަވަމުން އައިސް
އަޅުގަނޑުމެންނަށް އިވިފައި އޮތް ނަމަކީ ކޮއިމަލާ' އެވެ. އެއީ މަލެއް ފަދަ ކޮއި
އެވެ. މިރަދުންގެ ފަހަށް އިސްވެ ވަޑައިގެންނެވި މިޚާންދާންގެ 16 ރަދުންނަން ވެސް
ނަންދީފައިވަނީ ކަލަމިންޖާ މިނަމުންނެވެ. މިބަހުގެ މާނައަކީ ދެފަރާތުގެ
ރަސްމަތިފުށުގެ ލެއިން އުފެދިފައިވާ މީހާ އެވެ. މިހެންކަމުން އެރާޖާގެ ނަމެއް
ކަމުގައި ވުމަށް އަޅުގަނޑުމެންނަށް އެންމެ އެކަށީގެންވާ ނަމަކީ މަހާ ކަލަމިންޖާ
އެވެ. އެނަމަށް އަޅުގަނޑުމެން އިތުރުކޮށްފައިވާ ތީމުގޭ ( ޔަޢުނީ ރަސްގެތީމުގެ )
އަކީ ވެސް ހިސާބަކަށް ހަރުދަނާ ބިންގަލެއްގެ މައްޗަށް ބުރަވެ ތިބެ އިތުރުކުރި
ނަމެކެވެ. އެހެނީ އެޚާންދާންގެ ފެށޭގެ އަކީ ތީމުގެ ކަމުގައި ދޫދޫމަތިން ރިވާވެފައި
ވެއެވެ. އަދި ރާއްޖޭގައި ފުރަތަމަ ރަސްކަންކުރެއްވި ރަސްކަލުންނަކީ ތީމުގޭ
ރަސްކަލުން ކަމުގެ އިޝާރާތެއް އެތެރޭކޮއިލު މިސްކިތު ލޯމާފާނު ގައި ވެސް ވެއެވެ.



https://dv.wikipedia.org/wiki/%DE%8C%DE%A8%DE%87%DE%B0%DE%96%DE%AC%DE%80%DE%A8_%DE%8E%DE%A7%DE%84%DE%AF

ތިއްޖެހި ގާބޯ (ސައިންޓިފިކް ނަން: Paracirrhites forsteri)ނުވަތަ (އިނގިރޭސި
ބަހުން: Black-sided hawkfish)އަކީ ރާއްޖޭގެ ފަރުފަޅުތަކުގެ ބޭރުގައި ގިނައިން އުޅޭ
މަހެކެވެ. މިބާވަތުގެ މަސް އާންމުކޮށް ފެންނަނީ ބޭރުމަތީ ގާތަކުގެ މަތީގައި
މަޑުކޮށްލައިގެން ތިއްބައެވެ. މިއީ ރީތި މަހެކެވެ. ރާއްޖެއިން ދިރޭ ކުދިމަސް
ބޭރުކުރާ މީހުން މިބާވަތުގެ މަސް ހިފާ އުޅެއެވެ. މަހުގެ އާންމު ކާނާއަކީ
ކުދިމަހެވެ. މިއީ ދިވެހިން ކައިއުޅޭ މަހެއް ނޫނެވެ. މަހުގެ ކުލައަކީ ފަނޑު ދޮންކުލަ
އެވެ. މަހުގެ އަރިމަތީގައި ކަޅުކުލައިގެ ފަލަ ރޮނގެއް ހުރެއެވެ. ބައެއް ފަހަރު
މިރޮނގު ކެނޑި ލައްތަކަކަށް ބަދަލުވެފައި ވެސް ހުރެއެވެ. މަހުގެ ބޮލުގައި ހުންނަނީ
ގަދަ ރަތްކުލައިގެ ކުދިކުދި ތިކިތަކެއް ޖަހާފައެވެ.

މަހުގެ ބުރަކަށިމަތީ ކޮތަރިބައިގައި 10 ހަރުކައްޓާއެކު 11 މަޑުކަށި ހުރެއެވެ.
ބަނޑުދަށް ފަރާތު ކޮތަރިބައިގައި 3 ހަރުކައްޓާއެކު 6 މަޑުކަށި ހުރެއެވެ.
ކަންފަތްގަނޑުގައި 14 މަޑުކަށި ހުރެއެވެ. މިމަސް އެންމެ ބޮޑުވަނީ 22.5 ސެންޓި
މީޓަރަށެވެ. މަހުގެ ބޯމަތިން ދެލޯ ދޭތެރޭގައި ހުޅުނބު ހުރެއެވެ. މަހުގެ ކޮލުގައި 5
ނުވަތަ 6 ހުޅުނބު ރޮނގު ހުރެއެވެ. މިމަހަށްކިޔާ ވަކި ޚާއްޞަ ނަމެއް
ރިކޯޑްކުރެވިފައި ނެތުމާއެކު މަހުގެ ސިފަޔަށް ވިސްނާ މިމަހަށް ތިއްޖެހި ގާބޯ ކިޔާ
ނަންދީފައި ވަނީ އެވެ.



https://dv.wikipedia.org/wiki/%DE%8C%DE%A8%DE%86%DE%A8%DE%96%DE%AC%DE%80%DE%A8_%DE%84%DE%AF%DE%8B%DE%A8

ތިކިޖެހި ބޯދި(ސައިންޓިފިކް ނަން: Fowleria punctulata)ނުވަތަ (އިނގިރޭސި ބަހުން:
Peppered cardinalfish)އަކީ ރާއްޖޭގެ ފަރުތަކުގެ ބޭރުން ފުން ސަރަހައްދުތަކުގައި
އުޅޭ ބޯދީގެ ބާވަތެކެވެ. މިބާވަތުގެ ބޯދި ވެސް އުޅެނީ ފަރުފަރުގައި ހުންނަ ގާތަކުގެ
ނިވަލުގައި ފިލައިގެންނެވެ. ނަމަވެސް ކާނާ ހޯދުމަށް ރޭގަނޑު ނިކުމެ އުޅެއެވެ. މިއީ
ދިވެހި އެންވެރިކަމުގައި ގިނައިން ހިފޭ ބޯދީގެ ބާވަތެއް ނޫނެވެ. މަހުގެ އެންމެ
ފާހަގަކުރެވެނީ މަހުގެ ހަށިގަނޑުގައި ހުންނަ ރަތްކުލައިގެ ތިކިތަކެވެ. މިތިކިތައް
ހުންނަނީ މަހުގެ ދިގަށް ރޮނގުރޮނގަށެވެ. މަހުގެ ކަރުތާފަތްގަނޑުގެ އަރިމަތީގައި
ކަޅުކުލައިގެ ލަފެއް ހުރެއެވެ. މިމަސް އެންމެ ބޮޑުވަނީ 6 ސމ އަށެވެ.

މަހުގެ ބުރަކަށިމަތީ ފުރަތަމަ ކޮތަރިބައިގައި 7 ހަރުކަށި ހުރެއެވެ. ދެވަނަ
ކޮތަރިބައިގައި 1 ހަރުކައްޓާއެކު 9 މަޑުކަށި ހުރެއެވެ. ބަނޑުދަށް ފަރާތު
ކޮތަރިބައިގައި 2 ހަރުކައްޓާއެކު 8 މަޑުކަށި ހުރެއެވެ. ކަންފަތްގަނޑުގައި 14
މަޑުކަށި ހުރެއެވެ. މަހުގެ ދެއަރިމަތީގައި ހުންނަ ހުޅުނބު ރޮނގުގައި 10 އާއި 12
އާއި ދެމެދުގެ އަދަދަކަށް ހުޅުނބު ހުރެއެވެ. މިބާވަތުގެ ބޯދީގެ ވެސް ލޯ ވަރަށް
ބޮޑެވެ. މިމަހަށް ކިޔާ ވަކި ޚާއްޞަ ނަމެއް ނެތުމާއެކު މަހުގެ އާންމު ސިފައަށް
ވިސްނާ ތިކިޖެހި ބޯދި ކިޔާފައި ވަނީއެވެ.



https://dv.wikipedia.org/wiki/%DE%8C%DE%A8%DE%83%DE%A8%DE%87%DE%A6%DE%81%DE%B0%DE%8A%DE%A6%DE%87%DE%A8%DE%84%DE%A7_%DE%87%DE%AC%DE%87%DE%AF%DE%93%DE%A7

ތިރިއަށްފައިބާ އެއޯޓާ ނުވަތަ (އިނގިރޭސި ބަހުން: Descending aorta) އަކީ މިއީ
އެއޯޓާގެ އަރޗް ގެ ނިމޭ ހިސާބުން ފެށިގެން ގޮސް ކޮމަން އިލިއެކް އާޓަރީ ތަކަށް
ކަފިވަންދެން އެއޯޓާގައި އިންނަ ބަޔެވެ. މިއީ އެއޯޓާ ބެހިފައިވާ މައިގަނޑު 3 ބައިން
ފަހު ބަޔޭވެސް ބުނެވިދާނެއެވެ. މޭގެ ގުނަވަންތަކާއި، ހަޖަމުކުރާ ނިޒާމްގެ
ގުނަވަންތައް ވަކިކޮށްދޭ ޑައަފްރަމްއަށް ރިޢާޔަތްކޮށް އެއޯޓާގެ މިބައި ދެބަޔަކަށް
ބަހާލެވެއެވެ. މިބައިގައި ޑައަފްރަމް އަށްވުރެ މަތީގައިވާ ބަޔަށް ކިޔަނީ ތޮރަސިކް
އެއޯޓާ އެވެ. ޑައަފްރަމް އަށްވުރެ ތިރީގައިވާ ބަޔަށް ކިޔަނީ އެބްޑަމިނަލް އެއޯޓާ
އެވެ.



https://dv.wikipedia.org/wiki/%DE%8C%DE%A6%DE%8D%DE%A9%DE%8E%DE%AC_%DE%93%DE%AE%DE%82%DE%B0%DE%90%DE%A8%DE%8D%DE%B0

ތަލީގެ ޓޮންސިލް (އިނގިރޭސި ބަހުން: Palatine tonsil) އަކީ އަނގައިގެ ތެރެއިން
ފަހަތުން ފެންނަން އިންނަ ޓޮންސިލް އެވެ.އާންމު ގޮތެއްގައި ޓޮންސިލް އޭ
ކިޔައިއުޅެނީ ތަލީގެ ޓޮންސިލް އަށް ނިސްބަތްކޮށެވެ. އަނގައިގެ ފަހަތުން
ދެފަރާތުގައި ވެސް ތަލީގެ ޓޮންސިލް ހުންނާނެއެވެ. ތަލީގެ ޓޮންސިލް އެންމެ ބޮޑުވަނީ
ބާލިޣުވާ އުމުރަށް އެޅުމުންނެވެ. އެއަށްފަހު މަޑުމަޑުން ޓޮންސިލް ހިދެން ފަށައެވެ.
ޓޮންސިލް ދުޅަވެ، އުދަގޫތަކާއި ކުރިމަތިވުން ތަކުރާރުވާނަމަ ޓޮންސިލް އޮޕަރޭޝަން
ކޮށްގެން ނެގުމަށް ޑޮކްޓަރުން އިރުޝާދު ދެއްވައެވެ.

ތަލީގެ ޓޮންސިލް ގައި ހިމެނޭ ބީ ސެލް ތަކުން ތަފާތު ވައްތަރުގެ
އިމިއުނޯގްލޯބިއުލިން ތައް އުފައްދައެވެ. އަދި ތަފާތު ބަލިތަކާއި ދެކޮޅަށް
މަސައްކަތް ކުރާނޭ ހަށިދަމަނަ ތައް ވެސް އުފައްދައެވެ. މީގެ އިތުރުން
ސައިޓަކީން(އިނގިރޭސި ބަހުން: Cytokine) ގެ މަސައްކަތް ޓޮންސިލް އިން
ފުރިހަމަކުރާކަމަށް މިހާރުވަނީ ހޯދިފައެވެ. ސައިޓަކީން އަކީ ހަށިގަނޑުގެ ދިފާޢީ
ނިޒާމްގެ މަސައްކަތުގައި ބައިވެރިވާ ގްލައިކަޕްރޮޓީން އެކެވެ.

ތަލީގެ ޓޮންސިލް ހުންނަނީ އަނގައިގެ ތެރެއިން ފަހަތުގައި ކަމަށްވުމުން، މިތަނަކީ
ނޭވާލާ ނިޒާމް އަދި ހަޖަމުކުރާ ނިޒާމް ގެ ފެށޭ ހިސާބަށް ވުމުން، ތަފާތު ވައްތަރުގެ
ޖަރާސީމްތައް މިބުނި ދެނިޒާމަށް ދިއުމަށް ތަލީގެ ޓޮންސިލްގެ ސަބަބުން ހުރަސް
އަޅައެވެ. އަދި މިއީ އަނގަޔާގުޅޭ އަރުތެރެގައި އިންނަ ދިފާޢުކުރުމުގެ ބާރު އެންމެ
ގަދަ އެއް ޓިޝޫ އެވެ.

ތަލީގެ ޓޮންސިލް ގައި ގިނައަދަދަކަށް ކްރިޕްޓް(އިނގިރޭސި ބަހުން: Crypt) ހުރެއެވެ.
އަދި މިޓޮންސިލްގެ އެޕިތީލިއަމް ގައި ހުންނަނީ ނޮން-ކެރަޓިނައިޒްޑް ސްޓްރެޓިފައިޑް
ސްކޭމަސް އެޕިތީލިއަމް(އިނގިރޭސި ބަހުން: Non-keratinized Stratified squamous
epithelium) އެވެ. ތަލީގެ ޓޮންސިލް ގައި 30-10 އާއި ދެމެދުގެ އަދަދަކަށް ކްރިޕްޓް
ހުރެއެވެ. މެކްރަފޭޖް ތަކާއި ލޭގެ ހުދު ސެލްތައް މިކްރިޕްޓް ތަކުގައި ހުރެއެވެ.



https://dv.wikipedia.org/wiki/%DE%8C%DE%A6%DE%83%DE%A8_%DE%83%DE%AE%DE%82%DE%91%DE%AA

ތަރި ރޮނޑު (ސައިންޓިފިކް ނަން: Abalistes stellaris) އަކީ ރާއްޖޭގެ ފަރުފަޅު
ތަކުގެ ބޭރުގައި ރޮނޑުގެ ބާވަތްތަކުގެ ތެރެއިން ވަރަށް ބޮޑުވާ ރޮނޑެކެވެ.
މިބާވަތުގެ ރޮނޑު އާއްމު ގޮތެއްގައި އުޅެނީ އެހެނިހެން ގިނަ ރޮނޑުތަކަށްވުރެ
ފުނުގައެވެ. މިބާވަތުގެ ރޮނޑު 100 މީޓަރުގެ ފުނުގައި ވެސް އުޅޭކަމަށް ވެއެވެ.
އެންމެ ބޮޑުވާ ކަމަށްވަނީ ގާތްގަނޑަކަށް 60 ސެންޓި މީޓަރަށެވެ. މަހުގެ ކާނާއަކީ
މޫދު އަޑީގައި އުޅޭ ކުދިކުދި ދިރުންތަކެވެ. މަހުގައި ވަރަށް ވަރުގަދަ ހުޅުނބު
ތަކެއް ތަކެއް ހުރެއެވެ. މަހުގެ ލޮލުގެ ކުރިން ކުޑަކަޮށް އަޑިވެފައި އިންނަ
ތަންކޮޅެއް ހުރެއެވެ. މިއަޑިވުމުގެ ދިގުމިން ގާތްގަނޑަކަށް ލޮލުގެ ފުޅާމިނާއި
އެއްވަރު ވާނެއެވެ. މަހުގައި ހުންނަނީ އޫ ދަތްތަކެކެވެ. ދެދަތްޕިލައިގެ މެދުގައި
ހުންނަ ދަތްޖޯޑް ބޮޑުވާނެއެވެ.

ތަރި ރޮނޑުގެ ބުރަކަށިމަތީ ކޮތަރިބައިގައި 3 ހަރުކައްޓާއެކު 25 އާއި 27 އާއި
ދެމެދުގެ އަދަދަކަށް މަޑުކަށި ހުރެއެވެ. ބަނޑުދަށް ފަރާތު ކޮތަރިބައިގައި 24 ނުވަތަ
25 މަޑުކަށި ހުރެއެވެ. މަހުގެ ކުލައަކީ ފެހިކުލައަށްދާ މުށިކުލައެކެވެ. މަހުގެ
ބުރަކަށިމަތީގައި ހުދު ކުލައިގެ 3 ލައް ފާޅުކޮށް ފެންނަށް ހުރެއެވެ. މިލައްތައް
މަސް ބޮޑުވުމުން ފިލައިދެއެވެ. މަހުގައި ފަނޑުނޫކުލައިގެ ތިކިތަކެއް ހުރެއެވެ.
މަހުގެ ކަންފަތް ހުންނަނީ ރީނދޫ ކުލައިގައެވެ. މިމަހަށްކިޔާ ވަކިނަމެއް ރިކޯޑް
ކުރެވިފައި ނެތުމާއެކު، މަހަށް ކިޔާ ޢިލްމީ ނަމާ، އިގިރޭސި ނަމާ ގުޅޭގޮތަށް
މަހުގައި ހުންނަ ޚާއްޞަ ސިފަތަކަށް ބަލާ ތަރި ރޮނޑު ކިޔާ ނަންދީފައިވަނީ އެވެ.



https://dv.wikipedia.org/wiki/%DE%8C%DE%A6%DE%82%DE%84%DE%A8_%DE%86%DE%A6%DE%81%DE%A8%DE%8E%DE%A6%DE%82%DE%91%DE%AA

ތަނބި ކަށިގަނޑު (އިނގިރޭސި ބަހުން: Talus) އަކީ ފައި،ގެ ތިރީބައި ނުވަތަ ފައި
ދަނޑީގައިވާ މައި ދެކަށިގަނޑު ކަމުގައިވާ ކުޑަކަޅުވާ ކަށިގަނޑު(އިނގިރޭސި ބަހުން:
Fibula) އަދި ކަށިމަތި ކަށިގަނޑު(އިނގިރޭސި ބަހުން: Tibia) އާއި ގުޅިގެން ތަނބިކަށި
އުފެދުމުގައި ބައިވެރިވާ ކަށިގަނޑެކެވެ. ތަނބި ކަށިގަނޑަކީ ފައިތިލައިގައި ހިމެނޭ
ކަށިތަކުގެ ތެރެއިން ދެވަނަ އަށް އެންމެ ބޮޑު ކަށިގަނޑެކެވެ. ފައިތިލައިގައި ހިމެނޭ
އެންމެ ބޮޑު ކަށިގަނޑަކީ ފުންނާބު ކަށިގަނޑު އެވެ.

ތަނބި ކަށިގަނޑު ޖެހިފައިވާ ކަށިތަކުގެ ތެރޭގައި ކުޑަކަޅުވާ ކަށިގަނޑު(އިނގިރޭސި
ބަހުން: Fibula) އަދި ކަށިމަތި ކަށިގަނޑު(އިނގިރޭސި ބަހުން: Tibia)، ފުންނާބު
ކަށިގަނޑު (އިނގިރޭސި ބަހުން: Calcaneus)ގައި ހިމެނޭ ނެވިކިޔުލަރ ކަށިގަނޑު
ހިމެނެއެވެ.



https://dv.wikipedia.org/wiki/%DE%8C%DE%A6%DE%82%DE%84%DE%A8%DE%88%DE%A6%DE%87%DE%B0

ތަނބިވައް(އިނގިރޭސި ބަހުން: Nux vomica)ނުވަތަ (އިނގިރޭސި ބަހުން: Strychnine)
އަކީ އޮށްބޭހުގެ ބާވަތެކެވެ. މިއީ ވިހައެއްޗެކެވެ. ތަނބިވައް އަޅާ ގަހަށް ވެސް
ކިޔަނީ ހަމަ މިނަމެވެ. ތަނބިވައް ގަސް އާންމުކޮށް ހެދޭކަމަށް ފާހަގަ ކުރެވިފައިވަނީ
އޭޝިޔާގެ ގައުމު ތަކުގައެވެ. ތަނބިވައް ގަހުގައި އަޅާ ވަތްކާއި، އަދި ތަނބިވައް
ގަހުގެ އޮށަށް ވެސް ކިޔަނީ ހަމަ ތަނބިވައް އެވެ. އާންމުގޮތެއްގައި ދިވެހި ބޭހުގެ
ގޮތުގައި ތަނބިވައް ނިސްބަތް ކުރެވެނީ ތަނބިވައް ގަހުގެ ވަކީގެ ތެރޭގައި ހުންނަ
ތަނބިވައް އޮށަށެވެ. ތަނބިވައް ގަހުގެ ފަތް ހުންނަނީ ވަށްކޮށް ކަހަލަ ގޮތަކަށެވެ.
ފަތުގެ ބޮޑުމިނުގައި 2 އިންޗި ވަރުހުރެއެވެ. ތަނބިވައް އިން ބައެއް ކަހަލަ ވިހަ
މާއްދާތައް އުފެދެއެވެ.



https://dv.wikipedia.org/wiki/%DE%8B%DE%AE%DE%82%DE%B0_%DE%86%DE%A6%DE%82%DE%91%DE%AA%DE%87%DE%AA%DE%82%DE%A8%DE%94%DE%A6

ދޮން ކަނޑުއުނިޔަ(ސައިންޓިފިކް ނަން: Nemipterus furcosus)ނުވަތަ (އިނގިރޭސި
ބަހުން: Fork-tailed threadfin bream)އަކީ ރާއްޖޭގެ ތިލަފަޅު ތަކާއި އަޑީގައި ވެލި
ހުންނަ ފުން ސަރަހައްދު ތަކުގައި އުޅޭ މަހެކެވެ. މިބާވަތުގެ މަސް އުޅޭ ފުންމިނަކީ 8
މީޓަރާއި 110 މީޓަރާއި ދެމެދުއެވެ. މިމަސް އެންމެ ބޮޑުވަނީ 22.5 ސމ އަށެވެ. ދިވެހި
މަސްވެރިކަމުގައި މިބާވަތުގެ މަސް ބޭނިފައި ހުންނަނީ ވަރަށް މަދުންނެވެ. މިއީ
ކެއުމަށް ބޭނުންކުރާ މީރު މަހެކެވެ. މިއީ ރާއްޖެއިން އާންމުކޮށް ފެންނަ މަހަކަށް
ނުވިޔަސް މަދުމަދުން މިބާވަތުގެ މަސް ބާނައިގެން މާލޭގެ މަސް މާރުކޭޓް އަށް
ގެނެސްފައި ހުރެއެވެ. މަހުގެ ކާނާއަކީ ކަކުނި ފާނޑުގެ ސޫތްޕާއި ކުދިމަހެވެ. މިމަސް
ކައިއުޅެނީ ދުވާލުގެ ވަގުތުތަކުގައެވެ.

މަހުގެ ބުރަކަށިމަތީ ކޮތަރިބައިގައި 10 ހަރުކައްޓާއެކު 9މަޑުކަށި ހުރެއެވެ.
ބަނޑުދަށް ފަރާތު ކޮތަރިބައިގައި 3 ހަރުކައްޓާއެކު 7މަޑުކަށި ހުރެއެވެ. މަހުގެ
ނިގޫފަތް ހުންނަނީ ވަރަށް ބޮޑަށް ކަފިކޮށެވެ. މަހުގެ ކުލައަކީ މަޑު ފިޔާތޮށި
ކުލައެކެވެ. މަހުގެ މަތީބައިގައި ފަނޑުކޮށް ހުންނަ 9 ގަޅި ހުރެއެވެ. މަހުގެ
ނިގޫފަތާއި ކަންފަތްގަނޑު ހުންނަނީ ފިޔާތޮށި ކުލައިގައެވެ. މިމަހަށްކިޔާ ވަކި
ޚާއްޞަ ނަމެއް ރިކޯޑް ކުރެވިފައިނުވާތީ މަހުގެ ކުލަަވަރަށް ވިސްނާ މިމަހަށް ދޮން
ކަނޑުއުނިޔަ ކިޔާ ނަންދީފައި ވަނީއެވެ.



https://dv.wikipedia.org/wiki/%DE%8B%DE%AE%DE%82%DE%B0%DE%8C%DE%A8%DE%86%DE%A8_%DE%80%DE%A6%DE%82%DE%8B%DE%A8

ދޮންތިކި ހަނދި(ސައިންޓިފިކް ނަން: Carangoides fulvoguttatus)ނުވަތަ (އިނގިރޭސި
ބަހުން: Yellowspotted trevally)އަކީ ރާއްޖޭގެ ފަރުފަޅުތަކުގެ ބޭރުގައި އުޅޭ
ހަނދީގެ ބާވަތެކެވެ. މިބާވަތުގެ ހަނދި އާއްމުކޮށް ގިނައިން ފެނިފައި ނެތްކަމުގައި
ވިޔަސް މަދުމަދުން ރާއްޖޭގެ މަސްވެރިން ބާނާއުޅެއެވެ. މިބާވަތުގެ ހަނދި ފެނިފައި
ހުންނަނީ އައިން ހަދައިގެން ފަރުފަޅުގެ ބޭރުމަތީގައި ބާރަށް ދަތުރުކޮށްކޮށް
ތިއްބައެވެ. މިއީ ގާތްގަނޑަކަށް 1 މީޓަރަށް ބޮޑުވާ ކެއުމަށް މީރު ހަންޖެކެވެ.
މަހުގެ މަތީބައިގެ ކުލައަކީ ނޫފެހި ކުލައެވެ. ބަނޑުދަށް ފަރާތް ހުންނަނީ
ރިހިކުލައިގައެވެ. މަހުގެ ދެއަރިމަތީގައި ދޮންކުލައިގެ ތިކިތަކެއް ހުރެއެވެ.

މަހުގެ ބުރަކަށި މަތީ ފުރަތަމަ ކޮތަރިބައިގައި ހަރު 8 ކަށި ހުރެއެވެ. ދެވަނަ
ކޮތަރިބައިގައި ހަމަ އެކަހަލަ 1 ކައްޓާއެކު 25އާއި 30އާއި ދެމެދުގެ އަދަދަކަށް
މަޑުކަށި ހުރެއެވެ. ބަނޑުދަށް ފަރާތު ކޮތަރިބައިގައި ވަކިން ހުންނަ 2
ހަރުކައްޓަށްފަހު، އިތުރު 1 ހަރުކައްޓާއި، 21 އާއި، 26 އާއި ދެމެދުގެ އަދަދަަކަށް
މަޑުކަށި ހުރެއެވެ. މިމަހަށްކިޔާ ވަކި ޚާއްޞަ ނަމެއް ރިކޯޑް ކުރެވިފައި ނެތުމާއެކު
މަހުގެ ސިފަޔަށާއި، މަހަށް ކިޔާ ޢިލްމީ ނަމާއި، އިގިރޭސި ނަމަށް ވިސްނާ މިމަހަށް
ދޮންތިކި ހަނދި ކިޔާފައިވަނީ އެވެ. މަހުގެ އާއްމު ކާނާއަކީ ކަކުނި ފާނޑުގެ
ސޫތްޕާއި، މަހެވެ.



https://dv.wikipedia.org/wiki/%DE%8B%DE%AE%DE%82%DE%B0%DE%86%DE%AE%DE%8C%DE%A6%DE%83%DE%A8_%DE%8A%DE%A6%DE%8C%DE%A8%DE%83%DE%AE%DE%82%DE%91%DE%AA

ދޮންކޮތަރި ފަތިރޮނޑު(ސައިންޓިފިކް ނަން: Pervagor janthinosoma)ނުވަތަ (އިނގިރޭސި
ބަހުން: Redtail filefish)އަކީ ރާއްޖޭގެ ތިލަ ފަރުފަޅުތަކުގައި އުޅޭ ކުޑަ
އިސްކޮޅެއްގެ މަހެކެވެ. މިމަސް އެންމެ ބޮޑުވަނީ 16 ސެންޓި މީޓަރަށެވެ. މިއީ
ދިވެހިން ކައިއުޅޭ މަހެއް ނޫނެވެ. ވުމާއެކު މިބާވަތް ހިފުމަށް ދިވެހިން
ޝައުގުވެރިކަމެއް ނުދެއެވެ. ނަމަވެސް ދިރޭ ކުދިމަސް ބޭރުކުރާ ފަރާތްތަކުން
މިބާވަތުގެ މަސް ގިނައަދަދަކަށް ހިފާ ބޭރުކުރެއެވެ. މިއީ މޫދުގައި އުޅޭއިރު
ކޮތަރިތަކުގެ އަވަސް ހަރަކާތްތަކުން ބަލާމީހުން ޝައުގުވެރިކުރުވާ މަހެކެވެ.
މިބާވަތުގެ މަސް ގާތްގަނޑަކަށް 20 މީޓަރަށްވުރެ ތިލަ ހިސާބުތަކުގައި
އުޅޭކަމަށްވެއެވެ. މިމަހަށްކިޔާ ވަކި ޚާއްޞަ ނަމެއް ރިކޯޑް ކުރެވިފައި ނެތުމާއެކު،
މަހުގެ އާއްމު ސިފަޔާ ، ކުލައަށް ވިސްނާ މިމަހަށް ދޮންކޮތަރި ފަތިރޮނޑު
ކިޔާފައިވަނީ އެވެ.



https://dv.wikipedia.org/wiki/%DE%8B%DE%AC%DE%84%DE%AA%DE%83%DE%A8%DE%8B%DE%AC%DE%86%DE%AA%DE%8D%DE%A6_%DE%88%DE%AC%DE%82%DE%B0%DE%8A%DE%AA%DE%82%DE%B0%DE%82%DE%A6

ދެބުރިދެކުލަ ވެންފުންނަ (ސައިންޓިފިކް ނަން: Ecsenius bicolor)ނުވަތަ (އިނގިރޭސި
ބަހުން: Bicolor blenny)އަކީ ރާއްޖޭގެ ފަރުތަކުގައި އުޅޭ ކުޑައިސްކޮޅެއްގެ
ވެންފުންނައެކެވެ. މިވެންފުންނަ އެންމެ ބޮޑުވާ ކަމަށްވަނީ 11 ސެންޓި މީޓަރަށެވެ.
މިބާވަތުގެ ވެންފުންނަ ގިނައިން ފެނިފައި ހުންނަނީ ފަރުމަތީގެ ގާތަކުގެ މަތީގައި
މަޑުކޮށްލައިގެން ތިއްބައެވެ. މިއީ ދިވެހިން ކައިއުޅޭމަހެއް ނޫނެވެ. މިބާވަތުގެ
ވެންފުންނަ ތަފާތު ކުލަ ތަކުގައި ފެނެއެވެ. ނަމަވެސް އާންމުކޮށް ފެންނަ މިބާވަތުގެ
ވެންފުންނައިގެ ކުރީކޮޅާއި ބޮލުގައި ހުންނަނީ ކަޅުކުލައަކަށްދާ ގަދަނޫކުލައެކެވެ.
ނިގޫކޮޅުގައި ހުންނަނީ ރީނދޫ ކުލައެވެ. މިއީ ދިރޭމަސް ގެންގުޅޭ ފަރާތްތަކުން
ގެންގުޅުމަށް ލޯބިކުރާ މަހެކެވެ.

މަހުގެ ބުރަކަށިމަތީ ކޮތަރިބައިގައި 12 ހަރުކައްޓާއެކު 16 އާއި 18 އާއި ދެމެދުގެ
އަދަދަކަށް މަޑުކަށި ހުރެއެވެ. ބަނޑުދަށް ފަރާތު ކޮތަރިބައިގައި 2 ހަރުކައްޓާއެކު
18 އާއި 20 އާއި ދެމެދުގެ އަދަދަކަށް މަޑުކަށި ހުރެއެވެ. މިމަހަށް ކިޔާ ވަކި ޚާއްޞަ
ނަމެއް ރިކޯޑްކުރެވިފައި ނެތުމާއެކު މިމަހަށް ކިޔާ ޢިލްމީ އަދި އިގިރޭސިނަމާ
ގުޅުވައިގެން މިމަހަށް ދެބުރިދެކުލަ ވެންފުންނަ ކިޔާފައި ވަނީ އެވެ.



https://dv.wikipedia.org/wiki/%DE%8B%DE%AA%DE%8D%DE%AA%DE%8E%DE%AC_%DE%93%DE%AE%DE%82%DE%B0%DE%90%DE%A8%DE%8D%DE%B0

ދުލުގެ ޓޮންސިލް(އިނގިރޭސި ބަހުން: Lingual tonsil) އަކީ ދުލުގެ ފަހަތުބައިން
މަތީގައި ވަށްކޮށް އެތުރިފައި ހުންނަ ލިމްފެޓިކް ޓިޝޫ ބޮޑިއެކެވެ. އެހެންކަމުން
ދުލުގެ ޓޮންސިލް ހުންނާނީ ދުލުގެ އެތެރެއިން ފެށޭތަނުން ނުވަތަ ދުލުގެ
ފަހަތުބައިގައެވެ. ދުލުގެ ޓޮންސިލްގައި ހުންނަނީ ނޮން-ކެރަޓިނައިޒްޑް
ސްޓްރެޓިފައިޑް ސްކޭމަސް އެޕިތީލިއަމް(އިނގިރޭސި ބަހުން: Non-keratinized
Stratified squamous epithelium) އެވެ.

ދުލުގެ ޓޮންސިލް ހުންނަނީ ދުލުގެ އަނގަ ތެރޭގައިވާ ބައި އާއި، ދުލުގެ
އަރުތެރޭގައިވާ ބައި ވަކިކޮށްދޭ ވީ އަކުރެއްގެ ބައްޓަމަށް އިންނަ އަޑިކޮޅު
ކަމުގައިވާ ސަލްކަސް ޓާމިނާލިސް(އިނގިރޭސި ބަހުން: Sulcus terminalis) ގެ
ފަހަތުންނެވެ. ދުލުގެ ޓޮންސިލް ގައި ވެސް ކްރިޕްޓް ހުރެއެވެ.



https://dv.wikipedia.org/wiki/%DE%8B%DE%AA%DE%82%DE%B0%DE%8C%DE%A6%DE%83%DE%A8_%DE%8A%DE%A7%DE%82%DE%A6

ދުންތަރި ފާނަ (ސައިންޓިފިކް ނަން: Epinephelus morrhua)އަކީ އަތޮޅުން ބޭރު
ކަނޑުތަކުގެ އަޑީގައި ދިރިއުޅޭ މަހެކެވެ. ވުމާއެކު މިއީ ދިވެހި މަސްވެރިން
ފަރުފަޅުގެ ބޭރުންނާއި، އެތެރެވަރީގެ ކަނޑުތަކުގައި ނަނު ފައްތައިގެން ކުރާ ކެޔޮޅު
ކަމުގައި ބޭނޭ މަހެއް ނޫނެވެ. ނަމަވެސް މެރިން ރިސާރޗް ސެކްޝަން ގެ ފަރާތުން
ކުރިއަށް ގެންދާ ތަހްލީލީ މަސްވެރިކަމުގައި މިބާވަތުގެ މަސް އަތޮޅު އަތޮޅުގެ
ބޭރުމަތީން އަޑީ ލޭނު އަޅައިގެން ވަރަށް މަދުން ބޭނިފައި އެބަހުއްޓެވެ.

ދިވެހިންގެ ތެރޭގައި މިމަހަށް ކިޔާ ވަކި ޚާއްޞަ ނަމެއް ރިކޯޑްކުރެވިފައި ނެތުމާއެކު
މިމަހަށް ކިޔާ އިގިރޭސި ނަމާ ގުޅޭގޮތުން، މަހުގެ ތަދުކަމަށް ވިސްނާ މިމަހަށް
ދުންތަރި ފާނަ ކިޔާ ނަންދީފައިވަނީ އެވެ.މިމަހުގެ ކޯތާފަތުގެ ކުރީބައިގެ އަރިމަތި
ހުންނަނީ ރާޅުކޮށެވެ.



https://dv.wikipedia.org/wiki/%DE%8B%DE%AA%DE%82%DE%A8%DE%94%DE%AD%DE%8E%DE%AC_%DE%9E%DE%A8%DE%82%DE%A7%DE%A2%DE%A9_7_%DE%87%DE%A6%DE%96%DE%A6%DE%87%DE%A8%DE%84%DE%AA

ބްރޫކްލީން ބްރިޖް އަކީ އެމެރިކާގައި އޮތް އެންމެ ދުވަސްވީ ސަސްޕެންޝަން ބްރިޖް
އެވެ. 1825 މީޓަރުގެ ދިގު މި ބްރިޖަކީ އިރުމަތީ ކޯރު ހުރަސްކޮށް ނިއުޔޯކް ސިޓީ
އާއި، ބްރޫކްލީން އާއި ދެމެދު އަޅާފައިވާ ބްރިޖްއެކެވެ. މިބްރިޖް ހަދާނިމުނުއިރު
މިބްރިޖްވެފައިވަނީ އޭރު ދުނިޔޭގައިވާ އެންމެ ބޮޑު ސަސްޕެންޝަން ބްރިޖްކަމުގައެވެ.
އަދި ސްޓީލް ނަރުން ހަދާފައިވާ ފުރަތަމަ ސަސްޕެންޝަން ބްރިޖް ކަމުގައެވެ.

19 ވަނަ ގަރުނުގެ ތެރޭގައި ކޮލެރާ ފަދަ ބަލިތައް ލަންޑަންގައި އާންމުވުމާއި
ގުޅިގެން 1856 ވަނަ އަހަރު ލަންޑަން ގައި ނަރުދަމާ ނިޒާމެއް ގާއިމްކުރުމަށް
ޕްރޮޕޯސަލް ހުށަހެޅުމަށް އިޢުލާން ކުރެވުނެވެ. އެކަމަކު ފަންޑު ނެތުމުގެ ސަބަބުން
އެމަސައްކަތް ކުރިޔަށް ނުގޮސް ހުއްޓުނެވެ. ނަމަވެސް ބޮޑު ވަސް ގެ އުދަގުލަށްފަހު،
1858 ވަނަ އަހަރު މިޒަމާނުގެ ފެންވަރު ރަގަޅު ނަރުދަމާ ނިޒާމެއް ލަންޑަންގައި
ގާއިމްކުރުމަށް އިގިރޭސި ވިލާތުގެ ޕާލަމެންޓުން ނިންމި އެވެ.

މީލާދީން 1534 ވަނަ އަހަރު ސްޕޭން ގެ ރަސްގެފާނު ޗާރލްސް-1 ޕެނަމާގެ އިސްމަސް
ހުރަސް ކޮށް ކެނަލް އެއް ހެދުމަށް އަމުރު ކުރެއްވި އެވެ. އިސްމަސްގެ މާނައަކީ
ދެފަރާތުން ކަނޑު ނުވަތަ ކޯރު އޮވެފައި މެދުން އޮންނަ ބިމުގެ ހަނި ބައެކެވެ. މިބުނި
ރަސްގެފާނު އެކަމަށް އަމުރު ނެރުނުތާ 3 ގަރުނު ފަހުން 1880 ވަނ އަހަރު ޕެނަމާ
ކެނަލް ހެދުމުގެ މަސައްކަތް ފެށުނެވެ. ނަމަވެސް 20 އަހަރު ފަހުން ބައްޔާއި ފައިސާގެ
މައްސަލަތަކާއި ހުރެ މަސައްކަތް ހުއްޓާލަން ޖެހުނެވެ. އެފަހަރު މިމަސައްކަތް
ކޮށްފައިވަނީ ފަރަންސޭސި ވިލާތުގެ ކުންފުންޏަކުންނެވެ.



https://dv.wikipedia.org/wiki/%DE%8B%DE%AA%DE%82%DE%A8%DE%94%DE%AD%DE%8E%DE%AC_%DE%8E%DE%AA%DE%8B%DE%AA%DE%83%DE%A6%DE%8C%DE%A9_7_%DE%87%DE%A6%DE%96%DE%A6%DE%87%DE%A8%DE%84%DE%AA

ބުނެވޭ ގޮތުގައި ދުނިޔޭގައިވާ އެންމެ އުސް ހިސާބަކީ އެވަރެސްޓް ފަރުބަދަ ހިމެނޭ
ހިސާބެވެ. އަދި މިއީ ދުނިޔޭގައިވާ އެންމެ އުސް ފަރުބަދަ ވެސް މެއެވެ. އޭގެ
އުސްމިނުގައި 8848 މީޓަރު ހުރެއެވެ. މި ފަރުބަދަ އޮންނަނީ ނޭޕާލް އަދި ޗައިނާ
ވަކިކޮށްދޭ ބޯޑަރު ގައެވެ. އެވަރެސްޓް ފަރުބަދަ އަށް ނޭޕާލްގައި ކިޔަނީ ސަގަރްމަތާ
އެވެ. މާނައަކީ އުޑުގެ ނިއްކުރި އެވެ. މިނަން ކިޔުނީ 1960ގެ އަހަރު ތަކުގެ ތެރޭގައި
ނޭޕާލް ބަހުން ފަރުބަދަ އަށް މުޚާޠަބު ކުރާނޭ ނަމެއް އުފެދިފައި ނެތުމުންނެވެ.
އެންމެ ކުރީ ޒަމާނުގައި މިފަރުބަދައަށް ދޭވް ގިރީ އޭ ކިޔާފައި ވެއެވެ. މާނައަކީ
މުޤައްދަސް ފަރުބަދަ އެވެ.

ގްރޭޓް ބެރިއަރ ރީފް ގައި ތަފާތު 30 ބާވަތުގެ ބޮޑު މަސް، މިޔަރު ފަދަ ތަކެތި
އުޅޭކަމަށް މިހާތަނަށް ރިކޯޑް ކުރެވިފައި ވެއެވެ. އޭގެ ތެރޭގައި ޑްވާރފް މިންކީ
ވޭލް، އިންޑޯ ޕެސިފިކް ހަމްޕެކް ޑޮލްފިން، އަދި ހަމްޕެކް ވޭލް ހިމެނެއެވެ. އަދި
ގިނަ އަދަދަކަށް ޑޫގޮންގ ވެސް އުޅޭކަމަށްވަނީ ފާހަގަ ކުރެވިފައެވެ. ތަފާތު 6
ވައްތަރެއްގެ ވެލާ އުޅެއެވެ. އޭގެތެރޭގައި ގްރީން ސީ ޓާޓްލް، ލެދަރ ބެކް ޓާޓްލް،
ހޯކްސް ބިލް ޓާޓްލް، ލޮގަހެޑް ސީ ޓާޓްލް، ފްލެޓް ބެކް ޓާޓްލް، އަދި އޮލިވް ރިޑްލޭ
ޓާޓްލް ހިމެނެއެވެ.

ގްރޭންޑް ކެންޔަން އަކީ އެމެރިކާގެ އުތުރު އެރިޒޯނާގެ ކޮލޮރާޑޯ ކޯރުގައި ދެފަރާތުން
ފަރުބަދަތައް ހުރެފައި މެދުން ހަނިކޮށް އޮންނަ ފުން ވާދީ އެކެވެ. ނުވަތަ އުސް
ފަރުބަދަ ތަކުގެ މެދުން ތިރީގައި އުފެދިފައި އޮންނަ ކޯރުގެ ބައެކެވެ. ކެންޔަންގެ
މާނައަކީ ފެން އޮންނަ ފުން ވަޅުގަނޑު އެވެ. މިވާދީގެ ބޮޑު ބައި އޮންނަނީ އެރިޒޯނާގެ
ގްރޭންޑް ކެންޔަން ނޭޝަނަލް ޕާރކްގެ ތެރޭގައެވެ. މިއީ އެމެރިކާގައި އެންމެ ކުރިން
ހެދުނު ޕާރކް ތަކުގެ ތެރޭގައި ހިމެނޭ ތަނެކެވެ. ގްރޭންޑް ކެންޔަން ހިމެނޭ
ހިސާބުގައި އެންމެ ފުރަތަމަ އުޅުނު ކަމަށް ހެކިދެނީ ޕޫބްލޯ ދަރިކޮޅު ނުވަތަ
ގަބީލާގެ މީހުންނެވެ. މިގަބީލާގެ މީހުން އެހިސާބުގައި އުޅުނު ކަމަށްވަނީ 13ވަނަ
ގަރުނުގެ ތެރޭގައެވެ. މިއަދު މިހިސާބުގައި ގާތްގަނޑަކަށް 200 ވަރަކަށް ގަބީލާގެ
މީހުން އުޅޭކަމަށް ވެއެވެ. އޭގެ ތެރޭގައި ހަވާސް ޕާއީ، ހުވަލާ ޕާއީ، ޕައިޔުޓިސް،
ޑިނޭހް، އަދި ސިނައުގާ އޭ ކިޔޭ ގަބީލާތަކުގެ މީހުން ހިމެނެއެވެ.

މީލާދީން 16 ވަނަ ގަރުނު ފެށުނު ތަނާހެން ޕޯޗްގީޒުގެ ދަތުރުވެރިން ބްރެޒީލް އަށް
ދަތުރުކޮށްފައި ވެއެވެ. މިގޮތުން 1 ޖެނުއަރީ 1502 ގައި ބްރެޒިލްގައި ފަރުބަދަތައް
ވަށައިގެން ލެވިފައިވާ ހަނިމަގަކުން ވަދެވެން އޮންނަ އައްސޭރިއަކަށް ވާޞިލް ވިއެވެ.
މިބުނި މަގުން ވަންނަ އިރު 20 މޭލުގެ ދިގުމިނަށް ދެމިފައިވާ ފެންގަނޑެއް ވެއެވެ.
އަދި އެމީހުން މިހިސާބަށް ޖެނުއަރީ ފުރަތަމަ ދުވަހުގެ ކޯރު މިނަމުން ނަންދިނެވެ.

ޕަރިކްޓީން އަލިފާން ފަރުބަދަ އަކީ މެކްސިކޯގެ މީކޯކަން ސިޓީގައި އިންނަ އަލިފާން
ފަރުބަދަ އެކެވެ. މިފަރުބަދަ އިންނަނީ ވެރިރަށް މެކްސިކޯ ސިޓީގެ ހުޅަގުން 200
މޭލުގެ ދުރުމިނުގައެވެ. މިފަރުބަދަ ހިމެނޭ ހިސާބު ގަނޑުގެ މީހުން ވާހަކަ ދައްކާ
ޓެރަސްކަން ބަހުން ޕަރިކްޓީން ގެ މާނައަކީ އަނެއް ފަރާތުގައި އެވެ. މިފަރުބަދަ
ހިމެނޭ އަވަށަށްވެސް ކިޔަނީ ހަމަ ޕަރިކްޓީން އެވެ. ފަރުބަދަ ފުރަތަމަ ގޮވާން
ފަށައިފައިވަނީ 20 ފެބުރުއަރީ 1943 ގައެވެ. ފަރުބަދަ ގޮވާ މަންޒަރު ފުރަތަމަ
ފެނިފައިވަނީ އެހިސާބު ގަނޑުގެ ދަނޑުވެރިއެއް ކަމުގައިވާ ޑިއޮނިސޯ ޕްލީޑޯ އަށެވެ.
ފަރުބަދަ ގޮވަން ފެށުމުގެ 3 ހަފްތާކުރިން އެހިސާބު ގަނޑުގެ މީހުންނަށް ގުގުރި ޖަހާ
އަޑާއި ވައްތަރުގެ އަޑުތަކެއް އިވުނު ކަމަށް ބުނެވެއެވެ.

މިއީ ދުނިޔޭގެ ދެކޮޅު (އުތުުރު ބިތް އަދި ދެކުނު ބިތް) ހިމެނޭ ހިސާބުން ރޭގަނޑު
އުޑުމަތިން ފާހަގަވާ އަލިގަނޑެކެވެ. ނުވަތަ ޕޯލާރ ޒޯން އިން ބައެއް ފަހަރު ރޭގަނޑު
ފެންނަ އަލިގަނޑެކެވެ. މިސަބަބަށްޓަކައި އަރޯރާ ޕޯލާރިސް މިއަލިތަކަށް ނިސްބަތްކޮށް
ކިޔައި އުޅެއެވެ. ދުނިޔޭގެ އުތުރު ބިތުން ފެންނަ މިވައްތަރުގެ އަލިތަކަށް އަރޯރާ
ބޮރެއާލިސް، އަދި ދެކުނު ބިތުން ފެންނަ އަލިތަކަށް އަރޯރާ އޮސްޓްރާލިސް އޭ ކިޔައި
އުޅެއެވެ.



https://dv.wikipedia.org/wiki/%DE%8B%DE%A8%DE%8E%DE%AA_%DE%8C%DE%AE%DE%85%DE%A8

ދިގު ތޮޅި(ސައިންޓިފިކް ނަން: Vigna unguiculata sesquipedalis)ނުވަތަ (އިނގިރޭސި
ބަހުން: yardlong bean)އަކީ ތަރުކާރީގެ ބާވަތެއްގެ ގޮތުގައި ބެލެވޭ ތޮޅި އެކެވެ.
މިއީވެލެއްގައި އަޅާ ފެހިކޮށް ދިގުކޮށް ހުންނަ ތޮޅިއެކެވެ.ދިގު ތޮޅީގެ ދިގުމިނުގައި
އާންމު ގޮތެއްގައި ބައި ފޫޓް ވަރުހުރެއެވެ. އަދި ބައެއް ފަހަރު 1ފޫޓަށްވުރެ
ދިގުމިނަށް ވެސް ހުރެއެވެ. ދިގު ތޮޅީގެ ތަފާތު ވައްތަރު ތައް ވެސް ހުރެއެވެ. ރިހަ
ކެއްކުމަށާއި، ސަލަޑްގެ ވައްތަރުތައް ހެދުމަށް ދިގު ތޮޅި ކޮށައިގެން ބޭނުންކޮށް
އުޅެއެވެ. މެލޭޝިޔާ އަދި ތައިލޭންޑް ހިސާބުގެ ކެއުމުގައި ދިގުތޮޅި ވަރަށް ގިނައިން
ބޭނުންކުރެވޭކަން ފާހަގަ ކުރެވެއެވެ.



https://dv.wikipedia.org/wiki/%DE%8B%DE%A8%DE%8B%DE%A6_%DE%84%DE%A8%DE%84%DE%A9

ދިދަ ބިބީ(ސައިންޓިފިކް ނަން: Heniochus diphreutes)ނުވަތަ (އިނގިރޭސި ބަހުން:
Schooling bannerfish) އަކީ ރާއްޖޭގެ ފަރުފަޅުތަކުގެ ބޭރުގައި ވަރަށް ގިނައިން އުޅޭ
މަހެކެވެ. ދިވެހިން ކެއުމަށް ބޭނުންކޮށް އުޅޭ މަހެއް ނޫނެވެ. ދިދަ މަހަކީ ބިބީ އާއި
ވަރަށް އެއްގޮތް މަހެކެވެ. މަހުގެ ބުރަކަށިމަތީ ކޮތަރިބައިގައި ހުންނަ ހަރުކަށި
ތަކުގެ އަދަދު މިދެމަހުގައި ތަފާތެވެ. ދިދަ ބިބީގައި އެއްކަށި އިތުރުވާނެއެވެ. މިއީ
ފީނުންތެރިންނަށް މިދެމަސް ވަކިކުރަން އުދަގޫވާ ސަބަބެވެ. ކަރުތާފަތާއި ދިމާ ތިރިން
މަހުގެ ބަނޑުދަށް ފަރާތުގައި ހުންނަ ކޮތަރިބައި ދިގުވާނެއެވެ. މަހުގެ ބަނޑުދަށް
ފަރާތުގައި ހުންނަ ކޮތަރިބައިގެ ހަރުކަށިތައް ހުންނަ ހިސާބު ހުންނަނީ
ހުދުކުލައިގައި ކަމުން މިމަސް ފީނުންތެރިންނަށް އަޑީގައި އުޅޭއިރު ދެނެގަތުމަކީ
އުދަގޫ ކަމަކަށް ނުވާނެއެވެ.



https://dv.wikipedia.org/wiki/%DE%8B%DE%A8%DE%88%DE%AC%DE%80%DE%A8_%DE%88%DE%AC%DE%82%DE%B0%DE%8A%DE%AA%DE%82%DE%B0%DE%82%DE%A6

ދިވެހި ވެންފުންނަ (ސައިންޓިފިކް ނަން: Ecsenius minutus)ނުވަތަ (އިނގިރޭސި ބަހުން:
Maldives blenny)އަކީ ހަމައެކަނި ރާއްޖެއިން އަދި މިހާތަނަށް ރިކޯޑް ކުރެވިފައިވާ
ކުޑަ އިސްކޮޅެއްގެ ވެންފުންނަ އެކެވެ. މިމަސް އެންމެ ބޮޑުވަނީ 5 ސެންޓި މީޓަރަށެވެ.
މިއީ އާންމުކޮށް ފަރުތަކުގެ މާހައުލުގައި އުޅޭ މަހެކެވެ. މަހުގެ ކާނާއަކީ ގަލުގައި
ޖަހާފައި ހުންނަ އެކިއެކި ފެއްސާއި، އެއާއެކު އުޅޭ ކުދިކުދި ދިރުންތަކެވެ. މިއީ
ދިވެހިން ކައިއުޅޭ މަހެއް ނޫނެވެ. މަހުގެ ކުލައަކީ މަޑުމުށި ކުލައެވެ. މުޅި
މަހުގައި ގަދަ މުށިކުލައިގެ ކުދިކުދި ތިކިތަކެއް އެކިގޮތްގޮތަށް ހުރެއެވެ.
ކަރުތާފަތްމަތީގައި ރީނދޫކުލައިގެ ތިކިތަކެއް ހުރެއެވެ. ލޮލުގެ ވަށައިގެން
ހުދުކުލައިގެ ރޮނގެއް ހުރެއެވެ.

މަހުގެ ބުރަކަށިމަތީ ކޮތަރިބައިގައި 12 ނުވަތަ 13 ހަރުކައްޓާއެކު 13 ނުވަތަ 14
މަޑުކަށި ހުރެއެވެ. ބަނޑުދަށް ފަރާތު ކޮތަރިބައިގައި 2 ހަރުކައްޓާއެކު 15 ނުވަތަ 16
މަޑުކަށި ހުރެއެވެ. މިމަހަށް ކިޔާ ވަކި ޚާއްޞަ ނަމެއް ރިކޯޑްކުރެވިފައި ނެތުމާއެކު،
މިއީ ހަމައެކަނި ރާއްޖެއިން ފެނިފައިވާ މަހަކަށްވެފައި، މިމަހަށް ކިޔާ އިގިރޭސިނަމާ
ގުޅުވައިގެން މިމަހަށް ދިވެހި ވެންފުންނަ ކިޔާފައި ވަނީ އެވެ.



https://dv.wikipedia.org/wiki/%DE%8B%DE%A8%DE%88%DE%AC%DE%80%DE%A8_%DE%84%DE%A6%DE%90%DE%B0

ދިވެހިބަހަކީ ދިވެހިރާއްޖޭގެ ރަސްމީ ބަހެވެ. މި ބަހުން ވާހަކަ ދައްކައި އުޅެނީ
ދިވެހިރާއްޖޭގެ އަހުލުވެރިންގެ އިތުރުން ހިންދުސްތާނުގެ މަލިކު ގެ
އަހުލުވެރިންނެވެ. އެބައިމީހުން ވާހަކަ ދައްކައި އުޅެނީ ދިވެހިބަހުގެ މަހަލް
ބަހުރުވައެވެ. ބަހާބެހޭ މާހިރުން ދިވެހިބަސް ހިމަނުއްވައިފައިވަނީ އިންޑޯ އާރިޔަން
ބަސްތަކުގެ ތެރޭގަ އެވެ. ދިވެހި ބަހުގެ މަތިކޮޅުގައި އެންމެ ކުރީޒަމާނުގައި އޮތް
މައި ބަސް " ޕުރޯޓޯ- އިންޑޯ- ޔޫރަޕިއަން" ބަހުން ވާހަކަދައްކާ އުލުނު ބަޔަކު
ދެބަޔަކަށް ބެހިގެން، އެއްބަޔަކު ހުޅަނގުގެ ރަށްރަށަށް އަނެއްބަޔަކު އިރުމަތީ
ރަށްރަށަށް ގޮސް އެތަންތާނގައި ރަށްވެހިވީ އެވެ. މި މީހުން ވާހަކަދައްކާ އުޅުނު
ބަސް ބަދަލުވެ ތަރައްޤީވެ ވަކި ބަސް ބަހަށްވީ އެތައް ވޭލާއެއްގެ ނުވަތަ ޒަމާނެއްގެ
ތެރޭގަ އެވެ. އިރުމައްޗަށް އައި މައިގަނޑު ބަހަކީ އިންޑޯ- އިރޭނިއަން ބަހެވެ. މި
ބަސް ކަފިވީ އިރޭނިއަން ބަހަށާއި، އިންޑޯ އާރިއަން )ސާންސްކިރިތު (ބަހަށެވެ.
މިދެންނެވި ސާންސްކިރިތުގެ ހުޅަނގާއި، ހުޅަނގު ދެކުނުގެ ބައިގައިވަނީ ގުޖަރާތީ
މަރާޓީ ކޮންކަނީ، ދިވެހި، ސިންހަޅަ، މި ބަސްބަހެވެ، ވީމާ، މިބަސް ތަކުގައި
ބޭނުންކުރާ ލަފުޒުތަކާއި،ޤަވާއިދާއި އަދި ބަހުގެ އަދަބުތަކުގައި ތިމާގެކަންހުރެ
އެވެ. ހުޅަނގަށް ގޮސްފައިވާ ގޮފީގެ ބަސްތަކާއި، އަލުގަނޑުމެންގެ އިންޑިކު ނުވަތަ
ސާންސްކިރިތުން އުފެދިފައިވާ ބަސްތަކާއި ވަރަށް ތަފާތެވެ. އިނގިރާސި ބަހަކީ
މިދެންނެވި ހުޅަނގަށް ގޮސްފައިވާ ގޮފީގެ އަލްމާނީ ބަހެކެވެ.

ދިވެހިބަހުގެ ތާރީޚާއި އޮނިގަނޑުގައިވާ ކަމަށް ފާހަގަ ކުރެވޭ ބައެއް ކަންތައް،
އެމް.ޑަބްލިޔޫ. ސުގަތަޕާލާ ޑިސިލްވާ ބަޔާން ކުރައްވާފައިވެއެވެ. ޑިސިލްވާ
ވިދާޅުވެފައިވާ ގޮތުގައި، ދެކުނު އޭޝިޔާގެ އެހެން ބަސްތަކުން ނުފެންނަ،
ދިވެހިބަހަށް ޚާއްޞަ ބައެއް ކަންތައް އެބަހުއްޓެވެ. އޭނާ ފާހަގަ ކުރައްވާފައިވާ
އެއްކަމަކީ، ނަފީ ކުރުމުގައި ޒަމާނާއި ނަފީ ކުރުމުގެ އަކުރު ގުޅިފައިވާ ކަމެވެ.
އޭނާ ހިމެނުއްވި ބައެއް މިސާލަކީ:- 1. އޭނާ ކެއީ - އޭނައެއް ނުކައި 2. އޭނާ ކަނީ -
އޭނައެއް ނުކައި / އޭނާ ކަނީއެއް ނޫން



https://dv.wikipedia.org/wiki/%DE%8B%DE%A8%DE%88%DE%AC%DE%80%DE%A8%DE%83%DE%A7%DE%87%DE%B0%DE%96%DE%AD%DE%8E%DE%AC_%DE%90%DE%A6%DE%83%DE%AA%DE%86%DE%A7%DE%83%DE%AA_%DE%80%DE%A8%DE%82%DE%B0%DE%8E%DE%AA%DE%89%DE%AA%DE%8E%DE%AC_%DE%82%DE%A8%DE%92%DE%A7%DE%89%DE%AA

ރާއްޖޭގައި ފުރަތަމަ ފަހަރަށް ޖުމްހޫރިއްޔަތެއް އިއުލާން ކުރީ 01 ޖެނުއަރީ 1953މ.
ގައެވެ. ޖުމްހޫރިއްޔަތެއް އުފެދެން މެދުވެރިވި އެންމެ ބޮޑު އެއް ސަބަބަކީ، އޭރު
ރައްޔިތުންގެ ރުހުމާއި ލޯބި ލިބިފައި ހުރި، އަދި 1951 އޮކްޓޯބަރު 20 ވަނަ ދުވަހު
ރަސްގެފާނުގެ ގާއިމް މަގާމެއްގެ ގޮތުން ވަލިއްޔުލް އަމްރުގެ ގޮތުގައި ހުރި
މުޙައްމަދު އަމީން ރަސްކަން ގަބޫލު ނުކުރުމެވެ.

ދިވެހިރާއްޖޭގެ ތަހުތަށް އިންތިޚާބުކޮށްފައި ހުންނެވި ޢަބްދުލް މަޖީދު
ރަންނަބަނޑޭރި ކިލެގެފާނު، 21 ފެބުރުއަރީ 1952 ގައި އަވަހާރަވުމުން ރަސްކަމުގެ
ތަހުތު މުޅިން ހުސްވިއެވެ. ރަސްކަން ހަވާލުކުރުމަށް ރައްޔިތުން އެންމެ ބޭނުންވި
ފަރާތަކީ މުޙައްމަދު އަމީނެވެ. ނަމަވެސް މުޙައްމަދު އަމީން ރަސްކަމެއް ގަބޫލެއް
ނުކުރިއެވެ. މާނައަކީ ރަސްކަލެއްގެ ގޮތުގައި ހުންނާކަށް މުޙައްމަދު އަމީން ގަބޫލެއް
ނުވިއެވެ. ނަތީޖާއަކަށްވީ ރާއްޖޭގައި އޮންނަން ފެންނަ ވެރިކަމަކާ ބެހޭގޮތުން ހިޔާލު
ތަފާތުވުމެވެ. ރައްޔިތުންގެ މަޖުލީހުން މަޝްވަރާ ކޮމެޓީއެއް އުފައްދައި، ކޮމެޓީގައި
މިކަމާ މެދު މަޝްވަރާކޮށް ގޮތެއް ނިންމިއެވެ. މިކޮމެޓީގައި މުޙައްމަދު އަމީން ވެސް
ހިމެނެއެވެ. މި ކޮމެޓީއަށް ފެނުނީ ރާއްޖޭގައި ޖުމްހޫރީ ވެރިކަމެއް ގާއިމު ކުރާށެވެ.
މިނިންމުމަކީ ކޮމެޓިގެ ނިންމުމަކަށް ވުރެ ބޮޑަށް ވައްތަރީ މުޙައްމަދު އަމީނުގެ
ނިންމުމަކާއެވެ. އެހެނީ އެކޮމެޓީގައި މުޙައްމަދު އަމީނު ހިމެނިފައި، އަމީނު
ރަސްކަން އޮތުމަށް ނޭދޭއިރު، ރައްޔިތުން މުޙައްމަދު އަމީން ވެރިކަމުގައި ހުންނަން
އެދޭތީ، އަމީން ބޭނުންވި ގޮތަށް ކޮމެޓީގެ އެހެން މެންބަރުން ދޫކޮށްލުމީ ވެދާނެ
ގޮތެއް ކަމަށް ގަބޫލު ކުރެވޭތީއެވެ.

ޖުމްހޫރީ ނިޒާމް ގާއިމުކުރަން ހަމަޖެހުމާ ގުޅިގެން އާ ގާނޫނުއަސާސީއެއް ފާސް
ކުރިއެވެ. މި ގާނޫނުއަސާސީއަކީ ވެސް ވަރަށް ތަފާތު ބޮޑު ގާނޫނުއަސާސީއެކެވެ. 30
މާއްދާގެ މައްޗަށް އެކުލެވޭ މިގާނޫނުއަސާސީގައި ރައްޔިތުންގެ ހައްގުތަކުގެ ވާހަކަ
އެއްގޮތަކަށް ވެސް ނެތެވެ. މިގާނޫނުއަސާސީގެ މައިގަނޑު ބައިތަކަށް ބަލާއިރު
ފެންނަނީ ވަލިއްޔުލް އަމްރުގެ ވާހަކައާއި އޭނައިގެ ނައިބުގެ ވާހަކައާއި ވުޒާރާއާއި
ވަޒީރުންގެ ވާހަކައެވެ. ރައްޔިތުންގެ މަޖުލީހުގެ ދެ ގޭގެ (ރައްޔިތުންގެއާއި
ސެނެޓްގެ) ވާހަކައެވެ. (ޢަބްދުﷲ ޒަމީރު.1998). މިގާނޫނު އަސާސީގެ ދަށުން ތަފާތު
ގާނޫނުތަކާއި ގަވާއިދުތައް ހަދައި ފާސްކުރެވުނެވެ. މީގެ ތެރޭން ބައެއް ގާނޫނުތަކަކީ
އޭރު ދިވެހިން ތިބި ހާލަތުން ބަލައިގަންނަން އުނަގޫ ގާނޫނުތަކަކަށް ވިއެވެ. މީގެ
ތެރޭން އެންމެ ފާހަގަ ކޮށްލެވެނީ ދުންފަތާ ބެހޭ ގާނޫނެވެ. މިގާނޫނު ފާސްވުމުން
ދުންފަތް އެތެރެކުރުމާއި ބޭނުން ކުރުން މަނާވިއެވެ. "އުތުރު ގަޑުބަޑޭ" ކިޔާ
ހަރަކާތް އުފެދުމުގެ އަސްލަކަށް ވަނީ މިގާނޫނުކަމަށް ތާރީޚް ލިޔާމީހުންގެ
ލިޔުންތަކުން ފެނެއެވެ. ނަމަވެސް ފާހަގަކޮށްލެވޭ ކަމަކީ "އުތުރު ގަޑުބަޑުގެ" މީހުން
އައީ ހަމައެކަނި މިގާނޫނާ ގުޅިގެން އުފެދުނު ހިތްހަމަ ނުޖެހުމެއްގައި ނޫންކަމެވެ.
އޭގެ އިތުރަށް އޭރު ކުރިމަތިވެފައިވާ ތަދުމަޑުކަމުން ސަލާމަތް ކޮށްދިނުމަށް
އެކަށީގެންވާ ކަންތައްތަކެއް ސަރުކާރުން ކޮށްދޭކަމަށް ނުފެންނާތީ، އެމީހުންނަށް
ދަތިވެފައިވާ ކަންތައްތަކެއް ސަރުކާރަށް ދެންނެވުމުގެ ބޭނުމުގައިވެސް މެއެވެ.
މިހިސާބުން ޖުމްހޫރީ ނިޒާމުގެ ފުރަތަމަ ރައީސްގެ ހިންގުތެރިކަމާމެދު ދިވެހިންގެ
ހިތްތަކުގައި ޝައްކު އުފެދި ނުރުހުމުގެ ޝުއޫރުތައް ހިނގަންފެށިއެވެ. ތަދުމަޑުކަމުން
ސަލާމަތް ވެވޭނެ ގޮތެއް ނުފެނި ގިނަދުވަސް ވަމުން ދިޔަ ވަރަކަށް މި
ނުރުހުންތެރިކަން ދިޔައީ އިތުރުވަމުންނެވެ.

1- ޢަބްދުﷲ ޒަމީރު. (1998) ފުރަދާނަ. މާލެ؛ މިނިސްޓްރީ އޮފް އިންފޮރމޭޝަން އާޓްސް
އެންޑް ކަލްޗަރ



https://dv.wikipedia.org/wiki/%DE%8B%DE%A8%DE%88%DE%AC%DE%80%DE%A8%DE%83%DE%A7%DE%87%DE%B0%DE%96%DE%AD%DE%8E%DE%AC_%DE%83%DE%A6%DE%87%DE%A9%DE%90%DE%AA%DE%8D%DE%B0%DE%96%DE%AA%DE%89%DE%B0%DE%80%DE%AB%DE%83%DE%A8%DE%87%DE%B0%DE%94%DE%A7%DE%8E%DE%AC_%DE%82%DE%A7%DE%87%DE%A8%DE%84%DE%AA

ދިވެހިރާއްޖޭގެ ރައީސުލްޖުމްހޫރިއްޔާގެ ނާއިބު އަކީ ދިވެހިރާއްޖޭގެ
ރައީސުލްޖުމްހޫރިއްޔާގެ ވާޖިބުތަކާއި މަސްއޫލިއްޔަތުތައް އަދާކުރުމަށް
އެހީތެރިވެދިނުމަށް ޤާނޫނު އަސާސީން އުފައްދާފައިވާ މަޤާމެކެވެ. ދިވެހި ނާއިބު
ރައީސް މިނަމުން އިޝާރާތް ކުރެވެނީ ދިވެހިރާއްޖޭގެ ރައީސުލްޖުމްހޫރިއްޔާގެ ނާއިބު
އަށެވެ.

މިހާރު ރައީސުލްޖުމްހޫރިއްޔާގެ ނާއިބަކަށް ހުންނެވީ މުޙައްމަދު ވަހީދުއްދީންއެވެ.
އެއީ 25 އޭޕްރީލް 2012 ގައި ރައްޔިތުންގެ މަޖިލީހުން އެ މަޤާމަށް މުޙައްމަދު
ވަހީދުއްދީން ހަމަޖެއްސުމަށް ރުހުން ދިނުމުނެނެވެ.

އެންމެ ފުރަތަމަ އިންތިޚާބު ކުރެވުނު ނާއިބު ރައީސަކަށް ހުންނެވީ މުޙައްމަދު
ނަޝީދުގެ ވެރިކަމުގައި މިހާރުގެ ރައީސް ޑރ. މުޙައްމަދު ވަޙީދު ޙަސަން މަނިކު އެވެ.
ނަމަވެސް އޭގެ ކުރީގައި މުޙައްމަދު އަމީން ދީދީގެ ވެރިކަމުގައި އިބްރާހިމް
މުޙައްމަދު ދީދީ ނާއިބު ރައީސަކަށް ހުންނެވިއެވެ.

2008 ގެ ޤާނޫނު އަސާސީގެ ޖަދުވަލު އެކެއްގެ (2) ގައި ރައީސުލްޖުމްހޫރިއްޔާގެ
ނާއިބުގެ ހުވާ ކަމަށް ބަޔާންކޮށްފައިވާ ހުވާ ތިރީގައިވަނީއެވެ.



https://dv.wikipedia.org/wiki/%DE%8B%DE%A7%DE%84%DE%AD%DE%83%DE%AA%DE%86%DE%AA%DE%83%DE%A7_%DE%8E%DE%AE%DE%81%DE%B0

ދާބޭރުކުރާ ގޮށް(އިނގިރޭސި ބަހުން: Sweat gland) އަކީ އިންސާނާގެ ހަންގަނޑުގެ
ތެރޭގައި ހުންނަ ގޮށްތަކެކެވެ. ދެވައްތަރެއްގެ ދާބޭރުކުރާ ގޮށް ހުރެއެވެ. އެއީ
އެކްރައިން ގްލޭންޑް ތަކާއި އެޕަކްރައިން ގްލޭންޑް ތަކެވެ.

އެކްރައިން ގްލޭންޑް ތައް އަކީ ހަށިގަނޑުގެ ފިނިހޫނުމިން ކޮންޓްރޯލް ކުރުމުގެ
މަސައްކަތުގައި ބައިވެރިވާ ގްލޭންޑް ތަކެވެ. ހަންގަނޑުގެ އެކިހިސާބު ތަކުގައި ގިނަ
އަދަދަކަށް އެކްރައިން ގްލޭންޑް ތައް ހުރެއެވެ. އެކްރައިން ގްލޭންޑް ތަކުގެ
ހަރަކާތް އަދި މަސައްކަތް ކޮންޓްރޯލް ކުރަނީ ސިމްޕަތެޓިކް ކޮލިނާޖިކް ނާރު ފައިބަރު
ތަކުންނެވެ. މިނާރު އަކީ އެކްރައިން ގްލޭންޑް ތަކުން ދާބޭރުކުރުމަށް އެކްރައިން
ގްލޭންޑް ތައް ހީވާގިކޮށް މުރާލިކޮށްދޭ ނާރެކެވެ.

އެޕަކްރައިން ގްލޭންޑް ތައް ހުންނަނީ ހަންގަނޑާއި ހަށިގަނޑުގެ ވަކިން ޚާއްޞަ ހިސާބު
ތަކުގައެވެ. މިސާލަކަށް ކިހިލިފަތް ދޮށް، ފައިވަޅު، ފަދަ ތަންތާގައި ހުންނާނީ
މިވައްތަރުގެ ދާބޭރުކުރާ ގްލޭންޑް ތަކެވެ. ހަށިގަނޑުގެ ފިނިހޫމިން ކޮންޓްރޯލް
ކުރުމުގެ މަސައްކަތުގައި މިގްލޭންޑްތައް ބައިވެރިއެއް ނުވެއެވެ. މިގްލޭންޑް ތަކުން
ދާބޭރުކުރަން ފަށަނީ ބާލިޣުވުމަށް ފަހުގައެވެ. މިވައްތަރުގެ ގްލޭންޑް ތަކުގެ
މަސައްކަތް ކޮންޓްރޯލް ކުރަނީ ސިމްޕަތެޓިކް އެޑްރީނާޖިކް ނާރު ފައިބަރު ތަކުންނެވެ.
އޮކްސިޓޯސިން ހޯރމޯން އަކީ މިވައްތަރުގެ ގްލޭންޑް ތަކުން ދާބޭރުކުރުމަށް
ބާރުއަޅައިދޭ ހޯރމޯން އެކެވެ.



https://dv.wikipedia.org/wiki/%DE%8B%DE%A6%DE%8C%DE%B0%DE%8A%DE%AA%DE%86%DE%AA_%DE%83%DE%AE%DE%82%DE%91%DE%AA

ދަތްފުކު ރޮނޑު (ސައިންޓިފިކް ނަން: Balistapus undulatus) އަކީ ރާއްޖޭގެ
ފަރުފަޅުތަކުގައި ވަރަށް ގިނައިން އުޅޭ ރޮނޑެކެވެ. ދުވާލު ކުދިބުޅިލައިގެން
ފަރުމަތިން ވަރަށް ފަސޭހައިން ބޭނޭ މަހެކެވެ. ދަތްފުކު ރޮނޑަކީ ދިވެހިން ކައިއުޅޭ
މަހެކެވެ. އަދި މިއީ ދިރޭ ކުދިމަހުގެ ވިޔަފާރީގައި ރާއްޖެއިން ގިނަ އަދަދަކަށް
ބޭރުކުރެވޭ މަހެކެވެ. މިބާވަތުގެ ރޮނޑު 30 ސެންޓިމީޓަރަށް ބޮޑުވެއެވެ. ވަރަށް ގިނަ
ތަފާތު އެއްޗެތި މިމަސް ކައިއުޅޭކަމަށް ފާހަގަ ކުރެވިފައި ވެއެވެ. އޭގެތެރޭގައި
މޫދު އަޑީގައި ހުންނަ ގަލުފެއްސާއި، ތަފާތު ވައްތަރުގެ ހިޔަމައާއި، ކަކުންޏާއި،
ކުދިމަސްމަހާއި، ބޮލީގެ ބާވަތްތަކާއި ކަށިބޯ ހިމެނެއެވެ.



https://dv.wikipedia.org/wiki/%DE%8B%DE%A6%DE%8C%DE%B0%DE%84%DE%AA%DE%85%DE%A8_%DE%89%DE%A8%DE%94%DE%A6%DE%83%DE%AA

ދަތްބުޅި މިޔަރު (އިނގިރޭސި ބަހުން: Hemipristis elongatus)ނުވަތަ (އިނގިރޭސި
ބަހުން: Snaggletooth shark) އަކީ މިޔަރުގެ ބާވަތެކެވެ. މިއީ ރާއްޖޭގައި
ވަރަށްމަދުން އުޅޭ މިޔަރެކެވެ. މިބާވަތުގެ މިޔަރެއް ރާއްޖެއިން ފެނުނު ކަމަށް
ރިކޯޑް ކުރެވިފައިވަނީ އެންމެ މިޔަރެކެވެ. އެއީ ރ. މަޑުއްވަރީ ދޯންޏެއް ހއ.
އަތޮޅުގައި މިޔަރު މަސްވެރިކަން ކުރުމުގެ ތެރޭގައި ބޭނިފައިވާ މިޔަރެކެވެ. މިމިޔަރު
ބޭނިފަރާތުން އެމިޔަރުގެ އަނގަ ހިއްކައި ރައްކާކޮށްފައިވަނިކޮށް މެރިން ރިސާޗް
ސެކްޝަނުން ތަހްލީލުކޮށް އެއަނގަ އައިޑެންޓިފައި ކުރީއެވެ.

ދަތްބުޅި މިޔަރަކީ މެދު އިސްކޮޅެއްގެ މިޔަރެކެވެ. މިބާވަތުގެ މިޔަރު ގާތްގަނޑަކަށް
2.4 މީޓަރަށް ބޮޑުވާ ކަމަށް ވެއެވެ. މިޔަރުގެ ތުންކޮޅު ހުންނަނީ ވަށްކޮށެވެ.
މިޔަރުގެ ކުލައަކީ މައިގަނޑު ގޮތެއްގައި އަޅިކުލައެވެ. މިޔަރުގެ ބަނޑުދަށްފަރާތް
ހުންނަނީ ހުދު ކުލައެއްގައެވެ. މިޔަރުގެ އަނގައިގައި ހުންނަ ދަތްތައް ހުންނަނީ
ބުޅިކޮށެވެ. މިބާވަތުގެ މިޔަރަށް ކިޔާ ވަކި ޚާއްޞަ ނަމެއް ރިކޯޑް ކުރެވިފައިނެތީ
މިއީ ރާއްޖެއިން މާގިނައިން ފެންނަ މިޔަރަކަށް ނުވާތީ އެވެ. ވީމާ މިމިޔަރުގައި ހުރި
އެންމެ ޚާއްޞަ ސިފަކަމުގައިވާ ދަތްބުޅި ކަން ފާހަގަކޮށް ދަތްބުޅި މިޔަރު ކިޔާފައި
ވަނީ އެވެ.



https://dv.wikipedia.org/wiki/%DE%8B%DE%A6%DE%82%DE%B0%DE%84%DE%AE%DE%91%DE%AA

ދަންބޮޑު(ސައިންޓިފިކް ނަން: Myripristis vittata)ނުވަތަ (އިނގިރޭސި ބަހުން:
Whitetip soldierfish) އަކީ ރާއްޖޭގެ ފަރުފަޅުތަކުގެ ބޭރުމަތީގައްޔާއި ފަޅުތެރޭގައި
ގާތަކުގެ ނިވަލުގައި އުޅޭ މަހެކެވެ. މިމަހަށް ލޯބޮޑު ވެސް ކިޔައެވެ. ދަންބޮޑު
މިނަމުން ނަންދެވިފައިވާ ގިނައަދަދެއްގެ މަސް ރާއްޖޭގައި އުޅެއެވެ. ވުމާއެކު
މިދަރިކޮޅުގެ ކޮންމެވެސް އެއްވައްތަރަކަށް ދަންބޮޑު މިނަންކިޔާފައި ބޭއްވުމަކީ
ރަގަޅުގޮތެއް ކަމަށްދެކި މިމަހަށް ދަންބޮޑު ކިޔާފައިވަނީ އެވެ. ދަންބޮޑު އަކީ
ދިވެހި މަސްވެރިން ދަންނަ ރޭގަނޑުގެ ކެޔޮޅުކަމުގައި ބޭނޭ މަހެކެވެ. މިއީ އާންމު
ގޮތެއްގައި ދިވެހިން ކައިއުޅޭ މަހެއް ނޫނެވެ. އެއީ މަހުގެ ކުޑަކަމުންނާއި ކަށިތައް
ގިނަވެފައި ކަށިތަކުގެ ވަރުގަދަ ކަމުންނެވެ. މިއީ އާންމު ގޮތެއްގައި 10
މީޓަރަށްވުރެ ފުން ހިސާބުތަކުގައި އުޅޭ މަހެކެވެ. ނަމަވެސް ހަނދުވަރުގެ އައްޔާއި
ބޮކި އައްޔަށް ބައިބަޔަށް ތިލަވެ އުޅެއެވެ. މިގޮތުން ތިލަވެ އުޅޭއިރު ކުދިބުޅީގައި
ވަރަށް ފަސޭހައިން ބޭނެއެވެ.



https://dv.wikipedia.org/wiki/%DE%8A%DE%B0%DE%83%DE%AC%DE%82%DE%B0%DE%86%DE%AE%DE%87%DE%A8%DE%90%DE%B0_%DE%95%DE%A8%DE%83%DE%A7%DE%91%DE%B0_%DE%91%DE%A9_%DE%8D%DE%A7%DE%88%DE%A7%DE%8D%DE%B0

ފްރެންކޮއިސް ޕިރާޑް ޑީ ލާވާލް އަކީ ފަރަންސޭސި ވިލާތުގެ ލާވާލް އޭ ކިޔުނު ރަށުގެ
އަހުލުވެރި އެކެވެ. އޭނާ އަކީ ވަރަށް ޢިލްމުވެރި ސައްޔާޙެކެވެ. އޭނާއަށް
ދިވެހިރާއްޖެ އާދެވުނީ އައްސުލްޠާން އިބްރާހީމް ކަލާފާނު ގެ ރަސްކަމުގައެވެ. އެއީ
މީލާދީން 1602 ވަނަ އަހަރު ޖުލައި މަހުގެ 2 ވަނަ ދުވަހު ބ.ގޮއިދޫ އަށް އުރުނު
ފަރަންސޭސި ނަވަކުންނެވެ. މިނަވުގެ ނަމަކީ ކޯބިން އެވެ. ގާތްގަނޑަކަށް 5 އަހަރު
ދުވަސްވަންދެން ހައްޔަރުވެފައި ޕިރާޑް ރާއްޖޭގައި ހުންނެވި އެވެ. އޭނާ
ސަލާމަތްވެގެން އެބުރި ފަރަންސޭސި ވިލާތަށް ދިޔައީ ކަލާފާނު ރަސްގެފާނު އަވަހާރަވީ
ފަހުންނެވެ.



https://dv.wikipedia.org/wiki/%DE%8A%DE%AC%DE%93%DE%B0_(%DE%95%DE%AE%DE%8D%DE%A9%DE%87%DE%A6%DE%82%DE%B0%DE%90%DE%AC%DE%97%DE%AA%DE%83%DE%AD%DE%93%DE%AC%DE%91%DE%B0_%DE%8A%DE%AC%DE%93%DE%B0)

ޕޮލީއަންސެޗުރޭޓެޑް ފެޓް(އިނގިރޭސި ބަހުން: polyunsaturated fat) އަކީ ފެޓްގެ
ތެރޭގައި ގިނަ އަދަދަކަށް އަންސެޗުރޭޓެޑް ފެޓީ އެސިޑް އެކުލެވިގެންވާ ފެޓް އެވެ.
ކަނޑުމަހުގައި ހުންނަ ފެޓް އާއި، އެކި ބާވަތްތަކުގެ އޮށްތަކުންނާއި، ގޮވާމުން ހާނާ
ތެލުގައި ހުންނަ ފެޓް، އަދި މައިމީހާގެ ގާތުންދޭ ކިރުގައި ހުންނަ ފެޓް އަކީ
އަންސެޗުރޭޓެޑް ފެޓް އެވެ. މިވައްތަރުގެ ފެޓް އިން ލޭގައި ހުންނަ ކޮލެސްޓްރޯލްގެ
މިންވަރު ތަފާތުކޮށްދީ، ނާރުތަކުގެ ބަލިތަކުންނާއި، ހިތުގެ ބަލިތަކުން މީހާ
ދުރުކޮށްދިނުމުގައި އެހީތެރިވެދެއެވެ. މިފެޓް އިން އުފެދޭ ކޮލެސްޓްރޯލް އަށް ކިޔަނީ
ހައިޑެންސިޓީ ލިޕޯޕްރޮޓީން(އެޗްޑީއެލް) ނުވަތަ ރަގަޅު ކޮލެސްޓްރޯލް(އިނގިރޭސި
ބަހުން: high density lipoprotein) އެވެ.

ފެޓް އުފެދިފައިވަނީ ފެޓީއެސިޑް(އިނގިރޭސި ބަހުން: fatty acid) ތަކެއް
އެކުވެގެންނެވެ. ޓްރިގްލިސެރައިޑް އަކީ 3 ފެޓީއެސިޑް މޮލާރި(އިނގިރޭސި ބަހުން:
molecule) އެކުވުމުން އުފެދޭ އެއްޗެކެވެ. އަދި ކާތަކެތި ހަޖަމުވާއިރު، މި
ޓްރިގްލިސެރައިޑް ތައް ބައިބައިވެ، ފެޓީއެސިޑް ތަކަކާއި، ގްލައިސެރޯލް ކިޔާ
ބާވަތެއް އުފެދެއެވެ. މިއާއެކު ސެލިތަކުގަޔާއި، ލޭގެ ތެރޭގައި އެހެން ވައްތަރެއްގެ
ފެޓީއެސިޑް އެއްވެސް އުފެދެއެވެ. މިއަށްކިޔަނީ ކޮލެސްޓްރޯލް އެވެ. ކޮލެސްޓްރޯލް
އަކީ ސެލިތަކާއި ހޯރމޯން ތަކާއި، އެހެންވެސް ދިޔަވަރުތައް އުފައްދާ ހަށިގަނޑު
ހިންގުމަށް ބޭނުންވާ މާއްދާ އެކެވެ. ހަށިގަނޑުގެ ތެރޭގައި ތަފާތު 40 ވައްތަރުގެ
ފެޓީއެސިޑް އެކުލެވިގެންވެއެވެ. އެކި ވައްތަރުގެ ފެޓީއެސިޑް ހަށިގަނޑުގައި އަދާކުރާ
ރޯލް ތަފާތެވެ.

ފެޓީއެސިޑް އުފެދިފައިވަނީ ކާބަން އޮލާރި(އިނގިރޭސި ބަހުން: Atom) ތައް
ހައިޑްރަޖަން އޮލާރި ތަކާއި ގުޅިގެން ހެދޭ އެކި ދިގުމިނުގެ ޗޭނުބުރި ތަކަކުންނެވެ.
މިޗޭނު ބުރިތަކުގައި އޮލާރިތައް ގުޅިފައި ހުންނަ ގޮތަށް ބަލައިގެން މައިގަނޑު 2
ބަޔަކަށް ފެޓް ބަހާލެވެއެވެ. އެއީ ސެޗުރޭޓެޑް ފެޓް އާއި، އަންސެޗުރޭޓެޑް ފެޓް އެވެ.
ސެޗުރޭޓެޑް ފެޓް އަކީ އެފެޓީއެސިޑް އުފެދިފައިވާ ޗޭނުބުރީގައި ޑަބަލް ގުޅުމެއް
ނުހިމެނޭ ފެޓް އެވެ. ފެޓީއެސިޑް ޗޭނުބުރިއެއްގައި އެންމެ ޑަބަލް ގުޅުމެއްވާނަމަ،
މޮނޮއަންސެޗުރޭޓެޑް ފެޓް އެވެ. އެކަކަށްވުރެ ގިނަ ޑަބަލް ގުޅުން ޗޭނުބުރިއެއްގައި
ހުރިނަމަ، މިވައްތަރުގެ ފެޓީއެސިޑް އަށް ކިޔަނީ ޕޮލީއަންސެޗުރޭޓެޑް ފެޓް އެވެ.



https://dv.wikipedia.org/wiki/%DE%8A%DE%AC%DE%93%DE%B0_(%DE%90%DE%AC%DE%97%DE%AA%DE%83%DE%AD%DE%93%DE%AC%DE%91%DE%B0_%DE%8A%DE%AC%DE%93%DE%B0)

ސެޗުރޭޓެޑް ފެޓް(އިނގިރޭސި ބަހުން: saturated fat) އަކީ ފެޓްގެ ތެރޭގައި
ގިނައަދަދަކަށް ސެޗުރޭޓެޑް ފެޓީއެސިޑް އެކުލެވިގެންވާ ފެޓް އެވެ. ސެޗުރޭޓެޑް ފެޓީ
އެސިޑް ގިނައިން ހުންނަ ބާވަތްތަކަކީ، ފިނިހޫނުމިން ދަށް ތަންތާގައި ދިޔާވެގެންނުދާ
ވައްތަރުގެ ފެޓް އެވެ. މިސާލަކަށް ސަންފްލާވަރ އޮށުން ހޭނޭ ތެލަށްވުރެ،
ގެރިމަހުގައި ހުންނަ ސަރުބީއާއި ބަޓަރު، ފިނިހޫނުމިން ދަށް ތަނެއްގައި ދިޔާވެގެން
ނުގޮސް ހަރުވާނެއެވެ.

އާންމުގޮތެއްގައި ސެޗުރޭޓެޑް ފެޓް އެކުލެވިގެންވާ ކާނާގެ ތެރޭގައި ހިމެނެނީ
އެއްގަމު މަސް، ކިރު އަދި ކިރުން އުފައްދާ ބާވަތްތަކެވެ. މިވައްތަރުން ލިބޭ ފެޓް
އަކީ ލޭގައި ހުންނަ ކޮލެސްޓްރޯލްގެ މިންވަރު މަތިކޮށް، ނާރުތަކުގެ ބައްޔާއި، ހިތުގެ
ބަލިތަކަށް މީހާ ހުށަހަޅައިދޭ އެއްޗިއްސެވެ. މިވައްތަރުގެ ކޮލެސްޓްރޯލް އަށް
ލޯޑެންސިޓީ ލިޕޯޕްރޮޓީން(އެލްޑީއެލް) ނުވަތަ ނުރަގަޅު ކޮލެސްޓްރޯލް އޭ ކިޔައެވެ.

ފެޓް އުފެދިފައިވަނީ ފެޓީއެސިޑް(އިނގިރޭސި ބަހުން: fatty acid) ތަކެއް
އެކުވެގެންނެވެ. ޓްރިގްލިސެރައިޑް އަކީ 3 ފެޓީއެސިޑް މޮލާރި(އިނގިރޭސި ބަހުން:
molecule) އެކުވުމުން އުފެދޭ އެއްޗެކެވެ. އަދި ކާތަކެތި ހަޖަމުވާއިރު، މި
ޓްރިގްލިސެރައިޑް ތައް ބައިބައިވެ، ފެޓީއެސިޑް ތަކަކާއި، ގްލައިސެރޯލް ކިޔާ
ބާވަތެއް އުފެދެއެވެ. މިއާއެކު ސެލިތަކުގަޔާއި، ލޭގެ ތެރޭގައި އެހެން ވައްތަރެއްގެ
ފެޓީއެސިޑް އެއްވެސް އުފެދެއެވެ. މިއަށްކިޔަނީ ކޮލެސްޓްރޯލް އެވެ. ކޮލެސްޓްރޯލް
އަކީ ސެލިތަކާއި ހޯރމޯން ތަކާއި، އެހެންވެސް ދިޔަވަރުތައް އުފައްދާ ހަށިގަނޑު
ހިންގުމަށް ބޭނުންވާ މާއްދާ އެކެވެ. ހަށިގަނޑުގެ ތެރޭގައި ތަފާތު 40 ވައްތަރުގެ
ފެޓީއެސިޑް އެކުލެވިގެންވެއެވެ. އެކި ވައްތަރުގެ ފެޓީއެސިޑް ހަށިގަނޑުގައި އަދާކުރާ
ރޯލް ތަފާތެވެ.

ފެޓީއެސިޑް އުފެދިފައިވަނީ ކާބަން އޮލާރި(އިނގިރޭސި ބަހުން: Atom) ތައް
ހައިޑްރަޖަން އޮލާރި ތަކާއި ގުޅިގެން ހެދޭ އެކި ދިގުމިނުގެ ޗޭނުބުރި ތަކަކުންނެވެ.
މިޗޭނު ބުރިތަކުގައި އޮލާރިތައް ގުޅިފައި ހުންނަ ގޮތަށް ބަލައިގެން މައިގަނޑު 2
ބަޔަކަށް ފެޓް ބަހާލެވެއެވެ. އެއީ ސެޗުރޭޓެޑް ފެޓް އާއި، އަންސެޗުރޭޓެޑް ފެޓް އެވެ.
ސެޗުރޭޓެޑް ފެޓް އަކީ އެފެޓީއެސިޑް އުފެދިފައިވާ ޗޭނުބުރީގައި ޑަބަލް ގުޅުމެއް
ނުހިމެނޭ ފެޓް އެވެ. ފެޓީއެސިޑް ޗޭނުބުރިއެއްގައި އެންމެ ޑަބަލް ގުޅުމެއްވާނަމަ،
މޮނޮއަންސެޗުރޭޓެޑް ފެޓް އެވެ. އެކަކަށްވުރެ ގިނަ ޑަބަލް ގުޅުން ޗޭނުބުރިއެއްގައި
ހުރިނަމަ، މިވައްތަރުގެ ފެޓީއެސިޑް އަށް ކިޔަނީ ޕޮލީއަންސެޗުރޭޓެޑް ފެޓް އެވެ.



https://dv.wikipedia.org/wiki/%DE%8A%DE%AC%DE%93%DE%B0_(%DE%87%DE%A6%DE%82%DE%B0%DE%90%DE%AC%DE%97%DE%AA%DE%83%DE%AD%DE%93%DE%AC%DE%91%DE%B0_%DE%8A%DE%AC%DE%93%DE%B0)

އަންސެޗުރޭޓެޑް ފެޓް(އިނގިރޭސި ބަހުން: unsaturated fat) އަކީ އަންސެޗުރޭޓެޑް ފެޓީ
އެސިޑް(އިނގިރޭސި ބަހުން: unsaturated fatty acids) އެކުލެވިގެންވާ ފެޓް އެވެ. މިއީ
ފެޓް އުފެދިފައިވާ ގޮތަށް ބަލައިގެން ފެޓް ބަހާލާއިރު އޭގައި ހިމެނޭ މައިގަނޑު 2
ބައިން އެއްބައެވެ. ފެޓް އުފެދުމުގެ ތެރޭގައި ހުންނަ ފެޓީ އެސިޑް ޗޭނު ބުރިއެއް
ގައި ޑަބަލް ގުޅުމެއް ވާނަމަ އެއީ އަންސެޗުރޭޓެޑް ފެޓް އެވެ. ފެޓީއެސިޑް(އިނގިރޭސި
ބަހުން: Fatty acids) ޗޭނުބުރިއެއްގައި އެންމެ ޑަބަލް ގުޅުމެއްވާނަމަ،
މޮނޮއަންސެޗުރޭޓެޑް ފެޓް އެވެ. އެކަކަށްވުރެ ގިނަ ޑަބަލް ގުޅުން ޗޭނުބުރިއެއްގައި
ހުރިނަމަ، މިވައްތަރުގެ ފެޓީއެސިޑް އަށް ކިޔަނީ ޕޮލީއަންސެޗުރޭޓެޑް ފެޓް އެވެ.
ކަނޑުމަހުގައި ހުންނަ ފެޓް އާއި، އެކި ބާވަތްތަކުގެ އޮށްތަކުންނާއި، ގޮވާމުން ހާނާ
ތެލުގައި ހުންނަ ފެޓް، އަދި މައިމީހާގެ ގާތުންދޭ ކިރުގައި ހުންނަ ފެޓް އަކީ
އަންސެޗުރޭޓެޑް ފެޓް އެވެ. މިވައްތަރުގެ ފެޓް އިން ލޭގައި ހުންނަ ކޮލެސްޓްރޯލްގެ
މިންވަރު ތަފާތުކޮށްދީ، ނާރުތަކުގެ ބަލިތަކުންނާއި، ހިތުގެ ބަލިތަކުން މީހާ
ދުރުކޮށްދިނުމުގައި އެހީތެރިވެދެއެވެ. މިފެޓް އިން އުފެދޭ ކޮލެސްޓްރޯލް އަށް ކިޔަނީ
ހައިޑެންސިޓީ ލިޕޯޕްރޮޓީން(އެޗްޑީއެލް) ނުވަތަ ރަގަޅު ކޮލެސްޓްރޯލް އެވެ.



https://dv.wikipedia.org/wiki/%DE%8A%DE%AC%DE%80%DE%AA%DE%83%DE%A8%DE%80%DE%A8

ފެހުރިހި (އިނގިރޭސި ބަހުން: Rhincodon typus)ނުވަތަ (އިނގިރޭސި ބަހުން: Whale
shark) އަކީ މިޔަރުގެ ވައްތަރެކެވެ. އެންމެ ބޮޑެތި މަހުގެ ވައްތަރުތަކުގެ ތެރޭގައި
ފެހުރިހި ގުނާލެވެއެވެ. ބެލެވޭ ގޮތުގައި މިއީ މިޔަރުގެ ބާވަތްތަކުގެ ތެރެއިން
އެންމެ ބޮޑު އަދި ކަނޑުގައި އުޅޭ އެންމެ ބޮޑު މަހެވެ. ފެހުރިހި 12 މީޓަރަށް ބޮޑުވާ
ކަމަށް ވެއެވެ. މިއީ އިންސާނުންނަށް ނުރައްކާތެރި މިޔަރެއް ނޫން ކަމުން
ފެތުންތެރިންނާއި، ފީނުންތެރިން މިބާވަތުގެ މިޔަރާއި ވަރަށް ގައިގޯޅި ވެއެވެ.

ފެހުރިހި އަކީ ރިންކަޑަން ޖީނިއަސް ގައި ހިމެނޭ ހަމައެކަނި މެންބަރެވެ. ނުވަތަ
ވައްތަރެވެ. ބުނެވޭ ގޮތުގައި ފެހުރިހި ހިމެނޭ މިޔަރުގެ އާއިލާ އުފަންވެގެންއައީ
މީގެ 60 މިލިއަން އަހަރުކުރިންނެވެ. ފެހުރިހި ފުރަތަމަ ފެނިފައިވަނީ 1828 ވަނަ
އަހަރު ދެކުނު އެފްރިކާގެ މޭޒު ކަނޑުއޮޅި އޭ ކިޔުނު އައްސޭރި ފަށުންނެވެ. އެއީ
މޫދުގެ 4.6 މީޓަރު އަޑިންނެވެ. ފެހުރިހި ފުރަތަމަ ފެނުނީ ދެކުނު އެފްރިކާގެ ކޭޕް
ޓައުންގައި ކޭމްޕްކޮށްގެން ތިބި އިގިރޭސި ސިފައިންގެ ތެރޭގައި ހިމެނުނު މިލިޓަރީ
ޑޮކްޓަރެއް ކަމަށްވާ އެންޑްރޫ ސްމިތް އަށެވެ. ފަހުން ފެހުރިހި ނުވަތަ މިމަހުގެ
ތަފްޞީލް 1849 ވަނަ އަހަރު ޑޮކްޓަރު އެންޑްރޫ ސްމިތު އާއްމުކުރިއެވެ.



https://dv.wikipedia.org/wiki/%DE%8A%DE%AA%DE%83%DE%A6%DE%8E%DE%A6%DE%90%DE%B0_%DE%8A%DE%A6%DE%83%DE%A7%DE%8C%DE%B0

މިއީ އިންސާނުންނާއި ބައެއް ޖަނަވާރުންގެ ބޮޑު ގޮހޮރު ނިމޭ ހިސާބުން ފުރަގަސްފަރާތު
ދޮރާއި ދެމެދުގައިވާ ބައެކެވެ. ފުރަގަސް ފަރާތް(އިނގިރޭސި ބަހުން: Rectum) އަކީ
ބޮޑު ގޮހޮރު ނިމިގެން ހަޖަމުކުރާ ނިޒާމްގައި ފުރަގަސް ފަރާތު މަގު އާއި ދޭތެރޭގައި
އިންނަ ބައެކެވެ.އެހެންކަމުން ފުރަގަސް ފަރާތް އިންނާނީ ބޮޑު ގޮހޮރު ނުވަތަ ފަލަ
ގޮހޮރުގެ އެންމެ ފަހުބައި ކަމުގައިވާ ސިގްމޮއިޑް ގޮހޮރު އާއި ޖެހިގެންނެވެ.
ބޮޑުކަމުދާ ތަކެތި ބޭރުކުރަން ޖެހެންދެން އެތަކެތި ޖަމާކޮށް، ގުދަންކޮށްފައި،
ހުންނާނީ ފުރަގަސް ފަރާތުގައެވެ. އިންސާނުންގެ ފުރަގަސް ފަރާތުގެ ދިގުމިނަކީ 12
ސެންޓި މީޓަރެވެ.

ފުރަގަސް ފަރާތް ޕެރިޓޯނިއަމް އިން މުޅިން ނިވާކުރެވިފައެއް ނުވެއެވެ. ނަމަވެސް
ބައެއް ބައިތައް ޕެރިޓޯނިއަމް އިން ނިވާކުރެވިފައި ވެއެވެ. އެގޮތުން ފުރަގަސް
ފަރާތުގެ މަތީ ތިންބައިކުޅަ އެއްބައި، އިންނަނީ ކުރިމަތިންނާއި އަރިމަތިން،
ޕެރިޓޯނިއަމް އިން ނިވާކުރެވިފައެވެ. ފުރަގަސް ފަރާތުގެ މެދުގެ ތިންބައިކުޅަ
އެއްބައި އިންނަނީ ހަމައެކަނި ކުރިމަތިން ޕެރިޓޯނިއަމް އިން ނިވާކުރެވިފައެވެ. އަދި
ތިރީ ތިންބައިކުޅަ އެއްބައި ޕެރިޓޯނިއަމް އިން ނިވާކުރެވިފައެއް ނުވެއެވެ.

ފިރިހެނުންގެ ފުރަގަސް ފަރާތުގެ ކުރިމަތިން މަތީގައި ޖެހިފައި އިންނަނީ
ރެކްޓޯ-ވެސައިކަލް ޕޯޗް އޭ ކިޔޭ ހުސް ޖާގައެއް ފަދަ ތަނެވެ. އަދި ފުރަގަސް ފަރާތުގެ
ކުރިމަތިން ތިރީގައި ޖެހިފައި ހުންނަ ބައިތަކުގެ ތެރޭގައި މަސާނާގެ މަތީބަައި، މަނި
ގޮށް، މަނި ހޮޅިގެ އެމްޕުލާ، ގުރުތާގެ ނިމޭ ކޮޅު، އަދި [ޕްރޮސްޓޭޓް ގްލޭންޑް]]
ހިމެނެއެވެ.

އަންހެނުންގެ ފުރަގަސް ފަރާތުގެ ކުރިމަތިން މަތީގައި ޖެހިފައި އިންނަނީ
ރެކްޓޯ-ވެޖައިނަލް ޕޯޗް އޭ ކިޔޭ ހުސް ޖާގައެކެވެ. އަދި ފުރަގަސް ފަރާތުގެ
ކުރިމަތިން ތިރީގައި ޖެހިފައި އިންނަނީ އަންހެނާގެ ޖިންސީ ގުނަވަން ގެ ފުރަގަހު
ފާރެވެ.

ދެޖިންސުގެ މީހުންގެ ވެސް ފުރަގަސްފަރާތުގެ އަރިމަތިން މަތީގައި އިންނަނީ
ޕަރަރެކްޓަލް ފޮއްސާ އެވެ. އަދި ފުރަގަސް ފަރާތުގެ އަރިމަތިން ތިރީގައި އިންނަނީ
ސްޕީރިއާ ރެކްޓަލް އާޓަރީގެ ގޮފިތަކާއި، ކޮކްސިޖިއަސް މަސްގަނޑު، އަދި ލެވޭޓަރ އޭނި
މަސްގަނޑު އެވެ.

ދެޖިންސުގެ މީހުންގެ ވެސް ފުރަގަސް ފަރާތުގެ ފަހަތް ޖެހިފައި ހުންނަ ބައިތަކުގެ
ތެރޭގައި ކޮކްސިކްސް، ސެކްރަމްގެ ތިރީބައި، މީޑިއަން ސެކްރަލް ލޭހޮޅިތައް، ގްލޯމަސް
ކޮކްސީޖިއަމް މަސްގަނޑު، އަދި ނާރު ފުންޏެއް ހިމެނެއެވެ.

ފުރަގަސް ފަރާތަކީ ވަގުތީ ގޮތުން ބޮޑުކަމުދާ ތަކެތި ރައްކާކޮށްފައި ބަހައްޓައިދޭ
ގުދަނެކެވެ. ފުރަގަސް ފަރާތުގައި ބޮޑުކަމުދާ ތަކެތި ޖަމާވެ ފުރުމުން، ފުރަގަސް
ފަރާތު ފާރު ފުޅާވެ، ފުރަގަސް ފަރާތު ފާރުގެ ތެރޭގައި ނާރުތަކުގެ ނިޒާމް އިން
އައިސްފައިވާ ސްޓްރެޗް ރިސެޕްޓަރ ތައް، މުރާލިވެ، ބޮޑުކަމުދާ ހިތްވެއެވެ. ބޮޑު
ކަމުދާން ޖެހުމުން ނުގޮސް ހިފަހައްޓައިފިނަމަ، ފުރަގަސް ފަރާތުގައި ޖަމާވެފައި ހުރި
ބޮޑުކަމުދާ ތަކެތި އަނބުރާ ބޮޑު ގޮހޮރު އަށް ވާޞިލްވެއެވެ. އަދި އެބޮޑުކަމުދާ
ތަކެތީގެ ތެރޭގައި ހުރި ފެނުގެ ބައި ވަކިން ހަށިގަނޑަށް ނަގައެވެ. ބޮޑުކަމު ނުގޮސް
ގިނައިރު ހުރެއްޖެނަމަ، ބަނޑުހިކުން ކުރިމަތިކުރުވައެވެ. ބަނޑުހިކުން
ކުރިމަތިވެއްޖެނަމަ ބޮޑުކަމުދާ ތަކެތި ހަރުވެ، ބޮޑުކަމުދިއުމަށް އުދަގޫވެއެވެ.

ހަށިގަނޑުގެ ފިނިހޫނު މިން ހުރިނެތް މިންވަރު ފުރަގަސް ފަރާތުން ވެސް ބެލެއެވެ.
މިގޮތުން ފިނިހޫނު މިން ބެލުމަށްޓަކައި، މާކަރީ ތަމޯމީޓަރު، ނުވަތަ ޑިޖިޓަލް
ތަމޯމީޓަރެއް ފުރަގަސް ފަރާތު ދޮރުން ލައްވައިގެން ފުރަގަސް ފަރާތް އަށް ވާޞިލް
ކުރުވައެވެ. ކުރިން މާކަރީ ތަމޯމީޓަރު ބޭނުންކުރި ނަމަވެސް މިހާރު މިފަދަ
ތަމޯމީޓަރު ބޭނުންކުރަނީ ވަރަށް މަދުންނެވެ. ފުރަގަސް ފަރާތުން ބަލާ ފިނިހޫމިން
އާންމުގޮތެއްގައި ހުންނަނީ 38-36 ޑިގްރީ ސެލްޒިއަސް އާއި ދެމެދުގައެވެ.

ފުރަގަސް ފަރާތުން ބަލާ ފިނިހޫނުމިން އަނގައިން ބަލާ ފިނިހޫނު މިނަށްވުރެ ½ ޑިގްރީ
ސެލްޒިއަސް މަތިވާނެއެވެ. އަދި ކިހިލިފަތް ދޮށުން ބަލާ ފިނިހޫނު މިނަށްވުރެ، 1
ޑިގްރީ ސެލްޒިއަސް މަތިވާނެއެވެ.ގިނަ ޑޮކްޓަރުން ކުޑަކުދިންގެ ފިނިހޫނުމިން
ހުރިމިންވަރު ފުރަގަސް ފަރާތުން ބެލުމަށް އިރުޝާދު ދެނީ ކުޑަކުދިންގެ އަނގަ އިން
ފިނިހޫނު މިން ބެލުމަކީ ގިނަފަހަރު އުދަގޫކަމަށްވާތީ އެވެ. އެއީ ކުޑަކުދިން
ފިނިހޫނުމިން ބަލާގަޑީގައި މަޑުން ހަމަހިމޭނުން ނީންނާތީއެވެ. މިފަހަކަށް އައިސް
ކަންފަތުން ފިނިހޫނުމިން ބެލުން އާންމުވުމުން ފުރަގަސް ފަރާތުން ފިނިހޫނުމިން
ބެލުން ވަނީ މަދުވެފައެވެ.



https://dv.wikipedia.org/wiki/%DE%8A%DE%AA%DE%83%DE%A6%DE%89%DE%AD%DE%8E%DE%AC_%DE%89%DE%A6%DE%90%DE%A6%DE%87%DE%B0%DE%86%DE%A6%DE%8C%DE%B0_%DE%84%DE%AC%DE%8D%DE%AA%DE%89%DE%A6%DE%81%DE%B0_%DE%86%DE%AA%DE%83%DE%AC%DE%88%DE%AD_%DE%93%DE%AC%DE%90%DE%B0%DE%93%DE%B0%DE%8C%DE%A6%DE%87%DE%B0

ބަޔާން ކުރެވުނު ދެވައްތަރުގެ އެންޒައިމް ފުރަމޭ، ހިތް ، އަދި ކަށި މަސް ގައި
ހުރެއެވެ. އެހެން ކަމުން މިބުނި ޓިޝޫތަކަށް ގެއްލުން ލިބުމުން ނުވަތަ އެޓިޝޫތަކުގެ
ބަލިތަކުގެ ސަބަބުން މިއެންޒައިމްތަކުގެ މިންވަރު ލޭގައި އިތުރުވެގެން ދެއެވެ.
މިސާލަކަށް މަޔޯކާޑިއަލް އިންފާރކްޝަން އަދި ފުރަމޭ ދުޅަވުން ފަދަ ބަލިތަކުގައި
ލޭގައި މިއެންޒައިމްތަކުގެ މިންވަރު އިތުރުވެގެން ދެއެވެ.

ބަޔާން ކުރެވުނު އެންޒައިމް ފުރަމޭ، ކަށި، ކުޑަ ގޮހޮރު، އަދި މާބަނޑުން ފައިބާ މަސް
ގައި ހުރެއެވެ. ފުރަމޭގެ ބަލިތަކާއި ގުޅިގެން ލޭގައި އަލްކަލައިން ފޮސްފަޓޭސް ގެ
މިންވަރު އިތުރުވެގެން ދެއެވެ.

އާންމު ގޮތެއްގައި ލޭގައި ބިލިރޫބިންނުވަތަ (އިނގިރޭސި ބަހުން: Bilirubin) ހުންނަނީ
ކޮންމެ ޑެސިލިޓަރެއްގައި 1-05 މިލިގްރާމާއި ދެމެދުގެ މިންވަރެއްގައެވެ. ލޭގައި
ބިލިރޫބިން މަތިވުން ކުރިމަތިވާ ހުރިހާ ބަލިތަކާއި ރީނދޫވުން ފަދަ ބަލިތަކުގައި
މިމިންވަރު އިތުރުވެގެން ދެއެވެ.

ދުވާލަކު 2.5-05 މިލިގްރާމްގެ ޔޫރޯބިލިނޯޖަންނުވަތަ (އިނގިރޭސި ބަހުން:
Urobilinogen) ކުޑަކަމުދާ ތަކެތި އާއެކު ބޭރުވެގެން ދެއެވެ. މިމިންވަރު ރީނދޫވުން
ގެ ބައެއް ވައްތަރުތަކުގައި މަތިވެފައި އަނެއްބައި ވައްތަރުގައި ދަށްވެގެން ދެއެވެ.

ދުވާލަކު 250-50 މިލިގްރާމްގެ ސްޓާކޯބިލިނޯޖަން ނުވަތަ (އިނގިރޭސި ބަހުން:
stercobilinogen) ބޮޑުކަމުދާ ތަކެތި އާއެކު ބޭރުވެގެން ދެއެވެ. މިމިންވަރު
ރީނދޫވުން ގެ ބައެއް ވައްތަރުތަކުގައި މަތިވެފައި އަނެއްބައި ވައްތަރުގައި
ދަށްވެގެން ދެއެވެ.



https://dv.wikipedia.org/wiki/%DE%8A%DE%A9%DE%83%DE%AA_%DE%89%DE%AA%DE%83%DE%A6%DE%82%DE%8E%DE%A6_%DE%8C%DE%AE%DE%85%DE%A8

ފީރު މުރަނގަ (ސައިންޓިފިކް ނަން: Sesbania grandiflora)ނުވަތަ (އިނގިރޭސި ބަހުން:
sesbanis)އަކީ ހުދުކުލައިގެ މަލެއް އަންނަ ހިމަދިގު ތޮޅިތަކެއް އަޅާ ފަތްކުދި
މެދުމިނުގެ ގަހެކެވެ. ފީރު މުރަނގަ ތޮޅި އަކީ ތަރުކާރީގެ ބާވަތެކެވެ. ފީރު މުރަނގަ
އާންމުކޮށް ހެދެނީ ހޫނު ހިސާބު ތަކުގައެވެ. ޚާއްޞަ ކޮށް ދެކުނު އޭޝިޔާގެ
ގައުމުތަކުގައެވެ. ފީރު މުރަނގަ ހެއްދުމުގައި އެންމެ މަޝްހޫރު އެއްގައުމަކީ
އިންޑިޔާ އެވެ.

ފީރު މުރަނގަ ގަހުގެ މާ ބައެއް ގައުމުތަކުގައި ތަރުކާރީގެ ގޮތުގައި ކައިއުޅެއެވެ.
ފީރު މުރަނގަ ތޮޅި، އަދި ފީރު މުރަނގަ ގަހުގެ ފަތަކީ ވެސް ތެލުލައިގެން ކެއުމުގެ
ތެރޭގައި ބޭނުންކުރެވޭ އެއްޗެކެވެ. ފީރު މުރަނގަ ތޮޅި ގިނައިން ބޭނުންކުރެވެނީ
މުރަނގަ ތޮޅި ބޭނުންކުރާ އުސޫލުން ރިހަ ކެއްކުމަށެވެ.



https://dv.wikipedia.org/wiki/%DE%8A%DE%A8%DE%8C%DE%B0%DE%96%DE%AC%DE%80%DE%A8_%DE%8A%DE%A7%DE%82%DE%A6

ފިތްޖެހި ފާނަ (ސައިންޓިފިކް ނަން: Epinephelus faveatus)ނުވަތަ (އިނގިރޭސި ބަހުން:
Bigspotted grouper)އަކީ ރާއްޖޭގެ ފަރުފަޅުތަކާއި ހާހަލާއި ތިލަތިލައިގައި އުޅޭ
މަހެކެވެ. މިއީ ހިމަތޮޅިކޮށް ހުންނަ ފާނަ އެކެވެ. ދިވެހިންކުރާ ކެޔޮޅު ކަމުގައި
މަދުމަދުން މިމަސް ބޭނެއެވެ. އަދި މިއީ ދިވެހިން ކެއުމަށް ބޭނުންކުރާ މަހެކެވެ.
މަހުގެ ކަރުތާފަތުގެ ކުރީބައިގެ ކައިރިފަށް ހުންނަނީ ކަށިކޮށެވެ. އެންމެ ބޮޑުވެގެން
51 ސމ އަށް ބޮޑުވާ މިމަސް ވަރަށް ތިލައިގައި ވެސް އުޅޭ ކަމަށްވެއެވެ.

ފިތްޖެހި ފާނައިގެ ކުލައަކީ މުށިކުލަ އެވެ. މަހުގެ މުޅި ހަށިގަނޑުގައި މުއްޓާއި
ކަޅުކުލައިގެ ލައްތަކެއް ހުރެއެވެ. މިލައްތަކުގެ ދޭތެރެތައް ހުންނަނީ ފަނޑު
މުށިކުލައެއްގައެވެ. ތަފާތު ސައިޒުތަކުގެ މަސްމަހުގައި މިލައްތައް އެތުރިފައި
ހުންނައިރު ހުންނަނީ ވަރަށް ރީތިކޮށް ފިތްފިތަށް ކަމުން މަހުގެ ނަމަކަށް ފިތްޖެހި
ފާނަ ކިޔާފައިވަނީ އެވެ. މިބާވަތުގެ ކުދިމަހުގައި ހުންނަ ލައްތައް ބޮޑެތި
މަހަށްވުރެ މާބޮޑެއްޗެވެ.



https://dv.wikipedia.org/wiki/%DE%8A%DE%A6%DE%90%DE%A9

އަޙްމަދު ފަސީޙު، އާއްމުކޮށް ކިޔާ ނަމުންނަމަ ފަސީ އަކީ މިއުޒިކީ އާއިލާ އަކަށް
އުފަން ދިވެހި ރައްޔިތެކެވެ. އެނގިފައިވާ މަޢުލޫމާތުން އަޅުގަނޑުމެންނަށް އެނގެނީ
ފަސީގެ ފުރަތަމަ ގިޓާރ ފިލާވަޅު ނަގައިފައިވަނީ މީނާގެ އުމުރުން ހަމަ އެންމެ 4
އަހަރުގައިކަމެވެ. ފަސީގެ މިޔުޒިކީ ހަޔާތުގެ ފެށުންކަމުގައި ބެލެވެނީ މީނާގެ
މަދަރުސީ ހަޔާތުގައި ގިޓާ ކުޅުމުގެ ރޮނގުންނާއި ލަވަކިޔުމުގެ ރޮނގުން ލިބިފައިވާ
ފާހަނަގަ ކޮށްލެވޭ ކާމިޔާބީ ތަކެވެ. މަދަރުސީ ދަޢުރު ނިމިގެން އައި ދުވަސްވަރު ފަސީ
އަށް އެންމެ ސަމާލުކަމެއް ދެވުނީ "ހެވީ މެޓަލް" މިޔުޒިކަށް ކަމުގައިވެއެވެ.

ދިވެހި ޒުވާނުންގެ މެދުގައި "ހެވީ މެޓަލް" އާއި "ރޮކް މިޔުޒިކް" މަޝްހޫރު ކޮށް ދިން
ޒުވާނަކީ ފަސީ އޭ ބުންޏަސް އެ ވާހަކަ ދޮގު ކުރާނެ މީހަކު ހުންނާނެ ކަމަށް އަޅުގަނޑު
ނުދެކެމެވެ. ދިވެހި ރާއްޖޭގައި ބޭއްވުނު އެންމެ ފުރަތަމަ "ރޮކް މިޔުޒިކް" ޝޯވ،
ޕެއިންޓެޑް ސައުންޑް އިލޫޝަން (Painted Sound Illusion) ރާވައި އިންތިޒާމް ކޮށްފައި
ވަނީ ވެސް ފަސީއެވެ. އަޙްމަދު ފަސީޙް އަކީ ދިވެހި ޒުވާނުންގެ މެދުގައި ނަމޫނާ އެއް
ކަމުގައި ބެލެވޭ ލާމަސީލު ޒުވާނެކެވެ.

ފަސީގެ ހަޔާތުގައި އެއްމެ ފާހަނގަ ކޮށްލެވޭ ކާމިޔާބީއެއްގެ ގޮތުގައި އޭނާ ދެކެނީ
ލަންޑަން ގައި ބޭއްވުނު އެމަރޖެންޒަރ ފެސްޓިވަލް (Emergenza festival ) ގައި
ފެބްރުއަރީ 2006ގައި އޭނާ ކުޅުނު ޝޯވ އެވެ.

1996 ގައި ފަސީ މެލޭޝިއާއަށް ދިރިއުޅުން ބަދަލުކޮލިއެވެ. ކިޔެވުމަށެވެ. އެތާގައި
ވަރަށް ގިނަ މެލޭޝިޔާ ގެ ފަންނާނުންނާއި އެކު ފަސީ ކުޅުނެވެ. ސްޓޫޑިއޯ ގަޔާއި
ލައިވް ކޮންނެވެ. އެންމެ ފަހުން ގޮސް ފަސީގެ އަމިއްލަ ބޭންޑެއް އުފައްދާ ގަޑި
ޖެހުނީ އެވެ. އެންމެ ފުރަތަމަ ފަސީ ބޭންޑުގައި އުޅުނީ ރިފޫ ކިޔާ ދިވެހި
ބޭސިސްޓެކެވެ. އަދި ޑިސްޓާ ކިޔާ އިންޑޮނޭޝިއަން ޑްރަމަރެކެވެ. މިބޭންޑު މެލޭޝިއާގެ
އެކި ކްލަބް ތަކުގައި އާދައިގެ މަތިން ރޮކް، މެޓަލް އަދި ބްލޫސް މިއުޒިކް ކުޅެމުން
ގެންދިޔައެވެ.

ފަސީގެ ތިންވަނަ އަލްބަމް، ކްރޫސިންގ ނެރުނީ މެލޭޝިޔާގެ މައްޝޫރު ކުލަބެއް ކަމުގައި
ވާ ބެކްޔާޑް ޕަބުގައެވެ. އޭރު ބޭސް ކުޅުނީ އައްޔަ އެވެ. އަދި ޑްރަމްސް ކުޅުނީ
އިއްބެ އެވެ. މިއަށް ފަހު މިބޭންޑް ވަރަށް ގިނަ ތަންތާގައި ކުޅެން ފަށިއެވެ.
ޝޮޕިންގ މޯލް ތަކުގަޔާއި ޕަވާރ ރިކޯޑް އައުޓުލެޓް ތަކުގަޔާއި މައްޝޫރު ޕަބް
ތަކުގަޔާއި އެކި އެކި މިއުޒިކް ފެސްޓިވަލް ތަކުގައެވެ.

މިހާރު ފަސީގެ ބޭންޑުގައި ތިބެނީ އިލްސައިޓުގެ ކުރީގެ ބޭސް ކުޅުންތެރިޔާ، އައްޑޮ،
އާއި ޑްރަމަރަކަށް އިއްބެ އަދި ފަސީއެވެ. މިބޭންޑަށް މިހާރު ކިޔަނީ ފަސީ ލައިވް
އެވެ.



https://dv.wikipedia.org/wiki/%DE%8A%DE%A6%DE%8C%DE%B0%DE%89%DE%A8%DE%82%DE%A8_%DE%84%DE%A8%DE%84%DE%A9

ފަތްމިނި ބިބީ(ސައިންޓިފިކް ނަން: Chaetodon bennetti)ނުވަތަ (އިނގިރޭސި ބަހުން:
Bluelashed butterflyfish) އަކީ ރާއްޖޭގެ ފަރުފަޅުތަކުގެ ބޭރުގައި އުޅޭ ބިބީ
އާއިލާގެ މަސްތަކުގެ ތެރެއިން ވަރަށް ރީތި އެކަމަކު ވަރަށް މަދުން ފެންނަ މަހެކެވެ.
މިމަސް އުޅެނީ އެކަހެރިކޮށް ފަރުފަރުގެ ބޭރުން ގުންޑޮޅީގެ ނިވަލުގައި ގާތްގަނޑަކަށް
5 މީޓަރަށްވުރެ ފުނުގައެވެ. ވުމާއެކު ސްނޯކްލް ކުރާ ފަރާތްތަކަށްވުރެ ބޮޑަށް
ޑައިވަރުންނަށް މިމަސް ފެނިފައި ހުރެއެވެ.

ފަތްމިނި ބިބީ އަކީ ދިވެހިރާއްޖޭގެ ފަރުފަޅުގައި މަދުން އުޅޭ މަހަކަށްވެފައި،
މަހުގެ ރީތިކަމާ ލަދުރަކިކަމުން، އަދި ދިރޭމަސް އެކްސްޕޯޓް ކުރާ ފަރާތްތަކަށް ވެސް
ލިބުން ތަދު މަހަކަށްވެފައި އެކްއޭރިއަމް ތަކުގައި ގެންގުޅެން އެހާމެ އުދަގޫ
މަހެކެވެ. ދިވެހިންގެ ތެރޭގައި ރީތީގެ ގޮތުން އެފަދަ ދެވަނައެއް ނުވާ ހުރިހާ
ސިފައެއް ފުރިހަމަކޮށް ތިބޭ ފަތްމިނީގެ ނަމާ ގުޅޭގޮތުން މިމަހަށް ފަތްމިނި ބިބީ
ކިޔާ ނަންދީފައި ވަނީ އެވެ.



https://dv.wikipedia.org/wiki/%DE%8A%DE%A6%DE%87%DE%A8%DE%82%DE%B0%DE%91%DE%A8%DE%82%DE%B0%DE%8E_%DE%82%DE%A9%DE%89%DE%AF

ފައިންޑިންގ ނީމޯ އަކީ [ޕިކްސަރ އެނިމޭޝަން ސްޓޫޑިއޯސް] އިން ތައްޔާރު ކޮށް ފައިވާ
ކޮމްޕިޔުޓަރ އެނިމޭޓެޑް ކާރޓޫނު ފިލްމެކެވެ. މިކާރޓޫނު ތިއޭޓަރުތަކަށް ނެރެފައިވަނީ
[ވޯލްޓް ޑިސްނީ ޕިކްޗާރސް] އާއި [ބުއޭނާ ވިސްޓާ ޑިސްޓްރިބިއުޝަން] އާއި
ގުޅިގެންނެވެ. މިފިލްމު އެމެރިކާ/ކެނެޑާގައި ރިލީޒް ކުރެވިފައިވަނީ 30 މެއި 2003
ގައެވެ. އޮސްޓްރޭލިޔާގައި ރިލީޒް ކުރެވުނީ 28 އޯގަސްޓް 2003 ގައެވެ. އަދި ޔޫކޭ ގައި
ރިލީޒް ކުރެވުނީ 10 އޮކްޓޯބަރ 2003 ގައެވެ. މިއީ ޑިސްނީ އާއި ޕިކްސަރ ގުޅިގެން
އުފެއްދި މިފަދަ ފަސްވަނަ ފިލްމެވެ. އަދި ހަމައެހެންމެ އެއަހަރުގެ ހޫނު މޫސުމުގައި
ނެރެވުނު ފުރތަމަ ފިލްމުވެސް މެއެވެ.

މިފިލްމުގައި ދައްކުވައިދޭނީ އޮސްޓްރޭލިޔާގެ ގްރޭޓް ބެރިއަރ ރީފް (Great Barrier
Reef) ގައި ދިރިއުޅޭ އަނބި މަރުވެފައިވާ މާރލިން ނަމަކަށް ކިޔާ ކްލައުން ފިޝް
އެއްގެ ވާހަކައެވެ. މާރލިންގެ ބަޔަށް އަޑު އަޅައިފައިވަނީ އެލްބަރޓް ބްރުކްސް އެވެ.
މާރލިން ގެ އަންހެނުން، ކޯރަލް އާއި ނީމޯ ފިޔަވައި ހުރިހާ ދަރިންނެއް ވަނީ
ބަރަކޫޑަރ ހަމަލައެއްގައި މަރުވެފައެވެ. ކޮރަލްގެ ބަޔަށް އަޑު އަޅާފައިވަނީ
އެލިޒެބަތް ޕާރކިންސް އެވެ.

Additional voices provided by Jeff Pidgeon, Jessie Flower, Aaron Fors, Leland
Grossman, Bradley Trevor Greive, Jess Harnell and Marc John Jefferies



https://dv.wikipedia.org/wiki/%DE%8A%DE%A6%DE%85%DE%AA_%DE%8A%DE%AC%DE%89%DE%AA%DE%82%DE%AA_%DE%89%DE%A8%DE%94%DE%A6%DE%83%DE%AA

ފަޅު ފެމުނު ނުވަތަ ފަޅު ފެމުނު މިޔަރު (އިނގިރޭސި ބަހުން: Negaprion
acutidens)ނުވަތަ (އިނގިރޭސި ބަހުން: Sicklefin lemon shark) އަކީ މިޔަރުގެ
ބާވަތެކެވެ. މިއީ ބަރު ބުރަހެލި މިޔަރެކެވެ. އަދި މިއީ ރާއްޖޭގައި މާގިނައިން އުޅޭ
މިޔަރެއް ނޫނެވެ. މިއީ އޭގެ މަހާއި، އަނގަޔާއި، ބޮޑެތި އުރަހަ ތަކުގެ ބޭނުން ހިފޭ
މިޔަރެކެވެ. މިބާވަތުގެ މިޔަރު އާންމު ގޮތެއްގައި އުޅެން ބޭނުންވަނީ ފުންވިލު
ގައެވެ. އާންމު ގޮތެއްގައި އުޅެނީ 30 މީޓަރަށްވުރެ ތިލަ ހިސާބު ތަކުގައެވެ. މިއީ
އަޑީގައި އުޅޭއިރު ބިރުގަންނަ ފާނޑަކަށް ފެންނަ މިޔަރެއް ކަމުން މަސްވެރިން
މިބާވަތުގެ މިޔަރަށް ފަޅު ފެމުނު އޭ ކިޔައި އުޅެނީ ކަމަށް ގަބޫލު ކުރެވެއެވެ. މިއީ
އަޑީގައި އުޅެނިކޮށް ގޯނާކޮށްފިނަމަ ޙަމަލާދީފާނެ މިޔަރެކެވެ. ފަޅު ފެމުނުގެ އުރަހަ
އަކީ ރަަގަޅު އަގު ލިބޭ އުރަހަ އެކެވެ.



https://dv.wikipedia.org/wiki/%DE%8A%DE%A6%DE%83%DE%A8_%DE%8B%DE%A8%DE%8B%DE%A6%DE%8A%DE%AA%DE%82%DE%B0%DE%82%DE%A6

ފަރި ދިދަ ފުންނަ (ސައިންޓިފިކް ނަން: Nemateleotris decora)ނުވަތަ (އިނގިރޭސި
ބަހުން: Elegant dart fish)އަކީ ރާއްޖޭގެ ފަރުފަޅުތަކުގެ ބޭރުން ގާތްގަނޑަކަށް
25-75 މީޓަރާއި ދެމެދުގެ ފުންމިނުގައި އުޅޭ މަހެކެވެ. މިފުންނަ އެންމެ ބޮޑުވަނީ 6
ސެންޓިމީޓަރަށެވެ. މިއީ ފުން ގުންޑޮޅިތަކުގައި އަމިއްލަ ޖަގަހައެއް ހަދައިގެން
ފިލާއުޅޭ މަހެކެވެ. މިފުންނަ އާންމުކޮށް ކައިއުޅެނީ ކަނޑުގައި އުޅޭ ކުދި
ފަނިފަކުސައެވެ. ދިރޭ ކުދިމަސް ބޭރުކުރާ ފަރާތްތަކުން މިބާވަތުގެ ދިދަ ފުންނަ
ހިފުމަށް ޝައުގުވެރިކަން ދެއެވެ. އަދި މިއީ ރާއްޖޭގައި އުޅޭ ފުންނައިގެ
ބާވަތްތަކުގެ ތެރެއިން އެންމެ ފަރި ރީތި މަސްވެސް މެއެވެ. މަހުގެ ސިފަޔަށާއި އެންމެ
އަޅައިގަންނަ ކުލަވަރަށް ވިސްނާ ފަރި ދިދަފުންނަ ކިޔާފައިވަނީ އެވެ.



https://dv.wikipedia.org/wiki/%DE%8A%DE%A6%DE%83%DE%A6%DE%80%DE%B0_%DE%9A%DE%A7%DE%82%DE%B0

ފަރަހް ޚާން ކުންދަރު ( އުފަންވެފައިވަނީ ޖެނުއަރީ 9، 1965 ) އަކީ އިންޑިޔާގެ
ފިލްމް ޑައިރެކްޓަރެކެވެ. އަދި ކޮރިއޮގްރާފަރެކެވެ. ފަރަހް ޚާން ގެ މަންމަ މިނާކާ
އަކީ ސްކްރިޕްޓް ލިޔުންތެރިޔާ ހަނީ އިރާނީ އަދި ކުޑަކުއްޖެއް ރޯލް ހިންދީ
ފިލްމްތަކުގައި ކުޅެފައިވާ ޑޭޒީ އިރާނީ ގެ ދައްތަ އެކެވެ. ފަރަހް ޚާން ކުންދަރު ގެ
ބައްޕަ އަކީ ކަމްރާން ޚާން އެވެ. ބޭބެ އަކީ ކޮމެޑީ އެކްޓަރު އަދި ޑައިރެކްޓަރު
ސާޖިދު ޚާން އެވެ. ފަރަހް ޚާން ކުންދަރު ޑައިރެކްޓްކުރި ފުަރަތަމަ ފިލްމަކީ 2005
ވަނަ އަހަރު ނިކުތް ފިލްމް މޭ ހޫނާ އެވެ. އަދި އޭގެ ފަހުން 2007 ވަނަ އަހަރު ނިކުތް
އޯމް ޝާންތީ އޯމް އަކީ ވެސް ފަރަހް ޚާން ޑައިރެކްޓްކޮށްފައިވާ ފިލްމެކެވެ. ފަރަހް
ޚާން ބޮޑަށް މަޝްހޫރުވެފައިވަނީ ހިންދީ ލަވަތަކަށް ނެށުން ތައްޔާރުކޮށްދިނުމުގެ
ސަބަބުންނެވެ. އެގޮތުން 100 އަށްވުރެ ގިނަ ހިންދީ ލަވަޔަށް ނެށުން އޭނާ ވަނީ
ތައްޔާރުކޮށްދީފައެވެ. ހިންދީ ފިލްމަކަށް ފުރަތަމަ ނެށުން ތައްޔާރުކޮށްދީފައިވަނީ
އާމިރު ޚާން ކުޅެފައިވާ ފިލްމް ޖޯޖީތާ ވޮހީ ސިކަންދަރު އަށެވެ.



https://dv.wikipedia.org/wiki/%DE%8A%DE%A6%DE%82%DE%B0%DE%80%DE%A7%DE%89%DE%A6%DE%90%DE%B0

ފަންހާމަސް(ސައިންޓިފިކް ނަން: Pterois miles)ނުވަތަ (އިނގިރޭސި ބަހުން: Indian
lionfish) އަކީ އެހެން މަސްމަހާ ވަރަށް ޚިލާފު ސިފައެއް ހުންނަ މަހެއްކަމުން މިމަސް
ދެނެގަތުން ދައްޗެއް ނުވާނެއެވެ. މިއީ ރާއްޖޭގެ ތިލަފަޅުތަކާއި ފަރުފަރުގެ
މުރަކައާއި ގާތަކުގެ ނިވަލުގައި 60 މީޓަރަށްވުރެ ތިލަ ހިސާބުތަކުގައި ގިނައިން އުޅޭ
މަހެކެވެ. މިމަސް އުޅުމަށް ޚިޔާރުކުރަނީ އެއްވެސް މީހެއްގެ އުދަގޫ ނުލިބޭ ނިވާ އަދި
ހިމޭން ހިސާބުގަނޑެވެ. މިމަހަކީ ގިނަ މީހުން ބިރުގަންނަ މަހެކެވެ. ސަބަބަކީ މަހުގެ
ބުރަކަށިމަތީ ކޮތަރިބައިގެ ކަށިތައް ވަރަށް ތޫނުވެފައި އޭގައި ނުރައްކާތެރި
ވިހައެއް އެކުލެވޭތީ އެވެ. މިކަށިތަކަކީ މަހުގެ ދިފާޢަށްޓަކައި ބޭނުންކުރާ
ކަށިތަކެކެވެ. ވުމާއެކު މިމަސް ހިފާގެންގުޅޭއިރު މިކަމަށް ފަރުވާތެރި ވާންޖެހެއެވެ.
މިއީ އާންމުކޮށް ކައިއުޅޭ މަހެއް ނޫނަސް މޫދުމަސް ދިރުވައިގެން ގެންގުޅޭ
ފަރާތްތަކުން ވަރަށް ޝައުގުވެރިވާ މަހެކެވެ. މިމަސް އެންމެ ބޮޑުވަނީ 35 ސމ އަށެވެ.



https://dv.wikipedia.org/wiki/%DE%8A%DE%A6%DE%82%DE%A8_%DE%80%DE%A6%DE%82%DE%8B%DE%A8

ފަނި ހަނދި(ސައިންޓިފިކް ނަން: Caranx melampygus)ނުވަތަ (އިނގިރޭސި ބަހުން:
Bluefin trevally)އަކީ ރާއްޖޭގެ ވިލުވިލާއި ފަޅުފަޅުގައި ވަރަށް ގިނައިން އުޅޭ
މަހެކެވެ. މިމަސް އާންމުކޮށް އުޅެނީ 40 މީޓަރަށްވުރެ ތިލަ ހިސާބުތަކުގައެވެ.
ގިނައިން އުޅެނީ ކުދި އައިން ހަދައިގެންނެވެ.މަހުގެ ކާނާއަކީ މަހާއި، ކަކުނި
ފާނޑުގެ ސޫތްޕެވެ. މިއީ ނަނު އެއްލައިގެން އާންމުކޮށް ބާނާ އުޅޭ މަހެކެވެ. ދިވެހިން
ކެއުމަށް ބޭނުންކުރާ މީރު މަހެކެވެ. ރަށްރަށުގެ ތިލަ ފަޅުތަކަށް މުށިމަސް ނުވަތަ
ގުންބަޅަ ވަދެފައި އޮންނައިރު ކާނާ ހޯދުމުގެ ގޮތުން ވަރަށް ތިލައަށް ފަނި ހަނދި
އަރައެވެ. އަދި ދިރޭމަހެއް ޖަހައިގެން ނަނު ދޫކުރުމުން ވަރަށް ފަސޭހައިން މިމަސް
ބޭނެއެވެ.



https://dv.wikipedia.org/wiki/%DE%8A%DE%A6%DE%81%DE%AA%DE%88%DE%A8_%DE%8D%DE%A8%DE%84%DE%A7%DE%90%DE%B0

ފަށުވި ލިބާސް(ސައިންޓިފިކް ނަން: Acanthurus lineatus)ނުވަތަ (އިނގިރޭސި ބަހުން:
Lined Surgeonfish)އަކީ ރާއްޖޭގެ ފަރުފަޅުތަކުގެ ތިލަ ހިސާބުތަކުގައި ގިނައިންއުޅޭ
ރީތި މަހެކެވެ. މިއީ ފަތިކޮށް ފުޅާކޮށް ހުންނަ މަހެކެވެ. މަހުގެ އަނގަ ކުޑަވެފައި
ބޯކޮޅު ހުންނަނީ ވަށްކޮށެވެ. މިއީ ދިވެހިން އާންމުކޮށް ކެއުމަށް ބޭނުންކޮށް އުޅޭ
މަހެއް ނޫން ކަމުގައިވިޔަސް ފަޅުގައި ދާއަޅައިގެން ކުރާ ފަރުމަހުގެ
މަސްވެރިކަމުގައި ހިފުނީމާ މަދުމަދުން ކައިއުޅެއެވެ. މަހުގެ ކާނާއަކީ ގަލުފެއްސާއި
މޫދުފެއްސެވެ. މިބާވަތުގެ މަސް ކުދި އައިން ހަދައިގެން އަދި ޖޯޑްޖޯޑަށާއި
އެކަހެރިކޮށް ވެސް އުޅޭތަން ފެނެއެވެ.



https://dv.wikipedia.org/wiki/%DE%89%DE%AF%DE%8D%DE%B0%DE%91%DE%A8%DE%88%DE%B0%DE%90%DE%B0_%DE%86%DE%AE%DE%8D%DE%AC%DE%96%DE%B0_%DE%8A%DE%AE%DE%83_%DE%80%DE%A6%DE%94%DE%A6%DE%83_%DE%87%DE%AC%DE%91%DE%A8%DE%94%DE%AA%DE%86%DE%AD%DE%9D%DE%A6%DE%82%DE%B0

މިނިސްޓްރީ އޮފް ހެލްތު ގެ ފަރާތުން އުފެއްދި މިސެންޓަރަކީ މިއަދުގެ ފެކަލްޓީ އޮފް
ހެލްތު ސައިންސަސް އެވެ. ފެކަލްޓީ އޮފް ހެލްތު ސައިންސަސް އުފެދުމުގެ ކުރިން
މިސެންޓަރުގެ ނަން އިންސްޓިޓިއުޓް އޮފް ހެލްތު ސައިންސަސްގެ ނަމުގައި ވެސް
ހިންގާފައި ވެއެވެ.

މިއީ ސުކޫލް ނިންމާ ދަރިވަރުންނަށް މެކޭނިކަލް އަދި އިލެކްޓްރިކަލް އިންޖިނޭރިންގ
ގެ ދާއިރާއިން ކިޔެވުމުގެ ފުރުޞަތު ދިނުމަށް އުފެއްދި ތަނެކެވެ. ފަހުން މިތަނުގެ
ނަން މޯލްޑިވްސް އިންސްޓިޓިއުޓް ފޮރ ޓެކްނިކަލް އެޑިޔުކޭޝަން މިނަމަށް ބަދަލު
ކުރެވުނެވެ. މިއީ މިއަދުގެ ފެކަލްޓީ އޮފް އިންޖިނޭރިންގ ޓެކްނޮލޮޖީ އެވެ.

މިއިންސްޓިޓިއުޓް އުފެއްދުމުގެ ކުރިން ޓީޗަރުން ތަމްރީނުކޮށްފައިވަނީ
އެޑިޔުކޭޝަނަލް ޑިވެލޮޕްމަންޓް ސެންޓަރުގެ ފަރާތުންނެވެ. މިއީ މިއަދުގެ ފެކަލްޓީ
އޮފް އެޑިޔުކޭޝަން އެވެ.

މި ސުކޫލް އުފެއްދީ ފަތުރުވެރިކަމުގެ ދާއިރާއަށް ބޭނުންވާ މީހުން ތަމްރީނު
ކުރުމަށްޓަކައެވެ. މިއީ މިއަދުގެ ފެކަލްޓީ އޮފް ހޮސްޕިޓަލިޓީ އެންޑް ޓުއަރިޒަމް
ސްޓަޑީޒް އެވެ.



https://dv.wikipedia.org/wiki/%DE%89%DE%AE%DE%82%DE%AE%DE%87%DE%A6%DE%82%DE%B0%DE%90%DE%AC%DE%97%DE%AA%DE%83%DE%AD%DE%93%DE%AC%DE%91%DE%B0_%DE%8A%DE%AC%DE%93%DE%B0

މޮނޮއަންސެޗުރޭޓެޑް ފެޓް(އިނގިރޭސި ބަހުން: monounsaturated fat) އަކީ
އަންސެޗުރޭޓެޑް ފެޓީ އެސިޑް އެކުލެވިގެންވާ ފެޓް އެވެ. މިބައި ހިމެނެނީ ވަރަށް މަދު
ކާބޯތަކެތީގައެވެ. އޭގެތެރޭގައި ޒައިތޫނި ތެޔޮ، ބަދަން ތެޔޮ ހިމެނެއެވެ.
މިވައްތަރުގެ ފެޓީ އެސިޑް އިން ލޭގައި ހުންނަ ކޮލެސްޓްރޯލް އަށް އަންނަ ބަދަލުތައް
އަދިވެސް ދަނީ ދިރާސާ ކުރެވެމުންނެވެ.

އާދައިގެ ގޮތެއްގައި ބެލެވެނީ ލޭގައި އެލްޑީއެލް( ނުރަގަޅު ކޮލެސްޓްރޯލް)(އިނގިރޭސި
ބަހުން: low density lipoprotein) ގިނަވެއްޖެނަމަ، ހިތުގެ ބަލިތައް ޖެހުން
ކައިރިކަމަށެވެ. އަދި ލޭގައި އެޗްޑީއެލް(ރަގަޅު ކޮލެސްޓްރޯލް)(އިނގިރޭސި ބަހުން:
high density lipoprotein) ގިނަވާނަމަ، ހިތުގެ ބަލިތައްޖެހުން ދުރުވާކަމަށެވެ.

ފެޓް އުފެދިފައިވަނީ ފެޓީއެސިޑް(އިނގިރޭސި ބަހުން: fatty acid) ތަކެއް
އެކުވެގެންނެވެ. ޓްރިގްލިސެރައިޑް އަކީ 3 ފެޓީއެސިޑް މޮލާރި(އިނގިރޭސި ބަހުން:
molecule) އެކުވުމުން އުފެދޭ އެއްޗެކެވެ. އަދި ކާތަކެތި ހަޖަމުވާއިރު، މި
ޓްރިގްލިސެރައިޑް ތައް ބައިބައިވެ، ފެޓީއެސިޑް ތަކަކާއި، ގްލައިސެރޯލް ކިޔާ
ބާވަތެއް އުފެދެއެވެ. މިއާއެކު ސެލިތަކުގަޔާއި، ލޭގެ ތެރޭގައި އެހެން ވައްތަރެއްގެ
ފެޓީއެސިޑް އެއްވެސް އުފެދެއެވެ. މިއަށްކިޔަނީ ކޮލެސްޓްރޯލް އެވެ. ކޮލެސްޓްރޯލް
އަކީ ސެލިތަކާއި ހޯރމޯން ތަކާއި، އެހެންވެސް ދިޔަވަރުތައް އުފައްދާ ހަށިގަނޑު
ހިންގުމަށް ބޭނުންވާ މާއްދާ އެކެވެ. ހަށިގަނޑުގެ ތެރޭގައި ތަފާތު 40 ވައްތަރުގެ
ފެޓީއެސިޑް އެކުލެވިގެންވެއެވެ. އެކި ވައްތަރުގެ ފެޓީއެސިޑް ހަށިގަނޑުގައި އަދާކުރާ
ރޯލް ތަފާތެވެ.

ފެޓީއެސިޑް އުފެދިފައިވަނީ ކާބަން އޮލާރި(އިނގިރޭސި ބަހުން: Atom) ތައް
ހައިޑްރަޖަން އޮލާރި ތަކާއި ގުޅިގެން ހެދޭ އެކި ދިގުމިނުގެ ޗޭނުބުރި ތަކަކުންނެވެ.
މިޗޭނު ބުރިތަކުގައި އޮލާރިތައް ގުޅިފައި ހުންނަ ގޮތަށް ބަލައިގެން މައިގަނޑު 2
ބަޔަކަށް ފެޓް ބަހާލެވެއެވެ. އެއީ ސެޗުރޭޓެޑް ފެޓް އާއި، އަންސެޗުރޭޓެޑް ފެޓް އެވެ.
ސެޗުރޭޓެޑް ފެޓް އަކީ އެފެޓީއެސިޑް އުފެދިފައިވާ ޗޭނުބުރީގައި ޑަބަލް ގުޅުމެއް
ނުހިމެނޭ ފެޓް އެވެ. ފެޓީއެސިޑް ޗޭނުބުރިއެއްގައި އެންމެ ޑަބަލް ގުޅުމެއްވާނަމަ،
މޮނޮއަންސެޗުރޭޓެޑް ފެޓް އެވެ. އެކަކަށްވުރެ ގިނަ ޑަބަލް ގުޅުން ޗޭނުބުރިއެއްގައި
ހުރިނަމަ، މިވައްތަރުގެ ފެޓީއެސިޑް އަށް ކިޔަނީ ޕޮލީއަންސެޗުރޭޓެޑް ފެޓް އެވެ.



https://dv.wikipedia.org/wiki/%DE%89%DE%AD%DE%92%DE%AA

މޭޒަކީ އިށީނދެގެންހުންނަ އިރު ހެޔޮވަރެއްގެ އުސްމިނެއްގައި ކާތަކެއްޗާއި
އެހެނިހެންތަކެތި ބެހެއްޓުމަށް ގެންގުޅެވޭ ފަރުނީޗަރެކެވެ. އާއްމުގޮތެއްގައި
ބޭނިންކުރެވޭ މޭޒުތައް ބޭނުންކުރެވެނީ ގޮނޑިތަކާއި އެކުގައެވެ. އެހެންނަމަވެސް
ހުރިހާ މޭޒެއްގައި ތަކެތި އަޅައި ރައްކާކުރާނެ ވައްގަނޑެއް ނުހުރެއެވެ.
އެހެންނަމަވެސް ވައްގަނޑެއް ހުންނަ މޭޒެއް ނަމަ އެއަށް ކިޔަނީ އެހެންނަމެކެވެ.
މިގޮތުން މިބާވަތުގެ ތެރޭގައި <ކޮމޯޑްސް>،<ލޯބޯއިސް> އަދި ހެދުންއަޅާމޭޒުގެ
ބާވަތްތައް ހިމެނެއެވެ.

"މޭޒު" މިބަސް އައިސްފައިވަނީ ފްރެންޗް ބަހެއްކަމަށްވާ ޓޭބަލް"' އަދި ގަދީމީ
އނގިރޭސި ޓޭބެލް އިންނެވެ. މިދެބަހުގެވެސް އަސްލަކަށް ވެފައިވަނީ ލެޓިން
ބަހެއްކަމަށްވާ ޓެބިޔުލާ މިބަހުންނެވެ. މީގެ މާނައަކީ ތުނި ވަކި ބޮޑުމިނެއްގެ ދިގު
ފިލާގަނޑެވެ. މަސައްކަތް ކުރުމުގައި ހާއްސަގޮތެއްގައި ބޭނުންކުރެވޭ މޭޒަށްކިޔައި
އުޅެނީ މަސައްކަތުމޭޒެވެ.



https://dv.wikipedia.org/wiki/%DE%89%DE%AA%DE%99%DE%A6%DE%87%DE%B0%DE%89%DE%A6%DE%8B%DE%AA_%DE%96%DE%A6%DE%89%DE%A9%DE%8D%DE%B0_%DE%87%DE%A6%DE%99%DE%AA%DE%89%DE%A6%DE%8B%DE%AA

ޑރ މުޙައްމަދު ޖަމީލް އަހުމަދު ވަނީ ރާއްޖޭގެ ޝަރުޢީ ދާއިރާގައި ގާތްގަނޑަކަށް 5
ވަރަކަށް އަހަރު ޚިދުމަތް ކުރައްވާފައެވެ. އެމުއްދަތުގެ ތެރޭގައި ދިވެހި
ސަރުކާރުގައި ޖަސްޓިސް މިނިސްޓަރުގެ މަގާމް ގާތްގަނޑަކަށް 2 އަހަރު ދުވަހު
އަދާކުރައްވާފައި ވެއެވެ. ޑރ ޖަމީލް ޕީއެޗްޑީ ހެއްދެވުމަށް ތީސިސް ލިޔުއްވި މައުޟޫ
އަކީ އިންވެސްޓިގޭޝަން އޮފް ކްރިމިނަލް ޖަސްޓިސް ސިސްޓަމް އިން ދަ މޯލްޑިވްސް އެވެ.
ޕީއެޗްޑީ އަށް ފަހު ހަވީރު ނޫހަށް ދެއްވި ފުރަތަމަ އިންޓަވިއު ގައި ޖަމީލް ވިދާޅުވީ
އޭނާ ތީސިސް ލިޔުއްވީ ރާއްޖޭގެ ޖިނާއީ އަދުލުގެ ނިޒާމްގެ ތެރެއިން މީހުން
ހައްޔަރުކުރުމާއި، ޝަރީޢަތްކުރުމާއި، ތަހުގީގު ކުރުމާއި، ރައްޔިތުންގެ ހައްގުތައް
ރައްކާތެރިކުރުމުގެ މައްޗަށް ކަމަށެވެ. އަދި އެއީ ޚާއްޞަކޮށް ރާއްޖެއާއި
ގުޅުވައިގެން ލިޔުއްވި ތީސިސް އެއް ކަމަށެވެ.

ޑރ ޖަމީލް ދިވެހި ސަރުކާރުން އިސްތިއުފާ ދެއްވީ 5 އޮގަސްޓް 2007 ގައެވެ. ޑރ ޖަމީލް
އަކީ ނިއު މޯލްޑިވްސް އޭ ކިޔޭ މޫވްމަންޓްގައި އިސްކޮށް ހަރަކާތްތެރިވާ
މެންބަރެކެވެ. ޖަސްޓިސް މިނިސްޓަރުކަން ޖުލައި 2005 ން ފެށިގެން އޮގަސްޓް 2007 އަށް
ކުރައްވާފައި ވެއެވެ. ޖުލައި 2007 ގައި ޑރ ޖަމީލްގެ މިނިސްޓަރުކަމުގައި ރާއްޖޭގެ
ޝަރުޢީ ކޯޓްތަކުގައި މަސައްކަތްކުރެއްވުމަށް ފުރަތަމަ ފަހަރަށް އަންހެން
ބޭކަނބަލުންނަށް ހުއްދަ ދެއްވައި ގާޒީ ކަމަށް 3 އަންހެން ބޭފުޅުން އިސްކުރެއްވި
އެވެ.



https://dv.wikipedia.org/wiki/%DE%89%DE%AA%DE%99%DE%A6%DE%87%DE%B0%DE%89%DE%A6%DE%8B%DE%AA_%DE%82%DE%A6%DE%9D%DE%A9%DE%8B%DE%AA

އަލްފާޟިލް މުޙައްމަދު ނަޝީދު އަކީ ދިވެހިރާއްޖޭގައި 11 ނޮވެމްބަރ 2008 އިން
ފެށިގެން 7 ފެބްރުއަރީ 2012 އަށް ވެރިކަން ކުރެއްވި ބޭފުޅާއެވެ. މުޙައްމަދު ނަޝީދު
އުފަންވެވަޑައިގެންނެވީ 17 މޭއި 1967 (ހިޖްރީ ސަނަތުން 7 ޞަފަރު 1387) ވީ ބުދަ
ދުވަހުއެވެ. މުޙައްމަދު ނަޝީދު އަކީ ދިވެހިރާއްޖޭގައި އުފެދުނު ފުރަތަމަ ދިމިޤްރާޠީ
ސިޔާސީ ޕާޓީ، ދިވެހިރައްޔިތުންގެ ޑިމޮކްރެޓިކް ޕާޓީގެ އުފެދުމުގައި އެންމެ އިސްކޮށް
ހަރަކާތްތެރިވީ ފަރާތެވެ. ދިވެހިރާއްޖޭގެ ފުރަތަމަ ދިމިޤްރާޠީ އިންތިޚާބުގެ ދެވަނަ
ބުރު ކާމިޔާބު ކުރެއްވުމަށްފަހު މުޙައްމަދު ނަޝީދު ވެރިކަމާ ހަވާލުވެލެއްވީ އޭރުގެ
ރައިސް މައުމޫން ޢަބްދުލް ޤައްޔޫމްއަށް ފަހުއެވެ.

މުޙައްމަދު ނަޝީދު 7 ފެބްރުއަރީ 2012ގައި އިސްތިއުފާ ދެއްވުމުން ދިވެހިރާއްޖޭގެ
ރައީސުލްޖުމްހޫރިއްޔާ ގެ މަޤާމާއި ހަވާލުވެލެއްވީ މުޙައްމަދު ނަޝީދުގެ ރައިސްކަމުގެ
ނާއިބު ޑރ. މުޙައްމަދު ވަޙީދު ޙަސަން މަނިކުއެވެ.



https://dv.wikipedia.org/wiki/%DE%89%DE%AA%DE%91%DE%A6_%DE%80%DE%A6%DE%82%DE%8B%DE%A8

މުޑަ ހަނދި(ސައިންޓިފިކް ނަން: Caranx ignobilis)ނުވަތަ (އިނގިރޭސި ބަހުން: Giant
trevally)އަކީ ރާއްޖޭގެ ފަރުފަޅުތަކާއި ވިލުވިލުގައި ގިނައިން އުޅޭ މަހެކެވެ.
މިމަސް އާއްމު ގޮތެއްގައި އުޅެނީ އެކަހެރިކޮށެވެ. ނަމަވެސް ބައެއް ފަހަރު މަދު
އަދަދުން އައިން ހަދައިގެންވެސް އުޅެއެވެ. މިހަނދި އާއްމުކޮށް އުޅެނީ 80
މީޓަރަށްވުރެ ތިލަ ހިސާބުތަކުގައެވެ. މިއީ ހަނދީގެ ބާވަތްތަކުގެ ތެރެއިން އެންމެ
ބިޔަ ބާވަތެވެ. މިހަނދި އެންމެ ބޮޑުވަނީ 1.7 މީޓަރަށެވެ. ނަމަވެސް އާއްމު
ގޮތެއްގައި ފެނިފައި ހުންނަނީ 80 ސެންޓި މީޓަރަށްވުރެ ކުދިމަހެވެ. ރާއްޖޭގެ
މަސްވެރިން ނަނު ފައްތައިގެންނާއި، ނަނު އެއްލައިގެން ކުރާ ފަރުމަހުގެ
މަސްވެރިކަމުގައި މިމަސް ވަރަށް ގިނައިން ބޭނެއެވެ. މިއީ ދިވެހިން ކެއުމަށް
ބޭނުންކޮށް އުޅޭ މީރު މަހެކެވެ.



https://dv.wikipedia.org/wiki/%DE%89%DE%AA%DE%81%DE%A8_%DE%83%DE%AE%DE%82%DE%91%DE%AA

މުށި ރޮނޑު(ސައިންޓިފިކް ނަން: Scolopsis auratus)ނުވަތަ (އިނގިރޭސި ބަހުން:
yellowstripe monocle bream)އަކީ ރާއްޖޭގެ ފަރުތަކުގެ ތިލަފަށުން ބޭރުގައި އުޅޭ
ރޮނޑެކެވެ. މިއީ އާންމުކޮށް ދިވެހިން ކެއުމަށް ބޭނުންކޮށް އުޅޭ ރޮނޑެއް ނޫނެވެ.
މިބާވަތުގެ ރޮނޑު ވަރަށް ފުނުން ވެސް ފެނެއެވެ. މިގޮތުން 25 މީޓަރު އަޑީގައި މަޑު
މުރަކަ ހުންނަ ސަރަހައްދު ތަކުގައި މިބާވަތުގެ ރޮނޑު އުޅޭކަމަށް ވެއެވެ. މިބާވަތުގެ
ރޮނޑު 38 ސެންޓިމީޓަރަށް ބޮޑުވާކަމަށް ވެއެވެ. ރާއްޖޭގައި މިބާވަތުގެ ރޮނޑު
މަސްވެރިކަމުގައި ބޭނިފައެއް ނުހުރެއެވެ. މުށި ރޮނޑުގެ ބުރަކަށިމަތީ ކޮތަރިބައިގައި
3 ހަރުކައްޓާއެކު 27 އާއި 31އާއި ދެމެދުގެ އަދަދަކަށް މަޑުކަށި ހުރެއެވެ. ބަނޑުދަށް
ފަރާތު ކޮތަރިބައިގައި 24 އާއި 28 އާއި ދެމެދުގެ އަދަދަކަށް މަޑުކަށި ހުރެއެވެ.
މަހުގެ ކުލައަކީ މުށިކުލަ އެވެ. މަހުގެ ތިރީ ތުންފަތުގެ ކުލައަކީ ރީނދޫ ކުލައެވެ.
އަނގައިގެ ތިރީކައިރިން ފެށިގެން ރީނދޫ ކުލައިގެ ރޮނގެއް ކައްޗަށް މަހުގެ ބޮލުގައި
ހުރެއެވެ. އަދި އަނގައިގެ ދަށުން މަހުގެ ދަށް ފަރާތުގައި ވެސް މިފަދައަށް ހުންނަ
ރީނދޫ ރޮނގެއް ފާޅުކޮށް ފެންނަށް ހުރެއެވެ. މަހުގައި ހުންނަ ރީނދޫކުލައިގެ
ރޮނގުތައް ބައެއް ފަހަރު ފަނޑު ރަތްކުލައެއްގައި ހުރެއެވެ. މަހުގެ ނިގޫފަތުގެ
ކުލައަކީ ގަދަ މުށި ކުލައެވެ.

މިމަހަށްކިޔާ ވަކިނަމެއް ރިކޯޑް ކުރެވިފައި ނެތުމާއެކު، މިމަހަށް ކިޔާ އިގިރޭސި
ނަމާ ގުޅޭގޮތަށް މުށި ރޮނޑު ކިޔާފައިވަނީ އެވެ. މިރޮނޑު ކާނާގެ ގޮތުގައި ތަފާތު
ގިނަ ބާވަތްތަކުގެ ދިރުންތައް ބޭނުން ކުރެއެވެ. އޭގެތެރޭގައި ހިޔަމައިގެ
ވައްތަރުތަކާއި، ރިނދައްޔާއި، މަހާއި، ކަކުނި ފާނޑުގެ ސޫފި ހިމެނެއެވެ.



https://dv.wikipedia.org/wiki/%DE%89%DE%A8%DE%8D%DE%A6%DE%8B%DE%AA%DE%82%DE%B0%DE%89%DE%A6%DE%91%DE%AA%DE%8D%DE%AA_%DE%8B%DE%AC%DE%86%DE%AA%DE%82%DE%AA%DE%84%DE%AA%DE%83%DE%A8

މިލަދުންމަޑުލު ދެކުނުބުރި އަކީ ދިވެހިރާއްޖޭގައި އުތުރުން ފެށިގެން 4 ވަނަ އަށް
އޮތް އަތޮޅެވެ. މިއީ ބޮޑު ތިލަދުންމައްޗަށް ނިސްބަތްވާ އެންމެ ފަހު އަތޮޅެވެ.
އަތޮޅަކީ ތާރީޚީގޮތުން ބަލާއިރު ރާއްޖޭގެ މުހިންމު އަތޮޅެކެވެ. ވެރިކަން ކުރަނީ
މަނަދޫގައެވެ. ތާރީޚަށް ބަލާއިރު، މިލަދުންމަޑުލު އަތޮޅަކީ މަނަދު އޮތް އަތޮޅެވެ.
މާނައަކީ މަނަދުންއަތޮޅުގެ ނަމުން ކުރިން މި އަތޮޅަށް ނަން މީހުން ދިރިއުޅޭ
ރަށްތަކުގެ އަދަދަކީ 13 އެވެ. އެއީ ހެނބަދޫ، ކެނދިކުޅުދޫ، މާޅެންދޫ، ލަންދޫ،
މާފަރު، ކުޑަފަރި، ޅޮހި، މިލަދޫ، މަގޫދޫ، މަނަދޫ، ވެލިދޫ، ހޮޅުދޫ، އަދި ފޮއްދޫއެވެ.
މީގެ އިތުރުން ބޮމަސްދޫ އަދި ތޮޅެންދުއަކީވެސް ކުރިން މީހުން އުޅެފައިވާ
ރަށްތަކެވެ. 2016 ވަނަ އަހަރުގެ ފެބްރުއަރީގެ ނިޔަލަށް އަތޮޅުގެ އާބާދީއަކީ 320، 16
މީހުންނެވެ. އެންމެ އާބާދީ ބޮޑު ރަށަކީ ވެލިދޫއެވެ.



https://dv.wikipedia.org/wiki/%DE%89%DE%A7%DE%8D%DE%AD

މާލެ އަކީ ދިވެހިރާއްޖޭގެ ވެރިރަށެވެ. އަދި އެންމެ އާބާދީބޮޑު ރަށެވެ. މާލެ އަކީ
މާލެ އަތޮޅު( އެައީ ކ.އަތޮޅް)ގެ ދެކުނު ފަރާތުގައިވާ ރަށެކެވެ. ޒަމާނުއްސުރެ މާލެ
އަކީ ދިވެހިރާއްޖޭގެ ވެރިކަން ކުރި ރަށެވެ. އަދި ދިވެހިރާއްޖޭގެ ރަސްރަސްކަލުން
ރަސްކަންކޮށްފައިވާ ރަށެވެ. މާލެއަށް ކުރީގައި މަހަލް އޭވެސް ކިޔުނެވެ. އިހުގައި
މާލެ ވަށާ ބޮޑު ފާރުތަކާއި ދޮރޯށި ލެވިފައިވެއެވެ. ރަސްކަމުގެ ގަނޑުވަރާއި
ކޯއްޓޭތަކާއި ބުރުޒުތައް ވަނީ އިބްރާހީމް ނާޞިރުގެ ވެރިކަމުގައި ތަޅާލާފައެވެ. އެއީ
ރަސްކަން އުވާލެވި ޖުމްހޫއްރިއްޔަތަކަށް ވުމަށްފަހު މާލެ ބަދަލުކުރުމުގެތެރޭގައެވެ.
ނަމަވެސް މާލޭ ހުކުރު މިސްކިތް އަދިވެސް ދެމިހުރެއެވެ. ފަހުގެ އަހަރުތަކުގައި މާލެ
ވަނީ ހިއްކައިގެން ބޮޑުކޮށްފައެވެ. ނަމަވސް ދިވެހިރާއްޖޭގެ އާބާދީގެ ބޮޑުބައި
މާލޭގައި ދިރިއުޅުމުގެ ސަބަބުން މާލެވަނީ ވަރަށް ބޮޑަށް ތޮއްޖެހިފައެވެ. މާލޭ
އާބާދީއަކީ ރާއްޖޭގެ ޖުމްލަ އާބާދީގެ ފަސްބައިކުޅަ އެއްބަ އެވެ. މާލޭގައި
ވަޒަންވެރި ވެގެން އުޅޭ ރާއްޖޭގެ އެކި ސަރަހައްދުތަކުގެ މީހުންނާ އެކު ރާއްޖޭގެ
އާބާދީގެ ތިންބައިކުޅަ އެއްބައި ހިއްސާ ކުރަނީ މާލެ އެވެ.

ޤަދީމީ ދުވަސްވަރުގައި މާލެއަށް ކިޔުނު މަހަލް މިނަމުގެ އަސްލު ކަމުގައި
ބެލެވިފައިވަނީ ދިވެހިރާއްޖެއަށް ކިޔުނު މަހަލްދުވިޕާ މިނަމެވެ. ދިވެހިރާއްޖެ އަށް
އިނގިރޭސިބަހުން ކިޔާ 'މޯލްޑީވްޒް'ގެ މާނައަކީވެސް މާލޭގެ ރަށްތަކެވެ. އެހެންކަމުން
ދިވެހިރާއްޖެއަށް ނަން ދެވިފައިވަނީ މާލެއިންނެވެ.



https://dv.wikipedia.org/wiki/%DE%89%DE%A7%DE%84%DE%AA%DE%85%DE%A7

މާބުޅާ(ސައިންޓިފިކް ނަން: Abutilon theophrasti)ނުވަތަ (އިނގިރޭސި ބަހުން:
Velvetleaf)އަކީ ބޭހަށާއި ކެއުމަށް ބޭނުންކުރާ ފަތްޕިލާވެއްޔެކެވެ. މިގަހުގެ
ފަތުގައި ވަރަށް މަޑުކެހެރި ގޮތެއް ހުންނާނެއެވެ. މާހުންނާނީ ރީނދޫ ކުލައިގައި
ވަށްކޮށެވެ. މީގައި އަޅާ ވަކި ހުންނާނީ ވަށްކޮށް ފިތްފިތަށެވެ. އެއިން ކޮންމެ
ފިތެއްގައި ދެތިން އޮށް އޮންނާނެއެވެ. މާބުޅާ ގަސް އާންމުކޮށް ހެދެނީ 1 މީޓަރުގެ
އުސްމިނަށެވެ. މާބުޅާ ފަތް ހުންނަނީ ހިތުގެ ބައްޓަމަށެވެ. މާބުޅާ ފަތުގެ ފުޅާ
މިނުގައި 25-15 ސެންޓި މީޓަރު ވަރު ހުރެއެވެ. އަދި މާބުޅާ މަލުގެ ވަށަމިނުގައި 4
ސެންޓިމީޓަރު ވަރުހުރެއެވެ.



https://dv.wikipedia.org/wiki/%DE%89%DE%A7%DE%84%DE%A6%DE%82%DE%91%DE%AA_%DE%8B%DE%AA%DE%88%DE%A6%DE%90%DE%B0%DE%88%DE%A6%DE%83%DE%AA_%DE%84%DE%AD%DE%82%DE%AA%DE%82%DE%B0%DE%86%DE%AA%DE%83%DE%AA%DE%82%DE%B0_%DE%83%DE%A6%DE%8E%DE%A6%DE%85%DE%A9_%DE%86%DE%AE%DE%82%DE%B0%DE%86%DE%A6%DE%80%DE%A6%DE%8D%DE%A6_%DE%86%DE%A7%DE%82%DE%A7%DE%87%DE%AC%DE%87%DE%B0%D8%9F

ކުޑަދަރިފުޅުގެ ހެދިބޮޑުވުމަށް ވިޓަމިން އޭ އަކީ ވަރަށް ބޭނުންތެރި މާއްދާއެކެވެ.
ހަންގަޑުން ސަލާމަތުން ބެހެއްޓުމަށާއި، ލޮލުގެ ފެނުން ރަގަޅުކުރުމަށާއި، ކަށިތައް
އުފެދުމަށް ވިޓަމިން އޭ ބޭނުންވެއެވެ. ހަމަ މިހެން ވިޓަމިން އޭ އަކީ ވަރަށް ގިނަ
ބަލިތަކުން ހަށިގަނޑު ދިފާާޢުކުރުމަށް އެހީވެދޭ އެންޓިއޮކްސިޑެންޓް އެކެވެ.
ވިޓަމިން އޭ އެކުލެވޭ ބާވަތްތަކުގެ ތެރޭގައި ކެރެޓާއި، ފަތާއި،
ކައްޓަލަ،ބިސް،ފޯރޓިފައިޑް ކިރު،ސްޕިނެޗް، އަދި ބްރޮކޮލީ ހިމެނެއެވެ. ހަމަމިހެން
މާބަނޑުވުމުން ނަގާ ޕްރިނޭޓަލް ވިޓަމިންގައިވެސް ވިޓަމިން އޭ އެކުލެވިގެންވެއެވެ.
މާބަނޑު ދުވަސްވަރު 800މައިކްރޯގްރާމްގެ ވިޓަމިން އޭ ހަށިގަނޑަށް ބޭނުންވެއެވެ.
ވިޓަމިން އޭގެ މިންވަރު ހަށިގަނޑުގައި ގިނަވުމަކީ ބައިގެން ދިއުމާއި،
މޭނުބައިކުރުމާއި، ބޮލުގައި ރިހުމާއި،ބޮލުން އިސްތަށިފޭބުމާއި، ފުރަމެޔަށް ގެއްލުން
ލިބުމާއި، ކަށިތައް ހަލާކުވުން ފަދަ ކަންތައްތައް ކުރިމަތިކުރުވާ ކަމެކެވެ.
ވިޓަމިން އޭ ގެ މައިގަނޑު ދެބާވަތެއް ހުރެއެވެ. އެއީ
ބީތާ-ކެރޮޓީން(Beta-carotene)އާއި، ރެޓިނޯލް(Retinol) އެވެ. ރެޓިނާ-އޭ(Retina-A)
ހަންގަޑުގައި އުގުޅުމަށް މާބަނޑު ދުވަސްވަރު ބޭނުން ނުކުރާށެވެ. އެހެނީ މިގޮތަށް
ބޭނުންކުރުމުން ހަންގަޑުގެ ތެރެއިން ހަށިގަނޑަށް ރެޓިނާ-އޭ ވަދެ ލޭގައި ވިޓަމިން އޭ
އެކުލެވޭ މިންވަރު މަތިކުރުވައެވެ.

ވިޓަމިންބީ6 ލޭގެ ރަތް ސެލްތައް އުފެދުމަށް އެހީތެރިވެދެެއެވެ. ހަމމިހެން
ސިކުޑިއާއި، ނާރުތައް އުފެދި ފުރިހަމަވުމަށާއި، ހަށިގަނޑުގައި ހިގާ މެޓަބޮލިޒަމްގެ
މަސައްކަތަށް އެހީތެރިވެދެއެވެ. ދޮންކެޔޮ، އަދި ސެރެލްއަކީ ވިޓަމިންބީ6 ހިމެނޭ
ބާވަތްތަކެވެ. ވިޓަމިންބީ6ގެ 0.96މިލިގްރާމް ދުވާލަކު މާބަނޑުއަންހެނާގެ
ހަށިގަނޑަށް ބޭނުންވެއެވެ. ލޭގެ ރަތް ސެލްތައް އުފެއްދުމަށާއި، ނާރުތަކުގެ ނިޒާމް
ފުރިހަމަކަން މަތީ ބެހެއްޓުމަށް ވިޓަމިންބީ12އަކީ ބޭނުންތެރި މާއްދާއެކެވެ.
ވިޓަމިންބީ12 ހިމެނޭ ބާވަތްތަކުގެ ތެރޭގައި އެއްގަމުމަހާއި، ކަނޑުމަސް، އަދި ކިރު
ހިމެނެއެވެ. ވިޓަމިންބީ ހިމެނޭ ކާނާގެ އެހެނިހެން ބާވަތްތަކުގެ ތެރޭގައި
ޗީޒްއާއި،ގޮދަނާއި، ފެހިފަތާއި، ތަރުކާރީ ހިމެނެއެވެ. މާބަނޑު އަންހެނަކަށް
ދުވާލަކު 0.9މިލިގްރާމްގެ ސިއެމިން ބޭނުންވެއެވެ. ސިކުޑި ފުރިހަމަވެ ބޮޑުވުމަށް
މިއީ ވަރަށް މުހިއްމު ވިޓަމިނެެކެވެ. ހިތާއި، ނާރުތަކުގެ ނިޒާމްގެ ބައިތައްް
އުފެދުމަށް ވެސް މިވިޓަމިން އެހީތެރިވެދެއެވެ. މާބަނޑު އަންހެނަކަށް ދުވާލަކު
1.14މިލިގްރާމްގެ ރައިބޯ ފްލެވިން ބޭނުންވެއެވެ.މިއީ ކުޑަދަރިފުޅުގެ ހަށިގަނޑުގައި
މަސްތަކާއި، ކަށިތަކާއި ނާރުތަކުގެ އުފެދި ފުރިހަމަވުމަށް މުހިއްމު މާއްދާއެކެވެ.
މައިމީހާގެ ލޮލުގެ ފެނުން ރަގަޅު ކޮށްދީ ހަންގަނޑު ދުޅަހެޔޮކަންމަތީ ބެހެއްޓުމަށް
ވެސް އެހީތެރިވެދެއެވެ. ވިޓަމިން ބީ މަދުވުމުން ހޮޑުލެވުން، ދުވަސްނުފުރާ ވިހެއުން،
ވިހާއިރު ދަރިފުޅު މަރުވެފައި އޮތުން ފަދަ ކަަންތައް ކުރިމަތިވުމަކީ
ވެދާނެކަމެކެވެ.

މިއީ މާބަނޑު ދުވަސްވަރު ބޭނުންކުރާ ކާނާގައި ހިމަނަންޖެހޭ އެއްމެ މުހިއްމު
އެއްމާއްދާއެވެ. ބީވިޓަމިންގެ ތެރޭގައި ހިމެނޭ ފޮލިކް އެސިޑަކީ ކުޑަދަރިފުޅުގެ
ސްޕައިނަލް ކޯޑްއާއި، ސިކުނޑިއާއި، އޭގެ ވަށައިގެންވާ ފަށަލަތަކުގައި އުފެދޭ
އައިބުތަކުން ސަލާމަތްކޮށް ދިނުމުގައި އެހީތެރިވެދޭ މާއްދާއެކެވެ. ހަމަމިހެން
އުފެދުމުގައި ހުންނަ ހިތުގެ ބަލިތަކާއި، އެހެނިހެން އައިބުތަކުން
ސަލާމަތްކޮށްދިނުމުގައި ވެސް ފޮލިކް އެސިޑް މުހިއްމު ދައުރެއް އަދާކުރެއެވެ.
ބަލިވެއިނުމުގެ ކުރިންނާއި، ބަލިވެއިނުމުގެ ފަހުން ވެސް ފުރަތަމަ 3މަހުގެ ތެރޭގައި
400މައިކްރޯގްރާމްގެ ފޮލިކް އެސިޑް ކޮންމެ ދުވަހަކު ނަގާނަމަ މިފަދަ އައިބުތައް
ކުރިމަތިވުން ކުޑަކޮށްދެއެވެ. ހަމަމިހެން ދަރިފުޅުގެ ބަރުދަން ލުއިވުމާއި، ވިހާއިރު
ދަރިފުޅު މަރުވެފައި އޮތުން، އަދި ބައިގެން ދިއުން ފަދަ ކަންތައްތައް
ކުރިމަތިވުމަކީ ވެސް ގާތްކަމެކެވެ. އާންމުގޮތެއްގައި މާބަނޑު ދުވަސްވަރު ފޮލިކް
އެސިޑް ސަޕްލިމެންޓްސް ބޭނުންކުރުމަށް ޑޮކްޓަރުން ލަފާދެއެވެ. ފޮލިކް އެސިޑް
އެކުލެވޭ ކާނާގެ ބާވަތްތަކުގެ ތެރޭގައި ސްޕިނެޗް ފަދަ ފަތްޕިލާވެލީގެ ބާވަތްތަކާއި،
ތަރުކާރީ، ބީންސް،
ހުތްމޭވާ،ޕާން،ފުށް،ހަނޑޫ،ޕާސްޓާ،ފަޅޯ،ގެރިމޭ،ކުކުޅު،ކުކުޅުބިހުގެ ގޮބޮޅި
ހިމެނެއެވެ.

މިއީ ކޮލެޖަން(Collagen)ކިޔާ ޕްރޮޓީންއެއް އުފެދުމަށް ބޭނުންވާ އަސާސީ
އެއްމާދާއެވެ. ކޮލެޖަން އަކީ ހަންގަޑާއި،ދަތްތަކާއި،ކަށިތަކާއި، ހިރުގަނޑާއި،
ދިފާއުކުރުމުގެ ނިޒާމު ސަލާމަތުން ބެހެއްޓުމަށް އެހީވެދޭ ޕްރޮޓީން އެކެވެ. އެހެން
ކަމުން މާބަނޑު ދުވަސްވަރު މައިމީހާއާއި، ކުޑަދަރިފުޅުގެ ހިރުގަނޑާއި އެހެނިހެން
ޓިޝޫތައް ސަލާމަތުން ބެހެއްޓުމަށް ވިޓަމިންސީ އެހީތެރިވެދެއެވެ. ހަމަމިއާއެކު
ބަލިތަކުން ރައްކާތެރިވުމަށާއި، ހަށިގަނޑަށް ދަގަނޑު ދަމައިގަތުމަށް ވެސް
އެހީތެރެވެދެއެވެ. ދަތްތަކާއި ކަށިތަކުގެ ދިރުމަށް ވެސް ވިޓަމިންސީ ބޭނުންވެއެވެ.
ވިޓަމިންސީ އެކުލެވޭ މޭވޭއާއި، ތަރުކާރީގެ ބާވަތްތަކުގެ ތެރޭގައި ސްޓޯބެރީ،ކަރާ،
އޮރެންޖް،ފަޅޯ،ޓޮމާޓޯ، މިރުސް، ކެބެޖް،ކައްޓަލަ،އޮރެންޖް ޖޫސް،އަދި ބްރޮކޮލީ
ހިމެނެއެވެ. މާބަނޑުދުވަސްވަރު 60މިލިގްރާމްގެ ވިޓަމިންސީ ބޭނުންވެއެވެ.

ދަތްތަކާއި، ކަށިތަކުގެ ދުޅަހެޔޮކަމަށް ވިޓަމިން ޑީ ބޭނުންވެއެވެ. ހަމަމިހެން
ކެލްސިއަމް ހަށިގަނޑަށް ދެމުމަށް ވެސް އެހީތެރިވެދެއެވެ. ދިޔާކިރު، ޔޯގަޓް، ޗީޒް،
ޕާން، ސެރެލްސްގައި ގިނައަދަދަކަށް ވިޓަމިން ޑީ އެކުލެވެއެވެ. މާބަނޑު އަންހެނާގެ
ހަށިގަނޑަށް ދުވާލަކު މައިކްރޯގްރާމްގެ ވިޓަމިންޑީ ބޭނުންވެއެވެ. އާންމުގޮތެއްގައި
އިރުގެ އަލި ހަންގަޑަށް އެޅުމުން ވިޓަމިންޑީ ހަށިގަނޑުގައި އުފައްދައިދެއެވެ.

ދުވާލަކު 2މިލިގްރާމްގެ ވިޓަމިންއީ ހަށިގަނޑަށް ބޭނުންވެއެވެ. ނާރުތަކާއި ގުޅޭ
ނިޒާމްގެ ބައިތައް އުފެދި ބޮޑުވުމަށް މިއީ ބޭނުންތެރި މާއްދާއެކެވެ. ބަލިވެއިންނަތާ
ކުރީކޮޅު ކުޑަދަރިފުޅުގެ ހަށިގަނޑުގެ ސެލްތަކާއި ޓިޝޫތައް އަަދި ފުއްޕާމޭ
އުފެދިބޮޑުވުމަށް މިއީ ވަރަށް މުހިއްމު މާއްދާއެކެވެ. ވިޓަމިންއީ އެކުލެވޭ ކާނާގެ
ބާވަތްތަކުގެ ތެރޭގައި ގޮދަން، ފެހިފަތް، ތަރުކާރީ، ބަދަން، އަދި ތަރުކާރީ ތެޔޮ
ހިމެނެއެވެ. ވިޓަމިންއީ ގިނަވުމުން ވަރުބަލިވުން، ބޮލުގައި ރިހުން، މަސްތަކުގެ ބާރު
ދެރަވުން، ލޮލުގެ ފެނުން ކޮށިވުން ފަދަ މައްސަލަތައް ކުރިމަތި ކުރުވައެވެ.

ހަށިގަނޑުގެ އެކިއެކި ބައިތަކަށް އޮކްސިޖަން ފޯރުކޮށްދިނުމަށް ބޭނުންވާ މާއްދާއެއް
ކަމުގައިވާ ހިމަގްލޯބިން(Hemoglobin) އުފައްދަނީ ދަގަނޑުންނެވެ. ކަށިތަކާއި،
ދަތްތައް ހެދިބޮޑުވުމަށް ވެސް ދަނގަޑު އެހީތެރިވެދެއެވެ. ދަގަނޑު މަދުވެއްޖެނަމަ
ލޭމަދުވުމުގެ މައްސަލަ ކުރިމަތިވުމަކީ އެކަށީގެންވާ ކަމެކެވެ. ބައެއް މީހުންނަށް
ލޭމަދުވުމުގެ އަލާމާތްތައް ނުފެނިދާނެއެވެ. ނަމަވެސް އަނެއްބައިމީހުންނަށް
ލޭމަދުވުމުގެ ސަބަބުން އާދަޔާޚިލާފަށް ވަރުބަލިކަން އިހްސާސްވާގޮތް ވެއެވެ.
ލޭމަދުވުމުގެ މައްސަލަ ކުރިމަތިވެއްޖެނަމަ ދުވާލަކު 1ނުވަތަ 2ފަހަރު އަޔަން
ސަޕްލިމެންޓްސް(ދަގަނޑު) ބޭނުންކުރެވިދާނެއެވެ. ހަމަމިއާއެކު ދަގަނޑު ހިމެނޭ
ބާވަތްތައް ކެއުމުގައި ބޭނުންކުރެވިދާނެއެވެ. ދުވާލަކު 30މިލިގްރާމްގެ ދަގަނޑު
މާބަނޑު އަންހެނާގެ ހަށިގަނޑަށް ބޭނުންވެއެވެ. ދަގަނޑު އެކުލެވޭ ބާވަތްތަކުގެ
ތެރޭގައި އަލުވި، ހިކިމޭބިސްކަދުރު، ފެހިކަންގަދަ ތަރުކާރީ، އެއްގަމު މަހުގެ
ބާވަތްތައް، އަޔަން ފޯޓިފައިޑް ސެރެލްސް ހިމެނެއެވެ.



https://dv.wikipedia.org/wiki/%DE%89%DE%A7%DE%83%DE%AC%DE%80%DE%A8

މާރެހި (އިނގިރޭސި ބަހުން: Amblygaster leiogaster)ނުވަތަ (އިނގިރޭސި ބަހުން:
Smooth-belly sardinella)އަކީ ރާއްޖޭގެ ފަޅުތަކުގައި ވަރަށް މަދުން އުޅޭކަމަށް
ރިކޯޑް ކުރެވިފައިވާ މަހެކެވެ. މިހާތަނަށް ރާއްޖެއިން ރިކޯޑް ކުރެވިފައިވަނީ
މިބާވަތުގެ އެންމެ ދެމަހެވެ. އޭގެތެރެއިން އެއް މަހަކީ މެރިން ރިސާޗް ސެންޓަރުން
ވިލުގައި ދާއަޅައިގެން ކުރި ތަޖްރިބާކުރުމުގެ މަސްވެރިކަމެއްގެ ތެރޭގައި ހިފިފައިވާ
މަހެކެވެ. އަނެއް މަހަކީ ކަނޑުމައްޗަށް އަލިކޮށްގެން އެން ހިފުމުގެ ތެރޭގައި ގދ.
އަތޮޅުގެ މަސްވެރިންނަށް ހިފިފައިވާ މަހެކެވެ. މިމަސް އެންމެ ބޮޑުވަނީ 23 ސމ ކަމަށް
ވިޔަސް އާންމުކޮށްފެންނަނީ 15 ސމ އަށްވުރެ ކުދިމަހެވެ. މިބާވަތުގެ މަސް އާންމުކޮށް
އުޅެނީ ކުދި އައިން ހަދައިގެން ފަޅުމަތީ ގައެވެ.



https://dv.wikipedia.org/wiki/%DE%89%DE%A7%DE%82%DE%A8%DE%8A%DE%A7

މާނިފާ(ސައިންޓިފިކް ނަން: Canavalia ensiformis)ނުވަތަ (އިނގިރޭސި ބަހުން:
Jack-bean) އަކީ ވެލަށްދުވާ ފިލާވެއްޔެކެވެ. މިއީ ދިވެހި ބޭހުގެ ތެރޭގައި
ބޭނުންކޮށް އުޅޭ ފަތްޕިލާ ވެލީގެ ބާވަތެކެވެ. މާނިފާ އަކީ އާންމު ގޮތެއްގައި
ޖަނަވާރުންނަށް ކާންދިނުމަށް ބޭނުންކުރާ އެއްޗެކެވެ. މާނިފާ ގަހުގެ ތޮޅި އަކީ ވިހަ
އެއްޗެކެވެ. ނަމަވެސް ފެނުކެއްކުމުން އޭގެ ވިހަކަން ފިލައިދާކަމަށް ވެއެވެ.
އިންސާނުން ކެއުމަށް މާނިފާ ގަހުގެ ތޮޅި ބޭނުންކޮށެއް ނޫޅެއެވެ. މާނިފާ ވެލަކީ
ވަރަށް ބޮޑަށް ބިމުގެ އަޑިއަށް މޫހިފާފައި ހުންނަ ވެލެކެވެ. އެހެންކަމުން
މިވައްތަރުގެ ވެޔޮގަނޑު އުފުރައިލާކަން އެހާ ފަސޭހައެއް ނުވާނެއެވެ. މާނިފާ
ވެލުގައި އަޅާ މަލުގެ ކުލައަކީ ފިޔާތޮށި ދަނބު ކުލައެކެވެ.



https://dv.wikipedia.org/wiki/%DE%89%DE%A6%DE%9A%DE%AA%DE%89%DE%A7

މަޚުމާ(ސައިންޓިފިކް ނަން: Celosia cristata)އަކީ މަޑު، އޮމާން، އަދި އޮފުއަރާ
ގޮތެއް ހުންނަ ބޮނޑިމަލެކެވެ. މަޚުމާ އަކީ އާންމުކޮށް ހޫދު ހިސާބުތަކުގައި
ހެދޭކަމަށް ފާހަގަކުރެވިފައިވާ ގަހެކެވެ. މަޚުމާގެ ފަތާއި، މާ ތަރުކާރީގެ ގޮތުގައި
ދުނިޔޭގެ ބައެއް ހިސާބު ތަކުގައި ބޭނުންކުރެއެވެ. މަޚުމާ ކާނާގެ ބާވަތެއް ގޮތުގައި
ބަލައިގެން ހައްދައި އުޅެނީ ހުޅަގު އެފްރިކާ އަދި ދެކުނު އެމެރިކާގެ
ގައުމުތަކުގައެވެ. މަޚުމާގެ ތަފާތު ކުލަތައް ހުރެއެވެ. އެންމެ އާންމުކޮށް ހުންނަނީ
ކަޅުރަތްކުލައިގެ މަލެވެ. ނަމަވެސް ރީނދޫ ކުލަ އާއި އަދި މިނޫން ކުލަތަކުގެ މަޚުމާ
ވެސް ހުންނަކަން ފާހަގަ ކުރެވެއެވެ.



https://dv.wikipedia.org/wiki/%DE%89%DE%A6%DE%91%DE%AA_%DE%8C%DE%A6%DE%8D%DE%A8

މަޑު ތަލި(އިނގިރޭސި ބަހުން: Soft Palate) އަކީ މަތީ ތަލީގެ ފަހަތުގައި އިންނަ މަޑު
ބައެކެވެ. ނުވަތަ ހަރު ތަލި ގެ ފަހުބައެވެ. ފައިބަރު އަދި މަހުން އުފެދިފައިވާ މަޑު
މިބައި އިންނަނީ ހަރު ތަލީގެ ފަހަތު ބައިގައި ތަތްވެފައެެވެ. މާނައަކީ ހަރު ތަލީގެ
ފަހު ބަޔާއި ގުޅިފައެވެ. އަދި މަޑު ތަލި އަކީ މަތީ ތަލީގެ ފަހަތު ތިންބައިކުޅަ
އެއްބަޔެވެ. އެހެންކަމުން މަޑު ތަލި އިންނާނީ އަނގައިގެ އެތެރެއިން ފަހަތުން
މަތީގައެވެ.

މަޑު ތައްޔާއި ހަރުތަލީގެ ތަފާތަކީ ހަރުތައްޔަކީ ކަށިން އުފެދިފައިވާ ޕްލޭޓް
އެކެވެ. މަޑު ތައްޔަކީ މަހުން އުފެދިފައިވާ ފޮއްޗެކެވެ. އެހެންކަމުން ހަރު ތައްޔަށް
އިގިރޭސި ބަހުން ކަށި ތަލި(އިނގިރޭސި ބަހުން: Bony Palate) މިހެން ވެސް ކިޔައެވެ.
މިހެން ކިޔަނީ ހަރު ތަލި އުފެދިފައިވަނީ ކަށިން ކަމުގައި ވާތީ އެވެ. އަދި މަޑު
ތައްޔަށް މަސް ތަލި(އިނގިރޭސި ބަހުން: Muscular Palate) މިހެން ވެސް
ކިޔައެވެ.މިހެން ކިޔަނީ މަޑު ތަލި އުފެދިފައިވަނީ މަހުން ކަމުގައިވާތީ އެވެ.

މަޑު ތައްޔަކީ ހަރަކާތްކުރާ މަސް ފޮއްޗެކެވެ. ކާތަކެތި ދިރުވުމުގެ ތެރޭގައި
ނޭފަތުގެ މަގު ބައްދާލަނީ މަޑު ތަލިން ނިކުމެފައިވާ ކުޑަ ދޫއިންނެވެ. މީގެ ބޭނުމަކީ
ދިރުވާލެވުނު ކާއެތިކޮޅު ނޭފަތުގެ ތެރެއަށް ދިޔަނުދިނުމެވެ. ގުގުރިދަމާއިރު އިވޭ
އަޑަކީ ނޭވާލުމުގެ ތެރޭގައި މަޑު ތަލިން ނިކުމެފައިވާ ކުޑަ ދޫ ތެޅޭތީ އުފެދޭ
އަޑެކެވެ. މީހަކު އަމިއްލައަށް އެމީހެއްގެ އަނގައިގެ ތެރެއަށް އަތްބާނައިގެން މަޑު
ތަލީގައި ނުވަތަ ކުޑަ ދޫގައި އަތްލަން އުޅެފިނަމަ އެމީހަކަށް ހޮނޑުލެވޭހެން
ހީވާފަދަ އިހްސާސެއް ކުރެވޭނެއެވެ. މިހެން ވުމަށްކިޔަނީ ގެގް ރިފްލެކްސް(އިނގިރޭސި
ބަހުން: Gag reflex) އެވެ. އަދި މިގޮތަށް އުޅުމުގެ ތެރޭގައި އަތްލެވިއްޖެނަމަ ހޮނޑު
ލެވޭގޮތް ވެއެވެ.



https://dv.wikipedia.org/wiki/%DE%89%DE%A6%DE%87%DE%B0%DE%97%DE%A6%DE%81%DE%B0%DE%87%DE%A6%DE%83%DE%A7_%DE%8A%DE%A6%DE%8D%DE%A6_%DE%8E%DE%AE%DE%80%DE%AE%DE%83%DE%AA

މައްޗަށްއަރާ ފަލަ ގޮހޮރު(އިނގިރޭސި ބަހުން: Ascending colon) އަކީ ފަލަ ގޮހޮރު
ގައި ސީކަމް އިން ފެށިގެން މައްޗަށް އަރަމުން ގޮސް، ހުރަސް ފަލަ ގޮހޮރުގެ ފެށުމާއި
ހަމައަށްވާ ބައެވެ. މައްޗަށްއަރާ ފަލަ ގޮހޮރު އާއި ހުރަސް ފަލަ ގޮހޮރު ގުޅޭކަން
އަށްކިޔަނީ ހިޕަޓިކް ފްލެކްޝަރ(އިނގިރޭސި ބަހުން: Hepatic flexure) އެވެ.
މައްޗަށްއަރާ ފަލަ ގޮހޮރުގެ ދިގުމިނުގައި 12.5 ސެންޓިމީޓަރު ހުރެއެވެ. ބޮޑު ގޮހޮރު
ފެށެނީ ކަނާތު އުނަގަނޑުގެ ތިރީބައިގައިވާ ޅިނދުގެ އިލިއެކް ސަރަހައްދު(އިނގިރޭސި
ބަހުން: Iliac region) އިން ކަމަށްވުމާއި، އަދި ސީކަމް އަކީ ބޮޑު ގޮހޮރުގެ ފެށޭބައި
ކަމަށްވުމާއި، އަދި ފަލަ ގޮހޮރު އޮންނަނީ ސީކަމް އާއި ޖެހިގެން ކަމަށްވެފައި،
މައްޗަށްއަރާ ފަލަ ގޮހޮރު އަކީ ފަލަ ގޮހޮރުގެ ފުރަތަމަބައި ކަމަށްވާތީ މިބައި
އޮންނާނީ ހަށިގަނޑުގެ ކަނާތް ފަރާތުގައެވެ. މައްޗަށްއަރާ ފަލަ ގޮހޮރުގެ ހަރަކާތް
ކޮންޓްރޯލް ކުރަނީ ވޭގަސް ނާރު(އިނގިރޭސި ބަހުން: Vagus nerve)ގެ ސިމްޕަތެޓިކް ނާރު
ފައިބަރު ތަކުންނެވެ.

ކުރިންވެސް ބުނެވުނު ހެން މައްޗަށްއަރާ ފަލަ ގޮހޮރު އޮންނަނީ ސީކަމް އިން ފެށިގެން
މައްޗަށް އަރަމުން ގޮސް، ހުރަސް ފަލަ ގޮހޮރުގެ ފެށުމާއި ހަމައަށެވެ. މައްޗަށްއަރާ
ފަލަ ގޮހޮރު ކުރިމަތިންނާއި ދެއަރިމަތިން ހުންނަނީ ޕެރިޓޯނިއަމް އިން
ނިވާކުރެވިފައެވެ. އަދި ކުރިމަތިންނާއި އަރިމަތިން މައްޗަށްއަރާ ފަލަ ގޮހޮރު
އިންނަނީ އެންޓިރީއާ އެބްޑަމިނަލް ވޯލްގެ މަސްތަކުގައި ޖެހިފައެވެ. ނަމަވެސް
އެންޓިރީއާ އެބްޑަމިނަލް ވޯލް އާއި މައްޗަށްއަރާ ފަލަ ގޮހޮރު ވަކިކޮށްދޭ ހުރަހެއް
ލެވިފައި ވެއެވެ. އެއީ ކުޑަ ގޮހޮރުގެ ކޮއިލް ތަކާއި، ގްރޭޓަރ އޯމެންޓަމް އެވެ.

މައްޗަށްއަރާ ފަލަ ގޮހޮރުގެ ފުރަގަސް ނުވަތަ ފަހަތް ޕެރިޓޯނިއަމް އިން
ނިވާކުރެވިފައެއް ނުވެއެވެ. އަދި މައްޗަށްއަރާ ފަލަ ގޮހޮރު އޮންނަނީ ތިރިން
މައްޗަށް ވާގޮތަށް އަންނަނިވި ބައިތަކުގެ މަތީގައި ޖައްސާލައިގެން އޮންނަ ކަހަލަ
ގޮތަކަށެވެ. އެބައިތަކަކީ އިލިއަކަސް މަސްގަނޑު، އިލިއެކް ކްރެސްޓް، ކޯޑްރޭޓަސް
ލަމްބޯރަމް، އަދި ކަނާތު ގުރުދާގެ މަތީގައި ޖަހާފައިވާ ސަރުބީ ތަކެވެ. މިބުނި
ބައިތަކާއި މައްޗަށްއަރާ ފަލަ ގޮހޮރު ވަކިކުރުމަށް އެދެމެދުން ފަލަސްމަސްގަނޑުއަށް
ގޮސްފައި ލެޗުރަލް ކިޔޫޓެނިއަސް ނާރު ވެއެވެ. އަދި ބައެއް ފަހަރު
އިލިއޯހައިޕޯގެސްޓްރިކް ނާރު ތައް ވެސް މިދެމެދުން ގޮސްފައި ހުރެއެވެ.

މައްޗަށްއަރާ ފަލަ ގޮހޮރު އަށް ލޭފޯރުކޮށްދެނީ އިލިއޯކޮލިކް އާޓަރީ އަދި ކަނާތު
ކޮލިކް އާޓަރީ އިންނެވެ. މިދެލޭހޮޅި އަކީ ވެސް ސްޕިރީއާ މިސެންޓިރިކް އާޓަރީ އިން
އައިސްފައިވާ ދެލޭހޮޅި އެވެ. 15-5 އިންސައްތަ މީހުންގެ ކަނާތު ކޮލިކް އާޓަރީ
ނުހުންނަކަން ފާހަގަ ކުރެވެއެވެ.



https://dv.wikipedia.org/wiki/%DE%89%DE%A6%DE%87%DE%AA%DE%89%DE%AB%DE%82%DE%B0_%DE%A2%DE%A6%DE%84%DE%B0%DE%8B%DE%AA%DE%8D%DE%B0_%DE%A4%DE%A6%DE%87%DE%B0%DE%94%DE%AB%DE%89%DE%B0

އަލްއުސްތާޛް މައުމޫން އަބްދުލް ޤައްޔޫމް އުފަންވެ ވަޑައިގަތީ މީލާދީ ސަނަތުން 29
ޑިސެމްބަރ 1937 (ހިޖުރީ ސަނަތުން 26 ޝައްވާލް 1356) ވީ ބުދަ ދުވަހުގައެވެ. 1978
ވަނަ އަހަރުގެ ނޮވެމްބަރ މަހުގެ 11 ވަނަ ދުވަހުން ފެށިގެން ދިވެހިރާއްޖޭގެ
ރައީސުލްޖުމްހޫރިއްޔާ ކަން ކުރައްވަނީ އެމަނިކުފާނެވެ. ދިވެހިރާއްޖޭގެ ވެރިކަމާއި
އެމަނިކުފާނު ހަވާލުވެވަޑައިގެންނެވީ 11 ނޮވެމްބަރ 1978 ގައި ރައީސް އިބްރާހިމް
ނާސިރު އަށް ފަހު ގައެވެ. އެންމެ ފަހުން އެ މަނިކުފާނު ރައީސް ކަމަށް ހޮވިފައިވަނީ
2003ވަނަ އަހަރުގެ އޮކްޓޯބަރ މަހުގެ ތެރޭގައި ދިވެހިރާއްޖޭގެ %90.02
އަޤްލަބިއްޔަތަކުންނެވެ. މިގޮތުން ރައއްޔިތުންގެ މެދުގައި ވޯޓު ނެގެނީ ކޮންމެ
މީހުން ދިރިއުޅޭ ރަށެއްގައި އެމަނިކުފާނު ރައީސްކަމުގައި ދެމިހުރުމަށް ފެންނަ
ނުވަތަ ނުފެންނަ ވޯޓަކުންނެވެ. ރައީސް މައުމޫން ދުނިޔޭގެ އަލިކަން ދެކެވަޑައިގަތީ
1937 ވަނަ އަހަރު ޑިސެންބަރު މަހު 29 ވަނަ ދުވަހު އެވެ. މައްޗަންގޮޅީ
ކާމިނީގޭގައެވެ. ޅަފަތުގެ ދުވަސްވަރާއި ތުއްޕުޅުއިރުގެ ޙަޔާތްޕުޅު ހޭދަކުރެއްވީ
މަންމާފުޅާއި ބައްޕާފުޅުގެ އޯގާތެރި ބެއްލެވުމުގެ ދަށުގައި މއ. ކާމިނީގޭގައެވެ. އެ
މަނިކުފާނުގެ އަޞްލު ނަންފުޅަކީ ޢަބްދުﷲ މައުމޫން ޚައިރީ އެވެ. ގޭތެރޭގެ
ނަންފުޅެއްގެ ގޮތުން މަޝްހޫރުވެފައިވަނީ ޅަސީދީ އެވެ. ނަމަވެސް މަދްރަސީ ދައުރުގައި
ކިޔައި އުޅުނީ ޢަބްދުﷲ މައުމޫން ކަމަށް [ރައީސް ގެ ތިންވަނަ ފަސް އަހަރުގެ ކުލަގަދަ
ޚިދުމަތްތައް] (1993) މި ފޮތުން ހާމަވެއެވެ. (މޫންލައިޓް، 1978)

މައުމޫން އަބްދުލް ޤައްޔޫމްގެ ބައްޕާ ފުޅަކީ އަބްދުލް ޤައްޔޫމް އިބްރާހިމް
(މާފަތްގޭ ދޮންސީދި) އެވެ. އަދި މަންމާ ފުޅަކީ ޚަދީޖާ މޫސާ އެވެ. އަބްދުލް ޤައްޔޫމު
އިބްރާހިމްގެ މުޅި ޖުމްލަ 8 އަނބިން ތިއްބެވެ. މިގޮތުން މައުމޫނު އާއި އެއްބަފާ 25
ބޭފުޅުން ތިބެއެވެ. މައުމޫނު އަކީ އާއިލާގެ 10 ވަނަ ބޭފުޅާއެވެ. މިސްރު ގެ ކެއިރޯ
ގައި ތަޢުލީމު ހާސިލް ކުރައްވަން އުޅުއްވި ދުވަސްވަރު މައުމޫނުގެ މަންމާ ފުޅު
ދެމިއޮތުމުގެ ޢާލަމަށް ދަތުރު ކުރެއްވިއެވެ. އަދި ބައްޕާފުޅު އަވަހާރަ ވީ 1982 ގައި
އުމުރުފުޅުން 87 އަހަރުގައެވެ. އަބްދުލް ޤައްޔޫމް އިބްރާހިމަށް އޭނާގެ ދަރިފުޅު
މައުމޫނު ވެރިކަމާއި ހަވާލުވުމާއި، އޭނާގެ ފުރަތަމަ ދައުރުގެ މަންޒަރުތައް
ފެނިލުމުގެ އުފާވަނީ ލިބިފައެވެ.

1965 ގައި މައުމޫނު އާއި ނަސްރީނާ ފުރަތަމަ ބައްދަލުވިއެވެ. އޭރު ނަސްރީނާ އެއީ
ދިވެހިރާއްޖެ އިން ކެއިރޯ އަށް ތައުލީމު ހާސިލް ކުރަން އައި ދަރިވަރެކެވެ.
އެކަމަނާގެ އުމުރަކީ އޭރު 15 އަހަރެވެ. އަދި މައުމޫނުގެ އުމުރުން 27 އަހަރުފުޅެވެ.
އޭގެ 4 އަހަރުފަހުން 14 ޖުލއި 1969 ގައި މި ދެމީހުން ކެއިރޯގައި ކައިވެނިކުރިއެވެ.
ކައިވެންޏަށް މާގިނަ ދުވަސްތަކެއް ނުވެ ނައިޖީރިޔާ ގެ ކާނޯ ގައި ހުންނަ އަހުމަދު
ބެލޯ ޔުނިވާރސިޓީ އާއި ގުޅި އެތާނގައި އިސްލާމިކް ސްޓަޑީސް ލެކްޗަރަރ އެއްގެ މަޤާމް
ފުރުއްވިއެވެ. 20 މާރޗް 1970 ވަނަ އަހަރު އުމުރުފުޅުން އެންމެ 20 އަހަރުގައި
މިދެމަފިރިންނަށް އެއްލިނބުލެއްގެ ދެ ކުދިން ލިބުނެވެ. އެއީ ދުންޔާ މައުމޫން އާއި
ޔުމްނާ މައުމޫން އެވެ. ދެވަނަ ފަހަރަށް ނަސްރީނާ ބަލިވެ އިނުމުން މައުމޫން ނަސްރީނާ
މާލެ ފޮނުވާލުމަށް ގަސްތު ކުރިއެވެ. އަދި މިދެމަފިރިންގެ ފުރަތަމަ ފިރިހެން
ދަރިފުޅު ފާރިޝް އުފަންވީ 31 މާރޗް 1971 ގައި މާލޭގައެވެ. އޭގެ 9 އަހަރުފަހުން
މައުމޫނު ރާއްޖޭގެ ވެރިކަމާއި ހަވާލުވުމަށް ފަހު ޤައްސާން އަބްދުލް ޤައްޔޫމް އުފަން
ވީ 12 ޖޫން 1980 ގައެވެ. މައުމޫންގެ ބައްޕާފުޅަކީ އިބްރާހީމް މާފަތް ތަކުރުފާނުގެ
އައްޝައިޚު ޢަބްދުލްޤައްޔޫމް ސީދީ އެވެ. މަންމާފުޅަކީ، ބޮއިގަސްދޮށުގޭ މޫސާ
ކަލޭފާނުގެ ކަތްދައިދީ (ޚަދީޖާ މޫސާ) އެވެ. (މުޙައްމަދު ނަޞީރު، 2009)

މައުމޫން އަބްދުލް ޤައްޔޫމް ތައުލީމު ހާސިލް ކުރެއްވީ މިޞްރުގެ އަލް އަޒްހަރު
ޔުނިވާރސިޓީ އިންނެވެ. މިމަނިކުފާނު މިސްރަށް ވަޑައިގެންނެވީ އެންމެ 12 އަހރު
ފުޅުގައި 1950 ވަނަ އަހަރުއެވެ. އަދި ފެކަލްޓީ އޮފް ޝަރިޔާ އެންޑް ލޯ ހެއްދެވުމަށް
އަރަބި ބަސް ދަސްކުރެއްވުމުގައި 6 މަސް ދުވަސް ހޭދަ ކުރެއްވިއެވެ.



https://dv.wikipedia.org/wiki/%DE%89%DE%A6%DE%87%DE%AA%DE%89%DE%AB%DE%82%DE%AA_%DE%87%DE%A6%DE%84%DE%B0%DE%8B%DE%AA%DE%8D%DE%B0_%DE%A4%DE%A6%DE%87%DE%B0%DE%94%DE%AB%DE%89%DE%B0

އަލްއުސްތާޛް މައުމޫން އަބްދުލް ޤައްޔޫމް އުފަންވެ ވަޑައިގަތީ މީލާދީ ސަނަތުން 29
ޑިސެމްބަރ 1937 (ހިޖުރީ ސަނަތުން 26 ޝައްވާލް 1356) ވީ ބުދަ ދުވަހުގައެވެ. 1978
ވަނަ އަހަރުގެ ނޮވެމްބަރ މަހުގެ 11 ވަނަ ދުވަހުން ފެށިގެން ދިވެހިރާއްޖޭގެ
ރައީސުލްޖުމްހޫރިއްޔާ ކަން ކުރައްވަނީ އެމަނިކުފާނެވެ. ދިވެހިރާއްޖޭގެ ވެރިކަމާއި
އެމަނިކުފާނު ހަވާލުވެވަޑައިގެންނެވީ 11 ނޮވެމްބަރ 1978 ގައި ރައީސް އިބްރާހިމް
ނާސިރު އަށް ފަހު ގައެވެ. އެންމެ ފަހުން އެ މަނިކުފާނު ރައީސް ކަމަށް ހޮވިފައިވަނީ
2003ވަނަ އަހަރުގެ އޮކްޓޯބަރ މަހުގެ ތެރޭގައި ދިވެހިރާއްޖޭގެ %90.02
އަޤްލަބިއްޔަތަކުންނެވެ. މިގޮތުން ރައއްޔިތުންގެ މެދުގައި ވޯޓު ނެގެނީ ކޮންމެ
މީހުން ދިރިއުޅޭ ރަށެއްގައި އެމަނިކުފާނު ރައީސްކަމުގައި ދެމިހުރުމަށް ފެންނަ
ނުވަތަ ނުފެންނަ ވޯޓަކުންނެވެ. ރައީސް މައުމޫން ދުނިޔޭގެ އަލިކަން ދެކެވަޑައިގަތީ
1937 ވަނަ އަހަރު ޑިސެންބަރު މަހު 29 ވަނަ ދުވަހު އެވެ. މައްޗަންގޮޅީ
ކާމިނީގޭގައެވެ. ޅަފަތުގެ ދުވަސްވަރާއި ތުއްޕުޅުއިރުގެ ޙަޔާތްޕުޅު ހޭދަކުރެއްވީ
މަންމާފުޅާއި ބައްޕާފުޅުގެ އޯގާތެރި ބެއްލެވުމުގެ ދަށުގައި މއ. ކާމިނީގޭގައެވެ. އެ
މަނިކުފާނުގެ އަޞްލު ނަންފުޅަކީ ޢަބްދުﷲ މައުމޫން ޚައިރީ އެވެ. ގޭތެރޭގެ
ނަންފުޅެއްގެ ގޮތުން މަޝްހޫރުވެފައިވަނީ ޅަސީދީ އެވެ. ނަމަވެސް މަދްރަސީ ދައުރުގައި
ކިޔައި އުޅުނީ ޢަބްދުﷲ މައުމޫން ކަމަށް [ރައީސް ގެ ތިންވަނަ ފަސް އަހަރުގެ ކުލަގަދަ
ޚިދުމަތްތައް] (1993) މި ފޮތުން ހާމަވެއެވެ. (މޫންލައިޓް، 1978)

މައުމޫން އަބްދުލް ޤައްޔޫމްގެ ބައްޕާ ފުޅަކީ އަބްދުލް ޤައްޔޫމް އިބްރާހިމް
(މާފަތްގޭ ދޮންސީދި) އެވެ. އަދި މަންމާ ފުޅަކީ ޚަދީޖާ މޫސާ އެވެ. އަބްދުލް ޤައްޔޫމު
އިބްރާހިމްގެ މުޅި ޖުމްލަ 8 އަނބިން ތިއްބެވެ. މިގޮތުން މައުމޫނު އާއި އެއްބަފާ 25
ބޭފުޅުން ތިބެއެވެ. މައުމޫނު އަކީ އާއިލާގެ 10 ވަނަ ބޭފުޅާއެވެ. މިސްރު ގެ ކެއިރޯ
ގައި ތަޢުލީމު ހާސިލް ކުރައްވަން އުޅުއްވި ދުވަސްވަރު މައުމޫނުގެ މަންމާ ފުޅު
ދެމިއޮތުމުގެ ޢާލަމަށް ދަތުރު ކުރެއްވިއެވެ. އަދި ބައްޕާފުޅު އަވަހާރަ ވީ 1982 ގައި
އުމުރުފުޅުން 87 އަހަރުގައެވެ. އަބްދުލް ޤައްޔޫމް އިބްރާހިމަށް އޭނާގެ ދަރިފުޅު
މައުމޫނު ވެރިކަމާއި ހަވާލުވުމާއި، އޭނާގެ ފުރަތަމަ ދައުރުގެ މަންޒަރުތައް
ފެނިލުމުގެ އުފާވަނީ ލިބިފައެވެ.

1965 ގައި މައުމޫނު އާއި ނަސްރީނާ ފުރަތަމަ ބައްދަލުވިއެވެ. އޭރު ނަސްރީނާ އެއީ
ދިވެހިރާއްޖެ އިން ކެއިރޯ އަށް ތައުލީމު ހާސިލް ކުރަން އައި ދަރިވަރެކެވެ.
އެކަމަނާގެ އުމުރަކީ އޭރު 15 އަހަރެވެ. އަދި މައުމޫނުގެ އުމުރުން 27 އަހަރުފުޅެވެ.
އޭގެ 4 އަހަރުފަހުން 14 ޖުލއި 1969 ގައި މި ދެމީހުން ކެއިރޯގައި ކައިވެނިކުރިއެވެ.
ކައިވެންޏަށް މާގިނަ ދުވަސްތަކެއް ނުވެ ނައިޖީރިޔާ ގެ ކާނޯ ގައި ހުންނަ އަހުމަދު
ބެލޯ ޔުނިވާރސިޓީ އާއި ގުޅި އެތާނގައި އިސްލާމިކް ސްޓަޑީސް ލެކްޗަރަރ އެއްގެ މަޤާމް
ފުރުއްވިއެވެ. 20 މާރޗް 1970 ވަނަ އަހަރު އުމުރުފުޅުން އެންމެ 20 އަހަރުގައި
މިދެމަފިރިންނަށް އެއްލިނބުލެއްގެ ދެ ކުދިން ލިބުނެވެ. އެއީ ދުންޔާ މައުމޫން އާއި
ޔުމްނާ މައުމޫން އެވެ. ދެވަނަ ފަހަރަށް ނަސްރީނާ ބަލިވެ އިނުމުން މައުމޫން ނަސްރީނާ
މާލެ ފޮނުވާލުމަށް ގަސްތު ކުރިއެވެ. އަދި މިދެމަފިރިންގެ ފުރަތަމަ ފިރިހެން
ދަރިފުޅު ފާރިޝް އުފަންވީ 31 މާރޗް 1971 ގައި މާލޭގައެވެ. އޭގެ 9 އަހަރުފަހުން
މައުމޫނު ރާއްޖޭގެ ވެރިކަމާއި ހަވާލުވުމަށް ފަހު ޤައްސާން އަބްދުލް ޤައްޔޫމް އުފަން
ވީ 12 ޖޫން 1980 ގައެވެ. މައުމޫންގެ ބައްޕާފުޅަކީ އިބްރާހީމް މާފަތް ތަކުރުފާނުގެ
އައްޝައިޚު ޢަބްދުލްޤައްޔޫމް ސީދީ އެވެ. މަންމާފުޅަކީ، ބޮއިގަސްދޮށުގޭ މޫސާ
ކަލޭފާނުގެ ކަތްދައިދީ (ޚަދީޖާ މޫސާ) އެވެ. (މުޙައްމަދު ނަޞީރު، 2009)

މައުމޫން އަބްދުލް ޤައްޔޫމް ތައުލީމު ހާސިލް ކުރެއްވީ މިޞްރުގެ އަލް އަޒްހަރު
ޔުނިވާރސިޓީ އިންނެވެ. މިމަނިކުފާނު މިސްރަށް ވަޑައިގެންނެވީ އެންމެ 12 އަހރު
ފުޅުގައި 1950 ވަނަ އަހަރުއެވެ. އަދި ފެކަލްޓީ އޮފް ޝަރިޔާ އެންޑް ލޯ ހެއްދެވުމަށް
އަރަބި ބަސް ދަސްކުރެއްވުމުގައި 6 މަސް ދުވަސް ހޭދަ ކުރެއްވިއެވެ.



https://dv.wikipedia.org/wiki/%DE%89%DE%A6%DE%87%DE%A8%DE%8B%DE%A7%DE%8E%DE%AC_%DE%89%DE%A6%DE%90%DE%A6%DE%87%DE%B0%DE%86%DE%A6%DE%8C%DE%B0_%DE%84%DE%AC%DE%8D%DE%AA%DE%89%DE%A6%DE%81%DE%B0_%DE%86%DE%AA%DE%83%DE%AC%DE%88%DE%AD_%DE%93%DE%AC%DE%90%DE%B0%DE%93%DE%B0%DE%8C%DE%A6%DE%87%DE%B0

ހައިބަނޑާ ހުންނަތާ 12 ގަޑިއިރު ވުމަށްފަހު ބަލިމީހާގެ އަނގަ އިން މައިދާ އަށް
ހިމަހޮޅި(ރައިލް ޓިއުބު) އެއް ލައްވައިގެން މައިދާ ޖޫސް ނަގާނީ އެވެ. އެއަށްފަހު
އެޖޫސް ޓެސްޓް ކުރާނީ އެވެ. މިޓެސްޓްކުރާއިރު ބެލޭކަންތައް ތިރީގައި މިވަނީ އެވެ.

ހިސްޓަމީން އަކީ ސީދާ ގޮތެއްގައި ޕަރައިޓަލް ސެލްތައް ހީވާގިކޮށް މުރާލިކުރާ
މާއްދާއެކެވެ. މިޓެސްޓް ހެދުމަށް ހައިބަނޑާހުރެ މައިދާ ޖޫސް ކުރިން ބުނިގޮތަށް
މައިދާ އިން ނަގައެވެ. އެއަށްފަހު 0.5 މިލިގްރާމްގެ ހިސްޓަމީން ހަންގަނޑުގެ ދަށަށް
އިންޖެކްޝަނަކުން ފޮނުވާލައެވެ. އަދި އެއަށްފަހު 1 ގަޑިއިރުވަންދެން ކޮންމެ 5
މިނިޓަކުން 1 ފަހަރު މައިދާ ޖޫސް ނަގައެވެ. އާންމު ގޮތެއްގައި 15-10 މިނިޓާއި
ދެމެދުގެ ވަގުތެއްގެ ތެރޭގައި އެސިޑް ބޭރުކުރާ މިންވަރު އޭގެ އެންމެ މަތީ
ދަރަޖައަށް ވާޞިލްވެއެވެ. އަދި އެގޮތުގައި 20 މިނިޓްވަންދެން އެސިޑް ބޭރުކޮށްކޮށް
ހުރެއެވެ.

މިޓެސްޓަކީ މައިދާގެ އެތެރޭގެ ދުލިފަށްތަކުގެ ބާރު ދެނެގަންނަ ޓެސްޓެކެވެ. އަދި
މިއީ ޓްރޫ އެނަސިޑިޓީ އާއި ފޯލްސް އެނަސިޑިޓީ ވަކިކޮށްދޭ ޓެސްޓެކެވެ. ޓްރޫ
އެނަސިޑިޓީ ގައި މިޓެސްޓް ނެގެޓިވް ވާއިރު ފޯލްސް އެނަސިޑިޓީ ގައި މިޓެސްޓް ވާނީ
ޕޮޒިޓިވް އެވެ. ނަމަވެސް ހިސްޓަމީން އަކީ ލޭހޮޅިތައް ފުޅާކޮށްދޭ މާއްދާ އެއްކަމުން
ހިސްޓަމީން އިންޖެކްޝަން ޖެހުމުން ބޮލުގައި ރިހުން، ލޭގެ ޕްރެޝަރުދަށްވުން އަދި
ޝޮކްޖެހުން ފަދަ ކަމެއް މެދުވެރިވުމަކީ ވެދާނެ ގޮތެކެވެ. މިސަބަބާހުރެ މިހާރު
ހިސްޓަމީންގެ ބަދަލުގައި ބޭނުންކުރެވެނީ ޕެންޓަގެސްޓްރިން ކިޔާ މާއްދާއެކެވެ.

އިންސިޔުލިން އަކީ ނުސީދާކޮށް މައިދާ ޖޫސް ބޭރުކުރުން އިތުރުކޮށްދޭ މާއްދާއެކެވެ.
މިޓެސްޓް ހެދުމަށް ހައިބަނޑާހުރެ މައިދާ ޖޫސް ކުރިން ބުނިގޮތަށް މައިދާ އިން
ނަގައެވެ. އެއަށްފަހު އިންސިޔުލިންގެ ކުޑަ ޑޯޒެއް ލޭގެ ތެރެއަށް އިންޖެކްޝަނަކުން
ފޮނުވާލައެވެ. އަދި އެއަށްފަހު 1 ގަޑިއިރުވަންދެން ކޮންމެ 5 މިނިޓަކުން 1 ފަހަރު
މައިދާ ޖޫސް ނަގައެވެ. އާންމު ގޮތެއްގައި 30-15 މިނިޓާއި ދެމެދުގެ ވަގުތެއްގެ
ތެރޭގައި އެސިޑް ބޭރުކުރާ މިންވަރު އޭގެ އެންމެ މަތީ ދަރަޖައަށް ވާޞިލްވެއެވެ.



https://dv.wikipedia.org/wiki/%DE%89%DE%A6%DE%83%DE%A8%DE%94%DE%A6%DE%89%DE%B0_%DE%92%DE%AA%DE%8D%DE%B0%DE%8A%DE%A7

ޑރ މަރިޔަމް ޒުލްފާ އަކީ އޮސްޓްރޭލިޔާގެ ޕާތުގައި ހުންނަ ވެސްޓަން އޮސްޓްރޭލިއަން
ޔުނިވަސިޓީ އިން ބިިޒިނަސް ގެ ދާއިރާއިން ޑޮކްޓަރ އޮފް ފިލޯސަފީ
ޙާޞިލްކުރައްވާފައިވާ ބޭފުޅެކެވެ. ޑރ މަރިޔަމް ޒުލްފާ އަކީ ރާއްޖޭގައި އިގިރޭސި
ބަހުން މަހަކު އެއްފަހަރު ނެރޭ މަޖައްލާ އެކްސްޕްލޯރ މޯލްޑިވްސް ގެ އެޑިޓަރުކަން
ކުރައްވާފައިވާ ބޭފުޅެކެވެ. 1997 ވަނަ އަހަރު ޑރ މަރިޔަމް ޒުލްފާ ވަނީ
ނިއުޒިލޭންޑްގެ ހެމިލްޓަންގައި ހުންނަ ވައިކަޓޯ ޔުނިވަސިޓީ އިން މާސްޓާރސް ޙާޞިލް
ކުރައްވާފައެވެ. ޑރ މަރިޔަމް ޒުލްފާގެ ފިރިކަލުންނަކީ ރާއްޖޭގެ ފަތުރުވެރިކަމުގެ
ދާއިރާގައި ފާހަގަކޮށްލެވޭ ފަރާތެއްކަމުގައިވާ ސިމް އިބްރާހީމް މުޙައްމަދު އެވެ.



https://dv.wikipedia.org/wiki/%DE%89%DE%A6%DE%83%DE%A8%DE%94%DE%A6%DE%89%DE%B0_%DE%87%DE%A6%DE%87%DE%B0%DE%92%DE%A7

މަރިޔަމް ޢައްޒާ އަކީ ދިވެހި ފިލްމީ ތަރިއެކެވެ. މިއީ ޔާރާ ގުރޫޕް ނުވަތަ އާއިލާ
އިން ފިލްމީ ދާއިރާއިން ނިކުމެފައިވާ އެންމެ ހަގުތަރިއެކެވެ. އައްޒާ އަކީ މަޝްހޫރު
ފިލްމީ ތަރި އާމިނަތު ރަޝީދާގެ ދެވަނަ އަންހެން ދަރިފުޅެވެ. އަދި ފިލްމީ ބަތަލާ
ޢައިޝަތު ރިޝްމީ ގެ ކޮއްކޮ އެވެ.

އުމުރުން 19 އަހަރުގެ މަރިޔަމް އައްޒާ ފުރަތަމަ ބޮޑު ރޯލަކުން ފެނިގެންދިޔައީ ޔާރާ
ޕްރޮޑަކްޝަންގެ ފުރަތަމަ ފިލްމް ހުކުރު ވިލޭރޭ އިންނެވެ. ނަމަވެސް އެފިލްމްގެ
ކުރިން އައްޒަ ވަނީ ތަފާތު ވީޑިއޯ ލަވަތަކުގައި ހަރަކާތްތެރި ވެފައެވެ. ހުކުރު
ވިލޭރޭގެ ކުރިން ސްލޭމް އިން އުފައްދާފައިވާ ފިލްމް ސާހިބާ ގެ މަންޒަރެއް އައްޒަ
ކުޅެދީފައި ވެއެވެ. ހުކުރު ވިލޭރޭ އޮލިމްޕަހުގައި އެޅުވުމަށްފަހު ވަނީ 15
އެޕިސޯޑްގެ ޑްރާމާ ސިލްސިލާ އަކަށް ބަދަލުކޮށްގެން ޓީވީއިން ދައްކާފައެވެ.

އައްޒަ ބުނާގޮތުގައި ފިލްމް ކުޅުމަށްވުރެ އޭނާ ބޮޑަށް އަހައްމިއްޔަތުކަން ދެނީ ލަވަ
ކުޅުމަށެވެ. މިހާތަނަށް 25 ވީޑިއޯ ލަވަ އައްޒަ ކުޅެދީފައި ވެއެވެ. އޭގެ ތެރެއިން
ގިނަ ލަވަތަކަކީ ނަށާފައި ހުންނަ ލަވަތަކެވެ. މީގެ އިތުރުން އައްޒަވަނީ މިއަދު
ކްރިސްޓަލް އެވޯޑް ގެ ދެހަފްލާގައި ވެސް ނަށާދީފައެވެ. މިހާތަނަށް އެންމެ
ހިތްހަމަޖެހިގެން އައްޒަ ކުޅެފައިވަނީ ސީޒަން އާއި އެކު ކުޅެފައިވާ ފެންނަ ހިނދު
ކޮންމެ ތާކުން މިލަވައެވެ.



https://dv.wikipedia.org/wiki/%DE%89%DE%A6%DE%82%DE%A8_%DE%8E%DE%AA%DE%8B%DE%A6%DE%82%DE%B0_%DE%8B%DE%AA%DE%85%DE%A6%DE%88%DE%AA%DE%82%DE%B0

މަނި ގުދަން ދުޅަވުން (އިނގިރޭސި ބަހުން: Epididymitis)އަކީ އޮށް ގެ ފަހަތުގައި
އިންނަ މަނި ރައްކާކޮށް ޚަޒާނާކޮށްދޭ މަނި ގުދަން ގައި އިންފްލެމޭޝަން އުފެދުމެވެ.
ބައެއް ފަހަރު މިހާލަތުގައި އާދައިގެ ވަރަކަށް ރިހުން ހުރިނަމަވެސް އަނެއް
ބައިފަހަރު ވަރަށް ބޮޑަށް ރިއްސުން ހުންނަކަން ފާހަގަ ކުރެވެއެވެ. އޮށް
އެއެއްޗެއްގެ ތެރޭގައި ރައްކާކުރެވިފައިވާ އުރަވަޅި ގެ ކުލަ ރަތްވެ، އޭގައި
ހޫނަކަމެއް އުފެދި، ދުޅަވުމަކީ ވެސް ވެދާނެ ގޮތެކެވެ. ކުއްލިއަކަށް އުރަވަޅި ގައި
ރިހުން އުފައްދާ އެންމެ އާންމު ސަބަބަކީ މަނި ގުދަން ދުޅަވުން އެވެ. މަނި ގުދަން
ދުޅަވުން ކުރިމަތިކުރުވާ އެންމެ އާންމު ސަބަބު ތަކުގެ ތެރޭގައި ޖިންސީ ގުޅުމުގެ
ޒަރީޢާއިން ފެތުރޭ ބަލިތައް ކަމުގައިވާ ކްލަމީޑިއާ އިންފެކްޝަން އަދި ކިހުނުވުން
ހިމެނެއެވެ.



https://dv.wikipedia.org/wiki/%DE%89%DE%A6%DE%82%DE%A6%DE%8B%DE%AB_%DE%A2%DE%A6%DE%84%DE%B0%DE%8B%DE%AA%EF%B7%B2_%DE%90%DE%A6%DE%A2%DE%A9%DE%8B%DE%AA

ޢަބްދުﷲ ސަޢީދު ނުވަތަ މަނަދޫ ޢަބްދުﷲ ސަޢީދަކީ ލިޔުންތެރިއެކެވެ. ވާހަކަ ދެއްކުން
ތެރިއެކެވެ. އޭނާ ލިޔުންތައް ރާއްޖޭގައި ނެރެވޭ ބައެއް މަޖައްލާތަކުގައިވަނީ ޝާއިޢު
ކުރައްވާފައެވެ. އުދަރެސް މަޖައްލާ އާއި މަނަސް މަޖައްލާއަށް ޢަބްދުﷲ ސަޢީދު
ލިޔުއްވާފައިވެއެވެ. މީގެ އިތުރުން ފިޝަރީޒު މިނިސްޓްރީން ނެރުއްވާ " ރަސްއައިން"
މަޖައްލާއަށާއި އެމްއެންޑީއެފް އިން އަހަރަކު ދެފަހަރު ނެރުއްވާ " އައްޑަނަ"
މަޖައްލާއަށްވެސް ލިޔުއްވާފައިވެއެވެ.

މަނަދޫ ޢަބްދުﷲ ސަޢީދަކީ މަނަދޫ އަށް އުފަން ބޭފުޅެކެވެ. އޭނާއަކީ ހުވަދޫ ކެޔޮޅުގެ،
ހާރޫނު ހާޖީ ( ހާޖީބެ ) ގެ ޤާސިމް ހާރޫނު ( މަނަދޫ ކާސިންހާޖީ ) ގެ ސަޢީދު ޤާސިމް (
ދޮންތުއްތު ) ގެ ޢަބްދުﷲ ސަޢީދެވެ. މީނާގެ މަންމައަކީ މަނަދޫ ކެޔޮޅު އިބްރާހިމް (
އިބްރާހިމް ޙަސަން ) ގެ ޛުލައިޚާ އިބްރާހިމް ( ކަނބުލޮ ) އެވެ. ޢަބްދުﷲ ސަޢީދަކީ
ސަޢީދު ޤާސިމް އާއި ޛުލައިޚާ އިބްރާހިމަށް ލިބިވަޑައިގެން ތިންވަނަ ދަރިކަލުންނެވެ.
ޢަބްދުﷲ ސަޢީދު އުފަންވެފައިވަނީ މަނަދޫ ކުދިލުބޯމާގެ ( ބޮޑުކާށިގެ ) ގައެވެ. އެގެ
ހުރީ މަނަދޫ އިރުމަތީ އަވަށުގައި އިރުއުތުރު އެންމެ ކޮޅުގައެވެ. މިހާރު އެގެ
ހުރިތަނަކީ ހުސްބިމެކެވެ. އެގެއާ ޖެހިގެން ހުންނަނީ މަނަދޫ ރައިމާގެއެވެ. ޢަބްދުﷲ
ސައީދު އުފަންވީ މީލާދީ ސަނަތުން 1973 ވަނަ އަހަރުގެ އޮކްޓޯބަރުމަހުގެ 29 ވަނަ
ދުވަހުއެވެ. ޢަބްދުﷲ ސަޢީދުގެ އަނބިކަނބަލުންނަކީ މަނަދޫ ކަރަންކާވިލާ ފާތިމަތު
އަންވަރީއެވެ. މި ދެމަފިރިންނަށް ދެދަރިކަލުން ލިބިވައިގެންފައިވެއެވެ. އެއީ އީމާ
ޢަބްދުﷲ ސަޢީދު އާއި އީހާ ޢަބްދުﷲ ސަޢީދުއެވެ. ޢަބްދުﷲ ސަޢީދުގެ ހޯމްޕޭޖް
އެޑްރެހަކީ http://www.hafthaa.com އެވެ.



https://dv.wikipedia.org/wiki/%DE%89%DE%A6%DE%82%DE%A6%DE%8B%DE%AB_%DE%87%DE%A6%DE%99%DE%B0%DE%89%DE%A6%DE%8B%DE%AA_%DE%9D%DE%AA%DE%96%DE%A7%DE%A2%DE%AA

އަޙްމަދު ޝުޖާޢު ރާއްޖެއިން ބޭރުން ޑީގްރީ ހާސިލު ކުރުމަށްފަހު ޕޮލިސް އެކަޑަމީގެ
ދަށުން މުޅިން އަލަށް ހިންގަންފެށި ޕްރޮޖެކްޓެއް ކަމަށްވާ " ކަރެކްޝަނަލް ޓްރޭނިންގ
ސެންޓަރ ފޯރ ޗިލްރަންސް" ގައި ތިބޭ ކުދިންނަށް މަސައްކަތްތެރިކަމުގެ
ފަންނުވެރިކަމުގެ ގިނަ ކޯސްތަކެއް ހޯދައިދީ ހިންގަންފަށާފައިވެއެވެ. " ކަރެކްޝަނަލް
ޓްރޭނިންގ ސެންޓަރ ފޯރ ޗިލްރަންސް" ގެ ޕްރޮޖެކްޓް މެނޭޖަރެއްގެ ގޮތުން ހޭދަކުރި
ހައެއްކަ މަސްދުވަހުގެ ތެރޭގައި ތަފާތު އެކިއެކި ކޯސްތައް ހިންގުމަށް އެކިއެކި
ފަރާތްތަކުން ގިނަގުނަ ފައިސާގެ އެހީތައް ހޯދައިދީފައިވެއެވެ. އަދި ކުދިންނަށް
އަމާޒުކޮށްގެން ހިންގުނު ގިނަގުނަ ކޯސްތަކުގެ އެދެވޭ ނަތީޖާއެއްގެ ގޮތުން
ކުދިންނަށް ވަރަށް އެދެވޭ ހެޔޮ ބަދަލުތަކެއް އައިސްފައިވެއެވެ. މީގެ ނަތީޖާއެއްގެ
ގޮތުން އޭގެ ތެރެއިން ބައެއްކުދިން މުޖްތަމަޢަށް އަބުރާ ގެނެސްފައިވެއެވެ.

މަރުޖިޢު: މަނަދޫލައިވް.ކޮމް.އެމްވީ www.manadhoolive.com.mv --Allosaeed 05:19, 24
ޑިސެމްބަރު 2011 (UTC)



https://dv.wikipedia.org/wiki/%DE%88%DE%AE%DE%81%DE%A8_%DE%89%DE%A6%DE%90%DE%B0

ވޮށިމަސް(އިނގިރޭސި ބަހުން: gymnosarda unicolor)ނުވަތަ (އިނގިރޭސި ބަހުން:
Dogtooth tuna)އަކީ ކަނޑުގައި އުޅޭ މަސްތަކުގެ ތެރެއިން މަހެކެވެ. މިމަހުގައި
ބޮޑެތި ދަތްތަކެއް ހުންނަ ކަން ފާހަގަ ކުރެވެއެވެ. ވޮށި މަސް އަކީ ރާއްޖޭގެ
ފަޅުފަޅުތަކުގެ ބޭރުގައްޔާއި، އެތެރެވަރީގެ ކަނޑުތަކުގައި ގިނައިން އުޅޭ
ކަނޑުމަހުގެ އާއިލާގެ މަހެކެވެ. މިއީ ހަށިގަނޑު ވަރަށް ފަލަކޮށް އަނގަބޮޑުކޮށް
ހުންނަ މަހެކެވެ. މަހުގެ އަނގައިގައި ކޮޅަށް އޫކޮށް ހުންނަ ގަދަފަދަ ދަތްތަކެއް
ހުރެއެވެ. މަހުގެ ބުރަކަށިމަތީގެ ދެކޮތަރިބައި ހުންނަނީ ވަރަށް ކައިރިކައިރީގައި
ޖެހިޖެހިގެން ކަހަލަ ގޮތަކަށެވެ. އަދި ފުރަތަމަ ކޮތަރިބައިގައި 13 އާއި 15 އާއި
ދެމެދުގެ އަދަދަކަށް ހަރުކަށި ހުރެއެވެ. މަހުގެ ދިގަށް ފާހަގަ ކުރެވޭ ފަދަ ގޮތަކަށް
ހުޅުނބުގެ ފަށެއް ހުރެއެވެ. މަހުގެ ނިގޫކޮޅުގެ ފަހަތުގައި ކޮންމެ ފަރާތެއްގައި 3
ކުރަގަނޑު ހުރެއެވެ. ވޮށިމަހުގެ މަތީބައިގެ ކުލައަކީ ކަޅު ނޫކުލައެވެ. ބަނޑު
ދަށްފަރާތުގެ ކުލައަކީ ރިހި ކުލައެވެ. މަހުގެ ބުރަކަށި މަތީ ފުރަތަމަ ކޮތަރިބައިގެ
މަތީ ކައިރި ހުންނަނީ ކަޅު ކުލައެއްގައެވެ.



https://dv.wikipedia.org/wiki/%DE%88%DE%AC%DE%8D%DE%A8_%DE%8A%DE%AA%DE%82%DE%B0%DE%82%DE%A6

ވެލި ފުންނަ (ސައިންޓިފިކް ނަން: Gnatholepis anjerensis)ނުވަތަ (އިނގިރޭސި ބަހުން:
Weeping sand goby)އަކީ ރާއްޖޭގެ ތިލަފަޅު ތަކުން ފެށިގެން 25 މީޓަރުގެ ފުނުގައި
އުޅޭ ކުޑަ އިސްކޮޅެއްގެ މަހެކެވެ. މިފުންނަ އެންމެ ބޮޑުވަނީ 8 ސެންޓި މީޓަރަށެވެ.
މިބާވަތުގެ ފުންނަ އާންމުކޮށް އުޅެނީ އަޑީގައި ވެލި ހުންނަ ހިސާބު ތަކުގައެވެ.
ގިނައިން ފެންނާނީ ވެލިގަނޑުގައި ނުވަތަ ގާގަލުގައި ބަނޑު ޖައްސާލައިގެން ނުވަތަ
އިށީދެގެން ތިއްބައެވެ. ރާއްޖޭގައި ގިނައިން އުޅޭ މަހެއް ކަމަށް ވިޔަސް މަހުގެ
ކުޑަކަމުންނާއި ކުލަވަރު ހުންނަ ގޮތުން މިބާވަތުގެ މަހާމެދު މީހުން އެހާ
ސަމާލުކަމެއް ނުދެއެވެ. މިއީ ދިވެހިން ކައިއުޅޭ މަހެއް ނޫނެވެ.ވުމާއެކު މިމަސް
ހިފުމަށް ދިވެހިން ވަކި ކަހަލަ މަސްވެރިކަމެއް ނުކުރެއެވެ.

މަހުގެ ބުރަކަށިމަތީ ފުރަތަމަ ކޮތަރިބައިގައި 6 ހަރުކަށި ހުރެއެވެ. ދެވަނަ
ކޮތަރިބައިގައި 1 ހަރުކައްޓާއެކު 11 މަޑުކަށި ހުރެއެވެ. ބަނޑުދަށް ފަރާތު
ކޮތަރިބައިގައި 1 ހަރުކައްޓާއެކު 11 މަޑުކަށި ހުރެއެވެ. ކަންފަތް ގަނޑުގައި 15 އާއި
17 އާއި ދެމެދުގެ އަދަދަކަށް މަޑުކަށި ހުރެއެވެ. މަހުގެ ތުންކޮޅު ހުންނަނީ
މޮށްކޮށެވެ. މަހުގެ ލޮލުގެ ތިރީގައި ކަޅުކުލައިގެ ފުޅާ ރޮނގެއް ހުރެއެވެ. މިމަހަށް
ކިޔާ ވަކި ޚާއްޞަ ނަމެއް ރިކޯޑް ކުރެވިފައި ނެތުމާއެކު މަހުގެ ޢިލްމީ އަދި އިގިރޭސި
ނަމާ ގުޅޭގޮތުން މިމަހަށް ވެލި ފުންނަކިޔާފައިވަނީ އެވެ.



https://dv.wikipedia.org/wiki/%DE%88%DE%A8%DE%93%DE%A6%DE%89%DE%A8%DE%82%DE%B0_%DE%84%DE%A97

ވިޓަމިން ބީ7 (އިނގިރޭސި ބަހުން: Vitamin B7)ނުވަތަ ބަޔޮޓިން(އިނގިރޭސި ބަހުން:
Biotin) އަކީ ޕެންޓޯތެނިކް އެސިޑް، ފޯލިކް އެސިޑް، އަދި ކޯބަލަމިން (ވިޓަމިން ބީ12)
އާއި އެކުވެގެން އޭގެ ވަޒީފާ އަދާކުރާ އެއްޗެކެވެ. އަދި ޕެންޓޯތެނިކް އެސިޑް އާއި
ވަރަށް އެއްވައްތަރު އެއްޗެއްވެސް މެއެވެ. އިންސާނާގެ ހަށިގަނޑުގައި ބަޔޮޓިން
ބޭނުންކުރަނީ ފެޓް އާއި، އެކި ބާވަތްތަކުގެ ޕްރޮޓީން ބައިބައިކޮށް ހަކަތަ
އުފެއްދުމުގައި، އެހީވެދޭ އެއްޗެއްގެ ގޮތުގައެވެ. ޚާއްޞަކޮށް ސެލި ތަކުގައި ވާރުތީ
ސާމާރު(އިނގިރޭސި ބަހުން: Genetic material) (އަސްލު ޒާތް) ހަރުކޮށްދިނުމުގައި
މިބާވަތުގެ ވިޓަމިން އެހީވެދެއެވެ. އިސްތަށިގަނޑާއި ނިޔަފަތި ރީތިކޮށް ބެހެއްޓުމަށް
ބަޔޮޓިން ބޭނުންވެއެވެ.

ބަޔޮޓިން އެކުލެވޭ ކާބޯތަކެތީގެ ތެރޭގައި، ކުކުޅުބިހުގެ ލޮނދި، މޭގަނޑު، އަދި
ފެހިކުލަ ގަދަ ތަރުކާރީ، އާއި އޮރެންޖް ހިމެނެއެވެ. އަދި ސޯޔާބީން އާއި އާމަންޑް
އަކީ ބަޔޮޓިންގެ މާއްދާ ވަރަށް ގިނަ ދެބާވަތެވެ. ހަށިގަނޑުން ބަޔޮޓިން މަދުވުމަކީ
ވަރަށް މަދުން ދިމާވާ ކަމެކެވެ. އެއީ މިބާވަތުގެ ވިޓަމިނަކީ ވެސް ގޮހޮރުގައި އުޅޭ
ބެކްޓީރިޔާ އަކުން އުފައްދައިދޭ އެއްޗަކަށްވާތީ އެވެ. ބަޔޮޓިން މަދުވެއްޖެކަން
އެނގޭނެ އަލާމާތްތަކަކީ، ގައިގައި ރިހުން، ކާހިތްނުވުން، އިސްތަށި ފޭބުން،
ހަންގަނޑު ކުރަކިވުން، އަދި ވަރުދެރަވުން އެވެ. ދިގުމުއްދަތަކަށް އެންޓިބަޔޮޓިކެއް
ބޭނުންކުރާނަމަ، ހަށިގަނޑުގައި އުފައްދާ ބަޔޮޓިން މަދުވެ، އަދި ބައެއް ފަހަރު
އުފެއްދުން ހުއްޓޭގޮތް ވެސް ވެއެވެ. ބަޔޮޓިން ގެ ކެލަމިން(އިނގިރޭސި ބަހުން:
Recommanded Dietary intake) ( ދުވަހެއްގައި ކެއުމަށް ލަފާދޭ މިންވަރު ) ކަމަށް
ބަލަނީ 30 މައިކްރޯގްރާމް އާއި 300 މައިކްރޯގްރާމް އާއި ދޭތެރޭގެ އަދަދެކެވެ.
ބަޔޮޓިން އަކީ ހަމުގެ ބަލިތަކަށާއި، ހަކުރުބަލީގެ މީހުންނަށް ބޭހެއްގެ ގޮތުގައި
ވެސް ބޭނުންކުރާ މާއްދާ އެކެވެ. ހަށިގަނޑަށް ބޭނުންކޮށް ބާކީވެފައި ހުންނަ ބަޔޮޓިން
ކުޑަކަމުދާ ތަކެއްޗާއި އެކު ހަށިގަނޑުން ބޭރުވެދެއެވެ.



https://dv.wikipedia.org/wiki/%DE%88%DE%A8%DE%8D%DE%A7_%DE%8E%DE%AA%DE%83%DE%AB%DE%95%DE%B0

ވިލާ އަކީ ދިވެހިރާއްޖޭގައި އެތަކެއް ދާއިރާތަކެއްގައި ހަރަކާތްތެރިވާ
ކުންފުންޏެއްގެ ބްރޭންޑް ނުވަތަ ޓްރޭޑް ނަމެކެވެ. ވިލާ ގެ އަޞްލަކީ ވިލާ ގުރޫޕް
އެވެ. ނުވަތަ ވިލާ ގުރޫޕްގެ މައި ކުންފުނި ކަމުގައިވާ ވިލާ ޝިޕިންގ އެންޑް
ޓްރޭޑިންގ ކޮމްޕެނީ ޕްރައިވެޓް ލިމިޓެޑް އެވެ. މިއީ ދިވެހިރާއްޖޭގައި އުފެދިފައިވާ
ކުންފުނިތަކުގެ ތެރެއިން އަމިއްލަ ފަރުދުންގެ އެންމެ ބޮޑު އަދި އެންމެ ބިޔަ
ކުންފުނި ތަކުގެ ތެރޭގައި ގުނާލެވޭނެ ކުންފުންޏެކެވެ. ވިލާ ޝިޕިންގ އެންޑް
ޓްރޭޑިންގ ކޮމްޕެނީ ޕްރައިވެޓް ލިމިޓެޑް އުފެއްދީ ވިލާގެ ދަށުން ހިންގާ ހުރިހާ
ކުންފުނިތަކެއްގެ ވެސް ވެރިފަރާތް ކަމުގައިވާ އަލްފާޟިލް ޤާސިމް އިބްރާހީމް އެވެ.
މިކުންފުނި އުފައްދާފައިވަނީ 1986 ވަނަ އަހަރު އެވެ. އޭރު މިކުންފުނި
އުފެދިގެންއައީ ބޮޑެތި ބޯޓުފަހަރުގައި ރާއްޖެއިން ބޭރުން ރާއްޖެއަށް
މުދާއެތެރެކުރުމަށާއި، ވިޔަފާރީގެ ތެރޭގައި ހަރަކާތްތެރިވުމަށެވެ.



https://dv.wikipedia.org/wiki/%DE%88%DE%A6%DE%87%DE%A8%DE%8D%DE%AC%DE%93%DE%B0_%DE%8B%DE%A6%DE%82%DE%B0%DE%84%DE%AE%DE%91%DE%AA

ވައިލެޓް ދަންބޮޑު(ސައިންޓިފިކް ނަން: Myripristis violacea)ނުވަތަ (އިނގިރޭސި
ބަހުން: Violet soldierfish)އަކީ ރާއްޖޭގެ ފަރުފަޅުތަކުގެ މުރަކަތަކުގެ
ތެރޭގައްޔާއި، ފަޅުތެރޭގައި މުރަކަތަކާއި ގާގަލުގެ ނިވަލުގައި އުޅޭ މަހެކެވެ.
ދިވެހި މަސްވެރިން މިމަހަށް ވެސް ކިޔާއުޅެނީ ދަންބޮޑު އެވެ. މިއީ މުޅިން ތަފާތު
މަހަކަށް ވެފައި މިބާވަތުގެ ތަފާތު ގިނައަދަދެއްގެ މަސް ރާއްޖޭގައި އުޅޭތީ މިމަހަށް
ކިޔާ ޢިލްމީ ނަމާއި، އިގިރޭސި ނަމާއި، ގުޅޭގޮތުން މަހުގެ ކުލައަށް ވިސްނާ ވައިލެޓް
ދަންބޮޑު ކިޔާ މިމަހަށް ނަންދީފައިވަނީ އެވެ. މިއީ ދިވެހިން ރޭގަނޑުކުރާ
ކެޔޮޅުކަމުގައި މަދުމަދުން ބޭނޭ އައްޔަށް ތިލަވާ މަހެކެވެ. މިއީ މިއާއިލާގެ އެހެން
މަސްތަކެކޭ އެއްފަދައިގެން ދުވާލުގެ ވަގުތުތަކުގައި ގާތަކުގެ ނިވަލުގައި އުޅެފައި
ރޭވުމުން ބޭރަށް ނިކުމެ އުޅޭ މަހެކެވެ.



https://dv.wikipedia.org/wiki/%DE%88%DE%A6%DE%87%DE%A8%DE%82%DE%AE%DE%85%DE%A9%DE%8E%DE%AC_%DE%86%DE%A6%DE%8A%DE%A8_%DE%8B%DE%AA%DE%85%DE%A6%DE%88%DE%AA%DE%82%DE%B0

ވައިނޮޅީގެ ކަފި ދުޅަވުން(އިނގިރޭސި ބަހުން: Bronchitis) އަކީ ވައިނޮޅީގެ ކަފި
އެއްކޮށް ނުވަތަ އެއިން ބައެއްގައި އިންފެކްޝަން އަށަގަނެ ދުޅަވާން މެދުވެރިވުމެވެ.
ވައިނޮޅީގެ ކަފި ހުރަސްކޮށް ވައި ފުއްޕާމޭއާއި ހަމައަށް ދައުރުކުރުމުގެ ތެރޭގައި
ވައިނޮޅީގެ ކަފީގެ ފާރުގައި ހުންނަ ސެލް ތަކުން ނިކުމެފައި ހުންނަ، 'ސިލިއާ އޭ ކިޔާ
އިސްތަށި ތަކެއް ކަހަލަ އެއްޗެތި ތަކަކުން ކުދިކުދި ޖަރާސީމް ތަކާއި، ހަށިގަނޑާއި
ގުޅުންނެތް މާއްދާތައް ހަށިގަނޑުން ބޭރު ކުރުމުގެ މަސައްކަތް ކުރެއެވެ.

ވައިނޮޅީގެ ކަފި ދުޅަވުމުން ފެނިދާނެ އަލާމާތްތަކުގެ ތެރޭގައި ހުންއައުން،
ކެއްސުން، ކިނބިިހިއެޅުން، ނޭފަތުން ފެން ނުވަތަ އަރިދަފުސް އައުން، އަދި
ކެއްސާއިރު އަރިދަފުސް އައުން ފަދަ ކަންތައްތައް ހިމެނެއެވެ.



https://dv.wikipedia.org/wiki/%DE%88%DE%A6%DE%82%DE%B0_%DE%89%DE%AD%DE%82%DE%B0_%DE%84%DE%AD%DE%82%DE%B0%DE%91%DE%B0_%28%DE%86%DE%A7%DE%83%DE%93%DE%AB%DE%82%DE%AA_%DE%8A%DE%A8%DE%8D%DE%B0%DE%89%DE%AA%29

ވަން މޭން ބޭންޑް އަކީ ޕިކްސާރ އެނިމޭޝަން ސްޓޫޑިއޯސްއިން އުފައްދާފައިވާ
ކުރުފިލުމެކެވެ. މިފިލްމު ފުރަތަމަ އަޅުވާފައިވަނީ ފުރާންސްގައި އޮތް 29ވަނަ
އެންނެސީ އެނިމޭޝަން ފެސްޓިވަލްގައެވެ. އަދި އެޔާޖެހިގެންއައި ފިއުޗާރ ފިލްމް
ފެސްޓިވަލްގައި މިފިލްމަށް ޕްލެޓިނަމް ގްރޭންޑް ޕްރައިޒް ލިބުނެވެ. އެއީ އިޓަލީގެ
ބޮލޮގްނާގައެވެ. މިކުރުފިލުމު ލިޔެފައިވަނީ އެންޑްރޫ ޖިމެނޭޒް އާއި މާރކް
އެންޑްރޫސްއެވެ. އަދި ޕްރޮޑިއުސް ކުރީ ޕިކްސާރސް ޝޯރޓް ގުރޫޕްގެ ހެޑް އޮސްނެޓް
ޝުރާރއެވެ. މިކުރުފިލްމަށް ސްކޯރ ތައްޔާރުކުރީ މައިކަލް ގިއަޗީނޯއެވެ. މީނާއަކީ ދި
އިންކްރެޑިބްލްސް ގެ ސްކޯރވެސް ތައްޔާރުކުރި މީހާއެވެ. ޖެނުއަރީ 2006 ގައި މިފިލުމު
އެކަޑަމީ އެވޯރޑް ފޯރ އެނިމޭޓަޑް ޝޯރޓް ފިލްމްސް އައް ނޮމިނޭޓު ވިއެވެ.
އެހެންނަމަވެސް އެވޯޑް ލިބުނީ ޖޯން ކޭންމޭކާރ އާއި ޕެގީ ސްޓަރން ގެ ދަ މޫން އެންޑް
ދަ ސަން: އެން އިމޭޖިންޑް ކޮންވަޒޭޝަން އަށެވެ.



https://dv.wikipedia.org/wiki/%DE%87%DE%AE%DE%87%DE%A8%DE%88%DE%A7%DE%8D%DE%A8_%DE%89%DE%A8%DE%94%DE%A6%DE%83%DE%AA

އޮއިވާލި މިޔަރު (އިނގިރޭސި ބަހުން: Carcharhinus falciformis)ނުވަތަ (އިނގިރޭސި
ބަހުން: Silky shark)އަކީ މިޔަރުގެ ބާވަތެކެވެ. މިއީ ހިމަތޮޅި މިޔަރެކެވެ. އޮއިވާލި
މިޔަރު އަށް އައިނު މިޔަރު މިހެން ވެސް ކިޔައެވެ. މިއީ ރާއްޖޭގެ މަސްކަނޑު ތަކުން
ވަަރަށް ގިނައިން ފެންނަ މިޔަރެކެވެ. މިބާވަތުގެ މިޔަރު ގިނައިން ފެނިފައި ހުރީ
ކަނޑުމަހުގެ ބާވަތްތަކުގެ މަސް އައިންއާއެކުގައެވެ. އަދި ޚާއްޞަ ގޮތެއްގައި
ކަނޑުގައި ހިގާ އޮއިވާލި އެތިގަނޑުގެ ދަށުގައި އަޅާފައި ހުންނަ އައިނުގެ
ތެރެއިންނެވެ. މިގޮތުން އައިނުގެ ތެރޭގައި ނުވަތަ އޮއިވާލީގެ ކައިރީގައި އުޅޭއިރު
މަސްއައިނުގައި އުޅޭ މަހަށް ވަރަށް ހަލުއި ހަމަލާތައް ދެއެވެ. އަދި މަސްބާނާ
އައިނުގެ ތެރޭން މަސް އަތުލައިގެން ކައިއުޅޭކަން ފާހަގަ ކުރެވެއެވެ.



https://dv.wikipedia.org/wiki/%DE%87%DE%AE%DE%87%DE%A8%DE%88%DE%A7%DE%8D%DE%A8_%DE%83%DE%AE%DE%82%DE%91%DE%AA

އޮއިވާލި ރޮނޑު (އިނގިރޭސި ބަހުން: Canthidermis maculata)ނުވަތަ (އިނގިރޭސި
ބަހުން: Spotted oceanic triggerfish) އަކީ ދިވެހި މަސްވެރިން ދަންނަ މަޝްހޫރު
މަހެކެވެ. މިބާވަތުގެ ރޮނޑު ގިނައިން ފެނިފައި ހުންނަނީ މާކަނޑުގައި އޮޔާދާ
އޮއިވާލި އެއްޗެހީގެ ނިވަލުގައި ތިބެގެން ދަތުރުކޮށް އުޅޭތަނެވެ. މިގޮތަށް
އޮއިވާއްޔާ ވަކިނުވެ، އޮއިވާލިދާ ކޮންމެ ތަނަކަށް މިބާވަތުގެ ރޮނޑު ދެއެވެ.
މިގޮތުން ފަޅުތެރެއަށް ވެސް ވަދެއެވެ. މިއީ ދިވެހިން އާންމުކޮށް ކެއުމަށް
ބޭނުންކޮށް އުޅޭ ރޮނޑެއް ނޫނެވެ. އަދި މިބާވަތުގެ ރޮނޑު ބޭނުމަށް ވަކި ޚާއްޞަ
ބާވަތެއްގެ މަސްވެރިކަމެއް ވެސް ކޮށެއް ނޫޅެއެވެ.



https://dv.wikipedia.org/wiki/%DE%87%DE%AE%DE%82%DE%AA%DE%8E%DE%A6%DE%82%DE%91%DE%AA%DE%8C%DE%AE%DE%85%DE%A8

އޮނުގަނޑު ތޮޅި (ސައިންޓިފިކް ނަން: Fistularia commersonii)ނުވަތަ (އިނގިރޭސި
ބަހުން: Bluespotted cornetfish) އަކީ ރާއްޖޭގެ ތިލަ ފަޅުތަކާއި ފުންވިލުވިލުގައި
އަދި ފަރުފަޅުގެ ބޭރުމަތީގައި އުޅޭ މަހެކެވެ. މިއީ އާންމުކޮށް ދިވެހިން ކައިއުޅޭ
މަހެއް ނޫނެވެ. މިމަސް އެންމެ ބޮޑުވަނީ 1.6 މީޓަރަށެވެ. ވަރަށް ކުދި އޮނުގަނޑު ތޮޅި
ރަށްރަށުގެ ގޮނޑުދޮށާއި އަދި ކައިރި ތިލަ ހިސާބުތަކުން ފެނެއެވެ. މަހުގެ ތުންގަނޑު
ގިނަ މަސްމަހާއި ޚިލާފަށް ދިގެވެ. މަހުގެ އަނގަ ކުޑައެވެ. ހަށިގަނޑުގައި ހުޅުނބެއް
ނުހުރެއެވެ. ނަމަވެސް ހަމުގައި ވަރަށް ކުޑަ ރާޅުކަމެއް ހުރެއެވެ. މަހުގެ މަތީ
ކޮތަރިބަޔާއި ބަނޑު ދަށް ފަރާތު ކޮތަރިބައި ހުންނަނީ މަހުގެ ދެފަރާތަށް
ދިމާވާގޮތަށް މަހުގެ ނިގޫފަތާ ވަރަށް ކައިރީގައެވެ. ނިގޫފަތުގެ މެދުން ދިގު
ނަރުވައެއް ފެންނަށް ހުރެއެވެ.

މަހުގެ ބުރަކަށިމަތީ ކޮތަރިބައިގައި 15 އާއި 17 އާއި ދެމެދުގެ އަދަދަކަށް މަޑުކަށި
ހުރެއެވެ. ބަނޑުދަށް ފަރާތު ކޮތަރިބައިގައި 14 އާއި 16 އާއި ދެމެދުގެ އަދަދަކަށް
މަޑުކަށި ހުރެއެވެ. މަހުގެ ކުލައަކީ ފެހިމުށިކުލައެވެ. މިކުލަ މަހުގެ ބަނޑުދަށް
ފަރާތުގައި ތަންކޮޅެއް ފަނޑެވެ. މަހުގެ ބަނޑުދަށް ފަރާތު ކޮތަރިބައި ހުންނަނީ
ވަރަށް ފަނޑު ރަތްކުލައެއްގައެވެ. މިއީ ކުދި އައިން ހަދައިގެންނާއި ޖޯޑްޖޯޑަށް އަދި
އެކަހެރިކޮށްވެސް ފެންނަ ތޮޅިއެކެވެ. މިއީ ފަޅުތެރޭގައި އޮންނަ ރެހި، ހޮނޑެލި
ގަނޑަށް ހަމަލާދީ ކައިހަދާ ތޮޅިއެކެވެ. މިތޮޅި ޑިނގާ ވެސް ކައިއުޅެއެވެ.



https://dv.wikipedia.org/wiki/%DE%87%DE%AE%DE%81%DE%B0_%DE%8B%DE%AA%DE%85%DE%A6%DE%88%DE%AA%DE%82%DE%B0

އޮށް ދުޅަވުން(އިނގިރޭސި ބަހުން: Orchitis) އަކީ އުރަވަޅި ތެރޭގައި އޮންނަ އޮށް
ގައި އިންފްލެމޭޝަން އުފެދި، ދުޅަވުމެވެ. ބައެއް ފަހަރު މިހާލަތުގައި އޮށުގައި
އިންފެކްޝަން އަށަގަންނަ ގޮތްވެއެވެ. އޮށް ދުޅަވުން އަކީ ތަދު ވަރަށް ބޮޑަށް
އިހްސާސް ކުރެވޭނެ ކަމެކެވެ. މިފަދަ ކަމެއް ދިމާވެއްޖެނަމަ ވީއެންމެ އަވަހަކަށް
ޑޮކްޓަރަށް ދައްކަން ވާނެއެވެ.

ވަރަށް ގިނަ ފަހަރު އޮށް ދުޅަވުން ކުރިމަތިވަނީ މަނި ގުދަން ގައި އުފެދޭ
އިންފެކްޝަން ގެ އަސަރު އޮށް އަށް ފޯރުމުންނެވެ. އާންމު ގޮތެއްގައި މިމައްސަލަ
ކުރިމަތިވާން ދިމާވަނީ ޖިންސީ ގުޅުމުން ޒަރީޢާއިން ފެތުރޭ ބަލިތައް ކަމުގައިވާ
ކިހުނުވުން އަދި ކްލަމީޑިއާ އިންފެކްޝަން ގެ ސަބަބުންކަން ފާހަގަ ކުރެވެއެވެ.
ބައެއް ފަހަރު ކޯފުއްޕި ޖެހުމުން ބައެއް ޒުވާނުންނަށް މިމައްސަލަ ދިމާވާކަން ފާހަގަ
ކުރެވިފައި ވެއެވެ.



https://dv.wikipedia.org/wiki/%DE%87%DE%AC%DE%89%DE%B0%DE%82%DE%A8%DE%87%DE%AF_%DE%90%DE%A8%DE%82%DE%B0%DE%93%DE%AC%DE%90%DE%A8%DE%90%DE%B0_%DE%87%DE%A6%DE%8B%DE%A8_%DE%86%DE%AE%DE%83%DE%A8%DE%87%DE%AE%DE%82%DE%A8%DE%86%DE%B0_%DE%88%DE%A8%DE%8D%DE%A6%DE%90%DE%B0%DE%8E%DE%AC_%DE%90%DE%A7%DE%89%DE%B0%DE%95%DE%A6%DE%8D%DE%B0_%DE%80%DE%AC%DE%8B%DE%AA%DE%82%DE%B0

ދުޅަހެޔޮގޮތެއްގައި ބައެއް އަންހެނުން މާބަނޑު ދުވަސްވަރު ހޭދަކުރާއިރު
އަނެއްބަޔަކު އެދުވަސްތައް ހޭދަ ކުރަނީ ސިއްހަތަށް މާބޮޑު ސަމާލުކަމެއް ނުދީއެވެ.
ބައެއް އަންހެނުން މާބަނޑު ދުވަސްވަރު ލިބޭ ދަރިފުޅުގެ ހަށިގަނޑުގައި އުފެދުމުގައި
ނުވަތަ އުފަންވާއިރު ޢައިބެއް (Birth defects) ހުރެދާނެތީ ކަންބޮޑުވެއެވެ. ބައެއް
އަންހެނުންނަށް ލިބޭ ދަރިން އުފަންވާއިރު ޢައިބުހުރުމުގެ ފުރުސަތު އަނެއްބަޔަކަށް
ވުރެ ބޮޑެވެ. ވިހެއުމުގެ ކުރިން މިގޮތަށް ދަރިފުޅުގެ ހަށިގަނޑުގައި އުފެދޭ ހުރިހާ
ޢައިބުތަކެއް ނުހޯދުނުކަމުގައި ވިޔަސް ބައެއް ޓެސްޓް ތަކުގެ އެހީގައި
ކުޑަދަރިފުޅުގެ ހަށިގަނޑުގައި އުފެދިފައި ހުރި ޢައިބު ދެނެގަނެވެއެވެ. މިފަދަ
ޢައިބުތައް ހުރިތޯބެލުމަށް ހެދޭ މައިގަނޑު ދެޓެސްޓެއް ހެދެއެވެ. އެއީ
އެމްނިއޯސެންޓެސިސް(Amniocentesis)އާއި، ކޮރިއޮނިކް ވިލަސް ސާމްޕްލިންގ (Chorionic
villus sampling)އެވެ.

ވިރާސީގޮތުން ކުރިމަތިވާ ބައެއް މައްސަލަތައް ދެނެގަތުމަށް އަމްނިއޯން
ދިޔަ(Amniotic fluid) ޓެސްޓް ނުވަތަ ތަޙްލީލުކުރެވެއެވެ. އަމްނިއޯން ދިޔަ އަކީ
ބަނޑުގައިވާ ކުޑަދަރިފުޅު(Fetus)އާއި، މަސް(Placenta) އުފެދުމުގައި ބައިވެރިވާ
ކޮރިއޮނިކް ވިލަސް(Chorionic villus)ގެ ނުވަތަ މަހުގެ ވަށައިގެން ހުންނަ ފެނެކެވެ.
ކުރިން ބަޔާންކުރެވުނު ދެގޮތަށް ޓެސްޓްކުރުމަށްޓަކައި އަމްނިއޯން ދިޔަ ނެގެއެވެ.

އެމްނިއޯސެންޓެސިސްއާއި، ކޮރިއޮނިކް ވިލަސް ސާމްޕްލިންގގެ އެހީގައި ބަނޑުގައިވާ
ކުޑަދަރިފުޅުގެ ޖިންސް ދެނެގަނެވެއެވެ. މީގެ އިތުރުން ބައެއް ވިރާސީ ސިފަތައް ވެސް
ދެނެގަނެވިދާނެއެވެ. މިގޮތުން ވިހެއުމުގެ ކުރިން ދެނެގަނެވިދާނެ ވިރާސީގޮތުން
ކުރިމަތިވާ ބަލިތަކުގެ ތެރޭގައި ޑޯން ސިންޑްރޯމް(Down’s syndrome)އާއި، ސިސްޓިކް
ފައިބްރޯސިސް(Cystic fibrosis)އާއި،ޓޭސެޗްސް ބަލި(Tay-sachs disease)އާއި، ސިކްލް
ސެލް ބަލި(Sickle cell disease)ހިމެނެއެވެ.

(ހ) 35އަހަރު ނުވަތަ އެއަށްވުރެ ފަހުން ބަލިވެ އިންނަ މީހުން އުމުރުން
ދުވަސްވާވަރަށް އަންހެނުންނަށް ލިބޭދަރިންނަށް ޑޯން ސިންޑްރޯމް ފަދަ ބަލިތައް
ޖެހުމުގެ ފުރުސަތުބޮޑެވެ. (ށ) ކުރިން އުފެދުމުގައި ޢައިބުހުރި ކުއްޖަކު
ލިބިފައިވުން ނުވަތަ ޢާއިލާގައި ވާރުތަކުރާ ބައްޔެއް ހުރުން (ނ) ބަލިވެއިނުމަށްފަހު
ވާރުތަކުރާ ބައްޔެއް ހުރިތޯ ބެލުމަށް ހެދި އެހެން ޓެސްޓެއްގެ ނަތީޖާ ހުންނަންޖެހޭ
ގޮތް ނޫން އެހެން ގޮތަކަށް ދެއްކުން

ކުޑަދަރިފުޅުގެ ވަށައިގެން ލެވިފައިވާ އެމްނިއޮޓިކް ސެކް(Amniotic sac)ނުވަތަ ފެން
ކޮތަޅުގެ ތެރެއިން ތިނޯހެއް ބޭނުންކޮށްގެން އަމްނިއޯން ދިޔަ(Amniotic fluid)އިގެ
ސާމްޕަލްއެއް ނެގެއެވެ. އަމްނިއޯން ދިޔައިގެ ތެރޭގައި ޓެސްޓްކުރުމަށް ބޭނުންކުރެވޭ
ކުޑަދަރިފުޅުގެ ހަށިގަނޑުގެ ސެލްތައް ހުރެއެވެ. މިސެލްތައް ކުޑަދަރިފުޅެކޭ
އެއްފަދައިން ވިރާސީ ސިފަތައް އުފުލައެވެ.

ޓެސްޓްހެދުމަށްޓަކައި ބަނޑުހާމަކުރުމަށްފަހު މާބަނޑު އަންހެނާ އުއްޑުން ބާއްވައެވެ.
އެންމެ ފުރަތަަމަ ތިނޯސް ވައްދަންވީ ދިމާ ހޯދުމަށްޓަކައި އަލްޓްރާ ސައުންޑް(Ultra
sound)ގެ ބޭނުންކުރެވެއެވެ. އެއީ ތިނޯހުން ކުޑަދަރިފުޅުގެ ހަށިގަނޑުގައި ބީހުނަ
ނުދިނުމަށްޓަކައިއެވެ. އެއަށްފަހު ފަރުވާތެރިކަމާއިއެކު، ބަނޑާއި،ރަހިމުގެ ތެރެއިން
ތިނޯސް ފެންކޮތަޅަށް ފޯރުވައެވެ. އައުންސްއެއް ހުންނަވަރުގެ ކުޑަފެން ނުވަތަ
ދިޔަކޮޅެއް ނަގައެވެ. އެއްމާބަނޑު ދެކުދިން ބަނޑުގައި އޮތްނަމަ ކޮންމެ
ފެންކޮތަޅަކުން ވަކިން ސާމްޕަލްއެއް ނުވަތަ ނަމޫނާއެއް ނަގައެވެ. ނެގުނު ދިޔައިގެ
ބަދަލުގައި އެބައި ފޫބެއްދުމަށް ކުޑަދަރިފުޅުގެ ހަށިގަނޑުން އިތުރަށް އަމްނިއޯން
ދިޔަ އުފައްދައެވެ.

ނެގިފައިވާ އަމްނިއޯން ދިޔައިގެ ސާމްޕަލް ލެބޯޓަރީއަށް ފޮނުވެއެވެ. އެއަށްފަހު
ޚާއްޞަ ދިޔަ(Specific fluid)އެއް ގައި ދުވަސްކޮޅެއް ވަންދެން ބޮޑުކުުރުމަށް(Grow)
ބަހައްޓައެވެ. ނާދިރު ހާލަތެއްގައި ނުވަތަ މަދު ފަހަރަކު މިގޮތަށް ބަހައްޓާ
ސެލްތައް ބޮޑުނުވުމަކީ ވެދާނެކަމެކެވެ. މިހެން ދިމާވެއްޖެނަމަ އަލުން ޓެސްޓްހަދަން
ޖެހެއެވެ.މީގެ މާނައަކީ ކުޑަދަރިފުޅުގެ ހަށިގަނޑުގައި މައްސަލައެއް ހުރުމެއް
ނޫނެވެ. އަމްނިއޯން ދިޔަ ބޭނުންކޮށްގެން ހަދާ މިޓެސްޓް ބިނާވެގެންވަނީ ޓެސްޓްކުރެވޭ
މާބަނޑުއަންހެނާއާއި، އޭނާގެ ޢާއިލާގައި ވާރުތަކުރާ ބަލިތައް ހުރިނެތްގޮތެއްގެ
މައްޗަށެވެ.

އުފެދުމުގައި ޢައިބެއް ހުރިތޯ ބެލުމަށް ސީދާ އަމްނިއޯން ދިޔަ ވެސް
ބޭނުންކުރެވެއެވެ. މިގޮތުން އަމްނިއޯން ދިޔަ ބޭނުންކޮށްގެން ހެދޭ އެއް ޓެސްޓަކީ
އަލްފާ ފީޓޯޕްރޮޓީން ޓެސްޓް(Alpha-fetoprotein test)އެވެ. އަލްފާ ފީޓޯޕްރޮޓީން އަކީ
ބަނޑުގައި ބޮޑުވަމުން އަންނަ ކޮޮންމެ ކުޑަކުއްޖެއްގެ ހަށިގަނޑުން އުފައްދާ ޕްރޮޓީން
އެކެވެ. އަލްފާ ފީޓޯޕްރޮޓީންގެ މަދުމިންވަރެއް މެނުވީ އަމްނިއޯން ދިޔައިގެ ތެރެއަށް
ވާސިލެއް ނުވެއެވެ. އެހެންކަމުން އަމްނިއޯން ދިޔައިގެ ތެރޭގައި މާގިނައަދަދަކަށް
އަލްފާ ފީޓޯޕްރޮޓީން ހުރިނަމަ އެއީ އުފެދުމުގައި ޢައިބެއް ހުރިކަމުގެ ނިޝާނެކެވެ.
މިސާލަކަށް ނިއުރަލް ޓިއުބުގައި ޢައިބެއް ހުރުން(Neural tube defects) ނުވަތަ
ކުޑަދަރިފުޅުގެ ބަނޑުގައި ލޯވަޅެއް ހުރުން(Openings in the fetus abdomen) ފަދަަ
ކަންކަމެވެ.

މިއީ ޢާންމުގޮތެއްގައި އެމްނިއޯސެންޓެސިސްއަށް ވުރެ އަވަހަށް ބަލިވެ އިންްނަތާ
ކުރީކޮޅު ހަދާ ޓެސްޓެކެވެ. ޢާންމުގޮތެއްގައި މިޓެސްޓް ހަދަނީ ބަލިވެއިނުމަށްފަހު
12-10ވަނަ ހަަފްތާއާއި ދޭތެރޭގެ މުއްދަތެއްގައެވެ. މިޓެސްޓްގެ ސަބަބުން
ބަލިވެއިންނަތާ ކުރީކޮޅު ކުޑަދަރިފުޅުގެ ހަށިގަނޑުގައި ޢައިބެއް ހުރިނަމަ އެކަން
ދެނެގަނެއެވެ. އަމްނިއޯސެންޓެސިސް އެކޭ އެއްގޮތަށް މިއީވެސް ހޮސްޕިޓަލުގައި ނުވަތަ
ޞިއްޙީ މަރުކަޒުތަކުގައި ހަދަންޖެހޭ ޓެސްޓެކެވެ. މިޓެސްޓް ތަޢާރަފުކުރެވުނީ
މާފަހުން ކަމަށްވުމާއިއެކު ހުރިހާ ހޮސްޕިޓަލްތަކެއްގައި މިޓެސްޓް ހެދޭކަން
ނުހުރެއެވެ.

މިޓެސްޓް ހެދުމަށްޓަކައި މަހުގެ ނުވަތަ ޕްލެސެންޓާ(Placenta)ގެ ސެލްތަކުން ކުޑަ
ސާމްޕަލްއެއް ނެގެއެވެ. ކޮރިއޮނިކް ވިލައި(Chorionic villi)އަކީ ޕްލެސެންޓާގެ ކުދި
ބައިތަކެވެ. ވިލައި(Villi) އުފެދެނީ މުޑުވައްވެފައިވާ ބިހުންނެވެ. ކުޑަދަރިފުޅުގެ
ހަށިގަނޑުގައި ހުންނަ ވިރާސީ ބަހާ(Gene)އާއި، އެއްގޮތް ވިރާސީ ބަހާތައް ވިލައި ވެސް
އުފުލައެވެ.

ފަރުޖު ނުވަތަ ވެޖައިނާގެ ޒަރީޢާއިން ޕްލެސެންޓާއިން ސެލްތައް ނެގުމުގައި އެންމެ
ފުރަތަމަ ސްޕެކިއުލަމް (Speculum)އެއް ވެޖައިނާގެ ތެރެއަށް ލެވެއެވެ. އެއަށްފަހު
ވަރަށް ހަނި ނުވަތަ ހިމަ ޕްލާސްޓިކް ހޮޅިއެއް ފަރުޖުގެ ތެރެއަށް ފޯރުވައެވެ.
އަލްޓްރާ ސައުންޑް(Ultra sound)ގެ އެހީގައި މިބުނި ހޮޅިކޮޅު ޕްލެސެންޓާއަށް
ފޯރުވައެވެ. ދެން ޕްލެސެންޓާގެ ސެލްތަކުގެ ކުޑަ ސާމްޕަލްއެއް ނެގެއެވެ.

ބަނޑުގެ ޒަރީޢާއިން ޕްލެސެންޓާއިން ސެލްތައް ނެގުމުގައި އެމްނިއޯސެންޓެސިސްއެކޭ
އެއްގޮތަށް ބަނޑުގެ ތެރެއަށް ހިމަ ތިނޯހެއް ބާނައިގެން ޕްލެސެންޓާއަށް ފޯރުވައެވެ.
އެއަށްފަހު ނެގުނު ކޮރިއޮނިކް ވިލައިގެ ސާމްޕަލް ލެބޯޓަރީއަށް ފޮނުވެއެވެ.
ލެބޯޓަރީގައި ޓެސްޓްކުރުމަށްޓަކައި ބޮޑުކުރެވެއެވެ. ޖިންސީގުޅުމުން އަރާ ބައްޔެއް
ހުރުން، މާބަނޑު ދުވަސްވަރު ލޭފޭބުން، ރަހިމުގެ ކަރުގައި މައްސަލައެއް ހުރުން
މިއިން ކަމެއް ކުރިމަތިވެފައިވާނަމަ ކޮރިއޮނިކް ވިލަސް ސާމްޕްލިންގ ޓެސްޓްހެދުމަށް
ޑޮކްޓަރުން އިރުޝާދު ދެއެވެ. އެކަމަކު އެއީ ހަމައެކަނި ބަނޑުގެ ޒަރީޢާއިންނެވެ.
އެެހެން އެއްވެސް ހާލަތެއްގައި ކޮރިއޮނިކް ވިލަސް ސާމްޕްލިންގ ހެދޭ ދެގޮތުންކުރެ
އެއްގޮތަކީ ވެސް އެންމެ ރަގަޅު އިޚްތިޔާރުކަމުގައެއް ނުބެލެވެއެވެ.

އަމްނިއޯސެންޓެސިސް އެކޭ އެއްގޮތަށް މިޓެސްޓަކީ ވެސް އުފެދުމުގައި ހުންނަ
އައިބުތައް ދެނެގަތުމަށް ހެދޭ ޓެސްޓެކެވެ. ނަމަވެސް ނިއުރަލް ޓިއުބުގައި ހުންނަ
އައިބުތައް މިޓެސްޓަކުން ނުހޯދެއެވެ. ކޮރިއޮނިކް ވިލަސް ސާމްޕްލިންގ ޓެސްޓް
ހަދާފައިވާނަމަ ވިހަންކައިރިވުމުން(ބަލިވެއިންނަތާ ފަހުކޮޅޫ) ލޭގައި އަލްފާ
ފީޓޯޕްރޮޓީން ހުރި މިންވަރު ބެލިދާނެއެވެ. އެއީ ނިއުރަލް ޓިއުބުގައި ޢައިބެއް
ހުރިތޯ ބެލުމަށެވެ. މިޓެސްޓްގެ ނަތީޖާ ޢާންމުގޮތެއްގައި 10ދުވަހުގެ ތެރޭގައި
ލިބެއެވެ.



https://dv.wikipedia.org/wiki/%DE%87%DE%AC%DE%87%DE%A8%DE%91%DE%B0%DE%90%DE%B0

އޭޑްސް (އިނގިރޭސި ބަހުން: AIDS) ބައްޔަކީ އެޗް އައި ވީ ވައިރަސް ގެ ސަބަބުން ޖެހޭ
ނުރައްކާތެރި ބައްޔެކެވެ. މިބައްޔަށް އަދި މިހާތަނަށްވަނީ ފަރުވާއެއް ނުހޯދިފައެވެ.
އިންސާނީ ތާރީޚް މިހާތަނަށް ދުށް އެންމެ ނުރައްކާތެރި ވަބާގެ ގޮތުގައި ސިފަކުރެވޭ
މިބަލީގެ އާޚިރު ނަތީޖާ އަކީ މަރުވުމެވެ.

އެޗްއައިވީ ވައިރަސް ހަމަލާދެނީ ލޭގެ ހުދު ސެލް ގެ ވައްތަރެއް ކަމުގައިވާ ޓީ
ލިމްފަސައިޓް، ގެ ވަކިވައްތަރު ތަކުގެ ތެރެއިން ހެލްޕަރ ޓީ ސެލް، އަށެވެ. މިބުނި
ސެލްއާއި މެދު ބެލެވިފައިވަނީ ދިފާޢީ ނިޒާމްގެ ގިނަ ސެލްތަކެއްގެ ވަޒީފާ
ކޮންޓްރޯލްކުރާ މޭސްތިރި ކަމުގައެވެ. އެޗްއައިވީ ވައިރަސް ތަތްވަނީ މިބުނި ސެލްގެ
ސަތަޙައިގައިވާ ސީޑީ4 އޭ ކިޔޭ މޮލިކިއުލް ތަކާއެވެ. މިމޮލިކިއުލް ތަކަކީ
ވައިރަސްގައި އެކުލެވޭ ގްލައިކޯ ޕްރޮޓީން ތަކަށް ހުންނަ ރިސެޕްޓަރ ތަކެކެވެ. މިބުނި
ސެލް ވައިރަސް އާއި ތަޣައްޔަރުވުމުން އެތައް ގްލައިކޯ ޕްރޮޓީން ތަކެއް ސެލްއާއި
ތަތްވެ، އެސެލްގެ ވަށައިގެންވާ ސެލްތައް ވައިރަސް އާއި ތަޣައްޔަރު ކުރުވައި،
ސެލްތައް އެއްވެގެން ދެއެވެ.

އެއަށްފަހު އެއްވެގެންދިޔަ ސެލްތައް ބައިބައިވެ ފުނޑުފުނޑުވެގެން ދެއެވެ. އެއާއި
ގުޅިގެން ހެލްޕަރ ޓީ ސެލް ތަކުގެ މިންވަރު މަދުވެ، ދިފާޢީ ބާރު ވެސް
ކުޑަކޮށްލައެވެ. މިގޮތަށް ހަށިގަނޑުގެ ދިފާޢީ ބާރު ދަށްވެގެންދާ ހިނދު ބައެއް
ކަހަލަ ބަލިތަކާއި، އިންފެކްޝަންތަކަށް، އަދި ކެންސަރުގެ ބާވަތްތަކަށް ހަށިގަނޑު
ހުށަހެޅި އާޚިރު ނަތީޖާއެއްގެ ގޮތުން މަރުވެދެއެވެ.

އެޗްއައިވީ ވައިރަސް އަށް ހިމޭންކަމާއެކު ދެމިހުރުމުގެ ކުޅަދާނަކަން ލިބިގެން
ވެއެވެ. މިގޮތުން މިވައިރަސް ހިމޭންކަންމަތީ ލޭގެ ހުދު ސެލް ގެ ވައްތަރު ތަކުގެ
ތެރެއިން ލިމްފަސައިޓް އަދި މޮނަސައިޓް ތަކުގެ ތެރޭގައި ދެމިހުރެއެވެ. ބަލީގެ
ނުރައްކާތެރި ޢަލާމާތްތައް ފެންނަނީ ފުރަތަމަ ވައިރަސް ހަށިގަނޑަށް ވަންނަތާ 7
އަހަރު ވަރު ފަހުންނެވެ. އެއީ ކުރިން ބަޔާންކުރެވުނު ހިމޭންކަންމަތީ ހުރި
ވައިރަސްތައް މުރާލިވެ، ހަރަކާތްތެރިވާން ފެށުމުންނެވެ. މިބުނިގޮތަށް ވައިރަސް
މުރާލިވެ ހަރަކާތްތެރިވާން ފަށަނީ ބައެއް ކަހަލަ އިންފެކްޝަންތަކަށް ހަށިގަނޑު
ހުށަހެޅޭ ހިނދުގައެވެ. މިސާލަކަށް އެޕްސްޓޭންބަރ ވައިރަސް، ހެޕަޓައިޓިސްބީ
ވައިރަސް، ހާރޕީޒް ސިމްޕްލެކްސް ވައިރަސް، ސައިޓޯމެގާލޯ ވައިރަސް، ސިފިލިސް،
ކިހުނުވުން އަދި މިނޫނަސް ތަފާތު އިންފެކްޝަންތަކަށް ހަށިގަނޑު ހުށަހެޅޭ
ހިނދުގައެވެ.



https://dv.wikipedia.org/wiki/%DE%87%DE%AC%DE%82%DE%B0%DE%93%DE%A9%DE%83%DE%A8%DE%86%DE%B0_%DE%82%DE%A7%DE%83%DE%88%DE%A6%DE%90%DE%B0_%DE%90%DE%A8%DE%90%DE%B0%DE%93%DE%A6%DE%89%DE%B0

އެންޓީރިކް ނާރވަސް ސިސްޓަމް ނުވަތަ (އިނގިރޭސި ބަހުން: Enteric nervous system)
އަކީ ސީދާ ހަޖަމުކުރާ ނިޒާމް ކޮންޓްރޯލްކޮށްދޭ ނާރުތަކުގެ ނިޒާމްގައި ހިމެނޭ
ބައެކެވެ. އެންޓީރިކް ނާރވަސް ސިސްޓަމް ގެ ނިއުރޯންތައް ޖަމާވެފައި ހުންނަނީ
ދެވައްތަރެއްގެ ގެންގްލިއާ ގައެވެ. އެއީ އޯބެކްސް ޕްލެކްސަސް(Auerbach’s
plexus)އަދި މައިސްނާރސް ޕްލެކްސަސް(Meissner’s plexus) އެވެ. މައިސްނާރސް
ޕްލެކްސަސް ހުންނަނީ މަޢިދާގެ އެތެރެއިން ބޭރަށް ހުންނަ ފަށަލަ ތަކުގެ ތެރެއިން
ފުރަތަމަ އިންނަ ތެތް ދުލިފަށް ދޫކޮށް އޭގެ ދަށުގައިވާ ފަށަލައިގެ ތެރޭގައެވެ. އަދި
އޯބެކްސް ޕްލެކްސަސް އިންނަނީ ކުރިން ބުނި ފަށަލައިގެ ބޭރުންއިންނަ ބޭރު މަޑުމަހުގެ
ފަށަލައިގެ ތެރޭގައެވެ.



https://dv.wikipedia.org/wiki/%DE%87%DE%AC%DE%80%DE%AC%DE%82%DE%B0%DE%82%DE%A6

އެހެންނަ މަކުން ކަ ހާ ރަ (29 އެޕްރީލް 1974 ) ފާރީ މުއަ އްސަސާ ން އަދި ޢާއް މު
އެކުމާ ފާނެކެވެ. ވީކި މީޑިއާ ފައުންޑޭ ޝަނު ން ދު ނިޔޭ . މުތަކުގެ ތެރޭގައި
ސިންގަޕޫރާއި، ފިލިޕީންސާއި، އޮސްޓްރޭ އިންޑޮނޭޝިޔާ ލިޔާ އާއި އިންޑިޔާގެ
އަންޒަމާނާއި ނައްކަވާރު ޖަޒީރާއެވެ. ހަތްވަނަ ޤަރުނުގެ ތެރޭގައި
އިންޑޮނޭޝިޔާވެފައިވަނީ ވިޔަފާރީގެ ގޮތުން ބަލާއިރު ވަރަށް މުހިއްމު
ސަރަޙައްދަކަށެވެ. އެއީ ސިރީވިޖެޔާގެ ރަސްކަމުގެ ޒަމާނެވެ ޑޮނޭޝިޔާއިން, އުފައްދާ
މައިގަނޑު ތަކެއްޗަކީ ކާށި ތެލާއި، ހަނޑުލާއި، ސައި ފަތާއި، ކޮފީ އާއި، ހަވާދާއި
ރަބަރެވެ.. އި އެންޑޯރާ އާއި ސްޕެއިނެވެ. ފަރަންސޭސިވިލާތާއި އިނގިރޭސިވިލާތާ
ގުޅާލެވިފައިވަނީ ޗެނަލް ޓަނެލް އިންނެވެ. ފަރަންސޭސިވިލާތަކީ ޔޫރަޕިއަން
ޔޫނިއަންއަށް ނިސްބަތްވާ ޤައުމުތަކުގެ ތެރޭގައި އޮތް، ބިމުގެ ގޮތުން ބަލާއިރު
އެންމެ ބޮޑު ޤައުމެވެ. ޔޫރަޕަށް ބަލާއިރު ޔުކްރެއިން ފިޔަވައި ދެވަނައަށް އެންމެ
ބޮޑު ޤައުމެވެ. ފަރަންސޭސިވިލާތުގެ ޓެރިޓަރީތަކާއި އޯވަސީސް އައިލެންޑް.



https://dv.wikipedia.org/wiki/%DE%87%DE%A9%DE%9D%DE%A7_%DE%91%DE%A8%DE%87%DE%AF%DE%8D%DE%B0

އީޝާ ޑިއޯލް (އުފަންވެފައިވަނީ ނޮވެމްބަރު 2، 1981، އިންޑިޔާ ) އަކީ ހިންދީ ފިލްމީ
ތަރިއެކެވެ. މިއީ ހިންދީ ފިލްމީ ތަރި ދަރުމެންދުރާ ޑިއޯލް އަދި ހެމާ މާލިނީގެ ދޮށީ
އަންހެން ދަރިފުޅެވެ. އަދި ފިލްމީ ތަރި ސަނީ ޑިއޯލް އަދި ބޮބީ ޑިއޯލް، ގެ އެއްބަފާ
ކޮއްކޮ ވެސް މެއެވެ.

އީޝާ ޑިއޯލް އަކީ ފިލްމީ ތަރި ދަރުމެންދުރާ ޑިއޯލް އަދި ހެމާ މާލިނީގެ ދޮށީ
އަންހެން ދަރިފުޅެވެ. އަދި ފިލްމީ ތަރި ސަނީ ޑިއޯލް އަދި ބޮބީ ޑިއޯލް، ގެ އެއްބަފާ
ކޮއްކޮ ވެސް މެއެވެ. ފިލްމް ކުޅުމުގެ އިތުރުން އީޝާ ޑިއޯލް އަކީ މަންމަ ހެމާ މާލިނީ
ފަދައިން ކްލެސިކް ޑާންސް ދަސްކޮށްފައިވާ ނެށުން ތެރިއެކެވެ. އިންޑިޔާގެ ގައުމީ
ފެންވަރުގައި އަންހެނުންގެ ފުޓްބޯޅަ ކުޅޭ ފުޓްބޯޅަ ކުޅުންތެރިއެއް ވެސް މެއެވެ.
އީޝާ ޑިއޯލް ތައުލީމް ޙާޞިލް ކުރީ ޖަމްނާބާއީ ނަރުސީ ސުކޫލުންނެވެ. އޭގެ ފަހުން
އޮކްސްފޯރޑް ޔުނިވަސިޓީގައި ވެސް އުޅުނެވެ.

އީޝާ ޑިއޯލް ހިންދީ ފިލްމީ ދާއިރާއަށް ނިކުތީ 2002 ވަނަ އަހަރު ނިކުތް ކޮއި މޭރޭ
ދިލްސޭ ޕޫޗޭ އިންނެވެ. މިހާތަނަށް 20 އަށްވުރެ ގިނަ ފިލްމްތަކުގައި މައިރޯލް ތަކުން
އީޝާ ފެނިގެން ގޮސްފައި ވެއެވެ. ފުރަތަމަ ފިލްމްގައި އީޝާ އެކު ހަރަކާތްތެރި
ވެފައިވަނީ އަނިލް ކަޕޫރުގެ ކޮއްކޮ ސަންޖޭ ކަޕޫރު އަދި އާފްތާބް ސިވްދަސާނީ އެވެ.
އީޝާ ކުޅެފައިވާ ފިލްމް ތަކުގެ ތެރެއިން އެންމެ ފުރަތަމަ ހިޓްވި ފިލްމަކީ 2004 ވަނަ
އަހަރު ނިކުތް ދޫމް އެވެ. އޭގެ ފަހުން ނިކުތް ކާލް އަކީ ވެސް ހިޓްވި ފިލްމެކެވެ.
އީޝާގެ ފިލްމް ތަކުގެ ތެރެއިން އެންމެ ފަހުން ނިކުމެފައިވާ ފިލްމަކީ 2008 ވަނަ
އަހަރު ކުރީކޮޅު ނިކުމެފައިވާ ސަންޑޭ އަދި ވަން ޓޫ ތްރީ އެވެ.



https://dv.wikipedia.org/wiki/%DE%87%DE%A9%DE%88%DE%A7_%DE%89%DE%AE%DE%83%DE%A8%DE%90%DE%B0

އީވާ މޮރިސް (8 ނޮވެމްބަރ 1885 - 2 ނޮވެމްބަރ 2000) އަކީ ޑިސެމްބަރ 1999 އާއި
ނޮވެމްބަރ 2000 އާއި ދޭތެރޭގައި ދުނިޔޭގައި ދިރިއުޅޭކަމަށް ފާހަނގަ ކުރެވުނު އެންމެ
ދުވަސްވީ މީހާ އެވެ. މީނާ އަކީ ސްޓެފޯރޑްޝިއަރގެ އަހުލުވެރިއެކެވެ. ޔޫކޭގައި
ދިރިއުޅޭ އެންމެ ދުވަސްވީ މީހާ ކަމަށް ފާހަނގަ ކުރެވިގެންދިޔައީ އެނީ ޖެނިންގސް (12
ނޮވެމްބަރ 1884 - 20 ނޮވެމްބަރ 1999) މަރުވުމުންނެވެ. ޖެނިންގސް މަރުވީ އޭނާ އަށް
115 އަހަރު ފުރެން އެންމެ 8 ދުވަހަށް ވެފައި ވަނިކޮށެވެ. އެހެން ނަމަވެސް އީވާ
މޮރިސް މަރުވީ އޭނާ އަށް 115 އަހަރު ފުރެން އެންމެ 6 ދުވަހަށް ވެފައި ވަނިކޮށެވެ.
މީނާ އަކީ މިހާރު ދުނިޔޭގައި އުޅޭ 1885ގައި އުފަންވި އެންމެ ފަހު މީހާ އެވެ.



https://dv.wikipedia.org/wiki/%DE%87%DE%A8%DE%8D%DE%B0%DE%94%DE%A7%DE%90%DE%B0%DE%8E%DE%AC%DE%8A%DE%A7%DE%82%DE%AA

އިލްޔާސްގެފާނަކީ ﷲ ގެ ނަބީއެކެވެ. ސަލާމްލެއްވި އިލްޔާސްގެފާނަކީ، ސަލާމްލެއްވި
ހާރޫންގެފާނުގެ ދަރިފަސްކޮޅުން ވަޑައިގެންނެވި ބޭކަލެއްކަމުގައި ތާރީޚްޢިލްމުވެރީން
ބުރަވެވަޑައިގަންނަވައެވެ. އިލްޔާސްގެފާނަކީ، ﷲގެ ޙަޟްރަތުން ފޮނުއްވުނު
ޙައްޤުވެގެންވާ ނަބީބޭކަލެއްކަމުގައި ކީރިތިޤުރުއާނުގެ ޞާއްފާތު ސޫރަތުގެ 123 ވަނަ
އާޔަތުން 132 ވަނަ އާޔަތަށް ބަޔާންވެގެން ވެއެވެ. އަދި މި އާޔަތްތަކުގައި އިލްޔާސް
ޢަލައިހިއްސަލާމް އެކަލޭގެފާނުގެ ޤައުމުގެ މީހުންނަށްދެއްވި ދަޢުވަތާއި ކަން
ހިނގައިދިޔަގޮތުގެ ބައެއް ޚަބަރު ބަޔާންވެގެންވެއެވެ.

އިލްޔާސް ޢަލަހިއްސަލާމް ރަސޫލުކަމާއިގެން ފޮނުއްވުނީ، ދިމިޝްޤުގެ ހުޅަނގުން އޮންނަ
ބަޢްލަބަކް އޭ ނަންކިޔޭ ސަހަރެއްގެ މީސްތަކުންގެ ގާތަށެވެ. އެ ޒަމާނުގައި
އެމީހުންނަކީ ބުދަށް އަޅުކަންކޮށް އުޅުނު ބައެކެވެ. އެއުރެންގެ ބޮޑުކަލާނގެކަމުގައި
ބަލައިއުޅުނީ އަންހެނެއްގެސޫރައަށް ހަދައި ބަޢުލު ގެ ނަން ދީފައިވާ ބޮޑު ސިންގާ
ބުދެކެވެ.

އިލްޔާސްގެފާނު ޤައުމުގެ މީސްތަކުންނަށް ޙައްޤުމަގަށް ގޮވައިލެއްވިއެވެ. އަދި
ﷲފިޔަވައި އެހެން އިލާހަކު ނުވާކަމުގެ ޙުއްޖަތް ޤާއިމްކުރެއްވިއެވެ. ޝިރުކުކުރުމުން
ދުރުހެލިވުމަށް ނަޞޭޙަތްތެރިވެވަޑައިގަތެވެ.

ނަމަވެސް އެހިނދު އެޤައުމުގެ ބޮޑުންނާއި، އެއުރެންނަށް ތަބާވެތިބި ގިނަބަޔަކީ،
ބޮޑުވެގެންވާ މަގުފުރެދުމެއްގެ ތެރޭގައި ތިބި ބަޔެކެވެ. ޤައުމުގެ ރަސްކަމުގައި ހުރި
މީހާ އަމުރުނެރުނީ، އިލްޔާސްގެފާނު ޤަތުލުކުޅައުމަށެވެ. އިލްޔާސްގެފާނު
ޤަތުލުކުޅައުމަށް މީސްތަކުން ނުކުމެ އެކަލޭގެފާނު ހޯދިއިރު، އެކަލޭގެފާނު
ވަޑައިގެން ހުންނެވީ ބަޢްލަބަކުގެ ރަށް ބޭރުގައެވެ. ރަށުތެރޭ އެކަލޭގެފާނު ހޯދުމަށް
މަސައްކަތްކުރި މީސްތަކުންނަކަށް އެކަލޭގެފާނެއް ނުފެނުނެވެ. މިގޮތުގައި ޤައުމުގެ
މީހުންނަށް ވަންހަނާވެވަޑައިގެން 20 ދުވަހާއި 40 ދުވަހާއި ދެމެދުގެ މުއްދަތެއް
ނުވަތަ އެއަށްވުރެވެސް ގިނަދުވަސް އެކަލޭގެފާނު ހޭދަކުރެއްވިކަމަށް ބުނެވެއެވެ.

އަދި އެއަށްފަހު ކުއްލި ގޮތަކަށް، އޭރު އެސަހަރުގައިހުރި އަނިޔާވެރި ރަސްގެފާނު
އަވަހާރަވެ، ރަސްކަމުގެ ބާރުތައް ފުރޮޅިގެން ހިނގައްޖެއެވެ. އައު ރަސްކަމެއް
ފެށުމުން ޞާލިޙްގެފާނު ޤައުމަށް އަރާވަޑައިގަންނަވާ، ރަސްގެފާނާއި ބައްދަލުވެ،
ތެދުމަގަށް ގޮވައިލެއްވުމުން ގިނަބަޔަކު އީމާންގެ ﷲގެ އެއްކައުވަންތަކަން
ޤަބޫލުކޮށްފިއެވެ. ބައެއް ރިވާޔަތްތައް ބުނާގޮތުގައި އިލްޔާސްގެފާނާއި ޚިޟްރުގެފާނު
އަވަހާރަނުވެ، ބިންމަތީގައި އަދިވެސް އެބައުޅުއްވައެވެ. އެދެބޭކަލުން ކޮންމެ
ޙައްޖުމޫސުމަކު މައްކާގެބިމުން ބައްދަލުވެވަޑައިގަންނަވައެވެ. ނަމަވެސް މިގޮތަށް
ބަޔާންވެގެންވާ އެއްވެސް ރިވާޔަތަކީ، އޭގެ ޞައްޙަކަން ސާބިތުވާންއޮތް
ރިވާޔަތެއްނޫނެވެ. އަދި އިތުބާރުހުރި މަޞްދަރަކާއި ހަވާލާދެވޭ ރިވާޔަތެއްވެސް
ނޫނެވެ.



https://dv.wikipedia.org/wiki/%DE%87%DE%A8%DE%8D%DE%AE%DE%85%DE%A8_%DE%84%DE%AF%DE%8B%DE%A8

އިލޮޅި ބޯދި(ސައިންޓިފިކް ނަން: Pseudamia gelatinosa)ނުވަތަ (އިނގިރޭސި ބަހުން:
Gelatinous cardinalfish)އަކީ ރާއްޖޭގ ފަރުފަޅުތަކުގެ ބޭރުން ފުން ސަރަހައްދު
ތަކުގައި އުޅޭ ބޯދީގެ ބާވަތެކެވެ. މިބޯދި އާންމުކޮށް އުޅެނީ 40 މީޓަރުގެ ފުންމިން
ހުންނަ މަޑުމައިތިރި ހިސާބުތަކުގައި ހެދިފައި ގާތަކުގެ ނިވަލުގައެވެ. މިއީ
އާއްމުކޮށް މަސްވެރިން ދަމާ އެމުގެ ތެރޭގައި ހިމެނޭ ބާވަތެއް ނޫނެވެ. ދުވާލުގެ
ވަގުތުތަކުގައި މިބާވަތުގެ މަސް އަޑީގައި ފީނާއުޅޭ މީހުންނަށް ވެސް ނުފެނެއެވެ.
އަލިއެޅުމުން މިމަހުން ދިހުންކުލަ އަރައެވެ. މަހުގެ މުޅި ހަށިގަނޑުގައި
ކަޅުކުލައިގެ ކުދިކުދި ތިކިތަކެއް މަހުގެ ދިގަށް ބައިބަޔަށް ހުރެއެވެ. ނިގޫފަތުގެ
ކުލައަކީ ކަޅުކުލައެވެ. ނިގުލުގެ ކުރިން މަހުގެ ފަހަތުގައި ކަޅުކުލައިގެ ލަފެއް
ހުރެއެވެ.

މަހުގެ ބުރަކަށިމަތީ ފުރަތަމަ ކޮތަރިބައިގައި 6 ހަރުކަށި ހުރެއެވެ. ދެވަނަ
ކޮތަރިބައިގައި 1 ހަރުކައްޓާއެކު 8 މަޑުކަށި ހުރެއެވެ. ބަނޑުދަށް ފަރާތު
ކޮތަރިބައިގައި 2 ހަރުކައްޓާއެކު 8 ނުވަތަ 9 މަޑުކަށި ހުރެއެވެ. ކަންފަތްގަނޑުގައި
15 އާއި 17 އާއި ދެމެދުގެ އަދަދަކަށް މަޑުކަށި ހުރެއެވެ. މަހުގެ ނިގޫފަތް
ނިސްބަތުން ބޮޑެވެ. އަދި ނިގޫފަތުގެ ކޮޅު ހުންނަނީ ވަށްކޮށެވެ. މިއީ ހިމަކޮށް
އިލޮޅިކޮށް ދިގުކޮށް ހުންނަ މަހެކެވެ. މިމަހަށް ކިޔާ ވަކި ޚާއްޞަ ނަމެއް ނެތުމާއެކު
މަހުގެ އާންމު ސިފައަށް ވިސްނާ އިލޮޅި ބޯދި ކިޔާފައި ވަނީއެވެ.



https://dv.wikipedia.org/wiki/%DE%87%DE%A8%DE%82%DE%B0%DE%93%DE%A7%DE%83%DE%82%DE%A6%DE%8D%DE%B0_%DE%87%DE%AD%DE%82%DE%A6%DE%8D%DE%B0_%DE%90%DE%B0%DE%8A%DE%A8%DE%82%DE%B0%DE%86%DE%B0%DE%93%DE%A6%DE%83

އިންޓަރނަލް އޭނަލް ސްފިންކްޓަރ އަކީ ފުރަގަސް ފަރާތު މަގުގެ މަތީ ތިންބައިކުޅަ
ދެބައިގެ ވަށައިގެން ލެވިފައިވާ ސްފިންކްޓަރ އެވެ. މިއީ އަހަރެމެންގެ
އިޚްތިޔާރަކާއި ނުލައި މަސައްކަތްކުރާ މަޑު މަސް ގެ ފަށަލައެކެވެ. މިފަށަލަ މަތިން
ގޮސްގުޅިފައި އިންނަނީ ފުރަގަސް ފަރާތްގެ މަޑު މަސް ފަށަލަ އާއެވެ. ފުރަގަސް ފަރާތު
މަގުގެ 2.5 ސމ ވަށައިގެން ވަނީ މިސްފިންކްޓަރ ލެވިފައެވެ. މިސްފިންކްޓަރ ގެ ބޯ
މިނުގައި 5 މިލިމީޓަރު ހުރެއެވެ.

އިންޓަރނަލް އޭނަލް ސްފިންކްޓަރ އަކީ އަހަރެމެންގެ ބާރަކާއި ނުލައި އޭގެ ޒާތުގައި
މަސައްކަތްކުރާ މަޑު މަސް ގަނޑެކެވެ. ބޮޑުކަމުދިއުމުގެ ތެރޭގައި ފުރަގަސް ފަރާތު
ދޮރު ބައްދާލުމަށް އެކްސްޓަރނަލް އޭނަލް ސްފިންކްޓަރ އަށް މިސްފިންކްޓަރ
އެހީތެރިވެދެއެވެ.



https://dv.wikipedia.org/wiki/%DE%87%DE%A8%DE%82%DE%B0%DE%91%DE%AE%DE%82%DE%AD%DE%9D%DE%A8%DE%87%DE%A7

އިންޑޮނޭޝިޔާއަކީ ދެކުނު އިރުމަތީ އޭޝިޔާ އާއި އޯޝަނިޔާ ސަރަޙައްދަށް ނިސްބަތްވާ
ޤައުމެކެވެ. އިންޑޮނޭޝިޔާ އެކުލެވިގެންވަނީ 17508 ރަށެއްގެ މައްޗަށެވެ.
އިންޑޮނޭޝިޔާގެ އާބާދީއަކީ 237 މިލިޔަނެވެ. އެހެން ކަމުން އެ ޤައުމަކީ އާބާދީގެ
ގޮތުން ބަލާއިރު ހަތަރުވަނައަށް އެންމެ އާބާދީ ބޮޑު ޤައުމެވެ. އަދި މުސްލިމުންގެ
އާބާދީ އެންމެ ބޮޑު ޤައުމު ވެސް މެއެވެ. އިންޑޮނޭޝިޔާއަކީ ޖުމްހޫރީ ވެރިކަމެއް
އޮންނަ ޤައުމެކެވެ. އިންޑޮނޭޝިޔާ އަކީ ޕަޕުއާނިއުގިނީ އާއި އީސްޓް ޓިމޯރު އާއި
މެލޭޝިޔާ އާ ސީމާވެފައިވާ ޤައުމެކެވެ. އިންޑޮނޭޝިޔާ އާއި އަވަށްޓެރި އެހެން
ޤައުމުތަކުގެ ތެރޭގައި ސިންގަޕޫރާއި، ފިލިޕީންސާއި، އޮސްޓްރޭލިޔާ އާއި އިންޑިޔާގެ
އަންޒަމާނާއި ނައްކަވާރު ޖަޒީރާއެވެ. ހަތްވަނަ ޤަރުނުގެ ތެރޭގައި
އިންޑޮނޭޝިޔާވެފައިވަނީ ވިޔަފާރީގެ ގޮތުން ބަލާއިރު ވަރަށް މުހިއްމު
ސަރަޙައްދަކަށެވެ. އެއީ ސިރީވިޖެޔާގެ ރަސްކަމުގެ ޒަމާނެވެ. އިންޑިޔާއަކީ ޤަދީމީ
ޒަމާނުގެ އިންޑޮނޭޝިޔާގެ ވެރިންނާ ވަރަށް ބޮޑަށް ގުޅުން ޤާއިމުވެފައި އޮތް
ޤައުމެއްކަމުން، އިންޑޮނޭޝިޔާގެ އޭރުގެ ވެރީންވަނީ އިންޑިޔާގެ ދީންތަކަށް ވަރަށް
ބޮޑަށް ލެނބިވަޑައިގެންފައެވެ. އިންޑޮނޭޝިޔާއަށް އިސްލާމްދީން އައިސްފައިވަނީ
މުސްލިމު ވިޔަފާރިވެރިންގެ ފަރާތުންނެވެ. އިންޑޮނޭޝިޔާއަކީ އެތައް ނަސްލެއްގެ
މީހުން ދިރިއުޅެމުންދާ ޤައުމެވެ. މީގެ ތެރެއިން އެންމެ ގިނަ މީހުން އެ ނަސްލަކަށް
ނިސްބަތްވާ ނަސްލަކީ ޖާވާނީ ނަސްލެވެ. އިންޑޮނޭޝިޔާގެ މޮޓޯއަކީ “ބިހންނެކަ ތުން÷ަލް
އިކަ” އެވެ. މީގެ މާނައަކީ “ގިނަ އެހެނަސް އެއް” ބައެއް ދިރިއުޅޭ ޤައުމެވެ.



https://dv.wikipedia.org/wiki/%DE%87%DE%A8%DE%82%DE%B0%DE%91%DE%A8%DE%87%DE%A7

އިންޑިޔާ އަކީ (ހިންދީބަހުން: भारत गणराज्य)، ނުވަތަ ޢާއްމު ބަހުރުވާގައި ކިޔާ
ގޮތަށް ނަމަ އުތުރުކަރަ އަކީ ދެކުނު އޭޝިޔާ އަށް ނިސްބަތް ވާ މިނިވަން ގައުމެކެވެ.
ޖުޣުރާފީ އަކަމިނަށް ބަލާއިރު މިއީ ހަތްވަނައަށް އެއްމެ ބޮޑު ޤައުމެވެ. ދެވަނައަށް
އެއްމެ އާބާދީ ބޮޑު ޤައުމު ވެސް މެއެވެ. އަދި ދުނިޔޭގައި މިވަގުތު އޮތް އެއްމެ
ބައިގިނަ ލިބަރަލް ޑިމޮކްރަސީ އަކީ ވެސް އިންޑިޔާއެވެ. ޤައުމުގެ އިން ދެކުނު ބިތުން
ގޮސް ގުޅެނީ ހިންދު ކަނޑާއެވެ. ހުޅަނގު ބިތުން ޢަރަބި ކަނޑާއެވެ. އިރުމަތީ ބިތުން
ބޭ އޮފް ބެންގާލާއެވެ. އިންޑިޔާގެ ކިނާރީފަށުގައި 7000 ކިލޯމީޓަރު ހުރެއެވެ.
ހުޅަނގު ބިތުގެ އިން ގުޅެނީ ޕާކިސްތާން އިމާއެވެ. އިރުއުތުރު އިން ގުޅެނީ ސީނުކަރަ
އާއި ނޭޕާލާއި ބޫޓާނާ މިޤައުމުތަކުގެ އިމާއެވެ. އިރުމަތީ އިން ގުޅެނީ ބަރުމާ އާއި
ބަންގާޅާ (ބަންގްލާދޭޝް) މި ދެ ޤައުމުގެ އިމާއެވެ. އިންޑިޔާ އަކީ، ހިންދު ކަނޑުގައި
އޮތް އޮޅުދޫކަރަ އާއި ދިވެހިރާއްޖެއާއި އިންޑޮނޭޝިޔާގެ އަވަށްޓެރިއާ (Vicinity)
އެވެ.

އިންޑިޔާ އަކީ، ސިންދު ވާދީ ރަށްވެހިކަމުގެ ގޮވައްޗެވެ. ތާރީޚީ ވިޔަފާރި މަގު
ތަކުގެ ސަރަޙައްދެވެ. ބޮޑެތި އަންބަރާޠޫރިއްޔަތުތަކެއް އުފެދުނު ބިމެވެ.
ހިންދުސްތާނީ ބައްރެސަޣީރުގެ ދިގު ތާރީޚުގައި އެތަން މަޝްހޫރުވެފައިވަނީ ވިޔަފާރިއާ
ސަގާފީ މުއްސަނދިކަމުގެ މަންޒިލެއްގެ ގޮތުގައެވެ. ދުނިޔޭގެ މައި ދީންތަކުގެ
ތެރެއިން ހިންދޫދީނާއި ބުދުދީނާއި ޖައިނިޒަމާއ ސިކުދީން އުފަންވީ އިންޑިޔާގެ
ބިމުގައެވެ. މީލާދީން ފުރަތަމަ ސާސްކަފުގައި އިސްލާމްދީނާއި ޢީސާއީދީނާއި
ޔަހޫދީދީނާއި ފާރިސީދީން އިންޑިޔާ އަށް ތަޢާރަފުވިއެވެ. ތަފާތުދީންތަކުގެ ސަބަބުން
މި ސަރަޙައްދުގެ މީހުންގެ ސަގާފަތަށް ބޮޑެތި ބަދަލުތަކެއް އައިސް މިސަރަޙައްދަކީ
ތަފާތު އެތައް ސަގާފަތެއް ފެނިގެންދާ ސަގާފީ މަރުކަޒަކަށް ވެގެން ދިއައެވެ. 18 ވަނަ
ޤަރުނުގެ ކުރީކޮޅުގައި ބްރިޓިޝް އީސްޓް އިންޑިޔާ ކޮންޕެނީ މީހުން އިންޑިޔާ އަށް
އައެވެ. އަދި 19 ވަނަ ޤަރުނުގެ މެދެއްހާ ތާގައި އިނގިރޭސިންގެ އިސްތިޢުމާރުގެ
ދަށަށް އިންޑިޔާ ދިއައެވެ. ތަފާތު އެތައް ދުވަހެއްގެ ޞުލްޙަވެރި ޙަރަކާތްތަކެއްގެ
ފަހުން 1947 ވަނަ އަހަރު އިންޑިޔާ، ޒަމާނީ ޤައުމެއްގެ ގޮތުގައި މިނިވަން ވިއެވެ.

އިންޑިޔާ، މިބަސް ނެގިފައިވަނީ އިންޑަސް މި ބަހުންނެވެ. މިއީ ސިންދު ކޯރުގެ ނަމަށް
ނިސްބަތްކޮށް ބޯދާ ފާރިސީ ބަހުން ބޭނުންކުރެވޭ ހިންދު މި ލަފްޒުން ހެދިފައިވާ
ބަހެކެވެ. ޤަދީމީ ޔޫނާނީންގެ ގާތުގައި އިންޑިޔާ މީހުންނަކީ "އިންޑޮއި" މީހުންނެވެ.
ނުވަތަ ސިންދުގެ އަހުލުވެރިންނެވެ. އިންޑިޔާގެ ޤާނޫނު އަސާސީގައި ޤައުމުގެ ނަމެއްގެ
ގޮތުގައި ބޭނުން ކުރެވިފައިވަނީ "ބާހރައްތް" މިނަމެވެ. "ހިންދުސްތާން" މިނަމަކީ
ފާރިސީ އަޞްލުގެ ނަމެކެވެ. އުރުދޫ ބަހުންވެސް ބޭނުން ކުރަނީ "ހިންދުސްތާން" މި
ނަމެވެ.

ވިހިވަނަ ޤަރުނުގެ ކުރީކޮޅު، އިންޑިޔަން ނެޝަނަލް ކޮންގެރެސް އާއި އެހެނިހެން
ސިޔާސީ މުނައްޒަމާތައް ގުޅިގެން މިނިވަންކަމުގެ ޙރަކާތް މުޅި ޤައުމުގައި
ފެއްޓިއެވެ. މަހާތުމާ ގާނދީ އާ އެކު އެތައް މިލިއަން މީހުން އަހިމްސާގެ އުޞޫލުގެ
މަތިން މަދަނީ ބަސްނޭހުމުގެ އެތައް ޙަރަކާތެއް ހިންގަމުން ދިޔައެވެ. އޮގަސްޓު 15،
1947 ގައި އިންޑިޔާއަށް އިނގިރޭސިންގެ ކިބައިން މިނިވަންކަން ލިބުނު އިރު
އިންޑިޔާގެ މުސްލިމް އާބާދީ ބޮޑު ސަރަޙައްދުތައް ވަނީ ޕާކިސްތާނުގެ ނަމުގައި ވަކި
ޤައުމެއްގެ ގޮތުގައި ހަމަ ޖެހިގެން ގޮސްފައެވެ. އިންޑިޔާއަށް މިނިވަންކަން ލިބުނުތާ
ތިން އަހަރު ފަހުން، ޖެނުއަރީ 26، 1950 ގައި އިންޑިޔާ ޖުމްހޫރިއްޔަތަކަށް
ބަދަލުވިއެވެ. އަދި އާ ޤާނޫނު އަސާސީއެއް ވުޖޫދަށް އައެވެ.

އިންޑިޔާއަކީ ދުނިޔޭގައި އޮތް އެއްމެ ބިޔަ ޑިމޮކްރަސީ އެވެ. އިންޑިޔާގެ
ޤާނޫނުއަސާސީ ބުނާގޮތުން އިންޑިޔާ އަކީ މިނިވަން، އިޝްތިރާކީ، ސެކިއުލާ، ދީމުޤުރާޠީ
ޖުމްހޫރިއްޔާ އެކެވެ. އިންޑިޔާގައި އޮންނަނީ ފެޑެރަލް ގިސްމުގެ ސަރުކާރެކެވެ. ދެ ގެ
ހިމެނޭ މަޖްލީހެކެވެ. މި މަޖްލީސް ހިނގަނީ ވެސްޓްމިންސްޓަރ އިސްޓައިލުގެ ބަރުލަމާނީ
ނިޒާމަށެވެ. އިންޑިޔާގެ އިދާރީ އޮނިގަނޑު ބެހެވިގެން ވަނީ ތިން ގޮތްޕަށެވެ. އެއީ
ޤާނޫނު ހަދާ މަޖްލީހާއި (Legislature)، ތަންފީޒުކުރާ ފަރާތާއި (Executive)،
ޝަރުޢިއްޔާ (Judiciary) އެވެ.

އިންޑިޔާގެ ދިމުޤްރާތީ ތާރީޚުގެ ބޮޑުބައިގާ އިންޑިޔާގެ ފެޑެރަލް ސަރުކާރުގެ
ޒަޢާމަތު ބަލަހައްޓާފައިވަނީ އިންޑިޔަން ނޭޝަނަލް ކޮންގްރެސް ނުވަތަ ކޮންގްރެސް
ޕާޓީ އިންނެވެ. އިސްޓޭޓު ތަކުގެ ސިޔާސީ މައިދާނުގައި ވަރަށް ގިނަ ޤައުމީ ޕާޓީތަކުން
ޙަރަކާތްތެރިވެއެވެ. މީގެތެރޭގައި އިންޑިޔަން ނޭޝަނަލް ކޮންގްރެސް، ބާރަތިޔާ ޖަނަތާ
ޕާޓީ އަދި ކޮމިއުނިސްޓު ޕާޓީ އޮފް އިންޑިޔާ ހިމެނެއެވެ. އަދި މީގެ އިތުރުން
ސަރަޙައްދީ ޕާޓީތައް ވެސް އިސްޓޭޓުތަކުގައި ޙަރަކާތްތެރި ވޭމެއެވެ. 1950 އިން 1990
އަށް ވަރަށް ކުޑަ ދުވަސްކޮޅެއްގައި މެނުވީ، ޕާލިއަމެންޓުގެ ބޮޑުބައި ކޮންޓްރޯލް
ކުރަމުންދިޔައީ ކޮންގްރެސް ޕާޓީ އިންނެވެ. 1977 އިން 1980 އާ ދެމެދު ކާމިޔާބުކޮށް
އޮތީ ޖަނަތާ ޕާޓީ އެވެ. 1989 ގައި އިންޑިޔާގެ ނޭޝަނަލް ފްރޮންޓުގެ ޤިޔާދަތުގައި
އޮތީ ޖަނަތާ ދާލް އެވެ. އެހެން ނަމަވެސް މި ޕާޓީއަށް މި ގޮތުގައި އޮވެވުނީ އެއްމެ
ދެ އަހަރު ދުވަހުގެ މުއްދަތަށެވެ.

އިންޑިޔާއަކީ 28 އިސްޓޭޓާއި ފެޑެރަލް ސަރުކާރުން ބަލަހައްޓާ 7 ޔުނިއަން ޓެރިޓަރީގެ
މައްޗަށް ބިނާވެގެންވާ ޤައުމެކެވެ. ހުރިހާ އިސްޓޭޓެއްގައާއި ޔުނިއަން ޓެރިޓަރީ އޮފް
ޕުޑުޗެރީ (ޕޮންޑިޗެރީ) އާއި ނޭޝަނަލް ކެޕިޓަލް ޓެރިޓަރީ އޮފް ދިއްލީ ގައި
އިންތިޚާބު ކުރެވިފައިވާ ސަރުކާރުތައް އޮވެއެވެ. އަނެއް 5 ޔުނިއަން ޓެރިޓަރީގައި
ތިއްބަވަނީ މަރުކަޒީ ސަރުކާރުން ޢައްޔަން ކޮށްފައިވާ މުދީރުން (ނުވަތަ
އެޑްމިނިސްޓްރޭޓަރުން)ނެވެ.

އިންޑިޔާ އޮތް ސަރަޙައްދަކީ ތަފާތު އެތައް ވައްތަރެއްގެ ދިރުން ހުރި
ސަރަޙައްދެކެވެ. އިންޑިޔާއަކީ 7.6% މަންމަލި ޖަނަވާރު ދިރިއުޅޭ ބިމެވެ. އަދި ހަމަ
އެފަދައިން ދުނިޔޭގެ އުދުހޭ ދޫނިތަކުގެ ތެރެއިން 12.6% ދިރިއުޅޭ ތަނެވެ. ހަމަ
އެފަދައިން 6.2% ރެޕްޓައިލް ވެސް ދިރިއުޅެނީ އިންޑިޔާގައެވެ. އެމްފީބިއަނުންގެ
ތެރެއިން އިންޑިޔާގައިވަނީ 4.4% އެވެ. މަހުގެ ތެރެއިން 11.7% އެވެ. މާ އަޅާ
ގަސްތަކުގެ ތެރެއިން 6.0% ގަސް ވަނީ ވެސް ހަމަ މިޤައުމުގައެވެ. އަދި ހަމަ
އެފަދައިން ޝޯލާ ޖަންގަލި ފަދަ އީކޯ ސަރަޙައްދުތަކަކީ އެތަނުގެ ލާސާނީވަންތަކަން
ވަރަށް ބޮޑު ސަރަޙައްދުތަކެވެ. އިންޑިޔާގައިވާ ގަސްގަހާގެހީގެ ތެރެއިން 33% އަކީ
ހަމައެކަނި އިންޑިޔާއަށް ޚާއްޞަ ގަސްގަހެވެ. އިންޑިޔާގެ ޖަންގަލިތައްވަނީ
އަންޒަމާނާއި ހުޅނަގު ގަޓްސް އާއި އިރު އުތުރު އިންޑިޔާގެ ޓްރޮޕިކަލް
ޖަންގަލިތަކުން ހިމާލަޔާގެ ކޮނިފެރަސް ޖަންގަލިތަކާހަމައަށް ދެމިގެން ގޮސްފައެވެ.
މި ޙައްދުތަކުގެ ތެރޭގައި ވަނީ އިރުމަތީ އިންޑިޔާގެ ސަލް-ޑޮމިނޭޓެޑް މޮއިސް
ޑެސިޑުއަސް ޖަންގަލިތަކާއި، މެދުތެރޭ އަދި ދެކުނު އިންޑިޔާގެ ޓީކް ޑޮމިނޭޓެޑް
ޑްރައި ޑެސިޑުއަސް ޖަންގަލިތަކާއި، މެދުތެރޭ ޑެއްކަން އާއި ހުޅަނގު ގެންގެޓިކް
ޕްލެއިންގެ ބަބުލް ޑޮމިނޭޓެޑް ތޯން ޖަންގަލިތަކެވެ. އިންޑިޔާގެ މުހިއްމު ގަސްގަހުގެ
ތެރޭގައި ރަށްފުށުގެ ފަތްޕިލާވެލީގެ ބޭސްހެދުމުގައި ބޭނުންކުރާ ހިތިގަސް ފާހަގަ
ކުރވެއެވެ. މޮހެންޖޯ-ދާރޯ ގެ ސީލްގައިވާ ޕީޕަލް ފިގް ގަހަކީ ގޯތަމާ ބުއްދާ އަށް
ހިދާޔަތު ލިބުނު އިރު ހިޔާދިން ގަހެވެ.



https://dv.wikipedia.org/wiki/%DE%87%DE%A8%DE%82%DE%B0%DE%80%DE%A8%DE%84%DE%A8%DE%82%DE%B0

އިންހިބިން ނުވަތަ (އިނގިރޭސި ބަހުން: Inhibin) އަކީ ފޮލިކަލް ސްޓިމިއުލޭޓިންގ
ހޯރމޯން އުފައްދައި ބޭރުކުރުން މަނާކޮށް އެކަމަށް ހުރަސްއަޅާދޭ ޕެޕްޓައިޑް އެކެވެ.
މައްސަރު ކަންތައް ޖެހުން ތަންޒީމްކޮށް ބަރާބަރަށް ގެންދިއުމުގައި އިންހިބިން
ބައިވެރި ވެއެވެ. ޑައިސަލްފައިޑް ބޮންޑް އަކުން ގުޅިފައިވާ އަލްފާ އަދި ބީޓާ ޔުނިޓް
އިންހިބިން ގައި އެކުލެވިގެން ވެއެވެ. އިންހިބިން އުފައްދާ ތަންތަނުގެ ތެރޭގައި
ބިސް ދޫކޮށްލުމަށްފަހު ބިސްރަވައިގައި އުފެދޭ ކޯޕަސް ލޫޓިއަމް، މާބަނޑު ދުވަސްވަރު
ބަނޑުގައި އުފެދޭ މަސް ނުވަތަ ޕްލަސެންޓާ ހިމެނެއެވެ. މަހުން މިހޯރމޯން ދޫކުރަނީ
އޭގައި ހިމެނޭ ޓްރޮފޮބްލާސްޓް އޭ ކިޔާ ސެލްތަަކަކުންނެވެ. އަދި އުރަވަޅީގައި
މިހޯރމޯން އުފެދެއެވެ. އުރަވަޅީގެ މިހޯރމޯން ދޫކުރަނީ އޭގައި ހިމެނޭ ސާރޓޯލީ ސެލް
ތަކުންނެވެ.



https://dv.wikipedia.org/wiki/%DE%87%DE%A8%DE%82%DE%8E%DE%A8%DE%8D%DE%A8_(%DE%8A%DE%A8%DE%8D%DE%B0%DE%89%DE%B0)

އިނގިލި މިފިލްމަކީ 2007 ވަނަ އަހަރު ގައުމީ ކުރުވާހަކަ ލިޔުމުގެ މުބާރާތުގެ 16
އަހަރުގެ ބައިން އޭރު އެންމެ 14 އަހަރުގެ މުހައްމަދު ހައްސާނު ލިޔެފައިވާ
'ހޮޅުއަށީގެ އެކުވެރިޔާ' ގެ މައްޗަށް ބިނާކޮށް އުފައްދާ ފިލްމެކެވެ. ގައުމީ ފިލްމް
އެވޯޑް އަދި މޯލްޑީވްސް ފިލްމް އެވޯޑްސް ލިބިފައިވާ މަހުދީ އަހުމަދު ލިޔެފައިވާ
ސްކްރީންޕްލޭއަކަށް އިނގިލި ޑިރެކްޓްކޮށްފައިވަނީ ގައުމީ ފިލްމް އެވޯޑް ލިބިފައިވާ
ރަވީ ފާރޫގްއެވެ. ފިލްމުގެ ތަރިންގެ ތެރޭގައި ގައުމީ ފިލްމް އެވޯޑް އަދި މޯލްޑިވްސް
ފިލްމް އެވޯޑްސް ލިބިފައިވާ އިސްމާއިލް ރަޝީދުއާއި މޯލްޑިވްސް ފިލްމް އެވޯޑްސް
ލިބިފައިވާ އަބްދުﷲ މުއާޒު ހިމެނެނީ ގާތްގަނޑަކަށް މިފިމުގެ މުޅި ދިގުމިނުގައި
އެއްތަނަކުން ދިމާވާ ހަމައެކަނި ދެ ކަރެކްޓަރުންގެ ގޮތުގައެވެ. އިނގިލި
ކެމެރާކޮށްފައިވަނީ ކްރިސްޓަލް އެވޯޑް ލިބިފައިވާ ހުސައިން މުނައްވަރެވެ. އަދި
ކްރިސްޓަލް ލައިފްޓައިމް އެޗީވްމަންޓް އެވޯޑް ލިބފައިވާ ޗިޅިޔާ މޫސާމަނިކު އާއި
ބާސްކެޓްބޯޅައަށް މަޝްހޫރު އަލީ ސޮފީހުގެ ހާއްސަ ފެނިލިލުމެއް މިފިލްމުގައި
ހިމެނެއެވެ.

މިފިލްމު ރިލީޒްކުރެވުނީ 16 މެއި 2013 ވަނަ ދުވަހު އޮލިމްޕަސް ސްކްރީންގައި. އަދި
ޖޫން މަހު ޝްވެކް ސިނަމާގައިވެސް މިފިލްމުވަނީ ދައްކާފައި. ވިޔަފާރީގެ ގޮތުން
އެދެވޭ ކާމިޔާބެއް ނުލިބުނު ނަމަވެސް، މިފިލްމު ވެގެން ދިޔައީ ފިލްމު ބެލި
އެންމެންގެ ފަރާތުން ތައުރީފް ލިބިގެން ދިޔަ ފިލްމަކަށް. ދުވަހު ނޫސް ހަވީރުގައި
މިފިލްމުގެ ރިވިއުގައި ފިލްމަށް ވަނީ ފުރިހަމަ ތަރުހީބެއް ދީފައި. އެއާޓިކަލްގެ
ލިންކް: [1] ބައްލަވާލައްވާ.



https://dv.wikipedia.org/wiki/%DE%87%DE%A7%DE%8E%DE%B0%DE%83%DE%A7_%DE%8A%DE%AF%DE%83%DE%93%DE%B0

އާގްރާ ފޯރޓް އަކީ އިންޑިޔާގެ އާގްރާ ގައި ހުންނަ އާޘާރީ ބިނާއެކެވެ. ޔުނެސްކޯގެ
ދުނިޔޭގެ އާޘާރީ ތަރިކައިގެ ތެރޭގައި ބެލެވޭ ތަނެއްގެ ގޮތުގައި އާގްރާ ފޯރޓް
ހަމެޖެހިގެން ދިޔައީ 1983ވަނަ އަހަރުގައެވެ. އާގްރާ ފޯރޓް ހުންނަނީ ތާޖް މަޙަލްގެ
ހުޅަގު އުތުރުން 2.5 ކިލޯ މީޓަރުގެ ދުރުމިނުގައެވެ. މިއީ ވެސް އިންޑިޔާގައި އޮތް
ތަފާތު ރަސްކަމުގެ ދުވަސްވަރު ގަނޑުވަރެއްގެ ގެ ގޮތުގައި ބޭނުންކުރެވުނު ތަނެކެވެ.
ތަފާތު ދުވަސްވަރު އިންޑިޔާ އަށް ޒިޔާރަތްކޮށްފައިވާ ފަތުރުވެރިންނާއި، ދުނިޔޭގެ
ގައުމުތަކުގެ ވެރިންގެ ފެންވަރުގެ ބޭފުޅުންނާއި މީހުން މިތަނަށް ޒިޔާރަތްކޮށްފައިވާ
ކަން ފާހަގަ ކުރެވެއެވެ.



https://dv.wikipedia.org/wiki/%DE%87%DE%A6%DE%99%DE%B0%DE%89%DE%A6%DE%8B%DE%AA%DE%8B%DE%A9%DE%8B%DE%A9

އަލްޢައްލާމަތުއްޝައިޚް އަލްޙަކީމް އައިސާބީގެދަރު އަޙްމަދުދީދީ އަކީ ދިވެހިރާއްޖެ
އުފެއްދި އެންމެ މޮޅު ދިވެހި ބޭސްވެރިޔާ ކަމުގައި ޙުސައިން ޞަލާޙުއްދީނު
ވިދާޅުވެފައިވެއެވެ.

ފަޟީލަތުއްޝައިޚު އަޙްމަދުދިދީ އިބްނު އަލްޢައްލާމަތު އިބްރާހީމް ނުވަތަ އައިސާބީގެ
ދަރު އަޙްމަދު ދީދީއަކީ ގަޑުވަރު އައްޝައިޚް ހުސައިންތަކުރުފާނުގެ
އަލްއައްލާމަތުއްޝައިޚު އަލްޙާފިޡު އިބްރާހީމް ތަކުރފާނު އަޚޫހުލް ޤާޟީ މޫސާ
ބަދުރުއްދީން (އައިސާބީގެދަރު ދޮންބެއްޔާ) ގެ ދަރިކަލުންނެވެ. މައިކަނބަލަކީ
ގަނޑުވަރު މުޙައްމަދު ތަކުރުފާނު އައްސުލްޠާނު މުޙައްމަދު ޣިޔާޘުއްދީނު ރަދުންނަށް
ދިއަފުރަސޫތާވުނުފަން އަލްއަމީރު އިބްރާހިމްފާމުލަދޭރިކިލެގެފާނުންގެ ޢާއިޝަތު
ދޮށީދީދީއާއި ކާވެނިބައްލަވައިގެން ލިބުނު ގަޑުވަރު އަޙްމަދުދީދީ ގެ ދަރިކަނބަލުން
ދޮންދީދީއެވެ. އަޙްމަދު ދީދީ ގެ މަތިފުށް ހަތަރު ފަރާތުންމެ،އަލްޢައްލާމަތު
މުޙައްމަދު ޝަމްސުއްދީނުލްކަބީރު އިބްނުއްނާއިބު ޙަސަން އިބްނުމުހައްމަދުލް މިޞްރީ
ބޮޑުފަނޑިޔާރު ތަކުރުފާނާއި އަލްފަޤީހު ޔޫސުފު ނާއިބު ކަލޭގެ ފާނާއި ގުޅިފައިވެއެވ.
އަޙްމަދުދީދީ ދުނިޔޭގެ އަލިކަން ދެކެ ވަޑައިގަތީ 1298ހ. ގައި އައްޑޫމީދޫ
އައިސާބީގެދަރު ގައެވެ.

ފަޟީލަތުއްޝައިޚްއަޙްމަދު ދީދީ އަކީ އަކީ ފިޤުހު،ތަފްސީރު ޙަދީސް، ނަޙޫ ޞަރްފު
ޢިލްމުލްބަލާޣާ ފަދަ ދީނީ އިލްމުތަކުގައި އަރާހުންނެވި ބޭފުޅެކެވެ.
މަސައްކަތްތެރިކަމާއި ރީތިކޮށްއަރަބިތާނަ ލިޔުއެވުމާއި އެނޫންފަންނު ތަކުގައި
ކުޅަދާނަ މާހިރެކެވެ. ދިވެހިރާއްޖެ ދުވަކުވެސް ދުށް ކުޅަދާނަ ހަކީމީބޭސްވެރިޔާއެވެ.

ހީނަރުވެފައި އޮތް އިހުގެ ދިވެހި ބޭސްވެރިކަން ދިރުއްވައި ތަރައްޤީ ކުރުމަށް
ދިވެއްސަކު ދުވަހަކުވެސް ނުކުރާ މިންވަރަކަށް ފަޟީލަތއްޝައިޚް މަސައްކައތް
ކުރެއްވިއެވެ. ޢަރަބިބޭހުގެ އިލްމުގައި ޢޭނާ އަށް ލިބިފައިވާ ކުޅަދާނަ ކަން އޭނާ ގެ
މި މަޤްސަދުގައި އޭނާއަށްމަތީދަރަޖައަކަށް އެހީތެރިވިއެވެ.

އަލްއުސްތާޛް ޢަބްދުﷲ ސަޢީދު: ފަޟީލަތުއްޝައިޚްއަޙްމަދު ދީދީއަށް މުނިކާފަ ވިދާޅުވާ
ބޭފުޅުންގެ ތެރެއިން ފަޟީލަތުލް އުސްތާޛުއް ޝައިޚް ޢަބްދުﷲ ސަޢީދަކީ ރާއްޖޭގެ
ވަރަށް ފުންނާބުއުސް ޤާނޫނީ ވަކީލެކެވެ. ޤާނޫނުގެ ޢިލްމާއި ދީނީ ޢިލްމާއި ތާރީޚްގެ
އިލްމުފަދަ ރޮނގުތަކުގައިއަރާހުންނެވި އިލްމުވެރިއެކެވެ.



https://dv.wikipedia.org/wiki/%DE%87%DE%A6%DE%99%DE%AA%DE%89%DE%A6%DE%8B%DE%AA_%DE%82%DE%A8%DE%89%DE%A7%DE%8D%DE%B0

ނިމާލް ފިލްމީ ދާއިރާއަށް ނިކުތީ މީގެ 22 އަހަރު ކުރިން 1985 ވަނަ އަހަރު
ޑައިރެކްޓަރު ހުސައިން ރަމީޒްގެ ފިލްމް ނުފޫޒް އިންނެވެ. އޭރު ނިމާލުގެ އުމުރަކީ
އެންމެ 20 އަހަރު އެވެ. ނިމާލު ވަނީ 20 އަށް ވުރެ ގިނަ ފިލްމް ކުޅެ، 16އަށްވުރެ
ގިނަ ފިލްމް ޑައިރެކްޓްކޮށްފައެވެ.

އަހުމަދު ނިމާލް އާއި، ވައްތިޔަރަގެ އަހުމަދު ރަމީޒް އަދި ޑިސްކޯ ސަލީމް ގުޅިގެން
2003 ވަނަ އަހަރު ވަނީ އާޓް ވޭވްސް ގެ ނަމުގައި ފިލްމް ކުންފުންޏެއް
އުފައްދާފައެވެ. މިކުން ފުނިން އުފެއްދި ފުރަތަމަ ފިލްމަކީ ނިމާލް ޑައިރެކްޓްކުރި
ދަރިންނަށްޓަކައި އެވެ. ހިޔަނި، ޒަލްޒަލާ 2 މިއީ ވެސް އާޓް ވޭވްސް އިން ހެދި ފިލްމް
ތަކެވެ.



https://dv.wikipedia.org/wiki/%DE%87%DE%A6%DE%8D%DE%B0%DE%87%DE%AA%DE%90%DE%B0%DE%8C%DE%A7%DE%9B%DE%B0_%DE%A2%DE%A6%DE%84%DE%B0%DE%8B%DE%AA%EF%B7%B2_%DE%90%DE%A6%DE%A2%DE%A9%DE%8B%DE%AA

އޮނަރަބްލް އަލްއުސްތާޛު ޢަބްދުﷲ ސަޢީދަކީ ރާއްޖޭގެ މަޝްހޫރު ދިޔަމިގިލީ ޚާންދާނަށް
ނިސްބަތްވެވަޑައިގަންނަވާ ބޭފުޅެކެވެ. ދުނިޔޭގެ އަލިކަން ދެކެވަޑައިގެންފައިވަނީ ސ.
މީދޫގައި، 1964 ސެޕްޓެމްބަރ 25 ވަނަ ދުވަހުއެވެ. އެހެންމެ، އެމަނިކުފާނަކީ ރާއްޖޭގެ
ތަޢުލީމާއި ޢިލްމުވެރިކަން ފެތުރުމުގެ އިސްދައުރެއް އަދާކުރައްވާފައިވާ މަޝްހޫރު
ފަނޑިޔާރުންގެ ޢާއިލާއަށް ނިސްބަތްވެވަޑައިގަންނަވާ ބޭފުޅެއްމެއެވެ. މިދެންނެވި
ޢިއްޒަތްތެރި ފަނޑިޔާރުންގެ ޢާއިލާއިން ސޯޅަވަނަ ޤަރުނުންފެށިގެން ރާއްޖޭގެ
އިންޞާފުގެ ގޮނޑި ފުރުއްވެވި 14 ޢިލްމުވެރިން ފަސޭހަކަމާއެކު ފާހަގަކުރެވެން
އެބައޮތެވެ. މިދެންނެވި ޢިއްޒަތްތެރި ޢިލްމުވެރި ފަނޑިޔާރުންގެ ތެރޭގައި
އަލްޢައްލާމާ މުޙައްމަދު ޝަމްސުއްދީން އަލްކަބީރު (އައްޑޫ ބޮޑުފަނޑިޔާރު) އާއި
އަލްޢައްލާމާ އަލްޤާޟީ އިބްރާހީމް މަޖުދުއްދީން އާއި އަލްޢައްލާމާ އަލްޤާޟީ މޫސާ
ބަދުރުއްދީން އާއި އަލްޢައްލާމާ އަލްޤާޟީ އިސްމާޢީލް ބަހާއުއްދީން އާއި
އަލްޢައްލާމާ އަލްޤާޟީ ޢަލީދީދީ އާއި އަލްޢައްލާމާ އަލްޤާޟީ ޙުސައިން ޢަފީފުއްދީން
(އައްސައްޔިދު ބޮޑުފެންވަޅުގޭ ސީދީ) ހިމެނިވަޑައިގަންނަވައެވެ. އަދި އޮނަރަބްލް
އަލްއުސްތާޛު ޢަބްދުﷲ ސަޢީދުގެ ޢިއްޒަތްތެރި ހޫރު ކާފަ އަލްޢައްލާމާ އައްޝައިޚު
އިބްރާހީމް ތަކުރުފާނު (ސ. މީދޫ އައިސާބީގެދަރު ދޮންބެއްޔާ) އަކީ ރާއްޖޭގައި މިހާރު
ހިނގާ ތަޢުލީމުގެ އެންމެ އިސް އެއް ބާނީއެވެ. މަޝްހޫރު މުއައްރިޚު އަލްޢައްލާމާ
އަލްޤާޟީ ޙަސަން ތާޖުއްދީނާއި އަލްޢައްލާމާ އަލްޤާޟީ ޙުސައިން ޞަލާޙުއްދީނާއި
ދިވެހިރާއްޖޭގެ ތާރީޚާއި އާޘާރަށް ގިނަގުނަ ޚިދުމަތްތަކެއް ކުރެއްވި އެޗް. ސީ. ޕީ.
ބެލް ފަދަ މުއައްރިޚުން ސިފަކުރައްވާގޮތުގައި އެއެންމެ ބޭފުޅުންނަކީ ރާއްޖޭގެ
ތަޢުލީމަށާއި އަދުލު އިންސާފަށް ނުހަނު މަތިވެރި ޚިދްމަތްތަކެއް އަދާކުރައްވާފައިވާ
ބޮޑެތި އިލްމުވެރިންތަކެކެވެ. އަދި ދިވެހި އުދަރެހުން އެރި ޢިލްމީ ތަރިތަކެކެވެ.

ސ. މީދޫ އަލިވާގޭ އަލްފާޟިލް މުޙައްމަދު ސަޢީދު އާއި އެގޭ އަލްފާޟިލާ ފާތުމަތު
މައުމޫނާ މުޙައްމަދު ދީދީ އަށް ލިބިވަޑައިގަތް ފުރަތަމަ ފިރިހެން ބޭފުޅަކީ
އަލްއުސްތާޛު ޢަބްދުﷲ ސަޢީދުއެވެ. މުޙައްމަދު ސަޢީދަކީ އައްސުލްޠާން މުޙައްމަދު
ޣިޔާސުއްދީނުގެ އަލްއަމީރު އިބްރާހިމް ފާމުލަދޭރިކިލެގެފާނުގެ ޢާއިޝަތު ދޮށީދީދީގެ
އައްނާއިބު ޙަސަންދީދީދެ އަލްޚަޠީބު ޢަބްދުﷲދީދީއާއި އަލްޤާޟީ އިބްރާހިމް
މަޖުދުއްދީނުގެ ކަތްދާމަނިކެގެ ދަރިކަލުން ޙުސައިންދީދީގެ މުޙައްމަދު ސަޢީދުއެވެ.
އަލްފާޟިލް މުޙައްމަދު ސަޢީދު ސ. މީދޫ ވެރިންގެ ތެރޭގައި އަދި އެރަށުގައި 1970ގެ
އަހަރުތެރޭގައި ޤާއިމްވި އިޖްތިމާޢީ ކުލަބެއްގެ މަސްއޫލުވެރިއެއްގެ ގޮތުން އެ
ރަށަށް ގިނަގުނަ ޚިދުމަތްކުރެއްވިއެވެ. ފާޠިމަތު މައުމޫނާއަކީ އައްޝައިޚުލް
އަލްޙާފިޘު އިބްރާހިމް ތަކުރުފާނު (އައިސާބީގެދަރު ދޮންބެއްޔާ)ގެ ފަޟީލަތުއްޝައިޚް
އަޙްމަދުދީދީގެ މުޙައްމަދު ދީދީގެ ދަރިކަނބަލުންނެވެ.



https://dv.wikipedia.org/wiki/%DE%87%DE%A6%DE%8D%DE%B0%DE%87%DE%AA%DE%90%DE%B0%DE%8C%DE%A7%DE%9B%DE%AA_%DE%A2%DE%A6%DE%84%DE%B0%DE%8B%DE%AA%EF%B7%B2_%DE%90%DE%A6%DE%A2%DE%A9%DE%8B%DE%AA

އަލްއުސްތާޛު ޢަބްދުﷲ ސަޢީދު އަކ އައްސުލްޠާނު މުޙައްމަދު ޣިޔާޘުއްދީނު ރަދުން ގެ
އަލްއަމީރު އިބްރާހިމްފާމުލަދޭރިކިލެގެފާނުންގެ ޢާއިޝަތު ދޮށީދީދީއާއި
ކާވެނިބައްލަވައިގެން ލިބުނު ގަޑުވަރު ޙަސންދީދީގެއަލްޚަޠީބު ޢަބްދުﷲ ދީދީ އަލްޤާޟީ
އިބްރާހިމް މަޖުދުއްދީނުގެ ޚަދީޖާމަނިކެ އާއި ކާވެނިބައްލަވައިގެން ލިބިވަޑައިގަތް
ދަރިކަލުން ހުސައިންދީދީގެމުހައްމަދު ސަޢީދުގެ ދަރިކަލުންނެވެ . މަންމައަކީ
އަލްއަލްޤާޟީ އިބްރާހިމް މަޖުދުއްދީނު އުއްތަމަފަނޑިޔާރުމަނިކުފާނުގެ
ހައްވާމަނިކެގެ އާމިނަތުދީދީއާއި އެޅެގޭ އައްނާއިބު އިބްރާހިމްދީދީގެ އައްނާއިބު
ޢަބްދުﷲ ދީދީގެ ގެ ދަރިކަނބަލުން ޙައްވާދީދީއާއި ގަޑުވަރު އައްޝައިޚް
ހުސައިންތަކުރުފާނުގެ އަލްއައްލާމަތުއްޝައިޚު އަލްޙާފިޡު އިބްރާހީމް ތަކުރފާނު
އަޚޫހުލް ޤާޟީ މޫސާ ބަދުރުއްދީން (އައިސާބީގެދަރު ދޮންބެއްޔާ) ގެ ފަޟީލަތުއްޝައިޚު
އަޙްމަދުދިދީ (އައިސާބީގެ ދަރު އަޙްމަދުދީދީ) ގެ މުހައްމަދުދީދީއާއި
ކާވެނިބައްލަވައިގެން ލިބިވަޑައިގަތް ދަރިކަނބަލުން ފާޠުމަތު ދީދީއެވެ ޢަބްދުﷲ
ސަޢީދުގެ ގެ މަތިފުށް ހަތަރު ފަރާތުންމެ،އަލްޢައްލާމަތު މުޙައްމަދު
ޝަމްސުއްދީނުލްކަބީރު އިބްނުއްނާއިބު ޙަސަން އިބްނު މުހައްމަދުލް މިޞްރީ
ބޮޑުފަނޑިޔާރު ތަކުރުފާނާއި އައްސުލްޠާނު މުހައްމަދު ޣިޔާޘުއްދީނާއި އަލްފަޤީހު
އަލްވަރަޢުއްޒާހިދު ޔޫސުފުނާއިބުކަލޭގެފާނާއި ގުޅިފައިވެއެވެ.



https://dv.wikipedia.org/wiki/%DE%87%DE%A6%DE%8D%DE%A8_%DE%8C%DE%AE%DE%85%DE%A8

އަލި ތޮޅި(އިނގިރޭސި ބަހުން: Gempylus serpens)ނުވަތަ (އިނގިރޭސި ބަހުން: Snake
mackerel) އަކީ އާންމުކޮށް ވަރަށް ފުނުގައި، ގާތްގަނޑަކަށް 200 މީޓަރަށްވުރެ
އަޑީގައި އުޅޭކަމަށް ފާހަގަ ކުރެވިފައިވާ މަހެކެވެ. ނަމަވެސް ރޭގަނޑަށް ޚާއްޞަކޮށް
އަލިކަން ލިބިގެން މިމަސް މައްޗަށް އަރާކަން ފާހަގަ ކުރެވެއެވެ. މިއީ އިންޑިޔާ
ކަނޑުގެ ރާއްޖެ ހިމެނޭ ހިސާބުގައި ވަރަށް ގިނައިން އުޅޭ މަހެކެވެ. މިއީ އަތޮޅުން
ބޭރު މާކަނޑުތަކުގައި ވެސް އުޅޭ މަހެކެވެ. މިއީ ދިގުކޮށް ފަތިކޮށް ހުންނަ މަހެކެވެ.
އަނގައިގައި އެއްބަރިއަށް ހުންނަ ވަަރަށް ތޫނު ދަތްތަކެއް ހުރެއެވެ. މަހުގެ އަނގަ
ބޮޑުވެފައި ތިރީ ތުން މަތީ ތުނބަށްވުރެ ދިގުކަން ފާހަގަ ކުރެވެއެވެ. މަހުގެ
ބުރަކަށި މަތީގައި ދެކޮތަރިބަޔާއި، ވަކިވަކިން ހުންނަ ކުދި ކޮތަރި ބައެއް ހުރެއެވެ.
އަދި ފުރަތަމަ ކޮތަރި ބައި ހުންނަނީ ގާތްގަނޑަކަށް މުޅިން އެއް އުސްމިނެއްގައެވެ.
މަހުގެ ދެފަރާތުން ކޮންމެ ފަރާތެއްގައި ދެހުުޅުނބު ރޮނގު ހުރެއެވެ. މަހުގެ ނިގޫފަތް
ހުންނަނީ ވަރަށް ބޮޑަށް ކަފިކޮށެވެ. ދިވެހި ރާއްޖޭގައި މިމަސް ބޭނެނީ ވަރަށް ވެސް
ނާދިރުކޮށް މަދުމަދުން އަތޮޅުން ބޭރުގައި ކުރާ ލޭނުގެ މަސްވެރިކަމުގައެވެ. މިމަސް
އެންމެ ބޮޑުވާކަމަށްވަނީ 1 މީޓަރަށެވެ. މަހުގެ ކުލައަކީ މުށި ވިދުން ކުލައެކެވެ.
މަހުގެ ކޮތަރިބައި ތަކުގެ ކުލައަކީ ގަދަ މުށި ކުލައެވެ. މިއީ ދިވެހި މަސްވެރިން
އާދަވެގެން ބާނައި އުޅޭ މަހެއްނޫން ކަމުން، މިބާވަތުގެ މަަހަށް ވަކި ނަމެއް
ކިޔައެއް ނޫޅެއެވެ. ވީމާ މިމަހުގެ ހިމަތޮޅި ސިފަޔަށް ވިސްނާ މަހުގެ އުޅުމުގައި
އެންމެ ފާހަގަ ކުރެވޭ އެއްކަމަކީ އައްޔަށް ތިލަވުން ކަމަށްވާތީ، މިމަހަށް އަލިތޮޅި
ކިޔާ ނަންދިނީ އެވެ.



https://dv.wikipedia.org/wiki/%DE%87%DE%A6%DE%8C%DE%AE%DE%85%DE%AA%DE%8C%DE%A6%DE%86%DE%AA%DE%8E%DE%AC_%DE%82%DE%A6%DE%82%DE%B0

މިއަތޮޅުގެ ނަންދެވިފައިވަނީ އެއަތޮޅުގައި ކުރިން އޮތް، ނަމަވެސް މިހާރު ނެތް
ތިލަދޫ ކިޔުނު ރަށުންނެވެ. މިރަށްވަނީ މިހާރު ހއ. ދިއްދޫ އާއި އެކުވެ ހިކިގެންނެވެ.
ތިލަދުންމަތީގެ ބައެއްގެ ގޮތުގައި ކުޑަ އެހެން އަތޮޅެއްވެސް ހިމެނިގެން ވެއެވެ.
އެއީ އިހަވަންދިއްޕޮޅު އެވެ.

މިއަތޮޅަށް ކިޔޭ ނަން ނެގިފައިވަނީ އެއަތޮޅުގައި އޮންނަ ފާދޫ އާއި
ގުޅުވައިގެންނެވެ.

ކުރިން މިއަތޮޅަށް ކިޔާ އުޅެނީ އަރިއަދެ އަތޮޅު އެވެ. މިއަތޮޅަށް ކިޔޭ ނަން
ނެގިފައިވަނީ އެއަތޮޅުގައިވާ އަރިއަދޫ އާއި ގުޅުވައިގެންނެވެ.

މިއަތޮޅަށް ކިޔޭނަން ނެގިފައިވަނީ އެއަތޮޅުގައިވާ މުލައް އާއި ގުޅުވައިގެންނެވެ.
މިރަށަށް ބޮލި މުލަކު ވެސް ކިޔައެވެ.

މިއަތޮޅަށް ކިޔޭނަން ނެގިފައިވަނީ އެއަތޮޅުގައިވާ ނިލަންދޫ އިން ފެށިގެން
ދެއަތޮޅަށް ބައިކޮއްފައިވާތީއެރަށާ ގުޅުވައިގެންނެވެ.ސަބަބަކީ ނިލަންދޫ އާއި
ހުޅުދެލިން އަތޮޅު ބައިކުރުމެވެ.

މިއަތޮޅުއަށް ކިޔޭނަން ނެގިފައވަނީ އެއަތޮޅުގައިވާ ކަނޑޫދޫ އާއި ގުޅުވައިގެންނެވެ.
ކުރިން މިއަތޮޅަށް ކިޔަނީ ކޮޅުވައްދިން މަޑުލު އެވެ.

މިއަތޮޅަށް ކިޔޭނަން ނެގިފައިވަނީ އެއަތޮޅުގައިވާ އައްޑޫ ކިޔާ ކުޑަ ރަށަކާއި
ގުޅުވައިގެންނެވެ. އަދި އެހެން ގޮތަކަށް ވެސް މިއަތޮޅަށް ނަންދެވިފައިވާ ކަމަށް
ވެއެވެ. އެއީ އަތޮޅުގައި ހިމެނޭ ދޫ ކިޔާ 8 އަށްރަށުގެ ނަން އެއްކޮށް ކިޔޭ ނަމެއްގެ
ގޮތުން އައްޑޫ ކިޔާފައިވަނީ އެވެ. އެއަށް ރަށަކީ :-



https://dv.wikipedia.org/wiki/%DE%87%DE%A6%DE%8C%DE%A8%DE%83%DE%A9%DE%8E%DE%AD_%DE%8C%DE%A7%DE%82%DE%A6

އަތިރީގޭ ތާނަ އަކީ ރާއްޖެތެރޭގެ މީހަކު އަތިރީގޭ ދޯނިކޮޅަކަށް ފޮނުއްވި ނުވަތަ
ވެދުމަށް އެރުވި ފައެއްގައި އަތިރީގެ މިހެން ނަން އަޅާލި ދެތިން އަކުރުން
އުފެދިގެން އައި އަކުރު ތަކެކެވެ. އަތިރީގޭ ތާނަ އަށް ވަޑާންކަށި ތާނަ އޭ ވެސް
ކިޔައެވެ. އަތިރީގޭ ތާނައޭ ކިޔަނީ ވަޑާން ކަށްޓަކުން އަތިރީގެ މިނަން ފުރަތަމަ
ފަހަރަށް ލިޔެފައި ވާތީ އެވެ. ވަޑާން ކަށި ތާނައޭ ކިޔަނީ ވަޑާން ކައްޓަކުން
ލިޔެފައި ވާތީއެވެ. އެއީ މިޒަމާނުގެ ކަލްކިޔުލޭޓަރުގައި ހިސާބު އަކުރު ޖެހޭ ކަހަލަ
ހަމަޔަކުން ބުރިބުރިއަށް ހުރި އަކުރު ތަކެއް ކަމަށް ފެނެއެވެ. ތުއްތު ސާހިބު
މިއަކުރުތައް އެންމެ 4 އަކުރުގެ ނަމޫނާއަކަށް ބައްލަވައިގެން މުޅި ހަށަނަރަ
އެގޮތަށް ބަދަލުކުރައްވައި، އޭގެ އެކި ސައިޒު އުފައްދަވައި، އެއަކުރުތަކަށް
ފިލިދެއްވައި، މިޒަމާނުގެ ލެޓަރ ޕްރެސް އާއި އެއްވަރަށް އަކުރު ތަކުން ތައްގަނޑު
ހެއްދެވި އެވެ.



https://dv.wikipedia.org/wiki/%DE%87%DE%A6%DE%8C%DE%A6

އަތަ އަކީ ރާއްޖޭގައި ހައްދާ މޭވާގެ ބާވަތެކެވެ.އަތަ އަކީ މަޝްހޫރު ފޮނި
މޭވާއެކެވެ. މީގެ ދެބާވަތެއްހުރެއެވެ. އެއީ ދިވެހި އަތައާއި ވިލާތު އަތަޔާއެވެ.
ދިވެހި އަތަ ހުންނަނީ ފެހިކުލައިގައި ފިތްތަކެއް ހެން ވަށްކޮށެވެ. ވިލާތު އަތަ
ހުންނަނީ މުށިކުލައިގައި ބޭރު އޮމާންކޮށެވެ. ދިވެހި އަތަ(ސައިންޓިފިކް ނަން: Annona
squamosa)ނުވަތަ (އިނގިރޭސި ބަހުން: Sugar Apple) އަކީ ކެއުމަށް ބޭނުންކުރާ މީރު
މޭވާ އެކެވެ.ވިލާތު އަތަ (ސައިންޓިފިކް ނަން: Annona reticulata)ނުވަތަ (އިނގިރޭސި
ބަހުން: Custard Apple)އަކީ ވެސް ދޮންވުމުން ކައިއުޅެއެވެ.

ދިވެހި އަތަ (ސައިންޓިފިކް ނަން: Annona squamosa)ނުވަތަ (އިނގިރޭސި ބަހުން: Sugar
Apple) އަކީ އަތައިގެ ވައްތަރެކެވެ. ދިވެހި އަތަ އަކީ އާންމުކޮށް ދިވެހިރާއްޖޭގައި
ހެދޭ އަތައިގެ ވައްތަރެވެ. އަތަ އަކީ މަޝްހޫރު ފޮނި މޭވާއެކެވެ. އަތައިން ތަފާތު
ޖޫސް ތައްޔާރު ކުރުމުގެ އިތުރުން ބައެއް ކަހަލަ ފޮނި ކާތަކެތި ތައްޔާރު
ކޮށްއުޅެއެވެ.

ވިލާތު އަތަ(ސައިންޓިފިކް ނަން: Annona reticulata)ނުވަތަ (އިނގިރޭސި ބަހުން:
Custard Apple)އަކީ އަތައިގެ ވައްތަރެކެވެ. ވިލާތު އަތަ އަކީ ވެސް މަދުން ނަމަވެސް
ދިވެހިރާއްޖޭގައި ހެދޭ ވައްތަރެކެވެ. އަތަ އަކީ މަޝްހޫރު ފޮނި މޭވާއެކެވެ. އަތައިން
ތަފާތު ޖޫސް ތައްޔާރު ކުރުމުގެ އިތުރުން ބައެއް ކަހަލަ ފޮނި ކާތަކެތި ތައްޔާރު
ކޮށްއުޅެއެވެ.



https://dv.wikipedia.org/wiki/%DE%87%DE%A6%DE%8B%DE%A8%DE%8C%DE%B0%DE%94%DE%A7_%DE%86%DE%A6%DE%95%DE%AB%DE%83%DE%AA

އަދިތްޔާ ރާޖް ކަޕޫރު ނުވަތަ އަދިތްޔާ ކަޕޫރު އަކީ ޝައްމީ ކަޕޫރު ގެ ފިރިހެން
ދަރިއެކެވެ. ދުވަސް ނުފުރާ ދުނިޔެއަށް އުފަންވި އަދިތްޔާ އަކީ ޝިމްލާގެ ލޯރެންސް
ސްކޫލުން ތައުލީމް ޙާޞިލްކުރި ދަރިވަރެކެވެ. 1 ޖުލައި 1956 ގައި އުފަންވި އަދިޔްތާ
އަށް އެކި ދުވަސްވަރު ތަފާތު ނަންތަކުން މުޚާތަބު ކުރެވިފައި ވެއެވެ. އޭގެތެރޭގައި
ލައްޑޫ، ކެލްވާ، އަދި މިކީ ފަދަ ނަންތައް ހިމެނެއެވެ.

އަދިތްޔާ ކަޕޫރު ސުކޫލްގައި ގްރޭޑް 11އިން ފޭލްވުމުން އާއިލީ މަސައްކަތުގައި
ބައިވެރިވިއެވެ. އެގޮތުން ބޮޑުބޭބެ ރާޖް ކަޕޫރު އާއެކު އާއިލީ ފިލްމް ސްޓޫޑިއޯ
އާރްކޭ ފިލްމްސް ހިންގުމުގައި ހަރަކާތްތެރި ވެފައިވެއެވެ. އަދިތްޔާ ކަޕޫރު އާރްކޭ
ފިލްމްސްގައި މަސައްކަތް ކުރި 5 އަހަރު ދުވަހުގެ ތެރޭގައި ޑައިރެކްޓްކުރި
ފިލްމްތަކުގެ ތެރޭގައި ބޮބީ، ކަރަމް ދަރަމް، އަދި ޝަތްޔަމް ޝިވަމް ސުންދަރަމް
މިތިން ފިލްމް ހިމެނެއެވެ.



https://dv.wikipedia.org/wiki/%DE%87%DE%A6%DE%87%DE%B0%DE%82%DE%A6%DE%84%DE%A9%DE%8D%DE%B0_%DE%96%DE%A6%DE%A2%DE%AA%DE%8A%DE%A6%DE%83%DE%AA_%DE%86%DE%A6%DE%89%DE%A7%DE%8D%DE%AA%DE%87%DE%B0%DE%8B%DE%A9%DE%82%DE%B0

އައްނަބީލް ޖަޢުފަރު ކަމާލުއްދީން (މައްޗަންގޮޅީ ގަނޑުވަރު ތުއްތު މަނިއްޕުޅު) އަކީ
މަދަރުސަތުއް ސަނިއްޔާއިން ސާނަވީ ފެންވަރަށް ތަޢުލީމް ޙާޞިލްކުރައްވާފައިވާ
ބޭފުޅެކެވެ. އާންމުންނާއި ގުޅުން ބޭއްވި ދައުލަތަށް ވަފާތެރި ޚާދިމެކެވެ. އިގިރޭސި
ބަސް އަދި އުރުދޫ ބަސް ދެނެލައްވައެވެ. ދެކުނު ގަޑުބަޑު ހަމަޖެއްސެވުމަށް
އިބްރާހީމް ނާޞިރު މޯލްޑިވްސް ސްޓަރ ގައި ވަޑައިގެންނެވި ދަތުރުފުޅުގެ ބައިވެރި
އެކެވެ. އައްނަބީލް ޖަޢުފަރު ކަމާލުއްދީން (މައްޗަންގޮޅީ ގަނޑުވަރު ތުއްތު
މަނިއްޕުޅު) ބައްޕާފުޅަކީ އާގަނޑުވަރު މަނިއްޕުޅު ނުވަތަ މައްޗަންގޮޅީ ގަނޑުވަރު
ޢަބުދުﷲ ތުއްތު މަނިއްޕުޅު އެވެ. މަންމާ ފުޅަކީ އައްސުލްޠާން މުޙައްމަދު
ޝަމްސުއްދީން ރަދުންގެ ދޮންގޮމާ އެވެ.



https://dv.wikipedia.org/wiki/%DE%87%DE%A6%DE%87%DE%B0%DE%82%DE%A6%DE%84%DE%A9%DE%8D%DE%A7_%DE%99%DE%A6%DE%84%DE%A9%DE%84%DE%A7_%DE%99%DE%AA%DE%90%DE%A6%DE%87%DE%A8%DE%82%DE%B0_%DE%99%DE%A6%DE%84%DE%A9%DE%84%DE%AA

އައްނަބީލާ ޙަބީބާ ޙުސައިން ޙަބީބު އަކީ ދިވެހި ބަސް ކުރިއެރުވުމަށް
މަސައްކަތްކުރައްވާ މުޞައްނިފެކެވެ. ލިޔުންތެރިކަމަށް ވެދެވަޑައިގަތުން ފާހަގަ
ކުރެވިފައިވަނީ އޭނާ ފުރަތަމަ ލިޔުއްވި ވާހަކަ އާދެ 2 ރަބީޢުލް އައްވަލް 1376 ގައި
މުންނާރު ނޫހުގައި ލިޔުއްވި ލޭއޮހޮރުވާލުމުން މެނުވީ ހިތުގެ ލޯތްބަކީ ވަޒަން
ނުވެވޭނެ އެއްޗެކެވެ. މިވާހަކަ އެވެ. އައްނަބީލާ ޙަބީބާ ޙުސައިން ޙަބީބު ދިވެހި
އަންހެނުންގެ ސަފުގައި ލިޔުންތެރިކަމުގެ ރޮނގުން ވަރަށް ކުރީގައި ހުންނެވި
ބޭފުޅެކެވެ. މިރޮނގުން ދިވެހި ތާރީޚާ ޘަޤާފަތާއި ބެހޭ ކަންކަމާއި ބެހޭގޮތުން
އެކިއެކި ހޯއްދުންތައް ހޯއްދަވައި ލިޔުއްވާފައި ވެއެވެ. އަދި ތަރުޖަމާ
ކުރެއްވުމުގައި ވެސް ވަރަށް ފުންނާބު އުސް ބޭފުޅެކެވެ. ދިވެހި ބަހާއި ތާރީޚަށް
ޚިދުމަތްކުރާ ގައުމީ މަރުކަޒަށް ލަފާދެއްވާ މަޖުލިސްގެ މެންބަރެކެވެ.
ފަތްތޫރައިގައި އެކަމަނާ އެކި ރޮނގުތަކަށް ލިޔުއްވާފައިވާ އަދަބީ މަޒުމޫނާއި
ޅެންތައް ޝާއިޢުކޮށްފައި ވެއެވެ. މައްޗަންގޮޅީ އަންހެނުން ކޮމިޓީގެ ރައީސްކަން
ޖެހިޖެހިގެން ދެފަހަރު ކުރައްވާފައި ވެއެވެ. އަދި އަވަށު މަސައްކަތުގައި ތަފާތު
ރޯލްތައް އަދާކުރައްވާފައި ވެއެވެ.



https://dv.wikipedia.org/wiki/%DE%87%DE%A6%DE%87%DE%A8%DE%90%DE%A7%DE%84%DE%A9%DE%8E%DE%AC%DE%8B%DE%A6%DE%83%DE%AA_%DE%8B%DE%AE%DE%82%DE%B0%DE%84%DE%AC%DE%87%DE%B0%DE%94%DE%A7

ފަޟީލަތުލް ޢައްލާމަތުއްޝައިޚް އިބްރާހިމް ތަކުރުފާނު އައިސާބީގެ ދަރު
ދޮންބެއްޔާ(1828-1916)އަކީ ދިވެހިރާއްޖޭގެ ތަޢުލީމުގެ އެއްބާނީއެވެ. އެތަކުރުފާނަކީ
ދިވެހި ޢިލްމީ މުޖައްދިދުންގެ ތެރެއިން އެއް މުޖައްދިދެވެ. މިޒަމާނުގެ ތަޢުލީމުގެ
ޙަރަކާތުގެ ތާރީޚް ފެށުނީ އައްޑޫގައި އެތަކުރުފާނުފެއްޓެވި ޢިލްމީ ތަޙްރީކުންނެވެ.
އެކަލޭގެފާނަކީ ޢިލްމާއި ހުނަރުގެ އަދި އަޚްލާޤުގެ ނަމޫނާ ޝަޚްސިއްޔަތެކެވެ. ވާދޫ
ދަންނަ ކަލޭގެފާނުގެ ޢިލްމީ ޙަރަކާތަށް އާދިރުމެއް ގެންނވައި އެޢިލްމު މިޒަމާނުގެ
ޖީލުތަކާ ހަމައަށް ވާސިލުކޮށްދެއްވި ރާއިދަކީ އެތަކުރުފާނުއެވެ. އެތަކުރުފާނުގެ
ޢިލްމީ ސަނަދު އެކަލޭގެ ފާނުގެ ކާފައިކަލުނަވި އލްޢައްލާ މުޙައްމަދު ޝަމްސުއްދީނު
ބޮޑު ފަނޑިޔާރު ތަކުރުފާނާގެ މަގުން އަލްޢައްލާމަތު މުޙައްމަދު ޖަމާލުއްދީން ވާދޫ
ދަންނަ ކަލޭގެ ފާނާ ގުޅިފައވެއެވެ. އެތަކުރުފާކީ ސ. މީދޫ އައިސާބީގެ ދަރު
އަލްޚަޠީބު އައްޝައިޚް ޙުސައިން ތަކުރުފާނުގެ ދަރިކަލުންނެވެ. އަލްޤާޟީ
މޫސާބަދުރުއްދީނު ފަނޑިޔާރު ތަކުރުފާނަކީ އެކަލޭގެފާނުގެ ބޭބޭފުޅެވެ. ޝައިޚް
އިބްރާހިމް ތަކުރުފާނުގެ ދަރިވަރުންގެ ތެރޭގައި ޝައިޚް ޙުސައިން ސަލާޙުއްދީން،
ޝައިޚް ޢަބްދުއްރަޙްމާނު، ޝައީކް އިބްރާހިމް ލުޠްފީ،އެތަކުރުފާނުގެ ދަރިކަލުން
އަޙްމަދުދީދީ ފަދަ ފުންނާބު އުސް ޢިލްމުވެރިން ހިމެނިވަޑައިގަންނަވައެވެ.



https://dv.wikipedia.org/wiki/%DE%87%DE%A6%DE%84%DE%A9%DE%9D%DE%AC%DE%86%DE%B0_%DE%84%DE%A6%DE%87%DE%B0%DE%97%DE%A6%DE%82%DE%B0

އަބީޝެކް ބައްޗަން ( އުފަންވެފައިވަނީ 5 ފެބްރުއަރީ 1976 ގައި އިންޑިޔާގެ ބޮމްބޭގެ
މަހާރާސްތުރާ ސްޓޭޓް ގައި) އަކީ ހިންދީ ފިލްމީ ތަރިއެކެވެ. އަބީޝެކް ބައްޗަން އަކީ
މަޝްހޫރު ހިންދީ ފިލްމީ ތަރިން ކަމުގައިވާ އަމީތާބް ބައްޗަން އަދި ޖަޔާ ބައްޗަން ގެ
ހުރި ހަމައެކަނި ފިރިހެން ދަރިފުޅެވެ. އަދި އަބީޝެކް ބައްޗަން އަކީ ދުނިޔޭގެ ރީތީގެ
ރާނީގެ މަގާމް ހޯދާފައިވާ ، އަދި ހިންދީ ފިލްމީ ތަރި އައިޝްވާރިޔާ ރާއީ ބައްޗަން ގެ
ފިރިމީހާ އެވެ.

އަބީޝެކް ބައްޗަން އަކީ މަޝްހޫރު ހިންދީ ފިލްމީ ތަރިން ކަމުގައިވާ އަމީތާބް
ބައްޗަން އަދި ޖަޔާ ބައްޗަން ގެ ހުރި ހަމައެކަނި ފިރިހެން ދަރިފުޅެވެ. އަބީޝެކް ގެ
ކާފަ އަކީ ޑރ ހަރިވާންސް ރާއީ ބައްޗަން އެވެ. އޭނާ އަކީ ޅެންވެރިއެކެވެ. އަބީޝެކްގެ
ބައްޕަ ފަރާތުގެ މާމައަކީ ސިކުންގެ މީހެކެވެ. މަންމަ ފަރާތުގެ މީހުންނަކީ ބެންގާލީ
ބައެކެވެ.

އަބީޝެކް ބައްޗަން ފިލްމީ ދާއިރާ އަށް ނިކުތީ 2000 ވަނަ އަހަރު ނިކުތް ޑައިރެކްޓަރ
ޖޭޕީ ދައްތާގެ ރެފިއުޖީ އިން ފިލްމީ ތަރި ކަރީނާ ކަޕޫރު އާއެކުގައެވެ. 2000 ން
ފެށިގެން 2004 ވަނަ އަހަރާއި ހަމައަށް ކުޅުނު ފިލްމް ތަކުން މާބޮޑު ކާމިޔާބެއް
ނުލިބުނަސް 2004 ވަނަ އަހަރު ނިކުތް ދޫމް އަދި ޔުވާ ގައި ކުޅެފައިވާ ރޯލްގެ
ސަބަބުން ބެލުންތެރިންގެ މަގުބޫލްކަން ވަރަށް ބޮޑަށް އިތުރުވެގެން ދިޔައެވެ. ދޫމް
އަކީ އަބީޝެކް ކުޅުނު ފުރަތަމަ ހިޓް ފިލްމެވެ. ޔުވާ އިން ފިލްމް ފެއަރ އެވޯޑްގެ
ބެސްޓް ސަޕޯޓިންގ އެކްޓަރ ގެ މަގާމް އަބީޝެކް އަށް ލިބިފައި ވެއެވެ.

2005 ވަނަ އަހަރު ޖެހިޖެހިގެން އަބީޝެކް 4 ހިޓް ފިލްމް ނިކުމެފައި ވެއެވެ. އެއީ
ބާންޓީ އައުރު ބަބްލީ'، ސަރުކާރު، ދަސް، އަދި ބްލަފް މާސްޓަރ އެވެ. ސަރުކާރު ގައި
ކުޅެފައިވާ ރޯލްގެ ސަބަބުން ވެސް ފިލްމް ފެއަރ އެވޯޑްގައި ބެސްޓް ސަޕޯޓިންގ އެކްޓަރ
ގެ މަގާމް ލިބިފައި ވެއެވެ. އޭގެ ފަހުން 2006 ވަނަ އަހަރު ނިކުތް އަބީޝެކް ކުޅުނު
ފުރަތަމަ ފިލްމް ކަބީ އަލްވިދާ ނާ ކެހެނާ އަކީ އެއަހަރު އެންމެ ރަގަޅު ފައިދާ
ބޮކްސް އޮފީހުގައި ހޯދި ފިލްމް ތަކުގެ ތެރޭގައި ހިމެނުނު ފިލްމެކެވެ. އޭގެ ފަހުން
ނިކުމެފައިވާ ދޫމް2 އަކީ ވެސް ކާމިޔާބު ފިލްމެކެވެ. 2007 ވަނަ އަހަރު ނިކުތް ގުރޫ
އަކީ ވެސް ކާމިޔާބު ކަމާއެކު ހިގާފައިވާ ފިލްމެކެވެ.

އަބީޝެކް ބައްޗަން އަކީ ބައްޕަ އަމީތާބް ބައްޗަން ގެ ފިލްމް ކުންފުނި އޭބީސީއެލް
ހިންގުމުގައި ވެސް އިސް ދައުރެއް އަދާކުރާ ފަރާތެކެވެ.

އަބީޝެކް ބައްޗަން އާއި ފިލްމީ ތަރި ކަރިޝްމާ ކަޕޫރު ގެ އެންގޭޖްމަންޓް
އިއުލާންކުރެވުނީ 2002 ވަނަ އަހަރުގެ އޮކްޓޯބަރު މަހުގެ ތެރޭގައެވެ. އެއީ
އަމީތާބްގެ 60 ވަނަ އުފަންދުވަހުގައެވެ. މިއެންގޭޖްމަންޓް 2003 ގައި ރޫޅާ ލެވުނެވެ.
އޭގެ ފަހުން 2005 ގައި އަބީޝެކް ވަނީ މޮޑެލް ދިޕަނީތާ ޝަރުމާ އާއި
ރައްޓެހިވެފައެވެ. އަބީޝެކް އާއި އައިޝްވާރިޔާ ރާއީގެ އެންގޭޖްމަންޓް
އިއުލާންކުރެވުނީ 14 ޖެނުއަރީ 2007 ގައެވެ. އެދެމީހުން ކައިވެނި ކުރީ 20 އޭޕްރީލް
2007 ގައެވެ.



https://dv.wikipedia.org/wiki/%DE%87%DE%A6%DE%82%DE%B0%DE%90%DE%AC%DE%97%DE%AA%DE%83%DE%AD%DE%93%DE%AC%DE%91%DE%B0_%DE%8A%DE%AC%DE%93%DE%B0

އަންސެޗުރޭޓެޑް ފެޓް(އިނގިރޭސި ބަހުން: unsaturated fat) އަކީ އަންސެޗުރޭޓެޑް ފެޓީ
އެސިޑް(އިނގިރޭސި ބަހުން: unsaturated fatty acids) އެކުލެވިގެންވާ ފެޓް އެވެ. މިއީ
ފެޓް އުފެދިފައިވާ ގޮތަށް ބަލައިގެން ފެޓް ބަހާލާއިރު އޭގައި ހިމެނޭ މައިގަނޑު 2
ބައިން އެއްބައެވެ. ފެޓް އުފެދުމުގެ ތެރޭގައި ހުންނަ ފެޓީ އެސިޑް ޗޭނު ބުރިއެއް
ގައި ޑަބަލް ގުޅުމެއް ވާނަމަ އެއީ އަންސެޗުރޭޓެޑް ފެޓް އެވެ. ފެޓީއެސިޑް(އިނގިރޭސި
ބަހުން: Fatty acids) ޗޭނުބުރިއެއްގައި އެންމެ ޑަބަލް ގުޅުމެއްވާނަމަ،
މޮނޮއަންސެޗުރޭޓެޑް ފެޓް އެވެ. އެކަކަށްވުރެ ގިނަ ޑަބަލް ގުޅުން ޗޭނުބުރިއެއްގައި
ހުރިނަމަ، މިވައްތަރުގެ ފެޓީއެސިޑް އަށް ކިޔަނީ ޕޮލީއަންސެޗުރޭޓެޑް ފެޓް އެވެ.
ކަނޑުމަހުގައި ހުންނަ ފެޓް އާއި، އެކި ބާވަތްތަކުގެ އޮށްތަކުންނާއި، ގޮވާމުން ހާނާ
ތެލުގައި ހުންނަ ފެޓް، އަދި މައިމީހާގެ ގާތުންދޭ ކިރުގައި ހުންނަ ފެޓް އަކީ
އަންސެޗުރޭޓެޑް ފެޓް އެވެ. މިވައްތަރުގެ ފެޓް އިން ލޭގައި ހުންނަ ކޮލެސްޓްރޯލްގެ
މިންވަރު ތަފާތުކޮށްދީ، ނާރުތަކުގެ ބަލިތަކުންނާއި، ހިތުގެ ބަލިތަކުން މީހާ
ދުރުކޮށްދިނުމުގައި އެހީތެރިވެދެއެވެ. މިފެޓް އިން އުފެދޭ ކޮލެސްޓްރޯލް އަށް ކިޔަނީ
ހައިޑެންސިޓީ ލިޕޯޕްރޮޓީން(އެޗްޑީއެލް) ނުވަތަ ރަގަޅު ކޮލެސްޓްރޯލް އެވެ.



https://dv.wikipedia.org/wiki/%DE%87%DE%A6%DE%82%DE%8B%DE%AA%DE%82%DE%B0_%DE%89%DE%A6%DE%90%DE%B0

އަނދުން މަސް(ސައިންޓިފިކް ނަން: Seriola rivoliana)ނުވަތަ (އިނގިރޭސި ބަހުން:
Almaco jack)އަކީ ހަނދީގެ އާއިލާގެ މަހެކެވެ. ނަމަވެސް މިއާއިލާގެ ގިނަ
މަސްމަހުގައި ހުންނަ ކުރަގަނޑެއް މިމަހަކު ނުހުރެއެވެ. މިއީ އެތެރެވެރީ ގައްޔާއި،
ބޭރުކަނޑުތަކުގައި 30 އާއި 160 މީޓަރާއި ދެމެދުގެ ފުންމިނުގައި އުޅޭ ފަތިކޮށް
ހުންނަ މަހެކެވެ. މިބާވަތުގެ މަސް މާކަނޑުގައި އޮޔާދާ އެތިއެތިގަނޑުގެ ނިވަލުގައި
ތިބެގެން ދަތުރުކޮށް އުޅެއެވެ. ނަނު ފައްތައިގެން ކުރާ ކެޔޮޅުކަމުގައި މަދުމަދުން
މިމަސް ބޭނެއެވެ. މިއީ ދިވެހިން ކެއުމަށް ބޭނުންކޮށް އުޅޭ މީރު މަހެކެވެ. މަހުގެ
އަނގައިގެ މަތީ ތަލީ މަތީ ގައްޔާއި، ތިރީ ތަލީގައި ފާޅުކޮށް ހުންނަ ކުދިކުދި
ދަތްބަރިއެއް ހުރެއެވެ. މަހުގެ ބުރަކަށިމަތީ ކޮތަރިބައިގެ ކުރީކޮޅުގެ ކަށިތައް
ފަހަތުބައިގައި ހުންނަ މަޑުކަށިތަކަށްވުރެ ކުރެވެ.



https://dv.wikipedia.org/wiki/%DE%87%DE%A6%DE%80%DE%AA%DE%89%DE%A6%DE%8B%DE%AA_%DE%89%DE%AB%DE%90%DE%A7_%DE%87%DE%A6%DE%8C%DE%A8%DE%83%DE%A9%DE%8E%DE%AC_%DE%8A.%DE%82%DE%A8%DE%8D%DE%A6%DE%82%DE%B0%DE%8B%DE%AB

ނިލަންދޫ ރައްޔިތުންނަށް ޚިދުމަތް ކުރުމުގައި އޭނާވަނީ އަހަރުތަކެއް
ހޭދަކޮށްފައެވެ. ނިލަންދޫ ކަތީބު ކަމާއި، އެހެނިހެން ބައެއް މަޤާމްތައް އޭނާވަނީ
ފުރުއްވާފައެވެ. އެއީ އަގުހުރި ޢިލްމީ އެތައް ދަރިންތަކެއްގެ ބައްޕައެކެވެ. އޭނާގެ
ކިބައިން އަބަދު ވެސް ފެންނާނީ މަޑުމައިތިރި ކަމާއި، ހިތް ހެޔޮ ކަމެވެ.

އަދި ޢާންމު ރައްޔިތުންގެ ސަމާލުކަން ހޯއްދައި މިކަމުގެ ބޭނުންތެރިކަމާ މެދު މީހުން
ހޭލުންތެރި ކުރުވި އެވެ. ނަތީޖާއެއްގެ ގޮތުން ނިލަންދޫ މާލިއްޔަ ވައު ރައްޔިތުންގެ
ދަނޑުބިންތަކަށް ބަދަލު ވެގެން ދިޔައެވެ. އޭގެ ނަތިޖާ ފޮނިވެފައި ރަހަ މީރު ވެސް
މެއެވެ. ނަތީޖާއަކީ ކޮބައިކަން އެގިލައްވާތޯ އެވެ. މުޅި ދުނިޔޭގައި އަހަރަކު
އެއްފަހަރު ފާހަގަކުރާ ދުނިޔޭގެ ކާބޯތަކެތީގެ ދުވަސް ގައުމީ ފެންވަރެއްގައި 1991
ވަނަ އަހަރު ފާހަގަކޮށްފައިވަނީ އަހަރެމެންގެ އުފަންރަށް ފ. ނިލަންދޫ ގައެެވެ.
މިހާރު ތިޔަ ބޭފުޅުންނަށް އަޅުގަނޑު މިއިޝާރާތް ކުރައްވަނީ ކާކުކަން
އެގިވަޑައިގެންފި ދޯ އެވެ. އާދެ! ނިލަންދޫ އަތިރީގޭ އަޙުމަދު މޫސާ އެވެ. ނިލަންދޫ
ކުދިބޮޑު އެންމެހާ ރައްޔިތުންގެ ކަތީބު ދޮންބެ އެވެ.

އަޅުގަނޑަށް މަޢުލޫމާތު ދެއްވި ބޭފުޅަކު ވިދާޅުވި ގޮތުގައި ކަތީބު ދޮންބެ ވަނީ 3
ފަހަރެއްގެ މަތިން ގާތްގަނޑަކަށް 5ވަަރަކަށް އަަހަރު ނިލަންދޫގެ ކަތީބުކަން
ކުރައްވާފައެވެ. ފުރަތަމަ ކަތީބުކަން ލިބިލައްވާފައިވަނީ 1959 ވަނަ އަހަރު އެވެ.
އެއަށްފަހު 1968ން 1971 އާއި ދެމެދުގެ މުއްދަތުގައި ވެސް ނިލަންދޫ ކަތީބުކަން
ކޮށްފައި ވެއެވެ. އަދި 1997ން 1998 އަށް ވެސް ކަތީބުކަން ކޮށްފައި ވެއެވެ. މީގެ
އިތުރުން ދުވަސްކޮޅެއް ވަންދެން ކުރިން އޮންނަ މަގާމެއްކަމުގައިވާ އަތޮޅުގެ
ނާއިބުކަން ވެސް ކުރައްވާފައި ވެއެވެ.

ނިލަންދޫ ރައްޔިތުންގެ ހިތުގައި ކަތީބު ދޮންބެ ފަދަ ކަމުވޮށިގެންވާ ކޮންމެ
ޝަޚްޞިއްޔަތަކަށް އަބަދު ވެސް އިޙްތިރާމާއި، ލޯތްބާއި، ޤަދަރު އޮންނާނޭކަން
ޔަގީނެވެ. ޓީވީ މޯލްޑިވްސް އިން އިޢުލާން ކޮށްފައިވާ ލާމަސީލު ކާފަ، މާމަ އެވޯޑަށް
ނިލަންދޫ ފަސްގަނޑުން ނަމެއް ފޮނުވާނަމަ އެކަމަށް އެންމެ އައުލާކަން ބޮޑު ބަޔަކަށް
ވާނީ ކަތީބު ދޮންބެގެ ދެމަފިރިންކަން ޔަގީނެވެ. ތިޔަފަދަ ޝަޚުޞިއްޔަތު ތަކަށް
ދިގުއުމުރަކަށް އަބަދު ވެސް އަހަރެމެ Patel, Saif Yusuf + Steifel, Tatiana Maria



https://dv.wikipedia.org/wiki/%DE%87%DE%A6%DE%80%DE%AA%DE%89%DE%A6%DE%8B%DE%AA_%DE%89%DE%AB%DE%90%DE%A7

ނިލަންދޫ ރައްޔިތުންނަށް ޚިދުމަތް ކުރުމުގައި އޭނާވަނީ އަހަރުތަކެއް
ހޭދަކޮށްފައެވެ. ނިލަންދޫ ކަތީބު ކަމާއި، އެހެނިހެން ބައެއް މަޤާމްތައް އޭނާވަނީ
ފުރުއްވާފައެވެ. އެއީ އަގުހުރި ޢިލްމީ އެތައް ދަރިންތަކެއްގެ ބައްޕައެކެވެ. އޭނާގެ
ކިބައިން އަބަދު ވެސް ފެންނާނީ މަޑުމައިތިރި ކަމާއި، ހިތް ހެޔޮ ކަމެވެ.

އަދި ޢާންމު ރައްޔިތުންގެ ސަމާލުކަން ހޯއްދައި މިކަމުގެ ބޭނުންތެރިކަމާ މެދު މީހުން
ހޭލުންތެރި ކުރުވި އެވެ. ނަތީޖާއެއްގެ ގޮތުން ނިލަންދޫ މާލިއްޔަ ވައު ރައްޔިތުންގެ
ދަނޑުބިންތަކަށް ބަދަލު ވެގެން ދިޔައެވެ. އޭގެ ނަތިޖާ ފޮނިވެފައި ރަހަ މީރު ވެސް
މެއެވެ. ނަތީޖާއަކީ ކޮބައިކަން އެގިލައްވާތޯ އެވެ. މުޅި ދުނިޔޭގައި އަހަރަކު
އެއްފަހަރު ފާހަގަކުރާ ދުނިޔޭގެ ކާބޯތަކެތީގެ ދުވަސް ގައުމީ ފެންވަރެއްގައި 1991
ވަނަ އަހަރު ފާހަގަކޮށްފައިވަނީ އަހަރެމެންގެ އުފަންރަށް ފ. ނިލަންދޫ ގައެެވެ.
މިހާރު ތިޔަ ބޭފުޅުންނަށް އަޅުގަނޑު މިއިޝާރާތް ކުރައްވަނީ ކާކުކަން
އެގިވަޑައިގެންފި ދޯ އެވެ. އާދެ! ނިލަންދޫ އަތިރީގޭ އަޙުމަދު މޫސާ އެވެ. ނިލަންދޫ
ކުދިބޮޑު އެންމެހާ ރައްޔިތުންގެ ކަތީބު ދޮންބެ އެވެ.

އަޅުގަނޑަށް މަޢުލޫމާތު ދެއްވި ބޭފުޅަކު ވިދާޅުވި ގޮތުގައި ކަތީބު ދޮންބެ ވަނީ 3
ފަހަރެއްގެ މަތިން ގާތްގަނޑަކަށް 5ވަަރަކަށް އަަހަރު ނިލަންދޫގެ ކަތީބުކަން
ކުރައްވާފައެވެ. ފުރަތަމަ ކަތީބުކަން ލިބިލައްވާފައިވަނީ 1959 ވަނަ އަހަރު އެވެ.
އެއަށްފަހު 1968ން 1971 އާއި ދެމެދުގެ މުއްދަތުގައި ވެސް ނިލަންދޫ ކަތީބުކަން
ކޮށްފައި ވެއެވެ. އަދި 1997ން 1998 އަށް ވެސް ކަތީބުކަން ކޮށްފައި ވެއެވެ. މީގެ
އިތުރުން ދުވަސްކޮޅެއް ވަންދެން ކުރިން އޮންނަ މަގާމެއްކަމުގައިވާ އަތޮޅުގެ
ނާއިބުކަން ވެސް ކުރައްވާފައި ވެއެވެ.

ނިލަންދޫ ރައްޔިތުންގެ ހިތުގައި ކަތީބު ދޮންބެ ފަދަ ކަމުވޮށިގެންވާ ކޮންމެ
ޝަޚްޞިއްޔަތަކަށް އަބަދު ވެސް އިޙްތިރާމާއި، ލޯތްބާއި، ޤަދަރު އޮންނާނޭކަން
ޔަގީނެވެ. ޓީވީ މޯލްޑިވްސް އިން އިޢުލާން ކޮށްފައިވާ ލާމަސީލު ކާފަ، މާމަ އެވޯޑަށް
ނިލަންދޫ ފަސްގަނޑުން ނަމެއް ފޮނުވާނަމަ އެކަމަށް އެންމެ އައުލާކަން ބޮޑު ބަޔަކަށް
ވާނީ ކަތީބު ދޮންބެގެ ދެމަފިރިންކަން ޔަގީނެވެ. ތިޔަފަދަ ޝަޚުޞިއްޔަތު ތަކަށް
ދިގުއުމުރަކަށް އަބަދު ވެސް އަހަރެމެ Patel, Saif Yusuf + Steifel, Tatiana Maria



https://dv.wikipedia.org/wiki/%DE%87%DE%A6%DE%80%DE%A7%DE%82%DE%A7_%DE%91%DE%A8%DE%87%DE%AF%DE%8D%DE%B0

އަހާނާ ޑިއޯލް އަކީ ފިލްމީ ތަރި ދަރުމެންދުރާ ޑިއޯލް އަދި ހެމާ މާލިނީގެ ހަގު
އަންހެން ދަރިފުޅެވެ. އަދި ފިލްމީ ތަރި ސަނީ ޑިއޯލް އަދި ބޮބީ ޑިއޯލް، ގެ އެއްބަފާ
ކޮއްކޮއެއް ވެސް މެއެވެ. އަހާނާ ޑިއޯލް ވަނީ 2002 ވަނަ އަހަރު ނިކުތް ހިންދީ ފިލްމް
ނަތުމް ޖާނޯ ނަހަމް ގައި އީޝާ ޑިއޯލް ގެ ބެސްޓް ފްރެންޑް ގެ ބައި ކުޅެފައެވެ.

ބުނެވޭގޮތުގައި އަހާނާ ޑިއޯލް ބޭނުންވަނީ ފިލްމް ޑައިރެކްޓްކޮށް ފިލްމް
އުފައްދާށެވެ. އަހާނާ އަކީ ވެސް މަންމަ ހެމާ މާލިނީ އަދި ދައްތަ އީޝާ ޑިއޯލް ފަދަ
އިން އިންޑިޔާގެ ކްލެސިކް ޑާންސް މޮޅަން ދަންނަ ނެށުން ތެރިއެކެވެ. އަހާނާ ޑިއޯލް
ވަނީ ފެނުގެ އިސްތިހާރެއް ވެސް ކުރިން ކުޅެފައެވެ.



https://dv.wikipedia.org/wiki/%DE%87%DE%A6%DE%80%DE%A6%DE%83%DE%AC%DE%82%DE%B0_(%DE%8A%DE%A8%DE%8D%DE%B0%DE%89%DE%B0)

ދިވެހި ފިލްމު އަހަރެން އަކީ ޔޫ,އެން,އެފް.ޕީއޭއިން އެހީދީގެން އެން.ސީ.އޭއިން
އުފައްދާފައިވާ ފިލްމެކެވެ. މިފިލްމަކީ ޔޫ,އެން,އެފް.ޕީއޭއިން ކަނޑައަޅާފައިވާ
‘ލޯތްބާއި އަނިޔާ’ މި ޝިއާރާއި ގުޅުވައިގެން މުޖުތަމައުގައި މިވަގުތު ހުރި
މައްސަލަތަކެއްގެ މައްޗަށް އާންމުން ހޭލުންތެރިކުރުވުމަށް އުފައްދާފައިވާ
ފިލްމެކެވެ

ނޭޝަނަލް ސެންޓަރ ފޯރ ދި އާޓްސް އިން އުފެއްދި މިފިލްމް ޑައިރެކްޓްކޮށްފައިވަނީ
އަހުމަދު ޝަރީފު ނުވަތަ ބާރު ޝަރީފް އެވެ. މިފިލްމަކީ ދެމަފިރިންގެ ދެމެދުގައި ޖެހޭ
މައްސަލަތަކެއް މައްޗަށް ބިނާކޮށް ހަދާފައިވާ މިފިލްމެކެވެ. މިފިލްމުގައި ބޮޑަށް
ބަލާފައިވަނީ މިވަގުތު ރާއްޖޭގެ މާހައުލުގައި ހުރި މިފަދަ މައްސަލަތަކެއްގެ
މައްޗަށެވެ. 15 އަހަރުން މަތީގެ މީހުންނަށް ޚާއްޞަކޮށްގެން އުފައްދާފައިވާ
މިފިލްމަކީ ދިގު ފިލްމެއްގެ ގޮތުގައި ނެރެފައިވާ ފިލްމެއް ވެސް މެއެވެ.
އެހެންކަމުން މިފިލްމުގެ މަންޒަރުތަކާއި ޑައިލޮގް ތައް ވެސް އަމާޒުކޮށްފައިވަނީ
ބޮޑެތިމީހުންނަށެވެ. މިއީ މުހައްމަދު ޙިލްމީ އާއި މަހުދީ އަހުމަދު ލިޔުނު
ސްކްރީންޕްލޭއަކަށް ތައްޔާރުކޮށްފައިވާ ފިލްމެކެވެ

އަހަރެން ގެ މަސައްކަތަކީ މިދާއިރާގެ ފުންނާބު އުސް ފަރާތްތަކެއް ގުޅިގެން
އުފައްދާފައިވާ ފިލްމެކެވެ. އަހަރެން ވަނީ މާލޭގެ އޮލިމްޕަހުގެ އިތުރުން
ކުޅުދުއްފުށީ ތިލަ ދެކުނު ސިނަމާއާއި، އަދި ބ. އޭދަފުށީ ގައި ވެސް ދައްކާފައެވެ.
އަހަރެން ގެ މަންޒަރުތައް ނަގާފައިވަނީ މާލެ، އަދި ވިލިމާލެ ގައި ތަޖުރިބާކާރު
ސިނެމަޓޮގްރަފަރ އަބްދުލް ލަތީފް (ލައްޗޭ) ގެ އިރުޝާދުގެ ދަށުންނެވެ. މިފިލްމުގައި
ތަރިންގެ ގޮތުގައި ހަރަކާތްތެރިވަނީ މިދާއިރާގައި މިހާރުވެސް މަޝްހޫރުކަން
ހޯދާފައިވާ ތަރިންކަމަށްވާ އަހުމަދު އާސިމް، މުޙައްމަދު ޝާވިން، ނާޝިދާ މުހައްމަދު
ނުވަތަ ނާއްކޮ އަދި ނާދިޔާ ނުވަތަ ސިތޫ އެވެ



https://dv.wikipedia.org/wiki/%DE%86%DE%AF%DE%93%DE%A8%DE%86%DE%AF%DE%93%DE%B0%DE%83%DE%AE%DE%95%DE%A8%DE%82%DE%B0_%DE%83%DE%A8%DE%8D%DE%A9%DE%90%DE%A8%DE%82%DE%B0%DE%8E_%DE%80%DE%AF%DE%83%DE%89%DE%AF%DE%82%DE%B0

ކޯޓިކޯޓްރޮޕިން ރިލީސިންގ ހޯރމޯން ނުވަތަ (އިނގިރޭސި ބަހުން: Corticotropin
releasing hormone) އަކީ ސިކުނޑިގެ ތެރޭގައިވާ ހައިޕޯތަލަމަސް ގައި އިންނަ
ޕަރަވެންޓްރިކިއުލާ ނިއުކްލިއަސް(Paraventricular nucleus) އިން އުފައްދައި
ދޫކުރާ،ޕެޕްޓައިޑް ހޯރމޯން އެކެވެ. ހަމަމިހެން މިއީ ސްޓްރެސް އަށް އިޖާބަ
ދިނުމުގައި ބައިވެރިވާ ނިއުރޯޓްރާންސްމިޓަރ އެއްވެސް މެއެވެ. މިހޯރމޯން އަކީ
އެންޓީރިއޯ ޕިޓޫއިޓަރީ ލޯބް އިން އެޑްރީނޯ ކޯޓިކޯ ޓްރޮޕިކް ހޯރމޯން ދޫކުރުމަށް
ބާރުއަޅާ ބާރުއަޅާ ހޯރމޯން އެކެވެ.މިހޯރމޯން އަށް ކިޔައިއުޅޭ އެހެން ނަންތަކުގެ
ތެރޭގައި ކޯޓިކޯޓްރޮޕިން ރިލީސިންގ ފެކްޓަރ(CRF) އަދި
ކޯޓިކޯލިބެރިން(Corticoliberin) ފަދަ ނަންތައް ހިމެނެއެވެ.



https://dv.wikipedia.org/wiki/%DE%86%DE%AF%DE%8E%DE%A6%DE%82%DE%B0%DE%B1%DE%AA

ކޯގަންނު ގެ ނަމުން މަޝްހޫރުވެފައިވާ ގަބުރުސްތާނަކީ ދިވެހިރާއްޖޭގައި އޮތް އެންމެ
އާސާރީ ގަބުރުސްތާނެވެ. މި ގަބުރުސްތާނު އޮންނަނީ އައްޑުއަތޮޅު މީދޫގައެވެ.
ކޯގަންޱު ގަބުރުސްތާނަށް ފަނޑިޔާރުންގެ ގަބުރުސްތާނޭ ވެސް ކިޔައެވެ. އެއީ އެތާގައި
ވަޅުލެވިފައިވާ އިލްމު ވެރިންނާއި ފަނޑިޔާރުންގެ އަދަދު ގިނަ ކަމުންނެވެ.
މިގަބުރުސްތާނަކީ، އައްޑުއަތޮޅުގައި އެންމެ ފުރަތަމައަށް އިސްލާމްދީން
ޤަބޫލްކޮށްގެން ތިބި މުސްލިމުން މަރުވުމުން އެމީހުން ވަޅުލުމަށް ޚާއްސަކުރެވިގެން
މީގެ 900 އަހަރު ކުރިން ހަދާފައިވާ ޤަބުރުސްތާނެކެވެ. ރާއްޖޭގަ އެންމެ ދުވަސްވީ
ކީލަ ނުވަތަ މަހާނަ ގާތަކުގެއިތުރުން، ދީނީ އިލްމް ވެރިންނާއި، ޤުރުއާން ހިތުދަސް
ހާފިޒުންނާއި، ފަނޑިޔާރުން އެންމެގިނަ އަދަދަކަށް ފަސްދާނު ވެޑުވިފަވަނީވެސް
ކޯގަންޱުގައެވެ. މީގެއިތުރުންވެސް ރާއްޖޭގައި ހުރި އެންމެއުސް ދެމަހާނަ ގަލާ،
އެންމެ އެވޭލާ އަދި ޤަދީމީ ޒަމާނުގެ ކުރެހުންތަކާއި ލިޔުންތަށްވެސް މި
ގަބުރުސްތާނުގައި ފެންނަން އެބަހުރިއެވެ. 0°34′51.83″S 73°13′42.78″E﻿ /
﻿0.5810639°S 73.2285500°E﻿ / -0.5810639; 73.2285500Coordinates: 0°34′51.83″S
73°13′42.78″E﻿ / ﻿0.5810639°S 73.2285500°E﻿ / -0.5810639; 73.2285500



https://dv.wikipedia.org/wiki/%DE%86%DE%AE%DE%8C%DE%A6%DE%83%DE%A8_%DE%83%DE%A9%DE%82%DE%8B%DE%AB_%DE%8B%DE%A6%DE%82%DE%B0%DE%84%DE%AE%DE%91%DE%AA

ކޮތަރި ރީނދޫ ދަންބޮޑު (ސައިންޓިފިކް ނަން: Myripristis berndti)ނުވަތަ (އިނގިރޭސި
ބަހުން: Bigscale Soldierfish)އަކީ ރާއްޖޭގެ ފަރުތަކުގައި 3 މީޓަރާއި 15 މީޓަރާއި
ދެމެދުގެ ފުންމިނުގައި އުޅޭ ކުޑަ މަހެކެވެ. މިމަސް އެންމެ ބޮޑުވާކަމަށްވަނީ 30 ސ.މ
އަށެވެ. މިއީވެސް އެހެނިހެން ދަންބޮޑެކޭ އެއްބީދައިން ދުވާލުގެ ވަގުތުތަކުގައި
ގާތަކާއި ހޮހަޅަތަކުގެ ނިވަލުގައި އުޅެފައި ރޭގަނޑަށް ބޭރަށްނިކުމެ އުޅޭ މަހެކެވެ.
މިބާވަތުގެ މަސް ނަނުފައްތައިގެން ރޭގަނޑުކުރާ ކެޔޮޅުކަމުގައި މަދުމަދުން ބޭނެއެވެ.

ކޮތަރި ރީނދޫ ދަންބޮޑުގެ ލޯ ބޮޑެވެ. މަހުގެ އަނގަ ލައްޕާފައި ހުންނައިރު ތިރީތުން
މަތީ ތުނބަށްވުރެ ދިގެވެ. މަހުގެ ބުރަކަށިމަތީ ކޮތަރިބައިގައި 11 ހަރުކައްޓާއެކު 13
އާއި 15 އާއި ދެމެދުގެ އަދަދަަކަށް މަޑުކަށި ހުރެއެވެ. ބަނޑުދަށް ފަރާތު
ކޮތަރިބައިގައި 4 ހަރުކައްޓާއެކު 11 އާއި 13 އާއި ދެމެދުގެ އަދަދަކަށް މަޑުކަށި
ހުރެއެވެ. މަހުގެ ކުލައަކީ މަޑު ރަތްކުލަ އެވެ. ހުޅުނބުތަކުގެ ކައިިރިފަށް ހުންނަނީ
ގަދަ ރަތްކުލައެއްގައެވެ. ބުރަކަށިމަތީ ކޮތަރިބައިގެ ހަރުކަށިތައް ހުންނަނީ ރީނދޫ
ކުލައެއްގައެވެ. ކަރުތާފަތުގެ މަތީ ކައިރިފަށުގައި ކަޅުކުލައިގެ ލަފެއް ހުރެއެވެ.
ކަންފަތުގެ ބުޑުދަށް ހުންނަނީ ކަޅުކުލައެއްގައެވެ. މިމަހަށްކިޔާ ދިވެހި ނަމެއް
ރިކޯޑް ކުރެވިފައި ނެތުމާއެކު މަހުގައި އެންމެ ފާޅުކޮށް ހުރި ސިފަކަމުގައިވާ މަތީ
ކޮތަރިބައިގެ ރީނދޫ ކުލައަށް ނިސްބަތްކޮށް ކޮތަރި ރީނދޫ ދަންބޮޑު ކިޔާ މިމަހަށް
ނަންދީފައިވަނީ އެވެ.



https://dv.wikipedia.org/wiki/%DE%86%DE%AA%DE%91%DE%A6_%DE%8E%DE%AE%DE%80%DE%AE%DE%83%DE%AA_%DE%96%DE%AB%DE%90%DE%B0

ކުޑަ ގޮހޮރު ޖޫސް އަކީ ކުޑަ ގޮހޮރު ގެ ފާރުގައި އެކުލެވޭ ގްލޭންޑް ތަކުން ބޭރުކުރާ
ދިޔަ އެކެވެ. މިދިޔަ ހުންނަނީ ސާފު ނުވަތަ މަޑު ރީދޫ ކުލައަކަށެވެ. މިދިޔައިގެ
މަސައްކަތަކީ ޗިސްމޭ ޖޫސް އިން ކުރަން ފެށި މަސައްކަތް ފުރިހަމަ ކުރުމުގައި
އެހީތެރި ވެދިނުމެވެ. ނުވަތަ ފުރިހަމަ ކުރުމެވެ.

ދުވާލަކު ގާތްގަނޑަކަށް 1 ލިޓަރުގެ ކުޑަ ގޮހޮރު ޖޫސް(އިނގިރޭސި ބަހުން: Intestinal
juice) އުފައްދައެވެ. ކުޑަ ގޮހޮރު ޖޫސް ގައި އެކުލެވިގެންވާ ބައިތައް ތިރީގައި
މިވަނީ އެވެ.

ކުޑަ ގޮހޮރު ޖޫހުގައި އަލްކަލައިން ތަބީޢަތުގައި ހުރި ދިޔައެއް އެކުލެވެއެވެ. މިއީ
ކުޑަ ގޮހޮރުގެ އެތެރޭ ތެތް ދުލިފަށުގެ ސަތަހައިގައި އެކުލެވޭ ކްރިޕްޓް އޮފް
ލެއިބަރކުން(އިނގިރޭސި ބަހުން: Crypt of Lieberkuhn) އިން ބޭރުކުރާ ދިޔައެކެވެ.
މިިދިޔައިގައި މައިގަނޑު ގޮތެއްގައި ހުންނަނީ ސޯޑިއަމް ކްލޮރައިޑް އަދި ސޯޑިއަމް
ބައިކާބޮނޭޓް އެވެ. އެކަމަކު ހަޖަމުކުރާ އެންޒައިމް ތަކެއް މިދިޔައިގެ ތެރޭގައަކު
ނުހުރެއެވެ. މިދިޔަ ކުޑަ ގޮހޮރުގެ ތެރެއަށް ކްރިޕްޓް ތަކުން ދޫކުރާތާ އިރުކޮޅެއްގެ
ތެރޭގައި ވިލަސް ތަކުން އަނެއްކާ ވެސް މިދިޔަ ހަށިގަނޑަށް ނުވަތަ ވިލަސް ގެ
ތެރެއަށް ދަމައިގަނެއެވެ.

މިޔޫކަސް ނުވަތަ ދަވަ(އިނގިރޭސި ބަހުން: Mucus) ބޭރުވަނީ މިޔޫސިންގެ ގޮތުގައެވެ.
އެއަށްފަހު ދިޔާވެ، މިޔޫކަސް ނުވަތަ ޖެލް ފާޑުގެ ދަވަ އަށް ބަދަލުވެއެވެ. ގޮބްލިޓް
ސެލް(އިނގިރޭސި ބަހުން: Goblet cell) ތަކާއި އެޕިތީލިއަލް ސެލްތަކުން ބޭރުކުރާ
ދަވަތަކުން ދަވައިގެ ފޮށާ(އިނގިރޭސި ބަހުން: Mucus blanket) އެއް އުފެދިގެން
ދެއެވެ. މީގެ ބޭނުމަކީ ކުޑަ ގޮހޮރުގެ އެޕިތީލިއަމް ނިވާކޮށް، ތެޔޮކޮށްދީ
ރައްކާކޮށްދިނުމެވެ. ނަމަވެސް ބްރަނާރސް ގްލޭންޑް(އިނގިރޭސި ބަހުން: Brunner's
gland ތަކުން ބޭރުކުރާ ދަވަތައް ކުޑަ ގޮހޮރުގެ ފުރަތަމަ ޑުއަޑީނަމްގެ އެތެރޭގެ
ތެތްދުލިފަށް ގެސްޓްރިކް އެސިޑް ނުވަތަ ހައިޑްރޯކްލޮރައިޑް އިން
ހިމާޔަތްކޮށްދެއެވެ.

އާންމު ގޮތެއްގައި މިޔޫކޯސަލް ސެލް (އިނގިރޭސި ބަހުން: Mucosal cell) ތައް
ހުއްޓުމެއްނެތި ކުޑަ ގޮހޮރުގެ ތެރެއަށް ފައިބަފައިބާ ހުރެއެވެ. އަދި ކުޑަ ގޮހޮރު
ޖޫހާއި މިސެލްތައް އެއްވެގެން ދެއެވެ. މިސެލްތަކުގައި ހަޖަމުކުރާ އެންޒައިމްތައް
ހުރެއެވެ.



https://dv.wikipedia.org/wiki/%DE%86%DE%AA%DE%91%DE%A6%DE%86%DE%A6%DE%89%DE%AA%DE%8B%DE%A7%DE%80%DE%AE%DE%85%DE%A8_%DE%87%DE%A7%DE%8B%DE%A6%DE%94%DE%A7%DE%9A%DE%A8%DE%8D%DE%A7%DE%8A%DE%A6%DE%81%DE%B0_%DE%80%DE%A8%DE%89%DE%A6%DE%88%DE%AA%DE%82%DE%B0

ކުޑަކަމުދާހޮޅި އާދަޔާޚިލާފަށް ހިމަވުން(އިނގިރޭސި ބަހުން: Urethral stricture)
އަކީ ކުޑަކަމުދާތަކެތި ބޭރުނުވެ ބަންދުވާގޮތް މެދުވެރި ކުރުވާ ސަބަބެކެވެ.
ގިނަފަހަރު މިކަން މިގޮތަށް މެދުވެރިވަނީ ކުޑަކަމުދާހޮޅި ހިމަވާގޮތްވެ ނުވަތަ
ކުޑަކަމުދާހޮޅީގައި ސްޓްރިކްޗަރ އުފެދުމުންނެވެ. ސްޓްރިކްޗަރއަކީ
ކުޑަކަމުދާހޮޅިއަށް އަނިޔާއެއް ލިބުމުގެ ސަބަބުން ނުވަތަ އިންފެކްޝަންއެއް
އުފެދުމަށްފަހު ހޮޅިތެރެ ފާރުވެ ފަސޭހަ ވުމަށްފަހު މަސްއަރާ ބޯވުމުގެ ސަބަބުން
އުފެދޭ ހަރު ލަކުނެކެވެ. ބައެއް ފަހަރު މިގޮތަށް ލަކުނެއް އުފެދިއްޖެނަމަ
ކުޑަކަމުދާހޮޅި ވަރަށް ބޮޑަށް ބެދި ކުޑަކަމުދާ އެއްޗެތި އެންމެ ފުރިހަމަ ގޮތުގައި
ބޭރުވުމަށް ހުރަސް އަޅައެވެ.



https://dv.wikipedia.org/wiki/%DE%86%DE%A8%DE%83%DE%AA%DE%85%DE%A8%DE%94%DE%A6_%DE%84%DE%A8%DE%84%DE%A9

ކިރުޅިޔަ ބިބީ(ސައިންޓިފިކް ނަން: Chaetodon mitratus)ނުވަތަ (އިނގިރޭސި ބަހުން:
Indian butterflyfish) އަކީ ރާއްޖޭގެ ފަރުފަޅުތަކުގެ ބޭރުން ފުން ހިސާބުތަކުގައި
ދިރިއުޅޭ މަހެކެވެ. މިއީ ރާއްޖޭގައި މަދުމަހެއް ނޫންކަމަށް ވިޔަސް ފީނުންތެރިންނާއި
މޫދަށް އެރިއުޅޭމީހުންނަށް މިމަސް ފެނިފައި ހުންނަނީ ވަރަށް މަދުންނެވެ. ސަބަބަކީ
މިމަސް ދިރިއުޅޭލެން ފުންކަމެވެ. މިމަސް ފެނިފައި ހުންނަނީ 30 މީޓަރަށްވުރެ
ފުނުގައެވެ. އެންމެ ފުނުގައި އުޅެނިކޮށް ފެނިފައިވަނީ 68 މީޓަރުގެ އަޑިންނެވެ. މިއީ
ކުޑަ އިސްކޮޅެއްގެ މަހެކެވެ. އެންމެ ބޮޑުވަނީ 5 ½ އިންޗި އަށެވެ. މިއީ ވަރަށް ރީތި
ކުރެހުންތަކެއް ފާޅުކަން ބޮޑު ގޮތަކަށް ހުންނަ މަހެކެވެ. ދިރޭމަސް އެކްސްޕޯޓް ކުރާ
ފަރާތްތަކުން މަދުމަދުން މިމަސް ހިފައި އުޅެއެވެ.



https://dv.wikipedia.org/wiki/%DE%86%DE%A7%DE%8D%DE%A8%DE%8E%DE%A6%DE%82%DE%91%DE%AA_%DE%89%DE%A8%DE%94%DE%A6%DE%83%DE%AA

ކާލިގަނޑު މިޔަރު (އިނގިރޭސި ބަހުން: Sphyrna lewini)ނުވަތަ (އިނގިރޭސި ބަހުން:
Scalloped hammerhead shark) އަކީ މިޔަރުގެ ބާވަތެކެވެ. މިއީ ރާއްޖޭގެ މަސްވެރިން
ދަންނަ މިޔަރުގެ ބާވަތްތަކުގެ ތެރޭގައި މަޝްހޫރު މިޔަރެކެވެ. މިމިޔަރުގެ ބޯ
ހުންނަނީ ކާލިގަނޑެއް ހެން ދެފަރާތަށް ނިކުމެފައެވެ. މިޔަރުގެ ދަތްތައް ހުންނަނީ
ތިންކަނަށް ވާގޮތަށް ކައިރިފަށް ރާޅުކޮށެވެ. ބުރަކަށިމަތީގެ ފުރަތަމަ ކޮތަރި
ބޮޑުވާނެއެވެ. މިއީ އެތެރެވަރީގެ ކަނޑުތަކު ގައްޔާއި، މާކަނޑުތަކުގައި އުޅޭ
މިޔަރެކެވެ. މިމިޔަރުގެ ޅަ އެއްޗެހި ގިނައިން އުޅެނީ އެތެރެވަރީގެ ކަނޑުތަކުގައެވެ.
މީގެ ބޮޑެތި މިޔަރު ދަތުރުކޮށް އުޅެނީ އެކަހެރިކޮށް ނުވަތަ ޖޯޑްޖޯޑަށެވެ. ނަމަވެސް
ޅަމިޔަރު ބޮޑެތި އައިން ހަދައިގެން ކަނޑުގެ އެކިހިސާބުތަކުގައި އުޅޭކަމަށް ވެއެވެ.
މިމިޔަރު ވިހާ ކޮންމެ ފަހަރަކު 31-15 އާއި ދެމެދުގެ އަދަދަކަށް ޅަމިޔަރު ވިހައެވެ.
އަދި ވިހާ ޅަމިޔަރު ތަކުގެ ދިގުމިނުގައި ގާތްގަނޑަކަށް 50 ސެންޓިމީޓަރު
ހުންނަކަމަށް ވެއެވެ.



https://dv.wikipedia.org/wiki/%DE%86%DE%A7%DE%8C%DE%A6%DE%86%DE%AC%DE%8C%DE%A8_%DE%8B%DE%A8%DE%83%DE%AA%DE%88%DE%AA%DE%82%DE%B0

ކާތަކެތި ދިރުވުން(އިނގިރޭސި ބަހުން: Deglutition) އަކީ އަނގައިގެ ތެރެއިން ހަފައި
ނިމިފައި ހުރި ކާތަކެތި އަރުތެރެ އަދި ކާތަކެތި ހިގާ ހޮޅި ހުރަސްކޮށް، މައިދާއާއި
ހަމައަށް ފޮނުވާލުމެވެ. ކާތަކެތި ދިރުވުން ވަނީ 3 މަރުޙަލާއަކަށް ބަހާލެވިފައެވެ.

ކާތަކެތި ދިރުވުމުގެ މަރުޙަލާ އެއް އަނގައިގެ ތެރޭގައި ވެސް ހިގައެވެ. އެގޮތުން
ކާތަކެތި ދިރުވުމުގައި އަނގައިގެ ތެރޭގައި ހިގާ މަރުޙަލާ(އިނގިރޭސި ބަހުން: buccal
phase) އަކީ އަހަރެމެންގެ ބާރާއެކު ހިގާ މަރުޙަލާއެކެވެ. އަނގައިގެ ތެރޭގައި ހެފުނު
ކާތަކެތި އަރުތެރެ އަށް ފޮނުވާލުމަށްޓަކައި، ދޫ މަތީ ތަލި ނުވަތަ ހަރު ތަލި އާއި
ދިމާލަށް އުފުލަން ޖެހެއެވެ. މިގޮތަށް އުފުލުމުން ކާތަކެތިކޮޅު އަރުތެރެ އަށް
ދެއެވެ. އަދި ކާތަކެތި ދިރުވިގެންދާއިރު އަނގަޖެހޭނީ ބަންދުވެފައި ހުންނާށެވެ.
އެހެންނޫނީ ބައެއް ފަހަރު ކާތަކެތި ދިރުވަން އުދަގޫވެދާނެއެވެ.

ކާތަކެތި ދިރުވުމުގެ މަރުޙަލާ އެއް އަރުތެރޭގައި ވެސް ހިގައެވެ. އެގޮތުން ކާތަކެތި
ދިރުވުމުގައި އަރުތެރޭގައި ހިގާ މަރުޙަލާ(އިނގިރޭސި ބަހުން: Pharyngeal phase) އަކީ
އޭގެ ޒާތުގައި އަމިއްލައަށް ހިގާ މަރުޙަލާއެކެވެ. ސަބަބަކީ މިމަރުހަލާ ހިގަން
ފަށަނީ ސްވަލޮވިންގ ރިފްލެކްސް ގެ ނަތީޖާއެއްގެ ގޮތުން ކަމަށްވާތީއެވެ. އަނގައިގެ
ތެރޭގައި ހެފުނު ކާތަކެތި އަރުތެރެއަށް އައުމުން އަރުތެރޭގައި ހުންނަ ސްވަލޮވިންގ
ރިސެޕްޓަރު ތައް ހީވާގިވެ މުރާލިވެއެވެ. އަދި އެއާއި ގުޅިގެން އުފެދޭ ސިގްނަލްތައް
5 އަދި 9 ވަނަ ކްރެނިއަލް ނާރުގެ އެހީގައި، ސިކުނޑިގައިވާ މެޑައްލާ އޮބްލަންގާޓާ
ގައި އިންނަ ސްވަލޮވިންގ ސެންޓަރު އަށް ފޮނުވާލައެވެ. މިކަމުގެ ނަތީޖާއެއްގެ ގޮތުން
5،9،10،12 ވަނަ ކްރެނިއަލް ނާރުތަކުގެ އެހީގައި އަންނަނިވި ރިފްލެކްސް ތަކާއި
ހަރަކާތްތައް އުފެދިގެން ދެއެވެ.

މަޑު ޕަލޭޓް އުފުލެނީ ނޭފަތުން އަރުތެރެއަށް ހުޅުވިފައިވާ ހޮއި ނުވަތަ ހުޅުވުން
ބައްދާލުމަށް ޓަކައެވެ. އެއީ ދިރުވުމުގެ ތެރޭގައި ކާތަކެތި ނޭފަތުގެ މަގުގެ
ތެރެއަށް ވަނަނުދީ ހިފެހެއްޓުމަށްޓަކައެވެ.

އެޕިގްލަޓިސް އާއި ދިމާލަށް އަޑު ފޮށި އުފުލެނީ އަޑު ފޮށީގެ މަތީ
ހުޅުވުން(ގްލަޓިސް) ބަންދުކޮށްލުމަށްޓަކައެވެ. މިހެން ހެދުމުން ކާތަކެތި އަޑުފޮށީގެ
ތެރެއިން ވައި ނޮޅިއަށް ދިއުމަށް ހުރަސް އަޅައެވެ.

ކާތަކެތި ދިރުވުމަށް އެހީވެދޭ މަރުކަޒު ން ބައެއް ފަހަރު ނޭވާލުމަށް އެހީވެދޭ
މަރުކަޒު ބަންދުކޮށްލާ ސިގްނަލްތައް ވެސް ފޮނުވައެވެ. މިކަމުގެ ސަބަބުން ބައެއް
ފަހަރު ވަގުތީ ގޮތުން މަދު ސިކުންތު ކޮޅަކަށް، ނޭވާލުން ހުއްޓުން
މެދުވެރިކުރުވައެވެ. މިއީ ވެސް ކާތަކެތި ވައި ނޮޅިގެ ތެރެއަށް ވަނުމަށް
ހުރަސްއަޅާނެ ކަމެކެވެ.

މައިލޯހައިއޮއިޑް މަސްކޮޅު ހުއްޓުމެއްނެތި ކޮންޓްރެކްޓްވުމަކީ ދޫ ހަރު ޕަލޭޓްގައި
ޖައްސާފައި ބަހައްޓައިދޭނޭ ކަމެކެވެ. މިކަމުގެ ސަބަބުން ކާތަކެތި އަނބުރާ އަނގައިގެ
ތެރެއަށް އައުން މަނާކޮށްދެއެވެ.

ބަޔާންކުރެވުނު ޕްރޮޓެކްޓިވް ރިފްލެކްސް ތަކާއި ގުޅިގެން ސްޕިރީއާ ފެރިންޖީއަލް
މަސްކޮޅު ކޮންޓްރެކްޓްވެއެވެ. ނަތީޖާއެއްގެ ގޮތުން ޕެރީސްޓަލްސިސްގެ އެހީގައި
ކާތަކެތި އަރުގެތެރެއިން ގޮސް ކާތަކެތި ހިގާ ހޮޅިއަށް ވާޞިލް ވެއެވެ. އަރުގެ
ތެރެއިން ކާތަކެތި ހިގާ ހޮޅި އަށް ކާތަކެތި ދިއުމަށް ނަގަނީ އެންމެ 2-1 ސިކުންތު
އެވެ.

ކާތަކެތި ދިރުވުމުގައި ކާތަކެތި ހިގާ ހޮޅީގައި ހިގާ މަރުޙަލާ(އިނގިރޭސި ބަހުން:
Esophageal phase) އަކީ އަހަރެމެންގެ ބާރަކާއި ނުލައި އޭގެ ޒާތުގައި ހިގާ
މަރުހަލާއެކެވެ. އެހެންކަމުން ކުރިންބުނި ޕެރީސްޓަލްސިސް އޭ ކިޔޭ ހަރަކާތުގެ
އެހީގައި ކާތަކެތި މައިދާއަށް ފޯރުކޮށްދެއެވެ.



https://dv.wikipedia.org/wiki/%DE%86%DE%A7%DE%8C%DE%A6%DE%86%DE%AC%DE%8C%DE%A8_%DE%80%DE%A8%DE%8E%DE%A7_%DE%80%DE%AE%DE%85%DE%A9%DE%8E%DE%A6%DE%87%DE%A8_%DE%87%DE%AC%DE%87%DE%B0%DE%97%DE%AC%DE%87%DE%B0_%DE%8C%DE%A7%DE%81%DE%A8%DE%88%DE%AA%DE%82%DE%B0

ކާތަކެތި ހިގާ ހޮޅީގައި އެއްޗެއް ތާށިވުން(އިނގިރޭސި ބަހުން: Esophageal FB
impaction) އަކީ ކުޑަކުދިންނާއި ބޮޑެތި މީހުންނަށް ވެސް ދިމާވާ މައްސަލަ އެކެވެ.
އާންމު ގޮތެއްގައި މިމައްސަލަ ދިމާވަނީ ކުޑަކުދިން ކުޅެން އުޅުމުގެ ތެރޭގައި
އަނގަޔަށް ތަކެތި ހަދައި އުޅުމުގެ ތެރޭގައެވެ. ބޮޑެތި މީހުންނަށް މިމައްސަލަ
ދިމާވަނީ އަމިއްލައަށް މަރުވުމުގެ ނިޔަތުގައި ގަސްދުގައި އަނގަޔަށް އެއްޗެއްލައި
ހެދުމުންނެވެ. ކުޑަކުދިން ކާތަކެތި ހިގާ ހޮޅީގައި އާންމުކޮށް ތާށިކުރުވަނީ ލޯލާރި،
އަދި ފަތިކޮށް ހުންނަ ގަޑީގެ ބެޓެރި ފަދަ ތަކެއްޗެވެ. ބޮޑެތި މީހުންގެ ކާތަކެތި
ހިގާ ހޮޅީގައި ތާށިވަނީ މަސްކޮޅެއް، ކައްޓެއް ފަދަ އެއްޗެކެވެ. އުމުރުން ދުވަސްވީ
މީހުންގެ ކާތަކެތި ހިގާ ހޮޅީގައި ތާށިވާކަމަށް ފާހަގަ ކުރެވެނީ މަސްކޮޅެއް އަދި
ޑެންޗަރ ފަދަ އެއްޗެކެވެ. އަމިއްލައަށް މަރުވާން ބޭނުންވާ މީހުން ތާށިކުރުވަނީ
ރޭޒަރު އަދި ޕިން ފަދަ ތަކެއްޗެވެ. ކާތަކެތި ހިގާހޮޅީގައި އެއްޗެއް ތާށިވުމުން
ފެނިދާނެ އަލާމާތްތަކުގެ ތެރޭގައި ކާތަކެތި ދިރުވުމަށް އުދަގޫވުން، ދިރުވާ ކާތަކެތި
އަނބުރާ މައްޗަށްއައުން ފަދަ ކަންތައްތައް ހިމެނެއެވެ. ބައެއް ފަހަރު އަނގައިގައި
އުފެދޭ ކުޅު ވެސް ދިރުވަން އުދަގޫވެ، އަނގައިގެ ދެމިޔަކަނުން ސޮނި ފައިބާގޮތް
ވެއެވެ. އެއްޗެއް ތާށިވެ ދިގުލައިފިނަމަ ކުރިމަތިވެދާނެ އުދަގޫތަކުގެ ތެރޭގައި
ކާތަކެތި ހިގާހޮޅި ދުޅަވުން، ކާތަކެތި ހިގާ ހޮޅީގައި ފާރުހެދުން، އަދި ކާތަކެތި
ހިގާ ހޮޅި ފަޅައިގެންދިއުން ފަދަ ކަންތައްތައް ހިމެނެއެވެ.



https://dv.wikipedia.org/wiki/%DE%86%DE%A7%DE%82%DE%A7_%DE%88%DE%A8%DE%80%DE%A6%DE%88%DE%AA%DE%82%DE%B0

ކާނާ ވިހަވުން (އިނގިރޭސި ބަހުން: Food Poisoning) އަކީ ކާނާ އާއި ނުގުޅުމެވެ. ކާނާ
ވިހަވަނީ ބެކްޓީރިޔާ އާއި ތަޣައްޔަރުވެފައި ހުންނަ ކާބޯތަކެތި ބޭނުން ކުރުމުންނެވެ.
ތަޣައްޔަރު ވެފައި ހުންނަ ކާބޯތަކެތި ކެއުމުން ހަށިގަނޑުގެ ތެރެއަށް ދާއިރު
އޭގައިވާ ޖަރާސީމް ގެ ސަބަބުން ބޭރަށް ހިންގުން، ހޮނޑުލުން ފަދަ ކަންތައްތައް
ކުރިމަތި ކުރުވައެވެ.

ކާނާ ވިހަވުން (ސަލްމޮނެއްލާ) ސަލްމޮނެއްލާގެ ސަބަބުން ކާނާ ވިހަވުން އަކީ ކާނާ
ވިހަވުމުގެ ވައްތަރެކެވެ. މިބަލި ޖައްސާ ޖަރާސީމް އަކީ ސަލްމޮނެއްލާ
ޓައިފިމިޔުރިއަމް އެވެ. ސަލްމޮނެއްލާގެ ސަބަބުން ކާނާ ވިހަވުން ކުރިމަތިވަނީ ކުރިން
ބުނި ޖަރާސީމް އާއި ތަޣައްޔަރުވެފައިވާ މަސް، ކިރު، ބިސް، އަދި އެހެނިހެން ކާތަކެތި
ކެއުމުގެ ސަބަބުންނެވެ. ސަލްމޮނެއްލާގެ ސަބަބުން ކާނާ ވިހަވުމުން ފެނިދާނެ
އަލާމާތްތަކުގެ ތެރޭގައި ކުއްލިއަކަށް މޭނުބައިކުރުން، ހޮނޑުލުން، ބޭރަށް ހިންގުން،
ބަނޑުގައި ރިހުން، ހުންއައުން، އަދި އެންމެ ފަހުން ޝޮކުޖެހުން ފަދަ ކަންތައްތައް
ދިމާވުން ހިމެނެއެވެ.

ކާނާ ވިހަވުން (ސްޓެފައިލޮކޮކަސް) ސްޓެފައިލޮކޮކަސްގެ ސަބަބުން ކާނާ ވިހަވުން އަކީ
ކާނާ ވިހަވުމުގެ ވައްތަރެކެވެ. މިބަލި ޖައްސާ ޖަރާސީމް އަކީ ސްޓެފައިލޮކޮކަސް
އޫރިއަސް އެވެ. ސްޓެފައިލޮކޮކަސްގެ ސަބަބުން ކާނާ ވިހަވުން ކުރިމަތިވަނީ ކުރިން
ބުނި ޖަރާސީމް އާއި ތަޣައްޔަރުވެފައިވާ ކާތަކެތި ކެއުމުގެ ސަބަބުންނެވެ.
ސްޓެފައިލޮކޮކަސްގެ ސަބަބުން ކާނާ ވިހަވުމުން ފެނިދާނެ އަލާމާތްތަކުގެ ތެރޭގައި
މޭނުބައިކުރުން، ހޮނޑުލުން، ބޭރަށް ހިންގުން، ބަނޑުގައި ރިހުން، ފަދަ ކަންތައްތައް
ދިމާވުން ހިމެނެއެވެ.

ކާނާ ވިހަވުން (ބޮޗޫލިޒަމް) ބޮޗޫލިޒަމްގެ ސަބަބުން ކާނާ ވިހަވުން އަކީ ކާނާ
ވިހަވުމުގެ ވައްތަރެކެވެ. މިބަލި ޖައްސާ ޖަރާސީމް އަކީ ކްލޮސްޓްރިޑިއަމް ބޮޗޫލިނަމް
އެވެ. ބޮޗޫލިޒަމްގެ ސަބަބުން ކާނާ ވިހަވުން ކުރިމަތިވަނީ ކުރިން ބުނި ޖަރާސީމް އާއި
ތަޣައްޔަރުވެފައިވާ ކާތަކެތި ކެއުމުގެ ސަބަބުންނެވެ. މިފަދަ ކާތަކެތި ގިނަ
ދުވަސްވެ، ހަލާކުވެ އޭގައި މިބަލި ޖައްސާ ބެކްޓީރިޔާ އުފެދި، އެއިން ދޫކުރާ
ނިއުރޯޓޮކްސިން ގެ ސަބަބުން އުދަގޫތައް ކުރިމަތި ކުރުވަނީ އެވެ. ބޮޗޫލިޒަމްގެ
ސަބަބުން ކާނާ ވިހަވުމުން ފެނިދާނެ އަލާމާތްތަކުގެ ތެރޭގައި ލޮލުގެ މަސްތަކުގެ
ބާރުނެތި ލޮލުގެ ފެނުމަށް ބަދަލުއައުން، އަވަރުވުން، އަނގަހިކުން، ކާތަކެތި
ދިރުވަން އުދަގޫވުން، އަޑުފޮށި ބެދުން، ޝޮކުޖެހުން އަދި ހިތްހުއްޓުން ފަދަ
ކަންތައްތައް ހިމެނެއެވެ.

ކާނާ ވިހަވުމުން ފެންނަ އަލާމާތްތައް ފެންނަން ފަށަނީ އެފަދަ ކާބޯތަކެތި
ހަށިގަނޑުގެ ތެރެއަށް ދާތާ 24-8 ގަޑިއިރާއި ދެމެދުގެ މުއްދަތެއްގެ ތެރޭގައެވެ.
މިގޮތުން ފެނިދާނެ އަލާމާތް ތަކުގެ ތެރޭގައި ހޮނޑުލުން، ބޭރަށް ހިންގުން،
މޭނުބައިކުރުން، ކާހިތްނުވުން، ބަނޑުގައި ރިހުން، ހުންއައުން އަދި ވަރުދެރަވުން
ހިމެނެއެވެ. މީގެ ތެރެއިން މާގިނައިން ބޭރަށް ހިންގުމަކީ ފުރާނަ އަށް ވެސް
ނުރައްކާތެރި ވެދާނެ ކަމެކެވެ. ބޭރަށް ހިންގުމާއެކު މާގިނައިން ބޮޑު ކަމުދާ
ތަކެތީގައި ލޭހުރިކަމުގައިވާ ނަމަ ލަސް ނުކޮށް ޑޮކްޓަރެއްގެ ލަފަޔާ އިރުޝާދު
ހޯދުމަކީ ބުއްދިވެރި ކަމެކެވެ.



https://dv.wikipedia.org/wiki/%DE%86%DE%A7%DE%82%DE%A6%DE%8D%DE%B0_%DE%83%DE%A8%DE%93%DE%A6%DE%94%DE%A6%DE%83%DE%91%DE%B0_%DE%87%DE%A7%DE%8B%DE%A6%DE%89%DE%B0_%DE%87%DE%A8%DE%84%DE%B0%DE%83%DE%A7%DE%80%DE%A9%DE%89%DE%B0_%DE%89%DE%A6%DE%82%DE%A8%DE%86%DE%AA

ކާނަލް އާދަމް އިބްރާހިމް މަނިކަކީ 1968 ވަނައަހަރު މެއިމަހުގެ 12 ވަނަ ދުވަހު
ސިފައިންގެ ޚިދުމަތާ ގުޅިވަޑައިގެންނެވި ބޭފުޅެކެވެ. ސިފައިންގެ ޚިދުމަތުން ރިޓަޔަރ
ކުރެއްވި ދުވަހާ ހަމައަށް ސިފައިންގެ ޚިދުމަތުގައި ތެދުވެރިކަމާ
އިޚްލާޞްތެރިކަމާއެކު، 41 އަހަރާ 2 މަހާ 19 ދުވަސް ހޭދަކުރައްވާފައިވެއެވެ.
ސިފައިންގެ ޚިދުމަތުން ރިޓަޔަރ ކުރެއްވީ 2009 އޯގަސްޓް 3 ވަނަދުވަހުއެވެ. މި ދިގު
މުއްދަތުގެ ތެރޭގައި ކާނަލް އާދަމް އިބްރާހިމް މަނިކު ސިފައިންގޭގައި
އިޚްލާޞްތެރިކަމާއި ވަފާތެރިކަމާއެކު އަދާކުރެއްވި ޚިދުމަތްތަކުގެ ސަބަބުން
ޝަރަފުގެ ނިޝާނުގެ ގޮތުގައި 7 ކުލައާއި 8 މެޑަލް ލިބިވަޑައިގެންފައިވެއެވެ.
ލިބިވަޑައިގެންފައިވާ މެޑަލް ތަކުގެ ތެރޭގައި އަޚްލާޤީމެޑަލް، ސިފައިންގެ
ޚިދުމަތުގެ މެޑަލް، އިޚްލާޞްތެރި ޚިދުމަތުގެ މެޑަލް، ރައީސުލްޖުމްހޫރިއްޔާގެ
މެޑަލް، ދިގުމުއްދަތެއްގައި ޚިދުމަތް ކުރުމުގެ މެޑަލް، މަތިވެރި ޚިދުމަތުގެ މެޑަލް،
ސައްތައިގެ މެޑަލް، އަދި 3 ނޮވެމްބަރުގެ މެޑަލް ހިމެނެއެވެ. ލިބިވަޑައިގެންފައިވާ
ކުލަ ތަކުގެތެރޭގައި ހުނަރުވެރިކަމުގެ ކުލަ އަދި ޚާއްޞަ ޚިދުމަތުގެ ކުލަ
ފާހަގަކޮށްލެވެއެވެ.

ކާނަލް އާދަމް އިބްރާހީމް މަނިކުގެ ޚާއްޞަ ޚިދުމަތްތަކުގެ ތެރޭގައި ހުޅުލޭ
އެއަރޕޯޓްގެ ފަޔަރ ސަރވިސްގައި ޚިދުމަތްކުރެއްވުމާއި މިނިސްޓަރ އޮފް
ޕަބްލިކްސޭފްޓީގެ ކާރުކޮޅުގެ ޑްރައިވަރުކަމާއި ޓާސްކްފޯސް ޑިއުޓީ
އެން.ސީ.އޯއިންޗާޖުކަމާއި އޯވަރރޯލް އިންޗާޖުކަމާއި ޑިއުޓީސެކްޝަންގެ އޮފިސަރ
އިންޗާޖުގެއެހީތެރިޔާކަމާއި، އެތާންގެ އޮފިސަރ އިންޗާރޖުކަން ހިމެނެއެވެ. އަދި
އާމަރީގެ ކޮމާންޑިންގ އޮފިސަރުގެ އެހީތެރިޔާކަމާއި ކޮމާންޑިން އޮފިސަރ ކަންވެސް
އޭނާވަނީ ކުރައްވާފައެވެ. މީގެ އިތުރުން ކޮންސްޓްރަކްޝަން އެންޑް މެއިންޓަނަންސް
ސާވިސްގެ ކޮމާންޑިންގ އޮފިސަރގެ އެހީތެރިޔާ ކަމާއި، މެއިންޓަނަންސް ސާވިސްގެ
ކޮމާންޑިންގ އޮފިސަރ ކަމާއި، ރައީސުލްޖުމްހޫރިއްޔާގެ ޕާސަނަލް ސެކިއުރިޓީއޮފިސަރ
ކަންވެސް ކާނަލް އާދަމް އިބްރާހިމް މަނިކު ކުރައްވާފައިވެއެވެ. ހަމައެހެންމެ ބޭރުގެ
ޤައުމުތަކުން ރާއްޖެ ވަޑައިގަންނަވާ ޢިއްޒަތްތެރިންގެ ސެކިއުރިޓީގެ ކަންތައްތައް
ގިނަދުވަސްތަކެއް ވަންދެން ބެލެހެއްޓެވުމުގެ އިތުރުން، ސިފައިންގެ ސްޕޯޓްސް އެންޑް
ރެކްރިއޭޝަން ކްލަބުގެ ރައީސްގެ މަޤާމުވެސް އަދާ ކުރައްވާފައިވެއެވެ.



https://dv.wikipedia.org/wiki/%DE%86%DE%A7%DE%82%DE%A6%DE%8D%DE%B0_%DE%83%DE%A8%DE%93%DE%A6%DE%94%DE%A6%DE%83%DE%91%DE%B0_%DE%80%DE%A6%DE%90%DE%A6%DE%82%DE%B0_%DE%82%DE%A6%DE%9E%DE%A9%DE%83%DE%AA

ކާނަލް ރިޓަޔަރޑް ޙަސަން ނަޞީރަކީ 1964 ވަނައަހަރު ޖެނުއަރީމަހުގެ 14 ވަނަ ދުވަހު
ސިފައިންގެ ޚިދުމަތާ ގުޅިވަޑައިގެންނެވި ބޭފުޅެކެވެ ސިފައިންގެ ޚިދުމަތުން ރިޓަޔަރ
ކުރެއްވިއިރު 45 އަހަރާއި 6 މަހާއި 17 ދުވަހު ތެދުވެރިކަމާއި އިޚްލާޞްތެރިކަމާއެކު
އަގުހުރި ޚިދުމަތްތަކެއް ކާނަލް ޙަސަން ނަޞީރުވަނީ ކުރައްވާފައެވެ. މިދިގު
މުއްދަތުގެ ތެރޭގައި ކާނަލް ޙަސަން ނަޞީރު ސިފައިންގޭގައި އިޚްލާޞްތެރިކަމާއި
ވަފާތެރިކަމާއެކު އަދާކުރެއްވި ޚިދުމަތްތަކުގެ ސަބަބުން ޝަރަފުގެ ނިޝާނުގެ ގޮތުގައި
9 ކުލަޔާ 8 މެޑަލް ލިބިވަޑައިގެންފައިވެއެވެ. ލިބިވަޑައިގެންފައިވާ މެޑަލް ތަކުގެ
ތެރޭގައި އަޚްލާޤީމެޑަލް، ސިފައިންގެ ޚިދުމަތުގެ މެޑަލް، އިޚްލާޞްތެރި ޚިދުމަތުގެ
މެޑަލް، ރައީސުލްޖުމްހޫރިއްޔާގެ މެޑަލް، ދިގުމުއްދަތެއްގައި ޚިދުމަތް ކުރުމުގެ
މެޑަލް، މަތިވެރި ޚިދުމަތުގެ މެޑަލް، ސައްތައިގެ މެޑަލް، އަދި 3 ނޮވެމްބަރުގެ
މެޑަލް ހިމެނެއެވެ. ލިބިވަޑާއިގެންފައިވާ ކުލަ ތަކުގެ ތެރޭގައި ހިތްވަރު ގަދަކަމުގެ
ކުލަ، ހުނަރުވެރިކަމުގެ ކުލަ އަދި ޚާއްޞަ ޚިދުމަތުގެ ކުލަ ފާހަގަކުރެވެއެވެ.

ކާނަލް ޙަސަން ނަޞީރު މަސައްކަތް ކުރެއްވި ދާއިރާ ތަނުގެ ތެރޭގައި ސިފައިންގެ
ކޯސްޓްގާޑާއި އަލިފާން ނިއްވުމުގެ ދާއިރާ ފާހަގަކޮށްލެވެއެވެ. ކޯސްޓްގާރޑްގެ
ކޮމާންޑިންގ އޮފިސަރގެ އެހީތެރިޔާކަމާއި، ސިފައިންގެ ޑިސިޕްލިނަރީ ކޮމެޓީގެ
މެންބަރުކަމާއި، ޕްރޮމޯޝަން ބޯޑުގެ މެންބަރުކަމާއި، ޓްރާންސްޕޯރޓް ސަރވިސްގެ
ކޮމާންޑިންގ އޮފިސަރ ކަމާއި، ކަޅުތުއްކަލާކޮށީގެ ކޮމާންޑިންގ އޮފިސަރގެ މަޤާމު ވެސް
ކާނަލް ޙަސަން ނަޞީރު ވަނީ އަދާކުރައްވާފައެވެ. ސިފައިންގެ ޚިދުމަތުން ރިޓަޔަރ
ކުރައްވާއިރު ކާނަލް ޙަސަން ނަޞީރު ހުންނެވީ ފަޔަރ އެންޑް ރެސްކިޔު ސަރވިސްގެ
ޑެޕިއުޓީ ކޮމާންޑިންގ އޮފިސަރ ގެމަޤާމުގެ އިތުރުން، ރިޓަޔަމަންޓް ސާރވީސް އޮފީސް
ހިންގެވުމުގެ އެންމެ އިސްވެރިއެއްގެ ގޮތުގައެވެ.

ކާނަލް ޙަސަން ނަޞީރުގެ އަގުހުރި ޚިދުމަތްތަކުގެ ތެރޭގައި 3 ނޮވެމްބަރުގެ ޢުދުވާނީ
ޙަމަލާގެ ވަގުތުގައި ސިފައިންގެ މައިމަރުކަޒު ދިފާޢު ކުރުމުގެ ގޮތުން ސިފައިންގެ
ތެރޭގައި އިސްނަންގަވައިގެން ފާހަގަ ކޮށްލެވޭފަދަ މަތިވެރި ޖިހާދެއް ކުރެއްވިކަން
ފާހަގަކުރެެވެއެވެ. ސިފައިންގޭގައި ޕެރޭޑުގެ ހަރަކާތްތައް ތަރައްޤީ ކުރެއްވުމަށް
ޕެރޭޑް އިންސްޓްރެކްޓަރެއްގެ ގޮތުން ދިގު މުއްދަތަކަށް ޚިދުމަތް ކުރެއްވުމުގެ
އިތުރުން، ޕެރޭޑް ކޯޑިނޭޓިންގ ކޮމެޓީގެ ވައިސް ޗެއަރމަންގެ މަޤާމުވެސް ކާނަލް
ޙަސަން ނަޞީރު ފުރުއްވިއެވެ.

ކާނަލް ޙަސަންނަޞީރު ވަނީ ސިފައިންގެ ޚިދުމަތުގައި އުޅުއްވަމުން ސްރީލަންކާއިން
ބޭސިކް ފަޔަރ ފައިޓިންގކޯހަކާއި، ސިންގަޕޫރުން އެއަރޕޯރޓް ފަޔަރ ފައިޓިންގ
ކޯހަކާއި، އިނގިރޭސި ވިލާތުން އޯލްއާމްސް ޑްރިލްކޯހަކާއި، ޕާކިސްތާނުން ރެސްކިޔު
އެޑްމިނިސްޓްރޭޝަން ކޯހަކާއި، ސީނިއަރ އޮފިސަސް މެނޭޖްމަންޓް ކޯހެއް ފުރިހަމަ
ކުރައްވާފައެވެ. ކާނަލް ޙަސަން ނަޞީރަކީ ސިފައިންގެއިން ޕައިލެޓްކަން ދަސްކުރުމަށް
ހޮވާލެވުނު ބޭފުޅުންގެ ތެރޭގައި ހިމެނިވަޑައިގެންނެވި ބޭފުޅެކެވެ. ތާރީޚުގައި
ރާއްޖޭގެ އެއަރޕޯޓަކަށް ފުރަތަމަ މަތިންދާބޯޓެއް ލޭންޑް ކުރި ދިވެއްސަކީވެސް ކާނަލް
ޙަސަން ނަޞީރެވެ. ސިފައިންގެ ޚިދުމަތުން ކާނަލް ޙަސަން ނަޞީރު ރިޓަޔަރ ކުރެއްވީ
ޢުމުރުފުޅުން 64 އަހަރު ފުޅުގައެވެ.



https://dv.wikipedia.org/wiki/%DE%86%DE%A7%DE%81%DE%A8%DE%8B%DE%AB_%DE%86%DE%AA%DE%83%DE%AA%DE%80%DE%A8%DE%82%DE%B0%DE%82%DE%A6_%DE%8C%DE%A6%DE%83%DE%A7%DE%8E%DE%A6%DE%82%DE%91%DE%AA

Coordinates: 4°57′24″N 73°27′47″E﻿ / ﻿4.956628°N 73.462924°E﻿ / 4.956628;
73.462924

ކުރުހިންނަތަރާގަނޑަކީ ކ.ކާށިދޫ، ދިވެހިރާއްޖޭގެއި އޮތް އާޘާރީ ބިމެކެވެ. މިބިމަކީ
ރާއްޖެ އިސްލާމް ވުމުގެ ކުރިން ބުޑިސްޓުން އެކަހެރިވާން ބޭނުންކޮށްފައިވާ
ބިމެކެވެ.މީލާދީން 7ވަނަ ޤަރުނާ 8 ވަނަ ޤަރުނާ ދޭތެރޭގެ ތާރީހަކަށް ނިސްބަތް
ކުރެވިފައިވާ މިބިން ކޮނުމުގެ މަސަތްކަތް ކުރިއަށް ގޮސްފައިވަނީ 1996 - 1998 ގެ
ތެރޭގައެވެ. މިމަސަތްކަތުން 1880 އަކަމީޓަރުގެ ބިން ކޮނެ، މުރަކަގަލުން ހަދާފައިވާ
64 ބިނާއެއް ހާމަ ކުރެވިފައިވެއެވެ. މިތަނުގައި ބޮޑަށް ރައްކައު ކުރެވިފައިވަނީ
ކޮންމެ ބިނާއެއްގެވެސް ބުޑެވެ.

މިބިން ކޮނެ ނިމުމުން ހާމަކޮށް އޮތުމުގެ ސަބަބުން ތަނުގެ ހާލަތު ދަށް ވަމުން
ދިޔައެވެ. އެކަށީގެންވާ ފެންވަރަކަށް މިތަން ރައްކައުކުރުމަށް އެހީތެރި ވުމަށް 6
އޮކްޓޯބަރ 2008 ގައި ޔޫއެސް އެމްބެސިޑަރ ރޮބާޓް ބްލޭކް ވަނީ އެމެރިކާގެ މާލީ އެހީގެ
ދަށުން 370،000 (28،950$) ރުފިޔާ ދިވެހި ދައުލަތާ ހަވާލު ކޮށްދީފައެވެ. މިއީ
އެމްބާސިޑަރސް ފަންޑް ފޯ ކަލްޗަރަލް ޕްރެސަވޭށަންގެ ދަށުން ފޯރުކޮށްދެވުނު
އެހީއެކެވެ. މިގޮތުން، ތަރާގަނޑު ހިޔާކުރުމަށް ބޭނުންވާ ޑިޒައިންތައް ކުރަހުމުގެ
މަސަތްކަތް ކުރަން ބޭނުންވާތީ އެކަމަށް އެދި 16 މެއި 2011 ގައި ގެޒެޓްގަ އިއުލާން
ނަންބަރު 222-ARC/222/2011/3ގަ ޝާއިއު ކުރެވިފައިވެއެވެ.



https://dv.wikipedia.org/wiki/%DE%86%DE%A6%DE%87%DE%B0%DE%93%DE%AC%DE%85%DE%A8

ކައްޓެޅި (އިނގިރޭސި ބަހުން: Promethichthys prometheus)ނުވަތަ (އިނގިރޭސި ބަހުން:
Promethean Escolar) އަކީ އަތޮޅުން ބޭރު މާކަނޑުތަކުގައި ވަރަށް ފުނުގައި އުޅޭ
މަހެކެވެ. މިއީ ރާއްޖޭގެ ބައެއް ހިސާބުތަކުން ރޭގަނޑު ފުނަށް ނަނު ފައްތައިގެން
ކުރާ ކެޔޮޅު ކަމުގައި ބޭނޭ މަހެކެވެ. މިމަސް ބޭނުމުގައި އެންމެ ފާހަގަ ކުރެވެނީ ޏ.
ފުވައްމުލަކު މީހުންނެވެ. އެރަށު މަސްވެރިން ރޭގަނޑު ނަނު ފައްތައިގެން މިމަސް
ބާނައިގެން ގަރުދިޔަ ކައްކައިގެން ކާން ބޭނުން ކުރެއެވެ. ބައެއް މީހުން މި މަހުން
ރިހަވެސް ކައްކަ އެވެ. މިއީ ކަށި ވަރަށް ގިނަ އެހެނަސް ކާން ވަރަށް މީރު މަހެކެވެ.
މިއީ ބާނާފައި ރޮލަށް ހުރުމުން ވަރަށް އަވަހަށް ކުނިވާ މަހެއްކަން ފާހަގަ
ކުރެވެއެވެ. ކައްޓެޅި އަކީ ދިގުކޮށް ފަތިކޮށް ހުންނަ މަހެކެވެ. މަހުގެ އަނގަ
ބޮޑުވެފައި ކޮޅަށް އޫ ވަރުގަދަ ދަތްތަކެއް ހުރެއެވެ. މަހުގެ ލޯ ބޮޑެވެ. ކަންފަތް
ކުރެވެ. މަހުގައި ހުންނަނީ ވަރަށް ތުނި ހުޅުނބު ތަކެކެވެ.

މަހުގެ ކުލައަކީ ގަދަ މުށި ކުލައެވެ. މަހުގެ މުޅި ހަށިގަނޑުގައި ވައިލެޓް ދިހުން
ކުލައެއް ހުރެއެވެ. އެހެނަސް މަސް މަރުވުމުން، މިކުލަ ފަނޑު މުށިކުލައަކަށް
ބަދަލުވެއެވެ. މަހުގެ ބުރަކަށި މަތީ ފުރަތަމަ ކޮތަރިބައިގެ ކަށިތަކުގެ ދޭތެރޭގެ
ފުރަތަމަ ދުލިފަށް ހުންނަނީ ކަޅު ކުލައިގައެވެ. އެހެނިހެން ކޮތަރިބައިތައް ހުންނަނީ
ކަޅު މުށި ކުލައިގައެވެ. މިމަސް އެންމެ ބޮޑުވަނީ 1 މީޓަރަށެވެ. ނަމަވެސް ގިނައިން
ފެނިފައި ހުންނަ އެންމެ ބޮޑެތި މަހުގައި ހުންނަނީ ގާތްގަނޑަކަށް 40 ސެންޓި
މީޓަރުއެވެ. ކައްޓެޅި އަކީ އާންމު ގޮތެއްގައި 750-100 މީޓަރާއި ދެމެދުގެ ފުނުގައި
އުޅޭ މަހެކެވެ. މަހުގެ ކާނާއަކީ އެކި ޒާތްޒާތުގެ ކުދިމަހާއި، ކަކުނި ފާނޑުގެ
ސޫތްޕެވެ.



https://dv.wikipedia.org/wiki/%DE%86%DE%A6%DE%87%DE%A8%DE%88%DE%AC%DE%82%DE%A9%DE%8E%DE%AC_%DE%83%DE%A6%DE%82%DE%B0

ރަނުގެ މަދު މިންވަރާއިމެދު مذهب ތަކުގައި ހިލާފުއުފެދިފައިވެއެވެ. حنفي مذهب ގައި
އެންމެ މަދުވެގެން مهر އެއްކަމުގައި ކަމުދާނީ ދިހަ ދިރުހަމެވެ. مالكي مذهب ގައި
އެންމެ މަދުވެގެން مهر އެއްކަމުގައި ކަމުދާނީ ދީނާރެއްގެ ހަތަރު ބައިކުޅަ
އެއްބަޔެވެ. ނުވަތަ ތިން ދިރުހަމެވެ. شافعي مذهب އަދި حنبلي مذهب ގައި مهرގެ މަދު
މިންވަރެއް ކަނޑައެޅިފައެއް ނުވެއެވެ. ވީމާ މުދަލެއް ކަމުގައި ބެލެވޭ ކޮންމެ
އެއްޗަކީ އެއެއްޗެއް ކިތަންމެ ގިނަވިޔަސް ނުވަތަ މަދުވިޔަސް ރަނަކަށް ފުދޭނެ
އެއްޗެކެވެ. ރަނުގެ ގިނަ މިންވަރުގައި އެއްވެސް ހައްދެއްނެތް ކަމަށް ހުރިހާ ދަންނަ
ބޭކަލުން އެއްބަސްވެލައްވައެވެ.

ރަނުގެ ނުވަތަ مهر ގެ ޝަރުތުތައް ތިނެކެވެ. އެއީ މިލްކުކުރެވޭ ފަދަ އަދި ގަނެ
ވިއްކޭ ފަދަ އެއްޗަކަށްވުން، ކަޑައެޅި އެނގޭ އެއްޗަކަށްވުން، غرر (uncertainty,
risk) ނުހިމެނޭ އެއްޗަކަށްވުމެވެ. ކަނޑައެޅިފައިވާ ރަން އެއްކޮށް
އަންހެންކުއްޖާއަށް ދިނުން ފިރިމީހާގެ މައްޗަށް ވާޖިބުވާ ޙާލަތްތަކަކީ ރޭކުރުމުގެ
ކުރީގައި ފިރިމީހާ ނުވަތަ އަނބިމީހާ މަރުވުން، އަބިމީހާ އާއި ފިރިމީހާ ރޭކުރުން،
وطء ވުން މަނާކުރާ އެއްވެސް مانع އެއްނެތް ގޮތެއްގައި އަބިމީހާއާއި ފިރިމީހާ خلوة
އެއްގައި އެކަނިވުމެވެ. މިއީ حنفي مذهب އަށް ޚާއްޞަ رأى އެކެވެ.

مهر ކަނޑައެޅުމަކާ ނުލައި ކައިވެނީގެ عقد ކުރުމާއި އެކި مذهب ތަކުގެ رأى ތަފާތެވެ.
مالكي مذهب އަދި ابن حزم ދެކެވަޑައިގަންނަވާ ގޮތުގައި مهر ކަޑަނޭޅި ކުރާ
ކައިވެންޏަކީ ޞައްޙަ ކައިވެންޏެއް ނޫނެވެ. އެކަމަކު جمهورންގެ އަރިހުގައި مهر
ކަޑަނޭޅި ކުރާ ކައިވެންޏަކީ ޞައްޙަ ކައިވެންޏެކެވެ. އަދި މިޙާލަތުގައި
އަންހެންކުއްޖާއަށް مهر مثل ޙައްޤު ވާނެއެވެ. مهر مثل ކަނޑައެޅުމުގައި ބަލަންޖެހޭ
ކަންތައްތަކެއް ހުރެއެވެ. އެއީ ދީންވެރިކަން، ބިކުރުވެރިއެއްތޯ ނުވަތަ
ޘައްޔިބެއްތޯ، ބުއްދިވެރިކަން، ރީތިކަން، ރަށަށް، މުއްސަނދިކަމަށް މިއެވެ. الإمام
أحمد ވިދާޅުވާ ގޮތުގައި مهر مثل ކަނޑައެޅުމުގައި ބަލަންޖެހޭނީ އަންހެންކުއްޖާގެ
ބައްޕަ ފަރާތުން ތިމާގެ އަންހެނުން ޢާއްމުކޮށް ރަންކިޔާ އުޅޭ މިންވަރަށެވެ.

مهر ކެނޑިގެންދާ ޙާލަތްތަކެއްވެސް ވެއެވެ. الطلاق އަކާއިނުލާ ރޭކުރުމުގެ ކުރީގައި
ނުވަތަ خلوة އެއްގައި އެއްތަން ވުމުގެ ކުރީގައި ކައިވެނި ރޫޅާލުމުން އަންހެން
މީހާއަށް ރަން ޙައްޤެއް ނުވާނެއެވެ. މިސާލަކަށް ކައިވެނިކުރިތަނުން އަންހެން މީހާ
މުރުތައްދުވުން، ފިރިހެންމީހާގެ ހުރި އައިބެއްގެ ސަބަބުން އަންހެންމީހާ ކައިވެނި
ބާޠިލްކުރުމަށް އިޚްތިޔާރުކުރުމެވެ. مهر އަނބުރާ ފިރިހެން މީހާއަށް ދައްކާގޮތަށް
خلع ކުރުމުންވެސް ރަން އަންހެނާގެ ކިބައިން ކެޑިގެން ދާނެއެވެ. އަދި
ކައިވެނިކުރުމަށްފަހު ފިރިހެންމީހާގެ ކިބައިން އަންހެންމީހާ ރަން ކަނޑާލަދިނުމާއި
ރަނަށްވާ އެއްޗެއް ފިރިހެން މީހާއަށް ހިބައިން ދިނުމުންވެސް އަންހެނާގެ ކިބައިން
ރަން ކެނޑިގެންދާނެއެވެ. مهر ގެ ½ ކެނޑިގެންދާ ޙާލަތަކީ ކައިވެނިކުރުމަށްފަހު
ރޭކުރުމުގެ ކުރީގައި ވަރިކުރުމުމެވެ.



https://dv.wikipedia.org/wiki/%DE%86%DE%A6%DE%85%DE%AA_%DE%8B%DE%AA%DE%82%DE%B0%DE%8A%DE%A6%DE%8C%DE%B0_%DE%89%DE%A6%DE%90%DE%B0

ކަޅު ދުންފަތް މަސް(ސައިންޓިފިކް ނަން: Zebrasoma scopas)ނުވަތަ (އިނގިރޭސި ބަހުން:
Brown tang)އަކީ ރާއްޖޭގެ ފަރުފަޅުތަކުގައި އުޅޭ ދުންފަތް މަހުގެ ބާވަތެކެވެ.
މިބާވަތުގެ މަސް ގިނައިން ފެންނަނީ ފަރުފަޅުތަކުގެ ބޭރުމަތީންނާއި ފަރުމަތީގައި
ނިވާލާ މަޑުކޮށް އޮންނަ ހިސާބުތަކުންނެވެ. މިއީ ދިވެހިން ކެއުމަށް ބޭނުންކޮށް އުޅޭ
މަހެއް ނޫނެވެ. މަހުގެ ތުންކޮޅު ހުންނަނީ ކޮޅަށް އޫކޮށެވެ. މަހުގެ އަނގަ ކުޑައެވެ.
ބުރަކަށިމަތީ ކޮތަރިބަޔާ ބަނޑުދަށް ފަރާތު ކޮތަރިބައި ހުޅުވާލާފައި ހުންނައިރު
ވަރަށް ފުޅާކޮށް އުސްކޮށް ފެންނަށް ހުރެއެވެ. މިއީ ފަތި ފުޅާ ހަށިގަނޑެއް
ލިބިފައިވާ މަހެކެވެ. މިމަސް އާންމު ގޮތެއްގައި އުޅެނީ 20 މީޓަރަށްވުރެ ތިލަ
ހިސާބުތަކުގައެވެ.

މިއީ ދުންފަތް މަހުގެ ބާވަތަކަށް ވެފައި މިބާވަތުގެ މަހަށް ކިޔާ ވަކި ނަމެއް
ނެތުމުން މިމަހުގެ ކުލައަށް ބަލާ ކަޅު ދުންފަތް މަސް ކިޔާ ނަންދީފައި ވަނީ އެވެ.
މިމަސް އެންމެ ބޮޑުވަނީ 18.5 ސެންޓި މީޓަރަށެވެ.



https://dv.wikipedia.org/wiki/%DE%86%DE%A6%DE%85%DE%AA%DE%86%DE%AE%DE%8C%DE%A6%DE%83%DE%A8_%DE%8B%DE%A6%DE%82%DE%B0%DE%84%DE%AE%DE%91%DE%AA

ކަޅުކޮތަރި ދަންބޮޑު(ސައިންޓިފިކް ނަން: Myripristis melanosticta)ނުވަތަ
(އިނގިރޭސި ބަހުން: Blacktip soldier fish)އަކީ ރާއްޖޭގެ ފަރުފަޅުތަކުގެ ބޭރުން
ފުނުގައި އުޅޭ މަހެކެވެ. މިމަސް އާންމު ގޮތެއްގައި އުޅެނީ 25 މީޓަރަށްވުރެ ފުނުގެ
ހިސާބުގައި ކަމަށްވުމުން ފަރުފަޅުތަކުގެ ބޭރަށް މޫދަށް އެރިއުޅޭ މީހުންނަށް މިމަސް
ފެނިފައި ހުންނަނީ ވަރަށް މަދުންނެވެ. މިއީ ދަންބޮޑުގެ އާއިލާގައި ހިމެނޭ ގިނަ
މަސްތަކާއި އަޅާބަލާއިރު އިސްކޮޅުން ބޮޑު މަހެކެވެ. މިމަސް އެންމެ ބޮޑުވަނީ 30
ސެންޓި މީޓަރަށެވެ. މިއީ ކެއުމަށް ރަގަޅު މަހެއް ކަމުގައި ވިޔަސް ދިވެހިން
މިބާވަތުގެ މަސް ކެއުމަށް ލޯތްބެއް ނުކުރެއެވެ. މިއީ ފަރުފަޅުތަކުގެ ބޭރަށް
ނަނުފައްތައިގެ ކުރާ ކެޔޮޅުކަމުގައި ބޭނޭ މަހެކެވެ.

މަހުގެ ބުރަކަށިމަތީ ކޮތަރިބައިގައި 11 ހަރުކައްޓާއެކު 13 އާއި 15 އާއި ދެމެދުގެ
އަދަދަަކަށް މަޑުކަށި ހުރެއެވެ. ބަނޑުދަށް ފަރާތު ކޮތަރިބައިގައި 4 ހަރުކައްޓާއެކު
11 އާއި 12 އާއި ދެމެދުގެ އަދަދަކަށް މަޑުކަށި ހުރެއެވެ. މަހުގެ ކުލައަކީ ފަނޑު
ފިޔާތޮށި ކުލައެކެވެ. މަހުގެ ކަރުތާފަތުގެ ހުރަހަށް ކަޅުރަތްކުލައިގެ ފުޅާ ރޮނގެއް
ހުރެއެވެ. މަހުގެ ތުންކޮޅާއި. ކޮތަރިތަކާއި ނިގޫފަތް ހުންނަނީ ގަދަ
ރަތްކުލައެއްގައެވެ. އަދި ބައެއް ކޮތަރިތަކާއި ނިގޫފަތުގެ ކޮޅު ހުންނަނީ
ކަޅުކުލައެއްގައެވެ. މިމަހަށް ކަޅުކޮތަރި ދަންބޮޑު ކިޔާ ނަންދީފައިވަނީ ދިވެހިންގެ
ތެރޭގައި މިމަހަށް ކިޔާއުޅޭ ވަކި ޚާއްޞަ ނަމެއް ނެތުމާއެކު، މިމަހަށް ކިޔާ އިގިރޭސި
ނަމާ ގުޅޭގޮތުންނެވެ.



https://dv.wikipedia.org/wiki/%DE%86%DE%A6%DE%85%DE%AA%DE%86%DE%AE%DE%8C%DE%A6%DE%83%DE%A8_%DE%83%DE%A6%DE%87%DE%A8%DE%88%DE%AC%DE%83%DE%A8%DE%89%DE%A6%DE%90%DE%B0

ކަޅުކޮތަރި ރައިވެރިމަސް (ސައިންޓިފިކް ނަން: Neoniphon opercularis)ނުވަތަ
(އިނގިރޭސި ބަހުން: Blackfin squirrelfish)ރާއްޖޭގެ ފަރުފަޅުތަކުގެ ބޭރުގެ
މުރަކަތަކުގެ މާހައުލުގައި 20 މީޓަރަށްވުރެ ތިލަ ހިސާބުތަކުގައި ގިނައިންއުޅޭ
ރައިވެރިމަހުގެ ބާވަތެކެވެ. މިބާވަތުގެ މަސް ދުވާލުގެ ވަގުތުތަކުގައި އާންމު
ގޮތެއްގައި އުޅެނީ ފަރުފަރުގެ ގުންޑޮޅިތަކުގެ ދަށުގައްޔާއި ހޮހަޅަތަކައި ބޮޑެތި
ގާގަލާއި ހަތާތަކުގެ ދަށުގައި ބައިބަޔަށެވެ.

މަހުގެ ބުރަކަށިމަތީ ކޮތަރިބައިގައި 11 ހަރުކައްޓާއެކު 12 އާއި 14 އާއި ދެމެދުގެ
އަދަދަަކަށް މަޑުކަށި ހުރެއެވެ. ބަނޑުދަށް ފަރާތު ކޮތަރިބައިގައި 4 ހަރުކައްޓާއެކު
8 އާއި 9 އާއި ދެމެދުގެ އަދަދަކަށް މަޑުކަށި ހުރެއެވެ. މަހުގެ ކަރުތާފަތުގެ
ކުރީބަޔާއި ފަހަތުބައިގެ ކައިރިފަށް ހުންނަނީ ވަރަށް ރާޅުކޮށެވެ. ކަރުތާފަތުގެ
ކުރީބައިގެ ތިރީގައި ވަރަށް ހަރުކައްޓެއް ހުރެއެވެ. މަހުގެ ތިރީ ތުން މަތީ
ތުނބަށްވުރެ ދިގުވާނެއެވެ. މަހުގެ ކުލައަކީ ރިހި ފިޔާތޮށި ކުލައެވެ. މަހުގެ
ހުޅުނބުތަކުގެ މެދު ހުންނަނީ ފަނޑު ރަތްކުލައަކަށެވެ. ބުރަކަށިމަތީ ކޮތަރިބައިގެ
ހަރުކަށިތަކުގެ މަތީބަޔާ ތިރީބައި ފިޔަވައި މުޅި ކޮތަރިބައި ހުންނަނީ
ކަޅުކުލައެއްގައެވެ. ރައިވެރިމަހުގެ ގިނަބާވަތްތަކަށް ވަކި ނަމެއް ދިވެހިންގެ
ތެރޭގައި ކިޔާ ނޫޅޭތީ މިމަހުގެ އިގިރޭސިނަމާ ގުޅޭގޮތުން މަހުގެ ސިފަޔަށް ވިސްނާ
ކަޅުކޮތަރި ރައިވެރިމަސް ކިޔާ ނަންދީފައިވަނީ އެވެ. މިމަސް އެންމެ ބޮޑުވަނީ 32
ސެންޓި މީޓަރަށެވެ.



https://dv.wikipedia.org/wiki/%DE%86%DE%A6%DE%83%DE%A6%DE%88%DE%AC%DE%83%DE%A8_%DE%89%DE%A6%DE%90%DE%B0

ކަރަވެރި މަސް (އިނގިރޭސި ބަހުން: Rastrelliger kanagurta )ނުވަތަ (އިނގިރޭސި
ބަހުން: Indian mackerel)އަކީ ކަނޑުމަހުގެ އާއިލާގައި ހިމެނޭ ގިނަ މަސްތަކަށްވުރެ
ކުޑަމަހެކެވެ. މިއީ ކެއުމަށް ރަގަޅު މަހެކެވެ. މިމަސް ގިނައިން ފެންނަ ކަމަށްވަނީ
ރާއްޖޭގެ އުތުރުގެ އަތޮޅު ތަކުންނެވެ. މިއީ އިންޑިޔާ އަދި ސްރީލަންކާގެ އައްސޭރި
ފަށުގެ ކަނޑުތަކުގައި ގިނައިން އުޅޭކަމަށް ފާހަގަ ކުރެވިފައިވާ މަހެކެވެ. ބޮޑެތި
އައިން ހަދައިގެން އުޅޭކަމަށް ފާހަގަކުރެވިފައިވާ މަހެކެވެ. މިބާވަތުގެ މަސް
ދަތުރުކުރާއިރު ގިނައިން ތިބެނީ ވަރަށް ބޮޑަށް އަނގަ ހުޅުވައިގެންނެވެ. އެއީ އޭގެ
ކާނާ ކަމަށްވާ ކުދިފަނި ފަކުސަ ފަދަ ތަކެތި އަނގަޔަށް ވައްދާ ކަރުގަނޑުން
ފުރާނާލުމަށްޓަކައެވެ. މިއީ ދިވެހި މަސްވެރިންނަށް މަދުމަދުން ބޭނޭ ބާވަތެކެވެ.
މިމަސް އެންމެ ބޮޑުވާކަމަށް ވަނީ 35 ސެންޓިމީޓަރަށެވެ. މަހުގެ ކަރުގަނޑުގެ ކަށިތައް
ވަރަށް ދިގެވެ. މިކަށިތައް މަހުގެ އަނގަ ހުޅުވާލުމުން ވަރަށް ފަސޭހައިން ފެންނަށް
ހުރެއެވެ.



https://dv.wikipedia.org/wiki/%DE%86%DE%A6%DE%82%DE%B0%DE%8A%DE%A6%DE%8C%DE%B0%DE%86%DE%AA%DE%91%DE%A6_%DE%8A%DE%A6%DE%82%DE%B0%DE%80%DE%A7%DE%89%DE%A6%DE%90%DE%B0

ކަންފަތްކުޑަ ފަންހާމަސް(ސައިންޓިފިކް ނަން: Dendrochirus zebra)ނުވަތަ (އިނގިރޭސި
ބަހުން: Zebra lionfish) އަކީ ރާއްޖޭގެ ފަރުފަޅުތަކުގައި ތިލަ ހިސާބުން ފެންނަ 20
ސމ އަށް ބޮޑުވާ ފަންހާ މަހެކެވެ. މިބާވަތުގެ ފަންހާ މަސް އަށް ދިވެހިންގެ ތެރޭގައި
ވަކި ޚާއްޞަ ނަމެއް ކިޔާނޫޅޭތީ މަހުގެ ސިފައަށް ވިސްނާ މަހުގެ ކަންފަތް ކުޑަކަން
ފާހަގަކޮށް މިމަހަށް ކަންފަތްކުޑަ ފަންހާމަސް ކިޔާ ނަންދީފައިވަނީ އެވެ. މިއީ
ދިވެހިން ކެއުމަށް ބޭނުންކުރާ މަހެއް ނޫނެވެ. ދިރޭ ކުދިމަސް ބޭރުކުރާ ފަރާތްތަކުން
މިބާވަތުގެ ފަންހާމަސް އަށް ވަރަށް ޝައުގުވެރިކަން ދެއެވެ. މިމަހުގެ
ބުރަކަށިމަތީގައި ހުންނަނީ ވަރަށް ތޫނު އަދި އިންސާނުންނަށް ނުރައްކާތެރި ވިހައެއް
އެކުލެވޭ ކަށިތަކެކެވެ. ވުމާއެކު މިމަސް ހިފާގެންގުޅޭއިރު މިކަމަށް ސަމާލުވާން
ޖެހެއެވެ. މަހުގެ ކައްޓެއް ހެރިއްޖެނަމަ އެތަނެއް އަވަހަށް ހޫނު ފެނުގައި 30
މިނިޓްވަރު ބޭއްވުމުން މިވިހައިގެ އަސަރު ކެނޑިގެންދާކަމަށް ވެއެވެ.



https://dv.wikipedia.org/wiki/%DE%86%DE%A6%DE%82%DE%B0%DE%82%DE%AC%DE%8D%DE%A8

ރީނދޫ އުރަހަ ކަންނެލި (ސައިންޓިފިކް ނަން: Thunnus albacares)ނުވަތަ (އިނގިރޭސި
ބަހުން: yellowfin tuna)އަކީ ރާއްޖޭގައި ކުރެވޭ ދޮށީގެ މަސްވެރިކަމުގައި ދެވަނައަށް
އެންމެ ގިނައިން ބޭނޭ ބާވަތެވެ. މިމަސް އާންމު ގޮތެއްގައި ކަޅުބިލަ މަސް އަދި
އެހެނިހެން ކަނޑުމަހުގެ ބާވަތްތަކާއެކު އައިން ހަދައިގެން ދަތުރުކޮށް އުޅެއެވެ.
މިއީ ވަރަށް ބޮޑެތިވާ ކަންނެއްޔެކެވެ. މިކަންނެލި ބޮޑެތިވީވީހެން ކަނޑުގެ އަޑިއަށް
ފިނިހިސާބުތަކަށް ދަތުރުކުރެއެވެ. ވުމާއެކު ބޮޑެތި ކަންނެލި ލޭނުއަޅައިގެންނާއި،
ދިރޭ އެންޖަހައިގެން ރާއްޖެއާއި ބޭރުގައުމު ތަކުގައިވެސް ބާނައި އުޅެއެވެ. މަހުގެ
ކާނާއަކީ މަސްމަހާ މެއްސާއި، ކަކުނި ފާނޑުގެ ސޫތްޕާއި، ބޯވަ ދިލަ މަހެވެ.



https://dv.wikipedia.org/wiki/%DE%86%DE%A6%DE%82%DE%91%DE%AA_%DE%83%DE%A6%DE%8C%DE%B0%DE%80%DE%A7

ކަނޑު ރަތްހާ (ސައިންޓިފިކް ނަން: Variola albimarginata)ނުވަތަ (އިނގިރޭސި ބަހުން:
White-edged lyretail)އަކީ ރާއްޖޭގެ ފަރުފަޅުތަކުގެ ބޭރުން ފުން ހިސާބުތަކުގައި
ދިރިއުޅޭ މަހެކެވެ. މިމަސް ދިވެހިން ބާނައި އުޅެނީ ފައްތައިގެން ކުރާ ކެޔޮޅު
ކަމުގައެވެ. މިއީ ކަނޑުހާ އާއި ވަރަށް އެއްގޮތް، އެހެން ނަމަވެސް މަހުގެ ނިގޫފަތުގެ
ކޮޅުގައި ހުންނަ ކުލައިން ވަރަށް ފަސޭހައިން ދަތިކަމެއްނެތި ވަކިކުރެވިދާނެ
ދެބާވަތެވެ. ކަނޑު ރަތް ހަލަކީ ދަހިކޮށް ބޭނޭ މަހެއް ނޫނެވެ. ނަމަވެސް މިއީ
ދިވެހިން ކައިއުޅޭ މަހެކެވެ. މަހުގެ ކަރުތާފަތުގެ ކުރީބައިގެ ކައިިރިފަށް ހުންނަނީ
ކަށިކޮށެވެ. މަހުގެ ނިގޫފަތް ހުންނަނީ ހަނދުފަޅިބުރަށް ކަފިކޮށެވެ.



https://dv.wikipedia.org/wiki/%DE%86%DE%A6%DE%81%DE%A8_%DE%8E%DE%AE%DE%82%DE%AA

ކަށި ގޮނު (އިނގިރޭސި ބަހުން: Lactoria fornasini)ނުވަތަ (އިނގިރޭސި ބަހުން:
Thorny-back Cowfish)އަކީ ރާއްޖޭގެ ފަޅުތަކުގައި ދިރިއުޅޭ ކުޑަ އިސްކޮޅެއް ހުންނަ
މަހެކެވެ. މިމަސް އެންމެ ބޮޑުވަނީ 23 ސެންޓި މީޓަރަށެވެ. މިބާވަތުގެ މަސްތައް
އާންމުކޮށް އުޅެނީ އަޑީގައި ވެލި ހުންނަ ހިސާބުތަކުގަޔާއި، މުގުރިފައި ހުންނަ
މުރަކަތައް ހުންނަ ހިސާބުތަކު ގައްޔާއި، މޫދުވިނަ ހެދިފައި ހުންނަ
ހިސާބުތަކުގައެވެ. މިއީ ދިވެހިން ކައިއުޅޭ މަހެއް ނޫނެވެ. މިއީ މާބާރު ބާރަށް
ދުވެއުޅުމުގެ ކުޅަދާނަކަން ލިބިގެންވާ މަހެއްވެސް ނޫންމެއެވެ. މިބާވަތުގެ މަސް
ހިފުމަށް ރާއްޖޭގައި ވަކި ޚާއްޞަ ބާވަތެއްގެ މަސްވެރިކަން ކޮށެއް ނޫޅެއެވެ.

މަހުގެ ބުރަކަށިމަތީ ކޮތަރިބައިގައި 9 މަޑުކަށި ހުރެއެވެ. ބަނޑުދަށް ފަރާތު ކޮތަރި
ބައިގައި ވެސް 9 މަޑުކަށި ހުރެއެވެ. ކަންފަތް ގަނޑުގައި 11 ނުވަތަ 12 މަޑުކަށި
ހުރެއެވެ. މަހުގެ ނިގޫފަތުގެ ކޮޅު ހުންނަނީ ވަށްކޮށެވެ. މަހުގެ ކުލައަކީ ދޮން ރީނދޫ
ކުލައެވެ. މުޅި މަހުގައި ނޫކުލައިގެ ރޮނގުތަކެއް އެކި ގޮތްގޮތަށް ހުރެއެވެ.
ކޮތަރިތައް ހުންނަނީ ފަނޑު ކުލައެއްގައެވެ. މިމަހަށްކިޔާ ވަކި ޚާއްޞަ ނަމެއް ރިކޯޑް
ކުރެވިފައި ނެތުމާއެކު، މަހުގެ އެންމެ ޚާއްޞަ ސިފަޔަށް ވިސްނާ، އަދި މަހަށް ކިޔާ
އިގިރޭސި ނަމާވެސް ގުޅޭގޮތުން މިމަހަށް ކަށި ގޮނު ގެ ނަންދީފައި ވަނީ އެވެ.



https://dv.wikipedia.org/wiki/%DE%86%DE%A6%DE%81%DE%A8%DE%89%DE%A6%DE%8C%DE%A8_%DE%86%DE%A6%DE%81%DE%A8%DE%8E%DE%A6%DE%82%DE%91%DE%AA

ކަށިމަތި ކަށިގަނޑު(އިނގިރޭސި ބަހުން: Tibia) އަކީ ފައިގެ ކަށިމަތި ހިމެނޭ
ހިސާބުގައިވާ ކަށިގަނޑެވެ. އާންމު ގޮތެއްގައި ކަށިމަތި ކިޔަނީ ވެސް މިކަށިގަނޑަށޭ
ބުނެވިދާނެ އެވެ. އެއީ ކުޅިވަރު ކުޅޭއިރު ކަށިމައްޗަށް ހާނީއްކައެއް ވެދާނެތީ
ބަންނަ ދާފަރާ ބަންނަނީ ވެސް މިކަށިގަނޑުގެ މަތީގައި ކަމަށްވާތީ އެވެ. އަދި މިއީ
ކަކޫގެ ތިރިން ފައިގައި އިންނަ ދެކަށިގަނޑުގެ ތެރެއިން ވަރުގަދަ ކަށިގަނޑެވެ.
އަނެއް ކަށިގަނޑަކީ ކުޑަކަޅުވާ ކަށިގަނޑު އެވެ. ކަކޫ ހުޅާއި ތަނބިކަށި ގުޅުވާދޭ
މައި ކަށިގަނޑަކީ މިއީ އެވެ. ކަށިމަތި ކަށިގަނޑު އަކީ ހަށިގަނޑުގައިވާ ދެވަނަ އަށް
އެންމެ ބޮޑު ކަށިގަނޑެވެ.

ކަށިމަތި ކަށިގަނޑު މަތިން ޖެހިފައިވަނީ އިންނަނީ ފަލަމަސް ކަށިގަނޑު އަދި ފިޔަން
ކަށިގަނޑުގައެވެ. އަރިމަތިން ކުޑަކަޅުވާ ކަށިގަނޑު ގައި ޖެހިފައިވާ އިރު ތިރިން
ޖެހިފައި އިންނަނީ ތަނބިކަށި އުފެދުމުގައި ބައިވެރިވާ ފައިތިލައިގެ ކަށިގަނޑެއް
ކަމަށްވާ ޓޭލަސް އާއެވެ.



https://dv.wikipedia.org/wiki/%DE%86%DE%A6%DE%81%DE%A8%DE%86%DE%AC%DE%94%DE%AE

ކަށިކެޔޮ(އިނގިރޭސި ބަހުން: Pandanus)ނުވަތަ (އިނގިރޭސި ބަހުން: Screw Pine) އަކީ
ކަށިކެޔޮގަހުގައި އަޅާ މޭވާ އެވެ. މިއީ ވަރުގަދަ ދަޅިގަނޑެއްގައި ވަކަކާޖެހި ވަކެއް
ފިތިބާރުކޮށް ހުންނަ ވައްތަކަކުން އެކުލެވިފައި ހުންނަ އެއްޗެކެވެ. ކަށިކެޔޮ ގަހަކީ
ގޮފިތަކެއްލައިފައި ބޮނޑި އަކަށް ހެދޭ ބިޔަވާ ގަހެކެވެ. މިގަހުގެ ފަތް ހުންނަނީ
ވަރަށް ދިގުކޮށް ދެފަރާތް އެއްވަރަށް މެދަށް އަޑިވެލާފައި ކޮޅަށް ތޫނުކޮށެވެ.
ފަތުގެ ކައިރިފަށުގައްޔާއި މެދުގައި ތޫނުކަށިތަކެއް ހުރެއެވެ. ގަސްހަރުލާފައި
ހުންނަނީ ފައިބާ ބިމަށް ހިފައިފައި ހުންނަ ވަރަށް ވަރުގަދަ އަޅޯތަކަކުންނެވެ. މިއީ
ތިލަގައި، މޫދުވާ ކަފި މޫތަކެއް ހުންނަ ގަހެކެވެ. ކަށިކެޔޮލު އާއިލާގެ 600އަށްވުރެ
ގިނަވައްތަރު މިހާތަނަށް ހޯދިފައި ވެއެވެ.



https://dv.wikipedia.org/wiki/%DE%84%DE%AF%DE%86%DE%AA%DE%91%DE%A6_%DE%8A%DE%A7%DE%82%DE%A6

ބޯކުޑަ ފާނަ (ސައިންޓިފިކް ނަން: Gracila albomarginata)ނުވަތަ (އިނގިރޭސި ބަހުން:
Masked grouper) އަކީ ރާއްޖޭގެ ފަރުފަޅުތަކުގެ ބޭރުން ވަރަށް މަދުން ފެންނަ ފާނަ
އެކެވެ. މިބާވަތުގެ ފާނަ އާއްމު ގޮތެއްގައި ދިރިއުޅެނީ 4 މީޓަރާއި 20 މީޓަރާއި
ދެމެދުގެ ފުންމިނުގައެވެ. މިއީ ނަނުފައްތައިގެން ކުރާ ކެޔޮޅު ކަމުގައި ވެސް
ބޭނިފައި ހުއްޓާ ނުފެންނަ މަހެކެވެ.

މަހުގެ ކުލައަކީ ގަދަ ރަތްމުށި ކުލައެކެވެ. ބޮލުގައި ކަތިކޮށް ހުންނަ ގަދަ
ނޫކުލައިގެ ރޮނގުތަކެއް ހުރެއެވެ. ދެއަރިމަތީގައި 12 އާއި 14 އާއި ދެމެދުގެ
އަދަދަކަށް ނޫކުލައެއްގެ ގުދު ރޮނގުތަކެއް މަހުގެ ހުރަހަށް ހުރެއެވެ. މަހުގެ
ބުރަކަށިމަތީ ކޮތަރިބައިގެ މަޑުކަށި ތަކުގެ މަތީ ކައިރީގައާއި ބަނޑުދަށް ފަރާތު
ކޮތަރިބައިގެ ކައިރިފަށް ހުންނަނީ ނާރިނގު ކުލައަކަށެވެ. މަހުގެ ނިގޫކޮޅުގައި ފަނޑު
ލަފެއް ހުރެއެވެ. މިމަސް އެންމެ ބޮޑުވަނީ 50 ސމ އަށެވެ. މިއީ ކާން ރަގަޅު މަހެކެވެ.
މިއީ ދިވެހި މަސްވެރިން ގިނައިން ބާނާ އުޅޭ މަހަކަށް ނުވުމާއެކު މިމަހަށް ކިޔާ
ވަކިނަމެއް ނެތުމުން މަހުގެ ސިފަޔަށް ވިސްނާމިމަހަށް ބޯކުޑަ ފާނަ ކިޔާ ނަންދީފައި
ވަނީ އެވެ.



https://dv.wikipedia.org/wiki/%DE%84%DE%AF%DE%85%DE%A6%DE%96%DE%AC%DE%80%DE%A8_%DE%8A%DE%A7%DE%82%DE%A6

ބޯޅަޖެހި ފާނަ (ސައިންޓިފިކް ނަން: Anyperodon leucogrammicus)ނުވަތަ (އިނގިރޭސި
ބަހުން: Slender grouper) އަކީ ހިމަ ހަށިގަނޑެއް ލިބިފައިވާ ފާނައެކެވެ. މިއީ
ރާއްޖޭގެ ފަރުފަޅުތަކުގެ މުރަކަތަކުގެ ނިވަލުގައި ގިނައިން އުޅޭ މަހެކެވެ. ދިވެހިން
ކުރާ ކެޔޮޅު ކަމުގައި ދުވާލު ބޭނޭ މަހެކެވެ. އަދި މިއީ ދިވެހިން ކެއުމަށް
ބޭނުންކޮށް އުޅޭ މަހެކެވެ. މަހުގެ ބޮލުގެ ދިގުމިން ފުޅާމިނަށްވުރެ ބޮޑެވެ. މަހުގެ
ކަރުތާފަތުގެ ކުރީބައިގެ ކައިރިފަށް ހުންނަނީ ވަށްކޮށެވެ. ނިގޫފަތުގެ ކޮޅު
ހުންނަނީވެސް ވަށްކޮށެވެ. މިއީ ކުލަވަރު ވަރަށް ފަސޭހައިން ބަދަލުކޮށްލާ މަހެއް
ކަމުން މަހުގައި ހުންނަ ރަތްކުލައަށްދާ ލައްތަކާއި، މިލައްތަކުގެ ދޭތެރޭގައި
ހުދުކޮށް ހުންނަ ރޮނގުތައް އެކިމަހުގައި ހުންނަނީ އެކިވަރަށެވެ.



https://dv.wikipedia.org/wiki/%DE%84%DE%AF%DE%83%DE%A9%DE%82%DE%8B%DE%AB_%DE%86%DE%AE%DE%86%DE%A7%DE%89%DE%A6%DE%90%DE%B0

ބޯރީނދޫ ކޮކާމަސް (ސައިންޓިފިކް ނަން: Pomacanthus xanthometopon)ނުވަތަ (އިނގިރޭސި
ބަހުން: Blue-faced angle fish)އަކީ ރާއްޖޭގެ ފަރުފަޅުތަކުގެ ބޭރުމަތީގައި އުޅޭ
ކޮކާމަހުގެ ބާވަތެކެވެ. މިއީ ވަރަށް ރީތި ކުލަތަކަކުން ކުރެހުން އެޅިފައި ހުންނަ
އެކުއޭރިއަމް ތަކުގައި ގެންގުޅުމަށް މީހުން ވަރަށް ޝައުގުވެރިކަން ހުންނަ މަހެކެވެ.
މިބާވަތުގެ މަސް އާންމު ގޮތެއްގައި އުޅެނީ އެތެރެވަރީގެ ފަރުތަކުގެ
ގުންޑޮޅިތަކުގައެވެ. އާންމު ގޮތެއްގައި 5 މީޓަރާއި 25 މީޓަރާއި ދެމެދުގެ
ފުންމިނުގައެވެ. މިމަސް އެންމެ ބޮޑުވަނީ 45 ސެންޓި މީޓަރަށެވެ. މިބާވަތުގެ ޅަމަސް
ހުންނަނީ ބޮޑެތިމަހާއި މުޅިން ތަފާތު ކުލައެއްގައެވެ. ކަޅުކުލައިގެ މަހެއްގައި
ހުދާއި މަޑުނޫކުލައިގެ ކުރެހުންތަކެއް މަހުގެ ހުރަހަށް ވާގޮތަށް އަޅާފައެވެ.
މިބާވަތުގެ މަސް އާންމު ގޮތެއްގައި އުޅެނީ އެކަހެރިކޮށެވެ.

މަހުގެ ލޮލާއި ނިއްމަތި ހުންނަނީ ރީނދޫ ކުލައިގައެވެ. މަހުގެ ތުނބާއެކު ކޯމަތި
ހުންނަނީ ނޫކުލައިގެ ކަޅާއި ރީނދޫ ކުލައިގެ ތިކިތަކެއް ޖަހާފައެވެ. މަތީ
ކޮތަރިބައިގެ ފަހަތުގައި ކަޅުކުލައަކަށްދާ ގަދަ ނޫކުލައިގެ ލަފެއް ހުރެއެވެ.
ނިގޫފަތާއި މަތީ ކޮތަރިބައި ހުންނަނީ ރީނދޫކުލައިގައެވެ. އަދި ކޮތަރިތަކާއި
ނިގޫފަތުގެ ކައިރިފަށް ހުންނަނީ ވަރަށް ރީތި ނޫކުލައެއްގައެވެ. މިމަހަށްކިޔާ ވަކި
ޚާއްޞަ ނަމެއް ރިކޯޑް ކުރެވިފައި ނެތުމާއެކު މަހުގެ އިގިރޭސި ނަމާއި އަދި ޢިލްމީ
ނަމާއި ގުޅޭގޮތަށް މަހުގެ ސިފައަށް ވިސްނާ ބޯރީނދޫ ކޮކާމަސް ކިޔާފައި ވަނީއެވެ.



https://dv.wikipedia.org/wiki/%DE%84%DE%AF%DE%83%DE%A9%DE%82%DE%8B%DE%AB_%DE%84%DE%A8%DE%84%DE%A9

ބޯރީނދޫ ބިބީ(ސައިންޓިފިކް ނަން: Chaetodon xanthocephalus)ނުވަތަ (އިނގިރޭސި
ބަހުން: Yellowhead butterflyfish) އަކީ ރާއްޖޭގެ ފަރުފަޅުތަކުގައި ގިނައިން އުޅޭ
ބިބީ އެކެވެ. މިއީ ދިވެހިން ކެއުމަށް ބޭނުންކޮށް އުޅޭ މަހެއް ނޫނެވެ. މަހުގެ
ކުލަވަރު ރީތިކަމުންނާއި އުޅުމުގެ ސާދާ ކަމުން ކަނޑުފީނައި އުޅޭ މީހުން މިމަސް
ދުށުމަށް އެދެއެވެ. އާންމުކޮށް މިވައްތަރުގެ ބިބީ ފަރުފަޅުގެ ބޭރުގައި އުޅެނީ
އެކަހެރިކޮށެވެ. ބައެއް ފަހަރު ޖޯޑްޖޯޑަށް ވެސް އުޅެއެވެ.

މިމަހަށް ދިވެހިންގެ ތެރޭގައި ވަކި ޚާއްޞަ ނަމެއް ކިޔާފައި ނެތުމާއެކު، ބޯރީނދޫ
ބިބީ ކިޔާފައިވަނީ މަހުގެ ސައިންޓިފިކް ނަމާއި ޢިލްމީ ނަމާއި ގުޅޭގޮތުން، އަދި
މަހުގައި އެސިފައެއް ވަރަށް ފާޅުކޮށް ފެންނަން ހުރުމާއެކުގައެވެ. މިބިބީ ގިނައިން
އުޅެނީ 25-5 މީޓަރާއި ދެމެދުގެ ފުންމިނުގައެވެ. މިއީ ޓޭންކްތަކުގައްޔާއި،
ފެންގަނޑުގައި ގެންގުޅެވިދާނެ މަހެކެވެ. ނަމަވެސް ޓޭންކް ނުވަތަ ފެންގަނޑަށް
ހޭނުމުގެ ކުރިން ބައެއް އުދަގޫތަކާއި ކުރިމަތިލާން ޖެހުމަކީ ވެދާނެ ކަމެކެވެ.



https://dv.wikipedia.org/wiki/%DE%84%DE%AE%DE%8D%DE%AA%DE%8E%DE%A6%DE%87%DE%A8_%DE%83%DE%A8%DE%80%DE%AA%DE%82%DE%B0

ބޮލުގައި ރިހުން ނުވަތަ (އިނގިރޭސި ބަހުން: Headache) އަކީ ކިޔަވާކުދިންނާއި ބޮޑެތި
މީހުންގެ މެދުގައި އެންމެ އާޢްމު އެއްޝަކުވާއެވެ.

ބޮލުގައި ރިހުމަކީ ވެސް ބަލިވެއިނުމަށްފަހު ވިހެއުމާއި، ދޭތެރޭ ކޮންމެ
ދުވަސްވަރެއްގައި ވެސް ކުރިމަތިވެދާނެ ކަމެކެވެ. އާންމުގޮތެއްގައި މިއީ އެހާ
ސީރިއަސް މައްސަލައެއް ނޫނެވެ. މިއީ ބަލިވެއިނުމާއި ގުޅިގެން ހޯރމޯންތަކަށް އަންނަ
ބަދަލަކާއި ގުޅިގެން ކުރިމަތިވާ ކަމެކެވެ. ބަލިވެއިނުމާއި ގުޅިގެން ލޭމައްޗަށް
ދިއުން(Preeclampsia)، ނޭފަތު ގައި ހުންނަ ވައިވައްދާ ހުސްތަންތަން(Nasal air
sinuses)ގައި އިންފްލެމޭޝަން އުފެދުން، ވަރުބަލިވުން ފަދަ ކަންކަމަކީ ވެސް ބޮލުގައި
ރިހުމަށް މެދުވެރިކުރުވާ ސަބަބުތަކެވެ. އެކިމީހުންނަށް ބޮލުގައި ރިހުން ކުރިމަތިވާ
މިންވަރާއި، ގިނަމަދުމިން ތަފާތެވެ. އެކަށޭނަވަރަކަށް އަރާމުކުރުން، ބަރާބަރަށް
ކެއުމާއި، ފެންބުއިން، ބޮލުގައި ރިހުން ކުޑަކޮށްދެއެވެ.



https://dv.wikipedia.org/wiki/%DE%84%DE%AE%DE%84%DE%A9_%DE%91%DE%A8%DE%87%DE%AF%DE%8D%DE%B0

ބޮބީ ޑިއޯލް ( އުފަންވެފައިވަނީ ޖެނުއަރީ 27، 1967 އިންޑިޔާގެ ބޮމްބޭ ) އަކީ ހިންދީ
ފިލްމީ ތަރިއެކެވެ. މިއީ ފިލްމީ ތަރި ދަރުމެންދުރާ ޑިއޯލް ގެ ހަގު ފިރިހެންދަރި
ފުޅެވެ. އަދި ފިލްމީ ތަރި ސަނީ ޑިއޯލް އެއްބަނޑު އެއްބަފާ ކޮއްކޮ އެވެ. އަދި އީޝާ
ޑިއޯލް އާއި އަހާނާ ޑިއޯލް ގެ އެއްބަފާ ބޭބެ ވެސް މެއެވެ. ފިލްމީ ތަރި އަބޭ ޑިއޯލް
އަކީ ބޮބީގެ ދެބެންގެ ދެދަރި ކޮއްކޮ އެކެވެ. ބޮބީ ޑިއޯލް އުފަންވިއިރު ދީފައިވާ
ނަމަކީ ވިޖޭ ސިންގ ޑިއޯލް އެވެ. ބޮބީ ޑިއޯލްގެ މަންމަ އަކީ ޕްރަކާޝް ކޯރު އެވެ.
ހެމާ މާލިނީ އަކީ ބޮބީ ޑިއޯލް ގެ ދޮންމަންމަ އެވެ.

ބޮބީ ޑިއޯލް އެންމެ ފުރަތަމަ ފެނިގެން ދިޔައީ އުމުރުން 10 އަހަރުގައި 1977 ގައި
ނިކުތް ދަރަމް ވީރު އިންނެވެ. އެފިލްމްގައި ކުޅެފައިވަނީ ބައްޕަ ދަރުމެންދުރާ
ޑިއޯލް ކުޑަ ކުއްޖެއްގެ ގޮތުގައި ފެންނަ ބައެވެ. ބޮބީ ވަނީ މިހާތަނަށް 35 އަށްވުރެ
ގިނަ ފިލްމްގައި ހަރަކާތްތެރި ވެފައި ވެއެވެ. ބައްޕަ ދަރުމެންދުރާ ޑިއޯލް
ޕްރޮޑިއުސްކޮށް މަޝްހޫރު ޑައިރެކްޓަރ ރާޖު ކުމާރު ސަންތޯޝީ ޑައިރެކްޓްކުރި ފިލްމް
ބަރުސާތު އިން ފުރަތަމަ ފަހަރަށް ފިލްމީ ތަރި ޓްވިންކަލް ކަންނާ އާއެކު ލީޑް ރޯލް
އަކުން ބޮބީ ޑިއޯލް ފެނިގެން ދިޔައީ 1995 ވަނަ އަހަރު އެވެ. އެއަަހަރު ސިނަމާ
ތަކުގައި އެންމެ ރަގަޅަށް ހިނގި ފިލްމް ތަކުގެ ތެރޭގައި އެފިލްމް ހިމެނިގެން
ދިޔައެވެ. އަދި އޭގެ ސަބަބުން ފިލްމް ފެއަރ އެވޯޑްގެ ބެސްޓް ޑެބިއުޓް ގެ މަގާމް
ލިބިގެން ދިޔައެވެ.

1999 ވަނަ އަހަރު ބޮބީ ޑިއޯލް ވަނީ ބޭބެ ސަނީ ޑިއޯލް ޑައިރެކްޓްކޮށްފައިވާ
'ދިއްލަގީ ކުޅެފައެވެ. މިފިލްމްގައި ހަރަކާތްތެރިވެފައިވަނީ ސަނީ ޑިއޯލްގެ އިތުރުން
ބޮބީ ޑިއޯލް އަދި އުރުމިލާ މަޓޮދުކަރު އެވެ.

2007 ވަނަ އަހަރު ނިކުތް ފިލްމް އަޕްނޭ ގައި ސަނީ ޑިއޯލް އަދި ބޮބީ ޑިއޯލް އަދި
ބައްޕަ ދަރުމެންދުރާ ޑިއޯލް އެކުގައި ފެނިގެން ގޮސްފައިވެއެވެ. މިއީ އެއް
ފިލްމަކުން މި 3 ބަފައިން ފެނިގެންދިޔަ ފުރަތަމަ ފިލްމް ވެސް މެއެވެ.



https://dv.wikipedia.org/wiki/%DE%84%DE%AC%DE%83%DE%AC%DE%84%DE%AC%DE%8B%DE%A8_%DE%8B%DE%A6%DE%82%DE%B0%DE%84%DE%AE%DE%91%DE%AA

ބެރެބެދި ދަންބޮޑު(ސައިންޓިފިކް ނަން: Myripristis murdjan)ނުވަތަ (އިނގިރޭސި
ބަހުން: Pinecone soldierfish)އަކީ ރާއްޖޭގެ ފަރުފަޅުތަކުން 50 މީޓަރަށްވުރެ ތިލަ
ހިސާބުތަކުން ފެންނަ ދަންބޮޑެކެވެ. މިމަސް އެންމެ ބޮޑުވަނީ 27 ސެންޓި މީޓަރަށެވެ.
މިބާވަތުގެ މަސް ދުވާލުގެ ވަގުތުތަކުގައި ގިނައިން އުޅެނީ ގަލުގެ ހޮހަޅަތަކާއި
އެނޫންވެސް ގާތަކުގެ ތެރޭގައެވެ. ނަމަވެސް ރޭގަނޑުގެ ވަގުތުތަކުގައި ބައިބަޔަށް
ބޭރުމައްޗަށް ނިކުމެއުޅެއެވެ. މިއީ ރާއްޖޭގައި އެންމެ ގިނައިން އުޅޭ ދަންބޮޑުގެ
އެއް ބާވަތެކެވެ. މިއީ ރޭގަނޑުކުރާ ކެޔޮޅުކަމުގައި މަދުމަދުން ބޭނޭ މަހެކެވެ. އަދި
ކޮށިފައްތައިގެން ކުރާ މަސްވެރިކަމުގައިވެސް މިމަސް ހިފޭކަމަށް ވެއެވެ. މިއީ
ދިވެހިން ކެއުމަށް ބޭނުން ނުކުރި ކަމުގައި ވިޔަސް ކެއުމަށް ރަގަޅު މަހެކެވެ.

މަހުގެ ބުރަކަށިމަތީ ކޮތަރިބައިގައި 11 ހަރުކައްޓާއެކު 13 އާއި 15 އާއި ދެމެދުގެ
އަދަދަަކަށް މަޑުކަށި ހުރެއެވެ. ބަނޑުދަށް ފަރާތު ކޮތަރިބައިގައި 4 ހަރުކައްޓާއެކު
11 އާއި 13 އާއި ދެމެދުގެ އަދަދަކަށް މަޑުކަށި ހުރެއެވެ. މަހުގެ ކުލައަކީ
ރަތްކުލައެވެ. ހުޅުނބުތަކުގެ ކައިރިފަށް ހުންނަނީ މުށިކުލައިގައެވެ. މަހުގެ
ކަރުތާފަތުގެ ކައިރިފަށާއި، ކަންފަތުގެ ބުޑުދަށް ހުންނަނީ ގަދަމުށި ކުލައެއްގައެވެ.
މަހުގެ ނިގޫފަތުގެ މަތީކައިރިއާއި ތިރީކައިރި ހުންނަނީ ހުދުކުލައިގައެވެ.
މިމަހަށްކިޔާ ވަކި ޚާއްޞަ ނަމެއް ރިކޯޑް ކުރެވިފައި ނެތުމާއެކު މިމަހަކީ ބެރެބެދި
މަލުގެ ކުލަޔާއި އެއްފަދަ ރަތްކުލައެއްގައި ހުންނަ މަހެން ކަމުން ބެރެބެދި ދަންބޮޑު
ކިޔާ ނަންދީފައިވަނީ އެވެ.



https://dv.wikipedia.org/wiki/%DE%84%DE%AA%DE%8B%DE%AA%DE%8B%DE%A9%DE%82%DE%B0

ބުދުދީން ނުވަތަ ބުޑިޒަމް އަކީ އެދީނެއްގެ ފަލްސަފާއާއި ދީނީކަންކަން އެދީނަށް އުޅޭ
މީހުންގެ ސަޤާފަތާއި އާދަކާދަތަކުގެ މައްޗަށް ބަރޯސާވާ އަދި ދީނީ އަޅުކަމާއި
އުޅޭގޮތް "ސިއްދަރުތާ ގޯތަމާ" އާންމުކޮށް ކިޔާގޮތުންނަމަ ލޯޑު ބުއްދާގެ އުޅުމާއި
އެއްގޮތައް ބައްޓަން ކުރުމަށް ބާރުއަޅާ ދީނެކެވެ. މިދީނަކީ އިންޑިޔާގެ ދީނެއްގެ
ގޮތުގައި ބެލެވެއެވެ. މިދީން އުފެއްދި ސިއްދަރުތާ ގޯތަމާ ދިރިއުޅެފައިވަނީ
އިންޑިޔަން ސަބްކޮންޓިނެންޓުގެ އިރު އުތުރު ސަރަހައްދުގައި މީލީދީން 6 ވަނަ ބީސީއީ
ގަރުނާއި 4 ބީސީއީ ގަރުނާއި ދެމެދުއެވެ.

ބުއްދާ މަސްހޫރުވެގެން ދިޔައީ މީސްތަކުންގެ ކިބައިން އުދަގުލާ ދަތިކަން ގެންދަވާ
އުފާވެރިކަމާއި ހަމަޖެހުން ގެނެސްދޭ މީހެއްގެ ގޮތުގައެވެ. ބުދުދީނުގެ މީހުން
ގަބޫލުކުރާގޮތުނަންނަމަ ބުއްދާ އަލުން ދިރިގެން އައީ ނިރުވާނާއިންނެވެ.
ނިރުވާނާއަކީ ކޮބައިކަން ބުއްދާ ބުނެދީފައިވަނީ އެއީ ފުރިހަމަ ހަމަޖެހުމުގެ
ވިސްނުން ސިކުޑިއަށް ގެނެސްދޭ ވަރަށް އަޑިން ވިސްނާ ވިސްނުމެއްކަމާއި އެވަގުގައި
ސިކުޑީގައިވާ ރުޅިއާއި ދެކޮޅުވެރިކަމާއި އެހެނިހެން އެދުންތަކުގެ މަތިން
ހަދާންނައްތާލާ ހިދުކޮޅެއްކަމަށެވެ.



https://dv.wikipedia.org/wiki/%DE%84%DE%AA%DE%83%DE%AA%DE%90%DE%A8%DE%87%DE%B0%DE%8D%DE%AF%DE%90%DE%A8%DE%90%DE%B0

ބުރުސިއްލޯސިސް (އިނގިރޭސި ބަހުން: Brucellosis)އަކީ ބައެއްކަހަލަ ޖަނަވާރުގެ
ހަށިގަނޑުގައި ދިރިއުޅޭ ބުރުސިއްލާ ކިޔާ ބެކްޓީރިޔާ އެއްގެ ވައްތަރުތަކަކުން ޖެހޭ
ބައްޔެކެވެ. އާންމު ގޮތެއްގައި މިބަލި ޖައްސާ ޖަރާސީމް ހުންނަނީ ކަންބަޅި، ބަކަރި،
ޖަމަލު، ގެރި، އަދި އޫރު ފަދަ ތަކެތީގެ ކިރު، ކުޑަކަމު ނަޖިސް، ލޭ، މަސް އަދި
ޖިންސީ ގުނަވަނުން ބޭރުވާ ދިޔައިގެ ތެރޭގައެވެ. ބުރުސިއްލޯސިސް ޖެހެނީ ބަލި ޖައްސާ
ޖަރާސީމް އާއި ތަޣައްޔަރުވެފައިވާ ކާނާ، ނުވަތަ ބުއިން ބޭނުންކުރުމުގެ
ސަބަބުންނެވެ. ތަފާތު 3 ވައްތަރެއްގެ ބުރުސިއްލާގެ ސަބަބުން މިބަލި ޖެހެއެވެ. އެ 3
ވައްތަރަކީ ބުރުސިއްލާ މެލިޓެންސިސް، ބުރުސިއްލާ އެބޯޓަސް، ބުރުސިއްލާ ސުއިޒް އެވެ.
ބުރުސިއްލޯސިސް ޖެހުމުން ފެނިދާނެ އަލާމާތްތަކުގެ ތެރޭގައި ، ގަދަޔަށް ހުންއައުން،
މަސްތަކުގައި ރިހުން، ހުޅުތަކުގައި ރިހުން، ހުންކޮށި ބޮޑުވުން، ގޮށްލުން ފަދަ
ކަންތައްތައް ހިމެނެއެވެ.



https://dv.wikipedia.org/wiki/%DE%84%DE%A8%DE%82%DE%A6%DE%87%DE%A8%DE%82%DE%B0_%DE%95%DE%B0%DE%83%DE%AE%DE%90%DE%B0%DE%93%DE%AC%DE%93%DE%A8%DE%86%DE%B0_%DE%80%DE%A6%DE%87%DE%A8%DE%95%DE%A6%DE%83%DE%95%DE%B0%DE%8D%DE%AD%DE%90%DE%A8%DE%87%DE%A7

ބިނައިން ޕްރޮސްޓޭޓިކް ހައިޕާރޕްލޭސިއާ(އިނގިރޭސި ބަހުން: Benign Prostatic
Hyperplasia) އަކީ ޢުމުރުން ދުވސްވުމުގެ ސަބަބުން ފިރިހެނުންނަށް ދިމާވާ އެންމެ
އުނދަގޫ އެއް މައްސަލަ އެވެ. މިއީ ޕްރޮސްޓޭޓް ގްލޭންޑް ދުޅަވެ ސައިޒުން ބޮޑުވުމުގެ
މައްސަލައެވެ.ޕްރޮސްޓޭޓް ގްލޭންޑަކީ ޢުމުރުގެ ދެ ދުވަސްވަރެއްގައި އޭގެ ސައިޒަށް
ބޮޑެތި ބަދަލުތަކެއް އަންނަ ގުނަވަނެކެވެ. އެގޮތުން އެންމެ ފުރަތަމަ ބާލިޣުވާ
އުމުރަށް އެޅޭ އިރު ޕްރޮސްޓޭޓް ގްލޭންޑް ގެ ސައިޒު ދެގުނައަށް ބޮޑުވެއެވެ. ދެން
ޢުމުރުން 25 އަހަރުގަ އަނެއްކާވެސް ޕްރޮސްޓޭޓް ގްލޭންޑް ގެ ސައިޒު ބޮޑުވާން
ފަށައެވެ. ނަމަވެސް މި ގްލޭންޑް ބޮޑުވުމުން ކުރިމަތިވާ އުނދަގޫތައް ދިމާވަނީ
ޢުމުރުން 40 އަހަރު ވުމަށްފަހުގައެވެ. ދިރާސާތައް ދައްކާގޮތުން އެމެރިކާގައި
ޢުމުރުން 60 ގެ އަހަރުތަކުގެ ފިރިހެނުންގެ 50 އިން ސައްތަ މީހުން “ބިނައިން
ޕްރޮސްޓޭޓިކް ހައިޕާރޕްލޭސިއާ” ނުވަތަ ބީ.ޕީ.އެޗް އަށް ފަރުވާ ހޯދައެވެ. އަދި 70
އާއި 80 ގެ އަހަރުތަކުގެ ފިރިހެނުންގެ 90 އިން ސައތަ މީހުންނަށް މިމައްސަލަ
ކުރިމަތިވާ ކަމަށް ހަމަ މިދިރާސާތަކުން ދައްކައެވެ.

ޕްރޮސްޓޭޓް އަކީ ފިރިހެނުންގެ ނަސްލު އުފައްދާ ނިޒާމް ގައި މުހިންމު ރޯލެއް ކުޅޭ
ކުޑަ ކުޑަ ގުނަވަނެކެވެ. މީގެ ސައިޒުގައި ގާތްގަނޑަކަށް ހުންނަނީ ވޯލްނަޓް
ބަދަންފުކެއްގެ ބޮޑުމިނެވެ. މަސާނާގެ ދަށުގައި ޕްރޮސްޓޭޓް ގްލޭންޑް އުފެދިފައިވީ
ނަމަވެސް ސައިޒުން ކުޑަވުމުގެ ސަބަބުން މަސާނާގެ މަސައްކަތަށް އެއްވެސް ބުރުލެއް
ނެތި ކުރިއަށް ދެއެވެ. ނަމަވެސް މަސާނާއިން ބޭރުކޮށްލަން ބޭނުންވާ ކުޑަކަމުދާ
ތަކެތި ހަށިގަނޑުން ބޭރުކޮށްލާ ކުޑަކަމުދާ ހޮޅިގެ ވަށައިގެން ޕްރޮސްޓޭޓް ގްލޭންޑް
އުފެދިފައިވުމުގެ ސަބަބުން ޕްރޮސްޓޭޓް ގްލޭންޑް ބޮޑުވުމުގެ އުނދަގޫ އިންތިހާއަށް
ބޮޑުވެގެން ދެއެވެ.

ޕްރޮސްޓޭޓް ގްލޭންޑް ވަކިވަރަކަށް ބޮޑުވުމުން އޭގެ ވަށައިގެނވާ ޓިޝޫތައް ބާރުވެ
ދެމުން ހުއްޓެއެވެ. މީގެ ނަތީޖާއެއްގެ ގޮތުން މިގްލޭންޑް އެއެއްޗެއްގެ ވަށައިގެން
އުފެދިފައިވާ ކުޑަކަމުދާ ހޮޅި ނުވަތަ ކުޑަކަމު ދާ އެއްޗެތި ގުރުދާ މެދުވެރިކޮށް
ހަށިގަނޑުން ބޭރަށް ފޮނުވައިދޭ ހޮޅި ފިތި ބަންދުވާގޮތް މެދުވެރިވެއެވެ.

ބީ.ޕީ.އެޗް ގެ ސަބަބުން ދިމާވާ އަނެއް މައްސަލައަކީ ހިފެހެއްޓުމެއްނެތި ގިނަ
ގިނައިން ކުޑަކަމުދާން ޖެހުމެވެ. މިހެން ދިމާވަނީ ޕްރޮސްޓޭޓް ދުޅަވެ ކުޑަކަމުދާ
ހޮޅި ހިމަވުމުގެ ސަބަބުން މަސާނާ ހުސްކުރުމަށްޓަކައި އަބަދުމެ ކަހަލަ ގޮތަކަށް
މަސާނާ މަސައްކަތް ކުރަން ޖެހުމުގެ ސަބަބުން އޭގެ އިލާސްޓިސިޓީ ދަށްވެ، ކުޑަކަމުދާ
އެއްޗެތި މަސާނާ ގައި ނުހިފެހެއްޓުމުގެ ސަބަބުންނެވެ. މީގެ ނަތީޖާއެއްގެ ގޮތުން
އަބަދުމެ ކަހަލަ ގޮތަކަށް ކުޑަކަމުދާން ބޭނުން ވުމާއި، އެއްފަހަރާ ރަނގަޅަށް މަސާނާ
ހުސްނުކުރެވުން ފަދަ އުނދަގޫތައް ދިމާވެއެވެ. އަދި ރޭނގަޑުގެ އަރާމު ނިދިން މީހާ
މަޙްރޫމްވެ އަބަދު ވަރުބަލިކަމެއްގެ ތެރޭގައި އުޅެންޖެހޭގޮތް މެދުވެރިވެއެވެ.
ޢުމުރުން 40 އަހަރުން މަތީގެ ފިރިހިނުންގެ ތެރެއިން ކޮންމެ 25 މީހުންގެ ތެރެއިން
އެކަކަށް ބީ.ޕީ.އެޗް ގެ މައްސަލަ ކުރިމަތިވުމުގެ ފުރުޞަތު އޮންނަ ކަމަށް
ތަޖުރިބާކާރުން ވިދާޅުވެއެވެ.

ޕްރޮސްޓޭޓް ބޮޑުވާން ދިމާވާ ސަބަބު އަދިވަނީ ކަށަވަރު ނުކުރެވިއެވެ. ނަމަވެސް
ޔަޤީންވަ ކަމަކީ ޢުމުރުން ދުވަސްވުމާއި ޕްރޮސްޓޭޓް ބޮޑުވުމާއި
ގުޅިލާމެހިފައިވާކަމެވެ. ބައެއް ސައެންސްވެރިން ހާމަ ކުރާގޮތުގައި ފިރިހެނުންނގެ
ޢުމުރުގެ ފަހުބައިގައި ޕްރޮސްޓޭޓް ބޮޑުވާން ދިމާވާ ސަބަބަކީ އީސްޓްރެޖަން އޭ ކިޔާ
ހޯމޯން އެއް ގިނަވުމެވެ.

ބީ.ޕީ.އެޗް ގެ އެންމެ ރަނގަޅު ފަރުވާއެއްކަމަށް މިހާތަނަށް ހޯދިފައިވަނީ ބޭސް
ބޭނުން ކޮށްގެން ޕްރޮސްޓޭޓް ދުޅަވުން ހުއްޓުވުމާއި ދުޅަވެފައި ހުރި މިންވަރު
ރަނގަޅުކުރުމަށް ބޭސް ބޭނުން ކުރުމެވެ. މިކަމަށްޓަކައި ވަރަށް ރަނގަޅު އެކަށިގެންވާ
ބޭސްތަކެއް މިއަދު އަޅުގަނޑުމެންގެ ތެރޭގައި ލިބެން ހުރި ކަމީ ލިބޭ ވަރަށްބޮޑު
ހިތްހަމަޖެހުމަކަށް ނޫނީ ނުވާނެއެވެ. އެންމެ މުހިންމުކަމަކީ ބަލީގެ ޢަލާމާތްތައް
ފެންނަ ނަމަ އަވަހަށް ޑޮކްޓަރެއްގެ އިރުޝާދު ހޯދާ ޑޮކްޓަރުގެ ލަފާގެ މަތިން
ކަންތައްތައް ކުރުމެވެ. ޢާންމު ގޮތެއްގައި މިބަލީގެ ޢަލާމާތްތަށް ފެންނަ
ނިސްބަތަކަށް ބެއްލެވުމަށްފަހު 6 މަސް ދުވަހުގެ ބޭސް ބޭނުން ކުރުމަށް ޑޮކްޓަރުން
ލަފާދެއްވައެވެ. ދިގުމުއްދަތަކަށް ބޭސް ކާން ޖެހެނީ ދުޅަވެފައިވާ ޕްރޮސްޓޭޓް
ގްލޭންޑުގެ ދުޅަ ރަނގަޅުވެ އޭގެ އަސްލު ސައިޒަށް ގެނައުމަށްޓަކައި ގިނަދުވަސް
ބޭނުންވާތީވެއެވެ. އަދި މަސާނާ އަށް ލިބިފައި ހުރެދާނެ ގެއްލުމަކަށް ފަރުވާ
ދިނުމުގެވެސް ބޭނުމުގައެވެ.



https://dv.wikipedia.org/wiki/%DE%84%DE%A6%DE%91%DE%A8_%DE%84%DE%AA%DE%83%DE%A7%DE%90%DE%B0%DE%8A%DE%A6%DE%8C%DE%A8

އެދުވަހަކީ ރާއްޖޭގެ ބަޔަކު ހަތިޔާރާއެކު އޮޅުދޫކަރައިގެ ތަމަޅަ ކުލީސިފައިން
ގެނެސް ރާއްޖޭގެ ރައީސުލް ޖުމުހޫރިއްޔާ ކަމުގައި ހުރި އަލްއުސްތާޒު މައުމޫން
އަބްދުލް ގައްޔޫމްގެ ވެރިކަން ވައްޓާލުމަށް ބަޣާވާތް ކުރި ދުވަހެވެ. އެދުވަހުގެ
ފަތިހު ތަމަޅަ ކުލީ ސިފައިން މާލެ އަރައި ސިފައިންގެއާއި ރައީސް އޮފީހާއި މުލިއާގެ
(ރައީސްގެ ގެކޮޅު) ހިފުމަށް މަސައްކަތް ކުރިއެވެ. ނަމަވެސް ހިތްވަރުގަދަ ކެރޭ
ދިވެހި ސިފައިން އެމީހުނާ ވަރުގަދަޔަށް ހަނގުރާމަކޮށް އެދުވަހުގެ އިރު އޮއްސުމަ
ހަމައަށް ދިޔަ އިރުވެސް އެމީހުންގެ އަތްދަށަށް ރާއްޖެ ދިޔަ ނުދީ ހިފެހެއްޓި އެވެ.
އަދި ބަޣާވާތް ކާމިޔާބު ނުވާނެކަން އެނގުމުން ބައެއް ދިވެހިން ރަހީނުކޮށްގެން އެމް.
ވީ. ޕްރޮގްރެސް ލައިޓް ގައި ފިލަން މަސައްކަތް ކުރިއެވެ. އިންޑިޔާ ސިފައިންގެ
އެހީތެރިކަމާ އެކު އެ ބޯޓް ފައްތާލައި އެމީހުން ހިފައި ހައްޔަރު ކުރެވުނެވެ.



https://dv.wikipedia.org/wiki/%DE%84%DE%A6%DE%90%DE%B0%DE%82%DE%A9_%DE%84%DE%AC%DE%8D%DE%A9%DE%89%DE%A7

ބަސްނީ ބެލީމާއަކީ އިންޑިޔާގެ ރާޖުސްތާނުގެ ނަގަރު ހިސާބުގަނޑުގައިވާ
ބޯހިމެނިފައިވާ އަވަށެކެވެ.

2001ގެ ބޯހިމެނުމުގެ ނަތީޖާ ދެއްކިގޮތުގައި، ބަސްނީ ބެލީމާގެ އާބާދީ އަކީ 21،557
އެވެ. އާބާދީގެ %50 ޙިއްސާކުރަނީ ފިރިހެނުންނެވެ، އަދި އަނެއް %50 އަކީ
އަންހެނުންނެވެ. ލިޔަންކިޔަން ދަންނަނީ އާބާދީގެ އެންމެ %54 މީހުންނެވެ. މިއީ މުޅި
އިންޑިޔާގެ ޖުމްލަ އިންސައްތަ އަދަދައްވުރެން %5 ދަށްއަދަދެކެވެ. އެހނީ މުޅި
އިންޑިޔާގެ ލިޔަންކިޔަން ދަންނަ މީހުންގެ އަދަދަކީ %59.5 އެވެ. މީގެނެރެއިން %63
އަކީ ފިރިހެނުންނެވެ. އަދި %37 އަކި އަންހެނުންނެވެ. މުޅިޖުމްލަ އާބާދީގެ %20 އަކީ
6 އަހަރުން ދަށުގެ ކުޑަކުދިންނެވެ.



https://dv.wikipedia.org/wiki/%DE%84%DE%A6%DE%8D%DE%A8%DE%88%DE%AC_%DE%87%DE%A8%DE%82%DE%AA%DE%82%DE%B0_%DE%88%DE%A8%DE%80%DE%A6%DE%88%DE%AA%DE%82%DE%B0

ބަލިވެއިނުން ވިހަވުން(އިނގިރޭސި ބަހުން: Preeclampsia) އަކީ ބަލިވެ އިންތާ 20 ވަނަ
ހަފްތާގެ ފަހުން ލޭމައްޗަށްދިއުން މެދުވެރިވުމެވެ. ބަލިވެއިނުމާއި ގުޅިގެން ލޭގެ
ޕްރެޝަރ މައްޗަށް ދިއުން(އިނގިރޭސި ބަހުން: pregnancy induced hypertension) ނުވަތަ
ބަލިވެއިނުން ވިހަވުން ކަމުގައި ބެލެވެނީ ބަލިވެއިންނަތާ 20ވަނަ ހަފްތާގެ ފަހުން
ލޭގެ ޕްރެޝަރ މައްޗަށްދިއުމަށެވެ. މިކަމުގެ ސަބަބުން ހަށިގަނޑުގައި ފެންޖަމާވެ،
ކުޑަަކަމުދާތަކެތީގައި ޕްރޮޓީން ހުރިކަން ފާހަގަވާނެ އެވެ. ބަލިވެއިނުން ވިހަވުމުގެ
ނުރައްކާތެރި ހާލަތްތަކުގައި މައިމީހާގެ ލެޔާއި، ގުރުދާއާއި، ސިކުނޑިއާއި،
އެހެނިހެން ގުނަވަން ތަކަށް އެކަމުގެ އަސަރު ފޯރައެވެ. މިކަމުގެ ސަބަބުން ވަރުން
މަދުން ނަމަވެސް ފުރާނައަށް ނުރައްކާވާ ހިސާބަށް ދެއެވެ. މިކަމުގެ ސަބަބުން
ކޮންވަލްޝަން(Convulsion)ގެ ހާލަތަށް ގޮސްފިނަމަ އެކްލެމްސިއާ(އިނގިރޭސި ބަހުން:
eclampsia) އޭކިޔައެވެ. ކޮންވަލްޝަންގެ މާނައަކީ ހަށިގަނޑުގެ މަސްތައް ތިމާގެ
ބާރަކާއިނުލައި ކޮންޓްރެކްޓް ވުމެވެ.



https://dv.wikipedia.org/wiki/%DE%84%DE%A6%DE%87%DE%A8%DE%8D%DE%B0_%DE%90%DE%AF%DE%8D%DE%B0%DE%93%DE%B0

ބައިލް ސޯލްޓް(އިނގިރޭސި ބަހުން: Bile salt) އަކީ ބައިލް އެސިޑް(އިނގިރޭސި ބަހުން:
Bile acid) ތަކުގައި ހިމެނޭ ލޮނު ގެ ބައެވެ. އޭގެ ތެރޭގައި ހިމެނެނީ ސޯޑިއަމް އަދި
ޕޮޓޭސިއަމް އެވެ. މިބުނި ލޮނުގެ ދެބާވަތް ގްލައިސީން(އިނގިރޭސި ބަހުން: Glycine)
އަދި ޓޯރީން(އިނގިރޭސި ބަހުން: Taurine) އާއި އެއްވެއެވެ. އިންސާނާގެ ހަށިގަނޑުގައި
ބައިލް އެސިޑް ގެ 4 ވައްތަރު ހުރެއެވެ. އޭގެ ތެރެއިން 2 ވައްތަރު އުފެދެނީ ފުރަމޭގެ
ތެރޭގައި ކޮލެސްޓިރޯލް(އިނގިރޭސި ބަހުން: Cholesterol ) އިންނެވެ. އެއީ ކޯލިކް
އެސިޑް(އިނގިރޭސި ބަހުން: Cholic acid) އަދި ކީނަޑިއޮކްސީކޯލިކް އެސިޑް(އިނގިރޭސި
ބަހުން: Chenodeoxycholic acid) އެވެ. މިއެސިޑްތައް ފުރަމޭ ގެ ތެރޭގައި އުފެދޭތީ
މިއެސިޑް ތަކަށް ޕްރައިމަރީ ބައިލް އެސިޑް(އިނގިރޭސި ބަހުން: Primary bile acids)
އޭ ކިޔައެވެ.

އަނެއް ދެވައްތަރުގެ ބައިލް އެސިޑް އުފެދެނީ ބޮޑު ގޮހޮރު ގެ ތެރޭގައެވެ. ބޮޑު
ގޮހޮރު ގެ ތެރޭގައި މި ދެވައްތަރުގެ އެސިޑް އުފެދެނީ ބެކްޓީރިޔަލް އެކްޝަންގެ
ސަބަބުން ޕްރައިމަރީ ބައިލް އެސިޑް އިންނެވެ. އެހެން ކަމުން ބޮޑު ގޮހޮރު ގެ
ތެރޭގައި އުފެދޭ ބައިލް އެސިޑް ތަކަށް ސެކަންޑަރީ ބައިލް އެސިޑް (އިނގިރޭސި ބަހުން:
secondary bile acid)އޭ ކިޔައެވެ. ބޮޑު ގޮހޮރު ގެ ތެރޭގައި އުފެދޭ ދެއެސިޑަކީ
ޑިއޮކްސީކޯލިކް އެސިޑް(އިނގިރޭސި ބަހުން: Deoxycholic acid) އަދި ލިތޯކޯލިކް
އެސިޑް(އިނގިރޭސި ބަހުން: lithocholic acid) އެވެ. ޕްރައިމަރީ ބައިލް އެސިޑް ތައް
ގްލައިސީން(އިނގިރޭސި ބަހުން: Glycine) އަދި ޓޯރީން(އިނގިރޭސި ބަހުން: Taurine)
އާއި އެކުވަނީ ފުރަމޭ ގެ ތެރޭގައެވެ. މިއެއްވުމުގެ ސަބަބުން އުފެދެނީ
ގްލައިކަކޯލިކް އެސިޑް(އިނގިރޭސި ބަހުން: Glycocholic acid) އަދި ޓޯރަކޯލިކް
އެސިޑް(އިނގިރޭސި ބަހުން: Taurocholic acid) އެވެ. ނަތީޖާއެއްގެ ގޮތުން ބައިލް
ސޯލްޓް ތައް ކަމުގައި ވާ ސޯޑިއަމް ގްލައިކަކޮލޭޓް(އިނގިރޭސި ބަހުން: Na
Glycocholate) އަދި ސޯޑިއަމް ޓޯރަކޮލޭޓް(އިނގިރޭސި ބަހުން: Na Tauracholate)
އުފެދިގެންދެއެވެ.

ބައިލްގެ ތެރެއަށް އަންނަ ލޮނުގެ 95-90 އިންސައްތަ އިލިއަމް ގެ ތެރެއިން އަނބުރާ
ހަށިގަނޑަށް ދަމައެވެ. އަދި ހަށިގަނޑަށް ނެގުނު ލޮނު އަނެއްކާވެސް ބޭނުންކުރެއެވެ.
މިލޮނު ބޭނުންކުރެވޭ ގޮތަކީ އިލިއަމް އިން ލޭ ސީދާ ވާޞިލްވާނީ ޕޯޓަލް ވެއިން
އަށެވެ. ޕޯޓަލް ވެއިން އިން ފުރަމޭއަށް ލޭ ވާޞިލްވުމުން ހެޕަޓަސައިޓް އިން
އެލޮނުތައް ފުރަމޭއަށް ނަގައި، އަނެއްކާވެސް ބައިލްގެ ތެރެއަށް ފޮނުވާލައެވެ. ބާކީ
10-5 އިންސައްތަ ބޮޑު ގޮހޮރު އަށް ވާޞިލްވެ، ޑިއޮކްސީކޯލިކް އެސިޑް އަދި ލިތޯކޯލިކް
އެސިޑް އުފެއްދުމުގައި ބޭނުން ކުރެވިގެން ދެއެވެ.

ހަށިގަނޑުގައި އާއްމު ގޮތެއްގައި 3.5 ގްރާމްގެ ބައިލް ސޯލްޓް ހުރެއެވެ. މިމިންވަރު
ފުރަމޭ އާއި ކުޑަ ގޮހޮރު އާއި ދެމެދު ދުވާލަކު 8-6 ފަހަރު ދައުރުވެ ދައުރުވެ
ހުރެއެވެ. ބޮޑުކަމުދާ ތަކެތީގެ ތެރެއިން ހަށިގަނޑަށް ބޭރުވަނީ ދުވާލަކު 0.4-0.2
ގްރާމާއި ދެމެދުގެ މިންވަރެކެވެ. އަދި ގެއްލިގެންދާ ބައި ފުރަމޭގެ ތެރޭގައި އަލުން
އުފައްދައެވެ.

ފުރަމޭ އާއި ކުޑަ ގޮހޮރު އާއި ދެމެދު ބައިލް ސޯލްޓް ދައުރުވާ ދައުރުވުމަށް ބުރުލެއް
އަރައިފިނަމަ ބައިލް ސޯލްޓް ގެ ބޮޑު މިންވަރެއް ބޮޑުކަމުދާ ތަކެއްޗާއެކު
ހަށިގަނޑުން ބޭރުވެގެން ދެއެވެ. އަދި މިހާލަތުގައި ގެއްލިގެން ދިޔަބައި ފޫބެއްދޭނެ
ވަރަށް ބައިލް ސޯލްޓް ފުރަމޭ އަކުން އުފައްދައެއް ނުދެއެވެ. ނަތީޖާއެއްގެ ގޮތުން
ބައިލް ސޯލްޓް މަދުވުމުން ފެންނަ އަލާމާތްތައް ފެންނަށް ފަށައެވެ.

މިގޮތުން ފެޓްގެ ސާރފޭސް ޓެންޝަން ކުޑަކޮށް، ފޮސްޕަލިޕިޑް އަދި މޮނަގްލައިސަރައިޑް
އާއި ގުޅިގެން ފެޓް އިމަލްސިފިކޭޝަން(އިނގިރޭސި ބަހުން: Fat Emulsification)
ކުރިމަތި ކުރުވައެވެ. މީގެ އިތުރުން ކުޑަ ގޮހޮރު ގެ ތެރޭގައި ލައިޕޭސް(އިނގިރޭސި
ބަހުން: Lipase) ހީވާގިކޮށް މުރާލި ކުރުވައެވެ.

ބައިލް ސޯލްޓް އަކީ ފެޓް ހަށިގަނޑަށް ނެގުމަށް ބޭނުންތެރި މާއްދާއެކެވެ. އެގޮތުން
ބައިލް ސޯލްޓް ފެޓް އާއި ތަތްވެ ފެނަށް ގިރޭ އެކުވެނި(އިނގިރޭސި ބަހުން:
Water-soluble complex) އެއް އުފައްދައެވެ. މިއެކުވެނި އަށް ކިޔަނީ
މިސެލް(އިނގިރޭސި ބަހުން: Micelle) އެވެ. މިސެލް އިން ފެޓް ހަށިގަނޑަށް ފަސޭހަ
ކަމާއެކު ނަގައެވެ.

ބައިލް ސޯލްޓް އަކީ ފެޓަށް ގިރޭ ވިޓަމިން(އިނގިރޭސި ބަހުން: Fat-soluble vitamins)
ތައް ހަށިގަނޑަށް ނެގުމަށް ބޭނުންތެރި މާއްދާއެކެވެ. މިވިޓަމިން ތަކުގެ ތެރޭގައި
ހިމެނެނީ ވިޓަމިން އޭ، ވިޓަމިން ޑީ، ވިޓަމިން އީ އަދި ވިޓަމިން ކޭ އެވެ.



https://dv.wikipedia.org/wiki/%DE%84%DE%A6%DE%87%DE%A8%DE%84%DE%AA%DE%83%DE%AA_%DE%86%DE%AE%DE%86%DE%A7%DE%89%DE%A6%DE%90%DE%B0

ބައިބުރު ކޮކާމަސް (ސައިންޓިފިކް ނަން: Pomacanthus semicirculatus)ނުވަތަ
(އިނގިރޭސި ބަހުން: Semicircular angle fish)އަކީ ރާއްޖޭގައި އުޅޭ ކޮކާމަހުގެ
ބާވަތްތަކުގެ ތެރެއިން ވަރަށް ތަދު ބާވަތެކެވެ. މިއީ ކެއުމަށް ބޭނުންކޮށް އުޅޭ
މަހެއް ނޫނެވެ. ދިރޭމަސް ބޭރުކުރާ ފަރާތްތަކުން ހޯދަން ވަރަށް ބޭނުންވާ މަހެކެވެ.
މިބާވަތުގެ މަސް އާންމުކޮށް އުޅޭކަމަށް ރާއްޖެއިން މިހާތަނަށް ރެކޯޑްކުރެވިފައިވަނީ
ކ.ހުޅުލޭ ފަރުކައިރިއަށް ފެތިފައިވާ މޯލްޑިވް ވިކްޓްރީ ގެ ތެރެއިންނާއި، ޅ.
ހިންނަވަރުގެ ފަރުބޭރުންނެވެ. މަހުގެ މައިގަނޑު ކާނާއަކީ މޫދު މަޑުގެ ބާވަތްތަކާއި
ފެއްސެވެ. މިމަސް އެންމެ ބޮޑުވަނީ 38 ސެންޓި މީޓަރަށެވެ.

މިމަހަށް ކިޔާއުޅޭ ވަކި ޚާއްޞަ ނަމެއް ރިކޯޑް ކުރެވިފައި ނެތުމާއެކު މަހުގެ
ސިފަޔަށާއި މަހަށްކިޔާ އިގިރޭސި ނަމާއި ޢިލްމީ ނަމާއި ގުޅޭގޮތަށް މިމަހަށް ބައިބުރު
ކޮކާމަސް ކިޔާފައިވަނީ އެވެ.



https://dv.wikipedia.org/wiki/%DE%84%DE%A6%DE%84%DE%A9%DE%8C%DE%A7_%DE%9D%DE%A8%DE%88%DE%B0%DE%8B%DE%A6%DE%90%DE%A7%DE%82%DE%A9

ބަބީތާގެ ބައްޕަ ހެރީ ޝިވްދަސާނީ އަކީ އެކްޓަރެކެވެ. ބަބީތާގެ ބޮޑު ދައިތަ ސާދަނާ
އަކީ ފަސްދޮޅަހުގެ އަހަރުތަކުގައި ވިދާލި އެކްޓްރެސް އެކެވެ. ސުކޫލް ދައުރު
ނިންމުމަށްފަހު ބައްޕަގެ އެހީގައި ފިލްމީ ދާއިރާއާއި ގުޅުނެވެ. ފުރަތަމަ
ފެނިގެންދިޔައީ ސަންޖޭ ޚާން އާއެކު 1966 ވަނަ އަހަރު ކުޅެފައިވާ ދަސްލާކް ކިޔާ
ފިލްމަކުންނެވެ. އެއަށްފަހު 1967 ގައި ކުޅުނު ރާޒް ވެފައިވަނީ ބެލުންތެރިންގެ
ތަރުހީބު ބަބީތާއަށް ވަރަށް ބޮޑަށް ލިބިގެންދިޔަ ފިލްމަކަށެވެ.

ބަބީތާ އުފަންވެފައިވަނީ 20 އޭޕްރީލް 1948 ގައެވެ. މިއަދު އިންޑިޔާގެ ފިލްމީ
މަޝްރަހުގައި ކާމިޔާބު ހޯދާފައިވާ ދެބަތަލާ ކަރިޝްމާ އަދި ކަރީނާގެ މަންމަ ބަބީތާ
ފިލްމީ މައިދާނުގައި ހޭދަކުރި 8 އަހަރު ދުވަހުގެ ތެރޭގައި 20 އަށްވުރެ ގިނަ
ފިލްމުތަކުގައި ތަފާތު ބައިތައް އަދާކޮށްފައި ވެއެވެ. ބަބީތާ ކުޅެފައިވާ
ފާހަގަކޮށްލެވޭ ފިލްމްތަކުގެ ތެރޭގައި 1967ގައި ރިލީޒްވި ފަރުޒު، 1968ގައި ރިލީޒްވި
އައުލާދު، 1969ގައި ރިލީޒްވި ތުމްސޭ އައްޗާ ކޯންހޭ، ހަސީނާ މާންޖޭގީ، ކިސްމަތު،
އަންޖާނާ، 1970ގައި ރިލީޒްވި ޕެހްޗާން، ކަލް އާޖް އައުރު ކަލް، އަދި 1972ގައި
ރިލީޒްވި ޖީތު ފަދަ ފިލްމުތައް ހިމެނެއެވެ. ބަބީތާ އެންމެ ފަހުން ކުޅެފައިވާ
ފިލްމަކީ 1974 ގައި ރިލީޒްވި ސޯނޭކީ ހާތު އެވެ.



https://dv.wikipedia.org/wiki/%DE%84%DE%A6%DE%82%DE%84%DE%AA%DE%85%DE%A6%DE%84%DE%AE%DE%90%DE%B0

ބަނބުޅަގޮސް(ސައިންޓިފިކް ނަން: Citrus maxima)ނުވަތަ (އިނގިރޭސި ބަހުން:
Pomelo)އަކީ ބޮނޑުލުބޯ ޒާތުގެ މޭވާއެކެވެ. މީގައިދޭނީ ހިތިފޮނި ރަހައެކެވެ. މީގައި
ބޯ ތޮށިގަނޑެއް އޮންނާނެއެވެ. މިމޭވާ އާންމުކޮށް ހުންނަނީ މަޑުފެހި އަދި ރީނދޫ
ކުލައެއްގައެވެ. މިއީ އާންމު ގޮތެއްގައި ދެކުނު އޭޝިޔާގެ ގައުމުތަކުގައި ހެދޭކަމަށް
މަޝްހޫރު ވެފައިވާ މޭވާ އެކެވެ.

މިއީ ހުތް މޭވާތަކުގެ ތެރޭގައި ހިމެނޭ އެންމެ ބޮޑު މޭވާ އެވެ. މިމޭވާގެ
ވަށަމިނުގައި 25-15 ސމ ވަރު ހުރެއެވެ. އާންމު ގޮތެއްގައި ބަނބުޅަބޮސް ގެ
ބަރުދަނުގައި 2-1ކިލޯ ހުރެއެވެ. އިންޑިޔާ، ޕާކިސްތާން އަދި އަފްޣާނިސްތާން ފަދަ
ގައުމުތަކުގައި މިމޭވާ އަށް ކިޔަނީ ޗެކޯޓާރާ އެވެ. މިމޭވާގެ ތޮށި ޗައިނީޒް ޑިޝް
ތަކުގައި ވަރަށްގިނައިން ބޭނުންކުރާކަން ފާހަގަ ކޮށްލަން ޖެހެއެވެ. ގަދީމީ ބޭސް
ވެރިކަމުގައި ފިޓްޖެހުން ހުއްޓުވުމަށާއި، ކެއްސުން ކުޑަކޮށްދިނުމަށް ބަނބުޅަބޮސް
ބޭނުންކޮށްފައި ވެއެވެ. ހަންގަނޑުގައި އުފެދިފައި ހުންނަ ދުޅައާއި ފާރު
ފަސޭހަކޮށްދިނުމަށް ބަނބުޅަބޮސް ގަހުގެ ފަތް މުގުރައިގެން ބޭހުގެ ގޮތުގައި
ބޭނުންކޮށްފައި ވެއެވެ. ބްރެޒިލްގައި ބަނބުޅަގޮސް ގަހުގެ ބައިތައް ބޭނުންކޮށްގެން
ކޯފް ސިރަޕް އުފައްދާފައި ވެއެވެ.



https://dv.wikipedia.org/wiki/%DE%84%DE%A6%DE%80%DE%AA%DE%8E%DE%AC_%DE%87%DE%A6%DE%90%DE%B0%DE%8D%DE%AA

ބަހަވީއެދުރުން ޤަބޫލުކުރައްވާކަމަށް މިދެބޭފުން ވިދާޅުވަނީ ގާތްގަނޑަކަށް ހަމަ
ދާދި އެއްގޮތް ނަޒަރިއްޔާތަކެކެވެ. ތަފާތުވެފައިވަނީ ހަމައެކަނި ދެވަނަ
ނަޒަރިއްޔާއެވެ. އެހެނަސް ޖުމްލަގޮތެއްގައި ވިދާޅުވަނީ އެކައްޗެކެވެ. ނަދުވީގެ
ދެވަނަ ނަޒަރިއްޔާ ސާބިތުކުރެވޭނެ އެއްވެސް ހެއްކެއް ދަލީލެއް ލިބިފައެއްނެތެވެ.
ޖޯޖު ޔޫލޭގެ ތިންވަނަ ނަޒަރިއްޔާއާއި، ނަދުވީގެ ހަތަރުވަނަ ނަޒަރިއްޔާއަށް ބަލާއިރު
މިއީވެސް ގަބޫލުކުރެވޭ ނަޒަރިއްޔާތަކެއްނޫނެވެ. ސަބަބަކީ ބަހަކީ އިންސާނާގެ
ބޭނުންތަކަށްވުރެ ދޮށީއެއްޗަކަށްވާކަމެވެ. ދެން ޖޯޖު ޔޫލޭގެ ދެވަނަ ނަޒަރިއްޔާއަށް
ބަލާއިރު އެއީވެސް ޤަބޫލުކުރެވޭ ވާހަކައެއްނޫނެވެ. ސަބަބަކީ އިންސާނާ މަޢުނަވީ
ކަންތައްތަކަށް ބޭނުންވުމުގެކުރިން އޭނާ (އިންސާނާ) މުވާޞަލާތުކުރިކަން ކީރިތި
ޤުރުއާނުގެ ބަޤަރާސޫރަތުގެ ބައްތިރީސްވަނަ އާޔަތުން ސާބިތުވާތީއެވެ. ޤުރުއާނުގެ
ބަޤަރާސޫރަތުގެ ބައްތިރީސްވަނަ އާޔަތުގެ ތަރުޖަމާކަމުގައި މުޙައްމަދު ޖަމީލް (1977)
ވިދާޅުވަނީ "ދެން އާދަމްގެފާނު މަލާއިކަތުންނަށް އެތަކެތީގެ ނަންތައް
ދަސްކޮށްދެއްވިއެވެ". ވީމާ އިންސާނީ ބޭނުންތަކާއި ޝުއޫރު ފާޅުކުރުމުގެ ކުރިންވެސް
ބަސް ބޭނުންކުރެވިފައިވާކަން މިއާޔަތުން ސާބިތުވެއެވެ.



https://dv.wikipedia.org/wiki/%DE%83%DE%AE%DE%82%DE%91%DE%AA_%DE%87%DE%A7%DE%87%DE%A8%DE%8D%DE%A7_%28%DE%89%DE%A6%DE%90%DE%B0%29

ރޮނޑު އާއިލާ (ސައިންޓިފިކް ނަން: Balistidae)ނުވަތަ (އިނގިރޭސި ބަހުން:
Triggerfish) އަކީ މޫދުގައި އުޅޭ މަސްމަހާ މެހީގެ ތެރޭގައި ހިމެނޭ އާއިލާ އެކެވެ.
މިއީ އިންޑޯ ޕެސިފިކް، އެޓްލާންޓިކް، އަދި މެދުތެރޭ ކަނޑުގައި އުޅޭކަމަށް
ފާހަގަކުރެވިފައވާ މަހުގެ އާއިލާ އެކެވެ. މިއާއިލާގެ މަސް 1 ފޫޓާއި 2.5 ފޫޓާއި
ދެމެދުގެ ބޮޑުމިނަކަށް ބޮޑުވާކަމަށް ވެއެވެ.

ދިވެހި ރާއްޖޭގެ ކަނޑު ފަޅުތަކުގައި އުޅޭކަމަށް މިނިސްޓްރީ އޮފް ފިޝަރީޒް އެންޑް
އެންޑް އެގްރިކަލްޗަރުގެ މެރިން ރިސާޗް ސެކްޝަނުން ނެރެފައިވާ ދިވެހިރާއްޖޭގައި
އުޅޭ މަހުގެ މަޢުލޫމާތު މިފޮތުގައި ބަޔާންކޮށްފައިވަނީ 14 ވައްތަރެއްގެ ކޮއްޔެވެ.



https://dv.wikipedia.org/wiki/%DE%83%DE%AE%DE%82%DE%8E%DE%AA_%DE%8C%DE%AC%DE%94%DE%AE%DE%89%DE%A6%DE%90%DE%B0

ރޮނގު ތެޔޮމަސް(އިނގިރޭސި ބަހުން: Lepidocybium flavobrunneum)ނުވަތަ (އިނގިރޭސި
ބަހުން: escolar) އަކީ އަތޮޅުން ބޭރު މާކަނޑުތަކުގައި ގާތްގަނޑަކަށް 200 މީޓަރު
ފުންމިނުގެ އަޑީގައި އުޅޭ މަހެކެވެ. ވީމާ ދިވެހި މަސްވެރިންނަށް ވަރަށް މަދުން ނޫނީ
މިމަސް ފެނިފައެއް ނުހުރެއެވެ. މިއީ އިސްކޮޅުން ބިޔަ މަހެކެވެ. މަހުގެ އަނގައިގައި
އެއް ބަރިޔަށް ހުންނަ ދަތްތަކެއް ހުރެއެވެ. މަހުގެ ބުރަކަށި މަތީގެ ފުރަތަމަ
ކޮތަރިބައި ހުންނަނީ ވަރަށް ތިރިކޮށެވެ. އަދި މިކޮތަރި ބައިގައި 8 ނުވަތަ 9
ހަރުކަށި ހުރެއެވެ. ބުރަކަށި މަތީގެ ދެވަނަ ކޮތަރިބައިގައި 16 އާއި 18 އާއި
ދެމެދުގެ އަދަދަކަށް މަޑުކަށި ހުރެއެވެ. މަހުގެ ނިގޫފަތް ކުޑައެވެ. މަހުގެ
ނިގޫފަތުގެ ދެފަރާތުގައި ދެކުޑަ ކުރަގަނޑާއި، އެއް ބޮޑު ކުރަގަނޑު ހުރެއެވެ.
މަހުގައި ހުންނަނީ އެއް ހުޅުނބު ރޮނގެވެ. މިހުޅުނބު ރޮނގު ހުންނަނީ އެހެނިހެން
މަސްމަހާ ޚިލާފަށް ގުދުގުދު ލާފައެވެ.

ދިވެހިންގެ ތެރޭގައި މިމަހަށް ވަކި ޚާއްޞަ ނަމެއް ކިޔައިނޫޅޭތީ، ތެޔޮ މަސް އާއި
މަހުގެ ސިފަގަނޑު ވައްތަރު ވުމާއެކު، މަހުގައިވާ ޚާއްޞަ ސިފައެއް ކަމުގައިވާ
ހުޅުނބު ރޮނގަށް ނިސްބަތްކޮށް މިމަހަށް ރޮނގު ތެޔޮމަސް ކިޔާފައި ވަނީ އެވެ. މިއީ 2
މީޓަރަށް ބޮޑުވާ މަހެކެވެ. މަހުގެ ކާނާއަކީ ތަފާތު ބާވަތްތަކުގެ މަހާ،
ބޯވަދިލަމަހާ، ކަކުނި ފާނޑުގެ ސޫތްޕެވެ. މިއީ ކަނޑުމަހުގެ ބާވަތްތަކަށް
ލޭނުއަޅާއިރު ބައެއް ފަހަރު ލޭނުގައި ބޭނޭ މަހެކެވެ. މަހުގެ މަސްގަނޑު ވަރަށް
ތެޔޮވާނެއެވެ. މަހުގެ ކުލައަކީ ގަދަ މުށި ކުލައެވެ. މަހުގެ އުމުރުން ގިނަ ދުވަސްވީ
ވަރަކަށް މިކުލަ ގަދަވަމުން ގޮސް ކަޅު ކުލައަކަށް ވެސް ބަދަލު ވެދެއެވެ.



https://dv.wikipedia.org/wiki/%DE%83%DE%AC%DE%88%DE%A8

ރެވި(އިނގިރޭސި ބަހުން: Mustards)އަކީ ގަހެއްގެއަޅާ އޮއްޓަރެކެވެ. ރެވި އަކީ ވަރަށް
ތޫނު ރަހައެއް ހުންނަ ކުދި އޮށެކެވެ. ރެވި ގަހަށްވެސް މިހެން ކިޔައެވެ. މިގަހުގެ
އޮށާއި ފަތްކެއުމަށާއި ބޭހަށް ބޭނުންކުރެއެވެ. ރެވި އަކީ އާންމު ގޮތެއްގައި
ހަވާދުގެ ބާވަތެއްގެ ގޮތުގައި ބޭނުން ކުރާ އެއްޗެކެވެ. ރެވި އޮށުން ތެޔޮވެސް
ހާނައިގެން ދިވެހި ބޭހުގެ ގޮތުގައި ބޭނުންކޮށް އުޅެއެވެ. ރެވީގެ ތަފާތު ކުލަތައް
ހުރެއެވެ. ފާހަގަ ކުރެވޭ ކުލަ ތަކުގެ ތެރޭގައި ރީނދޫ ރެވި، ކަޅު ރެވި އަދި މުށި
ރެވި ހިމެނެއެވެ.

ރެވި އާއިލާގައި ހިމެނޭ އެހެން ބާވަތްތަކުގެ ތެރޭގައި ބޮނޑި ކޮޕީ، އަދި ކޮލި
ފްލާވަރު ފަދަ ބާވަތްތައް ހިމެނެއެވެ.



https://dv.wikipedia.org/wiki/%DE%83%DE%AA%DE%86%DE%AA%DE%83%DE%A7

ރުކުރާ (އިނގިރޭސި ބަހުން: palm toddy) އަކީ ރުކުގެ ޚާއްޞަ ވައްތަރެއްގެ
ކުރިގަނޑުން އުފެދޭ އެއްޗެކެވެ. ނުވަތަ ނެގޭ އެއްޗެކެވެ. ރުކުރާ ނަގަނީ ވަކި ޚާއްޞަ
ގޮތްތަކެއްގެ މަތިން ކަންތައް ކޮށްގެންނެވެ. ރުކުރާ ނެގުމަށްޓަކައި ރާރުކުގެ
މާގަނޑުގައި ރާބަންޖެއް ފަދަ އެއްޗެއް އައްސަން ޖެހެއެވެ. އެއީ އުފެދޭ ރާ އެބަނދީގެ
ތެރޭގައި ޖަމާވެފައި ބެހެއްޓުމަށް ޓަކައެވެ. ރުކުރާ އަކީ ދެކުނު އޭޝިޔާގެ ގައުމު
ތަކުގައި ވަރަށް އާންމު ބުއިމެކެވެ. ރުކުރާ ރަގަޅީ ތާޒާ ކަންމަތީ ހުއްޓައި
ބުއިމެވެ. އެއީ ގިނަ އިރުވެއްޖެ ނަމަ ވަރަށް ފަސޭހައިން ރުކުރާ ނުބައިވާނެތީ އެވެ.
ނަމަވެސް އައިސް އަލަމާރީގައި ބަހައްޓައި ފިނިކޮށްގެން ވެސް ބޭނުން ކުރެވިދާނެ
އެވެ. ރުކުރާ އަކީ ހަށިގަނޑަށް ވަރަށް ފައިދާ ހުރި ބުއިމެއް ކަމަށް ފާހަގަ
ކުރެވެއެވެ



https://dv.wikipedia.org/wiki/%DE%83%DE%A8%DE%82%DE%8B%DE%A6%DE%88%DE%A7%DE%8D%DE%A8

ރިނދަވާލި(ސައިންޓިފިކް ނަން: Trachinotus blochii)ނުވަތަ (އިނގިރޭސި ބަހުން:
Snubnose pompano އަކީ ރާއްޖޭގެ ފުންވިލާއި، ފަޅުފަޅުގައި އަދި ރަށްރަށުގެ
ބޭރުމަތީގައި 20 މީޓަރަށްވުރެ ތިލަ ހިސާބު ތަކުގައި އުޅޭ މަހެކެވެ. މިއީ ހަނދީގެ
އާއިލާގެ ބާވަތެކެވެ. މަދުމަދުން ނަނުގައި ބޭނޭ މަހެކެވެ. މިއީ ދިވެހިން ކެއުމަށް
ބޭނުންކޮށް އުޅޭ މީރު މަހެކެވެ. ރިނދަވާލި ކުދިކުދި އައިން ހަދައިގެން ފަރުފަރުގެ
ބޭރުގައި ދަތުރުކޮށް އުޅެއެވެ. ރިނދަވާލީގެ ބޮލުގެ މަތީ ހަންގަނޑުގެ އެތެރޭގައި
ކުކުޅުބިސް ބުރަކަށް ހުންނަ ހަރުކަށިގަނޑެއް ހުރެއެވެ. މިހެންވެ މިއަށް ދިވެހިން
ރިނދަ ކިޔާ އަދި އެމަހަށް ރިނދަވާލީގެ ނަމުން ނަންދެވިފައިވާ ކަމަށް ފެނެއެވެ.
ރިނދަވާލި އެންމެ ބޮޑުވަނީ 80 ސެންޓި މީޓަރަށެވެ.



https://dv.wikipedia.org/wiki/%DE%83%DE%A7%DE%96%DE%AA_%DE%84%DE%A6%DE%87%DE%B0%DE%84%DE%A6%DE%83%DE%AA

ރާޖު ބައްބަރު (އުފަންވެފައިވަނީ ޖޫން 23، 1952) އަކީ އިންޑިޔާގެ ހިންދީ އަދި
ޕަންޖާބީ ފިލްމީ ތަރި އެކެވެ. އުފަންވެފައިވަނީ އިންޑިޔާގެ އާގްރާ އަށެވެ.
މިދާއިރާގެ ތަޢުލީމް ޙާޞިލްކުރީ އާގްރާ ކޮލެޖް އަދި ނޭޝަނަލް ސްކޫލް އޮފް ޑްރާމާ
އިންނެވެ. އެސުކޫލް ނިންމީ 1975 ވަނަ އަހަރު އެވެ. ސިޔާސީ ދާއިރާގައި މިހާރު ވެސް
ހަރަކާތްތެރި ވެލައްވައެވެ. ރާޖު ބައްބަރު ފުރަތަމަ ފިލްމަކުން ފެނިގެންދިޔައީ 1975
ވަނަ އަހަރު ނިކުތް ފިލްމް ކިއްސާ ކުރުސީކާ އިންނެވެ. އޭގެ ފަހުން މިއަދާއި
ހަމައަށް ތަފާތު އެތައް ފިލްމަކުން އޭނާވަނީ ފެނިގެން ގޮސްފައެވެ. ސިޔާސީ
ދާއިރާއިން ރާޖު ބައްބަރު ގުޅިލެއްވީ ސަމަޖުވާދީ ޕާޓީ އާއެވެ. އިންޑިޔާގެ
ޕާލަމެންޓްގައި އާގްރާގެ މެންބަރުކަން 3 ފަހަރު ކާމިޔާބު ކުރައްވާފައެވެ. އަމަރު
ސިންގ ގެ ފާޑުކިޔުންތަކުގެ ސަބަބުން ރާޖު ބައްބަރު ސަމަޖުވާދީ ޕާޓީގެ
ހަރަކާތްތަކުން ސަސްޕެންޑްކޮށް އެކަހެރިކުރެވުނެވެ. އޮކްޓޯބަރު 5، 2008 ގައި ރާޖު
ބައްބަރު އިންޑިޔާގެ އެންމެ ބޮޑު ސިޔާސީ އެއް ޕާޓީ ކޮންގްރެސް ޕާޓީ އާއި ގުޅިލެއްވި
އެވެ.



https://dv.wikipedia.org/wiki/%DE%83%DE%A7%DE%8E%DE%AE%DE%82%DE%91%DE%A8

ރާގޮނޑި(އިނގިރޭސި ބަހުން: Auxis thazard thazard)ނުވަތަ (އިނގިރޭސި ބަހުން:
frigate tuna) އަކީ ކަނޑުމަހުގެ ބާވަތެކެވެ. މިއީ ރާއްޖޭގެ އެތެރެވަރީގެ
ކަނޑުތަކުގައްޔާއި މާކަނޑުތަކުގައި އައިން ހަދައިގެން ދަތުރުކޮށް އުޅޭ މަހެކެވެ.
މިމަސް އެންމެ ބޮޑުވަނީ 58 ސެންޓި މީޓަރަށެވެ. ރާއްޖޭގެ ފަރުފަރުގެ ބޭރަށް އެން
އަރައިގެން އުޅޭއިރު، އެން ކެއުމަށް ފަރުފަރުގެ ވަރަށް ކައިރީގައި ރާގޮނޑި
އުޅެއެވެ. މިއީ ދޮށީގެ މަސްވެރިކަމުގައްޔާއި، ވަދު މަސްވެރި ކަމުގައި ގިނައިން
ބޭނޭ، ދިވެހިން ކެއުމަށް ބޭނުންކޮށް އުޅޭ މަހެކެވެ. ރާގޮނޑި އައިނުގެ ތެރޭގައި
ރާގޮނޑި ކޮލި ކިޔާ ވަރަށް ވިހަގަދަ މަހެއް އެކުލެވޭ ކަމަށް ވެއެވެ.



https://dv.wikipedia.org/wiki/%DE%83%DE%A6%DE%8C%DE%B0_%DE%89%DE%A6%DE%87%DE%B0%DE%90%DE%A7%DE%8E%DE%AA

ރަތް މައްސާގު(އިނގިރޭސި ބަހުން: Love-Lies-Bleeding, Tassel Flower)(ސައިންޓިފިކް
ނަން: Amaranthus caudatus)އަކީ ފަތްޕިލާވެލީގެ ތެރޭގައި ހިމެނޭ ކެއުމަށް
ބޭނުންކުރާ ބާވަތެކެވެ.މައްސާގު ފަތް ބޭނުންކުރަނީ ފަތް މޮޑެގެންނާއި، ބަތްފަދަ
ތަކެއްޗާއި އެކުގައެވެ. މައްސާގު ގަހުގައި މާ އަޅައެވެ. އެގޮތުން ރަތް މައްސާގު
ގައި ރަތް ކުލައިގެ މާގަނޑު އަޅާއިރު، ހުދު މައްސާގު ގައި ހުންނާނީ ފެހި ނުވަތަ
ހުދުކުލައިގެ މާގަނޑެކެވެ. މައްސާގު އަކީ ދުނިޔޭގެ ވަރަށް ގިނަ ހިސާބު ތަކުގައި
ހެދޭ ފަތެކެވެ. މައްސާގު އެންމެ ގިނައިން ހައްދާ އެއްގައުމުގެ ގޮތުގައި ފާހަގަ
ކުރެވެނީ ނައިޖީރިޔާ އެވެ. މައްސާގުގެ އާއިލާގެ އެހެން ބައެއް ވައްތަރުތައް
ހުރެއެވެ.



https://dv.wikipedia.org/wiki/%DE%83%DE%A6%DE%8C%DE%B0_%DE%83%DE%A9%DE%82%DE%8B%DE%AB_%DE%89%DE%A6%DE%90%DE%B0

ރަތް ރީނދޫމަސް (ސައިންޓިފިކް ނަން: Lutjanus boutton)ނުވަތަ (އިނގިރޭސި ބަހުން:
Moluccan snapper) އަކީ ރާއްޖޭގެ ފަރުފަޅުތަކުގައި ވަަރަށް މަދުން އުޅޭ މަހެކެވެ.
މިމަސް ދިވެހި މަސްވެރިން ބާނާފައި ހުއްޓައި އަދި އެއްގޮތަކަށް ވެސް ފެނިފައެއް
ނެތެވެ. މިމަހުގެ ފުރަތަމަ ރިކޯޑެއް ރާއްޖޭގައި ކުރެވިފައިވަނީ 23 ނޮވެމްބަރ 1987
ގައި މާލެ އަތޮޅު ހިންމިޔާ ފަރު ކައިރީގައި 150 މީޓަރާއި 200 މީޓަރާއި ދެމެދުގެ
ފުންމިނުގައި ލޭނު އަޅައިގެން ހިފި މަސްތަކުގެ ތެރޭގައި ހިމެނުނު މީގެ ދެމަހެވެ.
މިއީ ދުނިޔޭގެ މަސްވެރިކަމާ ބެހޭ އިދާރާތަކުން މިސަރަހައްދުގައި ނޫޅޭކަމަށް
ބަލާފައިވާ މަހެކެވެ. ވުމާއެކު މިއީ އިންޑިޔާ ކަނޑުގެ ދިވެހިރާއްޖެ ހިމެނޭ
ސަރަހައްދުން މިމަސް ފެނުނުކަމަށް ރިކޯޑް ކުރެވުނު ފުރަތަމަ ފަހަރުއެވެ.



https://dv.wikipedia.org/wiki/%DE%83%DE%A6%DE%8C%DE%B0%DE%8E%DE%A6%DE%85%DE%A8_%DE%8A%DE%A7%DE%82%DE%A6

ރަތްގަޅި ފާނަ (ސައިންޓިފިކް ނަން: Epinephelus fasciatus)ނުވަތަ (އިނގިރޭސި
ބަހުން: Blacktip grouper) އަކީ ރާއްޖޭގެ ފަރުފަޅުތަކުގެ ބޭރުގައްޔާއި، ހާހަލާއި
ތިލަތިލައިގައި އަދި އެތެރެވަރީގެ ކަނޑުތަކުގެ އަަޑީގައި ދިރިއުޅޭ ފާނަ އެކެވެ.
ނަނު ފައްތައިގެން ކުރާ ކެޔޮޅު ކަމުގައި ބޭނޭ މަހެކެވެ. މިއީ އާންމު ގޮތެއްގައި
ތިލަ ހިސާބުތަކުގައި ދިރިއުޅޭ މަހެއް ކަމަށް ވެއެވެ. މިއީ ކެއުމަށް އަގަޔަށް މީރު
މަހެކެވެ.

މަހުގެ ކުލަ އަކީ ނާރިނގު ކުލައެވެ. މަހުގެ ދެފަރާތުގައި ހުރަހަށް ގަދަ
ރަތްކުލައިގެ ގަޅިތަކެއް ހުރެއެވެ. މިގަޅިތައް ސާފުކޮށް ފެންނަން ހުންނަނީ މަހުގެ
މަތީބައިގައި އެކަންޏެވެ. މަހުގެ ބޮލުގެ މަތީބައި ހުންނަނީ ރަތް މުށި
ކުލައެއްގައެވެ. މަހުގެ މަތީ ކޮތަރި ބައިގެ ހަރުކަށިތަކުގެ ދޭތެރޭ ދުލިފަށް ތަކުގެ
ކޮޅުގައި ތިންކަނަން ވާގޮތަށް ހުންނަ ކަޅުކުލައިގެ ލައްތަކެއް ވަރަށް ފާޅުކޮށް
ފެންނަން ހުރެއެވެ.މިބާވަތުގެ މަސް އެންމެ ބޮޑުވަނީ 40 ސމ އަށެވެ. ދިވެހިންގެ
ތެރޭގައި މިމަހަށް ކިޔާ ވަކި ޚާއްޞަ ނަމެއް ރިކޯޑްކުރެވިފައި ނެތުމާއެކު މިމަހަށް
ކިޔާ އިގިރޭސި ނަމާ ގުޅޭގޮތުން، މަހުގައި ހިމެނޭ ޚާއްޞަ ސިފަތަކަށް ބަލައި މިމަހަށް
ރަތްގަޅި ފާނަ ކިޔާ ނަންދީފައިވަނީ އެވެ.



https://dv.wikipedia.org/wiki/%DE%83%DE%A6%DE%8C%DE%B0%DE%8C%DE%A8%DE%86%DE%A8_%DE%8A%DE%A7%DE%82%DE%A6

ރަތްތިކި ފާނަ(ސައިންޓިފިކް ނަން: Cephalopholis leopardus)ނުވަތަ (އިނގިރޭސި
ބަހުން: Strawberry hind) އަކީ ރާއްޖޭގެ ފަރުފަޅުތަކާއި، ހާހަލާއި، ތިލަތިލައިގައި
ގިނައިން އުޅޭ މަހެކެވެ. ދިވެހިން ދުވާލާއި ރޭގަނޑު ކުރާ ކެޔޮޅު ކަމުގައި ވެސް
މިމަސް ބޭނެއެވެ. މިއީ ކެއުމަށް ބޭނުންކުރާ މީރު މަހެކެވެ. މަހުގެ އަމިއްލަ
މާހައުލުގައި އުޅޭއިރު މިމަހަކީ ވަރަށް ރީތިކޮށް ގަދަ ރަތްކުލައިގެ ތިކިތަކެއް
ޖަހާފައި ހުންނަ ރަތްކުލައިގެ މަހެކެވެ.

މިއީ އިސްކޮޅުން ކުޑަ މަހެކެވެ. މިމަސް އެންމެ ބޮޑުވާކަމަށްވަނީ 20 ސމ އަށެވެ.
މިމަހަށް ދިވެހިންގެ ތެރޭގައި ވަކިނަމެއް ކިޔާއުޅޭ ކަމަށް ރިކޯޑްކުރެވިފައި
ނެތުމާއެކު، މަހުގެ ޚާއްޞަ ސިފަތަކަށް ވިސްނާ މިމަހަށް ރަތްތިކި ފާނަ ކިޔާ
ނަންދީފައި ވަނީ އެވެ.



https://dv.wikipedia.org/wiki/%DE%83%DE%A6%DE%8C%DE%B0%DE%8C%DE%A8%DE%86%DE%A8_%DE%87%DE%A6%DE%8D%DE%A6%DE%8C%DE%A6%DE%82%DE%91%DE%AA

ރަތްތިކި އަލަތަނޑު (ސައިންޓިފިކް ނަން: Parapercis schauinslandi)ނުވަތަ
(އިނގިރޭސި ބަހުން: Red spotted sand perch)އަކީ ފަރުފަޅުގެ ބޭރުން ފުން ސަރަހައްދު
ތަކުގައި އާންމުކޮށް އުޅޭ އަލަތަނޑުގެ ބާވަތެކެވެ. މިބާވަތް އުޅެނީ 20 މީޓަރަށްވުރެ
ފުން ސަރަހައްދު ތަކުގައެވެ. މިއީ ދިވެހިން ކެއުމަށް ބޭނުންކުރާ މަހެއް ނޫންކަމުން
މިބާވަތުގެ މަސް ހިފުމަށް ނުވަތަ ބޭނުމަށް ރާއްޖޭގައި ވަކި ޚާއްޞަ މަސްވެރިކަމެއް
ކުރެވެމަކުން ނުދެއެވެ. މިބާވަތުގެ މަސް އާންމުކޮށް އުޅެނީ ފަރުމަތީގައި މުގުރިފައި
ހުންނަ މުރަކަ ހުންނަ ހިސާބުތަކުގައެވެ. މަހުގެ ކުލައަކީ ހުދުކުލަ އެވެ. މަހުގެ
ދެއަރިމަތީގައި ހަތަރެސްކަނަން ހުންނަ ރަތްކުލައިގެ ލައްތަކެއް ދެބަރިއަކަށް
ހުރެއެވެ. ނިގޫފަތުގެ ކުލަ ފަނޑުވެފައި ރަތްކުލައިގެ ދެތިކި ހުރެއެވެ. މިމަސް
އެންމެ ބޮޑުވަނީ 14 ސެންޓި މީޓަރަށެވެ.

މަހުގެ ބުރަކަށިމަތީ ކޮތަރިބައިގައި 5 ހަރުކައްޓާއެކު 21 މަޑުކަށި ހުރެއެވެ.
ބަނޑުދަށް ފަރާތު ކޮތަރިބައިގައި 1 ހަރުކައްޓާއެކު 17 މަޑުކަށި ހުރެއެވެ. މަހުގެ
ކަންފަތްގަނޑުގައި 16 މަޑުކަށި ހުރެއެވެ. މަހުގެ ތިރީ ތަލީގައި އޫކޮށް ހުންނަ
ވަރުގަދަ 6 ދަތް ހުރެއެވެ. މިއީވެސް ޝިކާރަކޮށްގެން ކައިއުޅޭ މަހެކެވެ. މަހުގެ
އާންމު ކާނާއަކީ ކަކުނި ފާނޑުގެ ސޫތްޕާއި ކުދިމަހެވެ. މިބާވަތުގެ އަލަތަނޑަށް ވަކި
ޚާއްޞަ ނަމެއް ކިޔާކަމަށް ރިކޯޑް ކުރެވިފައި ނެތުމާއެކު މަހަށް ކިޔާ އިގިރޭސި
ނަމަށް ގުޅުވައިގެން މަހުގެ ސިފަޔަށް ވިސްނާ ރަތްތިކި އަލަތަނޑު ކިޔާ
ނަންދީފައިވަނީ އެވެ.



https://dv.wikipedia.org/wiki/%DE%83%DE%A6%DE%8C%DE%B0%DE%8C%DE%A8%DE%86%DE%A8_%DE%83%DE%A6%DE%87%DE%A8%DE%88%DE%AC%DE%83%DE%A8%DE%89%DE%A6%DE%90%DE%B0

ރަތްތިކި ރައިވެރިމަސް(ސައިންޓިފިކް ނަން: Neoniphon sammara)ނުވަތަ (އިނގިރޭސި
ބަހުން: Spotfin squirrelfish) އަކީ ރާއްޖޭގެ ފަރުތަކުގައި ވަރަށް ގިނައިން އުޅޭ
ރައިވެރިމަހުގެ ބާވަތެކެވެ. މިއީ ދިވެހިން ކެއުމަށް ބޭނުންކޮށް އުޅޭ ހުޅުނބުތައް
ބޮޑެތި މަހެކެވެ. އާއްމުކޮށް ދުވާލުގެ ވަގުތުތަކުގައި ގިނައިން އުޅެނީ ފަރުފަރުގެ
ގާތަކުގެ ނިވަލުގައެވެ. ކާނާހޯދުމަށް ރޭގަނޑު ބޭރަށް ނިކުމެއުޅެއެވެ. މިއީ ދިވެހިން
ނަނުފައްތައިގެން ރޭގަނޑުކުރާ މަސްވެރިކަމުގައި ބޭނޭ މަހެކެވެ. ރޭގަނޑު ބޮކީގެ
އައްޔަށްވެސް މިމަސް ވަރަށް ފަސޭހައިން ތިލަވެއުޅެއެވެ.

މަހުގެ ބުރަކަށިމަތީ ކޮތަރިބައިގައި 11 ހަރުކައްޓާއެކު 11 އާއި 13 އާއި ދެމެދުގެ
އަދަދަަކަށް މަޑުކަށި ހުރެއެވެ. ބަނޑުދަށް ފަރާތު ކޮތަރިބައިގައި 4 ހަރުކައްޓާއެކު
8 މަޑުކަށި ހުރެއެވެ. މަހުގެ ކަންފަތްގަނޑު މަހުގެ ކަރުތާފަތްގަނޑާއި ދިމާލުން
ބަނޑުދަށް ފަރާތުގައި ހުންނަ ކުޑަކޮތަރިބައިގެ ދިގުމިނާ އެއްވަރެވެ. މަހުގެ
ކުލައަކީ ރިހިދިހުން ކުލައެކެވެ. މަހުގެ ދެފަރާތުގައި ވަރަށް ކައިރީގައި ހުންނަ
ރަތްކުލައިގެ ތިކިތަކަކުން ދެމިފައިވާ ރޮނގުތަކެއް މަހުގެ ދިގަށް ވާގޮތަށް
ހުރެއެވެ. މަތީ ކޮތަރިބައިގެ ކުރީކޮޅުގައި ކަޅު ރަތްކުލައިގެ ލަފެއް ވަރަށް
ސާފުކޮށް ފެންނަން ހުރެއެވެ. ނިގޫފަތުގެ ކުލައަކީ ރީނދޫ ކުލައެވެ. މިމަަހަށް ކިޔާ
ވަކި ޚާއްޞަ ނަމެއް ރިކޯޑް ކުރެވިފައިވާ ނެތުމާއެކު މަހުގެ އެންމެ ފާހަގަކުރެވޭ
އެއްސިފަޔަށާއި، މަހަށްކިޔާ އިގިރޭސި ނަމާ ގުޅޭގޮތުން ރަތްތިކި ރައިވެރިމަސް ކިޔާ
ނަންދީފައިވަނީ އެވެ.



https://dv.wikipedia.org/wiki/%DE%83%DE%A6%DE%8C%DE%B0%DE%86%DE%AE%DE%8C%DE%A6%DE%83%DE%A8_%DE%83%DE%A6%DE%87%DE%A8%DE%88%DE%AC%DE%83%DE%A8%DE%89%DE%A6%DE%90%DE%B0

ރަތްކޮތަރި ރައިވެރިމަސް (ސައިންޓިފިކް ނަން: Sargocentron punctatissimum)ނުވަތަ
(އިނގިރޭސި ބަހުން: Speckled squirrelfish އަކީ ރާއްޖޭގެ ފަރުފަޅުތަކުގެ ތިލަ
ހިސާބުތަކުގެ މުރަކަތަކާއި ގާތަކުގެ ވަށައިގެން އުޅޭ މަހެކެވެ. މިއީ އާންމު
ގޮތެއްގައި ރާޅު މުގުރާ ހިސާބުގައި އުޅޭ މަހެއް ކަމުގައި ވިޔަސް ފުން ހިސާބުން ވެސް
މިބާވަތުގެ މަސް ފެނިފައި ހުރެއެވެ. މިބާވަތުގެ ރައިވެރިމަސް ދުވާލުގެ
ވަގުތުތަކުގައި ތިބެނީ ފިލައެވެ. ކެއުމަށްޓަކައި ރޭގަނޑު ފަރުފަރުގެ ބޭރަށް
ނުކުމެއުޅެއެވެ. މިއީ ކެއުމަށް ރަގަޅު އެހެނަސް ކަށިގިނަ މަހެކެވެ. މިމަސް އެންމެ
ބޮޑުވަނީ 16 ސެންޓި މީޓަރަށެވެ.

މިމަހަށް ދިވެހިން ކިޔާ ވަކި ޚާއްޞަ ނަމެއް ރިކޯޑް ކުރެވިފައި ނެތުމާއެކު މަހުގެ
އެންމެ ފާޅުކަން ބޮޑު އެއް ސިފަ ކަމުގައިވާ ކޮތަރިބައިގެ ރަތްލައްތައް ފާހަގަކޮށް
މިމަހަށް ރަތްކޮތަރި ރައިވެރިމަސް ކިޔާ ނަންދީފައިވަނީ އެވެ.



https://dv.wikipedia.org/wiki/%DE%83%DE%A6%DE%8C%DE%B0%DE%86%DE%A8%DE%83%DE%AA%DE%85%DE%A8_%DE%83%DE%A6%DE%87%DE%A8%DE%88%DE%AC%DE%83%DE%A8%DE%89%DE%A6%DE%90%DE%B0

ރަތްކިރުޅި ރައިވެރިމަސް(ސައިންޓިފިކް ނަން: Sargocentron violaceum)ނުވަތަ
(އިނގިރޭސި ބަހުން: Violet squirrelfish) އަކީ ފަަރުފަޅުތަކުގެ މުރަކައާއި ގާތަކުގެ
ތެރޭގައި އުޅޭ މަހެކެވެ. ދިވެހި މަސްވެރިން ރޭގަނޑުކުރާ ކެޔޮޅުކަމުގެ
މަސްވެރިކަމުގައި ބޭނޭ މަހެކެވެ. މިބާވަތުގެ މަސް ދުވާލުގެ ވަގުތުތަކުގައި ތިބެނީ
ގާތަކުގެ ނިވަލުގައެވެ. އަދި ރޭވެ އަނދިރިވުމުން ބައިބަޔަށް ފަރުބޭރަށް
ނުކުމެއުޅެއެވެ. މިމަސް އެންމެ ބޮޑުވަނީ 25 ސެންޓި މީޓަރަށެވެ.

ބުރަކަށިމަތީ ކޮތަރިބައިގެ ހަރުކަށިތަކުގެ ދޭތެރޭ ދުލިފަށް ހުންނަނީ ފަނޑު
ރަތްކުލައެއްގައެވެ. އެހެނިހެން ކޮތަރިތަކާ ނިގޫފަތް ހުންނަނީ މައިގަނޑު ގޮތެއްގައި
ފަނޑު އަޅިކުލައެއްގައެވެ. މިއީ ވެސް އަނގަޔަށްމީރު ކާންރަގަޅު ފަރުމަހެކެވެ.
ނަމަވެސް ރައިވެރިމަހުގެ ބާވަތްތަކަކީ ދިވެހިން ކެއުމަށް ޝައުގުވެރިކަން ނުދޭ
ބާވަތެއްކަމުން މިބާވަތަކީ ވެސް ދިވެހިން އާންމުކޮށް ކައިއުޅޭ ބާވަތެއް ނޫނެވެ.
މިމަހަށްކިޔާ ވަކި ޚާއްޞަ ނަމެއް ރިކޯޑްކުރެވިފައި ނެތުމާއެކު މަހުގެ ކުލައަށް
ވިސްނާ މިމަހަށް ރަތްކިރުޅި ރައިވެރިމަސް ކިޔާ ނަންދީފައި ވަނީ އެވެ.



https://dv.wikipedia.org/wiki/%DE%83%DE%A6%DE%87%DE%AA%DE%8D%DE%B0_%DE%86%DE%A7%DE%90%DE%B0%DE%93%DE%B0%DE%83%DE%AF

ރައުލް މޮޑެސްޓޯ ކާސްޓްރޯ ރޫޒް (އުފަންވީ ޖޫން 3، 1931) އަކީ ކިއުބާގެ ރައީސްކަން
49 އަހަރު ކުރެއްވި ފިޑެލް ކާސްޓްރޯ ގެ ކޮއްކޯ ފުޅު އެވެ. ފިޑެލް ކާސްޓްރޯ އަށްފަހު
ކިއުބާގެ ވެރިކަމަށް އިސްވެ ވަޑައިގަތީ ރައުލް ކާސްޓްރޯ އެވެ. ރައުލް ކާސްޓްރޯ
ކިއުބާގެ ރައީސްކަމުގެ މަގާމަށް އެތާގެ ނޭޝަނަލް އެސެމްބްލީ ގެ ފަރާތުން އިސްކުރީ
24 ފެބުރުއަރީ 2008 ގައެވެ. ކިއުބާގެ ރައީސްކަމަށް އިސްކުރެއްވުމުގެ ކުރިން
ކިއުބަން ކައުންސިލް އޮފް ސްޓޭޓްގެ ރައީސްކަން ކުރައްވާފައި ވެއެވެ. އަދި ދުނިޔޭގެ
އެންމެ ގިނަ ދުވަސްވީ ދިފާޢީ ވަޒީރު ގެ ލަގަބު ވެސް ލިބިފައިވަނީ ރައުލް ކާސްޓްރޯ
އަށެވެ. 31 ޖުލައި 2006 ގައި ރައުލް ކާސްޓްރޯ އަށް ކިއުބާގެ ރައީސްކަމުގެ
ޒިންމާގައި އަދާކުރަންޖެހޭ މަސްއޫލިއްޔަތު ތައް އަދާކުރުމަށް ޙަވާލު ކުރެވުނެވެ.
އެއީ އޭރު ރައީސްކަމުގެ މަގާމުގައި ހުންނެވި އޭނާގެ ބޭބޭފުޅު ފިޑެލް ކާސްޓްރޯ
ގޮހޮރުގެ އޮޕަރޭޝަނެއް ކުރައްވައި އާލާސްކަންފުޅާއި އުޅުއްވަން ޖެހުމާއި
ގުޅިގެންނެވެ.



https://dv.wikipedia.org/wiki/%DE%83%DE%A6%DE%82%DE%B0%DE%83%DE%AE%DE%82%DE%8E%DE%AA_%DE%8D%DE%AE%DE%82%DE%8B%DE%A8%DE%89%DE%A6%DE%90%DE%B0

ރަންރޮނގު ލޮނދިމަސް (ސައިންޓިފިކް ނަން: Grammistes sexlineatus)ނުވަތަ (އިނގިރޭސި
ބަހުން: Golden-stirpped soap fish)އަކީ ރާއްޖޭގެ ފަރުފަޅުތަކުގެ ބޭރުގައްޔާއި
ފަޅުތެރޭގައި ދިރިއުޅޭ މަހެކެވެ. މިއީ ކެއުމަށް ބޭނުންކުރާ މަހެއް ނޫނެވެ. މިމަހުގެ
ހަންގަނޑުގެ ބޭރުގައި ހުންނަނީ ވިހަ ލޮންޖެކެވެ. މިއީ ފަރުފަޅުތަކުގައި އުޅޭ މިފަދަ
ކުދިމަސް ކައިއުޅޭ ބޮޑެތި މަސްމަހުގެ ފަރާތުން ރައްކާތެރިވުމަށް އެމަހުގައި
އެކުލެވޭ ސިފައެކެވެ.

މިމަހަށްކިޔާ ދިވެހި ނަމެއް ރިކޯޑް ކުރެވިފައި ނެތުމާއެކު މިމިހަށް ކިޔާ އިގިރޭސި
ނަމާ ގުޅޭގޮތުން މަހުގައި ހިމެނޭ ޚާއްޞަ ސިފަޔަށް ވިސްނާ މިމަހަށް ރަންރޮނގު
ލޮނދިމަސް ކިޔާ ނަންދީފައިވަނީ އެވެ.



https://dv.wikipedia.org/wiki/%DE%82%DE%AD%DE%8A%DE%A6%DE%8C%DE%AA%DE%82%DE%B0_%DE%8D%DE%AD%DE%87%DE%A6%DE%87%DE%AA%DE%82%DE%B0

ނޭފަތުން ލޭއައުން(އިނގިރޭސި ބަހުން: Nose Bleeding) ، ނޭފަތު އެތެރެހިކުން، ނޭފަތް
ބެދުން، ފަދަ އުދަގޫތައް ކުރިމަތިވަނީ ނޭފަތާއި، އަނގަޔާއި، އަދި ކަރުގައިވާ
ޓިޝޫތަކަށް ހޯރމޯންގެ އަސަރު ކުރުމާއި، ވިދިގެންނެވެ. ލޭއަންނަގޮތް މެދުވެރިވަނީ
ހޯރމޯންގެ ސަބަބުން ނޭފަތުގެ އެތެރޭގައިވާ ލޭހޮޅިތައް ފުޅާވުމުންނެވެ.މިއީ އެހާ
ސީރިއަސް މައްސަލަތަކެއް ނޫނެވެ. މިފަދަކަންކަން ބައެއްފަހަރު ފާހަގަނުވެވެސް
ހިގައިދާނެއެވެ.

ޓިޝޫ ނުވަތަ ރުމާ ފަދަ އެއްޗަކުން ނޭފަތް ފޮޅާލާއިރު ލޭއައުމަކީ
އެކަށީގެންވާކަމެކެވެ. މިގޮތަށް ދިމާވެއްޖެނަމަ ޝަހާދަތް އިގިލި އާއި ބޮޑުވައި
އިގިލި އިން ނޭފަތުގެ ދެފަރާތުގައި ހިފަހައްޓާ ބާރަށް ފިއްތާލާށެވެ. އިރުކޮޅަކު
މިގޮތަށް ހުރުމުން ލޭއައުން ހުއްޓެއެވެ. ނަމަވެސް މިބީދައިން އަމަލުކުރުމަށްފަހު
ވެސް ލޭއައުން ނުހުއްޓޭނަމަ ޑޮކްޓަރަކަށް ދެއްކުމަކީ އެދެވިގެންވާކަމެކެވެ.

މާބަނޑު ދުވަސްވަރު ނޭފަތުއެތެރެ ފުރި ބެދޭގޮތްވުމަކީ ދިމާވެދާނެކަމެކެވެ. ގިނައިން
ފެންބުއިމާއި، ނިދާކޮޓަރީގައި ހިއުމިޑިފަޔރއެއް ބެހެއްޓުން، މިފަދަކަންކަމުން
ސަލާމަތްވުމަށް އެހީއަކަށް ވާނެއެވެ. ނޭފަތުގެ ހިދުރީގެ އެތެރޭ ކައިރީގައި
ޕެޓްރޯލިއަމްޖެލް ފަދަ ތެޔޮކޮށްދޭ އެއްޗެއް އުގުޅުމަކީ ވެސް ރަގަޅުކަމެކެވެ.
މިއިންކަމަށް ބޭހެއް ބޭނުން ކުރަން ފެށުމުގެ ކުރިން ޑޮކްޓަރަކާއި މަޝްވަރާކުރުން
ރަގަޅެވެ.



https://dv.wikipedia.org/wiki/%DE%82%DE%AC%DE%8D%DE%B0%DE%90%DE%A6%DE%82%DE%B0_%DE%90%DE%A8%DE%82%DE%B0%DE%91%DE%B0%DE%83%DE%AF%DE%89%DE%B0

ނެލްސަން ސިންޑްރޯމް(އިނގިރޭސި ބަހުން: Nelson's syndrome ) އަކީ އެޑްރީނަލް
ގްލޭންޑް ނެގުމަށްފަހު ޕިޓޫއިޓަރީ އެޑިނޯމާ އާދަޔާ ޚިލާފަށް އަވަހަށް ބޮޑުވުމެވެ.
އެޑްރީނަލް ގްލޭންޑް ނެގުން އަކީ ކުޝިންގ ސިންޑްރޯމް ގެ ފަރުވާގެ ގޮތުގައި ކޮށްއުޅޭ
ކަމެކެވެ. އެޑްރީނަލް ގްލޭންޑް ނަގައިފިނަމަ ކޯޓިޒޯލް އެއް ނުއުފައްދާނެއެވެ،
މާނައަކީ ކޯޓިޒޯލްގެ ނެގެޓިވް ފީޑްބެކް އެއް ނުހުންނާނެއެވެ. އެހެން ކަމަށް
ވެއްޖެނަމަ ކުރިން އުފެދިފައި ހުރި ޕިޓޫއިޓަރީ އެޑިނޯމާ އެއްނަމަ ވަރަށް ފަސޭހަ
ކަމާއެކު ބޮޑުވެގެންދާގޮތް ވެއެވެ.

ޕިޓޫއިޓަރީ އެޑިނޯމާ ފަދަ ޓިއުމަރެއް ބޮޑުވާނަމަ ސިކުނޑި އަށް ފިތޭގޮތް ވެއެވެ.
އަދި އެޑްރީނޯ ކޯޓިކޯ ޓްރޮޕިކް ހޯރމޯން، އާއި މިލަނޯސައިޓް ސްޓިމިއުލޭޓިންގ ހޯރމޯން
އުފައްދާ މިންވަރު އިތުރުވެގެން ދެއެވެ.



https://dv.wikipedia.org/wiki/%DE%82%DE%AB%DE%99%DE%B0_%DE%A2%DE%A6%DE%8D%DE%A6%DE%87%DE%A8%DE%80%DE%A8%DE%87%DE%B0%DE%90%DE%A6%DE%8D%DE%A7%DE%89%DE%B0

ނޫހުގެފާނަކީ މުސްލިމުންގެ ގާތުގައި އެއްމެ ފުރަތަމަ ރަސޫލާއެވެ. އަދި އެއީ
އިންސާނީ ނައުޢުގެ ދެވަނަ ބައްޕާފުޅެވެ. ބިންމަތިން ފަސާދަ ނައްތާލައްވާ،
މީސްތަކުންނަށް އިޞްލާޙުގެމަގަށް ގޮވައިލެއްވުމަށް ﷲ ފޮނުއްވެވި ރަސޫލުންނާއި
ނަބިއްޔުންކުރެ، ނޫޙް ޢަލައިހިއްސަލާމް ހިމެނެނީ، އެންމެ ކެތްތެރި، އެންމެ
ޢަޒުމްވަރުގަދަ 5 ރަސޫލުންގެ ތެރެއިންނެވެ. ނޫޙްގެފާނު އެކަލޭގެފާނުގެ
ރިސާަތާއިގެން ނުކުމެވަޑައިގެން، ޤައުމުގެ މީސްތަކުންނަށް ﷲގެ އެއްކައުވަންތަކަމަށް
ގޮވާލައްވައި، ބުދަށް އަޅުކަންކުރުން ނަހީކުރައްވަން ފެށްޓެވުމުން އޭގެ ރައްދުގައި
ޤައުމުގެ މީހުން އެކަލޭގެފާނަށް ކެނޑިނޭޅި މަލާމާތާއި ދުއްތުރާ ކުރަމުން
ދިޔައީއެވެ. އެކަލޭގެފާނު ދައްކަވާ ވާހަކަތައް އަޑުނާހަންވެގެން އެމީހުން ތިބެނީ
ފޭރާންތައް ބޮލުގައިއަޅާ، މޫނާއި ކަންފަތް ނިވައިކޮށްގެންނެވެ.

ފޫހިފުޅުވުމެއްނެތި، ﷲގެ ރިސާލަތަށް މީސްތަކުންނަށް ދަޢުވަތުދެއްވުމުގައި 950
އަހަރުގެ ދިގު ޢުމުރުފުޅެއް ނޫޙުގެފާނު ހޭދަކުރެއްވިއިރުވެސް ޤައުމުގެ
މީހުންގެތެރެއިން އީމާންވީ މަދުބަޔެކެވެ. އެކަލޭގެފާނުގެ އަނބިކަނބަލުންނާއި
ދަރިކަލުންވެސް ހިމެނުނީ އެކަލޭގެފާނުގެ ދަޢުވަތަށް ފުރަގަސްދީ، ﷲއަށް އުރެދުނު
ޖަމާޢަތުގެ ތެރެއިންނެވެ. މިހިސާބުން، ﷲގެ ޙަޟްރަތުގައި ނަޞްރަށް އެދިވަޑައިގެން
ނޫޙްގެފާނު ދުޢާކުރައްވައެވެ. ނޫޙްގެފާނުގެ ދުޢާ ﷲގެ ޙަޟްރަތުގައި
މަޤްބޫލުވެގެންވިއެވެ. ﷲގެ އަމުރުފުޅަށް ނޫޙްގެފާނު ނަވެއް ބެންނެވިއެވެ. އެނަވަށް
އެކަލޭގެފާނާއި އަދި ﷲއަށް އީމާންވީ މީސްތަކުންނާއިގެން އަރާވަޑައިގަތެވެ.
އެއްގަމުގައި ބޮޑު ނަވެއް ބަންނަވައިގެން، އެކަލޭގެފާނަށް ތަބާވީ
ނިކަމެތީންކޮޅާއިގެން، އެނަވަށް އަރާވަޑައިގަތީތީ ޤައުމުގެ މީހުން މަލާމާތްކޮށްކޮށް
ތިއްބާ، އަޑިންނާއި މަތީން ސައިލުދެމިގެންއައި ފެނުގެ ޠޫފާން އެއެންމެން
ވަށާލިއެވެ. އަދި ސަލާމަތްވެވޭނެމަގެއްނެތި ފެނުގެތެރެއަށް އެންމެން ޣަރަޤުވެގެން
ދިޔައެވެ.

ނޫޙްގެފާނުގެ ނައުކޮޅު ނިޔާމަކަމާއިއެކު ފެނުގެ ތެރޭގައި ދުރުރާސްތާއަކަށް
ދަތުރުކުރުމަށްފަހު، ޠޫފާންގެ އަސަރުތައް މަޑުވުމާއިއެކު، ޖޫދީ ފަރުބަދައިގެ
މަތީގައި ބީހުނެވެ. މަތީގައިއެވާ ފޮޓޯއިން އެ ފެނިވަޑައިގަންނަވަނީ ޖޫދީ
ފަރުބަދައިގެމަތީ، ނޫޙްގެފާނުގެ ނައުކޮޅު ބީހުނުކަމަށް ބުނާ ނިޝާނެވެ.

މި ބިރުވެރި ޠޫފާނުގެ ނުރައްކަލުން ނައުކޮޅުގައިތިބި މީސްތަކުން ނަޖާކުރައްވާ،
އެމީހުންގެ ދަރިފަސްކޮޅު ދަންމަވައި، ﷲއަށް އަޅުކަންކުރާނެ ތަޤްވާވެރި ޖީލުތަކެއް
އެކަލާނގެ އުފަންކުރެއްވިއެވެ.



https://dv.wikipedia.org/wiki/%DE%82%DE%AB%DE%83%DE%AE%DE%82%DE%8E%DE%AA_%DE%88%DE%AC%DE%82%DE%AA%DE%84%DE%A6%DE%82%DE%91%DE%AD%DE%83%DE%A8

ނޫރޮނގު ވެނު ބަނޑޭރި(ސައިންޓިފިކް ނަން: Doryrhamphus excisus)ނުވަތަ (އިނގިރޭސި
ބަހުން: Bluestripe Pipefish) އަކީ ހިމަކޮށް ދިގުކޮށް ހުންނަ ކުޑަ އިސްކޮޅެއްގެ
މަހެކެވެ. މިމަސް އެންމެ ބޮޑުވަނީ 8 ސމ އަށެވެ. މިބާވަތުގެ ވެނު ބަނޑޭރި އުޅެނީ
ފަރުގައި އުފެދިފައި ހުންނަ ހޮހަޅަތަކާއި ހޮރުތަކުގައެވެ. އެހެންކަމުން މޫދަށްއެރި
އުޅޭމީހުންނަށް މިމަސް ފެނިފައި ހުންނަނީ ވަރަށް މަދުންނެވެ. މަހުގެ
ބުރަކަށިމަތީގައި 21 އާއި 29 އާއި ދެމެދުގެ އަދަދަކަށް މަޑުކަށި ހުރެއެވެ. މިއީވެސް
ވެނު ބަނޑޭރި ގެ އެހެން ވައްތަރުތަކެކޭ އެއްގޮތަށް މާބާރަށް މޫދުތެރޭގައި ދުވެއުޅޭ
މަހެއް ނޫނެވެ. މަހުގެ ނިގޫފަތް ހުންނަނީ ފަންކަލެއްގެ ސިފައިގައެވެ.



https://dv.wikipedia.org/wiki/%DE%82%DE%A8%DE%8E%DE%AB%DE%80%DE%AA%DE%8B%DE%AA_%DE%86%DE%AE%DE%86%DE%A7%DE%89%DE%A6%DE%90%DE%B0

ނިގޫހުދު ކޮކާމަސް (ސައިންޓިފިކް ނަން: Centropyge flavicauda)ނުވަތަ (އިނގިރޭސި
ބަހުން: White-tail angle fish)އަކީ ކޮކާ އާއިލާގެ މަސްތަކުގެ ތެރެއިން އެންމެ
ކުޑަކަމަށް ބެލެވޭ މަސްތަކުގެ ތެރެއިން އެއްމަހެވެ. މިމަސް ބޮޑުވާކަމަށްވަނީ 7
ސެންޓި މީޓަރަށެވެ. އާންމު ގޮތެއްގައި މިމަސްއުޅެނީ މިބާވަތުގެ ގިނަމަސްއުޅޭ
ފުންމިނަށްވުރެ ފުނުގައެވެ. މިއީ ވަރަށް ފުން ހިސާބުތަކުގައި އުޅޭ މަހަކަށްވުމާއެކު
މޫދަށްއެރި އުޅޭ މީހުންނާއި ފީނާ މީހުންނަށް މިމަސް ފެނިފައި ހުންނަނީ ވަރަށް
މަދުންނެވެ. މިމަސް އާންމުކޮށް އުޅެނީ 20 މީޓަރުގެ އަޑީގައެވެ. އަދި 50 މީޓަރުގެ
އަޑިންވެސް މިމަސް ފެނިފައި ހުރެއެވެ.

މަހުގެ ބުރަކަށިމަތީ ކޮތަރިބައިގައި 14 ހަރުކައްޓާއެކު 15 މަޑުކަށި ހުރެއެވެ.
ބަނޑުދަށް ފަރާތު ކޮތަރިބައިގައި 3 ހަރުކައްޓާއެކު 17 މަޑުކަށި ހުރެއެވެ.
ކަރުތާފަތުގެ ތިރީބައިގައި ތޫނު ކައްޓެއް ހުރެއެވެ. މަހުގެ ކުލައަކީ މުށިނޫކުލަ
އެވެ. ބަނޑުދަށް ފަރާތު ކޮތަރިބައިގެ ކައިރިފަށް ހުންނަނީ ވަރަށް ރީތި
ނޫކުލައެކެވެ. ނިގޫފަތް ހުންނަނީ ދޮންކޮށެވެ. މިމަހަށް ކިޔާ ވަކި ޚާއްޞަ ނަމެއް
ރިކޯޑް ކުރެވިފައި ނެތުމާއެކު މިމަހަށްކިޔާ ޢިލްމީ ނަމާ އިގިރޭސި ނަމާ ގުޅޭގޮތަށް
މިމަހަށް ނިގޫހުދު ކޮކާމަސް ކިޔާ ނަންދީފައި ވަނީއެވެ.



https://dv.wikipedia.org/wiki/%DE%82%DE%A8%DE%8D%DE%A6%DE%89%DE%AC%DE%80%DE%A8

ނިލަމެހި(ސައިންޓިފިކް ނަން: chromis caeruleus)ނުވަތަ (އިނގިރޭސި ބަހުން: Blue
puller) އަކީ ވަރަށް ގިނައިން ބައިބަޔަށް ރާއްޖޭގެ ފަރުފަޅުތަކުގެ ގާތަކާއި
މުރަކަތަކުގެ ނިވަލުގައި ދިރިއުޅޭ މަހެކެވެ. މިއީ ދިވެހިންކުރާ ދޮށީގެ
މަސްވެރިކަމުގައި އެމުގެ ގޮތުގައި ވަރަށް ގިނައިން ބޭނުންކުރާ ބާވަތެކެވެ. ހުޅަގުގެ
ގަދަ ދުވަސްވަރު ރާއްޖޭގެ ބައެއް ހިސާބުތަކުން އެން ދަތިވެގެން، ކޮންމެހެން
ބޭނުންކުރަން ޖެހޭ އެމެކެވެ. އާންމު ގޮތެއްގައި ނިލަމެހި އުޅެނީ މުރަކަތަކުގެ
މަތީގައެވެ. ދުޝްމަނުންގެ ކިބައިން ސަލާމަތްވުމުގެ ގޮތުން މުރަކަތަކުގެ
ތެރެއަށްވަދެ ރައްކާތެރިކަން ނިލަމެހި ހޯދައެވެ.



https://dv.wikipedia.org/wiki/%DE%82%DE%A6%DE%83%DE%AA%DE%88%DE%A7_%DE%8A%DE%AA%DE%85%DE%A6%DE%82%DE%8E%DE%A8

ނަރުވާ ފުޅަނގި (ސައިންޓިފިކް ނަން: Exocoetus monocirrhus) ނުވަތަ (އިނގިރޭސި
ބަހުން: Barbel flyingfish)އަކީ ރާއްޖޭގެ ކަނޑުތަކުގައި ގިނައިން އުޅޭ ބާވަތެކެވެ.
ވަދު މަސްވެރިންނަށް މަދުމަދުން ވަދުގައި މިމަސް ބޭނެއެވެ. އަދި ބައެއް މޫސުމަށް
ރަށްރަށުގެ ފަރުބޭރަށާއި، ފަޅުފަޅަށް ބައިބަޔަށް، މިބާވަތުގެ ކުދި ފުޅަނގި
އަރާކަމަށް ވެއެވެ. މިއީ ކަނޑުގެ މަތީބައިގައި ކުދި ފަނިފަކުސަ ކައިގެން އުޅޭ
ވަރަށް ބޭރަށް ދަތުރުކުރާ މަހެކެވެ.

ދިވެހިރާއްޖޭގެ ކަނޑުތަކުގައި ތަފާތު ބާވަތްތަކުގެ ފުޅަނގި އުޅެއެވެ. ނަމަވެސް
ދިވެހިން މިހުރިހާ ބާވަތަކަށް ވެސް ކިޔައި އުޅެނީ ފުޅަނގި ކަމަށްވާތީ، މިބާވަތުގެ
ފުޅަތްގަށް ވަކި ޚާއްޞަ ނަމެއް ދިނުމުގެ ގޮތުން ފަޅު ފުޅަނގީގައި ހުންނަ
ފާހަގަކުރެވޭ ޚާއްޞަ ސިފަޔަށާއި، މަހަށް ކިޔޭ އިގިރޭސި ނަމަށް ބަލާފައި ނަރުވާ
ފުޅަނގި ގެ ނަމުން ނަންދީފައިވަނީ އެވެ. މިމަސް އެންމެ ބޮޑުވަނީ 20
ސެންޓިމީޓަރަށެވެ.



https://dv.wikipedia.org/wiki/%DE%80%DE%AE%DE%82%DE%91%DE%AA_%DE%89%DE%A8%DE%94%DE%A6%DE%83%DE%AA

ހޮނޑު މިޔަރު (އިނގިރޭސި ބަހުން: Mustelus manazo)ނުވަތަ (އިނގިރޭސި ބަހުން:
starspotted smooth-hound shark) އަކީ މިޔަރުގެ ބާވަތެކެވެ. މިއީ މިޔަރުގެ
ބާވަތްތަކުގެ ތެރެއިން ކުޑަ މިޔަރެކެވެ. މިމިޔަރު އެންމެ ބޮޑުވަނީ ގާތްގަނޑަކަށް
1.2 މީޓަރަށެވެ. އަދި ޖިންސީ ގޮތުން މިމިޔަރުބޮޑުވަނީ ދިގުމިން 72-62
ސެންޓިމީޓަރަށް ދިގުވީމައެވެ. މިބާވަތުގެ މިޔަރު ވިހާ ޅަމިޔަރުގެ ދިގުމިނުގައި
ގާތްގަނޑަކަށް 30 ސެންޓިމީޓަރު ހުރެއެވެ. އަދި ވިހާ ކޮންމެ ފަހަރަކު 22-1 އާއި
ދެމެދުގެ އަދަދަކަށް ޅަމިޔަރު ވިހައެވެ. މިއީ ކަނޑުގެ އަޑީބައިގައި އުޅޭ މިޔަރެއް
ކަމުން ރާއްޖޭގެ މަސްވެރިންނަށް މިމިޔަރު ފެނިފައި ނެތުމަކީ އެކަށީގެންވާ ކަމެކެވެ.
ވުމާއެކު މިމިޔަރަށް އާންމުކޮށް ދިވެހިން ނަމެއް ކިޔައެއް ނޫޅެއެވެ. ވީމާ މިޔަރުގެ
އާންމު ސިފަޔަށް ބަލާ އަދި މިޔަރަށް އިގިރޭސިން ދީފައިވާ ނަމަށް ބަލާ ހޮނޑު މިޔަރު
މިނަން ކިޔުނީ އެވެ.



https://dv.wikipedia.org/wiki/%DE%80%DE%AD%DE%82%DE%B0%DE%91%DE%B0_%DE%8A%DE%AA%DE%93%DE%B0_%DE%87%DE%AC%DE%82%DE%B0%DE%91%DE%B0_%DE%89%DE%A6%DE%87%DE%AA%DE%8C%DE%B0_%DE%91%DE%A8%DE%92%DE%A9%DE%92%DE%B0

އަތާއި،ފައި، އަދި އަނގައިގެ ބަލި (އިނގިރޭސި ބަހުން: Hand, foot، and mouth
disease )އަކީ ވައިރަސް އަކުން ޖެހޭ ގައިން ގަޔަށް އަރާ ބައްޔެކެވެ. މިއީ
ކުޑަކުދިންނަށް ފަސޭހައިން ޖެހޭ ބައްޔެކެވެ. މިބަލި ޖެހުމުން އަނގައިގެ ތެރޭގައި
ފޮޅުނަގާ ފާރުވެ، އަތްތިލަ އަދި ފައިތިލައިގައި ކުދިކުދި ފެން ބިހި ތަކެއް
ނަގާނެއެވެ.

އަތާއި، ފައި، އަދި އަނގައިގެ ބަލި ޖައްސާ ޖަރާސީމަކީ ކޮކްސަކީ އޭ ވައިރަސް،
ކޮކްސަކީ ބީ ވައިރަސް، އަދި އެންޓީރޯވައިރަސް 71 އެވެ. މި 3 ވައިރަސް އަކީ ވެސް
އެންޓީރޯވައިރަސްގެ ގުރޫޕްގައި ހިމެނޭ ވައިރަސް ތަކެކެވެ. މީގެ ތެރެއިން ރާއްޖޭގައި
އުޅޭކަމަށް ލަފާކުރެވެނީ ކޮކްސަކީ ވައިރަސް އޭ 16 ވައިރަސް އެވެ.

ޖަރާސީމު ހަށިގަނޑަށް ވާޞިލްވުމާއި ބަލީގެ އަލާމާތްތައް ފެނުމާއި ދެމެދު 3-7
ދުވަހާއި ދެމެދުގެ މުއްދަތެއް ނަގައެވެ. އެންމެ ފުރަތަމަ ފެންނަ އަލާމާތަކީ
ހުންއައުން އެވެ. އެއަށްފަހު ކަރު އަދި އަދި އަނގައިގައި ރަތްކޮށް ހުންނަ ކުދި
ބިހިތަކެއް ނަގާ ފާރުކޮޅު ތަކަކަށް ބަދަލުވެއެވެ. މިފޮޅުތައް ދުލުގައި ކޮލުގައި
އަދި ތުންފަތު އެތެރޭގެ ދުލިފަށުގައި ، ހިރުގަނޑުގައި އަދި މަތީ ތަލީގައި ފެންނަށް
ހުންނާނެއެވެ.

ކަރު އަދި އަނގައިގެ ތެރެއަށް ތަދުވާތީ ތުއްތު ކުދިން ކެއުމާ ދުރުވެއެވެ.
ނަތީޖާއެއްގެ ގޮތުން ބައެއް ފަހަރު ހަށިގަނޑުން ފެންމަދުވެ، ވަރުދެރަވާގޮތް
ދިމާވެއެވެ. ދެތިން ދުވަހުގެ ތެރޭގައި ކެއިން ބުއިން ރަގަޅުވާން ފަށައެވެ.
ހަފްތާއެއްގެ ތެރޭގައި ގައިގައި ހުރި ބިހިތައް، ފިލައިދެއެވެ. ފައިތިލަ އާއި
އަތްތިލައިގައި ނަގާފައި ހުރި ބިހިތައް 10 ވަރަކަށް ދުވަހުގެ ތެރޭގައި ފިލައިގެން
ދެއެވެ.

މަދު ފަހަރަކު އަތާއި،ފައި، އަދި އަނގައިގެ ބަލި ޖައްސާ ޖަރާސީމް ތުއްތު ކުދިންގެ
ސިކުނޑި، ހިތް، އަދި ފުއްޕާމޭ، ގައި އިންފެކްޝަން އުފައްދާނެއެވެ. ބަލިވެ އިންތާ
ފުރަތަމަ 3 މަސް ދުވަހުގެ ތެރޭގައި މާބަނޑު މީހާގެ ހަށިގަނޑަށް މިޖަރާސީމް
ވާޞިލްވެއްޖެނަމަ، ދަރިފުޅު ބޮޑުވާވަރަށް ބޮޑު ނުވާކަމަށާއި، ބައެއް ފަހަރު
ބައިގެން ދިއުން ވެސް އެއީ އެކަށީގެންވާ ކަމެއްކަމަށް ފަހުގެ ދިރާސާތަކުން
ދައްކައެވެ.

ހުންގަދަވުމުން ބައެއް ކުދިން ފިޓްޖެހުން ކުރިމަތި ވެއެވެ. ނަމަވެސް ގިނަ ފަހަރު
މިބައްޔަކީ ކުރުމުއްދަތެއްގެ ތެރޭގައި އެހެން މައްސަލަތަކެއް ކުރިމަތި ނުވެ މުޅިން
ފަސޭހަވާ ބައްޔެކެވެ. ދެވަނަ ފަހަރު މިބަލި ޖެހުމަކީ އެކަށީގެންވާ ކަމެކެވެ.



https://dv.wikipedia.org/wiki/%DE%80%DE%AB_%DE%96%DE%A8%DE%82%DE%B0%DE%93%DE%A7%DE%87%DE%AF

Hu Jintao (ސާދާ ސީނީ ބަހުން: 胡锦涛; ބޯދާ ސީނީ ބަހުން: 胡錦濤; born December 21, 1942)
is currently the Paramount Leader of the People's Republic of China, holding the
titles of General Secretary of the Communist Party of China since 2002,
President of the People's Republic of China since 2003, and Chairman of the
Central Military Commission since 2004, succeeding Jiang Zemin in the fourth
generation leadership of the People's Republic of China. Since his ascendancy Hu
has reinstated certain controls on the economy and has been largely conservative
with political reforms. His foreign policy is seen as less conciliatory than
that of his predecessor, and China's global influence has increased greatly
since he took office.

Hu's rise to the presidency represents China's transition of leadership from
old, establishment Communists to younger, more pragmatic technocrats. For most
of Hu's adult life he has been involved in the Communist party bureaucracy,
notably as Party Chief for the Tibet Autonomous Region, and then later
Vice-President under Jiang Zemin. An advocate for China's peaceful rise, Hu's
political philosophy is summarily described as aiming to found a basis for a
Harmonious Society domestically and for Peaceful Development internationally,
the former generated by a “Scientific Development Perspective,” which seeks
integrated solutions to tackle China's various economic, environmental and
social problems. He was named one of the most influential people of 2007 in Time
Magazine.

Hu Jintao was born in Jiangyan, Jiangsu, in 1942. He was the only son, and had
two sisters. His ancestors were from Jixi, in the southeastern part of Anhui
province. His branch of the family migrated to Jiangyan in his grandfather's
generation. His mother died when he was seven, and he was raised by an aunt. Hu
was a talented student in high school, excelling in activities such as singing
and dancing. In 1964, while still a student at Beijing's Tsinghua University, Hu
joined the Communist Party of China, just prior to the Cultural Revolution. He
graduated with a degree in hydraulic engineering in 1964. While at Tsinghua
University, Hu met Liu Yongqing, a fellow student, and now his wife. They have
one son and one daughter. In 1968, Hu was transferred to Gansu and worked for a
hydro-power station. From 1969 to 1974, Hu worked for Sinohydro Engineering
Bureau No 4, as an engineer.

In 1974 Hu was transferred to the Construction Department of Gansu as a
secretary. The next year he was promoted to vice senior chief. During this
period, Hu met his first mentor, Song Ping, the first secretary of CPC Gansu
Committee (thus Gansu's real governor). Song appreciated Hu's talent, and with
Song's assistance, Hu was promoted to deputy director of Gansu's Ministry of
Construction in 1980. Another protégé of Song, Wen Jiabao, also became prominent
at the same time. In 1981 Hu, along with Deng Xiaoping's daughter Deng Nan and
Hu Yaobang's son Hu Deping, were trained in the Central Party School in Beijing.
Hu made a good impression on Deng Nan, who happened to report it to her father.
Hu Deping even invited Hu Jintao to his home and met with Hu Yaobang, who was a
standing member of the politburo at that time. Hu Jintao's modesty created an
impact on Hu Yaobang. In 1982, Hu was promoted to the position of Communist
Youth League Gansu Branch Secretary. His mentor Song Ping was transferred to
Beijing as Minister of Organization of the Communist Party of China, and was in
charge of senior cadres' recommendation, candidacy and promotion. With the
support of Hu Yaobang and Deng Xiaoping, Hu was ensured of a bright future in
the party. In 1982, Hu was transferred to Beijing and appointed as secretariat
of the Communist Youth League Central Committee ("CY Central"). Two years later
Hu was promoted to First Secretary of CY Central, thus its actual leader. During
his term in the Youth League, Hu escorted Hu Yaobang, who was General Secretary
of CPC then, in visits around the country. Hu Yaobang himself was a veteran
coming from the Youth League, could reminiscence his youth through Hu's company.

In 1985, Hu was transferred to Guizhou as the Communist Party of China Guizhou
Committee Secretary, which began his time as a provincial governor. In contrast
to the members of the "Shanghai clique", Hu spent most of his career in China's
poorer hinterland rather than in the economically prosperous coastal regions.
Partly because of this, he was relatively unknown to Western analysts before his
ascent to power. In 1987 Hu Jintao handled the local students protest parallel
to the Democracy Wall carefully, whereas in Beijing similar protests resulted in
Hu Yaobang's forced resignation.

Hu was appointed Party Chief of the Xizang Autonomous Region in 1988, during a
time of political instability and rising demands from Tibet's people for its
independence.[citation needed] Hu was responsible for a political crackdown in
early 1989 that lead to the deaths of several hundred Tibetan
activists.[citation needed] He also worked towards some liberalisation of
cultural activities but was believed to have been involved in the 1989
unexpected death of the Panchen Lama, Tibet's second highest religious leader.
Hu's harsh stance in Tibet led to him being regarded as a leader of conviction,
and further attracted attention from the Central Government in Beijing.

Before the opening of 14th National Congress of the Communist Party of China
(CPC) in 1992, the senior leaders of the CPC, including Deng and Chen Yun, were
to select candidates for the Politburo Standing Committee to ensure a smooth
transition of power from the so-called second-generation leaders (Deng, Chen, Li
Xiannian, Wang Zhen, etc.) to third-generation CPC leaders (Jiang Zemin, Li
Peng, Qiao Shi etc.). Deng also proposed that they should consider another
candidate for a further future transition. Song, as the organization chief,
recommended Hu as an ideal candidate for the prospect of a future leader. As a
result, shortly before his 50th year birthday, Hu Jintao became the youngest
member of the seven-member Politburo Standing Committee, and the second youngest
Politburo Standing Committee member ever since the CCP had seized power in 1949
(only to be outstripped by Wang Hongwen, who had become a member of the
Politburo Standing Committee at the age of 38). It became fairly apparent that
Hu would eventually succeed Jiang as the core of fourth-generation CPC leaders.
In 1993, Hu took charge of the Secretariat of the CPC Central Committee, which
oversaw day-to-day operations of the Central Committee, and the Central Party
School, which was convenient for him to bring up his own supporters among senior
CPC cadres. Hu was also put in charge of the ideological work of the CPC.
Although Hu was considered heir apparent to Jiang, he always took great care to
ensure that Jiang be at the center of the spotlight. As a result, he left the
public with an impression of being low-key, controlled, and courteous. In 1998
Hu became Vice-President of China, and Jiang wanted Hu to play a more active
role in foreign affairs. Hu became China's leading voice during the US bombings
of China's embassy in Belgrade in 1999.

When the transition finally took place in the 16th National Congress of the CPC
in 2002, Jiang was reluctant to leave the center of power. It was widely
believed that he staffed the Politburo with many members of the so-called
"Shanghai Clique", including Wu Bangguo, Jia Qinglin, Zeng Qinghong, Huang Ju
and Li Changchun, which could ensure Jiang's control behind the stage. Jiang
held on to the position of Chairman of the Central Military Commission.

Since taking over as Party General Secretary at the Sixteenth National Congress
of the Communist Party of China, Hu and his premier, Wen Jiabao, proposed to set
up a Harmonious Society which aims at lessening the inequality and changing the
style of the "GDP first and Welfare Second" policies. They focused on sectors of
the Chinese population that have been left behind by the economic reform, and
have taken a number of high profile trips to the poorer areas of China with the
stated goal of understanding these areas better. Hu and Wen Jiabao have also
attempted to move China away from a policy of favouring economic growth at all
costs and toward a more balanced view of growth that includes factors in social
inequality and environmental damage, including the use of the green gross
domestic product in personnel decisions. Jiang's clique, however, maintained
control in most developing areas, therefore Hu and Wen's measures of
macroeconomic regulation faced great resistance.

The first crisis of Hu's leadership happened during the outbreak of SARS in
2003. Following strong criticism of China for initially covering up and
responding slowly to the crisis, he dismissed several party and government
officials, including the health minister, who supported Jiang, and the Mayor of
Beijing, Meng Xuenong, widely perceived as Hu's protégé. Meng's dismissal was
sometimes seen as a yielding compromise to erode Jiang's support in the party.
Hu and Wen took steps to increase the transparency of China's reporting to
international health organizations, indirectly dealing a blow to Jiang's stance
on the issue.

Another test of Hu's leadership was Beijing's low key response to protests
against the implementation of Article 23 of the Basic Law in Hong Kong in 2003.
In an unprecedented move, the legislation to implement the Article was withdrawn
by the Hong Kong government, after a large popular protest on July 1 2003. At
the same time, Hu gave a public show of support to Hong Kong Chief Executive
Tung Chee-Hwa after gauging public mood in Hong Kong. Many observers see the
Central Government's handling of the situation as characteristic of Hu's quiet
style, and unlike Tung Chee-Hwa, Hu remains a popular figure in Hong Kong.

Since its foundation in 1949 the Chinese government under the Communist Party
has been plagued with unsuccessful and violent transitions of power. Although
Jiang Zemin, then 76, stepped down from the powerful Politburo Standing
Committee to make way for a younger fourth generation of leadership with Hu at
its helm, there was speculation that Jiang would retain significant influence
because Hu is not associated with Jiang's influential Shanghai clique, to which
six out of the nine new members of the all-powerful Standing Committee were
believed to be linked. However, later developments show that many of its members
have shifted their positions, with Huang Ju and Li Changchun being the only
staunch Jiang supporters remaining. In 2003, Jiang was also reelected to the
post of Chairman of the Central Military Commission of the CPC, a post from
which Deng Xiaoping was able to wield power from behind the scenes as paramount
leader, thus retaining military power.

Western observers attribute a sense of caution to Hu's philosophies, citing
China's recent history of fallen heirs. Deng Xiaoping appointed three party
secretaries, all designed to be successors, and was instrumental in the ousting
of two of them, Hu Yaobang and Zhao Ziyang. His third and final selection, Jiang
Zemin, won Deng's ambiguous, although continued backing and was the only party
secretary in Communist Chinese history to voluntarily leave his post when his
term ended.

Although many believe Hu was originally hand-picked by Deng as the youngest
member of China's top leadership and a leading candidate to succeed Jiang, he
had exercised a great deal of political skills between 1992 and 2002 to
consolidate his position, and eventually emerged as Jiang's heir apparent in his
own right. Hu also benefited from the slow but progressive institutionalization
of power succession within the Party. As a result, attempts to draw parallels
with regards to Hu's succession is unreasonable. Since the early 1980s, the
People's Republic of China has been marked by progressive institutionalization
and rule by consensus, and moved away from the Maoist authoritarian model.
Although a western-style legal institution and rule of law remain to be put in
place, Hu's power succession was conducted in a fairly orderly and civil manner,
which was unprecedented in Communist China's history. This trend is expected to
continue and an institutionalized mechanism of power transition is expected to
emerge, first perhaps within the Party. In fact, it has been one of the Party's
stated major goals to create an orderly system of succession and mechanism to
prevent informal rule and a cult of personality.

The rivalry between Jiang and Hu after Jiang stepped down from his posts was,
arguably, an inevitable product of China's tradition of succession. Some
analysts argue that although Jiang has consolidated power by the time he
retired, his ideological stature within the Communist Party remains shaky at
best, thus Jiang had to buy time to ensure that his ideological legacy such as
the Three Represents, is enshrined in China's socialism doctrine. Jiang resigned
as Chairman of the Central Military Commission in September 2004, his last
official post. Whether this is the result of pressure from Hu or a personal
decision is up for speculation. Since then Hu has officially taken on the three
institutions in the People's Republic of China where power lie, the state, the
party, as well as the military, thus informally, has become the paramount
leader. The Hu-Jiang split, however, remains. Officially, Hu has been promoting
Jiang's legacy by beginning a mass campaign in August 2006 promoting the
Selected Works of Jiang Zemin, a collection of speeches and essays documenting
Jiang's philosophies.

Hu and Premier Wen Jiabao inherited a China wrought with internal social,
political and environmental problems. One of the biggest challenges Hu faces is
the large wealth disparity between the Chinese rich and poor, for which
discontent and anger mounted to a degree which wreaked havoc on communist rule.
Furthermore, the cronyism and corruption plaguing China's civil service,
military, educational, judicial and medical systems sought to destroy the
country bit by bit. In the beginning of 2006 however, Hu launched the "8 Honours
and 8 Disgraces" movement in a bid to promote a more selfless and moral outlook
amongst the population. China's increasingly fragile environment has caused
massive urban pollution, sandstorms and the destruction of vast tracts of
habitable land. It remains to be seen if Hu, usually cautious in nature, is
capable of managing the continued peaceful development of China while avoiding
international incidents, at the same time presiding over an unprecedented
increase in Chinese nationalist sentiment.

Observers indicate that Hu distinguishes himself from his predecessor in both
domestic and foreign policy. President Hu Jintao's overarching vision, his
political philosophy is summarized by three slogans — a “Harmonious Society”
domestically and a “Peaceful Development” internationally, the former generated
by a “Scientific Development Perspective,” which seeks integrated sets of
solutions to arrays of economic, environmental and social problems, and
recognizes, in inner circles, a need for political reform (though studied,
cautious and controlled). The role of the Party has changed, as formulated by
Deng Xiaoping and implemented by Jiang Zemin, from a revolutionary party to a
ruling party. Hu continues the Party’s modernization, calling for both
"Advancement" of the Party and its increasing transparency in governance, thus
creating the so-called "democracy of the elite" — not his or China’s description
— which is still far from the Western ideal.

What emerges in the view of President Hu is the "China Model," a systematic
approach to national structure and development that combines dynamic economic
growth, a free market energized by a vigorous “nonpublic” (i.e., private)
sector, unrelenting political and media control, personal but not political
freedoms, concern for the welfare of all citizens, cultural enlightenment, and a
synergistic approach to diverse social issues (the Scientific Development
Perspective) that lead, in Hu’s vision, to a Harmonious Society. Beijing sees
its China Model as an alternative to Washington’s Democracy Model, particularly
for developing countries. In President Hu’s words, "A harmonious society should
feature democracy, the rule of law, equity, justice, sincerity, amity and
vitality." Such a society, he says, will give full scope to people's talent and
creativity, enable all the people to share the social wealth brought by reform
and development, and forge an ever closer relationship between the people and
government.

Western criticism of Hu, particularly regarding human rights, exposes his
hypersensitivity to social stability but misses his fresh commitment to address
China’s multi-faceted problems. Hu’s pragmatic, non-ideological agenda has two
core values—maintaining social stability to further economic development and
sustaining Chinese culture to enrich national sovereignty.In domestic policy, he
seems to want more openness to the public on governmental functions and
meetings. Recently, China's news agency published many Politburo Standing
Committee meeting details. He also cancelled many events that are traditionally
seen as communist extravagances, such as the lavish send-off and welcoming-back
ceremonies of Chinese leaders when visiting foreign lands. Furthermore the
Chinese leadership under Hu has also focused on such problems as the gap between
rich and poor and uneven development between the interior and coastal regions.
Both party and state seem to have moved away from a definition of development
that focuses solely on GDP growth and toward a more balanced definition which
includes social equality and environment effects.

In 2004, Hu gave an unprecedented showing and ordered all cadres from the five
major power functions to stop the tradition of going to the Beidaihe seaside
retreat for their annual summer meeting which, before, was commonly seen as a
gathering of ruling elites from both current and elder cadres to decide China's
destiny, and also an unnecessary waste of public funds. The move was seen by the
Chinese public as symbolic of Hu's attitude towards corruption.

In foreign policy, he has differed from his predecessor by actively engaging in
the current North Korea nuclear crisis. He has also assured neighbours in the
region with the concept of China's peaceful rise. In addition, Hu has sought to
strengthen ties with resource based countries such as Brazil and focused on
increasing China's influence in Africa, pledging aid and skilled workers to poor
African nations. Hu's stance is seen favourably by the majority in Africa. In
addition, Hu's official position on many global issues, including terrorism, is
similar to that of the United States. China has shown notable discretion on the
issues of Iran's nuclear program and the War in Iraq.

At the same time, Hu has contradicted some initial expectations that he was a
closet liberal. Hu is a pragmatist and hard-liner as far as any effort of
political reform is concerned. His son-in-law, Mao Daolin used to be CEO of
Sina.com, a well-known internet portal of China. Furthermore, while Hu has
attempted to make decision-making more transparent and to increase rule of law
he has also explicitly stated that his goal is to strengthen and make the party
more efficient rather than weaken the party or move toward a pluralistic
political system. Although freedom of the foreign press in China has been
significantly increased, Hu has been very cautious with regards to the Internet,
choosing to censor politically sensitive material to a degree more strict than
the Jiang era. In February 2007, Hu embarked on further domestic media controls
that restricted primetime TV series to "morally correct" content on all Chinese
TV stations, and listed "20 forbidden areas" of coverage on news reporting. It
appears like Hu is setting the scene for a peaceful 17th Party Congress in the
Fall of 2007.

While Hu Jintao has given some signs of being more flexible with regard to
political relationships with Taiwan as in his May 17 Statement where he offered
to address the issue of "international living space" for Taiwan, he remains
committed to Chinese reunification as an ultimate goal. During Hu's
administration, the government on Mainland has practically discontinued
promoting near-term reunification under one country, two systems in favor of a
more pragmatic and progressive approach to the unification issue by means of
increased economic and cultural integration. Meanwhile, Hu's government remains
firm in its position that the Mainland side will not tolerate any attempt by the
Taiwanese government to declare de jure independence from China. The combination
of both soft and hard approaches were apparent in the Anti-Secession Law which
was passed in March 2005, and in the subsequent summit between Hu and Kuomintang
leader Lien Chan in April 2005, seen by commentators as



https://dv.wikipedia.org/wiki/%DE%80%DE%AB%DE%8B%DE%AA_%DE%A2%DE%A6%DE%8D%DE%A6%DE%87%DE%A8%DE%80%DE%A8%DE%87%DE%B0%DE%90%DE%A6%DE%8D%DE%A7%DE%89%DE%B0

ހޫދުގެފާނަކީ ﷲ ގެ ރަސޫލެކެވެ. ނޫޙްގެފާނުގެފާނުގެ ޤައުމުގެ މީހުންކުރެ،
ބުދަށްއަޅުކަންކޮށް، ބިންމަތީ ބޮޑާވެގަތްމީހުން ނެތިގޮސް، ބިންމަތި
އިޞްލާޙުވެފައިވަނިކޮށް، ބުދަށް އަޅުކަންކުރަން އަލުން ފަށައިގަނެ، ﷲއަށް
ޝަރީކުކުރި ބަޔަކީ ޢާދު ބާގައިގެ މީހުންނެވެ. އެއީ ޢަރަބިކައިގެ ސަރަޙައްދުގައި
ދިރިއުޅުނު އިސްކޮޅުން ދިގު، ހަށިގަނޑުބިޔަ މީހުންގިނަ ޤައުމެއްގެ ބަޔެކެވެ.

ޢާދުބާގައިގެ މީހުންގެ ޢަމަލުތައް ޙައްދުފަހަނައަޅައިގޮސް، ޝިރުކުކުރުމާ، ނޭއްގާނީ
ޢަމަލުތައް އެއުރެންގެ ތެރޭގައި ޢާއްމުވުމުން، އެއުރެންނަށް ތެދުމަގަށް
ގޮވާލައްވައި، ﷲގެ އެއްކައުވަންތަކަމުގެ ޙުއްޖަތް ޤާއިމްކުރެއްވުމަށް، ﷲ
އިޚްތިޔާރުކުރެއްވީ ހޫދު ޢަލައިހިއްސަލާމެވެ. އެކަލޭގެފާނު، އެކަލޭގެފާނުގެ
ޤައުމުގެ އެންމެހާ މީސްތަކުންނަށް ﷲގެ ރިސާލަތު އިއްވަވައިދެއްވިއެވެ. ﷲފިޔަވައި
އެހެން ފަރާތަކަށް އަޅުކަން ނުކުރުމަށާއި، އާޚުރަތްދުވަހަށް އީމާންވުމަށް
މަޑުމައިތިރިކަމާއިއެކު ނަޞޭޙަތްދެއްވިއެވެ. އަދި މަރުވުމަށްފަހު، އަލުންދިރުއްވާ
ﷲގެ ޙަޟްރަތަށް މަޙްޝަރުކުރެއްވޭނެކަން ހަނދާންކޮށްދެއްވިއެވެ.

ހޫދުގެފާނުގެ އިއްވެވި ހެޔޮބަސްތައް، އެކަލޭގެފާނުގެ ޤައުމުގެ ބޮޑުންނަށާއި، އަދި
ބޮޑުންގެ ބަހަށް ހެއްލިތިބި ގިނަ ބަޔަކަށްވީ މޮޔަ ވާހަކަތަކަކަށެވެ. އެމީހުން
ހޫދުގެފާނަށް ޖަވާބުގައި ދަންނަވަނީ، ތިމަންނާމެން މިއަޅުކަންކޮށް އުޅޭ ބޮޑު
ތިންބުދުކަމުގައިވާ، ޞަމަދް، ޞަމޫދާ، އަދި ވަހްރާގެ ކޯފާ ކަލޭގެފާނަށްކުރިމަތިވެ،
ކަލޭގެފާނު ތިޔަހުންނެވީ ސޭކު ވާހަކަ ދައްކަވާ ބޭކަލަކަށް ބަދަލުވެފައެވެ.
ކަލޭގެފާނު ތިޔަ ދައްކަވާ ވާހަކަ ތެދުކުރައްވަން ތިމަންނާމެން ޤަބޫލުކުރާ ޒާތުގެ
މުޢުޖިޒާތެއް ނުދެއްކެވުނެވެ. މަރުވެ، ކަށިތައްފީވެ، ކުނޑިކުނޑިވެ، ބިމުގެވެއްޔާ
އެކުވެދިއުމަށްފަހު، އަލުން ދިރުއްވޭނެކަމަކަށް ޤަބޫލެއްނުކުރަމެވެ. ކަލޭގެފާނު
ތިޔަ އަޅުކަންކުރައްވާ އިލާހު ފޮނުއްވާނެކަމަށް ތިޔަ ވިދާޅުވާ ކޯފާ، ނިކަން
އަހަރެމެންގެމައްޗަށް ގެންނަވާ ބައްލަވާށެވެ.

ޤައުމުގެ މީހުންކުރެ ހޫދުގެފާނަށް އީމާންވީ މަދުބަޔެކެވެ. އެކަލޭގެފާނުގެ
ދަޢުވަތާއި ދެކޮޅުހެދި ބައިގަނޑުގެ ޢަމަލުތައް އިހުނަށްވުރެ ގޯސްވެ، އީމާންވި
މީސްތަކުންނަށް ދުއްތުރާކުރަންފެށުމުން ﷲގެ ނަޞްރަށް އެދިވަޑައިގެން ހޫދުގެފާނު
ދުޢާކުރެއްވިއެވެ. ޤައުމުގެ މީހުންނަށް ފުރަތަމަ ކުރިމަތިވީ ހަނަފަސްކަމެކެވެ. ދެން
ވާރޭގެ އިންތިޒާރުގައި އެމީހުންތިއްބާ، ކަޅުވިލާތައް އުޑުމަތީން ފެންނަންފެށުމުން
އެއީ ވިއްސާރަވިލާކަމުގައި ބުނެ އިންތިހާއަށް އެމީހުން އުފާފާޅުކުރިއެވެ. ވިލާތައް
އެމީހުންނާއިހަމައަށް އަވަހަށް ފޯރުމަށް އެމީހުން އެދިއެދި ތިބިއެވެ. ވިލާތައް
އެމީހުންގެ ބޯމަތިވެ، ކުރަމުން އައި އިންތިޒާރީގެ ނިމުން އައިއިރު، ވިލާތައް
ބަދަލުވީ، އެމީހުންގެމައްޗަށް ﷲގެ ކޯފާއާއިގެން އައި ގަދަފަދަ ވަޔަށެވެ. 7 ރެއާއި 8
ދުވަހުގެ މުއްދަތަށް ދެމިގެންދިޔަ އެ ގަދަފަދަ ވައިގެ ޢަޒާބުގެ ސަބަބުން އެތިބަ
ބިޔަ ހަށިތަކުގެ ވެރީން، ބިންމަތީންލުހި، އެއުރެންގެ ބޮލާއި
ހަށިގަނޑުވަކިވެދިޔައެވެ. ﷲގެ ރަޙްމަތްވަންތަކަމުން، ހޫދުގެފާނާއި އެކަލޭގެފާނަށް
އީމާންވެތިބި މީހުން، މި ގަދަފަދަވައިގެ ނުރައްކަލުން ސަލާމަތްކުރެއްވިއެވެ.



https://dv.wikipedia.org/wiki/%DE%80%DE%AA%DE%83%DE%A6%DE%90%DE%B0%DE%8E%DE%A6%DE%85%DE%A8_%DE%8D%DE%AE%DE%82%DE%8B%DE%A8%DE%89%DE%A6%DE%90%DE%B0

ހުރަސްގަޅި ލޮނދިމަސް (ސައިންޓިފިކް ނަން: Diploprion bifasciatum)ނުވަތަ
(އިނގިރޭސި ބަހުން: Barred soapfish)އަކީ ރާއްޖޭގެ ފަރުފަޅުތަކުގައި ދިރިއުޅޭ
މަހެކެވެ. މިއީ ދިވެހިން ކޮށްއުޅޭ އެކިބާވަތްތަކުގެ މަސްވެރިކަމުގައި ބާނާ އުޅޭ
މަހެއް ނޫނެވެ. މިބާވަތުގެ މަހުގެ ބޭރު ހަންގަނޑުގައި އާދަޔާ ޚިލާފު ވިހައެއް
އެކުލެވޭ ލޮނދީގެ ފަށަލައެއް ލެވިފައި ހުރެއެވެ. މިއީ ފަރުފަޅުތަކުގައި އުޅޭ މިފަދަ
ކުދިމަސް ކައިއުޅޭ ބޮޑެތި މަސްމަހުގެ ފަރާތުން ރައްކާތެރިވުމަށް އެމަހުގައި
އެކުލެވޭ ސިފައެކެވެ. ވުމާއެކު މިއީ ކެއުމަށް ބޭނުންކޮށް އުޅޭ މަހެއް ނޫނެވެ. އަދި
މިއީ އެކްއޭރިއަމް ތަކުގައި ގެންގުޅޭ މަހެއް ވެސް ނޫނެވެ. ސަބަބަކީ އެކްއޭރިއަމް
ތަކުގައި ގެންގުޅުމުން އޭގެ ބޭރުގައި ހުންނަ ވިހަ ލޮނދީގެ ސަބަބުން އެހެން މަސްތައް
މަރުވާތީ އެވެ. މިއީ ފަރުފަޅުގެ އުރަފަށުގައި ދިރިއުޅޭ ރީތި މަހެކެވެ.

މިމަހަށްކިޔާ ދިވެހި ނަމެއް ރިކޯޑް ކުރެވިފައި ނެތުމާއެކު މިމިހަށް ކިޔާ އިގިރޭސި
ނަމާ ގުޅޭގޮތުން މަހުގައި ހިމެނޭ ޚާއްޞަ ސިފަޔަށް ވިސްނާ މިމަހަށް ހުރަސްގަޅި
ލޮނދިމަސް ކިޔާ ނަންދީފައިވަނީ އެވެ.



https://dv.wikipedia.org/wiki/%DE%80%DE%AA%DE%82%DE%B0%DE%87%DE%A6%DE%87%DE%AA%DE%82%DE%B0

ހުންއައުން(އިނގިރޭސި ބަހުން: Pyrexia) އަކީ ހަށިގަނޑުގެ ފިނިހޫނުމިން އާދަޔާ
ޚިލާފަށް މައްޗަށް ދިއުމެވެ. ނުވަތަ ހަށިގަނޑުގެ ފިނިހޫނު މިން އާންމު މިނަށްވުރެ
މަތީގައި ހުރުމެވެ. ހުންއަންނަ އެންމެ އާންމު އެއްސަބަބަކީ ބެކްޓީރިޔާގެ ސަބަބުން
ޖެހޭ އިންފެކްޝަން އަކަށް ހަށިގަނޑު ހުށަހެޅުމެވެ.

އިންފެކްޝަންގެ ޙާލަތުގައި ހުންގަދަވަނީ ކީއްވެ؟ އިންފެކްޝަންގެ ޙާލަތުގައި
ބެކްޓީރިޔާ ތަކުން ބޭރުކުރާ ވިހަތައް މޮނަސައިޓް ، މެކްރަފޭޖް، ފަދަ ސެލްތަކުން
ދިރުވާލައެވެ. އެއަށްފަހު މިބުނި ސެލްތަކުން އިންޓަލޫކިން-1 ކިޔާ ޕްރޮޓީން އެއް
ދޫކުރުމަށް ބާރުއަޅައެވެ. ފަހުން މިބުނި ޕްރޮޓީން ހައިޕޯތަލަމަސް އަށް ގޮސް
ޕްރޮސްޓަގްލާންޑިން އުފައްދައި، ހުންއައުން މެދުވެރި ކުރުވައެވެ.



https://dv.wikipedia.org/wiki/%DE%80%DE%AA%DE%82%DE%B0%DE%86%DE%AE%DE%81%DE%A8_%DE%84%DE%AE%DE%91%DE%AA%DE%88%DE%AA%DE%82%DE%B0

ހުންކޮށި ބޮޑުވުން (އިނގިރޭސި ބަހުން: Splenomegaly) އަކީ ބައެއް ކަހަލަ ބަލިތަކާއި
ގުޅިގެން ކުރިމަތިވެދާނެ ޞިއްޙީ މައްސަލަ އެކެވެ. އާންމު ގޮތެއްގައި ހުންކޮށި
ބޮޑުވާން ދިމާވަނީ ހުންކޮށީގެ ވޯރކް ލޯޑު މަތިވުމުންނެވެ. މިސާލަކަށް ހިމޮލިޓިކް
އެނީމިޔާ ފަދަ ލޭމަދުވުން ގެ ވައްތަރުތަކުގައި މިބުނި އުޞޫލުން ހުންކޮށީގެ ވޯރކް
ލޯޑު މަތިވެގެންދާގޮތް ވެއެވެ. މީގެ އިތުރުން ވެސް ތަފާތު އެތަކެއް ބަލިތަކެއްގެ
ސަބަބުން ހުންކޮށި ބޮޑުވާގޮތް ވެއެވެ.

ހުންކޮށި ބޮޑުވުމުން ކުރިމަތި ވެދާނެ އުދަގޫ ތަކުގެތެރޭގައި، ބަނޑުގައި ރިހުން އަދި
ލޭމަދުވުން ކުރިމަތިވުުމުން ފެންނަ އަލާމާތްތައް ހިމެނެއެވެ.



https://dv.wikipedia.org/wiki/%DE%80%DE%AA%DE%82%DE%A8%DE%86%DE%AC

ހުނިކެ(ސައިންޓިފިކް ނަން: Pomacentrus pavo)ނުވަތަ (އިނގިރޭސި ބަހުން: Peacock
Demoiselle) އަކީ ދިވެހި މަސްވެރިންގެ ތެރޭގައި މަޝްހޫރު މަހެކެވެ. ސަބަބަކީ ދިވެހި
ކަނޑުމަހުގެ މަސްވެރިކަމުގައި ބޭނުންކުރާ އެންވެރިކަމުގައި އެމުގެ ބައެއް
ބާވަތްތަކާއި އެކު ގިނަ އަދަދަކަށް މިބާވަތް ހިފޭކަމެވެ. ގިނައިން ހިފެނީ ނިލަމެހި
ކަހަލަ މުރަކަތަކުގެ ތެރޭގައި އުޅޭ އެންހިފާ އިރުއެވެ. ވުމާއެކު މިބާވަތް އެމުގެ
ގޮތުގައި ވެސް ބޭނުންކޮށް އުޅެއެވެ. މިމަސް އާންމުކޮށް އުޅެނީ ރަށްރަށާއި،
ފަރުފަރުގެ ބޭރުގައި ކުދިއައިން ހަދައިގެންނެވެ. އަދި ރަށްރަށުގެ ފަޅުގެ ތިލަ
ހިސާބުތަކުގައި ވެސް މިބާވަތް އުޅެއެވެ.



https://dv.wikipedia.org/wiki/%DE%80%DE%A8%DE%95%DE%A6%DE%93%DE%A8%DE%86%DE%B0_%DE%95%DE%B0%DE%8D%DE%AC%DE%86%DE%B0%DE%9D%DE%A6%DE%83

ހިޕަޓިކް ފްލެކްޝަރ(އިނގިރޭސި ބަހުން: Hepatic flexure) އަކީ މައްޗަށްއަރާ ފަލަ
ގޮހޮރު އާއި ހުރަސް ފަލަ ގޮހޮރު ގުޅޭކަނެވެ. މިކަން ނުވަތަ މިބައިގެ ފަހަތް ނޫން
އެހެން ފަރާތްތައް ހުންނަނީ ޕެރިޓޯނިއަމް އިން ނިވާކުރެވިފައެވެ. މަތިންނާއި
އަރިމަތިން މިބައި އިންނަނީ ފުރަމޭގެ ކަނާތު ލޯބްގައިވާ ކޮލިކް އިމްޕްރެޝަން އޭ
ކިޔާ އަޑިކޮޅުގެ ތެރެއަށް ފެތިފައެވެ. ނުވަތަ އެއަޑިކޮޅުގައި ޖެހިފައެވެ. ފަހަތުން
މެދަށްވާގޮތަށް މިބައި އިންނަނީ ކަނާތު ގުރުދާގައި ޖެހިފައެވެ.

މައްޗަށްއަރާ ފަލަ ގޮހޮރު އާއި ހުރަސް ފަލަ ގޮހޮރު ގުޅޭކަން ނުވަތަ ހިޕަޓިކް
ފްލެކްޝަރ އަށް މިހެން ކިޔަނީ ފުރަމޭ އާއި ވިދިގެން މިބައި ހުންނާތީ އެވެ.



https://dv.wikipedia.org/wiki/%DE%80%DE%A8%DE%8D%DE%A7%DE%8D%DE%A9_%DE%8B%DE%A6%DE%83%DE%A8%DE%86%DE%AE%DE%85%DE%AA

ހިލާލީ ދަރިކޮޅު އަކީ ވެސް ރާއްޖެއިން ބޭރުން އައި ދަރިކޮޅަކުން ރާއްޖޭގައި
އުފެދުނު ގޮތްޕެކެވެ. މިދަރިކޮޅުގެ ފުރަތަމަ ރަސްކަލަކީ ސުލްޠާން ޙަސަން އަލްހިލާލީ
އެވެ. މިރަދުން އަކީ ރަސްކަމުގެ ސިލްސިލާގެ 30 (29) ވަނަ ރަދުންނެވެ. ހިލާލީ
ދަރިކޮޅު ނިސްބަތްވާ ޙަސަން އަލްހިލާލީ އަކީ މަލާބާރުން އައިސް ކ.ހުޅުލޭ (ކުޑަރަށް
) ގައި ވަޒަންވެރިވެގެން ހުރި ހިލާލީ ދަރިކޮޅު ގެ ހިލާލީ ބަދުރުއްދީން އޭ ކިޔުނު
މީހެއްގެ އަންހެންދަރިއެއްގެ މާމަ ދަރިއެކެވެ. ފަހަރު ގައި ހިލާލީ ދަރިކޮޅު އަކީ
ޔަމަން ކަރައިން އައި ދަރިކޮޅަކަށް ވެސް ވެދާނެއެވެ. ސަބަބަކީ މިހާރު ވެސް
ޔަމަނުގައި އަލްހިލާލީ އޭ ކިޔޭ މަޝްހޫރު ދަރިކޮޅެއް އޮންނާތީ އެވެ. ޔަމަން އާއި
ދިވެހިރާއްޖެ އަކީ 14 ވަނަ ގަރުނުގައި ވަރަށް ބޮޑަށް ގުޅިފައި އޮތް ދެގައުމެވެ.

ދޫދޫ މަތިން އަންނަ ވާހަކަތަކުގައި ބަޔާންވާގޮތުން ހިލާލީ ކަލޯއަށް އެއްމާބަނޑު
ދެކުދިން ލިބުނެވެ. އެއީ ޙަސަން އަދި ޙުސައިން އެވެ. ހިލާލީ ކަލޯސުލްޠާން ޙަސަން
އަލްހިލާލީގެ އާއިލާ މާލެއަށް އައިސް، މާލޭގައި ވަޒަންވެރިވީ ސުލްޠާން ޢުޘްމާނު
އަލްފެހެންދުވީ ގެ ރަސްކަމުގައެވެ. އެއީ ހިޖުރައިން 790 ވަނަ އަހަރު އެވެ. އުޘްމާނު
ރަސްގެފާނުގެ ރަސްކަމަށް މަހަކާއި ފޮއި ދުވަސްވީތަނާ ހިލާލީ ކަލޯސުލްޠާން ޙަސަން
އަލްހިލާލީ ރާއްޖޭގެ ރަސްކަން ފިރައިގެންފައި އުޘްމާން ރަސްގެފާނު ނުވަތަ ސުލްޠާން
ޢުޘްމާނު އަލްފެހެންދުވީ ތ.ގުރައިދޫ އަށް އަރުވާލައްވައި އައްސުލްޠާން ޙަސަން
އަލްހިލާލީ (ޙަސަން ބަދުރުއްދީން ) ސިރީބަވަނަ މަހާރަދުންގެ ނަންފުޅުގައި ރާއްޖޭގެ
ރަސްކަމަށް އިސްވެ ވަޑައިގަތީ އެވެ.



https://dv.wikipedia.org/wiki/%DE%80%DE%A8%DE%8C%DE%A6_%DE%89%DE%A8%DE%94%DE%A6%DE%83%DE%AA

ހިތަ މިޔަރު(އިނގިރޭސި ބަހުން: Stegostoma fasciatum)ނުވަތަ (އިނގިރޭސި ބަހުން:
Zebra shark) އަކީ ކަޅު ކުލައިގެ ތިކި ތަކެއް ގައިގައި ޖަހައިފައި ހުންނަ ރީދޫ
ކުލައިގެ މިޔަރެކެވެ. މިމިޔަރު ފާހަގަވެގެންދަނީ މިޔަރުގެ ހަށިގަނޑުގައި ޖަހާފައި
ހުންނަ ކަޅު ތިކި ނުވަތަ ފިތް ނުވަތަ ލައް ތަކުގެ ސަބަބުންނެވެ. އިންޑޯ ޕެސިފިކް
ކަނޑުގެ ހިސާބު ތަކުގައި މިވައްތަރުގެ މިޔަރު ގިނަކަން ފާހަގަ ކުރެވެއެވެ. އާއްމު
ގޮތެއްގައި މިވައްތަރުގެ މިޔަރު އުޅޭކަމަށް ފާހަގަވަނީ 30-5 މީޓަރާއި ދެމެދުގެ
ފުންމިނުގައެވެ.

މިވައްތަރުގެ މިޔަރު ޅައިރު ގައިގައި ހުންނަ ފިތްތައް ހުންނަނީ ޒެބްރާގައިގައި
ހުންނަ ރޮގުތަކުގެ ސިފަޔަށެވެ. އިގިރޭސި ބަހުން ކިޔާ (އިނގިރޭސި ބަހުން: Zebra
shark) މިމިޔަރަށް ކިޔަނީ މިސަބަބަށްޓަކައެވެ. އެއަށްފަހު ތިކިތައް މިނިކާ ވަގުގެ
ވައްތަރެއް ކަމުގައިވާ ލެޕަރޑް ގެ ގައިގައި ހުންނަގޮތަށް ފިތްތައް ބަދަލުވެއެވެ.
އެހެންވެ މި ވައްތަރުގެ މިޔަރަށް (އިނގިރޭސި ބަހުން: leopard shark) އޭ ވެސް
ކިޔައެވެ.



https://dv.wikipedia.org/wiki/%DE%80%DE%A8%DE%89%DE%A6%DE%8A%DE%A6%DE%8C%DE%A8_%DE%83%DE%AE%DE%82%DE%91%DE%AA

ހިމަ ފަތިރޮނޑު (ސައިންޓިފިކް ނަން: Pseudalutarius nasicornis)ނުވަތަ (އިނގިރޭސި
ބަހުން: Rhino filefish)އަކީ ރާއްޖޭގެ އެތެރެވަރީގެ ފުން ހިސާބުތަކުގައި އުޅޭ
މަހެކެވެ. މިބާވަތުގެ މަސް އާންމުކޮށް އުޅެނީ 40 މީޓަރަށްވުރެ ފުން ސަރަހައްދު
ތަކުގައި ކަމަށްވާތީ މޫދަށްއެރި އުޅޭ މީހުންނަށް މިބާވަތުގެ މަސް ފެނިފައި ހުންނަނީ
ވަރަށް މަދުންނެވެ. ވުމާއެކު މިއީ ރާއްޖޭގައި ގިނައިން އުޅޭކަމަށް ރިކޯޑް
ކުރެވިފައިވެސް ނެތް މަހެކެވެ. މިބާވަތުގެ މަސް އާންމު ގޮތެއްގައި އެންމެ ބޮޑުވަނީ
18 ސެންޓި މީޓަރަށް ކަމަށް ވިޔަސް ގިނައިން ފެންނަ އެންމެ ބޮޑެތި މަހުގައި ހުންނަނީ
12 ސެންޓި މީޓަރެވެ.

މަހުގެ ބުރަކަށިމަތީ ކޮތަރިބައިގައި ވަކިން ހުންނަ 2 ހަރު ކައްޓާއި، 43 އާއި، 50
އާއި ދެމެދުގެ އަދަދަކަށް މަޑުކަށި ހުރެއެވެ.މަހުގެ ބުރަކަށިމަތީ ފުރަތަމަ ހަރުކަށި
ފަޅާފައި ހުންނަނީ މަހުގެ ބޯމަތިން ލޮލަށްވުރެ ކުރިންނެވެ. ބަނޑުދަށް ފަރާތު
ކޮތަރިބައިގައި 41 އާއި، 46 އާއި ދެެމެދުގެ އަދަދަކަށް މަޑުކަށި ހުރެއެވެ. މަހުގެ
ހަށިގަނޑު ބޮޑުވި ބޮޑުވިހެން ފަތާވަމުން ދެއެވެ. މަހުގެ އާންމު ކުލައަކީ މުށިއަޅި
ކުލައެވެ. މަހުގެ ނިގޫފަތުގެ ކުލައަކީ ގަދަމުށި ކުލައެވެ. މަހުގައި ރީނދޫ ކުލައިގެ
ކުދިކުދި ތިކިތަކެއް ހުރެއެވެ. މިމަހަށްކިޔާ ވަކި ޚާއްޞަ ނަމެއް ރިކޯޑް ކުރެވިފައި
ނެތުމާއެކު، މަހުގެ އާއްމު ސިފަޔަށް ވިސްނާ ހިމަ ފަތިރޮނޑު ކިޔާފައިވަނީ އެވެ.



https://dv.wikipedia.org/wiki/%DE%80%DE%A8%DE%82%DE%B0%DE%8B%DE%AA%DE%86%DE%A6%DE%85%DE%AA_%DE%83%DE%AE%DE%82%DE%91%DE%AA

ހިންދުކަޅު ރޮނޑު(އިނގިރޭސި ބަހުން: Melichthys indicus)ނުވަތަ (އިނގިރޭސި ބަހުން:
Indian triggerfish) އަކީ ކަޅު ރޮނޑުގެ ބާވަތެކެވެ. މިއީ އާންމުކޮށް ރާއްޖޭގައި
އުޅޭ ކަޅު ރޮނޑާއި ވަރަށް އެއްގޮތް މަހެކެވެ. މިދެބާވަތުގެ ތަފާތު ދެނެގަންނަށް
އެންމެ ފަސޭހައީ ނިގޫފަތުގެ ބައްޓަމާއި ކުލައިންނެވެ. ހިންދުކަޅު ރޮނޑުގެ
ނިގޫފަތުގެ ކޮޅު ހުންނަނީ ވަށްކޮށް ކައިރިފަށް ހުދުކުލައިގައެވެ. ކަޅު ރޮނޑުގެ
ނިގޫފަތުގެ ކޮޅު ހުންނަނީ ކުޑަކޮށް ކަފިކޮށް އަދި މުޅިން ކަޅުކޮށެވެ. މިއީ
ފަރުބޭރަށް ދުވާލު ނަނު ފައްތައިގެން ކުރާ ކެޔޮޅުކަމުގައި ކުދިބުޅި ބޭނުންކޮށްގެން
ބޭނޭ މަހެކެވެ. މިބާވަތުގެ ރޮނޑު ބައިބަޔަށް ފަރުބޭރުގައި އުޅެއެވެ. މިއީ ކެއުމަށް
ބޭނުންކުރެވިދާނެ މީރު މަހެކެވެ. އަދި ދިރޭ ކުދިމަހުގެ ވިޔަފާރީގައި ރާއްޖެއިން
ބޭރުކޮށްއުޅޭ މަހެއްވެސް މެއެވެ.

ހިންދުކަޅު ރޮނޑުގެ ބުރަކަށިމަތީ ކޮތަރިބައިގައި 3 ހަރުކައްޓާއެކު 30 އާއި، 34
އާއިދެމެދުގެ އަދަދަކަށް މަޑުކަށި ހުރެއެވެ. ބަނޑުދަށް ފަރާތު ކޮތަރިބައިގައި
29މަޑުކަށި ހުރެއެވެ. މަހުގެ ނިގޫކޮޅުގައި ހުންނަ ކަށިހުޅުނބު ތައް ފާޅުކޮށް
ފެންނާކަން ނުހުރެއެވެ. މަހުގެ ކުލައަކީ ކަޅުކުލައެވެ. މަހުގެ ބުރަކަށިމަތީ މަޑު
ކޮތަރިބައިގެ ބުޑުދަށާއި، ބަނޑުދަށް ފަރާތު ކޮތަރިބައިގެ ބުޑުދަށް ހުންނަނީ
ހުދުކުލައިގައެވެ. ނިގޫފަތުގެ ކައިރިފަށްވެސް ހުންނަނީ ހުދުކުލައެއްގައެވެ. މިއީ
ކަޅު ރޮނޑާއި ވަރަށް އެއްގޮތް އެހެން ނަމަވެސް ޢިލްމީ ގޮތުން ބަލާއިރު މުޅިން
ތަފާތު މަހެކެވެ. މިމަހަށްކިޔާ ވަކިނަމެއް ރިކޯޑް ކުރެވިފައި ނެތުމާއެކު،
މަހަށްކިޔާ ޢިލްމީ ނަމާ، އިގިރޭސި ނަމާ ގުޅޭގޮތުން، ހިންދުކަޅު ރޮނޑު ކިޔާ
ނަންދީފައިވަނީ އެވެ. މިރޮނޑު އެންމެ ބޮޑުވާކަމަށްވަނީ 25 ސެންޓި މީޓަރަށެވެ.
މަހުގެ ކާނާއަކީ ފަނިފަކުސަ އެވެ.



https://dv.wikipedia.org/wiki/%DE%80%DE%A7%DE%84%DE%A9%DE%8D%DE%B0_%DE%87%DE%A7%DE%87%DE%A8_%DE%A4%DE%A7%DE%84%DE%A9%DE%8D%DE%AA%DE%8E%DE%AC_%DE%88%DE%A7%DE%80%DE%A6%DE%86%DE%A6

މާތްﷲ ސުބުހާނަހޫ ވަތަޢާލާގެ ވަހީބަސްފުޅުގެ މާނައިގައި ވެއެވެ. "އާދަމްގެފާނުގެ
ދަރިކަލުންގެ ޚަބަރު، ޙައްޤު ގޮތުގައި ކަލޭގެފާނު އެއުރެންނަށް ވިދާޅުވެދެއްވާށެވެ.
އެއީ، އެދެދަރިކަލުން ޤުރުބާނެއް ކުރިމަތި ކުރެއްވިހިނދު (ކަންހިނގިގޮތުގެ ވާހަކަ)
އެވެ. ފަހެ، އެ ދެދަރިކަލުންކުރެ އެއްދަރިކަލެއްގެ ކިބައިން (ޤުރުބާން) ޤަބޫލު
ކުރެއްވިއެވެ. އަނެއް ދަރިކަލުންގެ ކިބައިން ޤަބޫލެއް ނުކުރެއްވިއެވެ. އެދަރިކަލުން
ވިދާޅުވިއެވެ. ތިމަން، ކަށަވަރުންވެސް ތިބާ ޤަތުލުކުރާހުށީމެވެ. އަނެއް ދަރިކަލުން
ވިދާޅުވިއެވެ. ﷲ ޤަބޫލުކުރައްވާކަން ކަށަވަރީ ތަޤްވާވެރިންގެ ކިބައިންނެވެ.
ހަމަކަށަވަރުން، ތިމަން ޤަތުލުކުރުމަށްޓަކައި ތިބާގެ އަތް ތިމަންނަޔާ ދިމާޔަށް
ދިއްކުރިއަސް، ތިބާ ޤަތުލުކުރުމަށްޓަކައި، ތިމަންގެ އަތް ތިބާޔާ ދިމާޔަށް ދިކުރާނޭ
މީހަކު ކަމުގައި ތިމަން ނުވަމެވެ. ހަމަކަށަވަރުން، ޢާލަމުތަކުގެ ވެރި ﷲ ދެކެ ތިމަން
ބިރުގަންނަމެވެ. ހަމަކަށަވަރުން، ތިމަން އެދެނީ ތިމަންގެ ފާފައާއި ތިބާގެ
ފާފައިގެން (ﷲގެ ޙަޟްރަތަށް) ތިބާ ރުޖޫޢަވުމެވެ. އޭރުން ތިބާވާހުށީ، ނަރަކައިގެ
އަހުލުވެރިންގެ ތެރެއިންނެވެ. އެއީ އަނިޔާވެރިންގެ ޖަޒާއެވެ. ދެން އޭނާގެ އަޚާ
ޤަތުލުކުރުމަށް، އޭނާގެ ނަފްސު އޭނާޔަށް ޒީނަތްތެރިކޮށް ދައްކައި ފަހިކޮށްދިނެވެ.
ދެން އޭނާ، އޭނާގެ އަޚާ ޤަތުލުކުޅައެވެ. ދެން އޭނާ، ގެއްލެނިވެގެންވާ މީހުންގެ
ތެރެއިންވިއެވެ. ދެން އޭނާގެ އަޚާގެ (ފުރާނަނެތް) މަސްގަނޑު ނިވާކުރާނީ
ކޮންފަދައަކުންކަން އޭނާއަށް ދެއްކެވުމަށްޓަކައި، ބިން ހާވާނޭ ކާޅެއް ﷲ
ފޮނުއްވިއެވެ. ދެން އޭނާ ބުންޏެވެ. އޭ، އަހުރެންނަށް ހުރި ހިތާމައެއްގެ
ބޮޑުކަމާއެވެ. އަހުރެންގެ އަޚާގެ މަސްގަނޑު ނިވާކުޅައުމަށް، މި
ކާޅުފަދައިންވުމަށްވެސް، އަހުރެން ނުކުޅެދިގެންވީހެއްޔެވެ؟ ދެން، އޭނާ ހިތާމަކުރާ
މީހުންގެ ތެރެއިން ވިއެވެ. ( އަލް-މާއިދާ 27-31)

ޤާބީލް އާއި ހާބީލް އަކީ ސަލާމްލެއްވި އާދަމްގެފާނުގެ ދެ ދަރިކަލުންނެވެ. މި
ދެބޭފުޅުންގެ ދެމެދުގައި ފިތުނައެއް އުފެދުނެވެ. އެއީ ކައިވެނިކުރަންވީ އަންހެން
ބޭފުޅާގެ ރީތިކަމާމެދު އުފެދުނު ފިތުނައެކެވެ. އެ ފިތުނައިގެ ތެރޭގައި ޤާބީލް
އޭނާގެ ކޮއްކޮ، ހާބީލް ޤަތުލުކުރިއެވެ. އެއީ މި ބިންމަތީގައި ހިންގި ފުރަތަމަ
ޖަރީމާއެވެ. ޙައްވާގެފާނު އާލާސްވެއިންނަވާ ކޮންމެ ފަހަރަކު ރައްކާވެވަޑައި
ގަންނަވަނީ އެއްމާބަނޑު ދެބޭފުޅުންނެވެ. އެއީ ފިރިހެން ބޭފުޅަކާއި އަންހެން
ބޭފުޅެކެވެ. ޙައްވާގެފާނު އެންމެ ފުރަތަމަ ރައްކާވެވަޑައިގަތީ ޤާބީލު އާއި އޭނާގެ
އަންހެން ކޮއްކޮ ޤްލީމާ އެވެ. އެއަށްފަހު ދެން ރައްކާވެވަޑައިގަތީ ހާބީލް އާއި
އޭނާގެ އަންހެން ކޮއްކޮ ލަބޫދާ އެވެ. މިކުދިން ބޮޑެތިވުމުން މާތްﷲ ސުބުޙާނަހޫ
ވަތަޢާލާ އާދަމްގެފާނަށް މިބޭފުޅުން ކައިވެނި ކޮށްދެއްވުމަށް އަމުރުކުރެއްވިއެވެ.
ކައިވެނިކޮށްދެއްވުމަށް އަމުރުކުރެއްވީ އެއްމާބަނޑުގައި ރައްކާވެވަޑައިގެންނެވި
ދެބޭފުޅުން ކައިވެނި ކޮށްދެއްވުމުގެ ބަދަލުގައި ކޮންމެ ފިރިހެން ދަރިކަލަކު
ރައްކާވެވަޑައިގެން އަނެއް ފަހަރުގެ އަންހެން ދަރިކަލުންނާ ކައިވެނި ކުރައްވާށެވެ.
އެހެންކަމުން ހަމަޖެހިގެންދިޔައީ ޤާބީލު ލަބޫދާ އާ އަދި ހާބީލު ޤްލީމާ އާ ކައިވެނި
ކުރައްވާގޮތަށެވެ. މިގޮތަށް ހަމަޖެއްސެވުމުން ޤާބީލު މިކަމާ އިންކާރުކުރިއެވެ.
ލަބޫދާއަށްވުރެ ޤްލީމާއަކީ ބުރުސޫރަ ތީރި އަންހެން ބޭކަބަލެއްކަމުގައިވިއެވެ.
ޤާބީލު ދެކުނުގޮތުގައި އޭނާއާއި އެންމާމަނޑުގައި ބިހޭ އޭނާގެ ކޮއްކޮގެ ކައިވެނި
ޙައްޤުވަނީ އޭނާއަށެވެ. މާތްﷲގެ ޢަމުރުފުޅާ އެއްގޮތަށް އާދަމްގެފާނު އެކަލޭގެފާނުގެ
ބޭފުޅުންގެ ކައިވެނިފުޅު ހަމަޖައްސަވަން ނިންމެވިހިނދު، ޤާބީލު އެކަމަށް
އިންކާރުކުރައްވަން ފެއްޓެވުމުން އާދަމްގެފާނު އެކަލޭގެފާނުގެ ދަރިކަލުންނަށް
ވަރަށް ބޮޑަށް ނަސޭހަތްތެރިވެ ވަޑައިގެންނެވިއެވެ. މާތްﷲ ހުއްދަކުރައްވާފައިވާ ގޮތް
ބަޔާންކުރައްވާ ދަރިކަލުން ޤާބީލަށް ވިސްނައިދެއްވޭތޯ މަސައްކަތް ކުރެއްވިއެވެ.
އެހެންނަމަވެސް އެވަރުންވެސް ޤާބީލު އެކަން ޤަބޫލުނުކުރެއްވުމުން އާދަމްގެފާނު
އެކަލޭގެފާނުގެ ދެފިރިހެން ދަރިކަލުން ގެންނަވާ އެދެބޭކަލުންގެ ތެރެއިން ކޮންމެ
ބޭކަލަކުވެސް މާތްﷲ އަށް ޤުރުބާނެއް ނެރުމަށް އެންގެވިއެވެ. އެދެބޭކަލުން ނެރުއްވާ
ޤުރުބާނުގެ ތެރެއިން މާތްﷲ ޤުރުބާނެއްގެ ވެރިއަކާ ޤުލީމާ ކައިވެނިކޮށްދެއްވާނެ
ކަމަށް ވިދާޅުވިއެވެ.

ޤާބީލް އޭނާގެ ކޮއްކޮ ހާބީލަށް ހެދިގޮތް އާދަމްގެފާނަށް އެނގިވަޑައިގަތުމުން އެކަމާ
ވަރަށް ހިތާމަ ކުރައްވާ ކީރިތި ކުރެއްވިއެވެ. އެހެނީ ހާބީލަކީ ބައްޕައަށް
ކިޔަމަންތެރި ޞާލިޙް ދަރިއެކެވެ. ދެން ކޮންމެ އަކަސް، މަރުވި ދަރިކަލުންގެ
ބަދަލެއްގެ ގޮތުން މާތް ﷲ އަނެއްކާ ވެސް އާދަމްގެފާނަށް ދަރިކަލެއް
ރިޒުޤުކުރެއްވިއެވެ. އެއީ ޝީޘް ގެފާނެވެ. އަދި އޭގެ ފަހުން ވެސް ވަރަށް ގިނަ
ދަރިކަލުންނާއި ދަރިކަނބަލުން، އާދަމްގެފާނާއި ޙައްވާގެފާނަށް ލިބިވަޑައިގަތެވެ.
ދެން ޝީޘް ގެފާނުގެ ނަސްލުން އިންސާނީ ދަރިފަސްކޮޅު ފެތުރިގެން ދިޔައެވެ.
އަހަރެމެންނަކީ ވެސް އެ ނަސްލުން އައިސްފައި ތިބި ބައެކެވެ.

އިމާމް އަބޫ ޖަޢުފަރުގެ ތާރީޚު ފޮތުގައި ލިޔުއްވާފައިވާ ގޮތުގައި ޙައްވާގެފާނު 40
ދަރިކަލުން ރައްކާވިއެވެ. އެއީ 20 ފަހަރު އާލާސްވެ އިންނަވައިގެންނެވެ. އިބްނު
އިސްޙާޤު ދެކެވަޑައިގަންނަވާގޮތުގައި ޙައްވާގެފާނު ރައްކައުވި ބޭފުޅުންގެ
ނަންފުޅުތަކާއި ނަންބަރުތައް ދިރާސާކުރާއިރު ތާރީޚުގެ ފަތްފުށްތަކުން ފެންނަންހުރި
ލިޔުންތަކުން މާސާފެއްކޮށް އެކަން އެނގޭކަށް ނެތެވެ. އެކަންތައް އެންމެ މޮޅަށް
ދެނެވޮޑިގަންނަވާނީ މާތްﷲ އެވެ. --Allosaeed 07:05, 25 ޑިސެމްބަރު 2011 (UTC)



https://dv.wikipedia.org/wiki/%DE%80%DE%A7%DE%83%DE%93%DE%B0%DE%82%DE%A6%DE%95%DE%B0_%DE%84%DE%A6%DE%8D%DE%A8

ހާރޓްނަޕް ބަލި(އިނގިރޭސި ބަހުން: Hartnup Disease) އަކީ އެމިނޯ އެސިޑް ،
ޓްރައިޕްޓަފާން މެޓަބޮލިޒަމް ގައި އުފެދުމުގައި ހުންނަ ޢައިބެކެވެ. އެހެންގޮތަކަށް
ބުނާނަމަ މިއީ އުފެދުމުގައި ހުންނަ ކަމެއްގެ ސަބަބުން ޓްރައިޕްޓަފާން މެޓަބޮލިޒަމް
އަށް ދިމާވާ މައްސަލަ އެކެވެ.

ހާރޓްނަޕް ބަލި(އިނގިރޭސި ބަހުން: Hartnup Disease) އަކީ އެމިނޯ އެސިޑް ،
ޓްރައިޕްޓަފާން މެޓަބޮލިޒަމް ގައި އުފެދުމުގައި ހުންނަ ޢައިބެކެވެ. އެހެންގޮތަކަށް
ބުނާނަމަ މިއީ އުފެދުމުގައި ހުންނަ ކަމެއްގެ ސަބަބުން ޓްރައިޕްޓަފާން މެޓަބޮލިޒަމް
އަށް ދިމާވާ މައްސަލަ އެކެވެ.

އާންމު ގޮތެއްގައި ޓްރައިޕްޓަފާން ގެ މެޓަބޮލިޒަމް ގެ މަސައްކަތު ތެރޭގައި ވިޓަމިން
ބީގެ ވައްތަރެއްގެ ކަމުގައިވާ ނިއެސިން ނުވަތަ ނިކޮޓިނިކް އެސިޑް އުފައްދައެވެ.
މިބުނި ވިޓަމިން މަދުވުމަކީ ޕެލެގްރާ ކިޔާ ވިޓަމިންބީ މަދުވުމުގެ ވައްތަރެއް
މެދުވެރި ކުރުވާ ކަމެކެވެ.

ހާރޓްނަޕް ބަލީގައި ގުރުދާގެ ހޮޅިތަކުން ޓްރައިޕްޓަފާން އަނބުރާ ހަށިގަނޑަށް
ނެގުމުގައި ހުރަސްތަކާ ކުރިމަތި ވެއެވެ. ނަތީޖާއެއްގެ ގޮތުން ލޭގައި ޓްރައިޕްޓަފާން
މަދުވެ، ކުޑަކަމުދާ ތަކެތީގައި ޓްރައިޕްޓަފާން ގެ މިންވަރު މަތިވެގެން ދެއެވެ.
ނަތީޖާއެއްގެ ގޮތުން ނިއެސިން އުފެއްދުމަށް ބޭނުންވާ ވަރަށް ޓްރައިޕްޓަފާން
ލިބޭގޮތް ނުވެއެވެ.

ހާރޓްނަޕް ބަލި ޖެހުމަށް މަގުފަހިކުރާ ކަންތައް ތަކުގެ ތެރޭގައި ، ރަގަޅު ކާނާ
ނުލިބުން، އަވީގައި މާގިނައިރު އުޅުން، ނަފްސާނީ ހާސްކަމާ ކުރިމަތިލާން ޖެހުން،
އަދި ސަލްފޮނަމައިޑް އެކުލެވޭ ބޭސް ބޭނުންކުރުން ފަދަ ކަންތައްތައް ހިމެނެއެވެ.
ހާރޓްނަޕް ބަލި ޖެހުމުން ފެނިދާނެ އަލާމާތްތަކުގެ ތެރޭގައި، ހަށިގަނޑުން ހާމަކޮށް
ފެންނަން ހުންނަ ހިސާބުތަކުގައި ޕެލެގްރާ ޖެހުމުން ފެންނަ ކަހަލަ ތޮށި ހުންނަ
ބިހިތަކެއް ނެގުން، އަދި މީހާގެ ސުލޫކާއި އުޅުމަށް ބަދަލުއައުން، ލޮލުގެ ފެނުމަށް
ބަދަލުއައުން، ނާރުތަކުގެ ނިޒާމްގެ މައްސަލަތައް، އަދި ހަޖަމުކުރާ ނިޒާމްގެ
މައްސަލަތައްް، ފަދަ ކަންތައްތައް ހިމެނެއެވެ.



