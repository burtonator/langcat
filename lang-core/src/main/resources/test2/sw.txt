https://sw.wikipedia.org/wiki/Wilaya_ya_Mkinga

Wilaya ya Mkinga ni wilaya moja ya Mkoa wa Tanga iliyopo ufukoni wa Bahari
Hindi. Ilianzishwa rasmi mwaka 2005 baada ya kugawanywa kutoka Wilaya ya Muheza.
Makao makuu ya wilaya yapo Kasera.

Idadi ya wakazi ilikuwa mnamo watu 118,065 wanaoishi katika tarafa 2, ambazo ni
Maramba na Mkinga, kata 21 na vijiji 85.

Wilaya imepakana na Wilaya ya Muheza na Tanga kwa upande wa kusini, Wilaya ya
Lushoto na Korogwe upande wa magharibi, Kenya upande wa kaskazini na Bahari ya
Hindi kwa upande wa mashariki.

Shughuli kuu za wakazi wake ni kilimo, ufugaji, biashara, uzalishaji wa chumvi
na uvuvi. Asilimia 85% ya eneo la Wilaya ya Mkinga yaani 2505.8 km² linafaa kwa
kilimo na ufugaji.

Zao la korosho ni zao kuu la biashara. Mashamba darasa ya zao la mikorosho
yameanzishwa katika vijiji vya Mahandakini, Mavovo, Kwangena na Totovu. Katika
kuendeleza zao la korosho, shamba la kutoa mbegu na vikonyo vya mikorosho
limeanzishwa, Pia kuna mchakato wa kuanzisha bustani ya miche ya mikorosho.

Mnamo mwaka 2012 wilaya ilikuwa na ng’ombe 1,962 wa kisasa, ng’ombe 29,990 wa
kiasili, mbuzi 27,864, kuku 111,515, na kondoo 7,055.



https://sw.wikipedia.org/wiki/Waarabu

Leo duniani kuna watu wengi sana wanaojinasibisha na Waarabu wakiwa wanaishi
Bara Arabu au Mashariki ya Kati au kwengineko ulimwenguni. Watu hawa ambao
wanatafautiana baina yao kirangi na kimaumbile na kisura wote wanadai kuwa ni
Waarabu au asli zao ni za Kiarabu. Walakini, ni nani hasa hawa Waarabu na nini
asli yao?

Waarabu, kama tulivyoeleza hapo nyuma, mwanzo walikuwa wakiishi Yemen lakini
baadaye wakaanza kutawanyika kwenye sehemu nyenginezo za Bara Arabu, na kwa kuwa
wengi wao walikuwa wakiishi maisha ya kibedui ya kusafiri kutoka mahali pamoja
kwenda kwengine kutafuta chakula na maji kwa nafsi zao na wanyama wao, waliweza
kuenea sehemu zote za Bara Arabu na kufika Shamu na Iraqi na Misri na Afrika ya
Mashariki na Afrika ya Kaskazini.

Waarabu, leo, wako kila mahali ulimwenguni, lakini kila ukikaribia kwenye kitovu
cha dunia ambacho kiko Bara Arabu, Uarabu unazidi kudhihirika zaidi na lugha yao
inazidi kuwa fasihi zaidi na hapa ndipo ada na mila zao zinazidi kuhifadhiwa na
kutiliwa mkazo. Aidha, Waarabu wanaishi kwenye nchi zaidi ya ishirini za
Mashariki ya Kati, ikiwemo Bara Arabu na Shamu na Iraqi na nchi za Ghuba ya
Uajemi (Uarabu) na Afrika ya Kaskazini na Mashariki. Kuna ushirikiano katika
Jumuiya ya Nchi za Kiarabu.

Watu wengi sana ulimwenguni wanafikiria na kuchukulia kuwa dini ya Waarabu ni
Uislamu, lakini ukweli ni kwamba kuna Waarabu wengi ambao ni Wakristo, na hii ni
kwa sababu kabla ya kuja Uislamu.

Waarabu walikuwa wakifuata dini mbali mbali za Kiyahudi na Kikristo na Kimajusi
na wengineo walikuwa hawana dini kabisa au dini za kienyeji, na juu ya kuwa
wengi waliingia kwenye dini ya Uislamu baada ya kuja Mtume Muhammad (SAW),
lakini wale walioamua kubakia kwenye dini zao hawakulazimishwa kuingia kwenye
Uislamu na ndio maana leo tunaona kuna Waarabu Wakristo sehemu za Syria na
Lubnani na Iraqi na Misri na kwengineko.



https://sw.wikipedia.org/wiki/Virusi

Virusi (kutoka Kilatini virus, yaani "sumu“) ni chembe ndogo sana iliyoundwa na
mada jenetiki, kama ADN au ARN, katika bahasha ya proteini.

Virusi zinahitaji msaada wa seli za viumbehai ili kutengeneza chembe nyingine za
virusi.

Wakati mwingine huhesabiwa kati ya vidubini, lakini wataalamu wengi wanakanusha
ni viumbehai kwa sababu haziwezi kuzaa yenyewe pia hazina metaboli. Si seli
yenyewe lakini ina sehemu za kiini cha seli.

Virusi inaingia katika seli ya kiumbehai, kama mmea au mnyama au binadamu, na
kutumia seli hiihii kuzaa, yaani kujizidisha mara elfu kadhaa. Tendo hili
linasababisha vurugu ndani ya seli za mwenyeji, inayoonekana kama hali ya
ugonjwa.

Takriban virusi zote ni ndogo kuliko bakteria na huonekana tu tangu kupatikana
kwa hadubini ya kielektroniki. Lakini mwaka 2014 virusi kubwa sana, ukubwa wa
bakteria ndogo, imeelezwa: Pithovirus sibericus. Inaambukiza amiba.

Muundo wa virusi una sehemu mbili pekee: uzi wa ADN au ARN halafu koti ya
proteini ya kulinda uzi huo. Kwa kawaida ADN au ARN ya virusi ina jeni chache
kwa kulinganisha na viumbehai, kama makumi kadhaa. Lakini virusi kama Pithovirus
na Pandoravirus zina mamia ya jeni.

Ambukizo la virusi katika wanyama na watu husababisha itikio la kingamwili
unaoelekea kuua virusi. Lakini mjibizo huu, unaoonekana mara nyingi kwa homa,
unaweza kudhoofisha mwili na kuleta hali ngumu hadi kifo.

Ni vigumu kupata dawa za virusi kwa sababu virusi huishi ndani ya seli za mwili
wa mwenyeji, hivyo kuna hatari ya dawa kusababisha hasara kwa seli zenyewe.

Kati ya magonjwa yanayosababishwa na virusi ni influenza (homa ya mafua) na pia
UKIMWI. Aina kadhaa za virusi zinaweza kusababisha saratani.



https://sw.wikipedia.org/wiki/Virginia

Virginia ni jimbo (commonwealth) la kujitawala la Maungano ya Madola ya Amerika
au Marekani. Iko katika mashariki ya Marekani bara. Imepakana na West Virginia,
Maryland na mkoa wa shirikisho la Washington D.C. upande wa kaskazini, North
Carolina na Tennessee upande wa kusini halafu Kentucky na West Virginia upande
wa magharibi. Upande wa mashariki ni bahari ya Atlantiki pamoja na hori ya
Chesapeake.

Virginia ilikuwa koloni ya Uingereza tangu kuanzishwa kwa mji wa Jamestown
(Virginia) mwaka 1607. Jina la "Virginia" lamaanisha "kibikira" kwa heshima ya
malkia Elizabeth I ambaye hakuolewa. Mwaka 1788 ilikuwa jimbo la kujitawala la
nchi mpya ya Marekani ni moja kati ya majimbo 13 yaliyoanzisha Marekani.

Jimbo la West Virginia iliwahi kuwa sehemu ya Virginia. Wakati wa vita ya
wenyewe kwa wenyewe ya Marekani Virginia iliondoka katika maungano ya madola ya
Marekani ikajiunga na waasi wengine katika Shirikisho la Marekani. Wakati ule
wilaya kwenye magharibi ya jimbo zilijitenga na kuwa jimbo jipya lililobaki
upande wa maungano hata baada ya mwisho wa vita.



https://sw.wikipedia.org/wiki/Uzazi_wa_mpango_kwa_njia_asilia

Uzazi wa mpango kwa njia asilia maana yake ni mbinu zile za kuzuia mimba
isipatikane katika tendo la ndoa ambazo zinafuata maumbile tu.

Njia asilia za kupanga uzazi ni mbinu ambazo hazihusishi vifaa wala kemikali,
bali zinategemea ufahamu wa uwezo wa mwanamke kupata au kutopata mimba wakati wa
kufanya tendo la ndoa.

Wanawake ambao wananyonyesha na wanapenda kukwepa mimba wanaweza kufanya tendo
la ndoa kwa kutegemea kukatizwa kwa hedhi wakati wa kunyonyesha.

Mbali ya huo ujuzi wa jumla, uzazi unaweza kupangwa kwa kutofanya tendo la ndoa
siku 13 hivi ambapo katika mzunguko wa hedhi kuna uwezekano wa kupata mimba.

Vilevile wanaweza kuchagua jinsia ya mtoto mtarajiwa kwa kufanya tendo la ndoa
siku ambapo kwa kawaida mbegu ya jinsia hiyo ndiyo inayowahi kuungana na kijiyai
katika tumbo la uzazi.

Ni kwamba mizunguko mingi ya hedhi huwa na siku kadhaa za mwanzo ambapo mimba
haiwezi kupatikana (muda wa kutoshika mimba kabla ya kudondosha kijiyai), halafu
siku ambazo mimba inaweza kutungika, na kisha siku kadhaa tu kabla ya hedhi
ambazo mimba haiwezi kutungika (muda wa kutoshika mimba baada ya kijiyai
kudondoshwa). Siku ya kwanza ya kuvuja damu inahesabiwa kuwa siku ya kwanza ya
mzunguko wa hedhi.

Mbinu za kubaini siku ambazo mwanamke hawezi kupata mimba zinajulikana tangu
zamani (kuna maandishi ya mwaka 388 BK), lakini ujuzi wa kisayansi uliopatikana
katika karne ya 20 umeongeza idadi na hasa usahihi wa mbinu hizo.

Kuna mbinu mbalimbali za kutambua wakati mwanamke anapoweza kushika mimba na
asipoweza kushika mimba, lakini kwa jumla zinatumia ama dalili za msingi za
uwezekano huo, ama historia ya mzunguko, ama njia zote mbili pamoja.

Mbinu kadhaa hutegemea uchunguzi wa mabadiliko yanayoashiria uwezekano wa
kutunga mimba kwa kufuatilia mzunguko wote wa hedhi na hivyo kubaini wakati
ambapo inawezekana kushika mimba.

Dalili tatu za msingi za uwezekano wa kushika mimba ni joto msingi la mwili, ute
wa uke na mkao wa mlango wa kizazi. Wanawake wengi hung'amua pia dalili nyingine
za ziada kulingana na mzunguko wa hedhi, kama vile maumivu na uzito tumboni,
maumivu mgongoni, ulaini wa matiti na maumivu ya kudondosha kijiyai.

Inawezekana pia kufanya uchunguzi wa mkojo kwa kutumia vifaa vya kubashiri
udondoshwaji wa kijiyai, na uchunguzi wa ute au ugiligili wa seviksi kwa kutumia
hadubini.

Inapotumika kwa usahihi, na kuendana na mafundisho endelevu, baadhi ya tafiti
zimeonyesha mbinu fulani za namna hiyo kuwa na 99% za ufanisi.

Pia kuna mbinu zinazotegemea kalenda, ambazo hufuatilia mzunguko wa hedhi na kwa
kuzingatia urefu wake hutambua mwanamke anapoweza kupata mimba. Mbinu hizo si
madhubuti kama mbinu zinazotegemea dalili, hasa kwa baadhi ya wanawake na ya
vipindi vya maisha yao.

Ufahamu wa uwezo wa kushika mimba unaweza kutumika pia kwa lengo la kupata mimba
ya jinsia inayotamaniwa zaidi.



https://sw.wikipedia.org/wiki/Ukuta_wa_Berlin

Ukuta wa Berlin (Kijerumani Berliner Mauer) ulitenganisha sehemu mbili za jiji
la Berlin (Ujerumani) kuanzia 13 Agosti 1961 hadi 9 Novemba 1989. Mashariki ya
Berlin ilikuwa sehemu ya nchi ya kikomunisti Jamhuri ya Kidemokrasia ya
Ujerumani na magharibi ya jiji ilikuwa chini ya mamlaka ya Marekani, Uingereza
na Ufaransa. Ukuta huu ulikuwa na urefu wa kilomita 45.3 ukiwa sehemu ya mpaka
kati ya madola mawili ya Ujerumani yaliyokuwepo kuanzia 1949 hadi 1990. Ukuta wa
Berlin ulikuwa mfano uliojulikana zaidi wa "pazia la chuma" katika Ulaya
lililotenganisha nchi za kikomunisti za Ulaya mashariki na nchi za Ulaya
magharibi. Takriban watu 200 waliuawa walipojaribu kuvuka ukuta kutoka mashariki
kwenda magharibi.

Chanzo cha ukuta ulikuwa ugawaji wa jiji la Berlin baada ya Vita Kuu ya Pili ya
Dunia tangu 1945. Nchi washindi ziliamua kugawa Ujerumani yote wakaanzisha kanda
nne zilizotawaliwa na Umoja wa Kisovyeti, Marekani, Uingereza na Ufaransa.
Berlin ilikuwa ndani ya kanda ya kisoyeti lakini ikiwa mji mkuu wa Ujerumani
ilitangazwa kuwa mkoa wa pekee ikagawiwa pia katika kanda nne za washindi. Tangu
1946 washindi walianza kutoelewana na kipindi cha vita baridi kilianza ambako
nchi za magharibi (Marekani, Uingereza, Ufaransa) zilisimama dhidi nchi za
mashariki zilizoongozwa na Umoja wa Kisovyeti.

Athira ya pande hizi mbili ilisababisha kutokea kwa madola mawili ndani ya
Ujerumani, moja chini ya uangalizi wa nchi za magharibi (Shirikisho la Jamhuri
ya Ujerumani) na nyingine chini ya usimamizi wa Kisovyeti (Jamhuri ya
Kidemokrasia ya Kijerumani). Berlin ya Mashariki iliunganishwa na Ujerumani ya
Mashariki ikawa mji mkuu wake. Berlin ya Magharibi iliendelea kama mkoa wa pekee
chini ya usimamizi wa nchi washindi wa vita ikawa kama kisiwa ndani ya Ujerumani
ya Mashariki.

Harakati ya kuondoka kwa watu wengi ilileta matatizo makali kwa Jamhuri ya
Kidemokrasia ya Kijerumani iliyokosa wafanyakazi kwa uchumi wake. Hadi 1960
zaidi ya watu milioni 2 katika ya jumla ya milioni 19 waliondoka mashariki
kuhamia magharibi. Baada ya kujengwa kwa fensi ya mpakani wakimbizi wengi
walipitia Berlin penye nafasi rahisi ya kuhamia magharibi. Hapa walipokelewa
katika makambi na kuhamishwa Ujerumani ya Magharibi kwa njia ya ndege maana
barabara zote zilipita katika eneo la Ujerumani ya Mashariki.

1961 serikali ya mashariki iliona ni lazima kuzuia wakimbizi wengi kwenda Berlin
Magharibi. Hapa walikata shauri ya kutenganisha sehemu mbili za jiji kwa njia ya
ukuta na fensi. Walipata kibali cha uongozi wa Umoja wa Kisovyeti wakaandaa
akiba za matofali, saruji na waya ya miiba.



https://sw.wikipedia.org/wiki/Ujain

Ujain au Jina Dharma ni dini yenye asili ya Uhindi na wafuasi wake huitwa
Wajain. Ilianzishwa mnamo mwaka 500 KK.

Wajain hukumbuka walimu 24 wa dini yao wanaoitwa "thirtankara". Thirtankar wa 24
alikuwa Mahavira wakati wa karne ya 6 KK anayetajwa mara nyingi kama mwanzilishi
wa dini hiyo, ingawa wenyewe husema hakuna aliyeanzisha hasa.

Kama Ubuddha, hii ni dini isiyo na mafundisho kuhusu Mungu au miungu. Vilevile
kama Ubuddha ilianzishwa katika mazingira ya Uhindu wa kale ikikataa matabaka ya
kidini jinsi ilivyo katika Uhindu.

Ujain unalenga ukombozi wa nafsi ya binadamu. Kwa ukombozi huu ni muhimu mtu
ajifunze kujitawala kwa sababu kila tendo linafuatwa na mazao yake yanayoitwa
Karma.

Nafsi katika imani ya Kijain huzaliwa tena na tena katika mwili mpya, kumbe
shabaha ni kutozaliwa tena, bali kupata ukombozi na starehe ya milele.

Kila tendo linalosababisha mateso kwa kiumbe mwingine linarudisha nafsi katika
mzunguko wa kuzaliwa tena. Matendo yanayoharibu karma ya mtu ni hasa mauaji ya
viumbe wenye nafsi.

Kwa hiyo Ujain hufundisha kuepukana na uhasama na kutomtenda yeyote kwa mabavu.
Kwa sababu hiyo Wajain hukataa kula nyama, kwa kuwa nyama inapatikana kwa njia
ya kuua na kutesa wanyama ambao nao ni makazi ya nafsi sawa na wanadamu.



https://sw.wikipedia.org/wiki/Tutuko_zosta

Mkanda wa jeshi (au tutuko zosta, na hata zosta, kutoka Kiingereza herpes
zoster) ni ugonjwa wa kuambukiza unaotokana na virusi vya hepesi, lakini ni kali
kuliko tutuko la kawaida ("hepesi simpleksi").

Unajulikana kama ugonjwa wa vipele au pia kama zona, ni ugonjwa unaosababishwa
na virusi vyenye sifa za upele unaoleta maumivu kwenye ngozi na malengelenge
katika eneo dogo la upande mmoja wa mwili, mara nyingi katika mstari.

Awamu ya awali ya maambukizi ya virusi vya tetekuwanga (VZV) husababisha ugonjwa
mkali wa tetekuwanga (wa muda mfupi) ambao kwa kawaida hutokea kwa watoto na
vijana. Mara baada tu ya kusuluhishwa kwa tukio la tetekuwanga, kirusi hicho
hakiondolewi kwenye mwili lakini kinaweza kusababisha vipele-ugonjwa wenye
dalili tofauti kabisa - miaka mingi baada ya maambukizi ya awali.

Kirusi cha tetekuwanga kinaweza kutulia katika miili ya seli za neva na kwa
nadra katika seli za satelaiti zisizo za niuroni za shina la uti wa mgongo, neva
ya fuvu au ganglioni ya kujiongeza, bila kuonyesha dalili zozote. Miaka au
miongo kadhaa baada ya kupata maambukizi ya tetekuwanga, virusi hivyo vinaweza
kutoka nje ya miili ya seli za neva na kusafiri hadi kwenye mikongo ya neva na
kusababisha maambukizi ya ngozi yanayotokana na virusi katika eneo la neva.
Kirusi kinaweza kuenea kutoka kwenye ganglioni moja au zaidi katika neva za
sehemu iliyoathiriwa na kuambukiza dematomi (eneo la ngozi linalogawiwa
virutubishi na neva moja ya uti wa mgongo) na hivyo kusababisha vipele vyenye
uchungu. Ingawa upele huu wa kawaida hupona katika muda wa wiki mbili hadi nne,
baadhi ya wagonjwa huendelea kuhisi uchungu wa neva kwa miezi au miaka kadhaa,
hali iitwayo maumivu ya neva ya baada ya kupona kwa vipele. Haieleweki vyema
namna ambavyo kirusi hicho hubaki kikiwa kimejificha kwenye mwili, na hatimaye
kujifufua.

Katika ulimwengu mzima, kiwango cha matukio cha ugonjwa wa tutuko zosta kila
mwaka huwa na safu ya kutoka visa 1.2 hadi 3.4 kwa watu 1,000 wenye afya, na
kufikia hadi 3.9-11.8 kwa mwaka kwa watu 1,000 kati ya walio na umri zaidi ya
miaka 65.

Matibabu ya madawa ya kinzavirusi yanaweza kupunguza ukali na muda wa tutuko
zosta ikiwa itatumiwa kwa mfululizo wa siku saba hadi kumi. Madawa haya
yanapaswa kuanza kutumika kabla ya kupita kwa masaa 72 tangu kuonekana kwa
dalili za vipele.

Jina tutuko zosta hutokana na neno la Kigiriki zōstēr, lenye maana ya "mkanda"
au "ukanda", kutokana na vipele kwenye ngozi vinavyofanana na ukanda. Jina la
kiingereza la shingles (ugonjwa wa vipele) linawakilisha jina la Kilatini
cingulus, linalotokana na neno cingulum lenye maana hiyohiyo ya "ukanda."

Dalili za mapema zaidi za tutuko zosta, ambazo ni pamoja na kuumwa na kichwa,
homa na hitilafu ya mwili, si mahususi, na huenda zikasababisha utambuzi usio
sahihi. Dalili hizi kwa kawaida hufuatwa na hisia za maumivu na joto, kuwashwa,
haiparesthesia (kiwango cha juu kupindukia cha hisi), au paresthesia (mwasho
baada ya mwili kufa ganzi: Kuwashwa, kudungwa, au kufa ganzi). Maumivu huweza
kuwa madogo hadi makuu katika dematomi iliyoathiriwa, na hisia ambazo mara
nyingi huelezwa kama ya kuumwa, ya msisimko, kuuma, kukufa ganzi au ya mpigo, na
yanaweza kuchanganyika na michomo ya haraka ya maumivu makali. Malengelenge ya
Zoster katika watoto mara nyingi huwa hayana maumivu.

Wakati mwingi, baada ya siku 1 hadi 2 (lakini wakati mwingine muda wa hadi wiki
3) awamu ya kwanza hufuatwa na kujitokeza kwa vipele vya ngozi. Maumivu na
vipele kwa wa kawaida hutokea katika kiwiliwili, lakini yanaweza kujitokeza
kwenye uso, macho au sehemu zingine za mwili. Mara ya kwanza, vipele hivi
huonekana kuwa sawa na mwonekano wa kwanza wa ugonjwa wa mabaka ngozini; hata
hivyo, tofauti na ugonjwa wa mabaka ngozini, tutuko zosta husababisha mabadiliko
kwenye ngozi yanayokoma kwenye dematomi, ambayo kwa kawaida husababisha mfano wa
ukanda au mkanda unaojitokeza katika upande mmoja pekee wa mwili na usiovuka
sehemu ya katikati ya mwili. Zoster sine hapete inaeleza mgonjwa aliye na dalili
zote za tutuko zosta isipokuwa sifa hii ya upele.

Baadaye, vipele huwa ya lengelenge, na kuunda kutoa malengelenge madogo
yaliyojazwa na rishai ya majimaji ya damu, huku homa na hitilafu ya mwili kwa
ujumla ikiendelea. The vilengelenge vyenye uchungu hatimaye huwa na mavundevunde
au hufifizwa baada ya kujazwa na damu na hupasuka baada ya siku 7 hadi 10, na
kwa kawaida, magamba huanguka na ngozi hupona; lakini wakati mwingine, baada ya
umalengelenge mkali, uundaji wa kovu na ngozi iliyogeuka rangi hubaki.

Tutuko zosta zinaweza kuwa na dalili za ziada, ikitegemea dematomi inayohusika.
Tutuko zosta za ophthalmikasi yanahusisha obiti ya macho na hutokea takriban
katika 10% hadi 25% ya visa. Hii inasababishwa na kirusi kinachoamsha kitengo
cha macho cha neva ya trijemia. Kati ya wagonjwa wachache, dalili zinaweza kuwa
ni pamoja na uvimbe wa macho, uvimbe wa konea, uvimbechungu wa uvea, na kupooza
kwa neva za macho ambao wakati mwingine unaweza kusababisha uvimbe sugu wa
macho, kupoteza uwezo wa kuona na maumivu yanayodhoofisha. Tutuko zosta aina ya
otikas, ambazo pia zinajulikana kama ugonjwa wa Ramsay Hunt aina ya II,
zinahusisha sikio. Yanadhaniwa kutokana na virusi vinavyoenea kutoka kwenye neva
ya usoni hadi kwenye neva ya vestibulikomboli. Dalili ni pamoja na kupoteza
uwezo wa kusikia na kisulisuli (kizunguzungu).

Kisababishi cha tutuko zosta ni kirusi cha tetekuwanga (VZV), kirusi cha DNA
chenye kamba mbili kinachohusiana na kikundi cha virusi vya malengelenge ya
simpleksi. Watu wengi wameambukizwa na virusi hivi wakiwa wangali watoto, na
hushikwa na ugonjwa wa tetekuwanga. Mfumo wa kinga hatimaye huondoa virusi hivi
kutoka sehemu nyingi, lakini bado hubaki bwete (au fiche) katika ganglioni iliyo
karibu na uti wa mgongo (unaoitwa ganglioni ya shina la uti wa mgongo) au
semilunari ya ganglioni (Gaseri ya ganglioni) katika shina la fuvu. Ni nadra
kupata matukio yanayorudiwarudiwa ya tutuko zosta, na ni nadra sana kwa wagonjwa
kupata zaidi ya matukio matatu.

Tutuko zosta hutokea tu kati ya watu ambao wamewahi kupata tetekuwanga, na
ingawa inaweza kutokea katika umri wowote, wengi wagonjwa wana zaidi ya umri wa
miaka 50. Ugonjwa huo hutoka na kuamshwa kwa virusi katika ganglioni moja ya
hisia. Tofauti na virusi vya malengelenge ya simpleksi, utulivu wa VZV
haueleweki vyema. Kirusi hiki hakijawahi kuondolewa kwenye seli za neva za
binadamu kwa kutumia ufugaji vyembe na mahali na muundo wa DNA ya kirusi hiki
hakifahamiki. Protini zenye virusi mahususi huendelea kutengenezwa na seli
wakati wa kipindi cha utulivu, kwa hivyo utulivu wa kweli, kinyume na maambukizi
0}sugu ya kiwango cha chini hayajadhibitishwa. Ingawa VZV imetambuliwa katika
uchunguzi wa tishu za neva katika maiti, hakuna njia za kutambua virusi tulivu
katika ganglioni ya watu wanaoishi.

Ila tu pale ambapo mfumo wa kinga umeathirika, mfumo huu hukandamiza ufufuaji wa
kirusi na kuzuia tutuko zosta. Haifahamiki vyema ni kwa nini mara nyingine
ukandamizaji huu haufanyiki ipasavyo, lakini tutuko zosta yana uwezekano zaidi
wa kujitokeza kati ya watu ambao mifumo yao ya kinga imeharibika kutokana na
uzee, tiba ya kukandamiza mfumo wa kinga, dhiki ya kisaikolojia, au mambo
mengine. Baada ya uhaishaji, kirusi hicho hujirudufu katika seli za neva, na
virioni humwaga kutoka kwenye seli na kubebwa hadi kwenye mikongo kwenye eneo la
ngozi linaloshughulikiwa na ganglioni. Katika ngozi, kirusi hicho husababisha
kuvimba na malengelenge. Maumivu ya muda mfupi na muda mrefu yanayosababishwa na
tutuko zosta yanatokana na ukuaji mkubwa virusi hivo kwenye neva
zilizoambukizwa, ambayo husababisha kuvimba.

Dalili za tutuko zosta haziwezi kuambukizwa kwa mtu mwingine. Hata hivyo, wakati
wa awamu ya malengelenge, mgusano wa moja kwa moja na upele huo unaweza kueneza
VZV kwa mtu asiye na kinga dhidi ya virusi hivo. Mtu huyu aliyepata maambukizi
mapya kisha huweza kupata tetekuwanga, lakini hatapata vipele mara moja. Hadi
pale ambapo vipele vinapata magamba, mgonjwa anaweza kuwaambukiza watu wengine
kwa urahisi sana. Mtu pia hawezi kuambukizana kabla ya malengelenge kujitokeza,
au wakati wa maumivu ya neva anayokuja baada ya malengelenge (baada ya upele huu
kuisha). Mtu huyo hataweza kuambukiza mtu mwingine tena baada ya upele huu
kuisha.

Ikiwa upele huu umejitokeza, kutambua ugonjwa huu (kufanya utambuzi wa
kutofautisha) utahitaji uchunguzi wa kuangalia pekee, kwani ni magonjwa machache
sana yanayosababisha kujitokeza kwa upele katika mfumo wa dermatomal mfano
(tazama ramani). Hata hivyo, virusi vya malengelenge ya simpleksi/0} (HSV)
yanaweza kuleta upele mara kwa mara katika mfumo wa namna hiyo. The sampuli ya
Tsanck ni muhimu sana kwa utambuaji wa maambukizi sugu ya virusi vya papo hapo
na malengelenge, lakini haitofautishi kati ya HSV na VZV.

Wakati ambapo upele huu hauko (katika hatua za awali za ugonjwa au katika tukio
la , au katika kesi ya malengelenge), tutuko zosta yanaweza kuwa vigumu
kutambua. Mbali na vipele, dalili nyingi hutokea pia katika hali nyingine.

Majaribio ya maabara zinapatikana kwa utambuzi wa tutuko zosta. Jaribio maarufu
zaidi hutambua zindiko maalum ya VZV IgM katika damu; hii hujitokeza tu wakati
wa tetekuwanga au tutuko zosta na wala sio wakati virusi vimetulia. Katika
maabara makubwa zaidi, limfu zilizokusanywa kutoka kwa malengelenge hupimwa na
mmenyuko fululizi wa polimeresi kwa DNA ya VZV, au kuchunguzwa kwa darubini ua
kielektroniki ili kutambua chembechembe za virusi.

Katika utafiti wa hivi karibuni, sampuli za vidonda kwenye ngozi, macho, na
mapafu kutoka kwa wagonjwa 182 waliodhaniwa kuwa na malengelenge ya simpleksi au
tutuko zosta walifanyiwa majaribio kwa kutumia PCR halisi au kwa bakteria zenye
virusi. Kwa kulinganisha hivi, bakteria zenye virusi zilitambua VZV kwa kiwango
cha hisi cha 14.3% pekee, ingawa jaribio hilo lilikuwa na kiwango cha juu sana
cha umaalum (umaalumu = 100%). Kwa kuzilinganisha, PCR halisi ilitoa matokeo ya
100% ya unyeti. Kwa ujumla majaribio ya malengelenge ya simpleksi na tutuko
zosta kwa kutumia PCR yalionyesha uborekaji wa 60.4% wa bakteria zenye virusi.

Chanjo hai ya VZV linapatikana, na linauzwa kwa jina la Zostavax. Katika utafiti
wa mwaka 2005 wa watu 38,000 wazima wenye umri wa kamamu zaidi, ilizuia nusu ya
kesi za maumivu ya neva yanayokuja baada ya malengelenge kwa theluthi mbili.
Utafiti wa 2007 ulionyesha kuwa chanjo ya zoster ina uwezekano wa kuwa na
gharama nafuu nchini Marekani, na kutabiri uokoaji wa $82 hadi $103,000,000
katika gharama za huduma za afya na uwiano wa gharama wa kuanzia $16,229 hadi $
27,609 kwa kila mwaka uliopatwa wenye maisha yaliyoboreshwa. Mnamo Oktoba 2007
chanjo hiyo ilipendekezwa rasmi nchini Marekani kwa watu wazima wenye afya wenye
umri wa miaka 60 na zaidi. As of Oktoba 2008[update] ,uchunguzi unaodhibitiwa
unaendelea kufanywa ili kutathmini ya utendakazi kwa watu wenye umri wa miaka 50
hadi 59. Watu wazima pia hupata kuongezewa kinga kwa kuwa wanagusana na watoto
walioambukizwa tetekuwanga, njia ya kuongeza nguvu inayozuia kama robo ya
matukio ya tutuko zosta kati ya watu wazima ambao hawajapata chanjo, lakini
inaendelea kupoteza umaarufu wake nchini Marekani kwa kuwa sasa watoto hupewa
chanjo dhidi ya tetekuwanga mara kwa mara.

Nchini Uingereza na katika sehemu zingine za Bara Ulaya, utoaji wa chanjo kwa
raia halifanywi ipasavyo. Sababu ya msingi ni kwamba, hadi pale ambapo watu wote
watapata chanjo, watu wazima ambao wamewahi kupata VZV wangefaidika kutokana na
kuwa wazi kwa VZV (kutoka kwa watoto), ambayo huongeza kinga yao kwa kirusi
hicho, na unaweza kupunguza hatari ya kupata ugonjwa wa upele baadaye. Shirika
la kukinga Afya ya Uingereza linasema kwamba, ingawa chanjo imeidhinishwa nchini
Uingereza, hakuna mpango wa kuiingiza kwenye utaratibu wa chanjo kwa watoto,
ingawa inaweza kutolewa kwa wafanyakazi wa afya wasio na kinga ya VZV.

Utafiti wa mwaka wa 2006 wa kesi 243 na vidhibiti 483 vilivyolinganishwa
vilionyesha kwamba matunda yanahusishwa na kupunguka kwa kiwango cha atari cha
kuambukizwa vipele: watu waliokula kiasi kidogo cha matunda kwa siku walikuwa na
hatari ya mara tatu zaidi ikilinganishwa na waliokula zaidi ya vipimo vitatu,
baada ya kuangalia vipengele vingine kama vile ulaji wa nishati kwa jumla. Kwa
watu wenye umri wa miaka 60 au zaidi, ulaji wa vitamini na mboga ulikuwa na
uhusiano sawa.

Malengo ya matibabu ni kukomesha ukali na muda wa maumivu, kufupisha muda wa
vipele, na kupunguza matatizo. Matibabu ya dalili huhitajika mara kwa mara kwa
ajili ya matatizo ya niuraljia ya baada ya malengelenge. Hata hivyo, uchunguzi
kuhusu tutuko zosta unaonyesha kuwa ni nadra kwa watu wenye umri wa chini ya
miaka 50 kupata maumivu baada ya kuisha kwa upele (niuraljia ya baada ya
malengelenge) na huisha baada ya muda; kati ya watu wazeee zaidi, maumivu
yalichukua muda mrefu zaidi kuisha, lakini hata kati ya watu wenye zaidi ya
miaka 70, 85% walikuwa hawana maumivu mwaka mmoja baada ya kupata vipele.

Wagonjwa wenye maumivu madogo hadi wastani wanaweza kutibiwa kwa kutumia
vituliza maumivu vinavyouzwa kwenye maduka. Losheni za topiki zenye kalamini au
mafuta ya nguruwe yanaweza kupakwa juu ya upele au malengelenge na yanaweza
kutuliza maumivu. Mara kwa mara, maumivu makali yanaweza kuhitaji madawa ya
afyuni, kama vile mofini. Mara baada ya vidonda kufunikwa na magamba, krimu ya
kapsaisini (Zostrix) inaweza kutumika. Lidokeini ya topiki na bloku za neva pia
zinaweza kupunguza maumivu. Kutumia gabapentini pamoja na kinzavirusi kunaweza
kuleta nafuu kwa niuraljia ya baada ya malengelenge.

Madawa ya kinzavirusi huzuia uigaji wa VZV na kupunguza ukali na muda wa tutuko
zosta huku yakiwa na madhara madogo sana, lakini hayawezi kutegemewa kuzuia
niuraljia ya baada ya malengelenge. Kati ya madawa haya, acyclovir imekuwa ndiyo
tiba ya kawaida, lakini kwa madawa mapya valasikloviri na famsikloviri huonyesha
utendakazi sawa au bora zaidi na usalama mzuri na ustahimilivu. Dawa hizo
hutumika kama profilaksisi (kwa mfano kuwatibu wagonjwa wa UKIMWI) na kama tiba
wakati wa awamu kali. Matibabu ya kinzavirusi yanapendekezwa kwa watu wote wenye
miili inayoweza kujikinga na maradhi, wanaougua tutuko zosta na wana zaidi ya
miaka 50. Ikiwezekana, dawa hizi zinapaswa kutolewa katika muda wa masaa 72
baada ya kuonekana kwa vipele. Matatizo kwa watu wenye tutuko zosta na miili
isiyoweza kujikinga na maradhi yanaweza kupunguzwa kwa kutumia asaikloviri ya
ndani ya vena. Kwa watu wenye hatari kuu ya kwa mashambulizi yanayorudiwarudiwa
ya vipele, vipimo vya asaikloviri vya kumezwa kila siku kwa siku tano kwa
kawaida huwa na ufanisi.

Steroidi za bongo zinazomezwa hutumika mara nyingi kutibu maambukizi, licha ya
kuwa majaribio ya kliniki ya matibabu haya hayashawishi. Hata hivyo, jaribio
moja lililochunguza wagonjwa wenye zaidi ya miaka 50 ambao miili yao haiwezi
kujikinga na maradhi na waliokuwa ma tutuko zosta, ulionyesha kuwa kutumia
prednisoni wenye asikloviri uliboresha muda matibabuna kuboresha ubora wa
maisha. Baada ya tathmini kwa mwezi mmoja, asikloviri na prednisoni ziliongeza
uwezekano wa ufunikaji na kupona kwa vidonda kwa karibu mara mbili,
ikilinganishwa na kipozaungo. Jaribio hili pia lilitathmini madhara ya
mchanganyiko huu wa madawa kwa ubora wa maisha katika muda wa mwezi mmoja, na
kuonyesha kwamba wagonjwa walikuwa na maumivu madogo zaidi, na walikuwa na
uwezekano zaidi wa kuacha kutumia vikolezo vya vituliza maumivu, kurudi kwa
shughuli zao za kawaida na kulala bila kukatizwa kwa usingizi. Hata hivyo,
wakati wa kulinganisha kukomeshwa kwa maumivu yanayohusishwa na tutuko zosta au
niuraljia ya baada ya malengelenge, hakukuwa na tofauti kati ya asikloviri plus
prednisoni na asiklovir peke yake. Kutokana na hatari ya matibabu ya steroidi za
bongo, inashauriwa kuwa mchanganyiko huu wa madawa utumike tu kwa watu wenye
zaidi ya miaka 50, kutokana na hatari kubwa zaidi ya kupata niuraljia ya baada
ya malengelenge.

Matibabu kwa ofthalmikasi ya malemgelenge ya zoster ni sawa na matibabu ya
kawaida ya tutuko zosta katika maeneo mengine. Jaribio la hivi karibuni
lililolinganisha asikloviri na dawa wawa nayo ya hapo awali, valasikloviri,
lilionyesha utendakazi sawa katika matibabu ya aina hii ya ugonjwa huo. Faida
kubwa ya valsikloviri ikilinganishwa na asikloviri ni kipimo chake cha mara tatu
tu kwa siku (ikilinganishwa na ile ya asikloviri ya kipimo cha mara 5 kwa siku),
jambo ambalo linaweza kuwawezesha zaidi wagonjwa kuzingatia maagizo ya matibabu.

Upele na maumivu kwa kawaida hupunguka baada ya kati ya wiki tatu hadi tano,
lakini takriban mgonjwa mmoja kati ya watano hupitia hali ya maumivu inayoitwa
niuraljia ya baada ya malengelenge, ambayo mara nyingi ni ngumu kudhibiti. Kwa
wagonjwa wengine, tutuko zosta yanaweza kufufuka tena na kujitokeza kama zoster
sine herpete: maumivu yanayotokan kwenye njia ya neva moja ya uti wa mgongo
usambazaji wa chini ya ngozi), lakini usioambatana na upele. Hali hii inaweza
kuleta matatizo yanayoathiri viwango kadhaa vya mfumo wa neva na kusababisha
niuropathia nyingi za fuvu, kuvimba kwa neva, mieliti, au ugonjwa uvimbe wa
tando za uti wa mgongo na ubongo usio na bakteria. Madhara mengine makubwa
yanayoweza kutokea katika baadhi ya matukio ni pamoja na kupooza usoni (kwa
kawaida huwa ni kwa muda), uharibifu wa sikio, au uvimbe ubongo. Wakati wa
ujauzito, maambukizo ya kwanza ya VZV, yanayosababisha tetekuwanga, yanaweza
kusababisha maambukizi ya kijusi na kuleta matatizo kwa mtoto mchanga, lakini
maambukizi sugu au ufufuaji wa vipele hayahusishwi na maambukizi kwa kijusi.

Kuna hatari lililoongezeka kwa kiasi kidogo ya kupata kansa baada ya kuambukizwa
na tutuko zosta. Hata hivyo, utaratibu huo si wazi na vifo vinavyotokana na
kansa havikuonekana kuongezeka moja kwa moja kutokana na kuweko kwa virusi.
Badala yake, hatari iliyoongezeka inaweza kutokana na kukandamizwa kwa kinga
ambayo inaruhusu ufufaji wa virusi.

Kirusi cha Zoster Varisela kina kiwango cha juu cha uambukizaji na kimeenea
duniani kote, na kina kiwango imara sana chha maambukizi kutoka kizazi kimoja
hadi kingine. VZV ni ugonjwa hafifu kwa mtoto mwenye afya nzuri katika nchi
zilizoendelea. Hata hivyo, varisela inaweza kusababisha kifo kwa watu
wanaoambukizwa baadaye maishani au walio na kiwango cha chini cha kinga. Idadi
ya watu katika kundi hili la hatari kuu imeongezeka, kutokana na janga la VVU na
ongezeko la matibabu ya kukandamiza kinga. Maambukizi ya varisela katika taasisi
kama vile hospitali pia ni tatizo kubwa, hasa katika hospitali zinazowahudumia
watu hawa wenye hatari kuu.

Kwa ujumla, tutuko zosta hayana matukio ya msimu na hayatokani na mikurupuko.
Katika kanda zenye hali wastani za joto, tetekuwanga ni ugonjwa wa watoto, na
matukio mengi hutokea wakati wa majira ya baridi na majira ya kuchipua,
uwezekano mkubwa ukiwa ni kutokana na kuenda shuleni; hakuna ushahidi kwa
majanga ya mara kwa mara. Katika tropiki, tetekuwanga kwa kawaida hutokea kati
ya watu wazee zaidi. Matukio ni ya juu kabisa kati ya watu wenye zaidi ya miaka
55, pamoja na wagonjwa wenye hali ambapo mwili unapoteza uwezo wa kujikinga na
maradhi bila kujali umri, na kati ya watu walio na msongo wa kisaikolojia. Watu
wasio wazungu wanaweza kuwa na hatari ya chini zaidi; haieleweki ikiwa hatari
hii imeongezeka kwa wanawake. Sababu zingine ambazo huenda ikaleta hatari ni
pamoja na majeraha ya kimwili, sababu za kijenetiki, na uwazi kwa
imunotoksinimfiduo.

Kiwango cha matukio ya tutuko zosta ni kati ya 1.2 na 3.4 kwa kila miaka ya watu
1,000 kati ya watu wenye afya, na unaongezeka hadi 3.9-11.8 kwa kila miaka ya
watu 1,000 kati ya watu wenye zaidi ya umri wa miaka 65. Matukio sawa ya viwango
yamerekodiwa duniani kote. Tutuko zosta hujitokeza kati ya takribani Waamerika
500,000 kila mwaka. Tafiti mbalimbali na takwimu ya upelelezi, angalau wakati
inapotazamwa kijuu juu, hazionyeshi mielekeo yoyote thabiti ya matukio nchini
Marekani tangu kuanzishwa kwa mpango wa chanjo dhidi ya tetekuwanga mwaka wa
1995. Hata hivyo, baada ya ukaguzi wa maikini, tafiti hizo mbili ambazo
hazikuonyesha kuongezeka kwa matukio ya vipele zilifanywa katika maeneo ambapo
chanjo ya varislea bado ilikuwa haijaenea. Utafiti wa hivi karibuni uliofanywa
na Patel na wenzake ulihitimisha kuwa tangu kuanzishwa kwa chanjo dhidi ya
tetekuwanga, gharama za hospitali kutokana na matatizo ya vipele imeongezeka kwa
zaidi ya $ milioni 700 kila mwaka kwa watu wenye zaidi ya miaka 60. Utafiti
mwingine uliofanywa na Yih na wenzake uliripoti kuwa usambazaji wa chanjo ya
varislea kati ya watoto uliongezeka, matukio ya varisela yalipungua na matukio
ya vipele kati ya watu wazima yaliongezeka kwa 90%. Matokeo ya utafiti zaidi
uliofanywa na Yawn na wenzake yalionyesha kuongezeka kwa matukio ya vipele kwa
28% kati ya mwaka wa 1996 na 2001. Zaidi ya hayo, kulikuwa na ongezeko la
kitakwimu katika visa vya upele vilivyoripotiwa kwa watu wazima katika Mradi wa
Uchunguzi wa Uhai wa Varisela wa Antelope Valley (VASP) kutoka mwaka wa 2000
hadi 2003. Ongezeko la 56.1% kutoka matukio 237 mwaka wa 2000 hadi matukio 370
mwaka wa 2002 unaleta uwiano wa kiwango cha 1.4 (95% CI 1.2-1.7). Ongezeko
katika visa vya vipele lililoripotiwa na VASP ilitokea kati ya kila kategoria ya
umri (isipokuwa 70 na zaidi) kutoka mwaka wa 2000 hadi 2001. VASP pia iliripoti
kuwa visa vilivyohakikiwa vya upele kati ya watu wazima wenye umri wa miaka 50
na zaidi viliongezeka kwa 27.5% kutoka 2006 hadi 2007. (Muhtasari wa kila mwaka,
2001, 2002, 2003, 2006, 2007 Mradi wa Uchunguzi wa Uhai wa Varisela katika
Antelope Valley, Idara ya Huduma za Afya katika Mkoa wa Los Angeles, Vituo vya
Kudhibiti na Kuzuia Magonjwa (CDC) Mkataba wa Ushirikiano No. U66/CCU911165-10;
Mascola L, na wenzake.) Kuna uwezekano kuwa kiwango cha matukio kitabadilika
katika siku za usoni kutokana na kuzeeka kwa watu, mabadiliko katika tiba dhidi
ya magonjwa ya kudhuru na magonjwa ya kingamwilinafsi, na mabadiliko katika
viwango vya chanjo dhidi ya tetekuwanga; kuongezeka kwa ukubalifu wa chanjo
dhidi ya zoster kunaweza kupunguza matukio kwa kiwango kikubwa.

Katika utafiti mmoja, ilikadiriwa kwamba 26% ya wagonjwa wanaoambukizwa tutuko
zosta hatimaye hupata matatizo. Niuraljia ya baada ya malengelenge hujitokeza
katika takriban 20% ya wagonjwa. Utafiti wa 1994 wa data za California ulipata
viwango vya kulazwa hospitalini vya 2.1 kwa kila miaka ya watu 100,000, na
kupanda hadi 9.3 kwa kila miaka ya watu 100,000 kwa watu wenye miaka 60 na
zaidi. Uchunguzi wa awali mjini Connecticut uligundua kiwango cha juu zaidi cha
kulaza watu hospitalini; tofauti hii inaweza kuwa imesababishwa na maambukizi ya
virusi vya ukimwi katika utafiti wa awali, au kutokana na kuanzishwa kwa
matumizi ya kinzavirusi mjini California kabla ya mwaka wa 1994.

Utafiti wa mwaka wa 2008 ulionyesha kwamba watu wenye ndugu wa karibu waliokuwa
na vipele walikuwa na uwezekano wa mara mbili wa kuipata wenyewe. Utafiti
unakisia kwamba sababu za kimaumbile zinachangia pakubwa katika kubainisha kati
ya watu walio na uwezekano mkubwa zaidi wa kupata VZV.

Tutuko zosta yana historia ndefu iliyorekodiwa, ingawa rekodi za zimeshindwa
kutofautisha kati ya malengelenge yanayosababishwa na VZV na yale
yanayosababishwa na ndui, hali ya erogoti na erisipela. Ilikuwa ni mwishoni mwa
karne ya kumi na nane ndipo William Heberden alibaini njia ya kutofautisha kati
ya tutuko zosta na ndui, na tutuko zosta haikuweza kutofautishwa na erisipela
hadi mwisho wa karne ya kumi na tisa. Katika mwaka wa 1831, Richard Bright
alitoa nadharia tete kuwa ugonjwa huo ulitoka kwenye ganglioni ya shina la uti
wa mgongo, na jambo hili lilithibitishwa katika makala ya 1861 yaliyoandikwa na
Felix von Bärunsprung.

Dalili za kwanza zilizoonyesha kuwa tetekuwanga na tutuko zosta yalisababishwa
na kirusi kile kile zilitambuliwa mwanzoni mwa karne ya 20. Madaktari walianza
kuripoti kuwa visa vya tutuko zosta zilifuatiwa mara nyingi na tetekuwanga kati
ya vijana walioishi na wagonjwa waliokuwa na vipele. Dhana la kuyahusisha
magonjwa hayo mawili yalidhibitishwa zaidi wakati ambapo ilidhihirika ya kuwa
limfu kutoka kwa mgonjwa wa tutuko zosta inaweza kuleta tetekuwanga kati ya
vijana waliojitolea. Hatimaye jambo hili lilidhibitishwa na utengaji wa kwanza
wa kirusi hiki katika vikuza viini, na Thomas Weller, aliyepata tuzo la Nobel
katika mwka wa 1953.

Hadi miaka ya 1940, ugonjwa huo ulichukuliwa kuwa hafifu, na matatizo makubwa
yalidhaniwa kuwa nadra sana. Hata hivyo, kufikia mwaka wa 1942, ilitambuliwa
kwamba tutuko zosta ulikuwa ni ugonjwa hatari zaidi kati ya watu wazima kuliko
kwa watoto, na kwamba matukio yake yaliongezeka jinsi umri wa mtu ulivyoendelea
kuongezeka. Tafiti zaidi katika miaka ya 1950 kuhusu watu wenye kinga
iliyokandamizwa ilionyesha kuwa ugonjwa huo haukuwa hafifu kama ilivyodhaniwa
hapo awali, na utafutaji wa tiba na kinga mbalimbali ukaanza. Kufikia miaka ya
1960, tafiti kadhaa zilitambua kupunguka polepole kwa kinga ya seli katika umri
wa uzeeni, na kutambua kuwa katika kundi la watu 1,000 waliofikisha umri wa
miaka 85, takribani watu 500 (yaani, 50%) wangepata kuambukizwa tutuko zosta
angalau mara moja, na watu 10 (yaani, 1%) wangepata kuambukizwa angalau mara
mbili.

Katika masomo ya kihistoria ya vipele, matukio ya vipele kwa ujumla yaliongezeka
kulingana na umri. Hata hivyo, katika karatasi yake ya 1965, Dkt Hope-Simpson
alikuwa wa kwanza kupendekeza kuwa, "Usambazaji wa kipekee wa kiumri wa zoster
unaweza kuonyesha kwa sehemu marudio ambayo kila kategoria ya umri tofauti
hupata matukio ya varisela na kutokana na kuongezeka kwa kinga mwilini mwao,
maambukizi yao ya zoster huahirishwa. " Ili kuiunga mkono nadharia hii tete kuwa
kuwagusa watoto wenye tetekuwanga huimarisha kinga ya kusaidiwa na chembechembe
kati ya watu wazima na hivyo kusaidia kuhairisha au kukandamiza vipele, Thomas
na wenzake walifanya utafiti ulioonyesha kuwa watu wazima katika nyumba zenye
watoto walikuwa na viwango vya chini vya visa vya upele ikilinganishwa na nyumba
zisizo na watoto. Aidha, utafiti na Terada na wenzake ulionyesha kuwa madaktari
wa watotot walionyesha viwango vya matukio kutoka 1 / 2 hadi 1 / 8 kuliko vile
vya watu wa kawaida wa umri wao.



https://sw.wikipedia.org/wiki/Torati

Torati (kwa Kiebrania: תורה, Torah), maana yake ni fundisho, mwongozo au sheria.
Kwa jina hilo vinatajwa kwa pamoja vitabu vitano vya kwanza vya Tanakh,
vinavyojulikana pia kwa jina lenye asili ya Kigiriki la Pentateuko (pente maana
yake tano, teukhos maana yake kitabu).

Kwa jina hilohilo Wayahudi wanamaanisha pia sheria ya dini yao kwa jumla,
wakitofautisha Torah shebiktav (sheria iliyoandikwa yaani vitabu hivyo vitano)
na Torah shebehalpeh kwa mapokeo yote yaliyokubalika baadaye.

Kusoma Torah ni wajibu muhimu mmojawapo wa kila Mwisraeli. Ni desturi kusoma
Torati nzima kwa mwaka mmoja, na kwa ajili hiyo imegawiwa katika sehemu 54
(parashoth, wingi wa parasha, yaani "sehemu"), kama zilivyo siku za Sabato
katika miaka mirefu (yenye miezi 13).

Torati si mkusanyo wa mpango wa sheria, bali hasa msingi wa kiteolojia wa imani
ya Israeli ("Mungu mmoja, taifa moja, nchi moja") ambamo zinapatikana sheria
nyingi pia pamoja na historia ya taifa la Mungu. Sheria zinaweza zikafanana na
zile za makabila ya jirani, lakini zina mambo ya pekee yanayotokana hasa na
imani ya kuwa Mungu ni mmoja tu.

Torah ni msingi muhimu zaidi wa dini ya Kiyahudi na ya maadili yake
yanatotegemea utekelezaji wa maagizo (mitzvot) 613.

Kadiri ya mapokeo yao vitabu hivyo vilitolewa na Mungu kwa Musa kwenye Mlima
Sinai. Kwa hiyo hata herufi au ishara yake ndogo imewekwa na Mungu kama
fundisho.

Wataalamu kuanzia mwisho wa karne ya 19 wameonyesha kuwa maandiko hayo
yametokana na mapokeo mbalimbali, hasa manne yanaoitwa J, E, D na P, yaliyokuja
kuunganishwa na hatimaye kupitishwa moja kwa moja katika karne ya 5 KK.

Wakristo walipokea Torati kutoka kwa Wayahudi, kwa kuzingatia hasa maneno ya
Yesu: "Msidhani kwamba nimekuja tangua Torati au Manabii; la, sikuja kutangua
bali kukamilisha" (Math 5:17). Hivyo Wakristo hawakubali kutekeleza maagizo yote
ya Torati yanavyofundishwa na Wayahudi, bali yalivyokamilishwa na Yesu.

Sura hiyo ya Mathayo inatoa mifano 6 kuhusu tafsiri yake ya maneno juu ya upendo
kwa jirani. Ni kama ifuatavyo:

Kurani inazungumzia sana yaliyomo katika Torati na isisitiza sana baadhi ya
sheria zake. Kuikubali ni kati ya misingi ya imani ya Uislamu.



https://sw.wikipedia.org/wiki/Tetemeko_la_ardhi

Tetemeko la ardhi (pia: zilizala) ni mishtuko ya ghafla ya ardhi. Inatokea mara
kwa mara, lakini mara nyingi ni hafifu mno: haisikiki na wanadamu ila tu
inapimwa na mitambo ya wataalamu.

Tetemeko kubwa laweza kusababisha uharibifu mkubwa na vifo, hasa kutokana na
majengo yanayoanguka.

Baharini tetemeko laweza kusababisha tsunami, yaani wimbi kubwa lenye hatari
pale linapofika pwani.

Tetemeko la ardhi lenyewe kwa kawaida haliui au kujeruhi watu bali matokeo yake
ndiyo. Katika mazingira ya kienyeji hata zilizala kali inaweza kupita bila
hasara kubwa; nyumba za kienyeji zilijengwa kwa kutumia vifaa asilia vyepesi.
Mfano wa kisasa ni tetemeko la ardhi la Kagera 2016 lililotokea mashambani,
upande wa kaskazini wa kata ya Nsunga, Wilaya ya Missenyi, lakini waathiriwa
wengi waliripotiwa kwa umbali wa kilomita 60-70 mjini Bukoba kwenye majengo ya
kisasa.

Tatizo ni nyumba zilizojengwa kwa mata nzito kama matofali, simenti, kuta nene
(hata za udongo) na ghorofa bila kufikia kiwango cha juu cha usalama. Kuanguka
kwa majengo ya aina hii kunasababisha wajeruhiwa wengi na watu wanaokufa.

Hatari za tetemeko la ardhi linaongezeka mlimani maana mishtuko inaweza
kusababisha banguko, yaani kuteleza chini kwa upande wa mlima unaofunika kila
kitu kilichopo njiani mwake. Banguko kubwa inaweza kufunga njia ya mto na kuunda
lambo linalofanya mto kupanuka na kutokea kwa ziwa. Kamba lambo la banguko si
imara kuna hatari ya mafuriko baada ya muda.

Mfano ni eneo chini ya Ziwa Sarez nchini Tajikistan ambako banguko kubwa baada
ya tetemeko la ardhi mwaka 1911 liliziba mto Murghab na ziwa kubwa lilitokea.
Ilhali bado kuna matetemeko ya ardhi katika eneo hili kuna hatari ya kamba lambo
la 1911 litavunjika tena na maji ya ziwa kuhatarisha maisha ya watu malakhi.

Hatari kuu ni mitetemeko inayotokea chini ya bahari kwa sababu ya mawimbi ya
tsunami yanayoharibu kila kitu kwenye kanda la pwani linaloathiriwa.

Tsunami ya Krismasi 2004 kwenye Bahari Hindi ilisababishwa na mwendo wa mabamba
mawili ya ganda la dunia uliosababisha kipande kikubwa kusogezwa juu kiasi cha
mita 30 katika muda wa dakika chache.

Mwendo huu wa tako la bahari ulisababisha wimbi lililosambaa kote katika Bahari
Hindi na kupaa juu pale lilipofika mwambaoni hadi kimo cha mita 30 likaua
takriban watu 275,000 kwenye pwani za Indonesia, Sri Lanka, Thailand, India hadi
Somalia, Kenya, Tanzania na Afrika Kusini.

Mara nyingi sababu ya tetemeko ni miendo ya vipande vinavyofanya sehemu ya nje
ya dunia. Umbo la dunia unafanana kiasi na chungwa: nje kuna ganda imara
(linaitwa ganda la dunia) na ndani yake sehemu kubwa ni giligili ya moto. Lile
ganda la nje si kipande kimoja, ila vipande mbalimbali vinavyoelea juu ya
giligili moto ndani ya dunia. Vipande hivi kwa lugha ya kitaalamu huweza kuitwa
mabamba ya ganda la dunia. Pale ambako vipande hivi vinagusana na kusukumana
kunatokea msuguano na kushikana au kuachana kwa mabamba hayo kunasababisha
mishtuko ya tetemeko la ardhi.

Ili kufahamu sababu hiyo ya matetemeko ya ardhi, inabidi kufahamu mambo
yanayoendelea chini ya ardhi.  Kwanza ni lazima kufikiria muundo wa dunia. 
Dunia ina umbo la tufe kubwa.  Umbali uliopo baina ya pande mbili tofauti
kinyume za dunia ni kilomita elfu kumi na tatu. Katika sehemu ya nje ya dunia,
ardhi ni thabiti (ngumu).  Kwa nje dunia ina gamba la mwamba ngumu. Gamba hilo
lina unene ya baina kilomita kumi na kilomita hamsini.

Kama ungeweza kusafiri chini ya ardhi, yaani kuvuka gamba hilo, ungeona kwamba
mazingira ni tofauti sana.  Chini yake yote ni mwamba na chuma katika hali ya
joto kali. Hivyo mwamba na chuma katika kitovu cha dunia si imara bali
umeyeyuka, kama matope joto (inayoitwa zaha) yanayotoka nje ya volkeno wakati wa
mlipuko. 

Hali ya mwamba huo ulioyeyuka wenye joto mno ndani ya dunia unafanana na hali ya
sufuria ya maji ya kuchemka. Katika sufuria tunaona mwendo fulani, na tukiweka
jani kwenye maji tunaona jinsi inavyozunguka pamoja na maji ambayo yanachemka.
Maana ndani ya kiowevi kinachochemka kuna mwendo. Mwendo huohuo unapatikana pia
ndani ya mwamba wa kuyeyushwa ndani ya dunia. Hivyo gamba linavutwa pia na
mikonmdo ndani ya mwamba ulioyeyuka, likisogea pia. Kwa sababu ya kusukumwa,
gamba huvunjika. Kwa hiyo badala ya pande moja zima la gamba, kuna baadhi ya
mapande makubwa ya gamba yanayosogea yakiwa na nguvu kubwa mno.

Katika baadhi ya sehemu za dunia, mapande hayo yanakutana yakipambana. Wakati
huo, nguvu kubwa mno inasukuma mwamba thabiti wa gamba kuelekea juu na chini.
Ndivyo hivyo baada ya miaka mingi sana, safu za milima zinavyojengwa. Pia pande
moja linaposukumwa chini ya pande jingine, bonde kubwa sana linajengwa.  Kwa
mfano, kuna ufa mkubwa sana uliopo chini ya bahari, katika pwani ya Kalifornia
magharibi mwa Marekani.  Karibu na pwani ya nchi zilizopo katika pwani ya
magharibi ya bara la Amerika, kuna milima mingi kutokana na pande hilo kusukumwa
juu.  Pia, karibu na pwani, kuna mifereji ambapo chini ya bahari imekwenda chini
sana, kwa ajili ya pande jingine lililosukumwa chini.

Katika maeneo ambayo mapande yanatenganishwa, gamba ni jembamba, na mwamba
ulioyeyuka unaondoka. Ukiona ramani ya dunia, sehemu ya mashariki ya bara la
Amerika na sehemu ya magharibi ya mabara ya Afrika na Ulaya, utaona kwamba
inawezekana zamani sana mabara hayo yalikuwa bara moja tu. Pia, katika chini ya
bahari kati ya Afrika na Marekani, wachunguzi wameona kwamba katika mstari wa
katikati baina ya mabara hayo, kuna idadi kubwa ya miamba ilioyeyuka iliyotoka
ardhini.

Baadhi ya wakati mapande hayo yanateleza pole pole. Lakini mara kwa mara
yanasimama badala ya kuendelea kuteleza. Hivyo nishati inajengeka. Nishati
inapoachiwa - kwa kawaida kwenye mipaka baina ya mapande tofauti - mapande
yanasogea kwa ghafula na kwa haraka. Hivyo, ardhi inatetemeka. Ndivyo matetemeko
ya ardhi yanavyotokea. Wachunguzi wameona kwamba matetemeko ya ardhi mara nyingi
yanatokea katika  maeneo hayo ambayo yana milima mingi na nyufa. Kwa mfano, kuna
hatari ya matetemeko Kalifornia nchini Marekani. Mitetemeko mingi yaani zaidi ya
asilimia 80 hutokea katika beseni ya Pasifiki.

Katika mazingira ya volkeno tetemeko lasababishwa na miendo ya magma chini ya
volkeno hasa wakati wa mlipuko.



https://sw.wikipedia.org/wiki/Televisheni

Televisheni (kifupi: TV) au runinga ni chombo (kifaa) chenye kiwambo au kioo
ambacho kinapokea mawasiliano kutoka kituo cha televisheni na kuyabadilisha kuwa
picha na sauti.

Neno "televisheni" linatokana na maneno mawili: tele (kutoka Kigiriki: kwa mbali
sana) na visio (kutoka Kilatini: mwono; kwa pamoja yanaunda neno la Kiingereza
television lililotoholewa katika Kiswahili televisheni.

Kwa kawaida TV inaonekana kama sanduku. TV za zamani kabisa zilikuwa zina
kirimba au fremu kubwa ya mbao na zilikuwa zikiwekwa chini kama fanicha. TV za
kisasa ziko za namna nyingi kama zilivyo nyingi zaidi. Kuna baadhi ya TV
zinaweza kuenea mkononi mwako zikawa zinaendeshwa kwa kutumia betri. TV nyingine
zinaweza kuenea ukuta mzima wa nyumba, na inaweza kukaa katika sakafu, au kuna
nyingine ambazo zimenyooka (flat) na zinaweza kubandikwa ukutani.

Televisheni inaweza kuonyesha picha kutoka sehemu mbalimbali. Cha kwanza
unachotakiwa kufanya ni kutumia kidaka mawasiliano au antena (au aerial), hii
itaonyesha yale yote yanayorushwa na kituo cha matangazo ya televisheni.

Vituo vya TV vinaweza kuwa mbali kabisa lakini bado matangazo yake yanapatikana
kama antena ya kurusha mawimbi yake iko katika umbali wa kilomita 50 hadi 150.
Teknolojia mpya zaidi ni kutumia vyombo vya angani kama antena ya kurusha
mawimbi haya duniani. TV pia inaweza kuonyesha filamu kutoka katika VCD na DVD
au VCR yaani tepu za kawaida. Cable TV na Satellite TV zinaweza zikatoa huduma
nyingi za vipindi vya TV kwa mara moja na vilevile kuvirusha hewani. Michezo
mingi ya video huunganishwa katika TV ili uweze kuona kile unachokicheza. Kuna
baadhi ya tarakilishi au kompyuta ambazo unaweza kutumia TV kama kioo cha
kufanyia kazi zako (kiwambo, au kwa jina lingine monita).

TV zote zina kiwambo ambacho kinaonyesha picha. Kabla ya miaka ya 1970 TV
zilikuwa hazina rangi (yaani zilikuwa "black and white" tu), ambazo zilikuwa
zinafanya kila kitu kionekane cha rangi ya kijivu. Lakini kwa sasa karibuni TV
zote zinaonyesha na rangi. Kawaida ya viwambo vingi (kioo au vioo) huonyesha
kuwa vina kona ya mzunguko, lakini kwa sasa vioo vingi hutengenzwa kwa kunyooka
na zina ncha pembeni.

Kabla ya miaka ya 1990, TV zote zilikuwa zikitengenezwa kwa umbo moja - zilikuwa
kubwa kidogo na kisha zilikuwa ndefu. Kwa mfano, kama kioo kilikuwa cha urefu wa
inchi 3, basi lazima kitakuwa na upana wa inchi 4. Au kama kioo kina urefu wa cm
30, lazima kitakuwa kina upana wa cm 40.

Umbo la TV za kisasa linazidi kuwa maarufu na kupata wapenzi wengi zaidi kila
siku ziendapo. TV zenye kioo cha upana mkubwa wa mstatili huonekana vizuri
katika runinga kubwa (theatre screen) na pia inapendeza wengi zaidi. Hizi
huziita kioo kipana (widescreen). Endapo TV ya kioo kipana ina urefu wa cm 30,
basi lazima itakuwa ina upana wa cm 53. Ili ifanye kazi vizuri, uonyeshaji wa TV
pia unatakiwa ujengwe kwa namna ya upana yaani 'widescreen'. Kioo kipana
kinaweza kubadilishika kwa ukubwa wowote unaoutaka, lakini suala la umbo
linabaki kuwa vilevile kama lilivyo (widescreen).



https://sw.wikipedia.org/wiki/Tajikistan

Tajikistan ni nchi ndogo ya Asia ya Kati ambayo haina pwani kwenye bahari
yoyote.

Kihistoria maeneo ya Tajikistan yalitawaliwa na madola mbalimbali, hasa na
Uajemi.

Mwaka 1868 Tajikistan ilivamiwa na Urusi na kuwa sehemu ya Dola la Urusi, halafu
sehemu ya Umoja wa Kisovyet baada ya mapinduzi ya 1917. Iliitwa Jamhuri ya
Kisovyet ya Kisoshalisti ya Tajikistan.

Baada ya kuporomoka kwa Umoja wa Kisoviet, Tajikistan ilipata uhuru wake mwaka
1991.

Kati ya mwaka 1992 hadi 1997 kulikuwa na vita ya wenyewe kwa wenyewe ambayo
ilisababisha Warusi wengi kuondoka na ilikwisha kwa kuunda serikali ya umoja wa
kitaifa.

Baada ya mashambulio ya kigaidi ya tarehe 11 Septemba 2001 jeshi la Marekani
lilipata nafasi ya kutumia vituo vya kijeshi kwa ajili ya vita katika
Afghanistan.

Wakazi wengi ni Watajiki na kuongea Kitajiki (84.3%), lugha ambayo inahusiana na
Kiajemi. Ndiyo lugha rasmi na ya kawaida. Kabila linalofuata kwa ukubwa ni
Wauzbeki (13.8%). Angalia pia orodha ya lugha za Tajikistan.

Wananchi wengi ni Waislamu (98%), hasa Wasuni, na ndiyo dini rasmi tangu mwaka
2009. Washia ni 3%.



https://sw.wikipedia.org/wiki/Taasisi_ya_Taaluma_za_Kiswahili

Taasisi ya Taaluma za Kiswahili (TATAKI) ni idara ya Chuo Kikuu cha Dar es
Salaam, Tanzania. Taasisi hii ni miongoni mwa taasisi kongwe za lugha nchini
Tanzania. Madhumuni yake yakiwa ni kusimamia usanifishaji na maendeleo ya lugha
ya Kiswahili. Hadi mnamo mwaka 2009 taasisi hii ilijulikana zaidi kwa jina la
TUKI au "Taasisi ya Uchunguzi wa Kiswahili".

Ilianzishwa mnamo mwaka 1930 kama Inter-territorial Language (Swahili) committee
ya Nchi za Afrika ya Mashariki, baadaye ikaitwa Kamati ya Kiswahili ya Afrika
Mashariki. Mnamo mwaka 1964 kamati ilifanywa kuwa Sehemu ya Chuo Kikuu cha Dar
es Salaamu. Baadaye ikaitwa Chuo cha Uchunguzi wa Lugha ya Kiswahili. Tangu 1970
kimepewa jina la Taasisi ya Uchunguzi wa Lugha ya Kiswahili. Mwaka 2009, TUKI
iliungana na iliyokuwa Idara ya Kiswahili ya Chuo Kikuu cha Dar es Salaam na
kuunda Taasisi kubwa zaidi inayoitwa Taasisi ya Taaluma za Kiswahili - TATAKI

Mwanzoni, Taasisi ya Uchunguzi wa Kiswahili ni taasisi ya utafiti ilipewa jukumu
la kutafiti nyanja zote za lugha ya Kiswahili, fasihi na utamaduni, na
kuchapisha matokeo ya utafiti huo. Hivyo pamoja na BAKITA (Baraza la Kiswahili
Tanzania) TUKI ndiye mlinzi wa usanifu wa lugha ya Kiswahili katika Tanzania.
Baada ya kuungana na Idara ya Kiswahili, sasa TATAKI inafundisha Isimu, Fasihi
na Historia ya Lugha ya Kiswahili katika Shahada za Awali, Mahiri na Uzamivu.

TUKI imehariri toleo la Kiswahili la "Historia Kuu ya Afrika" iliyotungwa na
kamati ya wataalamu ya UNESCO.



https://sw.wikipedia.org/wiki/Shirika_la_Yesu

Shirika la Yesu (kwa Kilatini Societas Iesu, kifupi S.J. au S.I. au SJ au SI) ni
shirika kubwa la watawa wanaume 19,216 katika Kanisa Katoliki, lililoenea katika
nchi 112 za kontinenti 6.

Wanashirika wanaitwa Wajesuiti na ni maarufu pia kwa elimu yao ya juu katika
fani mbalimbali, za kidunia na za kidini.

Mwanzilishi wake ni Ignas wa Loyola, Mhispania ambaye alikuwa mwanajeshi. Mwaka
1521 alijeruhiwa vibaya vitani. Alipokaa hospitalini muda mrefu akasikia wito wa
Mungu uliobadilisha maisha yake. Kisha kuacha jeshi, akamtolea Bikira Maria
upanga wake akawa "Mwanajeshi wa Kiroho". Alifuata kwa juhudi zote maisha ya
kiroho na kutunga Mazoezi ya Kiroho ili kuongoza watu wamfuate Yesu Kristo.

Mwaka 1534, Ignas alikusanya vijana sita wakaweka nadhiri za ufukara, useja
mtakatifu na utiifu, halafu ile ya kumtii daima Papa.

Kisha kusoma teolojia akapadrishwa. Akakusanya kikundi cha marafiki akiwaongoza
kujenga maisha ya kiroho kwa njia ya mazoezi ya pekee. Wote walifuata utaratibu
uleule. Kila mwaka walikutana kwa kipindi cha sala, kutafakari na kusoma
kilichofuata hatua au mbinu maalumu. Wengi walianza kumfuata na chama chake
kikakubaliwa na Papa mwaka 1540.

Shirika la Yesu lilikuwa chombo muhimu sana cha urekebisho wa Kikatoliki kikiwa
jumuia ya mapadri iliyoongozwa na "Jenerali" wake akitumia nidhamu ya kijeshi.

Kila mwanachama alitakiwa kuwa na elimu ya juu. Hivyo Kanisa Katoliki
liliimarika katika teolojia, jambo lililowahi kukazwa zaidi na Waprotestanti.

Mapadri Wajesuiti walifanya hasa kazi ya ualimu wakiunda shule na kufundisha
vijana elimu pamoja na upendo kwa Kanisa Katoliki.

Mkazo mwingine ulikuwa kufufua utaratibu wa maungamo. Popote Ulaya Wajesuiti
walikuwa washauri hasa wa watawala Wakatoliki. Waliposikiliza ungamo la dhambi
zao walipata nafasi nzuri ya kuwapa mawazo na kusababisha hatua za serikali
dhidi ya Waprotestanti.

Hivyo kwa athari ya Wajesuiti polepole Uprotestanti ulirudi nyuma katika nchi za
Ulaya ambako wakazi wengi walikuwa wameanza kufuata mafundisho ya Martin Luther
na Calvin lakini watawala walikuwa bado Wakatoliki.



https://sw.wikipedia.org/wiki/Shaka_Zulu

Shaka (pia: Tshaka, Tchaka au Chaka; halafu: Shaka Zulu, Shaka ka Senzangakhona)
(* takriban 1781 - 1828 BK) alikuwa kiongozi wa Wazulu aliyebadilisha ukoo mdogo
wa Kinguni kuwa kabila au taifa kubwa lililotawala maeneo mapana ya Afrika
Kusini hasa Natal ya leo.

Sifa zake zimetokana na uwezo wa kupanusha utawala wake kutoka eneo ndogo la 260
km² kuwa 28.500 km², kuvunja nguvu ya makabila mengine na kuyaunganisha na taifa
lake. Katika historia ya kijeshi ya Afrika alianzisha mbinu mpya zilizopanusha
uwezo na enzi yake. Sifa hizi, jinsi ilivyo mara nyingi na viongozi wanaotegemea
nguvu ya kijeshi, zimeenda pamoja na vita na uharibufu mwingi. Miaka ya Shaka
ilianzisha kipindi cha mfecane yaani "uharibifu" kinachokumbukwa na mataifa
mengi ya Afrika Kusini.

Shaka alikuwa mtoto wa chifu Senzangakhona ka Jama na Nandi binti wa chifu wa
Langeni. Jina lake ni kutokana na neno la kizulu "iShaka" linalomtaja mdudu
ambaye katika imani ya utamaduni wa Kizulu anasemekana kuvuruga hedhi ya
wakinamama. Jina hili ni dalili la kuzaliwa nje ya utaratibu. Hivyo miaka ya
kwanza ya Shaka ilikuwa miaka migumu bila baba anayejulikana rasmi akisikia
kudharauliwa na watu wengine. Utoto huu ulisababisha hasira ndani yake akalipiza
kisasi baadaye.

Kama kijana Shaka alikaa kwa kabila kubwa zaidi ya Mthethwa alikoingia pamoja na
hirima yake katika jeshi. Wakati ule ukoo wa Wazulu walikubali Wamthehtwa kuwa
mabwana wao. Chifu wa Mthethwa alikuwa Dingiswayo aliyeanzisha utaratibu mpya wa
impi yaani kupanga watu wake vitani katika vikundi na kuwa na ngazi mbalimbali
za mamlaka. Shaka alihudumia miaka sita katika vita za Dingiswayo akawa hodari
sana na kujifunza uongozi alioboresha baadaye.

Shaka aliendelea kukubali ubwana wa Mthethwa na Dingiswayo hadi huyu aliuawa
vitani na kabila la Ndwandwe mwaka 1817. Lakini pamoja na hayo alipigana vita na
koo au makabila madogo jirani. Mbinu yake ilikuwa kuwashambulia waliompinga au
kuwa hatari kwake; wanawake na watoto waliingizwa katika ukoo wake, pamoja na
wanajeshi wa kiadui wasiouawa lakini waliokubali kumfuata baada ya kushindwa.
Kwa njia hiyo ukoo mdogo wa Wazulu uliendelea kukua.

Katika miaka iliyofuata Shaka aliendelea kushambulia vikundi vya jirani na
kuwaingiza katika utawala wake. Makabila mengine walimfuata bila vita wakikubali
uongozi wake na kuingiza vijana wao katika impi au vikosi vya kijeshi vya Shaka.
Alituma viongozi au majenerali zake pamoja na impi pande mbalimbali hadi
Msumbiji au pia Zimbabwe. Vikundi kama Ndebele huko Zimbabwe au hata Wangoni
katika Tanzania ni matokeo ya matembezi ya impi za kizulu zilizoenda mbali na
kupoteza mawasiliano na nyumbani.

Vita hizi zilisababisha makabila mengine kukimbia na kuhamahama wakishambulia
majirani zao hivyo kupanusha eneo la vita katika nchi mbali na Wazulu wenyewe.
Kipindi hiki kinakumbukwa kwa majina kama "mfecane" (Kizulu) au "difaqane"
(Kisotho) kuwa miaka 30 ya vita na kifo.

Katika mawazo ya wataalamu Shaka aliandaa upanuzi wa Makaburu kwa uharibifu wa
vita zake. Makaburu walipoanza kuenea ndani ya Afrika Kusini walikuta maeneo
mazuri bila watu lakini maghofu ya kuonyesha watu waliwahi kuishi hapa. Pamoja
na hayo makabila mengine kama Wasotho, Waswazi, Wandebele au Wagaza
walioshambuliwa walijifunza mbinu za kijeshi wakifaulu kujitetea na kuanzisha
mataifa makubwa yakiunganisha wenyewe koo na makabila madogo zaidi.



https://sw.wikipedia.org/wiki/San_Marino

San Marino (kwa Kiitalia maana yake ni "Mtakatifu Marino") ni kati ya nchi ndogo
kabisa duniani. Eneo lake lote limo ndani ya mipaka ya Italia, kati ya wilaya za
Rimini na Pesaro-Urbino, karibu na mwambao wa bahari ya Adria.

San Marino inatajwa kuwa jamhuri yenye umri mkubwa duniani. Ilianzishwa na
Wakristo waliokimbia dhuluma ya Kaisari wa Roma Diokletiano wakitafuta kimbilio
mlimani.

San Marino ina wakazi 32,576 hivi katika vijiji 9. Karibu wote (97.2%) ni
waumini wa Kanisa Katoliki (jimbo la San Marino-Montefeltro) na wanaongea
Kiitalia kwa lahaja ya Kiromagna.

San Marino imetunza utaratibu wa serikali inayofanana na muundo wa jamhuri ya
Roma ya kale. Serikali inaongozwa na watawala wawili ("Capitani Reggenti")
wanaochaguliwa kwa muda wa miezi sita tu kama zamani konsuli wa Kiroma.

Bunge linaitwa Halmashauri Kuu ("Consiglio Grande e Generale") likichaguliwa
kila baada ya miaka mitano. Halmashauri inateua pia kamati ya watu 12
("Consiglio dei XII") inayotekeleza kazi ya mahakama.



https://sw.wikipedia.org/wiki/Pluto

Pluto ni sayari kibete inayozunguka jua ng'ambo ya Neptune. Mada yake ni mwamba
na barafu. Kipenyo chake ni 2,390 km. Katika mwendo wake inakata njia ya Neptune
kwa sababu njia yake ina umbo la duaradufu kali.

Pluto ina miezi mitano inayoitwa Charon, Styx, Nix, Kerberos na Hydra. Charon ni
kama nusu ukubwa wa Pluto (kipenyo 1200 km) na umbali wa wastani ni 19,410 km.
Styx, Nix, Kerberos na Hydra ni miezi midogo (vipenyo: 10-25, 56x26, 31 na 43x33
km) yenye umbali wa 42,600, 48,600, 57,700 na 64,700 km kutoka Pluto.

Pluto ilikuwa ikitambulika kama sayari ya tisa katika mfumo wa jua na sayari
zake toka mwaka 1930 hadi Agosti 2006. Vipimo vipya vilileta wasiwasi juu ya
swali: Je, sayari ni kitu gani?, hasa baada ya kugundua magimba ya ziada nje ya
Pluto yanayokaribia ukubwa wake lakini hayafai kuitwa sayari.

Umoja wa kimataifa wa wanaastronomia uliondoa Pluto katika orodha ya sayari
kwenye mkutano wake wa mwaka wa 2006. Badala yake wameiita sayari kibete. Hata
hivyo baadhi ya wanasayansi wa falaki wamepinga uamuzi huo na wameanzisha
kampeni ya kurekebisha uamuzi huo.

Vitabu kadhaa vinatumia jina la Kiswahili Utaridi kwa kufuata kamusi ya KAST;
lakini jina hili kiasili ni jina la sayari ya kwanza.



https://sw.wikipedia.org/wiki/Orodha_ya_vitabu_vya_Biblia

Vitabu vya Biblia ya Kikristo vilivyoorodheshwa hapa chini ni vile 66 tu
vinavyotambuliwa na Wakristo wote. Zingatia lakini kwamba walio wengi, hasa
Wakatoliki, Waorthodoksi na Waorthodoksi wa Mashariki, katika Biblia
wanavyoitumia wana vitabu vingine 7 vinavyoitwa Deuterokanoni, navyo vyote vimo
katika Agano la Kale: Yoshua Bin Sira, Kitabu cha Hekima, Kitabu cha kwanza cha
Wamakabayo, Kitabu cha pili cha Wamakabayo, Tobiti, Yudithi, Baruku.

Majina ya vitabu yameandikwa hapa kufuatana na tafsiri ya Kiswahili cha kisasa
maarufu kama Habari Njema. Kama kuna jina lingine limeongezeka katika mabano.

Mwanzo (Kitabu cha Kwanza cha Musa) Kutoka (Kitabu cha Pili cha Musa) Walawi
(Kitabu cha Tatu cha Musa) Hesabu (Kitabu cha Nne cha Musa) Kumbukumbu la Sheria
(Kumbukumbu la Torati; Kitabu cha Tano cha Musa) Yoshua Waamuzi Ruthu (Kitabu
cha Ruthi) Samueli I Samueli II Wafalme I Wafalme II Mambo ya Nyakati I Mambo ya
Nyakati II Ezra Nehemia (Kitabu cha Pili cha Ezra) Esta

Yobu (Kitabu cha Ayubu) Zaburi Methali Mhubiri Wimbo Ulio Bora Maombolezo
(Maombolezo ya Yeremia)

Isaya Yeremia Ezekieli Danieli Hosea Yoeli Amosi Obadia Yona Mika Nahumu
Habakuki Sefania Hagai Zekaria Malaki

Injili ya Mathayo Injili ya Marko Injili ya Luka Injili ya Yohane (Injili ya
Yohana) Matendo ya Mitume

Barua kwa Waroma (Waraka kwa Warumi) Barua ya Kwanza kwa Wakorintho Barua ya
Pili kwa Wakorintho Barua kwa Wagalatia Barua kwa Waefeso Barua kwa Wafilipi
Barua kwa Wakolosai Barua ya Kwanza kwa Wathesalonike Barua ya Pili kwa
Wathesalonike Barua ya Kwanza kwa Timotheo Barua ya Pili kwa Timotheo Barua kwa
Tito Barua kwa Filemoni

Barua kwa Waebrania Barua ya Yakobo Barua ya Kwanza ya Petro Barua ya Pili ya
Petro Barua ya Kwanza ya Yohane Barua ya Pili ya Yohane Barua ya Tatu ya Yohane
Barua ya Yuda



https://sw.wikipedia.org/wiki/Oksijeni

Oksijeni ni elementi simetali yenye namba atomia 8 na uzani atomia 15.9994
kwenye mfumo radidia. Alama yake ni O.

Ni kati ya elementi zilizopo kwa wingi ulimwenguni ikishika nafasi ya tatu baada
ya hidrojeni na heli. Kwenye dunia yetu asilimia 28% za masi yake ni oksijeni;
ni elementi iliyopo kwa uwingi kabisa katika ganda la dunia.

Hutokea ama kama mchanganyiko wa elementi nyingine au pekee yake kama gesi isiyo
na rangi wala herufi. Pekee yake hupatikana hasa kama molekuli ya O2 yaani
mchanganyiko wa kikemia wa atomi mbili. Kuna pia oksijeni kama mchanganyiko wa
atomi tatu unaoitwa ozoni (O3).

Umuhimu wake duniani ni hasa kuwepo katika maji na katika hewa ya angahewa na
kwa ujumla kwa ajili ya uhai. Karibu viumbe vyote duniani hutegemea oksijeni.
Wanaipata ama kwa kupumua hewani au kwa kuichukua kwenye maji. Oksijeni tupu ni
sumu kwa ajili ya viumbe vingi.

Kama atomi ya pekee ya oksijeni inakutana na atomi mbili za hidrojeni zinakuwa
H2O (maji).

Gesi ya oksijeni hutumiwa sana katika teknolojia mbalimbali. Kwa sababu mwendo
wa kuchoma huhitaji oksijeni inatumiwa pale ambako jota inatakiwa, kwa mfano
wakati wa kuchomelea inapochanganywa na gesi ya asetilini.

Vile hutumiwa katika roketi. Injini zote za petroli au diseli huhitaji oksijeni
lakini kwa kawaidi zaichukua hewani tu. Oksijeni tupu ina hatari yake kwa sababu
yaweza kusababisha mlipuko ikikutana na moto.

Hutengenezwa kwa njia mbalimbali hasa kwa elektrolisisi ya maji kuwa gesi ya O2
na H2. Inapatikana pia kwa kuvunja kabonati ya kalsi (CaCO3) kuwa CaO na O2.

Mimea hupata mahitaji yao ya oksijeni katika chanikiwiti kutokana na CO2 na maji
kwa nishati ya mwanga wa jua kuwa O2 na C6H12O6 inayojenga molekuli mpya za
selulosi.



https://sw.wikipedia.org/wiki/Nyangumi

Nyangumi ni wanyama wa bahari, na pengine wa maji matamu, katika oda Cetacea
wanaofanana na samaki, lakini ni mamalia: kwa hivyo hawatagi mayai kama samaki
bali huzaa watoto kama mamalia wote na huwanyonyesha.

Oda yao ina spishi 80 hivi. Spishi ndogo huitwa pomboo kwa kawaida na spishi
kadhaa za pomboo huishi kwenye maji matamu ya mito mikubwa kama Ganges au
Amazonas.

Mwili wote unalingana na maisha ya majini. Nyangumi wanaotupwa kwenye nchi kavu
wanakufa haraka: wanakauka, uzito wa mwili unagandamiza mapafu kwa sababu
wanakosa ueleaji wa maji.

Spishi nyingi za nyangumi ni kubwa sana. Nyangumi buluu (Blue whale) anaweza
kufikia uzito wa tani 200 na urefu wa mita 33. Nyangumi wadogo ni hasa familia
ya pomboo ambao wale wadogo wanafikia urefu wa mita na nusu tu.

Nyangumi ni jina la jumla la mamalia wa majini wa oda ya Cetacea. Neno nyangumi
wakati fulani humaanisha wanyama wote wa oda ya Cetacea, lakini katika lugha ya
kawaida huwaacha wanyama wa familia ya Delphinoidea, kama vile pomboo. [1]

Spishi ndogo hizi huwa ndani ya oda ndogo ya Odontoceti (nyangumi wenye meno),
ambayo hujumuisha nyangumi kadhaa.

Oda nyingine ndogo ya Cetacea ni Mysticeti, ambayo hujumuisha nyangumi wa bluu,
ambaye ndiyo mnyama mkubwa kuliko wote aliyeripotiwa kuishi, nyangumi mwenye
nundu, na wanyama wengine wanaokula kutoka kwenye maji ya baharini kutumia
michirizi mirefu iliyopo badala ya meno, ambayo ndiyo walikopatia jina lao.

Nyangumi kwa wastani wanaishi miaka 40 mpaka 90, kulingana na aina zao na mara
chache hufanikiwa kiushi zaidi ya karne moja. Hivi karibuni kipande cha kamba
kilichokuwa kinatumiwa na wavuvi wa nyangumi wa karne ya 19, kilipatikana kwa
nyangumi huko Alaska, na kuonesha kuwa nyangumi yule alikuwa na umri kati ya
miaka 115 na 130. [2] kwa kutumia mbinu ya kupima umri kwa kuangalia kiwango cha
aspatiki asidi kwenye macho ya nyangumi, pamoja na kipande cha chusa, vilionesha
umri wa miaka 211 kwa nyangumi mmoja, na kuwafanya nyangumi pia kuwa wanyama
wanaoishi kwa muda mrefu zaidi. .[3][4] Mkia wa nyangumi unaweza kuwa pia kama
alama ya kuwatambua, kama ilivyo kwa nyangumi wenye nundu mgongoni.

Meno ya nyangumi wenye meno kama vile nyangumi aitwaye sperm, yana seli za
sementamu zilizo juu ya seli za dentaini. Tofauti na binadamu wenye meno yenye
kiasi kikubwa cha enameli kwenye sehemu ya nje ya jino, nyangumi wana sementamu
nje ya fidhi. Ni kwa nyangumi wakubwa pekee ambao enameli yao huonesha pale
ambapo sementamu ilipotoka kwenye sehemu ya jino[5]

Nyangumi huonwa kama ni wawindaji mara zote, lakini chakula chao ni kuanzia
plankitoni mpaka samaki wakubwa kabisa, na wakati mwingine wanyama wengine wa
baharini, hata nyangumi wengine. Nyangumi hasa wale wenye nundu mgongoni na wale
wa bluu wanakula tu kwenye maji ya aktiki, ambapo humeza vitoweo vyao pamoja na
maji mengi, na baadae kutoa maji kupitia baleen huku wakibakiza vitoweo vyao
kinywani. [6]

Nyangumi hawanywi maji ya baharini na badala yake hutengeneza maji kutoka kwenye
chakula chao kwa metabolizimu ya mafuta. [7]

Kulingana na mazingira yao (tofauti na na wanyama wengine), nyangumi hupumua kwa
hiari yao, wanaamua ni wakati gani wa kupumua. Mamalia wote hulala lakini
nyangumi hawawezi kulala kwa muda mrefu sababu wanaweza zama majini na kufa.
Husemekana ni nusu tu ya ubongo wa nyangumi hulala na sehemu nyingine
hufanyakazi, hivyo nyangumi huwa halali moja kwa moja lakini hupumzika vya
kutosha. Mara nyingi nyangumi hulala huku jicho moja tu likiwa limefungwa.
Baadhi ya nyangumi huwasiliana kwa sauti za kimuziki, zikijulikana kama nyimbo
za nyangumi. Sauti hizi zaweza kuwa kubwa sana kutegemeana na spishi zao.
Nyangumi waitwao sperm husikika wakitoa sauti za kugonga gonga tu, kwasababu wao
wana meno na hutoa pia mwangwi unaoweza kusikika kwa maili nyingi. [8]

Viungo vya uzazi vya nyangumi huzama na kujificha ndani ya nafasi za mwili
wakati wa kuogelea, kuongeza mwendo kasi na kuzuia majeraha. Nyangumi wengi
hawana wenzi wa aina moja; na majike wengi hubadilisha madume kadhaa kila msimu.
Watoto wa nyangumi huzaliwa kwa kutoa mkia kwanza utaratibu unaopunguza hatari
ya kufa maji. [9] [10]

Nyangumi pia hujulikana kwa uwezo wao wa kufundisha na kujifunza, pamoja na
kushirikiana na hata kuonekana kuhuzunika. [11]

Kwa karne nyingi nyangumi wamekuwa wakiwindwa kwa ajili ya nyama na malighafi.
Kati ya karne ya 20, hata hivyo, viwanda vingi vya nyangumi vilisababisha kuwa
hatarini kwa spishi nyingi za nyangumi, na uwindaji wa nyangumi ukakomeshwa mara
moja katika nchi nyingi isipokuwa chache.

Mashirika kadhaa yameanzishwa kwa ajili ya kuzuia uwindaji wa nyangumi na hatari
nyingine kwa maisha ya nyangumi. [12][13]

Cetacea wote, kujumuisha na nyangumi na pomboo, ni kizazi kilichotokana na
mamalia wa nchi kavu wa oda ya Artiodactyl. Kwa pamoja cetacea na artiodactyls
sasa wanaainishwa chini ya oda moja ya Cetartiodactyla inayojumuisha viboko na
nyangumi. Kimsingi, nyangumi wana ukaribu mkubwa na viboko; wote ni chimbuko la
uzao mmoja, Indohyus, miaka takriban milioni 48 iliyopita na wanyama wenye kwato
shufwa kutoka Kashmir, India, karibu miaka milioni 54 iliyopita. [14][15]



https://sw.wikipedia.org/wiki/Nabii

Neno nabii (kwa Kiebrania נביא nevì, kwa wingi נְבִיאִים nevi'ìm, kwa Kiarabu
نبي) linatumika kumtajia binadamu anayesema kwa niaba ya Mungu, hasa kwa kusudi
la kuelekeza wenzake wafuate imani na maadili sahihi.

Katika lugha nyingi, mtu huyo anaitwa kwa jina linalotokana na neno la Kigiriki
προφήτης [prophētēs], maana yake "anayesema mbele", yaani hadharani (mbele ya
wasikilizaji), au kabla ya (jambo kutokea).

Watu wa namna hiyo wanapatikana katika dini nyingi, hususan katika Uyahudi,
Ukristo na Uislamu.

Katika Tanakh (Biblia ya Kiebrania) tunakuta vitabu vingi vinavyojumlishwa
katika jina "manabii", kuanzia Yoshua hadi Malaki. Katika Ukristo baadhi ya
vitabu hivyo vinahesabiwa kuwa "vitabu vya historia", kumbe kile cha Danieli
kinapangwa kati ya "manabii wakuu" pamoja na Isaya, Yeremia na Ezekieli, wakati
Wayahudi wanacho kati ya "maandiko (mengine)".

Ukristo unakubali manabii wote wa Agano la Kale, lakini upande wa Agano Jipya ni
wachache wanaoitwa hivyo, kwa mfano Agabo anayetajwa katika Matendo ya Mitume.

Kwa jumla ni kwamba Wakristo wote wanahesabiwa kuwa manabii kutokana na wajibu
wa kutangaza Neno la Mungu kwa nguvu ya Roho Mtakatifu.

Katika Islam mtume Muhammad anapewa nafasi ya pekee kati ya manabii wengi
waliotumwa na Mungu kwa binadamu wa nyakati na mahali tofauti. Ndiye
anayesadikiwa na Waislamu wengi kuwa nabii wa mwisho na wa kudumu ("mhuri wa
manabii" - khātim al-nabiyyīn (Kurani, XXXIII:40).

Uislamu unakubali manabii wa Biblia pamoja na wengine wasiotajwa katika kitabu
hicho, kama vile Mwarabu Salih.



https://sw.wikipedia.org/wiki/NSDAP

NSDAP ni kifupi cha Nationalsozialistische Deutsche Arbeiterpartei (Chama cha
Kizalendo - Kisoshialisti cha Wafanyakazi Wajerumani) iliyotawala Ujerumani
kuanzia 30 Januari 1933 hadi 8 Mei 1945 chini ya kiongozi wake Adolf Hitler.

Chama hiki kinachojulikana pia kama Chama cha Nazi (tamka: natsi) kilianzishwa
mjini München (Munich) 1919 kwa jina la Deutsche Arbeiterpartei (Chama cha
Wafanyakazi Wajerumani) (DAP). Jina likabadilishwa 1920 kuwa NSDAP. Sababu za
kuanzishwa kwa chama zilikuwa mipango ya matajiri wenye mwelekeo wa kizalendo
waliotaka kujenga harakati dhidi ya vyama vya kijamaa vyenye wafuasi wengi kati
ya wafanyakazi. Walitegemea ya kwamba chama kinachoitwa cha wafanyakazi na cha
kizalendo kitapunguza athira ya Wajamaa na Wakomunisti kati ya wafanyakazi.

Hadi 1923 chama kilikua katika jimbo la Bavaria lakini hakikuwa na athira kubwa
nje ha hapa.

Adolf Hitler alijiunga na DAP mwaka 1919 kwa amri ya wakubwa wake jeshini.
Wakati ule Hitler alikuwa bado mwanajeshi na wakubwa wake walitafuta habari juu
ya vyama vingi vipya vilivyoundwa Munich baada ya mwisho wa Vita Kuu ya Kwanza
ya Dunia. Alionekana mara moja kama msemaji bora mwenye uwezo wa kuwahotubia
wasikilizaji wake. Hotuba zake ziliwavuta watu wengi na chama kikamtegemea. 1921
Hitler alikuwa mwenyekiti wa chama.

Haya yote yaliunganishwa na itikadi ya kimbari iliyofundisha kuwa watu
hutofautiana kutokana na "damu" na kila mbari au rangi ya watu ina uwezo na
thamani tofauti. Katika itikadi hii watu weupe wenye damu safi ya Kigermanik
walikuwa juu kabisa kama watu wa Skandninavia, Wajerumani na sehemu ya
Waingereza. Lakini Waslavoni wa Ulaya ya Mashariki walitazamiwa kuwa wa ngazi ya
chini; Warusi waliitwa "Untermensch" (mwanadamu duni). Watu wenye rangi kama
Waafrika mara nyingi walitazamiwa kuwa duni zaidi.

Matatizo ya kiuchumi ya kimataifa ya 1929 yalisababisha wafanyakazi wengi
kupoteza kazi wakikatika tamaa juu ya siasa ya demokrasia. Serikali ya
kidemokrasia ya Ujerumani ilishindwa kuzuia matatizo haya na vyama vya bunge
vilifarakana vikasababisha kuvunjwa kwa bunga mara kadhaa.

Katika uchaguzi wa 31 Juli 1932 NSDAP ilipata asilimia 37,3 % za kura ikawa
chama kikubwa bungeni lakini haikuingizwa katika serikali. Rais Paul von
Hindenburg alimdharau Hitler akakataa kumpa madaraka. Uchaguzi wa pili wa 1932
katika Novemba ukaleta kupunguiwa kwa chama kilichoshika 33,1% pekee.

Uchaguzi wa mwisho katika Ujerumani hadi 1946 ulifanyiwa tar. 5 Machi 1933.
Hitler alitumia nafasi ya moto kwenye bunge kupitisha sheria za dharura kwa
usalama wa taifa. Kwa msaada wa sheria hii alipiga marufuku chama cha
kikomunisti na kuanzisha mateso dhidi ya chama kikubwa cha kijamaa SPD. Uchaguzi
ulifanyika kwa hofu upande wa wapinzaniwa Hitler wengi walikamatwa tayari. NSDAP
ilipata 44 % za kura ikapaswa kuingia katika serikali ya ushirikiano tena.

NSDAP ilipigwa marufuku na mataifa washindi tar. 10 Mei 1945 baada ya mwisho wa
Vita Kuu ya Pili ya Dunia. Nembo la chama ni marufuku katika Ujerumani hadi leo.



https://sw.wikipedia.org/wiki/Msaada_wa_kuanzisha_makala

Karibu kuchangia kwenye Wikipedia ya Kiswahili! Tayari ni Wikipedia kubwa ya
Kiafrika - pamoja na lugha ya Afrikaans. Pamoja na maelezo kwenye ukurasa huu
unaweza kuangalia Mwongozo wa kuandika makala !

Unaombwa kujiandikisha kwanza ingawa si lazima, lakini inasaidia! Maelezo yake
ni hapa: Wikipedia:Mwongozo (Kujisajili).

Ukitaka kubadili, kusahihisha au kuhariri makala, ubonyeze "hariri chanzo" kule
juu katika ukurasa wowote.

Njia rahisi ya kuanzisha ni kutumia viungo vilivyopo bila makala. Haya
yanaonekana kwa rangi nyekundu. Ukiona neno lenye rangi nyekundu maana yake ni
ya kwamba mwandishi aliona inafaa kueleza jambo lile lakini hakuna makala bado.
Ukibonyeza hapo utafungua ukurasa mpya na unaweza kuanza kuandika!

Lakini kwa namna yeyote utaona mstari "Create the page "(JINA)" on this wiki!"
(JINA) ina rangi nyekundu. Bonyeza hapa na ukurasa mpya wa kuanzisha makala
unajitokeza!

Ukitaka kujua ufanye nini ili kusaidia kuboresha kamusi elezo hii, angalia
Wikipedia:Makala za msingi za kamusi elezo utaona majina kwa rangi nyekundu haya
ni makala yanyokosekana bonyeza tu na kuanza! Unasaidia pia ukiandika makala juu
ya vichwa vya viungo vyekundu vinavyopatikana katika makala mengi kidogo.

Makala ndefu bila mpangilio haivuti. Inasaidia sana ukiingiza vichwa. Hii ni
rahisi! Utumie alama za = mbele na nyuma ya mstari wa kichwa.

Hapo unahitaji kubadilisha Maelezo ambayo ni maneno ya mwisho kati ya | na ]].
Andika elezo kwa Kiswahili kwa mfano "Paris inayvoonekana kutoka mnara wa
Eifel". Ukitaka kubadilisha ukubwa unabadilisha namba mbele ya "px". 200 px
itakuwa ndogo zaidi, 100 px ndogo sana, 400 px kubwa zaidi - wakati mwingine
tayari kubwa mno. Jaribu kwa kubonyeza hapo chini kabisa "Mandhari ya
mabadilisho". Ukiona picha - sawa. Usipoona picha: haipo mahali inapopatikana.
Jaribu nyjia ya pili!

d) Katika ukarasa ujao, unabofya kando la dirisha ndogo "Search" na kuteua faili
ya picha kwenye kompyuta yako. Kwenye "summary" pakia anwani ya picha kwa mfano
"http://en.wikipedia.org/wiki/Image:Europe_CD_3_036.jpg" kwa picha ya Paris.
Halafu bofya "Upload file", na picha itakuwemo Wikipedia ya Kiswahili.

Usisahau kuunganisha makala yako na jamii au category. Jamii ni kama orodha ya
makala zote chini ya kichwa fulani.

Kwa mfano makala zote kuhusu nchi za Afrika zimeorodheshwa katika jamii
"Jamii:Nchi za Afrika". Tafuta jamii inayoweza kufaa (tazama ukurasa wa Mwanzo).
Wengine watasaidia kupanga makala yako ikionekana jamii nyingine inafaa zaidi.



https://sw.wikipedia.org/wiki/Mirihi

Mirihi (kutoka Kiarabu المريخ al-miriikh; pia: Murihi, Meriki na hata Mars, kwa
jina la Kiingereza lenye asili ya Kilatini ambalo lilikuwa la mungu wa vita
katika dini ya jadi ya Waroma wa Kale) ni sayari ya nne katika mfumo wa jua na
sayari zake. Hivyo ni sayari jirani ya dunia yetu ambayo ni sayari ya tatu.

Sura ya Mirihi inafanana zaidi na dunia yetu kati ya sayari zote ilhali haina
joto au baridi kali mno. Kutokana na rangi yake, iliyosababishwa na wingi wa
kutu, imeitwa "sayari nyekundu".

Mirihi inazunguka jua kwa umbali wa kilomita milioni 206.62 hadi 249,23,
ikitumia karibu miaka miwili ya kidunia (mwaka 1 siku 321 na saa 18) kwa obiti
(njia mzingo) yake. Mzingo wa kuzunguka jua imeinama 1.85° kutoka ekliptiki.
Obiti yake imekaribia umbo la duara ikiwa afeli yake ina umbali wa vizio
astronomia 1.666 na periheli ina umbali wa vizio astronomia 1.3814.

Kipenyo cha Mirihi ni km 6.794 (takriban nusu kipenyo cha dunia); eneo la uso
wake ni nusu ya eneo la uso wa dunia; masi yake ni sehemu ya kumi tu ya masi ya
dunia.

Mirihi inazunguka kwenye kipenyo chake katika saa 24 na dakika 37 za kidunia.
Kipenyo cha mzunguko kimenama 25° 12' dhidi ya njia ya mzingo wa kuzunguka jua.
Hali hii inasababisha majira ya joto na ya baridi inayofanana na dunia, lakini
kutokana na muda wa mwaka hata muda wa majira ni mrefu kuliko duniani.

Angahewa ya Mirihi ni haba sana, yenye shindikizo la Pascal 750 tu, yaani 0.75%
ya shindikizo la hewa duniani.

Hewa yake ni hasa dioksidi ya kaboni (95%), nitrogeni (3%), argoni (1.6%)
ikionyesha pia dalili hafifu za oksijeni na maji.

Kutokana na uhaba wa hewa joto lililopokewa kutoka jua linapotea haraka sana,
hivyo kuna baridi wakati wa usiku. Halijoto karibu na ikweta wakati wa majira ya
joto ni kati ya 20°C wakati wa mchana na hadi –85°C wakati wa usiku.

Mirihi ina upepo na mawingu. Nchani pana barafu ya daioksidi ya kaboni pia
barafu ya maji inayoyeyuka wakati wa joto na kusababisha mawingu. Majira kati ya
baridi na joto hutokea dhoruba kali zinazotupa vumbi nyingi hewani ya kufunika
sehemu kubwa za uso wa sayari.

Uso wa sayari inaonyesha tofauti kubwa kati ya kizio cha kaskazini na kizio cha
kusini. Kaskazini pana hasa tambarare, kusini kuna hasa milima na nyanda za juu.
Kutokana na uhaba wa maji hakuna bahari au mito lakini kuna dalili kama mabonde
makavu yanayoonyesha ya kwamba zamani mito ilikuwepo.

Tambarare za kaskazini zina mchanga na vumbi nyingi. Maeneo haya yana rangi
tofauti: mengine yanaonekana meusimeusi kwa darubini. Maeneo haya yaliaminiwa
zamani ndiyo bahari, hivyo yaliitwa kwa jina la Kilatini "mare" (bahari) kama
vile Mare Erythraeum au Mare Sirenum.

Katika kizio cha kusini ndipo milima mikubwa inayojulikana ulimwenguni hadi leo.
Mlima mkubwa kabisa, wenye kimo cha km 26 (zaidi ya mara nne urefu wa
Kilimanjaro), ndio Olympus Mons (Mlima wa Olimpiki), volkeno , ambayo ni kubwa
kuliko zote za mfumo wa jua. Mazingira yake mengine yenye milima mikubwa huitwa
Tharsis kuna pia volkeno.

Ncha za kaskazini na kusini zina vilele vya barafu. Sehemu kubwa ya barafu hii
ni daioksaidi ya kaboni iliyoganda, sehemu ndogo ni barafu ya maji. Kilele cha
barafu cha kaskazini kina kipenyo cha km 1000 wakati wa majira ya joto; unene wa
barafu hukadiriwa kuwa km 5. Kilele cha barafu cha kusini ni kidogo: kipenyo
chake ni km 350 tu, unene wake takriban km 1.5.

Katika eneo la ikweta ya Mirihi kuna bonde la ufa kubwa sana, lenye urefu wa km
4000 na kina hadi m 7000.

Vyombo vya angani vimefika Mirihi na kutuma picha. Hali halisi uso wa sayari ni
jangwa kubwa sana.

Mirihi ni sayari iliyoaminika kuwa na uhai hata aina ya wanadamu. Tofauti na
sayari nyingine jirani na dunia yetu, ambayo ni Zuhura (au Ng'andu), uso wa
Mirihi unaonekana kwa darubini. Katika karne ya 19 BK wanaastronomia, hasa
Mwitalia Giovanni Schiaparelli, waliona alama kama mistari kwenye uso wa Mirihi.
Schiaparelli aliita mistari hii kwa neno la Kiitalia "canali" yaani mifereji.
Jina hili lilisababisha watu wengi kujiuliza: mifereji imepatikana namna gani?
Halafu katika eneo la mistari hii mabadiliko ya rangi ilionekana. Haya yote
yamesababisha dhana na makadirio ya kuwa mifereji imechimbwa kwa kusudi la
kupeleka maji maeneo makavu yanayomwagiliwa na kuonyesha rangi ya mazao
kimajira. Kumbe lazima kuwe na wachimbaji, kwa hiyo wako aina ya watu wenye
utamaduni. Watu hao waliozaliwa katika fikra za wanaastronomia na waandishi wa
vitabu walijulikana kote duniani; baadaye imani ilianza ya kuwa wanatutembelea
duniani.

Leo imegunduliwa ya kwamba sehemu kubwa ya mistari iliyoripotiwa na Schiaparelli
haiko, tena si mifereji. Sababu ya kuiona ilikuwa hali ya darubini ya zamani
pamoja na kuchoka kwa macho ya watazamaji. Mistari kadhaa iko kweli, lakini si
mifereji iliyochimbwa, bali mabaki ya mito ya kale kutoka zamani Mirihi
ilipokuwa bado na maji. Mabadiliko katika rangi kwenye sehemu ya uso za Mirihi
yamejulikana ni kutokana na dhoruba kubwa yanayorusha vumbi kwenye angahewa.



https://sw.wikipedia.org/wiki/Mbuni

Mbuni ni ndege wakubwa wa familia Struthionidae. Kuna spishi mbili katika jenasi
moja, lakini wataalamu wengine wanafikiri ni spishi moja tu. Ndege hawa ni
wakubwa kuliko wengine wote. Wana miguu mirefu na shingo ndefu na wanaweza
kukimbia sana, hata kwa mwendo wa km 65 kwa saa, lakini hawawezi kuruka angani.
Rangi za manyoya ya dume ni nyeusi na nyeupe na rangi ya ngozi yake (shingo na
miguu) ni nyekundu, pinki au buluu kufuata na nususpishi. Manyoya ya jike ni
kahawiakijivu na rangi ya ngozi ni sawa na dume. Mbuni wanaishi savana, nyika na
majangwa ya Afrika, lakini wanafugwa ulimwengu wote. Jina la sayansi la spishi
kuu, Struthio camelus, linatoka lugha ya Kiyunani: στρουθιον = jurawa na καμηλος
= ngamia.

Dume la mbuni ana harimi ya majike 2-7 lakini moja tu anatawala. Dume hupanda
majike yote ya harimi yake na majike huyataga mayai yao yote katika tago moja
ambalo dume amelitengeneza. Jike anayetawala hutaga kwanza na baadaye hutupa
mayai ya majike wasio na nguvu sana. Kwa kawaida hubakisha mnamo mayai 20.
Majike huyaatamia mayai mchana na dume huifanya usiku, kwa sababu rangi ya jike
inafanana na mchanga na rangi ya nyeusi ya dume haionekani usiku.

Mbuni ni ndege wakubwa, huku asili yao ikiwa ni Afrika. Hawa ni ndege wasio na
uwezo wa kuruka. Wanapatikana kwenye oda ya Struthioniformes, pamoja na ndugu
aitwaye kiwi. Mbuni ni wa pekee sana sababu ya muonekane wake, wa shingo na
miguu mirefu pamoja na uwezo wake mkubwa wa kukimbia, karibu ya maili 45 kwa
saa. Huu ni mwendokasi mkubwa zaidi kwa ndege yeyote ardhini. Mbuni ndiyo ndege
mkubwa kuliko wote wanaoishi duniani, wakiwa pia ndio watagaji wa mayai makubwa
kuliko wote pia.

Mbuni huwa na uzito wa kilogramu 63-130, luku mbuni dume wakifika mpaka uzito wa
kg 155. Manyoya ya mbuni dumu wakubwa huwa kwa kiasi kikubwa meusi huku mkia
ukiwa wakubwa huwa na rangi ya kahawia na nyeupe. Vichwa vya mbuni wote huwa
havina manyoya. Ngozi za mbuni jike huwa na rangi ya pinki – kijini, huku dume
wakiwa na ngozi ya bluu au kijini kutegemeana na nususpishi.



https://sw.wikipedia.org/wiki/Matendo_ya_Mitume

Matendo ya Mitume ni kitabu cha Agano Jipya katika Biblia ya Kikristo chenye
sura 28.

Kama vitabu vingine vyote vya Biblia, hiki pia kinatakiwa kisomwe katika
mfululizo wa historia ya wokovu ili kukielewa kadiri ya maendeleo ya ufunuo wa
Mungu kwa binadamu.

Jina asilia la Kigiriki ni "Πράξεις των Αποστόλων" (praxeis toon apostoloon)
maana yake ni sawa na jina la Kiswahili.

Kinajulikana kwa jina hilo, kwa kuwa kinawatokeza hasa watu wawili ambao
mwandishi aliwafahamu, yaani Petro mpaka sura ya 12, halafu Paulo.

Kwa namna ya pekee alikuwa mwanafunzi wa Paulo akamfuata mpaka kifo chake: hivyo
si ajabu kwamba alipenda kushuhudia kazi zake na mateso yake kwa ajili ya Yesu
Kristo na uenezi wa imani.

Kitabu chenyewe hakielezi jina la mwandishi lakini mapokeo ya kale na wataalamu
karibu wote wa leo hukubaliana kwamba kimeandikwa na Mwinjilisti Luka, mganga
anayetajwa katika nyaraka za Paulo kwa Wakolosai 4,14, Filemoni 24 na 2Timotheo
4,11.

Kabla ya kitabu hicho yeye aliandika Injili ya Luka, lakini yeye, kati ya
Wainjili wote, hakuishia kuandika habari za Yesu tu, bali alizikamilisha kwa
kuandika kitabu cha pili chenye historia ya mwanzo wa Kanisa.

Mpangilio wa kitabu hicho unaelezwa katika 1:8, yaani kuonyesha jinsi imani hiyo
ilivyoshuhudiwa toka Yerusalemu hadi mwisho wa dunia upande wa magharibi.

Ndiyo sababu kitabu kinaishia na habari za Paulo kufikia Roma na kuanza utume
huko mwaka 61, ingawa kuandikwa kiliandikwa kama miaka 20 baadaye.

Kuanzia Injili yake, Luka anaonekana alivyojitahidi kuzingatia ukweli wa
historia, lakini pia jiografia: katika Injili yake mambo yote yanaelekea
Yerusalemu, ambapo Yesu alikwenda kufa na kufufuka, na katika Matendo ya Mitume
mambo yote yanaanzia Yerusalemu, ambapo Roho Mtakatifu aliwashukia.

Tukipenda kujua historia ya wokovu ilivyoendelea baadaye, hatuna budi kufuata
kitabu hicho tukilinganisha habari zake na zile tunazozipata hasa katika barua
za mitume.

Kwa namna ya pekee zile za Paulo tunaweza kuzipanga kwa faida katika mfululizo
wa habari za maisha yake alizotuachia Luka, ingawa kuna utatanishi fulani. Kati
ya Wainjili, Luka hakuishia kuandika habari za Yesu tu, bali alizikamilisha kwa
kuandika kitabu cha pili chenye historia ya mwanzo wa Kanisa. Kinajulikana kwa
jina la Matendo ya Mitume, kwa kuwa kinawatokeza hasa watu wawili ambao Luka
aliwafahamu, yaani Mtume Petro mpaka sura ya 12, halafu Mtume Paulo. Kwa namna
ya pekee alikuwa mwanafunzi wa Paulo akamfuata mpaka kifo chake: hivyo si ajabu
kwamba alipenda kushuhudia kazi zake na mateso yake kwa ajili ya Kristo na
uenezi wa imani.

Mpangilio wa kitabu hicho unaelezwa katika 1:8, yaani kuonyesha jinsi imani hiyo
ilivyoshuhudiwa toka Yerusalemu hadi mwisho wa dunia upande wa magharibi. Ndiyo
sababu kitabu kinaishia na habari za Paulo kufikia Roma na kuanza utume huko
mwaka 61, ingawa kuandikwa kiliandikwa kama miaka 20 baadaye.

Kabla ya kusimulia uenezi wa Ukristo, Luka aliandika habari za Kanisa mama,
yaani lile la Yerusalemu.

Katika msingi wake tunaona mitume wakiwa wanasali pamoja na mama wa Yesu na
waamini wengine.

Majina ya hao 11 yameorodheshwa tena, halafu pengo lililoachwa na msaliti Yuda
Iskarioti likazibwa ili idadi muhimu ya 12 ikamilike tena.

Aliyeamua ifanyike hivyo ni Petro akitumia tayari mamlaka aliyoachiwa na Yesu,
na akiweka masharti kwa mapendekezo ya watu, hasa kwamba mteule awe shahidi wa
utume na ufufuko wa Yesu (Mdo 1).

Baada ya idadi hiyo kukamilika tena, Roho Mtakatifu akawashukia wote katika
nafasi maalumu, yaani sikukuu ya Pentekoste, iliyotimiza Pasaka siku 50 baada
yake (Mdo 2:1-41).

Kwa kuwa siku hiyo ni ya hija walikuwepo Wayahudi na waongofu kutoka sehemu
nyingi za ulimwengu, lakini kila mmoja aliwaelewa mitume kwa lugha yake
mwenyewe.

Hivyo umoja wa binadamu uliovunjika Babeli katika kujenga mnara wa kiburi
ukapatikana tena Yerusalemu kwa nguvu ya Yule aliye upendo wa Mungu.

Toka mwanzo Kanisa si la kabila la Yuda tu au la lugha ya Kiaramu tu, bali ni
Kanisa Katoliki, yaani la mataifa yote na la lugha zote.

Jibu likawa watubu na kubatizwa ili wapate msamaha na Roho Mtakatifu. Siku hiyo
ya kwanza waamini wakawa hawapungui elfu tatu.

Luka ametuachia picha ya Kanisa mama hasa katika mihtasari mitatu (Mdo 2:42-47;
4:32-35; 5:12-16) ambayo inachora maisha ya Wakristo wa kwanza kama kielelezo
kwa wale wote watakaofuata.

Kweli katika historia yote ya Kanisa wengi wakaja kujipima kwa kuangalia
kielelezo hicho cha umoja katika roho na katika mali. Hasa watawa wengi wakaja
kujaribu kutekeleza tena umoja huo mashirikani mwao na hivyo kuwachochea waamini
wenzao wote. Umoja huo ndio sifa ya kwanza ya Kanisa na mpango wa Mungu kwa watu
wote.

Kutokana na malalamiko ndani ya jumuia, mitume waliamua kuwashirikisha kazi yao
katika ngazi ya chini watu saba: idadi hiyo katika Biblia inamaanisha mataifa,
na kweli wote walikuwa na majina ya Kigiriki (Mdo 6:2-6).

Katika Mdo 6-8 hao viongozi 7 wapya wanajitokeza kama mashujaa katika utume,
ambao mwisho wake kwa Stefano ulikuwa ni kifodini.

Vilevile Stefano akakabili mateso kama alivyofanya Yesu akimkabidhi Bwana roho
yake na kuwaombea watesi wake.

Kufuatana na mpangilio wa kitabu, Mdo 8 inaeleza jinsi Mungu alivyoongoza uenezi
wa Kanisa kwa watu wasiokubaliwa na Israeli, yaani kwanza kwa Wasamaria
waliokuwa maadui wakuu wa taifa teule, halafu towashi (yaani mwanamume mbovu)
toka Ethiopia.

Katika nafasi hizo zote mbili Luka alisisitiza furaha iliyotokea kama dalili ya
wokovu.

Juhudi za Filipo mwinjilisti zikaja kuthibitishwa na mitume kwa kuwawekea mikono
Wakristo wapya wa Samaria.

Wakati uleule likatukia jambo lingine, la ajabu kabisa, ambalo kwa umuhimu wake
limesimuliwa na Luka mara tatu, yaani uongofu wa Saulo/Paulo aliyekuwa mtesi
mkuu wa Stefano na Wakristo wengine.

Ndiye aliyechaguliwa na Mungu awe mwenezi mkuu wa imani ya Kikristo, mtetezi
mkuu wa uhuru wa Wakristo wa mataifa kuhusu sheria za Kiyahudi, tena mwandishi
mkuu wa Agano Jipya, mwenye kufafanua mafumbo ya imani kwa undani kabisa.

Lakini, kabla Luka hajasimulia umisionari wake, aliandika habari nyingine ya
ajabu ambayo pia inapatikana mara tatu katika Matendo ya Mitume, yaani uongofu
wa Kornelio na nyumba yake (Mdo 10).

Ingawa Wakristo wenye msimamo mkali wa Kiyahudi walikubali maneno ya Petro (Mdo
11:1-18), hawakuweza kumuunga mkono Paulo aliposisitiza kwamba wokovu unategemea
imani kuliko utekelezaji wa Torati.

Ni baada tu ya Petro kufungua mlango kwamba Mdo 11:19-26 inasimulia jinsi
waliotawanyika baada ya uuaji wa Stefano walivyoeneza Ukristo huko walikohamia
nje ya nchi takatifu, wakiwahubiria kwanza Wayahudi wenzao, halafu Wapagani.

Kati ya miji ambapo ilianzishwa jumuia ya waamini wengiwengi, muhimu zaidi ni
Antiokia (mpakani kwa Siria na Uturuki wa leo): huko wafuasi wa Yesu walikuwa
mchanganyiko mkubwa wa Wayahudi na mataifa, hivyo wakapewa jina jipya maalumu la
Kiyunani (Wakristo).

Ndipo walipofanya kazi Barnaba aliyetumwa na mitume, Paulo aliyeitwa naye
kumsaidia, pamoja na manabii na walimu wengine.

Wakati huohuo (mwaka 44 hivi) Herode Agripa alimuua Yakobo Mkubwa (mtume wa
kwanza kumfia Yesu) akakusudia kumuua hata Petro, lakini huyo akahama Yerusalemu
(Mdo 12:1-17) akafanya kazi huko na huko kabla hajahamia moja kwa moja Roma
akiuletea mamlaka yake.

Safari yao ya kwanza ilichukua miaka 3 katika kisiwa cha Kupro na mikoa ya
kusini ya Uturuki wa leo (Mdo 13:16-51; 14:19-23).

Waliporudi Antiokia walipaswa kupambana na Wakristo wa Kiyahudi kuhusu uwezekano
wa mataifa kuokoka pasipo kutahiriwa.

Katika Gal 2:1-10 Paulo pia ametuachia kumbukumbu ya mtaguso huo akisisitiza
kuwa mitume waliokuwepo (Yakobo, Petro na Yohane) walitambua rasmi karama ya
kimisionari ya kwake na ya Barnaba na uhalali wake, wakiwaomba tu wachangishe
pesa kati ya Wakristo wa mbali kwa ajili ya wenzao wa Yerusalemu wwnye hali
ngumu.

Masuala hayo yakadai uamuzi mwingine ili Wakristo wa Kiyahudi waweze kuendelea
kushirikiana na wenzao wa mataifa pasipo kuogopa unajisi ambao ungewazuia
wasifuate ibada zao.

Basi, kadiri ya Mdo 15:13-35, Yakobo Mdogo aliyeachiwa uongozi wa Kanisa la
Yerusalemu alichagua makatazo makuu manne kutoka Mambo ya Walawi akidai Wakristo
wote wayashike kama mambo mazito kwa dhamiri ya Kiyahudi.

Barnaba na Marko walielekea Kupro, kumbe Paulo alimchukua Sila na kufunga safari
iliyodumu miaka mitatu, akielekea kwanza jumuia zile za bara alizoziunda miaka
iliyopita (Mdo 15:40-16:5).

Pengine aliwatumia watu alioongozana nao: kati yao alimpendelea Timotheo
akashirikiana naye mpaka kufa.

Yeye anatia maanani uongozi wa Mungu ambaye kwanza aliwazuia mara mbili
wasielekee walikokusudia, halafu kwa njozi alionyesha ni mapenzi yake wavukie
Ulaya katika Ugiriki wa leo.

Inavyojulikana, Wagiriki walikuwa na hamu kubwa ya kupata maarifa kuliko
wengine, halafu kubishana nao kwa ufasaha na kuwashinda. Katika mazingira hayo,
falsafa na dini zilikuwa mada kuu na kuingiliana na hadithi za ajabuajabu kuhusu
miungu, malaika na wengineo. Karibu barua zote za mitume zilikabili hatari hiyo,
ambayo ikazidi kuwa kubwa na kuleta mafarakano katika Kanisa hasa katika karne
II, ilipoitwa “Gnosis” (= ujuzi). Hasa Paulo alijitahidi kuishinda mapema
iwezekanavyo.

Kutokana na dhuluma za Wayahudi, Paulo alilazimika kuondoka akafika Athene, mji
mkuu wa falsafa, akajaribu kutangaza Injili kwa ufasaha wa maneno ili kuwavuta
hao watu wa elimu; kumbe akashindwa kabisa (Mdo 17).

Mdo 18:1-11 inasimulia mang’amuzi mengine aliyoyapata katika jiji la Korintho,
lenye bandari mbili katika bahari tofauti zilizoleta urahisi wa kuvusha bidhaa
toka moja hadi nyingine badala ya kuzisafirisha kwa meli kandokando ya rasi.
Kutokana na umuhimu huo na wa kuwa makao makuu ya mkoa wa Akaya (Ugiriki
kusini), pamoja na biashara kubwa, mchanganyiko wa watu, watumwa na makahaba
wengi.

Kweli utume wa Paulo ukazaa sana, ingawa kabla hajafika walikuwepo tayari
Wakristo kadhaa kama Akula na Priska waliofukuzwa na mfalme Klaudio mwaka 49
watoke Roma pamoja na Wayahudi wote hasa kutokana na mabishano yao kuhusu
Kristo.

Njiani alihubiri kidogo Efeso, makao makuu ya mkoa wa Asia Ndogo (Uturuki
Magharibi wa leo), lakini hakukubali kubaki muda mrefu zaidi, ila aliwaacha huko
Priska na mumewe akiahidi kurudi, Mungu akipenda (Mdo 18:18-22).

Mdo 18:24-28 inasimulia kwamba, baada ya Paulo kuondoka, alifika Myahudi wa
Aleksandria, jina lake Apolo.

Kama vile wenzake wengi wa Misri alikuwa na elimu ya Kiyunani na ujuzi wa
Biblia.

Tena alikuwa motomoto katika kufundisha habari za Yesu, ingawa hazijui sawasawa,
hasa hana habari ya ubatizo wake mpya (kasoro hiyo ikaendelea kuwepo kwa muda
mrefu kwa sababu baadhi ya wanafunzi wa Yohane Mbatizaji hawakumuamini Yesu,
hivyo wakaendeleza ujumbe wa mwalimu wao).

Baada ya kukaa Antiokia mwaka mmoja na nusu Paulo akafunga tena safari
akiyapitia makanisa ya Galatia na Frigia ili kuyathibitisha (Mdo 18:23).

Pamoja na hayo aliandika barua kadhaa, ambazo baadhi zimepotea, nyingine tunazo
hadi leo (kwa Wagalatia, kwa Wafilipi, ile ya kwanza kwa Wakorintho, inawezekana
Filemoni pia).

Toka huko alipata nafasi ya kuhubiri huko Iliriko, yaani Albania ya leo kwenda
kaskazini (Rom 15:19).

Ndiyo maana alitaka kwenda Ulaya magharibi, yaani Roma na halafu Hispania, nchi
iliyohesabika kuwa mwisho wa dunia.

Bila ya shaka ilikuwa ya majaribu makubwa kwake, lakini ilimpa nafasi ya
kutafakari mafumbo ya wokovu kwa undani zaidi tena, na ya kumshuhudia Kristo
mbele ya wafalme (Agripa II na nyumba ya Kaisari) alivyotabiriwa.

Kuanzia hapo hadi leo dini ya Kiyahudi imebaki haina ukuhani wala sadaka; nguvu
yake ni katika masinagogi inapofanyika ibada ya Neno la Mungu chini ya walimu wa
sheria.

Maangamizi hayo yalizidi kutenganisha Wakristo na Wayahudi, hasa kwa sababu
Wakristo wa Yerusalemu walikimbilia ng’ambo ya Yordani badala ya kupigania
uhuru, halafu wakarudi mjini mpaka vita vya pili vya Kiyahudi (132-135) ambapo
Waroma wakabomoa tena Yerusalemu na kuwafukuza Wayahudi wote wasiweze hata
kuingia wilayani na kuona kwa mbali mlima wake.



https://sw.wikipedia.org/wiki/Mashariki_ya_Kati

Mashariki ya Kati (kwa Kiingereza Middle East) ni namna ya kutaja sehemu kubwa
ya Asia ya Magharibi pamoja na Afrika ya kaskazini-mashariki, hasa Misri.

Nchi hizo zinatajwa pamoja kwa sababu zina historia ya pamoja na utamaduni wa
karibu.

Jina "Mashariki ya Kati" limesambazwa kutokana na kawaida ya Kiingereza na
kutafsiriwa katika lugha mbalimbali. Lina matatizo kadhaa yanayotakiwa
kujulikana hata tukiendelea kulitumia:

Lugha mbalimbali za Ulaya Bara kama Kijerumani zinaendelea kutumia majina hayo
matatu vile. Pia wataalamu wa historia kwa Kiingereza hupendelea kutofautisha
kati ya "Mashariki ya Karibu" na "Mashariki ya Kati".

Nchi zinazoitwa kwa Kiingereza "Mashariki ya Kati" ziko kwenye eneo la dunia
ambako watu na tamaduni za Asia, Afrika na Ulaya hukutana.

Ni pia mahali ambako Bahari Hindi na Mediteranea zinakaribiana ambazo zote mbili
zilikuwa njia za usafiri wa mbali tangu kale.

Pamoja na mahali pa kubadilishana bidhaa na teknolojia, eneo hili lilikutanisha
pia mawazo, falsafa na dini. Hadi leo Mashariki ya Kati ni kitovu cha kiroho cha
dini za Uzoroasta, Uyahudi, Ukristo na Uislamu.

Idadi kubwa ya aina za kwanza za ustaarabu duniani zilianza hapa kama vile
Mesopotamia (Sumeri, Akkad, Assyria, Babeli) na Misri ya Kale, zikifuatwa na
zile za Uajemi, Ugiriki wa Kale, Israeli ya Kale, Finisia na nyingine.

Eneo lote liliunganishwa mara ya kwanza chini ya Milki ya Ashuru, halafu na
milki ya pili ya Babeli iliyofuatwa na milki ya Uajemi na utawala wa Aleksander
Mkuu.

Baadaye eneo liligawiwa hasa kati ya milki mbalimbali za Uajemi na Dola la Roma
hadi uenezi wa Waarabu Waislamu na kuundwa kwa milki ya khalifa.

Tangu mwaka 1512 Mashariki ya Kati karibu yote ilikuwa chini ya utawala wa Milki
ya Osmani hadi Vita Kuu ya Kwanza ya Dunia.

Mashariki ya Kati ya kisasa ilianza kutokea baada ya vita hiyo. Ufaransa na
Ufalme wa Maungano zilishinda Milki ya Osmani zikagawana maeneo yake ya nje ya
Uturuki. Ugawaji huu ulithibitishwa na Shirikisho la Mataifa, hivyo maeneo ya
Syria, Lebanoni, Palestina (baadaye Israeli na Yordani) na Iraki yalikabidhiwa
kwa nchi hizo mbili za Ulaya kama maeneo ya kudhaminiwa kwa masharti ya
kuyaandaa maeneo haya kuwa nchi huru baadaye.

Maeneo kadhaa kwenye rasi ya Uarabuni yalibaki huru baada ya kuondoka kwa jeshi
la Osmani hadi mwaka 1918:

Hadi Vita Kuu ya Kwanza mataifa yote katika eneo la Ghuba ya Uajemi yalikuwa
dhaifu, bila uchumi imara na bila uwezo wa kijeshi. Hasa upande wa Uarabuni
watawala wadogo walisimamia miji michache kwenye pwani tu na sehemu kubwa ya
watu waliishi katika utaratibu wa kikabila bila kujali serikali.

Kugunduliwa mafuta kulibadilisha hali hii katika miaka baada ya vita. Mafuta ya
petroli yaligunduliwa mwaka 1908 katika Iran kusini na serikali ya Uingereza
ilinunua mara moja hisa nyingi za kampuni ya Anglo-Persian Oil iliyokuwa na
mkataba wa kuzalisha mafuta huko.

Vita kuu ya kwanza ya dunia ilionyesha kwa mara ya kwanza umuhimu wa kijeshi ya
mafuta..

Mafuta yalibadilisha umuhimu wa Mashariki ya Kati. Mafuta ya petroli yaliendelea
kuwa chanzo muhimu zaidi cha nishati katika uchumi wa dunia ya kisasa. Kwa hiyo
mataifa na makumpuni makubwa yalianza kuangalia hali ya kisasa ya nchi zenye
mafuta. Yalijaribu kuhakikisha ya kwamba wawepo watawala na serikali ambao
wawape nafasi nzuri na nafuu ya kupata mafuta kutoka ardhi yao. Vilevile
yalijaribu kuzuia nchi nyingine kuingia huko.

Nchi ya kwanza iliyopata nafasi ilikuwa Uingereza ikifuatwa na Marekani. Mwaka
1932 kampuni ya Standard Oil ya Kalifornia ikakuta mafuta huko Bahrain
ikaendelea kujipatia leseni ya kuyatafuta pia Saudia wakafaulu mwaka 1938.

Utajiri haukuanza kote mara moja; Uajemi (Iran) ilikuwa nchi kubwa ikapata
asilimia ndogo ya mapato ya mafuta kufuatana na mikataba ya zamani; upande wa
Uarabuni ilichukua muda hadi chemchemi kubwa za mafuta zilipatikana na kuzalisha
kwa wingi. Bahrain ilitangulia, Kuwait ilifuata tangu mwaka 1950 hivi, lakini
Omani na Falme za Kiarabu zilianza kuzalisha kwa wingi katika miaka ya 1970
pekee.

Mwanzoni uchumi wa mafuta ulikuwa kabisa mikononi mwa makampuni ya nje kwa
sababu wenyeji hawakuwa na elimu ya teknolojia na watawala walikosa mapato
mengine, hivyo walikubali masharti yoyote. Tangu miaka ya 1960 polepole asilimia
ya mapato iliyobaki mikononi mwa serikali iliongezeka, pia zilianza kununua hisa
za makampuni yaliyozalisha mafuta katika ardhi yao.

Hadi miaka ya 1990 serikali za nchi za ghuba zilikuwa na hisa nyingi katika
makampuni haya yaliyokuwa sasa mali ya taifa au ya familia tajiri za wenyeji.

Mapato kutokana na mafuta yalianza kubadilisha maisha na jamii za nchi zote
zinazouza mafuta kwenye soko la dunia. Hasa watawala wa nchi ndogo walikuwa
matajiri kupita kiasi, wakaweza kuendelea na mfumo wa utawala wa mfalme
asiyebanwa na katiba kwa muda mrefu kwa sababu waliweza kuwagawia wananchi wao
sehemu za utajiri wa mafuta.

Wakati wa vita baridi mashindano kati ya magharibi na Umoja wa Kisovyeti
yaliendeshwa vikali katika Mashariki ya Kati. Serikali mbalimbali zilichezacheza
kati ya pande hizo mbili.

pamoja na lugha nyingine mbalimbali kama Kiebrania, Kiaramu, Kiarmenia na lugha
asili za wahamiaji.



https://sw.wikipedia.org/wiki/Manchester_United_F.C.

Manchester United ni kilabu cha kandanda cha Uingereza, ambacho ni mojawapo ya
vilabu maarufu sana ulimwenguni, na kina makao katika Old Trafford eneo la
Greater Manchester. Kilabu hiki kilikuwa mwanachama mwanzilishi wa Ligi ya
Primia mwaka 1992, na kimeshiriki katika divisheni ya juu ya kandanda ya
Uingereza tangu mwaka wa 1938, isipokuwa msimu wa 1974-75. Mahudhurio ya wastani
kwenye kilabu yamekuwa ya juu kuliko timu nyingine yoyote katika kandanda ya
Uingereza kwa misimu yote isipokuwa sita tangu 1964-65.

Manchester United ndiyo bingwa wa sasa wa Uingireza na washikilizi wa Kombe la
Dunia la Vilabu, baada ya kushinda Ligi ya Primia 2008-09 na Kombe la Dunia la
FIFA. Kilabu hicho ni miongoni mwa vilabu vyenye ufanisi mkubwa katika historia
ya kandanda ya Uingereza na kimeshinda mataji makubwa 22 tangu Alex Ferguson
alipochukua wadhifa wa meneja wake mnamo Novemba 1986. Mwaka wa 1968, kilikuwa
kilabu cha kwanza kushinda Kombe la Uropa kwa kucharaza Benfica 4-1. Walishinda
kombe la pili la Ulaya kama sehemu ya ushindi wa mataji matatu mwaka 1999, na la
tatu mwaka wa 2008, kabla ya kumaliza katika nafasi ya pili mwaka wa cha 2009.
Kilabu hicho kinashikilia rekodi mbili ya kushinda mataji mengi ya Ligi ya
Uingereza mara 18 na pia kushikilia rekodi kwa wingi wa kutwaa kombe la FA ikiwa
imeshinda mara 11.

Tangu mwisho wa mwaka ya 1990, kilabu hicho kimekuwa mojawapo ya vilabu tajiri
duniani kilicho na mapato ya juu kuliko kilabu chochote, na sasa kinatajwa kama
kilabu chenye thamani zaidi katika mchezo wowote, na makisio ya thamana ya
takriban bilioni £ 1.136 (bilioni € 1.319 ) Aprili 2009. Manchester United
ilikuwa mwanachama mwanzilishi wa kundi la vilabu la G-14 la Vilabu kuu vya
kandanda Uingereza ambalo halipo tena, na European Club Association ,muungano
uliochukua nafasi yake.

Alex Ferguson amekuwa meneja wa kilabu hicho tangu 6 Novemba 1986 alipojiunga na
kilabu hicho kutoka Aberdeen baada ya kung'atuka kwa Ron Atkinson. Nahodha wa
kilabu wa sasa ni Garry Neville, aliyechukua nafasi ya Roy Keane Novemba 2005.

Kilabu kilianzishwa kikijulikana kama Newton Heath L & YR F.C. mwaka wa 1878
kama timu ya kazi ya bohari la Reli la Lancashire na Yorkshire huko Newton
Heath. Mashati ya kilabu hiyo yalikuwa ya kijani na nusu dhahabu. Walicheza
kwenye uwanja mdogo, uliochakaa huko North Road kwa miaka kumi na mitano, kabla
ya kuhamia Bank Street katika mji wa karibu wa Clayton mwaka wa 1893. Kilabu
kilikuwa kimeingia ligi ya kandanda ya Football Leagu mwaka uliotangulia na
kuanza kukatiza uhusiano wake na bohari la reli, na ikawa kampuni ya
kujitegemea, ikimteua katibu wa kilabu na kudondoasha herufi “L&YR” kutoka jina
lao na kujiita Newton Heath F.C. Muda mrefu haukupita, mwaka 1902, kilabu
kilikaribia kufilisika, kikawa na madeni ya zaidi ya £2,500. Wakati mmoja,
uwanja wao wa Bank Street ulifungwa na wadai wao.

Kabla ya kufungwa kabisa, kilabu kilipokea uwekezaji mkubwa kutoka kwa J. H.
Davies, mkurugenzi mtendaji wa Manchester Breweries. Kuna tetesi kuwa Harry
Stafford, nahodha wa kilabu alikuwa akijivunia mbwa wake wa thamani wa aina ya
St. Bernard katika mkutano wa kuchangishia kilabu fedha, wakati Davies
alipomwendea ili kumnunua mbwa huyo. Stafford alikataa, lakini aliweza
kumshawishi Davies kuwekeza katika kilabu na kuwa mwenyekiti wake. Iliamuliwa
katika kikao cha bodi ya mapema kuwa kilabu kilihitaji kubadilishwa jina ili
kuashiria mwanzo huo mpya. Manchester Central na Manchester Celtic ni miongoni
mwa majina yaliopendekezwa kabla ya Louis Rocca, mhamiaji mchanga kutoka Italy
aliposema "Ndugu zangu, mbona tusijiite Manchester united?" Jina hilo lilibakia
hivyo, na Manchester United likawa jina rasmi tarehe 26 Aprili 1902. Davies pia
aliamua itakuwa vyema kubadili rangi za kilabu, walitupilia mbalirangi za kijani
na nusu dhahabu za Newton Health na kuchagua nyekundu na nyeupe kuwa rangi za
Manchester United.

Msimu uliofuatia ulianza kwa United kujitwalia fedha nyingine, Charity Shield,
ambayo ilikuwa ya kwanza kuwahi kutolewa na kumalizia kwa taji jingine, taji la
kwanza kwa kilabu cha FA, ambalo lilipanda mbegu njema ya kile kimekuwa rekodi
ya mataji ya FA. Jinsi walivyokuwa katika kampeni ya taji la kwanza la klabu,
Turnbull na Meredith walikuwa na umuhimu katika msimu huu, Turnbull akifunga bao
la ushindi katika Finali ya kombe la FA. Ilibidi Klabu kusubiri miaka mingine
miwili kabla ya kushinda makombe mengine zaidi, kilishinda Divisheni ya Kwanza
kwa mara ya pili katika msimu wa 1910-11. Wakati huo huo, United ilihamia uga
wao mpy wa Old Trafford. Walichezea mmchuano wao wa kwanza huko tarehe 19
Februari 1910 dhidi ya Liverpool, lakini wakapoteza 4-3 baada ya kupoteza
ushindi wao wa 3-0. Kisha wakasalia bila kombe tena katika msimu wa 1911-12,
ambao haukuwa tu wa mwisho kwa Mangnall kuhusikia (alihamia Manchester City
baada ya miaka kumi na United), lakini pia wakati wa mwisho kwa klabu kushinda
Divisheni ya Kwanza baada ya miaka 41, muda mrefu zaidi ambao klabu imekaa bila
kushinda ligi katika historia yake.

Janga liliikumba msimu uliofuata, wakati ndege iliyokuwa imewabeba wachezaji
kurejea nyumbani kutoka mchuano wa European Cup ilipoanguka pindi ilipoanza
kupaa baada ya kutua kujaza mafuta huko Munich, Ujerumani. Ajali hiyo ya ndege
Munich ya 6 Februari 1958 ilisababisha vifo vya wachezaji - Geoff Bent, Roger
Byrne, Eddie Colman, Duncan Edwards, Marko Jones, Daudi Pegg, Tommy Taylor na
Liam "Billy" Whelan - na abiria wengine kumi na watano, pamoja na wafanyikazi wa
United Walter Crickmer, Bert Whalley na Tom Curry. Tayari kulikuwa na majaribio
mawili ya kupaa kabla hilo la tatu lililoishia maafa, lilisababishwa na kujazana
kwa tope mwishoni mwa barabara ya ndege na hivyo kupunguza kasi ya ndege hadi
kiwango kisichotosha kupaa. Ndege iliteleza nje ya mwishoni mwa barabara ya
kupaa, kupitia uani na kuingia katika nyumba ambazo hazikuwa na watu watu.
Mlindalango wa United Harry Gregg alifanikiwa kutozirai baada ya ajali, na kwa
kuhofia kulipuka kwa ndege wakati wowote, aliwakamata Bobby Charlton-ambaye
alikuwa ameichezea United mechi yake ya kwanza kabisa miezi 18 tu iliyopita – na
Denni Viollet viunoni na kuwavuta mahali salama. Wachezaji 7 wa United walikufa
katika eneo la tukio, huku Duncan Edwards akifa majuma mawili baadaye
hospitalini. Wing'a wa kulia Johnny Berry pia alinusurika ajali hiyo, lakini
majeraha aliyopata kwenye ajali yalisitisha ghafla uchezaji wa kandanda. Matt
Busby hakutumainiwa kuishi zaidi na madaktari wa Munich na wakati mmoja
alifanyiwa Maombi ya Mwisho, lakini alipata afueni kimiujiza na hatimaye
aliruhusiwa kutoka hospitalini baada ya kulazwa kwa zaidi ya miezi miwili.

Dave Sexton alichukua nafasi ya Docherty kama meneja katika majira ya joto ya
1977 na kuifanya timu kucheza mtindo wa kujihami zaidi. Mtindo huu haukupendwa
na mashabiki ambao walikuwa wamezoea mtindo wa kandanda ya kushambulia
iliyopendelewa na Docherty na Busby. Usajili mkuu wa wachezaji uliofanyika chini
ya Sexton ulihusisha Joe Jordan, Gordon McQueen, Gary Baileyna na Ray Wilkins
lakini kwa sababu ya mtindo wa kujihamu wa Sexton, United ilishindwa kutoka
katika safu ya kati isipokuwa mara moja tu, ilipomaliza katika nafasi ya timu
mbili bora na ikaweza kufikia finali ya kombe la F.A mara moja, ilipoteza kwa
timu ya Arsenal. Kwa sababu ya ukosefu huu wa vikombe, Sexton alifutwa mwaka wa
1981, ingawa alikuwa ameshinda michuano yake yote saba ya mwisho.

Nafasi yake ilichukuliwa na mshaufu Ron Atkinson ambaye fikra zake za ucheshi
zilidhihirika katika vilabu alivyosimamia. Mara moja alivunja rekodi ya
Uingereza ya ada ya uhamisho kwa kumsajili Bryan Robson kutoka klabu yake ya
zamani, West Bromwich Albion. Robson aliibuka kuwa kile wengi[who?] walifikiria
kuwa mchezaji bora kiungo cha kati wa United tangu Duncan Edwards. Timu ya
Atkinson iliweza kushuhudia usajili mpya wa wachezaji kama vile Jesper Olsen,
Paul McGrath na Gordon Strachan ambao walicheza na wliokuwa wachezaji wa timu ya
vijana wakiwemo Norman Whiteside na Mark Hughes. United ilishinda Kombe la FA
mara mbili katika miaka mitatu, katika mwaka wa 1983 na 1985, walipigiwa upatu
kushinda Ligi katika msimu wa 1985-86 kabla ya kushinda mechi zao kumi za kwanza
ligini jambo lililopelekea kuwepo na tofauti ya pointi kumi kati yao na
wapinzani wao mwanzoni mwa mwezi wa Oktoba. Hata hivyo, muundo wa timu
uliporomoka na United ikamaliza msimu huo katika nafasi ya nne. Uhafifu wa timu
uliendelea katika msimu uliofuata, na United ilikuwa ikichungulia kushushwa
ngazi kuanzia mwanzo wa Novemba 1986, Atkinson alifutwa.

Wakati huo huo, matukio yalikuwa yakiendelea nje ya uwanja mwishoni mwa mwongo,
huku mwenyekiti Martin Edwards akijaribu kuiuza klabu kwa mkwasi Michael
Knighton mwaka 1989. Uuzaji huo wa milioni £20 ulikuwa karibu kuthibitishwa huku
Knighton akiingia Old Trafford akiwa na sare ya Manchester United na akifanya
mbwembwe kadha kabla ya kuvurumisha mpira kuelekea langoni upande wa Stretford
ugani humo. Knighton aliweza kuona rekodi za kifedha za klabu, lakini, kabla ya
mkataba wa uuzaji kukamilishwa washauri wake wa kifedha walikataa na mpango huo
ukafutiliwa. Hata hivyo, kwa kuwa Knighton alikuwa na ufahamu wa jinsi mambo
yalivyokuwa yakiendeshwa klabuni, alipewa wadhifa katika bodi ya klabu kama njia
ya kumfanya kubaki kimya kuhusu jambo hilo. Mwaka 1991, ikihitaji msaada zaidi
wa kifedha kufuatia Ripoti ya Taylor klabu ilianza uuzaji katika Soko la Hisa la
London kwa thamana iliyokisiwa kuwa paundi milioni 47, na kuleta katika macho ya
umma hali yake ya kifedha. Martin Edwards alihifadhi wadhifa wake kama
mwenyekiti, lakini sasa klabu ilikuwa ikimilikiwa na umma.

Msimu wa 1994-95 ulikuwa wa kwanza kwa klabu kumaliza bila kombe tangu 1988-89,
ingawa walicheza vizuri hadi katika wiki ya mwisho wa msimu na kufikiwa fainali
ya FA Cup, ambapo walipoteza kwa Everton. Andy Cole alisajiliwa kutoka Newcastle
United kwa gharama iliyoweka rekodi Uingereza ya paundi milioni £6 pamoja na
Keith Gillespie. Hata hivyo, baada mchuanio wa kwanza wa Cole akiwa United, Eric
Cantona alipokea marufuku ya miezi nane kwa kuruka ndani ya eneo umati na
kumuumiza Mathayo Simmons shabiki wa Crystal Palace, ambaye alikuwa amemdhihaki
Cantona kutokana na rangi ya ngozi yake akiondoka uwanjani wakati wa mchuano wa
United ugani Selhurst Park. Kusimamishwa kwa Cantona kulitolewa na baadhi kama
sababu ya United kushindwa kukamilisha kwa mataji matatu "hat-trick" msimu huo.
Kutofanikiwa kama ilivyotarajiwa msimu huo kulimsababisha Ferguson kufanya
marekebisho makuu katika timu aliwauza Paul Ince, Andrei Kanchelskis na Mark
Hughes na kujaza nafasi zaoo kwa wachezaji kutoka katika timu ya vijana wa klabu
hiyo, akiwemo David Beckham, Gary Neville, Phil Neville na Paul Scholes. Baada
ya kushindwa 3-1 na Aston Villa katika siku ya ufunguzi wa msimu 1995-96,
mwanahabari wa televisheni maarufu Alan Hansen alitoa kauli maarufu kwa kusema
"kamwe hamtashinda chochote mkiwa na watoto." Wachezaji kadhaa wapya, ambao
baadhi yao kwa haraka walijumuishwa katika michuano ya kimataifa ya mara kwa
mara na timu ya Uingereza, waliitikia vizuri na kutokana na motisha ya kurejea
kwa Cantona Oktoba 1995, United ikawa klabu ya kwanza ya Uingereza kuwahi
kushinda mataji mawili mara mbili, ufanisi uliokuja kujulikana kama "Double
Double".

Msimu wa 1998-99 kwa Manchester United ulikuwa na mafanikio sana katika historia
ya vilabu vya kandanda nchini Uingereza kwani walikuwa timu ya pekee ya
Uingereza iliyowahi kushinda mataji matatu - Ligi Kuu (Premier), kombe la FA na
taji la mabingwa UEFA Champions Leaguae katika msimu huo. Baada ya msimu wa
wasiwasi wa Ligi ya Premier, Manchester United ilitwaa taji hilo kwenye siku ya
mwisho ya fainali kwa kuwashinda Tottenham Hotspur mabao 2-1, huku Arsenal
ikiishinda Aston Villa bao 1-0. Kutwaa taji la Ligi ya Premier kulikuwa sehemu
ya kwanza ya ushindi mara tatu (treble), sehemu moja ambayo meneja Alex Ferguson
aliieleza kuwa ngumu zaidi. Katika Fainali ya kombe la FA United ilikabiliana na
Newcastle United na kushinda 2-0 kwa mabao kutoka kwa Teddy Sheringham na Paul
Scholes. Katika mechi ya mwisho ya msimu wa 1999 walicheza UEFA Chapions League
Final na kuishinda timu ya Bayern Munich katika kile kinafikiriwa kuwa mwamko
mkuu sana kuwahi kushuhudiwa, mchuano ulikuwa umeingia muda wa ziada wakiwa
wameshindwa kwa bao moja kabla ya kutoka nyuma na kufunga mara mbili na hivyo
kushinda 2-1. Ferguson baadaye alipongezwa kwa huduma zake katika kandanda na
kutunukiwa heshima ya taifa inayompa ruhusa kuitwa "sir". Kuhitimisha mwaka huo
wa kuvunja rekodi, Manchester United ilishinda kombe la Intercontinental baada
ya kuinyuka Palmeiras bao 1-0 mjini Tokyo.

United ilishinda ligi mwaka 2000 na 2001, lakini vyombo vya habari vikaona kana
kwamba klabu kimeshindwa msimu huo kwa sababu kilishindwa kutwaa tena taji la
Ulaya.[onesha uthibitisho] Mwaka 2000, Manchester United ilikuwa mojawapo ya
timu 14 waanzilishi wa G-14, kundi la vilabu vya soka mashuhuri Ulaya. Klabu
hicho pia kilikataa kushiriki kombe la FA 1999-2000 na badala yake kushiriki
katika mashindano ya uzinduzi wa taji la FIFA la Klabu Bingwa Duniani Brazil,
kilitaja shinikizo kutoka kwa FA, UEFA na kamati ya Uingereza iliyokuwa
ikishughulikia kombe la dunia la 2006. Ferguson aliweka mikakati ya kujihami ili
kufanya iwe vigumu kwa United kushindwa Ulaya, lakini mikakati hiyo haikuwa na
mafanikio kwani United ilikamilisha msimu wa Ligi Kuu ya 2001-02 katika nafasi
ya tatu. Walitwaa tena ligi msimu uliofuata (2002-03) na kuanza msimu uliofuata
vizuri, lakini hali yao ilishuka kwa kiasi kikubwa baada ya Rio Ferdinand
kupokezwa marufuku tata ya miezi minane kwa kutohudhuria upimaji wa madawa ya
kulevya. Walishinda kombe la FA 2004, hata hivyo, waliibandua nje Arsenal
(hatimaye Arsenal ilishinda taji la Ligi Kuu msimu huo) wakiwa njiani kuelekea
fainali ambako waliishinda Millwall.

Msimu wa 2004-2005 ulijawa na hali ya kutofunga mabao, hasa kutokana na jeraha
la mshambulizi Ruud van Nistelrooy na United ikamaliza msimu huo bila taji
lolote na katika nafasi ya tatu. Wakati huu, hata kombe la FA liliwaponyoka
kwani Arsenal iliishinda United kwa mikwaju ya penalti baada ya kutoka sare
baada ya kucheza kwa dakika 120. Nje ya uwanja, hadithi kuu ilikuwa uwezekano wa
klabu kuchukuliwa, tarehe 12 Mei 2005 na mfanyibiashara wa Kimarekani Malcom
Glazer ambaye aliweza kupata udhibiti wa klabu hiyo kupitia uwekezaji kutumia
kampuni yake ya Red Football Ltd. katika ununuzi uliothaminiwa kufikia kima cha
takribani milioni £800 (wakati huo ikikisiwa kuwa sawa na dola bilioni 1.5).
Tarehe 16 Mei, aliziongeza hisa zake hadi 75% zinazohitajika kukiondoa klabu
hicho kutoka Soko la Hisa na kukifanya kuwa binafsi tena, alitangaza nia yake
kufanya hivyo katuka muda wa siku 20. Tarehe 8 Juni, aliwateua wanawe katika
bodi ya Manchester United kama wakurugenzi wasio watendaji.

United ilianza vibaya msimu wa 2005-06, huku kiungo wa kati Roy Keane akiondoka
kujiunga na Celtic baada ya kuwakosoa hadharani wachezaji wenzake kadhaa. Klabu
pia ilikuwa imeshindwa kuhitimu kufuzu kwa awamu ya mwondoaano wa UEFA Champions
League kwa zaidi ya mwongo mmoja, baada ya kupoteza kwa Benfica. Msimu huu pia
walikumbwa na mikosi kadhaa ya majeraha kwa wachezaji wakuu kama vile Gabriel
Heinze, Alan Smith, Ryan Giggs na Paul Scholes. Hata hivyo, walizuiliwa kuachwa
mikono mitupu katika misimu mifululizo- masikitiko ambayo yalikuwa
hayajashuhudiwa kwa miaka 17 iliyopita-kwa kushinda kombe la Ligi ya 2006, baada
ya kuwalaza majirani zao waliopandishwa cheo Wigan Athletic katika fainali kwa
mabao 4-0. United pia ilijihakikishia nafasi ya pili na kufuzu moja kwa moja
kushiriki michuano ya Ligi ya Mabingwa (Champions League) siku ya mwisho ya
msimu kwa kuishinda Charlton Athletic 4-0. Mwishoni mwa msimu wa 2005-06, mmoja
wa washambuliaji wa United, Ruud van Nistelrooy, alikihama klabu na kujiunga na
Real Madrid, kutokana na ugomvi baina yake na Alex Ferguson.

Mnamo Julai 2006, klabu kilitangaza mpango wa ufadhili mpya. Kiasi cha jumla
kitakuwa £ milioni 660, ambayo italipiwa riba ya £ milioni 62 kwa mwaka. Matokeo
ya mpango huu mpya wa ufadhili utakuwa punguzo la asilimia 30 ya malipo ya kila
mwaka. Uwanjani, msimu wa 2006-07 ulishuhudia United ikirejea na mtindo wao wa
kandanda ya kushambulia ambao ndio ulikuwa msingi wa miaka yao ya ufanisi
mwishoni mwa miaka ya 1990, wakifunga takriban mabao 20 zaidi ya Chelsea
waliokuwa katika nafasi ya pili baada ya michuano 32. Januari 2007, United
ilimsajili Henrik Larsson kwa mkopo wa miezi miwili kutoka Helsingborg ya
Uswidi, mshambuliaji alitekeleza jukumu muhimu sana katika kuisaidia United
kuingia nusu fainali ya Ligi ya Mabingwa, huku ikiwa na matumaini ya kushinda
mataji matatu kwa mara ya pili, hata hivyo, baada ya kufikia nusu fainali,
United iliaibishwa na Milan kwa jumla ya mabao 3-5. Miaka minne baada taji lao
la mwisho, United ilishinda taji la Premier League tarehe 6 Mei 2007 baada ya
Chelsea kutoka sare na Arsenal jambo lililoiacha The Blues pointi saba nyuma
ikiwa imesaza michuano miwili ili kumaliza, kufuatia ushindi wa United wa 1-0
katika mchuano wa timu kutoka mji wa Manchester "Derby" siku iliyopita na
kuifanya kombe lao la 9 la Ligi ya Premier katika misimu 15 ya uwepo wa ligi
hiyo. Hata hivyo, ushindi pacha "Double" wa mara ya nne ambao haukutarajiwa
haukutokea baada ya Chelsea kuifunga United 1-0 katika muda wa ziada katika
kombe la kwanza la FA kufanyika katika uwanja mpya wa Wembley; wa kwanza
kufanyika nchini Uingereza tangu uwanja wa zamani kubomolewe miaka saba
iliyopita.

Kabla ya kuanza kwa msimu wa 2008-09, United walishiriki na kushinda tuzo ya
ngao yaFA Community Shield ya 2008. United walifunga Portsmouth katika mikwaju
ya penalti 3-1, washindi wa Kikombe cha FA cha 2007-08, baada ya mechi
kukamilika kwa sare tasa ya 0-0 ndani ya dakika 90. Mnamo tarehe 21 Desemba
2008, United waliongezea nishani zaidi kwenye hazina yao ya tuzo kwa kushinda
katika fainali ya Kombe la Ulimwengu la Vilabu vya FIFA kwa kuishinda LDU Quito
kutoka Ecuador kwa bao 1-0 kule Japan, Wayne Rooney ndiye aliyefunga bao la
ushindi. Miezi miwili baadaye, waliliongezea kombe la Ligi ya 2009 katika hazina
yao ya tuzo kwa kuishinda Tottenham Hotspur mabao 4-1 kwenye mikwaju ya penalti.
Mnamo tarehe 16 Mei, United waliweza kuwahi taji la 11 katika Ligi ya Primia -
na taji la ujumla la 18 katika Ligi – baada ya kuenda sare tasa ya 0-0 nyumbani
kwao wakicheza na Arsenal huku wakishinda mataji matatu mtawalia ya Ligi ya
Premier kwa mara ya pili. Mnamo tarehe 27 Mei 2009, Barcelona waliweza kuishinda
Manchester United mabao 2-0 katika fainali ya Ligi Mabingwa kule Rome,
yaliyofungwa na Samuel Eto'o na Lionel Messi. Fainali ya Ligi ya Mabingwa
ilitokea kuwa mechi ya mwisho kwa Carlos Tévez – ambaye mkataba wake ulikamilika
mnamo tarehe 30 Juni – na Christiano Ronaldo – aliyeuzwa kwa Real Madrid kwa
gharama ya milioni £80, kuvunja rekodi ya dunia ya kuhamisha na kusajiliwa kwa
Kaka na Real Madrid kutoka Milan kwa gharama ya milioni £56. Hata hivyo, United
waliitikia hasara hizo kwa kumhamisha na kumsajili Michael Owen bila gharama
yoyote, Antonio Valencia kwa milioni £17 na Gabriel Obertan kwa gharama ya
milioni £3.

Msimu wa 2009-10 ulianza vizuri kwa timu ya Manchester United, licha ya
kushindwa 1-0 na timu ya Burnley kule Turf Moor iliyokuwa pigo kubwa kwao. Wingi
wa ushindi ukafuata hatimaye, pamoja na ushindi wa kusisimua dhidi ya Manchester
City kwa mabao 4-3, uliopatikana mnamo dakika ya 96 kutokana na bao lake Michael
Owen. Hata hivyo, mchezo isioridhisha uliwafanya kushindwa mabao 2-0 na
Liverpool uwanjani Antfield. Kufikia 1 Novemba, Manchester United ni ya pili
katika ligi, alama 2 nyuma ya Chelsea. Katika Ligi ya Mabingwa, United kwa sasa
ndio washindi wa kwanza kwenye kundi lao, pamoja na ushindi dhidi ya Beşiktaş na
CSKA Moscow na ushindi dhidi ya Wolfsburg huko nyumbani kwao. Mnamo tarehe 3
Novemba, Manchester United waliweza kuhifadhi na kuhitimu kutoka katika kikundi
kwa kupata mabao sare 3-3 dhidi ya CKSA Moscow.

Katika enzi zake kama Newton Heath, klabu kilitumia mavazi ya rangi tofauti,
inayotambuliwa zaidi ni shati la rangi ya manjano na kijani lililovaliwa kuanzia
1878 hadi 1892, na tena 1894-1896; vazi hili la milia lilitumika tena katika
michuano ya ugenini mapema miaka ya 1990. Mavazi mengine yaliyovaliwa na Newton
Heath ni pamoja na shati jekundu lililokuwa na weupe robo yake (1892-1894) na
shati jeupe lisilo kuwa na milia (1896-1902), zote hizi zilivaliwa na kaptura ya
rangi ya samawati. Katika mwaka wa 1902, pamoja na klabu kubadili jina na kuwa
Manchester United, klabu pia kilibadili rangi zake kuwa jezi nyekundu, kaptura
nyeupe na soksi nyeusi, ambayo imesalia kuwa sare wastani ya Man Utd katika
michuano ya nyumbani tangu wakati huo. Kilicho tofauti na haya ni jezi ambazo
timu ilivaa ikicheza fainali ya kombe la FA 1909 na Briston City ambayo ilikuwa
nyeupe na mshipi mwekundu wa muundo wa “V”. Mtindo huu ulifufuliwa katika miaka
ya 1920 kabla United kurudia mashati yenye rangi nyekundu pekee, pia ilitumika
kwa ajili ya michuano ya nyumbani na ugenini katika msimu wa 2009-10 kama njia
ya kusherehekea miaka 100 katika Old Trafford.

Jezi za kuchezea ugenini kawaida huwa nyeupe na kaptura nyeusi na soksi nyeupe,
lakini rangi nyingine zimetumika, ikiwa ni pamoja na shati iliyokuwa na milia ya
samawati na nyeupe iliyotumika kati ya 1903-1916, sare nyeusi kila kitu
kilichotumika mwaka 1994, 2003 na 2007 na shati la blue iliyokuwa na mistari
myembamba mwaka 2000. Mojawapo ya sare iliyokuwa maarufu kwa wengi, japo
haikudumu, ni sare ya United iliyokuwa ya michuano ya ugenini ya rangi ya kijivu
pekee iliyotumika kati ya 1995-96, iliacha kutumiwa baada ya timu kushindwa
mchezo mmoja wakati walikuwa wameivaa. Katika muda wa mapumziko wakicheza dhidi
ya Southampton, wakati united ilikuwa imetingwa 3-0, walibadilisha mavazi na
kuvaa sare ya samawati na nyeupe lakini bado wakashindwa 3-1. Kulingana na
wachezaji, mavazi ya kijivu hayakuwa yakionekana vyema jambo lililosababisha
matokeo duni. Sare nyingine maarufu ya kucheza ugenini ya Man Utd ilikuwa uweza
wa kuvalika pande zote, ilikuwa na milia ya nyeupe na mikono mieusi na mstari wa
kidhahabu upande mmoja na milia ya kidhahabu na mstari mweusi upande mwingine.
Shati hii ilitolewa kama sare ya mwisho iliyoshonwa na Umbro kwa klabu kabla ya
kuanza kuhudumiwa na Nike, na iliadhimisha miaka 100 tangu klabu kilipobadili
jina lake kutoka Newton Heath kuwa Manchester United.

Hivi sasa, jezi ya nyumbani ya Manchester United ni nyekundu na iliyo na tepe
nyeusi isiyokolea kifuani. Nembo ya klabu huwa juu ya ngao nyeusi yenye ukubwa
sawa upande wa kushoto wa V, ilihali alama ya Nike ni nyeupe na huwa upande wa
kulia; nembo ya AIG pia ni nyeupe. Katika kukumbuka miaka 100 tangu kufunguliwa
kwa uwanja wa klabu hicho cha Old Trafford kuna kitambulisho kinachosoma “Uwanja
wa ndoto tangu 1910”(The Theatre of Dreams Since 1910 )kilichoshikishwa upande
wa mshono. Shati la nyumbani huvaliwa na kaptura nyeupe iliyo na mistari
myekundu inayoteremka pande zote mbili za miguu, na soksi nyeusi iliyo na mkato
mwekundu. Hivi karibuni sare ya kucheza ugenini imekaribiana katika muundo na
sare ya nyumbani, lakini shati ni jeusi lililo na utepe wa samawati kifuani na
nembo ya klabu huwa juu ya ngao ya samawati. Sawa na sare ya nyumbani, nembo ya
wadhamini iko katikati na kwa rangi nyeupe. Kaptura pia ni nyeusi na milia ya
samawati ikielekea chini, huku soksi nazo zikiwa nyeusi na tepe ya samawati.
Sare ya ugenini ya klabu ya msimu wa 2008-09, inayojumuisha shati jeupe lililo
na mstari wa samawati kwenda chini ubavuni na ukosi wa samawati ilio na mkato
mwekundu, unaotumiwa kama sare ya tatu ya msimu wa 2009-10. Ikivaliwa pamoja na
kaptura za samawati na soksi nyeupe, jezi la tatu lina nembo za wafadhili kwa
rangi ya samawati pamoja na herufi "MUFC" nyuma ya ukosi. Beji ya klabu inakalia
nguo nyeupe kushoto mwa kifua.

Nembo ya Manchester United imebadilishwa mara chache, lakini umbo la kimsingi
limebakia sawa. Beji hiyo imechukuliwa kutoka kwa nembo ya jiji la Manchester.
Picha ya Shetani kwenye beji ya klabu ilitokana na lakabu ya klabu “Red Devils”
(Shetani Wekundu); lililoanza kutumika mapema miaka ya 1960 baada ya Matt Busby
kusikia likirejelea timu ya raga ya Salford kutokana na jezi zao nyekundu.
Kufikia mwisho wa miaka ya 1960 nembo hiyo ya shetani ilianza kujumuishwa katika
utaratibu na shali za klabu kabla ya kujumuishwa kwenye beji ya klabu mnamo 1970
ikishikilia mkuki wenye ncha tatu. Katika mwaka wa 1998, beji iliundwa upya
tena, wakati huu maneno "Footbal Club" yakiondolewa.

Note: Flags indicate national team as has been defined under FIFA eligibility
rules. Players may hold more than one non-FIFA nationality.

Note: Flags indicate national team as has been defined under FIFA eligibility
rules. Players may hold more than one non-FIFA nationality.

Kwa kikosi cha wachezaji wa ziada na walio chuoni, tazama Manchester United F.C.
Reserves and Academy.

Kwa maelezo juu ya wachezaji wa zamani, tazama Orodha ya wachezaji wa klabu ya
Soka ya Manchester United na Category:Manchester United F.C. players

Kwa mujibu wa mechi iliyochezwa tarehe 8 Novemba 2009 na kulingana na takwimu ya
tovuti rasmi. Wachezaji walioandikwa kwa maandishi kolezo ndiyo bado wanaichezea
timu ya Manchester United.

Wachezaji wafuatao walikuwa washindi wa Ballon d'Or wakati wakiichezea
Manchester United:

Wachezaji wafuatao walikuwa washindi wa European Golden Shoe wakati wakiichezea
Manchester United:

Wachezaji wafuatao walikuwa washindi wa tuzo la UEFA kwa mwanakandanda wa klabu
bora wa mwaka wakati wakiichezea Manchester United:

Wachezaji wafuatao walikuwa washindi wa tuzo laMchezaji wa mwaka wa FIFA wakati
wakiichezea Manchester United:

Timu ya soka ya akina dada ya Manchester United yaani Manchester United Ladies
FC ilianzishwa mwaka 1977 kama klabu ya mashabiki akina dada yaani Manchester
United Supporters Club Ladies. Walijiunga na ligi ya Three Counties League mwaka
1979, na wakawa wanachama waanzilishi wa ligi ya wanawake wa eneo la kaskazini
(North West Women's Regional Footbal League) mwaka 1989, walipogeuza jina lao
rasmi na kuwa Manchester United Ladies FC. Ingawa walishushwa kutoka katika ligi
msimu wao wa kwanza, walipandishwa ngazi tena baada ya msimu huo na kushinda
taji ya ligi ya 1995-96. Msimu wa 1998-99, timu hiyo ilijiunga na Northern
Combination, hatua mbili chini ya Ligi Kuu ya wanawake ya FA. Waliletwa rasmi
chini ya mwavuli wa Manchester United FC mwanzo wa msimu wa 2001-02, lakini
walivunjiliwa mbali kiutata mwanzo wa msimu wa 2004-05 kwa sababu za kifedha.
Uamuzi huo ulikumbwa na upinzani ikizingatiwa faida inayopatikana na Manchester
United na pia kutokana na ukweli kuwa timu ziliondolewa ligi zao zote kabla hata
wachezaji kuarifiwa kuhusu uamuzi huo. Hata hivyo, klabu bado kilishiriki katika
kandanda ya wasichana kwa kutoa mafundisho kwa wasichana chini ya umri wa miaka
16.

Kabla ya Vita ya Pili vya Dunia, mashabiki wachache wa kandanda wa Uingereza
walisafiri mbali kutazama michezo kwa sababu ya muda, gharama, na vikwazo vya
kivifaa kama vile uhaba wa magari miongoni mwa wakaazi.[onesha uthibitisho]
Jinsi City na United walivyocheza michuano ya nyumbani kwa kubadilishana siku za
Jumamosi, Wanamanchester wengi wangetazama United juma moja na juma lifuatalo
City, lakini baada ya vita, ushindani mkali ukaibuka na ikawa kawaida zaidi kwa
shabiki kuchagua kufuata timu moja pekee.[onesha uthibitisho]

United iliposhinda ligi mwaka 1956, walikuwa na ufuasi wastani wa juu zaidi wa
mahudhurio ya ligi nyumbani, rekodi iliyokuwa inashikiliwa na Newcastle United
kwa miaka michache iliyotangulia. Kufuatia ajali yao ya ndege Munich mwaka wa
1958, watu zaidi walianza kushabikia United na wengi wakaanza kuhudhuria
michuano.[onesha uthibitisho] Hii illisababisha ushabiki kwa United kupanuka
sababu moja inayofanya United kuwa mahudhurio ya juu katika ligi ya kandanda ya
Uingereza kwa takribani kila msimu tangu wakati huo, hata wakati waliposhushwa
ngazi na kuwa katika Divisheni ya Pili 1974-75. Kwa kweli, kwa misimu miwili
ambayo United haikuwa na mahudhurio ya ligi, Old Trafford ilikuwa ikifanyiwa
kazi kubwa ya ujenzi (1971-72 na 1992-93).

Ripoti ya mwaka 2002, kwa anwani Do You come From Manchester?, Ilionyesha kuwa
asilimia kubwa ya wanunuzi wa tiketi za msimu za Manchester City huishi katika
wilaya za posta za Manchester, wakati United ilikuwa na idadi kamili juu ya
wanunuzu wa tiketi za msimu wanaoishi katika eneo moja.

Katika miaka ya 1990 na mapema miaka ya 2000, chanzo cha wasiwasi kwa mashabiki
wengi wa United kilikuwa uwezekano wa klabu kununuliwa. Kundi la wafuasi IMUSA
(Independent Manchester United Supporters' Association) lilijihusisha sana
katika kupinga ununuzi uliotarajiwa wa Rupert Murdoch mwaka 1998. Kundi lingine
lililotoa shinikizo klabu kisiuzwe, Shareholders United against Murdoch (ambalo
baadaye lilikuwa Shareholders United na sasa ni Manchester United Supporters'
Trust) liliundwa wakati huu kuhamasisha wafuasi kununua hisa za klabu, ili kwa
kiasi kuwawezesha wafuasi kuwa na usemi zaidi katika masuala yaliyowatia
wasiwasi kama vile bei na mgao wa tiketi, na kwa kiasi kupunguza hatari ya watu
wasiohitajika kununua hisa za kutosha kumiliki klabu. Hata hivyo, mpango huu
ulishindwa kumzuia Malcolm Glazer kuwa mmiliki mwenye hisa nyingi. Wafuasi wengi
walikasirishwa, na baadhi walibuni klabu asi kwa jina F.C. United of Manchester.
Licha ya hasira ya baadhi ya wafuasi kwa wamiliki wapya, mahudhurio yameendelea
kuongezeka.

Hisia zilizotolewa na mashabiki hao, wakati mwingine umeshutumiwa. Mwaka 2000,
maoni yaliyotolewa kuhusu baadhi ya mashabiki katika Old Trafford na nahodha wa
wakati huo Roy Keane, kwamba baadhi ya mashabiki hawawezi hata " kuendeleza neno
kandanda, acha kuielewa" yalipelekea wao kutajwa kama "mashabiki wanaohudhuria
mchuano kufurahia ukarimu wa klabu na wala si kuishabikia". Alex Ferguson pia
ametoa maoni kadhaa kuhusu mashabiki kiasi kwamba alidai kuwa hali
iliyoshuhudiwa tarehe 1 Januari 2008 ilikuwa kama "matanga". Baadaye aliongeza,
"Nadhani kumekuwa na siku kama hizi hapo nyuma. Ilitokea miaka michache
iliyopita, wakati tulipotawala". Baada ya ushindi maarufu wa 1-0 dhidi ya
Barcelona ugani Old Trafford, ambao uliiwezesha United kushiriki katika fainali
ya Ligi ya Mabingwa ( Champions League) Moscow, Ferguson alisema kwamba
mashabiki wa United "walikuwa wapevu sana" na kwamba wao "walituwezesha
kufanikiwa".

Klabu kilipoanzishwa mara ya kwanza, Newton Heath alicheza michuano yao ya
nyumbani kwenye uwanja mdogo ulio North Road, Newton Heath. Hata hivyo, timu
geni zilizokuja kucheza uwanjani humo zililalamikia hali yake, ambayo ilikuwa
"bwawa upande mmoja na uliojaa miamba kama ya timbo upande mwingine". vyumba vya
kubadilishia nguo pia havikuwa vya kujivunia, vilikuwa umbali wa kutembea dakika
kumi katika baa ya Three Crowns iliyokuwa Oldham Road. Baadaye walihamishiwa
Shears Hotel, mkahawa mwingine uliokuwa Oldham Road, hata hivyo mabadiliko
yalihitajika kama klabu ilitaka kuendelea katika Ligi ya Kandanda.

Heath walibaki katika uwanja wao wa North Road kwa miaka kumi na mitano
1878-1893, mwaka mmoja baada ya kuingia Football League na baadaye kuhamia makao
mapya Bank Street hapo Clayton. Uwanja mpya haukuwa mzuri sana, vipande vichache
vya nyasi vilijipenyeza usoni mwa changarawe na mawingu ya moshi yalifuka kutoka
katika kiwanda kilichokuwa karibu. Wakati mmoja, Walsall Town Swifts ilikataa
kucheza kutokana na hali mbaya ya uwanja. Changarawe ilimwagwa uwanjani na
walinda uga, hatimaye wageni wakawashawishi kucheza na kupoteza 14-0. walipinga
matokeo hayo, wakitaja hali mbaya ya uwanja kama sababu ya wao kushindwa,
mchuano ukarudiwa. Hali haikuwa nzuri sana wakati wa marudiano, timu ya Walsall
ilishindwa tena, ingawa wakati huu walibugia 9-0 tu.

Mwaka wa 1902, klabu karibu kifilisike na uwanja wa Bank Street ulifungwa na
mdai kutokana na klabu kushindwa kulipa deni lake. Klabu kiliokolewa katika
dakika za mwisho na nahodha Harry Stafford ambaye aliweza kuchangisha fedha za
kutosha kulipia mchuano wa ugenini Bristol City na kupata uwanja wa muda karibu
na Harpurhey kwa kuchezea duru nyingine dhidi ya Blackpool.

Kufuatia uwekezaji kuimarisha klabu tena, jina lilibadilishwa na kuwa Manchester
United, ingawa kulikuwa na hamu ya kupata uwanja uliokubalika. Wiki sita kabla
ya mchuano wa kwanza wa United kuwania Kombe la FA Aprili 1909, Old Trafford
ilitajwa kuwa nyumbani kwa Manchester United kufuatia ununuzi wa ardhi muhimu
kwa takribani £ 60,000. Msanifumijengo Archibald Leitch aliajiriwa na mwenyekiti
wa United John Henry Davies na kupewa bajeti ya £ 30.000 kwa ajili ya ujenzi.
Mipango asilia ilionyesha kuwa uwanja ungefaa kujengwa kuhimili watu 100.000,
ingawa idadi hiyo ilipunguzwa hadi 77,000. Licha ya hilo, rekodi ya mahudhurio
ya 76,962 ilirekodiwa, ambayo hata sasa ni zaidi ya idadi rasmi inayokubalika
katika uwanja huo. Ujenzi ulifanywa na Messrs Brameld na Smith wa Manchester.
Katika ufunguzi wa uwanja, tiketi za kusimama ziligharimu peni sita, wakati viti
ghali zaidi katika jukwaa kuu zililipiwa shilingi tano. Mchezo wa ufunguzi
ulikuwa tarehe 19 Februari 1910 dhidi ya Liverpool FC, na wageni wakashinda kwa
4-3. Kama ilivyotokea, mabadiliko ya uwanja yalitokea wakati mwafaka zaidi -
siku chache tu baada ya klabu kucheza mchuano wao wa mwisho ugani Bank Street,
mojawapo ya jukwaa liliangushwa chini na dhoruba.

Kupigwa kwa bomu wakati wa Vita vya Pili vya Dunia, tarehe 11 Machi 1941,
kuliharibu sehemu kubwa ya uwanja, hasa jukwaa kuu. Handaki la kati katika South
Stand ndilo la pekee lililobakia katika robo hiyo ya uwanja. Baada ya vita,
United iliwasilisha ripoti kwa Tume ya Madhara ya Vita na kupokea fidia ya £
22.278 kwa ajili ya ukarabati wa uwanja huo. Ingawa uwanja ulijengwa upya tena
1949, hakuna mchuano uliosakatwa Old Trafford kwa takribani miaka 10 michuano ya
"nyumbani" katika kipindi hicho ilichezwa katika uwanja wa Manchester City,
Maine Road. Manchester City iliilipisha United £ 5,000 kwa mwaka kwa matumizi ya
uwanja wao, pamoja na asilimia fulani ya ada ya kiingilio.

Marekebisho mengine yalitokea baadaye, yakianza na kuwekwa paa upande wa
Stretford End kisha ikawekwa pande za North Stand na East Stand. Hata hivyo,
mtindo wa zamani wa paa uliwazuia mashabiki wengi kutazama na hivyo, kupelekea
kuboreshwa kwa paa hizo kuwa zilizoinuka na ambazo bado zipo katika uwanja huo
leo. Stretford End lilikuwa jukwaa la mwisho kufanyiwa ukarabati wa kuinuliwa
paa, kazi iliyokamilika kwa muda ufaao kuruhusu michuano ya msimu wa 1993-94.

Mwaka 1990, kufuatia janga la Hillsborough Disaster, ripoti ilitolewa iliyotaka
viwanja vyote kukarabatiwa ili kuruhusu mashabiki wanaoketi pekee, hilo
lilipelekea ukarabati ulioshusha idadi ya mashabiki wanaoruhusiwa hadi takribani
44,000. Hata hivyo, umaarufu wa klabu ulimaanisha kuwa maendeleo zaidi
yangetokea. Mwaka 1995, North Stand ilijengwa kuwa na daraka tatu na kuongeza
idadi inayoruhusiwa hadi takribani 55,000. Hii ilifuatiwa na upanuzi kwanza wa
jukwaa la East na kisha West kufikisha jumla ya idadi ya 68,000. Upanuzi wa hivi
karibuni zaidi ulikamilika mwaka 2006, ambapo robo iliyopo North-East na North
West ilifunguliwa, na kufikisha rekodi ya idadi ya sasa ya 76,098, 104 tu chini
ya upeo wa idadi inayoruhusiwa.

Imekadiriwa kwamba kwa maendeleo zaidi kufanyiwa uwanja, hasa Southern Stand
ambayo ndio hadi sasa ina daraka moja tu, gharama ya uboreshaji inaweza
kukaribia £ million 114 ambazo tayari zimetumika kuboresha uwanja huo katika
miaka kumi na minne iliyopita. Hii ni kutokana na ukweli kwamba ingebidi
takriban nyumba hamsini kununuliwa na klabu, hilo huenda likaongeza usumbufu kwa
wakazi wa mtaa huo,na upanuzi wowote ungelazimika kujengwa juu ya laini ya reli
inayopita karibu na uwanja huo. Kwa kweli , upanuzi huo utajumuisha kuifanya
South Stand kuwa na angalau daraka mbili na kujaza jukwaa za South-West na
South-East kuhifadhi umbo la "bakuli" la uwanja huo. Makadirio ya sasa
yanaashiria kuwa uwanja huo ukijengwa hivyo utakuwa na uwezo wa kuhimili
takriban mashabiki 96,000, zaidi wa uwanja mpya wa Wembley.

AIG ndio wadhamini wakuu wa Manchester United, na kama sehemu ya mpango huo wa
udhamini nembo yao imebandikwa mbele ya mashati ya klabu na bidhaa nyingi
nyinginezo za klabu. Udhamini wa AIG ulitangazwa na afisa mtendaji wa Manchester
United David Gill tarehe 6 Aprili 2006, ina thamani ya £ milioni 56.5 rekodi ya
aina yake nchini Uingereza na ya kulipwa kwa takribani miaka minne (£ milioni
14.1 kila mwaka). Udhamini huo ulikuwa wenye thamani zaidi dunia mwezi Septemba
2006 baada ya kubatilishwa kwa udhamini wa £ milioni 15 kila mwaka kati ya
Juventus na kampuni ya mafuta ya Tamoil. Tarehe 21 Januari 2009, ilitangaza kuwa
AIG haitafanya upya udhamini wao wa klabu ifikapo mwisho wa udhamini wa sasa Mei
2010. Hata hivyo, si wazi ikiwa mkataba wa AIG kusimamia MU Finance utaendelea.
Kampuni ya bima ya marekani Aon ilitajwa kama mdhamini mkuu wa klabu tarehe 3
Juni 2009, huku udhamini wao kwa klabu ukianza kutekelezwa mwanzo wa msimu wa
2010-11. Masharti ya mpango huo hawakufichuliwa, lakini imeripotiwa kuwa una
thamani ya takriban £ million 80 kwa takriban miaka minne, ambayo itaifanya kuwa
mdhamini mkuu zaidi katika historia ya kandanda.

Klabu kimekuwa na wadhamini wakuu watatu tu wa shati. Wa kwanza na waliohudumu
kwa muda mrefu zaidi walikuwa Sharp Electronics, ambao walifadhili klabu kuanzia
1982 hadi 2000, ilikuwa moja ya udhamini wa faida kubwa na wa muda mrefu katika
Soka ya Uingereza. Nembo ya Sharp ilikuwa mbele ya shati za United katika miaka
hiyo 17, wakati ambao timu ilishinda mataji saba ya Ligi Kuu, tano za Kombe la
FA, moja la Football League, moja la Washindi wa makombe ya Ulaya na moja la
Kombe la Ulaya. Vodafone ilichukua udhamini kwa mkataba wa awali wa miaka minne
wa £ million 30 tarehe 11 Februari 2000, udhamini ulianza mwanzo wa msimu wa
2000-01. Mnamo Desemba 2003, udhamini ulirefushwa kwa miaka minne na Vodafone
ikakubaliana kulipa £ million 36 zaidi kwa miaka minne ya 2004-2008. Hata hivyo,
tarehe 23 Novemba 2005, Vodafone ilitangaza kuwa itakomesha udhamini wake Mei
2006 ili kuangazia zaidi udhamini wao wa UEFA Champions League.

Vivyo hivyo, klabu imekuwa na washonaji huru nne tu wa sare yake, wa kwanza
walikuwa kampuni ya Uingereza UMBRO. Admiral ilichukua usukani mwaka 1975, na
kuwa kampuni ya kwanza ya kuweka nembo yao kwenye shati la Manchester United
mwaka wa 1976. Adidas ilifuatiwa mwaka 1980, kabla Umbro kuanzaa kipindi chao
cha pili kama watengenezaji wa sare za klabu hiyo mwaka wa 1992. Udhamini wa
Umbro ulidumu kwa miaka kumi zaidi kabla ya klabu kupata udhamini wa kuvunja
rekodi - £ million 302.9 kutoka kwa Nike. Makubaliano na Nike yatadumu kwa miaka
13 ya awali, na kuendelea hadi angalau mwaka wa 2015.

Kihistoria, washindani wa karibu wa Manchester United wamekuwa Liverpool,
Manchester City na Leeds United. Hivi sasa, mashabiki wengi huona Liverpool kama
washindani wao wakubwa kutokana na mafanikio ya klabu zote mbili, ingawa bado
wengine huiorodhesha Manchester City kama wapinzani wao wakuu.

Ushindani na Liverpool ulianza katika miaka ya 1960 wakati klabu hizo mbili
zilikuwa kati ya klabu imara zaidi Uingereza, na zimekuwa zikishindana kwa
karibu sana kila msimu tangu zamani. Ushindani wa Manchester City ulianza wakati
wa enzi ya Newton Heath ya miaka ya 1890 na imebakia kali kutokana na klabu hizi
mbili kuwa katika divisheni sawa kwa muda mrefu wa historia yao. Huku ushindani
ukiwa na msingi wa ukinzani wa jadi kati yaYorkshire-Lancashire, ushindani kati
yao na Leeds United ulianza mwishoni mwa miaka ya 1960 wakati Leeds ilitawazwa
mshindi, na kuendelea katika miaka ya 1970 na 1980 kabla kufikia kilele wakati
Leeds ilipoiadhibu United katika taji la ligi 1992.

Hasa mashindano mafupi kama vile Charity / Community Shield, Kombe la mabara,
Kombe la FIFA la klabu za Dunia au Super Cup hazifikiriwi kwa jumla kuchangia
Ushindi mara mbili au tatu.

Taji kuu la peke ambalo Manchester United haijashinda kamwe ni Kombe la UEFA,
ingawa walifika robo-fainali mwaka 1984-85 na nusu fainali ya mashindano
tangulizi ya michuano hiyo Inter-Cities Fairs Cup, mwaka wa 1964-65.



https://sw.wikipedia.org/wiki/Madhehebu

Madhehebu (kutoka Kar. مذهب madhhab) ni mafundisho, maadili na matendo ya ibada
yaliyo ya msingi katika dini fulani.

Hutumiwa pia kutaja makundi ndani ya dini fulani ambayo yanatofautiana bila ya
kuvunja umoja wa msingi.

Historia inashuhudia hata leo kwamba madhehebu mbalimbali ya dini ileile
yanaweza kushindana hata kupigana vita.

Kiasili neno la Kiarabu madhhab limetaja makundi ndani ya mafundisho ya masharti
ya Uislamu yaliyotofautiana juu ya vipengele fulani vya shari'a. Likaendelea
kutumiwa kutaja pia makundi makubwa ndani ya Ukristo na baadaye katika dini
nyingine.

Katika Ubanyani, tofauti ya madhehebu inategemea mungu yupi anaheshimiwa zaidi
kati ya mingi inayosadikiwa na waumini wa dini hiyo. Ndivyo yanavyotajwa
Shaivism, Shaktism, Vaishnavism, Smartism na Halumatha.

Wakati alipoishi Yesu Kristo, dini ya Uyahudi ilikuwa na madhehebu
yaliyoshindana sana, hasa Masadukayo, Mafarisayo na Waeseni.

Baada ya mwaka 70, Yerusalemu na hekalu lake vilipobomolewa, walibaki Mafarisayo
tu, lakini leo Wayahudi wanatofautiana tena hasa kati ya walioshikilia imani
sahihi kadiri ya mapokeo na wale wanaotaka kujilinganisha zaidi na hali ya
ulimwengu wa kisasa.

Wafuasi wa dini ya Ukristo wanagawanyika katika madhehebu mengi, kuanzia Kanisa
Katoliki na Waorthodoksi hadi makundi maelfu ya Uprotestanti ambayo yalitokea
hasa kuanzia karne XVI na yanazidi kuongezeka siku kwa siku.

Pengine madhehebu kadhaa yanayojitegemea yanaweza kutazamwa kama jamii moja
kutokana na asili, historia na misimamo yake (k.mf. Ushirika wa Anglikana).

Baadhi ya Wakristo wanaona mafarakano hayo kuwa mabaya sana, wakizingatia ombi
la Yesu kwamba wafuasi wake wawe na umoja ili ulimwengu upate kumuamini. Kwa
sababu hiyo wanashughulikia ekumeni ili kurudisha umoja kamili kati yao.

Kati ya Wasunni kuna madhehebu au madhhab manne yanayokubaliwa rasmi. Hali
halisi makundi mengine ya Kisunni kama Wahabiyya yanaweza kuitwa madhehebu pia.
Madhehebu manne yanayokubaliwa kati ya Wasunni ni Washafii, Wahanbali, Wamaliki
na Wahanefi yaliyopokea majina kutokana na walimu wakuu wa kihistoria Muhammad
ibn ldris ash-Shafi'i, Ahmad ibn Hanbal, Malik ibn Anas na Abu Hanifa.



https://sw.wikipedia.org/wiki/Liechtenstein

Utemi wa Liechtenstein (kwa Kijerumani: Fürstentum Liechtenstein) ni nchi ndogo
katika Ulaya ya Kati. Imepakana na Uswisi na Austria. Ni ya sita kati ya nchi
huru ndogo zaidi duniani.

Nchi yote ina urefu wa km 24.56& kutoka kaskazini hadi kusini na upana wa km
12.36.

Urefu huu unafuata mwendo wa mto Rhine ambao ni mto pekee nchini, pia ni mpaka
na Uswisi.

Upande wa mashariki na karibu na mpaka wa Austria milima hupanda hadi kimo cha
mita 2,599.

Lichtenstein imekuwa nchi tajiri baada ya vita kuu ya pili ya dunia kwa sababu
serikali ya mtemi ilidai kodi duni kabisa zilizohamasisha makampuni mengi ya nje
kufungua ofisi zao nchini.

Kuna pia benki nyingi zinazosemekana kuficha pesa za matajiri ambao wangetakiwa
kulipa kodi ya mapato nyumbani kwao.

Mkuu wa nchi ni mtemi Hans-Adam II anayeitwa kwa jina kamili "Johannes „Hans“
Adam II. Ferdinand Alois Josef Maria Marko d'Aviano Pius von und zu
Liechtenstein". Tangu tarehe 15 Agosti 2004 amemkabidhi mwanawe Alois madaraka
ya utawala.

Bunge la wabunge 25 huchaguliwa na wananchi wote. Sheria zote zinapaswa
kukubaliwa na mtemi. Mawaziri watano wa serikali huteuliwa na bunge na
kuthibitishwa na mtemi. Wananchi wote wana haki ya kupeleka mapendekezo ya
sheria, au kudai kura ya wananchi wote juu ya sheria iliyopitishwa na bunge na
kuthibitishwa na mtemi.

Tangu 1984 Liechtenstein imejiunga na FIFA na UEFA na inashiriki tangu 1994
katika uteuzi wa timu za soka katika mashindano ya kombe la Ulaya na kombe la
dunia.

Hata kama nchi ya wakazi 37,000 tu, na haina klabu mashuhuri, Waliechtensetin
waliweza kushtusha wapinzani wao mara kadhaa.

Mwaka 1996 klabu ya Vaduz ilishinda klabu ya Latvia FC Universitate Riga 1–1 na
4–2 lakini ilishindwa baadaye na Paris St. Germain.

Timu ya kitaifa ya 2004 iliweza kumaliziana na Ureno 2–2 na kushinda Luxemburg
4-0.



https://sw.wikipedia.org/wiki/Kiendeshi_diski_kuu

Diski kuu au kiendeshi diski kuu ni sehemu ya kompyuta ambako kumbukumbu ya
habari hutunzwa. Inaitwa pia kwa kifupi chake cha Kiingereza HDD (hard disk
drive) au HD (hard drive). Inaitwa diski kuu kwa sababu komputa hutumia diski
mbalimbali kwa mfano CD au diski ndogo aina ya flopi.

Diski kuu kwa kawaida inaonekana kama sanduku ndogo ya metali iliyofungwa
kabisa. Ndani yake kuna diski inatunza kumbukumbu ya habari yote yaliyowekwa
mle. Sanduku imefungwa kabisa ili vumbi au takataka isiingie ndani.

Ndani ya sanduku ya nje kuna diski nyembamba au visahani moja, mbili au zaidi.
Zinatengenezwa kwa kioo au aloi ya alumini. Diski hii imefunikwa kwa ganda la
aloi lenye tabia ya kisumaku.

Diski inazungushwa kwa injini ya uememe ndogo haraka sana hadi mara 15,000 kwa
dakika. Mkono unaoshika kalamu sumaku (huitwa pia "head" - kichwa) unapita juu
yake. Kalamu unaacha alama sumaku kwenye mahali padogo usoni wa diski. Mfululizo
wa nukta yenye chaji na nukta bila chaji inatunza habari kwa mfano herufi za
alafabeti au pia picha. Chaji inabaki mahali pake kutokana na sifa za aloi
inayofunika diski.



https://sw.wikipedia.org/wiki/Kardinali

Kardinali ni cheo kimojawapo cha juu katika Kanisa Katoliki, hasa Kanisa la
Kilatini, lakini si daraja takatifu.

Mkutano wa makardinali ndio humchagua Papa mpya ambaye ni mkuu wa Kanisa hilo
ambalo ni madhehebu ya Ukristo makubwa kuliko jumla ya mengine yote duniani.
Uchaguzi hutokea baada ya Papa aliyetangulia kufa au kung'atuka. Lakini
kardinali aliyefikia umri wa miaka 80 hashiriki tena katika uchaguzi wa Papa.

Kati ya kifo cha Papa na uchaguzi wa mwandamizi wake ni mkutano wa makardinali
unaoongoza Kanisa lote kwa muda.

Kwa kawaida kardinali huteuliwa kati ya maaskofu, lakini kuna pia makasisi
wachache wanaoteuliwa na Papa kuwa kardinali bila kupewa uaskofu.

Mwenye kuteua makardinali ni Papa peke yake, naye ana haki ya kumteua kardinali
hata bila kutangaza jina lake. Kardinali ya aina hiyo huitwa kwa Kilatini "in
pectore" (yaani "moyoni"). Hii inaweza kutokea hasa kama ni kardinali kutoka
nchi pasipo uhuru wa dini au nchi ambayo haina uhusiano mzuri na Kanisa
Katoliki.

Wajibu mkubwa ni kumchagua mwandamizi wa Papa, lakini pia ni kazi yao kumshauri
katika kuongoza Kanisa lote.

Pia kwa sababu hiyo kuna idadi ya makardinali wanaoishi Vatikani au katika mitaa
mingine ya jiji la Roma.

Hata hivyo kwa sasa wengine wengi wanaishi katika nchi mbalimbali, wakiongoza
majimbo. Hiyo haina maana kwamba wao ni wakuu wa maaskofu wenzao wa nchi hiyo au
kwamba wana mamlaka yoyote juu ya Kanisa la nchi hizo.

Hakuna idadi maalumu ya makardinali na mnamo 21 Februari 2014 walifikia kuwa
218.

Papa Paulo VI aliunda utaratibu kuwa wasiwepo zaidi ya makardinali 120 wenye
haki ya kupiga kura. Wale waliofikia umri wa miaka 80 hawashiriki tena katika
uchaguzi wa Papa mpya. Lakini kardinali hajiuzulu wala kustaafu: anaendelea na
cheo na pia na haki ya kushiriki katika mkutano wa makardinali hadi kifo.

Kwa sababu ya uhusiano wao na Kanisa la Roma, kimapokeo makardinali wengi ni
Waitalia, hata Mapapa walikuwa Waitalia watupu kwa karne nne mfululizo hadi
alipochaguliwa Papa Yohane Paulo II, Mpolandi.

Lakini asilimia ya makardinali Waitalia imepungua: kabla ya Vita Kuu ya Pili ya
Dunia zaidi ya nusu walikuwa Waitalia, siku hizi hawafikii asilimia 25.



https://sw.wikipedia.org/wiki/Jinsia

Jinsia ni hali ya viumbe hai wengi kuwa wa kiume au wa kike, jambo muhimu katika
mpango wa kuendeleza uhai kupitia uzazi.

Kati ya wanadamu hali ya kuwa mwanamume au mwanamke inategemea nukta ya utungaji
mimba na kudumu moja kwa moja.

Inatokana na milioni za mbegu zilizomo kwa kawaida katika shahawa ya mwanamume,
ambazo baadhi yake ni za kiume (zenye chembeuzi Y) na baadhi za kike chembeuzi
X.

Kijiyai cha mwanamke hakichangii uainishaji wa jinsia ya mtoto, kwa kuwa kina
pea ya chembeuzi X tu.

Ikiwa mbegu inayowahi kujipenyeza katika kijiyai cha mwanamke ni ya kiume, mimba
itakuwa ya kiume (XY), kumbe ikiwahi moja ya kike, mimba itakuwa ya kike (XX).

Kulingana na tofauti hiyo, binadamu huyo mpya atazidi kukua na kutokeza viungo
maalumu vya uzazi kama:

Ni pia muhimu kazi ya chachu za jinsia (homoni za jinsia) zilizo tofauti kwa
mwanamume na mwanamke.

Katika kila jamii, hasa zilizoendelea, kuna idadi fulani ya watu ambao utambuzi
wa jinsia si wa kawaida kutokana na hali ya pekee ya chembeuzi (hasa XYY na XXY)
au uwepo wa homoni za jinsia nyingine ndani yao au uwepo wa viungo vya uzazi
mchanganyiko au visivyo kamili au visivyoeleweka. Hata hivyo chembeuzi Y
inathibitisha kuwa mhusika ni wa kiume.

Watu wengine wana tatizo la utasa, ambalo linazidi kuongezeka hasa katika nchi
zilizoendelea hata kuvuka asilimia 10 ya wakazi.

Wengine, kwa sababu zisizoelezeka vya kutosha na biolojia wala saikolojia,
hawajisikii ipasavyo na jinsia yao (hasa ubaridi wa kijinsia na elekeo la ushoga
na usagaji).

Kuna pia njia ya kujizalisha ambayo ni namna ya pekee ya uzalioni kijinsia.
Mimea kama karanga na pia wanyama kadhaa mfano vyawa na samaki kadhaa wanaweza
kuanzisha wadogo bila manii ya kiume. Wanyama kama mategu ni huntha wanaobeba
manii pamoja na vijiyai mwilini na wanazaa ndani yao.



https://sw.wikipedia.org/wiki/Jengo

Jengo ni tokeo la kudumu la kazi ya kibinadamu lenye kuta na paa kama vile
nyumba, ukumbi au kiwanda. Majengo huwa na kusudi la kutosheleza mahitaji ya
watu na jamii kama vile kinga dhidi ya halihewa, mahali pa usalama, mahali pa
kuishi na pa faragha, kutunza vitu vyenye thamani, mahali pa kazi.

Tendo la ujenzi au kujenga kitu fulani; "wakati wa ujenzi tulikuwa kuchukua jia
ya mzunguko"; "Yeye hupendelea ujenzi wa boti" Shughuli ya kibiashara katika
kushiriki katika ujenzi wa majengo; "biashara yao kuu ni ujenzi wa nyumba";
"wafanyakazi katika jengo wa majeno ya kibiashaba" Ni muundo ambayo una paa na
kuta zilizosimama zaidi au chini ya kudumu katika sehemu moja; "kulikuwa na
hadithi tatu jengo kuhusiana na pembe"; "ilikuwa ni ulazima wa jengo kubwa"
Mmiliki wa jengo; "jengo lote walilalamikia kelele" Kutofautisha majengo katika
matumizi ya makala hii kutoka katika majengo mengine na miundo mingine ambayo si
lengo lake kuendelea kumilikiwa na binadamu, Mwisho wanaitwa muundo isiyo na
jengoau miundo tu.

Urefu wa miundo katika matumizi ya kiufundi ni urefu kwa undani juu
arkitektoniskt kujenga kutoka ngazi za mitaani. Kutegemea jinsi wao walivyogawa,
vipuli na milingoti ianaweza au kutojumuishwa katika urefu huu. Vipuli na
Milingoti ya Antena haihusishwi.

Ufafanuzi wa chini kupanda ululinganisha na high-kupanda jengo ni suala la
mjadala, lakini kwa ujumla hadithi tatu au chini anahesabiwa chini
kuongezeka.[onesha uthibitisho]

Malazi ya kwanza duniani yalijengwa na ma babu kwa binadamu ni wanaaminika
kujengwa miaka 500.000 ago by an mapema babu wa binadamu s, homo erectus.

Majengo ya makazi yanaitwa nyumba / nyumbani, ingawa majengo yenye idadi kubwa
ya vitengo vya makao tofauti mara nyingi huitwa majengo ya ghorofa / vitalu kwa
vinavhotenganisha nyumba na nyumba kutoka nyumba 'binafsi'.

Aina mbalimbali za majengo huweza kutoka chumba kimoja hali duni hata maskani za
mamilioni ya dola yenye kuweza kubeba maelfu ya watu. Kuongeza makazi katika
majengo (na umbali mfupi kati ya majengo) ni kawaida mwitikio wa ongezeko la bei
ya ardhi unaotokana na watu wengi wanaotaka kuishi karibu na kazi au shughuli
zinazofanana na hizo.

Desturi ya kubuni, kujenga, na uendeshaji wa majengo ni wa kawaida zaidi na
juhudi za pamoja za makundi mbalimbali ya kitaalumana wafanya biashara.
Kutegemeana na Michezo, utata, na madhumuni ya mradi wa jengo fulani, timu ya
inaweza kujumuisha:

Bila kujali ukubwa au lengo matumizi, majengo yote nchini Marekani lazima
kuzingatia sheria za zoning, namba za majengo na kanuni nyingine kama vile namba
za moto, manba za usalama wa maishana muhusiano ya viwango.

Magari-kama vile trailers, husvagnar, meli s abiria na ndege-ni kutibiwa kama
"majengo" kwa madhumuni ya maisha ya usalama.

Majengo yanaweza kuharibiwa wakati wa ujenzi wa jengo au wakati wa matengenezo.
Kuna sababu nyingine kadhaa nyuma ya jengo uharibifu kama ajali. Majengo pia
inaweza kuteseka kwa moto uharibifu katika mazingira maalum.



https://sw.wikipedia.org/wiki/Imani

Ingawa kwa Kiswahili neno imani lina maana mbalimbali (k.mf. "huruma"), ile kuu
inahusiana na kitenzi kuamini, kinachofanana na kusadiki. Hapo ni kukubali
ukweli wa jambo lisiloweza kuthibitishwa.

Katika dini msingi wake ni mamlaka ya Mungu aliyeshirikishwa ukweli huo kwa njia
ya ufunuo maalumu ili kumsaidia binadamu amjue yeye, ajifahamu pamoja na maisha
yake duniani na ahera.

Kwa msingi huo, au wa namna hiyo, mtu anaweza kushikilia jambo bila ya
uthibitisho mwingine, ingawa pengine Ukristo unatia maanani pia akili katika
ujuzi wa ukweli.

Kadiri ya Mtume Paulo imani ikifuatana na tumaini na upendo ni adili kuu
mojawapo, msingi, mzizi na chanzo cha wokovu.

Kila mara mtu anafuata ama umbile, asipopita fikra za kibinadamu tu, ama imani,
anapolenga mbinguni kwa njia ya utakatifu. Roho hizo zinazotuongoza maishani ni
namna maalumu za kupima, kuona, kuhisi, kupenda, kushabikia, kutaka na kutenda.
Basi, roho ya imani ni kupima yote kwa mtazamo wa juu ambao unapita maumbile na
kutegemea mamlaka ya Mungu katika kujifunua, na ukweli wake katika
kutushirikisha utukufu. Tunaelewa zaidi roho ya imani tukiangalia iliyo kinyume
chake, yaani upofu wa roho unaozuia mtu asione mambo ya Mungu isipokuwa kidunia
na kutoka nje. Hivyo Israeli haikuelewa uteuzi wake kadiri ya ukweli wa Mungu
ulio wa juu kuliko ukabila au ubaguzi wowote.

Imani ina mitazamo mipana kuliko huo kutokana na usahili wake unaoshiriki hekima
ya Mungu. Juu sana kuliko mifuatano ya mawazo, ni tendo sahili ambalo
tunamsadiki Mungu anayefunua na papo hapo anajifunua. Kwa tendo hilo lipitalo
maumbile tunaambatana naye pasipo udanganyifu na hivyo katika giza tunalenga
kutazama mambo ya Mungu, juu kuliko hakika zote za kibinadamu. Hakika
inayotokana na imani tuliyomiminiwa na Mungu, inapita hata hakika ya akili
tunayoweza kujipatia kwa kuzingatia miujiza inayothibitisha ufunuo wake.

Imani ni zawadi ya Mungu: “Kwa maana mmeokolewa kwa neema, kwa njia ya imani;
ambayo hiyo haikutokana na nafsi zenu, ni kipawa cha Mungu” (Ef 2:8). Ni kama
hisi ya Kiroho inayotuwezesha kusikia ulinganifu wa mafumbo aliyotufumbulia,
yaani kusikia sauti yake kabla hatujakaribishwa kumuona uso kwa uso.

“Lakini sisi hatukuipokea roho ya dunia bali Roho atokaye kwa Mungu, makusudi
tupate kujua tuliyokirimiwa na Mungu, nayo twayanena, si kwa maneno
yanayofundishwa kwa hekima ya kibinadamu, bali yanayofundishwa na Roho,
tukiyafasiri mambo ya rohoni kwa maneno ya rohoni. Basi, mwanadamu wa tabia ya
asili hayapokei mambo ya Roho wa Mungu; maana kwake huyo ni upuuzi, wala hawezi
kuyafahamu, kwa kuwa yatambulikana kwa jinsi ya rohoni. Lakini mtu wa rohoni
huyatambua yote, wala yeye hatambuliwi na mtu. Maana, ni nani aliyefahamu nia ya
Bwana, amwelimishe? Lakini sisi tunayo nia ya Kristo” (1Kor 2:12-16). Ili ifanye
hivyo imani inasaidiwa na vipaji vya akili na hekima, lakini yenyewe ndiyo
inayotufanya tushike Neno la Mungu pasipo udanganyifu.

Ingawa mafumbo yake ni ya giza kwetu, adili la imani ni bora kuliko ujuzi
mwangavu walionao malaika kwa umbile lao, kwa sababu imani tunayomiminiwa
inalingana na uzima wa milele, kwa kuwa ndiyo mbegu yake. Malaika wenyewe
walihitaji zawadi hiyo waweze kulenga hali ipitayo maumbile waliyoitiwa.

Mungu anapotujalia imani, anapenya roho yetu na kusema nayo si kwa mifuatano ya
maneno, bali kwa wazo la ghafla. Imani ikifika, tunaachana na mfuatano wowote wa
mawazo tuliokuwanao pamoja na sababu zake: tunaviweka chini ili imani ivikalie
kama mtawala. Imani ikiangaza akili kwa mng’ao wa kweli zake, mara utashi
unahisi joto la upendo wa Mungu.

Imani inatakiwa kukua kila siku. “Imani inaweza ikawa kubwa ndani ya Mkristo
mmoja kuliko ndani ya mwingine, upande wa akili kutokana na hakika na imara
kubwa zaidi katika kushika ufunuo, na upande wa utashi kutokana na utayari na
utiifu au tumaini kubwa zaidi” kwa kuwa “imani tunayomiminiwa inalingana na
zawadi ya neema, ambayo si sawa kwa wote” (Thoma wa Akwino). Yesu Kristo
aliwasema wanafunzi wake kuwa “wa imani haba” (Math 6:30); kumbe alimuambia
mwanamke Mkananayo, “Mama, imani yako ni kubwa!” (Math 15:28).

Imani inaweza kukua kwa upana na kwa dhati au nguvu. Inapanuka tunapozidi
kujifunza yale yote Kanisa linayoyafundisha: wanateolojia wanayajua wazi, lakini
si kwamba imani yao ni ya dhati na ya nguvu kadiri ilivyoenea. Kumbe tunakuta
watakatifu wasiojua mengi katika hayo, lakini wanapenya mafumbo yalivyofumbuliwa
na Injili kwa usahili. Mitume wa Yesu walimuomba imani hiyo waliposema,
“Tuongezee imani” (Lk 17:5). Yesu akawaambia, “Yoyote mtakayoomba katika sala
mkiamini, mtapokea” (Math 21:22). Tutayapokea hasa tukijiombea kwa udumifu
yaliyo ya lazima au ya kufaa sana kwa wokovuwetu, kama vile ustawi wa maadili.

Thamani ya imani inapimwa na matatizo inayoyashinda katika majaribu: “Kwa imani
Ibrahimu alipojaribiwa, akamtoa Isaka awe dhabihu… yeye aliyeambiwa: Katika
Isaka uzao wako utaitwa, akihesabu ya kuwa Mungu aweza kumfufua hata kutoka
kuzimu… Kwa imani walishinda milki za wafalme, walitenda haki, walipata ahad,
walifunga vinywa vya simba, walizima nguvu za moto… Wengine walijaribiwa kwa
dhihaka na mapigo, naam, kwa mafungo, na kwa kutiwa gerezani; walipigwa kwa
mawe, walikatwa kwa misumeno, walijaribiwa, waliuawa kwa upanga;
walizungukazunguka wakivaa ngozi za kondoo na ngozi za [mbuzi]], walikuwa
wahitaji, wakiteswa, wakitendwa mabaya – watu ambao ulimwengu haukustahili kuwa
nao” (Eb 11:17-19, 33-34, 36-38). Mambo kama hayo yanatokea hata siku hizi.
“Basi na sisi pia, tupige mbio kwa saburi katika yale mashindano yaliyowekwa
mbele yetu, tukimtazama Yesu, mwenye kuanzisha na mwenye kutimiza imani yetu;
ambaye kwa ajili ya furaha iliyowekwa mbele yake aliustahimili msalaba na
kuidharau aibu, naye ameketi mkono wa kuume wa kiti cha enzi cha Mungu” (Eb
12:1-2).

“Mzingatieni Kristo aliyevumilia upinzani wa namna hiyo kutoka kwa wakosefu…
Hapo katika tabu yoyote mtaona dawa katika msalaba wa Yesu. Humo mtakuta
vielelezo vya maadili yote. Gregori Mkuu alisema tukiyakumbuka mateso ya Yesu
hatutaona chochote kuwa kigumu au cha tabu tusiweze kukivumilia kwa subira na
upendo” (Thoma wa Akwino). Imani ikistawi inatufanya kwa kawaida tuzidi kuhisi
fumbo la Kristo; polepole hisi hiyo ipitayo maumbile inakuwa sala ya kumiminiwa
yenye kupenya na kuonja, asili ya furaha na amani: “Furahini katika Bwana
sikuzote; tena nasema, Furahini… Na amani ya Mungu, ipitayo akili zote,
itawahifadhi mioyo yenu na nia zenu katika Kristo Yesu” (Fil 4:4,7).

Tunapaswa kuishi hivyo kwa kupima yote kwa mwanga huo wa juu: kwanza Mungu,
halafu nafsi yetu, jirani na matukio yote.

Je, kuna haja ya kusema tumzingatie Mungu kwa imani? Bila ya shaka! Kwa kuwa
mara nyingi tunamzingatia kwa dhana zisizo na msingi, kwa miguso ya kibinadamu
mno na kwa maono yetu, badala ya kupitia ushuhuda alioutoa juu yake mwenyewe.
Pengine hata tunaposali tunajisikiliza tu kwa kumkopesha Mungu mawazo yetu
yanayotokana na umimi. Tunapojiamini kipumbavu tunaelekea kudhani huruma ya
Mungu ni kwa ajili yetu, na haki yake kwa watu tusioelewana nao. Kumbe tukikata
tamaa tunatilia shaka kimatendo upendo wa Mungu kwetu na huruma yake kuu. Kwa
imani tunamuona Mungu kupitia mafumbo ya maisha na mateso ya Mwokozi na kupitia
uhai wa Kanisa linalofanywa upya na ekaristi kila siku. Jicho la imani
linasafika zaidi na zaidi kwa ufishaji wa hisi na maono, maoni na matakwa yetu:
hapo tu unakuja kuanguka polepole ule utaj wa kiburi unaotuzuia tusione mambo ya
Mungu au tuone tu vivuli vyake na tata zake.

Tunapaswa vilevile kujitazama kwa imani. Tukijitazama kibinadamu tu, tunaona
ndani mwetu sifa za umbile ambazo mara nyingi tunazizidisha. Baadaye, majaribu
yakituonyesha tulivyojidanganya tunavunjika moyo kwa urahisi. Kumbe kwa imani
tunakuja kujua utajiri upitao maumbile ambao Bwana ametutia katika ubatizo na
kutuongezea kwa ekaristi, yaani thamani ya neema inayotia utakatifu, ya uwemo wa
Utatu mtakatifu pamoja na ukuu wa wito wa Kikristo. Tunakuja kujua pia vizuio
vya ustawi wa uzima huo, k.mf. usahalifu wa mbegu ya uzima wa milele iliyopandwa
ndani mwetu, na kiburi cha kipumbavu. Kwa mtazamo huo wa juu tunakuja kujua
mapema kilema kinachotutawala na kivutio maalumu cha neema tulicho nacho,
ambavyo cha kwanza kikomeshwe na cha pili kistawishwe.

Lakini tunayesahau zaidi kumtazama kwa imani ndiye jirani. Tunamtazama
kibinadamu tu, tukiathiriwa na dhana zisizo na msingi, kiburi, wivu na vilema
vingine. Kwa hiyo ndani yake tunakubali yale ambayo yanatupendeza kibinadamu,
yanatufaidisha au kutukuza; kumbe tunahukumu yale ambayo yanatukinaisha,
yanamfanya bora kuliko sisi na kutushusha. Dhambi ngapi za kuhukumu na
kusingizia zinatokana na mtazamo huo uliofunikwa na utaji wa umimi! Tukijifunza
kumtazama jirani kwa imani ni faida kubwa pande zote. Hapo tunakuja kuwaona
wakubwa wetu kama wawakilishi wa Mungu, na kuwatii kwa moyo pasipo kuwasema.
Tunaona kuwa wasiotupendeza wamekombolewa kwa damu ya Kristo, pengine ni viungo
vya mwili wake vinavyokaribia moyo wake kuliko sisi: mara nyingi tunaishi miaka
pamoja na watu safi tusitambue uzuri wa roho zao. Vilevile, tukija kuwatazama
kwa imani wanaotupendeza, pengine tunavumbua wana maadili ya Kimungu kiasi cha
kuzidisha na kutakasa mapendo tunayowaonea; pia kwa wema tunaona vizuio
walivyonavyo kwa utawala wa Mungu na tunaweza kushauriana nao tusonge mbele
katika njia yake.

Hatimaye tunapaswa kutazama kwa imani matukio yote ya maisha yetu, ya furaha na
ya uchungu vilevile. Mara nyingi tunaridhika kuyaona upande wa hisi tu, au kwa
akili iliyoathiriwa na dhambi. Mara chache tunayazingatia Kimungu, kwa kuona
kwamba “katika mambo yote Mungu hufanya kazi pamoja na wale wampendao katika
kuwapatia mema” (Rom 8:28): hata katika upinzani, matatizo makubwa
yasiyotarajika na dhambi (tukiweza kujinyenyekesha kutokana nazo). Katika
kukosewa haki na watu tunaweza kutambua haki ya Mungu ikiadhibu makosa ya siri
ambayo hatulaumiwi na mtu; au tunahisi majaribu ya Kimungu, na utakaso
unaokusudiwa kupatikana kwa njia ya hayo.

Kabla ya imani yetu kutakaswa kwa majaribu kadhaa ya aina hiyo, tujitahidi kukua
katika imani, badala ya kupima yote kibinadamu tu. Ni lazima tujinyime mianga
midogo na ya bandia ili tujaliwe ile ya juu; tuache kufuata mno akili yetu ili
tuone uangavu mkuu wa mafumbo ya imani na kuishi kulingana nayo. Hivyo tunaelewa
kwa nini hatutakiwi kuitikia vishawishi dhidi ya imani, bali kuvikataa au
kuviruka kwa kukiri imani kwa dhati zaidi; Bwana anaviruhusu kwa maendeleo yetu
tu.



https://sw.wikipedia.org/wiki/Idi_Amin

Idi Amin Dada alikuwa mwanajeshi kutoka nchi ya Uganda aliyepindua serikali na
kujifanya rais wa Uganda tangu mwaka 1971 hadi 1979 hadi alipofukuzwa na jeshi
la Tanzania. Alitawala kidikteta ilhali uchumi wa nchi uliporomoka na makosa
mengi ya jinai dhidi ya haki za kibinadamu zilitendwa.

Idadi ya watu waliouawa Uganda kutokana na utawala wake imekadiriwa kuwa kati ya
100,000 na 500,000.

Katika miaka yake ya kushika serikali Amin alibadilika kutoka uhusiano wa
kirafiki na nchi za magharibi na hasa Israeli kuhamia upande wa Muammar Gaddafi
wa Libya, Mobutu Sese Seko wa Zaire, Umoja wa Kisovyeti na Ujerumani ya
Mashariki. Hata hivyo Amin alipata usaidizi wa ofisi ya upelelezi ya Marekani
CIA iliyotuma silaha na vifaa vingine kwa jeshi lake.

Mwaka 1977 Amin alivunja uhusiano wa kidiplomasia na Ufalme wa Maungano
(Uingereza) akajitangaza kuwa alishinda na kujiongezea sifa ya CBE ("Conqueror
of the British Empire"). Kuanzia wakati ule cheo chake rasmi kilikuwa "His
Excellency President for Life, Field Marshal Alhaji Dr. Idi Amin Dada, VC, DSO,
MC, CBE".

Jaribio la Amin la kutwaa sehemu za Mkoa wa Kagera wa Tanzania kwenye mwaka 1978
lilisababisha Vita ya Kagera baina ya Tanzania na Uganda na mwisho wa utawala
wake. Amin alikimbia kukaa ugenini Libya na baadaye Saudia alipoishi hadi kifo
chake mwaka 2003.

Hakuna uhakika juu ya mwaka na mahali alikozaliwa. Amin mwenyewe hakuandika
kumbukumbu ya maisha yake wala hakuagiza taarifa rasmi juu ya maisha yake.
Vyanzo mbalimbali vinasema ya kwamba alizaliwa mnamo 1925 Koboko au Kampala.
Mtafiti Fred Guweddeko amedai Amin alizaliwa 17 Mei 1928, lakini hii imepingwa.
Mwanawe Amin Hussein alisema babake alizaliwa Kampala mwaka 1928.

Kufuatana na Fred Guweddeko wa Chuo Kikuu cha Makerere Idi Amin alikuwa mwana wa
Andreas Nyabire (1889–1976) wa kabila la Wakakwa, ambaye alikuwa Mkatoliki
aliyehamia Uislamu mnamo 1910 akibadilisha jina lake kuwa Amin Dada na kumpa
mwana wa kwanza jina hilo pia.

Iddi Amin alilelewa na mama yake bila baba kijijini katika Uganda ya
Kaskazini-magharibi. Kufuatana na Gudewekko mamake Amin Assa Aatte (1904–1970)
alikuwa Mlugbara aliyetibu watu kwa mitishamba. Amin alisoma miaka kadhaa kwenye
shule ya Kiislamu huko Bombo kuanzia mwaka 1941.

Baada ya miaka michache ya shule na kazi ndogondogo aliajiriwa mwaka 1946 na
afisa Mwingereza wa jeshi la kikoloni King's African Rifles (KAR).

Aliingia jeshini huko Jinja akifanya kazi ya msaidizi jikoni akiendelea kupokea
mafunzo ya kijeshi. Baadaye Amin alidai ya kwamba alilazimishwa kuhudumia huko
Burma katika Vita Kuu ya Pili ya Dunia. Mwaka 1947 alihamishiwa Gilgil, Kenya.
Mwaka 1949 alitumwa kaskazini kwa kupigania waasi Wasomalia huko. Tangu mwaka
1952 kikosi chake kilihudhuria katika juhudi za kupambana na wanamgambo wa
Maumau karibu na Mlima Kenya.

Aliendela kupanda vyeo vilivyopatikana kwa Waafrika katika jeshi la KAR na muda
mfupi baada ya uhuru alipewa cheo cha luteni yaani afisa kamili kama mmoja wa
Wauganda wawili. Baada ya uhuru wa Uganda mwaka 1962 alikuwa kapteni halafu
mwaka 1963 meja. Mwaka 1964 alikuwa makamu wa mkuu na mwaka 1965 mkuu wa jeshi,
mwaka 1970 mkuu wa mikono yote ya kijeshi. In 1970, he was promoted to commander
of all the armed forces.

Amin alipandishwa cheo na waziri mkuu Milton Obote baada ya uasi wa wanajeshi
katika Afrika ya Mashariki wa 1964 uliokomeshwa na askari Waingereza katika
Tanganyika, Kenya na Uganda akawa makamu wa mkuu wa Jeshi aliyekuwa bado
Mwingereza. Kutoka hapa alishirikiana na Obote katika hatua za kuimarisha
utawala wa waziri mkuu. Wakati bunge la Uganda lilitaka utafiti kuhusu mashtaka
ya Obote kushiriki katika biashara ya siri ya pembe za ndovu kutoka Kongo Obote
iliamua kubadilisha katiba na jeshi la Amini lilimfukuza Mkuu wa Dola Kabaka
Mutesa kwa nguvu, halafu Obote alijitangaza kuwa rais. Sasa Amin alikuwa kanali
na Mkuu wa Jeshi.

Mwaka 1970 Obote aliendelea kumpa Amin cheo cha mkuu wa mikono yote ya jeshi na
ulinzi. Lakini Amin alisikia pia ya kwamba kulikuwa na mashtaka dhidi yake
kutokana na matumizi ya makisio ya jeshi na mipango ya Obote kumfanyia utafiti.
Hapo Amin alitumia nafasi ya safari ya Obote kwenda nje kuhudhuria mkutano wa
Jumuiya ya Madola, akatwaa mamlaka ya serikali tarehe 25 Januari 1971.

Mwaka 1971 alimpindua rais Milton Obote akajitangaza kuwa rais mpya, lakini
wengine hawakumtaka.

Mara moja alianza kuwatesa wafuasi wa Obote na watu wote waliompinga. Kuna
makadirio ya kwamba jumla ya watu 100,000 hadi 500,000 waliuawa katika miaka
minane ya utawala wake.

Aliharibu uchumi wa Uganda kwa ufisadi na majaribio ya kuongoza biashara. Hatua
kubwa ya uharibifu ilikuwa kufukuza watu wote wenye asili ya Kihindi na kugawa
maduka na biashara yao kwa ndugu au wafuasi wa rais. Takriban watu 80,000
walipaswa kuondoka kwao wakihamia Uingereza, Marekani au Kanada hasa.

Mnamo Oktoba 1978 Amin alianzisha vita dhidi ya Tanzania kwa kuvamia sehemu za
mkoa wa Kagera. Rais Julius Nyerere wa Tanzania aliamua kumwondoa Amin kabisa na
jeshi la Tanzania likatwaa Kampala tarehe 11 Aprili 1979.

Amin alitorokea Libya, halafu Irak na mwishowe Saudia alikopewa kimbilio kwa
masharti ya kutoshughulikia siasa tena.



https://sw.wikipedia.org/wiki/Homoni

Homoni (pia: hormoni, kutoka Kigiriki ὁρμᾶν horman - "kichochezi", "msukumo") ni
kemikali zinazotolewa na tezi za mwili na kusafiri kupitia mfumo wa mzunguko wa
damu hadi ogani za mwili. Humo zinasababisha mabadiliko katika kazi ya ogani.
Kwa lugha nyingine zinapeleka ujumbe kwa ogani.

Jicho linaona simba, ubongo unatambua kuna hali ya hatari na kupitia neva
unatuma amri kwa tezi maalumu iliyoko kando ya figo. Tezi hiyo hutengeneza
homoni ya adrenalini na kuimwaga katika mzunguko wa damu. Adrenalini kupitia
damu inafika pande zote za mwili na kusababisha mabadiliko katika ogani zenye
molekuli za kupokea na kuelewa adrenalini. Ujumbe huu unasababisha:

Kwa homoni kama vile au steroidi ama thyroidi, vipokezi vyao vina patikana ndani
ya viini lengo vyao. Kuwatia nguvuni na vipokezi vyao, lazima homoni hizi zi
penye msalaba utando wa seli. homoni hizi zina weza kufnya hivi kwa sababu ni
mumunyifu kwenye ufuta za kimwili. Kwa pamoja, homoni na kipokezi chake, hupenya
utando wa kiungo kilicho katikati ya kiini ambako huungana na mfuatilio maalum
wa DNA. Hivyo, kwa ufanisi, kuboresha au kudhoofisha adhari jeni fulani na
hatimaye kuadhiri usanisi wa protini. Hata hivyo, imeonyeshwa kuwa sio vipokezi
vyote vya steroidi vinapatikana ndani ya kiini. Baadhi ya vipokezi hivi
vinahusika na utando wa plazma.



https://sw.wikipedia.org/wiki/Homa_ya_mafua

Homa ya mafua ni ugonjwa wa kuambukiza unaojulikana pia kwa jina lenye asili ya
Kiitalia influenza (yaani "athari") na kwa kifupi chake "flu". Kwa Kiswahili
unaitwa pia kaputula au Homa ya kaptura kwa sababu uliingia Afrika Mashariki
pamoja na kaptura.

Dalili zake zinafanana katika mengi na mafua ya kawaida lakini ni kali zaidi.
Homa ya mafua inasababishwa na virusi ya influenza aina A au B, mara chache pia
aina C.

Dalili za homa ya mafua ni pamoja na kikohozi, maumivu shingoni, maumivu ya
misuli, maumivu ya kichwa na homa. Wakati mwingine, lakini si kwa kawaida,
kunatokea pia kutapika na kuhara.

Homa ya mafua inaweza kudhoofisha mwili na kufungua hivyo mlango kwa magonjwa
mengine kama vile kifua kikuu. Hii ni sababu ya kwamba homa ya mafua inaweza
kuwa hatari kwa watoto na wazee hasa na kusababisha ugonjwa mkali hadi kifo.

Virusi inaingia mwilini kupitia ngozi kamasi za pua, mdomo na jicho. Kwa hiyo
inapitishwa kirahisi wakati mgonjwa anakohoa au kupiga chafya. Katika tendo hili
matone madogo ya kamasi yenye virusi yanatoka mdomoni au puani na kuelea hewani
kwa muda mfupi. Mtu mwingine anayepigwa na matone yale madogo yasiyoonekana kwa
macho anaweza kupokea matone kadhaa wakati wa kupumua na kuambukizwa kwa njia
hii.

Kuvaa gubizi ya kitambaa juu ya mdomo na pua inapunguza hatari maana matone
mengi yanashikwa na kitambaa wakati wa kukohoa na kinyume mtu asiyeambukizwa
analindwa kwa njia hiyo pia.

Kunawa mikono mara kwa mara hupunguza hatari ya maambukizi kwa kuwa virusi
hufanywa tuli kwa sabuni. Kuvaa kinyago cha upasuaji pia ni muhimu.

Uchanjaji dhidi ya influenza ya kila mwaka imependekezwa na Shirika la Afya
Duniani kwa walio katika hatari sana. Chanjo hii husaidia dhidi ya aina tatu au
nne za influenza. Kwa kawaida hustahimilika vyema. Chango iliyotengenezwa ili
kutumika kwa mwaka mmoja huenda isitumike katika mwaka ufuatao, kwa kuwa virusi
hubadilika haraka.

Hakuna tiba ya homa ya mafua isipokuwa kupumzika na kuepukana na kazi zote na
kusubiri hadi kinga ya mwili imepambana na virusi. Kuna madawa yanayoweza
kupunguza dalili kama homa au maumivu.

Dawa za kupambana na virusi kama vile kizuio cha neuraminidase oseltamivir
miongoni mwa zingine zimetumika kutibu influenza. Manufaa yake kwa walio na afya
bora hayaonekani kuwa zaidi ya hatari zake. Hakuna manufaa yaliyopatikana kwa
wale walio na matatizo mengine ya kiafya.



https://sw.wikipedia.org/wiki/Historia_ya_Wokovu

Kwa jina hilo Wakristo wanamaanisha ufafanuzi wa mpango wa kazi ya Mungu kwa
wokovu wa binadamu kadiri ya Biblia.

Historia ni mfululizo wa habari za mambo yaliyotokea pamoja na sababu zake.
Binadamu anaziandika ili kuelewa maisha yake, yaani ametokea wapi, amepata
mafanikio gani na matatizo gani. Historia inatufundisha kuishi: kumbukumbu za
mambo ya zamani (vita, uhuru, viongozi na mengineyo) zinatuwezesha kuendelea
vizuri zaidi. Lakini ni muhimu zaidi kujua mambo makuu aliyoyatenda Mungu ili
kutuokoa. Dini ya Uyahudi na ya Ukristo ni dini zinazotegemea historia kuliko
maumbile: Mungu hatazamwi kama Muumba tu, bali zaidi kama Mwokozi.

Wokovu ni kazi ya Mungu kwa ajili yetu (1Tim 2:4; 2Tim 1:9-10). Sisi hatuwezi
kujikomboa, lakini Mungu ana nguvu kuliko shetani na mabaya yote, naye
anatuhurumia sisi maskini (Kol 1:13-14). Alifanya nini ili kutuokoa? Ndiyo
historia ya wokovu. Wapo walioiandika katika Biblia ili tusadiki na kuishi upya
(1Pet 1:10-12). Humo mtu hatazamwi kama nafsi ya peke yake tu, bali zaidi kama
mtu wa taifa lake; hivyo Mungu anatangazwa kuwa hashughulikii wokovu wa mtu
binafsi tu, bali wa mataifa mazima pia, kuanzia lile la Israeli. Aliyowatendea
wao ni hasa kuwatoa utumwani Misri, kuwapa agano na masharti yake li awafanye
taifa huru katika nchi bora. Waisraeli walijenga imani yao juu ya hayo
mang’amuzi ya msingi ya wokovu kutoka kwa Mwenyezi Mungu, halafu wakajikumbusha
kwamba alikuwa ameshawaahidia mababu wao baraka kama hizo. Hatimaye tu
walitafakari juu ya asili ya watu na ya ulimwengu, wakaelewa kuwa Mungu aliweza
kuwaokoa kwa sababu ndiye aliyeumba vyote: hakuna wa kushindana naye na wa
kuzuia mpango wake kwa ajili ya watu. Kwa Wakristo tukio kuu lililo msingi wa
imani ni ufufuko wa Yesu, aliyetoka kaburini mzima na mtukufu, wa kwanza kati ya
umati, akaingia katika nchi ya walio hai kweli.

Wakristo wanasadiki Biblia imeandikwa kwa uvuvio wa Roho Mtakatifu (2Pet
1.20-21; 2Tim 3:16): ndiyo sababu wanaiheshimu sana. Lakini habari zake
hazifuati mpangilio wa tarehe. Wapo wataalamu waliozipanga kwa utaratibu huo
unaotupendeza zaidi siku hizi: wamejitahidi kuelewa tarehe ya matukio na ya
maandiko yote ili kuyapanga moja baada ya lingine kuanzia ya zamani za kale hadi
maisha ya Yesu na ya Mitume wake. Lakini tukumbuke daima kwamba lengo la Biblia
si kueleza sayansi, jiografia wala historia, bali ni kufundisha kwa ukweli njia
ya wokovu. Taarifa nyingine zinategemea ujuzi wa mtu aliyeandika na mtindo
alioutumia: sheria, taratibu za ibada, nasaba, ufafanuzi wa majina, maneno
matakatifu ya mahali fulani, baraka, hadithi, simulizi, historia halisi n.k.

Sehemu kuu mbili za Biblia ni Agano la Kale na Agano Jipya (2Kor 3:10; Eb 8:13).
La Kale limeandikwa kabla ya Yesu, Jipya baada yake. Hata hivyo Agano la Kale
lina utabiri mwingi juu ya Yesu (Lk 24:27,44), na Agano Jipya linarudia na
kufafanua habari nyingi za kale: hivyo tunatakiwa kusoma daima Agano la Kale kwa
mwanga wa Agano Jipya, na kutafuta katika habari za kale mifano inayotusaidia
kuelewa mambo ya Yesu na Kanisa (1Kor 10:11; Kol 2:17). Kwa kuwa ufunuo wa Mungu
ulifanyika hatua kwa hatua hata ukakamilishwa na Yesu (Eb 1:1-2), hatuwezi
kutegemea dondoo moja tu kuhusu jambo fulani, bali tuzingatie jambo hilo
lilivyoozungumziwa tangu mwanzo hadi mwisho wa ufunuo. Tunahitaji kujua Biblia
nzima ili kuelewa jinsi Mungu alivyo, alivyotuokoa na anavyotaka tuishi.

Vitabu vya Biblia ni 73: yaani 46 katika Agano la Kale na 27 katika Agano Jipya.
Ndivyo vilivyokubaliwa na Kanisa Katoliki kuwa ni Neno la Mungu. Waprotestanti
wengi wanakataa vitabu 7 vya Agano la Kale (pamoja na sehemu chache za vingine):
hivyo Biblia yao inavyo 66 tu.

Mgawanyo wa vitabu hivyo si muhimu, mradi tusiongeze wala kupunguza neno. Kwa
kawaida vinapangwa kwa kuzingatia vinaleta habari za namna gani. Hivyo katika
Agano la Kale yanatofautishwa makundi manne: Torati (yaani sheria), vitabu vya
historia ya Israeli, vitabu vya manabii (waliotumwa na Mungu ili kuwaonya na
kuwafariji Waisraeli), na vitabu vya hekima (vyenye nyimbo, mashairi, mithali
n.k.). Katika Agano Jipya tuna vitabu 5 vya historia (yaani Injili 4 na Matendo
ya Mitume), barua 21 za Mitume na kitabu kimoja tu cha kinabii (Ufunuo).

Lugha asili ziko tatu, yaani Biblia imeandikwa sehemusehemu kwa Kiyahudi,
Kiaramu (ndiyo lugha ya Yesu), na Kiyunani (yaani Kigiriki cha zamani). Ila
Agano Jipya lote limeandikwa kwa Kiyunani ambacho zamani za Yesu kilikuwa lugha
ya kimataifa. Kutoka lugha hizo wataalamu wanaendelea kutafsiri Biblia katika
lugha yoyote ili Neno la Mungu liwaelee watu wote. Kati ya tafsiri zote, mbili
za zamani zina sifa za pekee, yaani tafsiri ya LXX (kwa Kigiriki "Septuaginta",
yaani sabini: ni Agano Kale kwa lugha ya Kiyunani), na ya Vulgata (Biblia nzima
kwa Kilatini).

Maelezo ya Kanisa yanahitajika kwa sababu: kwanza mwenyewe sielewi maandiko hayo
yameandikwa na nani, lini, wapi, kwa lengo lipi na katika mazingira ya namna
gani. Hasa Roho Mtakatifu hakunipa Biblia peke yangu, bali ndani ya taifa lote
la Mungu. Hivyo sina haki ya kuifafanua ninavyotaka. Wasio na elimu na msimamo
wanapotosha Biblia na kupotea (2Pet 3:16).

Vitabu vya kwanza vya Biblia (Mwanzo, Kutoka, Mambo ya Walawi, Hesabu na
Kumbukumbu la Torati) vinaunda kwa pamoja Torati (kwa Kiyahudi “fundisho”, yaani
“sheria”). Mgawanyo wa kawaida wa Kiyahudi wa vitabu vya Biblia katika makundi
matatu (Torati, Manabii na Maandishi) unaonyesha jinsi vitabu vitano vya kwanza
vinavyotazamwa kuwa kitu kimoja, tena kiini cha Agano la Kale lote. Ajabu la
Torati ni jinsi inavyounganisha mambo mbalimbali: ibada kwa Mungu pekee, ahadi
zake, matakwa yake, uasi wa binadamu na ukombozi wa Kimungu, wito wa kujali
mwanzo wa taifa la Mungu.

Humo tunakuta muhtasari wa historia kuanzia uumbaji wa ulimwengu hadi kifo cha
Musa: historia ya asili (Mwa 1-11), kipindi cha mababu (Mwa 12-36), simulizi la
Yosefu (Mwa 37-50), ukombozi toka Misri na safari kwenye Sinai (Kut 1-18), toleo
la sheria mlimani huko (Kut 19 – Hes 10), safari hadi mabonde ya Moabu (Hes
10-36) na nyongeza (Kumb 1-34).

Zamani Musa alidhaniwa kuwa mwandishi wa vitabu hivyo vyote. Siku hizi wataalamu
wamethibitisha kuwa ndiye asili ya kiini cha sheria za Israeli, lakini vitabu
hivyo viliandikwa katika kipindi kirefu hadi mwaka 400 hivi K.K. Ndiyo sababu
katika sheria za vitabu hivyo yanaonekana mabadiliko mbalimbali yaliyofanyika
karne hadi karne, k.mf. kuhusu Pasaka na umoja wa hekalu. Waliohusika na
uandishi ni watu wengi wa Israeli Kaskazini na Kusini. Hasa yameainishwa mapokeo
manne tofauti: J (yaliyoandikwa katika karne X K.K. kwa kumuita Mungu YHWH), E
(ya karne IX K.K. yanayomuita Elohim), D (yanayotawala Kumbukumbu ya Torati: ni
ya karne VII K.K.) na P (yaani ya kikuhani kwa kuwa yanajali sana ibada: ni ya
karne VI K.K.). Hayo ya mwisho yalitumika kama fremu ya mapokeo hayo yote ili
kuunganisha Torati nzima katika karne V K.K. Hivyo Torati inatunza matukio ya
msingi na imani ya taifa la Israeli jinsi ilivyozidi kukomaa baada ya Musa.

Uumbaji unasimuliwa katika sura mbili za kwanza za Mwanzo. Kama vile sehemu
mbalimbali za Biblia, kitabu hicho kilitungwa kwa kushona pamoja maandishi
tofauti. Ndiyo sababu tunakuta masimulizi mawili juu ya Mungu kuumba ulimwengu
na watu.

La kwanza (1:1-2:4a) linamchora Mungu akifanya kazi kama binadamu kwa siku sita
halafu kustarehe. Aliumba kila kitu kwa Neno lake (Eb 11:3; ndiye Mwanae pekee:
Yoh 1:1-18). Wengine wanaona humo hata kidokezo cha kwanza cha Roho Mtakatifu,
aliye upendo wa Mungu, katika upepo uliovuma juu ya wingi wa maji. Mungu aliona
kila alichokiumba ni chema tu, lakini alipoumba mtu katika jinsia mbili akaona
ni mwema sana, ni bora kuliko vingine, akamweka kuvitawala kwa niaba yake.
Mwanamume na mwanamke wana hadhi sawa kwa kuwa wote wawili ni sura na mfano
wake, si upande wa mwili, bali hasa kwa roho yenye uwezo wa kuelewa na kupenda
kwa hiari.

Muumba anataka watu washirikiane na kusaidiana, kilele cha uhusiano wowote kati
yao ni ndoa inayowafanya kuwa mwili mmoja kama Kristo na Kanisa (Ef 5:31-32).

Simulizi linalofuata (Mwa 2:2b-25) ni la zamani zaidi, nalo pia lina mafundisho
makuu juu ya Mungu na mtu, hasa kwamba huyo ndiye kiumbe bora anayeweza
kushirikiana na Mungu tofauti na vingine. Hali yake asili ilikuwa ya kupendeza
kabisa kwa usafi wa moyo na uhai usio na mwisho, naye alitakiwa akubali kazi za
Mungu na kufuata maneno yake, bila ya kujiamulia nini jema, nini baya.

Mwa 3 inasimulia dhambi iliyo asili ya dhambi zote (Rom 5:12). Kwa njia hiyo
tunaambiwa hali yetu mbaya haitokani na Mungu, bali na uasi wetu na wa wazee
wetu (Hek 2:23-24). Pia tunafundishwa kukataa toka mwanzo vishawishi vyetu
tukiamini maagizo yote ya Mungu yametolewa kwa upendo mkuu. Shetani ndiye
aliyeanzisha kishawishi. Eva alipaswa asimsikilize. Kosa lake la kwanza ni
kumjibu: hivyo shetani akamdanganya kwamba, eti Mungu ana kijicho, hataki watu
walingane naye, ndiyo sababu aliwakataza (Yoh 8:44). Tukianza kuzingatia
kishawishi tunakubali shaka juu ya wema wa Mungu kwetu katika kutuelekeza. Kwa
namna hiyo walianguka watu wa kwanza waliokuwa watakatifu; kwa urahisi zaidi
tutaanguka sisi wenye tabia mbaya kutokana na dhambi hiyo na nyingine nyingi.

Hata baada ya dhambi Mungu anamtafuta mtu kwa upendo, ila huyo kwa aibu
anamkimbia, au akijisikia analaumiwa na dhamiri, basi anatafuta visingizio hata
kumlaumu Mungu kana kwamba ndiye aliyesababisha. Kwa utakatifu wake Mungu hawezi
kuvumilia maovu, na kwa haki yake anataka makosa yalipwe. Ndiyo sababu tunakuta
matatizo maishani, kama vile uchungu wa uzazi, kuhusiana kwa mabavu, kupata
riziki kwa shida, na hasa kufa: hayo yote ni matokeo ya dhambi. Pamoja na hayo
Mungu hapendi mtu yeyote apotee (2Pet 3:9), hivyo toka mwanzo aliahidi kwamba
mzawa wa Eva atamponda kichwa shetani. Ndiyo habari njema ya awali kuhusu wokovu
ujao.

Baada ya dhambi ya asili watu walianza kuzaa. Mwa 4:1-16 inatuchorea picha ya
Kaini na Abeli kama wazaliwa wa kwanza waliotofautiana kiadili (1Yoh 3:11-12).
Toka mwanzo mwovu na mwadilifu waliishi pamoja, wa kwanza akimdhulumu wa pili
hata kumuua bila ya kujali udugu. Ikisikitishwa kufikiria mzaliwa wa kwanza kuwa
muuaji wa mdogo wake, inafurahisha kwamba wa kwanza kufa alikuwa mwema,
kielelezo cha Yesu aliyeuawa bila ya kosa (Eb 12:24).

Toka mwanzo hao walimuabudu Mungu kwa njia ya dini, ibada na sadaka mbalimbali.
Hata hivyo Mungu akakubali zile tu zilizotolewa kwa ukarimu (Eb 11:4). Tangu
hapo Biblia inatuonyesha jinsi alivyopendelea wadogo kuliko wakubwa.

Kuhusu Kaini tunaonyeshwa ustawi wa dhambi ndani mwake na uongozi wa Mungu
aliyemtaka ashinde dhambi bado mlangoni. Hata baada ya dhambi hiyo ambayo ni
kubwa kiasi cha kumlilia Mungu alipe kisasi, yeye alizidi kumhifadhi Kaini.

Baadaye (Mwa 4:17-24) kukawa na maendeleo ya aina mbalimbali: ujenzi, ufundi,
muziki, lakini hasa dhambi. Picha yake ni Lameki, mtu wa kwanza kuwa na mitara,
mkatili kama nini. Ingawa hali ilikuwa ya kukatisha tamaa, kwa baraka ya Mungu
watu wakazidi kuzaa na kati ya watoto wao wakapatikana waadilifu kama Henoko
aliyestahili kutwaliwa na Mungu. Hata hivyo ongezeko la dhambi likasababisha
maisha ya binadamu yafupike (Mwa 6:3) kwa kuwa ni kusogea mbali na Mungu,
chemchemi ya uhai.

Mwa 6:5-9:17 inatufundisha kwamba Mungu anachukizwa na dhambi, hivyo anataka
kuondoa maovu duniani ili nchi impendeze kama alivyokusudia alipoiumba. Kwa
ajili hiyo zamani za Nuhu alileta maji yafunike dunia na kuzamisha waovu. Lakini
alisalimisha waadilifu katika safina kubwa ya kutosha, halafu akafunga nao agano
thabiti (Eb 11:7). Hasa maji yanayokusudiwa kutakasa dunia yote ni yale ya
ubatizo (1Pet 3:17-22), na safina ambayo iokoe watu ni Kanisa, ambalo ni la
lazima kwa wokovu kama vile ubatizo unaotuingiza ndani yake.

Uso wa nchi ulipokwishatakaswa na maji njiwa akarukaruka akachuma tawi la
mzeituni unaozaa matunda ya kutengenezea mafuta. Njiwa akaonekana tena juu ya
maji siku ya ubatizo wa Yesu ambapo alipakwa Roho Mtakatifu na kuyatia maji
nguvu ya kutakasa watu (Mk 1:9-11; Tito 3:3-7). Maji na mafuta ndiyo mwanzo mpya
kwa binadamu.

Mara alipotoka safinani Nuhu alimtolea Mungu sadaka iliyompendeza hata akaahidi
hataangamiza tena binadamu kila anapostahili. Sadaka hiyo ni mfano wa ile ya
Yesu msalabani, inayoadhimishwa katika ekaristi, ikituondolea adhabu nyingi na
kutuletea huruma ya Mungu, yaani nafasi na neema ya kutubu (Tito 2:11-14).
Hatimaye kutakuwa na hukumu (Math 24:37-41).

Mwa 11:1-9 inatufundisha kwamba kiburi na dhambi kwa jumla vinatenganisha watu
wasiweze kuelewana wala kuishi pamoja. Kinyume chake katika Agano Jipya
tunasikia kwamba siku ya Pentekoste Roho Mtakatifu, aliye upendo wa Mungu,
aliunganisha tena watu wa makabila mbalimbali katika kutangaza sifa zake (Mdo
2:5-12). Palipo na upendo, tofauti za lugha na utamaduni si shida.

Mtu huyo, aliyezaliwa Mesopotamia (Iraq) baada ya watu kubuni uandishi, ndiye
mwanzo wa taifa teule la Mungu na baba wa waamini wote. Aliishi kwa kuhamahama
pamoja na mifugo yake: akipitia Syria alifikia nchi ya Kanaani aliyoahidiwa na
Mwenyezi Mungu akashukia Misri kwa muda (Mwa 12). Lakini safari yake muhimu
zaidi ni ile ya imani, kwa kuwa Abrahamu aliongozwa na Mungu siku kwa siku,
katika mazuri na magumu, akisadiki ahadi zake za ajabu (Eb 11:8-19). Mchungaji
huyo alikubali Mungu amchunge maisha yake yote, akamfuata bila ya wasiwasi,
akituachia mfano bora wa kumshika mkono Mungu daima bila ya hofu.

Hasa Mungu alimuahidia uzao mkubwa kama nyota za mbinguni, naye akaamini ingawa
alikuwa hajapata hata mtoto mmoja: ndiyo imani iliyompendeza sana Mungu (Mwa
15:1-6).

Mwa 18 inamchora kama mtu mkarimu sana kwa wageni, rafiki wa Mungu anayestahili
kuambiwa yote, mwenye huruma, busara na unyenyekevu katika sala. Wageni wake
watatu ambao ni kama mtu mmoja tu wanadokeza Utatu Mtakatifu. Mungu alimdai
Abrahamu asadiki kwamba anaweza yote kama atakavyomdai Bikira Maria (Lk 1:17),
naye alidumu kumuomba awahurumie waovu kwa ajili ya waadilifu (Yak 5:16).

Mwa 19 inatuchorea uovu wa watu ambao huko Sodoma ulizidi hata kumdai Mungu
alipe kisasi. Lakini kati yao mwadilifu akaokolewa, isipokuwa mke wake akaja
kuadhibiwa kwa sababu aliangalia nyuma kinyume cha agizo la Bwana (Lk 17:28-33).

Mwa 21:1-21 inatusimulia jinsi Mungu alivyotimiza ahadi yake kwa kumjalia Sara
amzalie Abrahamu mtoto Isaka katika uzee na utasa. Isaka ni mtoto wa imani, si
wa mwili, naye ni huru, tofauti na Ishmaeli mtoto wa mtumwa ambaye hastahili
kurithi pamoja na mdogo wake. Isaka, baba wa Israeli alipata baraka kuu, naye ni
mfano wa watu wa Agano Jipya. Ishmaeli, baba wa Waarabu alibarikiwa pia kwa
ajili ya baba yake, naye ni mfano wa Agano la Kale ambapo watu wanategemea mambo
ya kimwili (kutahiriwa, kunawa, kubagua vyakula n.k.) na hivyo ni watumwa (Gal
4:21-5:1).

Mwa 22:1-19 inatuletea habari ya kusisimua kuhusu sadaka ambayo Mungu alimdai
Abrahamu, yaani kumchinja Isaka. Ni kimoja kati ya vilele vya imani ya binadamu,
imani inayoonyeshwa kwa matendo ya utiifu (Yak 2:21-22). Abrahamu hakusita
kumrudishia Mungu kile alichopewa, akaondoka alfajiri akasafiri mpaka mahali
alipoambiwa (Wayahudi wanaamini mlima huo ndipo walipojenga hekalu la
Yerusalemu). Kwa niaba ya waamini wote Abrahamu alikuwa tayari kumchinjia Mungu
mwanae pekee ampendaye. Lakini atakayemtoa kweli Mwana pekee ni Mungu Baba (Yoh
3:16). Mwanae ndiye mwanakondoo aliyeuliziwa na Isaka na ambaye Mungu akajipatia
juu ya mlima Kalivari alioupanda huku amejitwika sio kuni bali mti wa msalaba.
Abrahamu aliamini uwezo wa Mungu juu ya mauti na hasa uaminifu wake kwa ahadi
alizompa: kwa hiyo akarudishiwa mwana hai kama mfano wa ufufuko, na katika yeye,
yaani katika mzawa wake, watu wote wakabarikiwa. Maisha ya imani yanadai daima
sadaka, hasa ya mambo yanayopendwa zaidi (Rom 12:1-2): ndiyo njia ya kujaliwa
baraka zinazopita ubinadamu wetu.

Mwa 24 inasimulia kirefu jinsi Abrahamu kabla hajafa alivyomfanyia mpango wa
ndoa Isaka kufuatana na mila zao, ila alikataza kabisa asirudi kwao, bali kwa
vyovyote abaki katika nchi ile aliyoahidiwa na Mungu. Hivyo imani izidi kuongoza
uzao wake kama ilivyomuongoza mwenyewe.

Kadiri ya Mwa 25:19-34, Rebeka alimzalia Isaka watoto pacha wenye sura na silika
tofauti, Esau na Yakobo. Wa kwanza analaumiwa hasa kwa kupuuzia baraka ya Mungu
iliyokuwa haki ya kifunguamimba: kwa sahani ya dengu alikubali kukosa neema zile
zote alizojitwalia Yakobo kwa imani yake (Eb 12:16-17).

Mwa 27 inasimulia jinsi Yakobo, akifundishwa na mama yake, alivyoweza kubarikiwa
na baba. Ingawa uongo wake haukubaliki (Hos 12:3-5), Mungu alithibitisha baraka
ya Isaka kadiri ya desturi yake ya kumpendelea mdogo: hivyo Yakobo, aliyekimbia
nchi yake ana fimbo tu, alirudi miaka ishirini baadaye ana wake 4, watoto 11 na
mifugo wengi ajabu (Mwa 32). Kabla hajaingia nchi yake Mungu alishindana naye
usiku kucha akalazimika kumbariki na kumtajia jina jipya, Israeli.

Kama kawaida ya mitara, kulikuwa na upendeleo na wivu kati ya watoto wa Yakobo.
Hasa Yosefu alichukiwa na kaka zake wote, ingawa alikuwa mnyofu hata kuwasimulia
ndoto zake za ajabu (Mwa 37:2-11). Kijicho na chuki vilifikia hatua ya kuwafanya
watamani kumuua. Walipopata nafasi walifanya njama, ingawa si wote. Mwisho
uamuzi ukawa kumuacha hai lakini kumuuza kama mtumwa kwa wafanyabiashara
walioelekea Misri (Mwa 37:12-36). Lakini katika maovu ya binadamu Mungu akazidi
kushughulikia taifa lake teule. Hivyo Yosefu akawa mfano wa Yesu ambaye
alichukiwa bure tu akauawa msalabani kwa wokovu wa wadogo zake wakosefu.

Mwa 39 inaonyesha jinsi Yosefu alivyozidi kumtiii Mungu na kukwepa dhambi. Hivyo
baada ya majaribu mbalimbali akatukuzwa kuwa liwali wa Farao kwa nchi yote, hasa
kwa usimamizi wa akiba ya chakula (Mwa 41:1-49) kwa ajili ya miaka saba ya njaa
aliyotabiri. Kadiri ya mpango wa Mungu njaa hiyo ikawalazimisha kaka zake waje
kumuinamia, naye hakulipa kisasi; halafu, kama vile alivyotafsiri ndoto
mbalimbali, aliwafafanulia maana ya matukio ya maisha yao katika mpango wa
Mungu: kwamba ndiye aliyemtuma Misri kusudi awaokoe (Mwa 45:1-15).

Mwa 46:1-7 inasimulia Yakobo na wazawa wake wote, jumla wanaume 70, walivyohamia
Misri. Lakini hawakusahau nchi waliyoahidiwa na Mungu: ndiyo sababu Yakobo na
Yosefu walidai waapiwe kuwa watakuja kuzikwa kwao (Mwa 49:29-50:26). Kabla ya
kufa Yakobo aliwabariki watoto wake 12 na kwa namna ya pekee Yuda ambaye
atatawala moja kwa moja (Mwa 49:8-12).

Wanaisraeli waliishi Misri kama wageni tu zaidi ya miaka mia nne (Mdo 7:6-16)
wakiongezeka kiasi cha kuwatisha wenyeji wao: ndiyo sababu wakaanza kudhulumiwa
mwaka 1300 hivi K.K.

Hasa katika kuwakomboa utumwani, Mungu alijionyesha mtetezi wa haki za maskini.
Pamoja na kushurutishwa kufanya kazi wasioipenda, ilitolewa amri ya kuua watoto
wao wote wa kiume: lakini mpango huo haukutekelezwa sawasawa (Kut 1:7-22).

Mmoja kati ya watoto waliookolewa katika hatari hiyo ni Musa, wa kabila la Lawi
(Kut 2:1-10; Eb 11:23; Mdo 7:17-22). Kisha kukimbia Misri Musa akaoa Mmidiani
(Kut 2:11-22; Eb 11:24-27; Mdo 7:23-29): alipokuwa anachunga mifugo ya mkwewe
kwenye mlima Sinai akaitwa na Mungu kutoka ndani ya kichaka kinachowaka moto
kisiteketee. Mungu alimchagua ingawa ana kigugumizi yaani anaonekana hafai
kushindana na Farao. Mungu akasisitiza aende mwenyewe, naye atatumia uwezo wake
wa Kimungu kumlazimisha Farao. Kadiri Musa alivyoomba, Mungu alimfunulia jina
lake takatifu YHWH ambalo linaeleweka kiasi tu, kama vile fumbo la Mungu
mwenyewe (Kut 2:23-3:20; Mdo 7:30-35).

Mungu alipomtuma Musa kwa Farao alijua tayari huyo atakataa kuwaruhusu Waisraeli
waende zao, mpaka aone mapigo yake kwa Wamisri. Kwa kuwa ulihitajika muda kuleta
ukombozi, iliwabidi Waisraeli wawe na imani na subira hadi ahadi za Mungu
zitimie. Lakini binadamu hatupendi kungojea ukombozi: hivyo Waisraeli wakaanza
kunung’unika (Kut 5:1-6:1). Hata hivyo Mungu akaendelea na mpango wake.

Maajabu aliyoyatenda huwa yanatokea Misri lakini si yote kwa wakati mmoja wala
si kwa kiasi kile alichosababisha Musa kwa fimbo yake (Kut 6:28-7:7). Tuna
orodha mbalimbali za mapigo hayo, lakini kwa kawaida yanahesabiwa kumi: maji ya
mto Naili kuwa mekundu kama damu, vyura kujaa nchi, chawa, nzi, tauni, majipu,
mvua ya mawe, nzige, giza na hatimaye kifo cha wazaliwa wa kwanza wa kiume wa
watu na wa wanyama. Adhabu hizo ziliwapata Wamisri, lakini si Waisraeli: hivyo
ilikuwa wazi kuwa Mungu anabagua watu wake na watu waovu.

Katika pigo la kumi Waisraeli waliopolewa kwa kuipaka milango yao damu ya
mwanakondoo (Kut 11:1-10; Mdo 7:36-37; Eb 11:28). Hivyo Mungu aliwaandaa watu
kupokea imani kwa Yesu Kristo, Mwanakondoo wa kweli na Mkombozi wa waliokuwa
watumwa wa dhambi, shetani na kifo (Yoh 19:36; 1Kor 5:7; 1Pet 1:18-20). Hiyo ni
wazi katika ibada iliyoagizwa ifanyike kila mwaka (Kut 12:1-14), yaani Waisraeli
wale nyama ya mwanakondoo dume asiye na hila, pamoja na mkate usiotiwa chachu na
mboga ya majani machungu. Yesu akaifanya ibada hiyo iwe ibada kuu ya agano jipya
la milele, akiagiza tuifanye kwa ukumbusho wake, si tena kwa ukumbusho wa kutoka
Misri (1Kor 11:23-26).

Kut 12:29-42 inasimulia Waisraeli wote walivyokimbia Misri pamoja na mifugo yao
waliposikia mayowe kutoka nyumba za majirani wao wote. Katika safari yao
wakaongozwa na Mungu kwa sura ya wingu mchana na ya moto usiku (Kut 13:17-22;
Yoh 8:12): hivyo Mungu alionyesha wazi kuwa hawaachi hata kidogo bali
anawashughulikia kwa namna tofauti kadiri ya mahitaji.

Kut 14:5-31 inasimulia jinsi Wamisri, kisha kuwalilia wafu wao, walivyoanza
kuwatafuta Waisraeli kwa farasi na magari wakawakuta karibu na bahari ya Shamu.
Lakini Waisraeli walivuka bahari kama kwamba ni nchi kavu, kwa kuwa maji
yamegawanyika. Kumbe Wamisri wakazama kwa kuwa maji yamerudi mahali pake (Eb
11:29). Asubuhi Waisraeli wakaona maiti za Wamisri wote zikielea wakamshangilia
Mungu aliyewaokoa (Kut 15:1-21 inatuletea wimbo ambao maneno yake ni kati ya
yale ya kale zaidi katika Biblia). Hivyo Mungu aliwaokoa tena watu wake katika
maji, na huu pia ni mfano wa ubatizo ambao unaadhimishwa hasa usiku wa Pasaka.
Hata katika hatari ya kukandamizwa Mungu alidai Waisraeli watulie kwa imani ya
kuwa ushindi ni wake tu. Tena walitakiwa wasiyasahau kamwe mang’amuzi hayo, kwa
kuwa ndiyo msingi wa imani ya dini yao. Sisi vilevile tunatakiwa kukumbuka daima
ubatizo wetu ambapo Mungu ametuokoa.

Baada ya ushindi wa Pasaka safari ikaendelea mpaka kufikia nchi aliyoahidi
Mungu, ila Waisraeli wakaja kusahau uweza wake na kumlalamikia kipumbavu hata
kumchosha. 1Kor 10:1-11 inatuonya tusifanye vile. Kama kawaida malalamiko ya
kwanza yalihusu kula na kunywa (Kut 15:22-17:7). Mungu aliwakubalia kwa
kuwateremshia kwale halafu mana: hasa chakula hicho kiliwashangaza Waisraeli
wakazidi kukikumbuka hata wakamdai Yesu awapatie tena kama kweli ndiye Musa
mpya. Yesu akawajibu kuwa mwenyewe ndiye chakula cha uzima kutoka mbinguni
kinachotulisha safarini hapa (Yoh 6:22-59). Vilevile kuhusu maji, Mungu
aliyatokeza katika mwamba huko Masa au Meriba, lakini alichukizwa sana na
matendo yao (Eb 3:15-19).

Shida nyingine ya kawaida kwa makabila ya wahamaji ni kupigana vita. Waisraeli
walilazimika kufanya hivyo na Waamaleki, wakapata ushindi si kwa nguvu zao, ila
kutokana na sala ya Musa, mwombezi wao (Kut 17:8-16). Sisi taifa la Mungu
tunatakiwa tutegemee sala kuliko uhodari wetu, na daima tuwe na watu wenye
kumuinulia Mungu mikono yao kama Musa jangwani.

Walipofikia mlima huo wa kutisha, Mungu alimuita Musa aupande ili aseme naye,
huku wengine wakibaki chini. Hapo akampa Musa masharti ya agano lake na
Waisraeli (Kut 19). Akiwa Muumba na hasa Mkombozi wao alidai waishi kitakatifu
kwa kushika amri kumi, ambazo tatu zinahusu heshima kwake na saba uhusiano na
watu wengine (Kut 20:2-17). Ndiyo mawe mawili ambayo Musa alipewa halafu Yesu
akayakamilisha katika amri kuu ya upendo kwa Mungu na kwa jirani (Mk 12:28-34).
Amri hizo zinaweza kujulikana na kukubaliwa na mtu yeyote mwenye mapenzi mema,
lakini Mungu alipenda kutusaidia tujue kwa urahisi na hakika zaidi tufanye nini
ili kumpendeza, tuwe watu wake naye awe Mungu wetu kwelikweli. Agano hilo upande
wa Mungu ni imara kwa kuwa yeye ni mwaminifu kabisa, shida iko upande wetu tulio
geugeu, tukiahidi tusitekeleze. Ndiyo sababu likahitajika agano lingine
lililofungishwa na Yesu Kristo (2Tim 2:11-13).

Kut 32 inasimulia uasi wa Waisraeli ulivyofikia kilele chake walipojitengenezea
mungu wa dhahabu mwenye sura ya fahali (Biblia kwa dharau inasema “ndama” na
“mla nyasi”). Hata Haruni, kaka yake Musa, alikubali kufuata matakwa yao huku
mdogo wake akichelewa mlimani (Mdo 7:38-42). Musa akambembeleza Mungu
asiwaangamize watu wake, hivyo akawa mfano bora wa mwombezi, kwa kuwa hakujali
ahadi ya Mungu ya kumfanya chanzo cha taifa lingine kubwa. Kazi hiyo ni hasa ya
Bwana Yesu ambaye aliwatetea watu wake kwa kumwaga damu yake, na anazidi
kuwaombea kwa Baba yake (Eb 7:25-27).

Kut 33:18-34:9 inasimulia jinsi Mungu alivyokubali kiasi ombi la Musa la
kumuonyesha utukufu wake; badala ya kumuonyesha uso wake (Yoh 1:18) alijifunua
kwake kwa kulitangaza na kulifafanua jina lake: YHWH ni mwingi wa rehema na
uaminifu, anawaonea wivu watu wake, yaani hawezi kukubali waabudu miungu mingine
kwa hasara yao. Ndiyo sababu alipoagana nao kwa kuandika tena amri zake kumi
katika mawe, pamoja na kuahidi kuwafukuza wenyeji wa nchi takatifu ili kuwapatia
nafasi Waisraeli, aliwaagiza wasichanganyikane nao wasije wakavutwa katika
Upagani. Hasa alikataza ndoa za mseto ili kulinda usafi wa imani. Kwa namna ya
pekee Kristo analipenda na kulionea wivu Kanisa lake analolitaka bikira safi
katika imani na maadili (2Kor 11:2; Ef 5:25-27): hivyo tunaposhirikiana na watu
wengine tuwe macho tusifuate mawazo, maneno na matendo yao, bali tushuhudie
imani na upendo kwa maisha yetu tofauti na ya kwao (Yoh 17:15-17).

Kitabu hicho cha tatu kimejaa hasa sheria za ibada zenye kulenga utakatifu wa
makuhani na wa sadaka. Watu wa kabila la Lawi tu ndio walioruhusiwa
kushughulikia ibada, tena kati yao ukoo wa Haruni tu ndio makuhani kamili.
Kutokana na kazi hiyo Walawi hawakupewa sehemu ya nchi takatifu, ila Mungu
mwenyewe ndiye fungu lao. Lakini taifa lote lilitakiwa liwe takatifu kutokana na
uhusiano wake na Mungu (Law 19:1). Polepole maana ya utakatifu huo ilizidi
kueleweka si kukwepa unajisi wa kiibada tu, bali unategemea hasa mwenendo
mwadilifu.

Uzito wa kazi ya kuwaongoza watu wengi hivyo wanaonung’unika kila mara
ulimchosha Musa hata akamuomba Mungu tena ampunguzie mzigo au amuue kabisa (Hes
11:1-30). Musa alieleza shida yake kama rafiki kwa mwenzake, kwa unyofu uleule
wa watu wengine wa Mungu katika Biblia. Mungu akamkubalia akawashirikisha watu
sabini roho yake kwa ajili ya uongozi katika ngazi mbalimbali. Huo pia ni mfano
wa Agano Jipya, ambapo askofu hawezi kuchunga waamini peke yake, bali anahitaji
msaada wa viongozi wa daraja za chini, yaani mapadri na mashemasi (Mdo 6:1-6).
Katika nafasi hiyo Musa alimueleza Yoshua kwamba hawaonei kijicho kwa kupewa
karama, tena angependa kama Waisraeli wote wangekuwa manabii. Hamu hiyo ikatimia
siku ya Pentekoste: katika Kanisa wote wanapewa Roho Mtakatifu na kuwa manabii,
hata wanawake na watoto (Mdo 2:16-18).

Kinyume chake Hes 12 inasimulia kijicho kilivyowafanya dada na kaka wa Musa
wamseme wakijidai nao pia ni manabii. Lakini Mungu akawaeleza kuna namna
mbalimbali za unabii, na Musa ni wa pekee. Kisha akatoa adhabu ambayo
ikaondolewa kwa maombezi ya Musa tu: ndiyo sababu anasifiwa kwa upole wake.
Kijicho kitasumbua daima taifa la Mungu, hata katika Agano Jipya (1Kor 12:1-31;
14:37-38).

Waisraeli walipofikia mipakani mwa nchi takatifu walituma wapelelezi ili
waivamie, nao waliporudi walisimulia uzuri wake, lakini pia walitisha kwa
kuzidisha habari za wananchi na miji yao (Hes 13). Hapo Waisraeli wakaanza
kunung’unika usiku kucha (Hes 14) wakapanga kuwaua kwa mawe Kalebu na Yoshua
waliotaka kuivamia nchi bila ya hofu kwa jina la Bwana. Lakini Mungu akaonyesha
utukufu wake na kutisha ataleta tauni ili kuwaangamiza wote kwa ukaidi wao. Kwa
maombezi ya Musa, akakubali kuwahurumia lakini akaamua warudi jangwani na
kuzungukazunguka huko mpaka wafe wote; ila watoto wao pamoja na Kalebu na Yoshua
ndio watakaoingia nchi takatifu kuimiliki. Maana ya kiroho ni kwamba hatutakiwi
kuzitia shaka ahadi za Mungu; hata zikionekana ngumu kupatikana, ni lazima tuwe
na moyo mkuu na imani hata tukabili vipingamizi vyovyote.

Manung’uniko ya Waisraeli katika safari yao jangwani yakawaletea adhabu
nyingine, mojawapo ile ya kugongwa na nyoka wengi wenye sumu kali. Lakini
walipoomba msamaha, Mungu akamuagiza Musa atengeneze nyoka wa shaba na kumuinua
juu ya mti ili mtu aliyeumwa akimtazama tu apate kupona (Hes 21:4-9). Ufafanuzi
wa tukio hilo ulitolewa na Yesu mwenyewe: ndiye aliyeinuliwa juu ya mti wa
msalaba ili watakaomtazama kwa imani wapate kuishi (Yoh 3:14-15).

Kitabu hicho cha mwisho cha Torati kiliandikwa kama miaka 600 baada ya Musa,
ingawa kina namna ya hotuba tano alizoweza kuwatolea Waisraeli kabla hajafa.
Kinapitia upya matukio ya wokovu ya wakati wa Musa kikifaidika na ujumbe wa
manabii, hasa Hosea. Kwa msingi huo, kitabu hiki kinasisitiza sana upendo kwa
Mungu, uaminifu kwa agano la mlima Sinai pamoja na tuzo na adhabu zitakazotolewa
kufuatana na matendo ya Waisraeli. Katika maneno yake yote ya kitabu hiki,
maarufu ni hasa yale ya 6:4-9 ambayo Mwisraeli yeyote anayakariri kila siku
katika sala na kuyashika pengine neno kwa neno.

Maneno mengine muhimu sana yapo 26:5-10: ni kama kanuni ya imani ambayo
Mwisraeli alikuwa anaiungama mbele ya Mungu wakati wa kumtolea malimbuko ya
ardhi. Hivyo alikuwa akikiri amepewa yote na Bwana, halafu akaweza kuyafurahia
mavuno.

Vitabu vinavyofuata katika Biblia ya Kiebrania (Yoshua, Waamuzi, Samweli na
Wafalme) vinataka kuthibitisha kwamba kweli ikawa kama hiki kinavyosema:
Waisraeli walipofuata agano (wakati wa Yoshua) waliteka nchi ya ahadi na
kuifurahia, lakini walipozidi kuasi (wakati wa Waamuzi, Samweli na Wafalme)
walikuja kunyang’anywa nchi ile yote, kwanza sehemu nzuri zaidi (kaskazini),
halafu ile hafifu zaidi (kusini). Hapo Waisraeli wote wakajikuta tena utumwani
katika nchi ya kigeni kama kabla ya Musa, wakikosa hata sanduku la agano,
lililopotea wakati wa maangamizi ya Yerusalemu na hekalu lake, baada ya wao
kufikia hatua ya kula watoto wao kutokana na njaa.

Lengo la waandishi halikuwa kutunza kumbukumbu za mambo yote kwa usahihi na
ukamilifu, bali kuelekeza njia ya kupata wokovu hata baada ya Israeli kuonekana
imekoma moja kwa moja. Kama vile Biblia nzima, vitabu hivyo vinalenga wokovu
wetu, vikihakikisha kuwa Mungu anaweza kuleta mwanzo mpya hata hali ikiwa mbaya
namna gani. Ndiyo sababu habari ya mwisho kabisa ni ya kuleta tumaini: kwamba
mfalme Yekonia alitolewa gerezani (alipokaa miaka 37) na kufanywa mgeni wa
kudumu mezani pa mfalme wa Babeli.

Mara baada ya kushika uongozi, Yoshua alituma wapelelezi nchini; huko Yeriko,
mji wa zamani kuliko yote ya dunia, walisaidiwa na Rahabu, kahaba aliyeamini
kuwa ushindi utakuwa wa Mungu wa Israeli (Yos 2): kwa hiyo akaokolewa pamoja na
ndugu zake, tena akajaliwa kuwa bibi wa babu wa mfalme Daudi, hata akatajwa na
Injili kama bibi wa Yesu Kristo (Math 1:5-6), halafu akachukuliwa kama mfano wa
imani (Eb 11:31) na wa matendo mema (Yak 2:25).

Yoshua aliwavusha Waisraeli pakavu kati ya mto Yordani (Yos 3-4) na hivyo
akawaingiza katika nchi takatifu. Hapo ikawabidi kwanza wafunge tena agano na
Mungu kwa kutahiriwa wanaume wote na kwa kuadhimisha Pasaka ambapo kwa mara ya
kwanza walikula mazao ya nchi hiyo waliyoahidiwa: ndio mwisho wa mana na wa
kipindi cha jangwani (Yos 5:1-12). Hata sisi tutaacha kula mkate toka mbinguni
tutakapoingia pale tulipoahidiwa.

Baada ya matendo hayo ya kidini Mungu alimtokea Yoshua kama amirijeshi wa
Israeli ili kumhakikishia kwamba mwenyewe ataongoza mambo, hivyo Yoshua
amtegemee akijisikia chombo chake tu (Yos 5:13-15). Ni rahisi kwa kila binadamu
aliyeshika uongozi kujisikia mwenyewe na hivyo kuacha kumtegemea Mungu. Kumbe
Yoshua kwa kupokea ujumbe huo akaweza kushinda watu wenye maboma, nguvu na
silaha kali kuliko Waisraeli. Kwamba hiyo ni nguvu ya Mungu inaonekana wazi hasa
katika simulizi la kuteka Yeriko (Yos 6:1-21): huko Waisraeli walifanya
maandamano ya ibada mpaka kuta za mji zikaanguka. Vita vyetu vya kiroho na vya
kitume vitegemee hasa sala. Baada ya vita vingi Yoshua akayagawia makabila 12 ya
Israeli nchi yote, ikiwa ni pamoja na sehemu zilizobaki chini ya wenyeji (Yos
12:1-13:14). Huko Shekemu aliwadai wote wachague kumtumikia YHWH au miungu
mingine, akisisitiza ugumu wa kumtumikia sawasawa Mungu aliye mtakatifu na
mwenye wivu kwa watu wake. Lakini wao walikubali kwa moyo wote kumtumikia Mungu
tu, wakasimamisha jiwe kubwa kama kumbukumbu (Yos 24:1-28).

Kabla hajafa Yoshua akawaita Waisraeli wote ili kuwaimarisha katika imani na
umoja kwa kuwakumbusha maajabu waliyotendewa na Mungu na kwa kuwahimiza
wamuonyeshe shukrani (Yos 23). Kukumbuka ni jambo muhimu ili tuishi kwa imani
bila ya kudanganywa na maisha yanayosahaulisha kwa urahisi mambo ya Kimungu.

Kitabu hiki kinaleta picha tofauti na kile cha Yoshua kuhusu hali ya nchi ya
Kanaani baada ya uvamizi. Kinaonyesha kuwa Waisraeli hawakufukuza wenyeji wote,
bali waliteka baadhi tu ya maeneo yao wakaishi jirani nao.

Baada ya makabila ya Waisraeli kugawana nchi, kila moja likaanza kujitegemea:
lakini bila ya umoja hakuna nguvu upande wa dini wala wa siasa. Upande wa dini,
Waisraeli wakaanza kuchanganyikana na wenyeji Wapagani na kufuata utamaduni wao
uliostaarabika zaidi, wakiwaiga katika yote: kuishi katika nyumba ya kudumu,
kulima n.k. hata wakaabudu miungu yao ya kiume na ya kike kwa ukahaba wa kidini
na kwa kuitolea sadaka watoto wao ili kujivutia fadhili zao, hasa mvua. Kutokana
na makosa hayo, Mungu akawaacha wapatwe na ukame, njaa na zaidi ya hayo
wanyanyaswe na makabila mbalimbali.

Mara kwa mara Waisraeli wakamlilia yeye aliyewasikiliza walipokuwa wanaonewa
Misri, naye akaitikia kwa kuwainulia mwanamume au mwanamke ambaye awashinde
maadui na kuwarudishia amani (Amu 2:6-19). Watu wa namna hiyo wanaitwa
“waamuzi”: maana ya neno hilo si wasomi wanaosikiliza kesi na kutoa hukumu
kadiri ya sheria zilizotungwa na bunge la nchi, bali walikuwa “watawala” wakati
wa amani baada ya kushinda vita vya ukombozi. Waliweza kuwa watu wa kila aina,
hata wasiotarajiwa kabisa, kwa kuwa mkombozi wa kweli alikuwa Mungu tu.

Habari za waamuzi hao 12 haziwezi kupangwa kitarehe, kwa kuwa hazina dalili
zinazotusaidia kujua ipi ilitangulia na ipi ilifuata. Waandishi wenyewe
hawakujua mwaka wa matukio hayo, hivyo walikusanya kumbukumbu walizokuwanazo
kama kwamba waamuzi walifuatana mmoja baada ya mwingine kuongoza Israeli. Ukweli
ni kwamba waliweza kuongoza kwa wakati mmoja huyu huku na huyu huku, kwa kuwa
kila mmoja alihusika na eneo fulani tu. Kwa kuwapanga mmoja baada ya mwingine,
waandishi waliweza kusisitiza mara 12 kwamba Waisraeli walirudiarudia dhambi, na
kwa sababu hiyo walirudiarudia kupewa na Mungu adhabu aliyoitabiri Musa. Lakini
fundisho muhimu zaidi ni kwamba Bwana, bila ya kujali ugeugeu wao, daima alikuwa
tayari kuwaokoa walipomlilia msaada.

Mwamuzi mmojawapo ni Gideoni aliyedumisha amani kwa miaka 40. Alipoitwa na Mungu
alijitetea kwa kusisitiza udogo na ufukara wake, lakini akajaliwa ishara zote
alizoziomba ili kuhakikishiwa msaada (Amu 6:11-24,36-40). Sura ya 7 inasimulia
Mungu alivyopunguza askari wake ili ionekane wazi kuwa ushindi ni wa Mungu
mwenyewe, hautegemei uhodari na wingi wa watu au silaha zao. Ni kawaida ya kazi
ya Mungu kuonyesha uweza wake katika udhaifu wa binadamu. Waisraeli walipotaka
Gideoni awe mfalme wao, akakataa katakata ili Bwana tu aendelee kuwatawala (Amu
8:22-23), lakini wazo hilo likaendelea kuenea, ingawa wengine walilipinga (Amu
9:1-21).

Nyongeza ya kitabu inaonyesha kuwa kumwasi Mungu kulisababisha hatimaye
Waisraeli kupigana wenyewe kwa wenyewe. Ni kwamba, ukivunja amri ya kwanza
unaweza kuja kuzivunja zote, na ukimkataa bab, hutakubali tena ndugu zako.
Mstari wa mwisho unaeleza sababu nyingine ya fujo hizo: kutokuwepo mfalme mmoja
juu ya makabila yote 12. Kwa kusema hivyo, kitabu kinatuandaa kusikia katika
vitabu vinavyofuata jinsi ufalme wa Israeli ulivyoanzishwa kwa usimamizi wa
Samweli, nabii na mwamuzi wa mwisho lakini mkuu kuliko hao 12.

Katika fujo ya miaka ile, habari ya kitabu hiki kifupi inatujenga: inahusu
mwanamke huyo Mpagani wa kabila la Moabu aliyeolewa na Mwisraeli huko ng’ambo ya
Yordani. Baada ya kufiwa mume wake akafuatana na mama mkwe hadi Bethlehemu ili
aolewe na ndugu wa marehemu na kumzalia mtoto kadiri ya sheria. Huyo mtoto akawa
babu wa Daudi. Hivyo kwa uaminifu wake mwanamke huyo pia akatajwa katika Injili
kama bibi wa Yesu (Math 1:5-6).

Vitabu viwili vya Biblia ya Kikristo vinaitwa kwa jina la mtu huyo, ambaye kwa
njia yake Israeli ilianza kuwa na umoja zaidi na hatimaye kuwa ufalme. Badala ya
kila kabila kujitegemea, yote 12 yalikubaliana yawe na kiongozi mmoja wa kudumu
ambaye cheo chake kirithiwe na mwanae. Kwa umoja huo waliweza kushinda maadui
wao.

Vitabu hivyo vimekusanya kumbukumbu zote kuhusu mwanzo wa ufalme (1070-972 hivi
K.K.), yaani kuhusu Samweli mwenyewe na wanaume wawili aliowapaka mafuta
watawale Israeli kwa niaba ya Mungu: kwanza Sauli, halafu Daudi. Kumbukumbu hizo
zilikuwa nyingi na tofauti, hivyo tunakuta humo tata nyingi kuliko katika vitabu
vingine vyote vya Biblia. Hasa mna hoja za kukubali mfumo wa ufalme na hoja za
kuukataa.

Ukuu wa Samweli ulidokezwa na uzazi wake wa ajabu, kwa kuwa mama yake alikuwa
tasa akampata baada ya kusali na kuweka nadhiri (1Sam 1). Hivyo baada ya miaka
michache alihamia Shilo kwenye sanduku la agano kama mtumishi wa kuhani Eli.

1Sam 3 inasimulia wito wake: akiwa amelala karibu na sanduku hilo akaamshwa na
Mungu mara tatu mpaka akafundishwa na Eli kumtambua na kumuitikia Mungu. Hapo
akamtabiria Eli adhabu kali, na hivyo Israeli ikajua kuwa amefanywa nabii wa
Bwana.

Samweli aliwaamua Waisraeli kwa kuwakomboa mikononi mwa Wafilisti (1Sam 7),
lakini ni muhimu hasa kwa kuwaanzishia ufalme kwa kuwaweka wakfu kwanza Sauli
halafu Daudi. Kadiri ya 1Sam 8, yeye na Mungu hawakupendezwa na jinsi Waisraeli
wengi walivyotaka kuiga mtindo wa mataifa yote: Samweli aliwaangalisha kuhusu
matatizo na unyonyaji wa wafalme, naye Mungu aliona katika ombi hilo uasi ambao
Waisraeli wanamkataa asiwatawale tena, lakini akamuagiza Samweli awakubalie.

Ukweli ni kwamba mfalme aliwekwa wakfu kwa Mungu kama mwakilishi wake akitakiwa
kutimiza matakwa yake, hasa kwa kusikiliza anamuambia nini kwa kinywa cha
manabii wake. Ndiyo sababu Samweli alizidi kumuelekeza Sauli, na hatimaye
akamkataa kwa ukaidi wake. Mabishano kati ya Samweli na Sauli ni mwanzo wa
mabishano yote kati ya manabii na wafalme ambao hawakutaka kumtii Mungu, na
hatimaye wakadhulumu na kuua manabii wake. Mamlaka ya neno la Mungu lililoletwa
na nabii ilitakiwa kuwa juu ya mamlaka ya serikali na nguvu ya kijeshi
alivyokuwa navyo mfalme. Lakini mara nyingi wafalme, kwa kujivunia cheo chao,
walishindwa kumnyenyekea nabii wa Mungu, wakaona afadhali kufuata manabii
wengine wengi waliosema uongo ama kwa kudanganywa na matarajio yao ama kwa
kujipendekeza kwa mfalme na kwa taifa lote.

1Sam 16-17 inaanza kutuletea mkusanyo wa hadithi juu ya Daudi ambazo zinampatia
sifa aliyostahili, ingawa nyingine zinagongana: k.mf. kama aliingia katika
utumishi wa Sauli kutokana na uhodari wake katika muziki au katika vita. Uhodari
huo wote ukaendelea kusifiwa ila Daudi aliutumia kwa utukufu wa Mungu: ndiye
aliyeingiza ala mbalimbali katika ibada na kutunga zaburi kadhaa, na ndiye
aliyeeneza utawala wa Israeli kuliko yeyote.

2Sam 6 inasimulia sanduku la agano lilivyohamishiwa Yerusalemu kwa shangwe
kubwa; hasa Daudi alicheza mbele ya Mungu kwa nguvu zake zote huku amevaa nguo
ndogo ya kikuhani tu, bila ya kujijali kama kifalme. Kwa unyenyekevu wake
alimpendeza Mungu akapewa naye ahadi ya ajabu, yaani kwamba ufalme wake utadumu
milele (2Sam 7). Pamoja na hayo, Daudi akabaki kielelezo cha mfalme wa Israeli,
ambaye awe tofauti na wengine wote kwa kuwa hasa mtumishi mnyenyekevu wa Mungu
bila ya kuyumba kwa kuelekea miungu mingine. Kisha kupewa ahadi hiyo alikwenda
mbele ya Mungu na kusali vizuri kama kawaida yake hata nje ya ibada: sala yake
ya sifa na shukrani imejaa mshangao kwa ukuu wa Mungu na fadhili zake na
kumalizika kwa ombi nyenyekevu. Ingawa hakukubaliwa kumjengea Mungu hekalu la
ajabu alivyokusudia, amekuwa mwalimu wa sala kwa nyakati zote: hata leo
liturujia inategemea sana zaburi zake.

Utabiri huo wa nabii Nathani ukawa chanzo cha uimara wa ufalme wa Yerusalemu kwa
miaka 400 hivi, halafu ukaja kuongoza tumaini la Waisraeli hasa walipodhulumiwa,
k.mf. zamani za Yesu chini ya ukoloni wa Kirumi, ambapo wote walimtazamia mwana
wa Daudi mwenye kurudisha ufalme wa Israeli. Kwa mchango wa manabii mbalimbali
ujio wake ulitarajiwa kuwa hatua mpya ambapo kasoro za wafalme waliotangulia
zitakoma.

Matendo mengine tofauti yaliyoathiri sana maisha ya Daudi ni dhambi alizotenda
kwa ajili ya mke wa Uria Mhiti, yaani uzinifu, unafiki, ulevyaji na uuaji wa
askari huyo mwadilifu (2Sam 11). Basi, Nathani akamuendea ili kumlaumu na
kumtabiria adhabu mbalimbali, hasa kwamba upanga hautaondoka nyumbani kwake
(2Sam 12:1-25). Ikawa hivyo hasa kwa sababu ya Absalomu mwanae ambaye alimuua
kaka yake (2Sam 13:22-37) na baada ya kusamehewa akafanya njama hata akamfukuza
Daudi toka Yerusalemu (2Sam 14:28-15:29) akazini na masuria wake mahali pa wazi
(2Sam 16:20-23). Hata hivyo Daudi akazidi kumpenda na alipoambiwa amekufa
akamlilia kwa namna ambayo iliwashangaza na kuwachukiza waliompigania: yeye
ambaye alijiombea na kupewa msamaha wa Mungu hakumchukia mwanae aliyehatarisha
maisha yake (2Sam 18:19-20:8).

Habari za mwisho za Daudi zinapatikana katika 1Fal 1-2 tunaposikia juu ya njama
ya mtoto mwingine: Adonia alitaka kutawala akajifanya mfalme huku Daudi mkongwe
hana habari. Lakini Nathani akaingilia kati ili mwandamizi awe Solomoni, ambaye
alipozaliwa na mke wa Uria alimhakikishia Daudi msamaha wa Mungu.

Vitabu hivyo viwili vinapitia historia ya Israeli kuanzia mwaka 972 hadi 560
hivi K.K. vikionyesha mwenendo wa kila mfalme upande wa dini, hasa katika
kutekeleza maneno ya Kumbukumbu la Torati, ya kwamba Mungu ni mmoja, hivyo
hekalu lake liwe moja tu. Kwa kuwa wafalme wote wa kaskazini na karibu wale wote
wa kusini walikwenda kinyume, vitabu hivyo vinaanza na ufalme imara na wa fahari
ulioweza kumjengea Mungu hekalu la ajabu, kumbe vinaishia na hali mbaya na ya
aibu kuliko ilivyokuwa kabla ya Musa, wafalme wakiwa wafungwa Babeli, Waisraeli
wote uhamishoni na hekalu lenyewe magofu tu.

Lakini waandishi hawakusimulia hayo ili kutunza kumbukumbu za zamani kama
wanavyofanya wanahistoria, bali kwa lengo la kuonyesha tena uaminifu wa Mungu,
aliyezidi kutuma manabii wake hata baada ya kuona hawasikilizwi, bali
wanadhulumiwa hata kuuawa. Kwa kutegemea uaminifu huo, Wayahudi waliohamishiwa
Babeli waliweza kutumaini mwanzo mpya. Hasa manabii wa mwisho wa wakati huo,
Yeremia na Ezekieli, waliwatia moyo kuwa Mungu atabadili mioyo yao na kufanya
nao Agano Jipya.

Kati ya kazi muhimu alizozifanya, mojawapo ni kujenga hekalu la Yelusalemu na
kuliweka wakfu kwa sherehe kubwa ya siku saba, ambapo Mungu alionyesha kibali
chake kwa kulijaza kwa sura ya wingu (1Fal 8). Polepole hekalu hilo likaja kuwa
la pekee hata patakatifu pengine pote pakakatazwa chini ya mfalme Yosia.

Ingawa Solomoni anasifiwa kwa hekima yake, alishindwa kukwepa majivuno na tamaa,
akataka kuwapendeza wake zake waliokuwa 700 (mbali na masuria 300), wengi wao
Wapagani, hata akawajengea mahali pa kuabudia miungu yao akamchukiza Mungu hata
akamtabiria mtoto wake atanyang’anywa sehemu kubwa ya ufalme (1Fal 11:1-13)
ikawa hivyo.

Baada yake, makabila ya kaskazini yalitawaliwa na wafalme wa koo mbalimbali
(931-722), kumbe yale ya kusini yalitawaliwa na watu wa ukoo wa Daudi tu
(931-587). Wafalme wote wa kaskazini wanasemwa kuwa wabaya. Kati ya wafalme wa
kusini, wema ni 2 (Ezekia na Yosia); wengine wema kiasi; wengine wabaya.
Hatimaye Waisraeli wa kaskazini walipelekwa uhamishoni Ashuru (722) wasirudi
tena. Wale wa kusini walipelekwa uhamishoni Babeli (587) lakini baadhi wakarudi
(kuanzia 538).

Tofauti na mtangulizi wake, Daudi alimpendeza Mungu, si kwa sababu hakufanya
makosa, bali kwa sababu alikuwa tayari kumsikiliza akisema kwa njia ya manabii
wake Nathani, Gadi n.k. Alikubali kukosolewa, kuonywa na kuambiwa la kufanya.
Kila mfalme baada yake alitakiwa kufanya hivyo.

Njia zake za kuwasiliana na Mungu zinafanana na zile za dini nyingine: kuota,
kupata njozi, kutoka nje ya nafsi na hata kutazamia kwa kutumia vifaa maalumu
vya kubashiria. Lakini polepole hivyo vya mwisho vikaja kulaumiwa, kumbe Neno
lenyewe likaja kushika nafasi ya kwanza kuliko dalili za ajabu zinazoweza
zikapatikana hata katika vichaa.

Kwa kuwa Roho ni wa Bwana tu, akijalia unabii ni kama karama ipitayo: hivyo mtu
yuleyule anaweza akasema mara ukweli mara uongo. Vilevile karama hiyo
haithibitishi usahihi wa imani na uadilifu wa mhusika. Hatimaye baadhi yao
wakaanza kuitwa "manabii wa uongo", kwa sababu ya kutabiri uongo kwa niaba ya
Mungu (kwa makusudi mazima au kwa kujidanganya) na zaidi kwa sababu ya kupotosha
imani na maadili ya taifa lake.

Waisraeli walielekea dini za kandokando kwa sababu zilikuwa zinaahidi
kufanikisha maombi yao kwa ibada za hakika, wakati Mungu ana hiari ya kupokea au
kukataa sadaka zao. Waisraeli walijaribu kufuata pande zote mbili kwa pamoja,
ila Mungu hakuweza kukubali, kwa kuwa ni peke yake tu. Imani yao iliyumba hasa
wakati mfalme Ahabu alipotawala Kaskazini (869-850 hivi K.K.), ambapo Yezebeli,
mke wake, alifanya juhudi kubwa za kuikomesha kabisa imani yao kwa YHWH ili
wamuabudu Baali, mungu mkuu wa kwao aliyehusika na mvua, kufuatana na sanamu
mbili zilizotengenezwa na Yeroboamu I zikiwa na sura ileile ya Baali (fahali wa
dhahabu). Mezani pa malkia huyo walikuwa wanalishwa manabii wa uongo 850 kumbe
manabii wa Bwana waliuawa karibu wote.

Hapo Mungu akamtuma Eliya (1Fal 17-18) ambaye jina lake lina maana ya kwamba,
“Mungu wangu ni YHWH” na linajumlisha kazi yake ya kutetea kwa ari zote imani ya
kweli hata akaiokoa. Ili kuondoa utata wa kuabudu pande mbili, Eliya kwanza
alizuia mvua isinyeshe nchini miaka mitatu na nusu, ibada kwa Baali zisifanikiwe
hata kidogo, halafu akashindana na manabii hao hadhara ya Israeli yote juu ya
mlima Karmeli. Tofauti na mbinu za manabii 450 wa Baali, waliofikia kujichanja
na kutoka damu ili kuvuta moto kutoka mbinguni wasifaulu, Eliya aliomba tu kwa
unyofu kwamba Mungu ajitokeze ili kugeuza mioyo ya watu wake wamrudie. Kwa
kuteremsha moto toka mbinguni juu ya sadaka yake YHWH alithibitisha kuwa ndiye
Mungu pekee na kuwa anaendelea kuwaokoa watu wake. Baada ya Eliya kuwachinja
wote aliruhusu mvua inyeshe tena. Ndiyo sababu anasifika kwa nguvu ya sala yake
(Yak 5:17-18).

Hasa ni kwamba, baada ya kukimbia hasira ya Yezebeli aliyemuapia atamuua kabla
ya kesho yake, akisali pangoni juu ya mlima Sinai kama Musa mwanzoni mwa agano
la Israeli na Bwana, alijaliwa kutokewa na kuagizwa upya na Mungu katika sauti
ndogo ya upepo mtulivu akamilishe kazi yake hasa kwa kuwafanya Elisha nabii na
Yehu mfalme (1Fal 19:1-18). Hata katika Yesu kugeuka sura mlimani akatokea
pamoja na Musa ili wamshuhudie kama wawakilishi wa Torati na Manabii (Mk
9:2-13).

Kwa miaka zaidi ya 50 kazi yake iliendelezwa na Elisha, ambaye anasifika pia kwa
miujiza yake (YbS 48:12-16) na pamoja na mwalimu wake amechukuliwa na Yesu kama
mfano wa unabii wake utakaowaokoa mataifa baada ya Israeli kumkataa (Lk
4:24-27). Elisha alijihusisha sana na siasa akaombwa shauri na wafalme
mbalimbali hata wa nchi za nje. Kwa kumpaka mafuta Yehu alianzisha mapinduzi
dhidi ya ukoo wa Ahabu na kukomesha upotoshaji wake wa imani. Mapinduzi hayo
yakaenea kusini kwa kumuua Atalia, dada (au binti) wa Ahabu, aliyetawala miaka
saba kisha kuua watu wote wa ukoo wa Daudi (mtoto Yoashi tu alinusurika).

Mungu aliendelea kukazania ufalme wa kaskazini kabla haujaangamizwa kabisa:
tahadhari kabla ya hatari. Ndiyo sababu alimtuma huko Amosi kutoka ufalme wa
kusini, alipokuwa mfugaji karibu na jangwa. Amosi aliona maendeleo makubwa ya
kaskazini chini ya mfalme Yeroboamu II, lakini hakudanganywa nayo, bali
alitabiri yatakoma mapema. Aliona Waisraeli wanaoshika sabato na ibada
mbalimbali, lakini wananyanyasa wenzao maskini: hapo akapiga kelele kudai kwanza
haki itiririke kama maji ya mto ili ibada ziwe na maana. Hatimaye alikatazwa
asiendelee kuhubiri, pia kwa sababu alikuwa mtu wa kusini, hivyo walifikiri
anasema kwa kijicho tu.

Tofauti na Eliya na Elisha wasioacha maandishi, nabii huyo ana kitabu chenye
mafundisho yake aliyoyatoa Kaskazini ingawa alikuwa mtu wa Kusini. Hakutarajia
kutumwa na Mungu, ila ilimbidi akubali kutabiri kwa niaba yake (7:10-17), hasa
kuwa Israeli itaangamizwa na kutekwa na Waashuru utumwani kwa makosa dhidi ya
imani na ya haki pamoja na anasa (5-6). Waisraeli wakakataa maneno yake hata
wakatendwa alivyowatabiria (2Fal 17:5-23).

Muda mfupi baada ya Amosi, nabii Hosea alianza kazi yake katika ufalme wa
kaskazini pia, akaweza kuendelea nayo kwa muda mrefu akiwa mwenyeji. Yeye
hakufundisha kwa maneno tu, bali hasa kwa maisha yake: mtindo wa kufikirisha kwa
matendo ya kushangaza ulitumiwa na manabii wengi, hata na Yesu.

Aliitwa kuoa kahaba ili awaonyeshe Waisraeli katika matatizo ya ndoa yake jinsi
Mungu alivyopenda taifa hilo ingawa linapenda kufuata miungu mingine badala ya
kuwa aminifu kwake tu. Kwa mfano hai wa Hosea, Mungu alitaka waelewe kwamba kwa
kuwapenda na pengine kuwaadhibu analenga tu hatimaye wampende kwa moyo wote.

Sura 1-3 zinasimulia Hosea alivyompenda mke wake aliyemzalia watoto wa uzinzi,
hata hivyo akaendelea kumpenda na kumtafuta hata baada ya kumfukuza, akamkomboa
na kumrudisha ili ambembeleze zaidi na hatimaye amfanye amrudishie upendo kama
wakati wa uchumba. Hivyo adhabu yenyewe ilitokana na upendo na kulenga umoja wa
dhati.

Hata Mungu, baada ya kuacha Israeli ishindwe na Waashuru, ataendelea na upendo
wake kwa wenzao wa kusini, akiwabakiza kama mbegu (ndio “mabaki ya Israeli”
yaliyozungumziwa kwanza na Amosi): mpango wa Bwana unapitia hatua mbalimbali
lakini haukatiki kamwe.

Mfano huo wa upendo wa Mungu kwa bibiarusi asiye mwaminifu uligusa sana watu
ukazidi kuzingatiwa mpaka katika Agano Jipya na kuchangia uimara wa ndoa
iliyofikiriwa upya kama upendo mwaminifu, si kama uhusiano wa kisheria au wa
kimwili tu ambao udumu mpaka utakapoendelea kuleta faida. Zaidi ya hayo,
uliwaelekeza Waisraeli kupokea fundisho la Yesu kwamba dini ni suala la upendo,
si ibada wala sheria tu.

Wakati wa Hosea kufanya unabii kaskazini, Mungu aliita wengine kusini; kati yao
muhimu zaidi ni Isaya, kuhani wa Yerusalemu mwenye elimu nzuri ambayealizaliwa
Kusini mwaka 765 hivi, akatabiri kwa muda usiopungua miaka 40 akiingilia kati
matukio yote ya siasa, ambayo yalikuwa ya kutisha kutokana na nguvu za Waashuru
ambao waliangamiza Israeli na kukaribia kufuta hata ufalme wa Kusini.

Maandishi yake yanapendeza kuliko yote, hasa upande wa ushairi. Lakini ukuu wa
Isaya uko hasa upande wa imani.

Kuanzia wito wake alioupata hekaluni, alipong’amua kwamba Mungu ni mtakatifu
kabisa, yaani tofauti mno na yeyote na chochote (6), alitawaliwa na wazo la
utukufu wa Mungu na la unyonge wa binadamu anayehitaji kutakaswa naye. Kwa
msingi huo alidai wafalme na wananchi wote wa Yuda wamtegemee Mungu tu, si
mataifa yenye nguvu, hata upande wa siasa na mbele ya hatari kubwa namna gani.

Lakini toka mwanzo aliambiwa hatasikilizwa, hivyo ikambidi atabiri adhabu. Kweli
hali haikuwa shwari, ndiyo sababu wengi walishindwa kuamini na kutulia,
wakaendelea kujifanyia mipango na kutafuta msaada kutoka kwa binadamu, hasa
Farao wa Misri. Hapo Mungu alimuagiza Isaya atembee uchi mwaka mmoja unusu ili
kudokeza kuwa Wamisri watafanywa watumwa wa Waashuru wasiweze kusaidia kitu
(20:1-6).

Katika kutuliza watu alimtabiria mfalme Ahazi kwamba mwanamwali atamzaa mtoto wa
kiume atakayethibitisha uwepo wa Mungu pamoja na watu wake, jina lake Emanueli
linavyomaanisha. (7:1-17) Kweli mke wa Ahazi alimzaa Hezekia atakayeendeleza
ufalme wa ukoo wa Daudi, lakini utabiri huo ulimlenga zaidi Yesu, mwana wa
Bikira (walivyoelewa watafsiri wa kwanza wa Biblia katika Kigiriki) ambaye kweli
ni Mungu pamoja nasi, na ni mwana wa Daudi ambaye atatawala milele kwa amani na
haki (11:1-9).

Hivyo, pamoja na adhabu kwa utovu wao wa imani (22:1-14), Isaya aliwatabiria
watu wa Yuda kuwa Mungu hataangamiza kabisa taifa lake, bali ataacha mabaki yake
ambayo yataleta wokovu (10:20-23): katika mabaki hayo Bikira atamzaa Masiya
ambaye ni Mungu pamoja nasi, mwana wa Daudi ambaye ataleta amani na haki
duniani.

Nafasi ya mwisho kwa Isaya kutuliza watu ilikuwa mwaka 701 K.K. ambapo jeshi
kubwa la Waashuru lilizingira Yerusalemu na kutamka maneno ya kumkufuru Mungu.
Isaya aliwarudishia jibu la dharau, nao kweli wakakimbia haraka baada ya kupatwa
na tauni.

Isaya ni maarufu pia kwa ubora wa mashairi yake yaliyofanya ujumbe wake upendeze
na uguse zaidi. Kwa sababu hiyo wengi walipenda kuyakariri na kuyasoma na hata
kuiga mtindo wake: ndiyo maana kitabu chake kiliongezewa maandishi mengine mengi
mpaka miaka mingi baada ya mwenyewe kuuawa kwa kukatwa kwa msumeno.

Wakati mmoja na Isaya alifanya kazi nabii Mika ambaye pia alitetea haki za
wanyonge (2:1-11) na kutabiri adhabu. Vilevile alitabiri juu ya Masiya kwamba
atazaliwa Bethlehemu (5:1-3).

Baada ya hapo hatujui vizuri kilichoendelea kwa miaka 60: au Mungu hakutuma
manabii kwa sababu maangamizi ya ufalme wa kaskazini yameshatokea na yale ya
kusini yako bado mbali, au mfalme Manase aliyetawala karibu miaka 50 aliwaua
wote akitaka watu wake wafuate dini ya Waashuru ili kuwapendeza mabwana hao.
Kumbe chini ya mjukuu wake, mfalme mwema Yosia, manabii wakatokea tena mfululizo
kabla ya maangamizi ya Yerusalemu yaliyochangiwa na watoto wake ambao hawakufaa
kitu hata wakasababisha ukoo wa Daudi kukoma kutawala (586 K.K.).

Akiwa bado kijana, kuhani huyo mpole aliitwa na Mungu awe nabii katika kipindi
cha misukosuko huko Mashariki ya Kati, ambapo Wakaldayo wa Babeli waliwashinda
Waashuru na kueneza utawala wao hadi kuteketeza Yerusalemu na hekalu lake.
Katikati ya matukio hayo yote, Yeremia alipewa kazi ngumu ya kuonya na kutisha
watu wa ufalme wa Yuda kwa kutabiri maangamizi hayo ili wamrudie kweli Mungu
wasipatwe na adhabu kali kama wenzao wa kaskazini. Lakini wao hawakuwa tayari
kufanya hivyo, wakijiamini hawatakoma kwa kuwa, tofauti na hao, wanatawaliwa na
ukoo halali wa Daudi ulioahidiwa kudumu milele, tena wanatunza hekalu pekee la
Mungu na sanduku la agano analokalia. Walidanganywa na manabii wa uongo waamini
hivyo, kumbe walitakiwa kujirekebisha na kufuata kweli masharti ya agano
lenyewe.

Hivyo Yeremia alilazimika kupambana na wote: wafalme, makuhani na manabii
wenzake, ndugu wa ukoo wake na wananchi kwa jumla. Ilimbidi ashindane nao
kinyume cha silika yake ya upole iliyomfanya apende kuelewana na watu. Upweke
wake ulizidiwa na useja alioitiwa na Mungu ili aonye hata kwa njia hiyo kwamba
mambo yajayo ni magumu na ya kutisha hata iwe afadhali kutozaa watoto.

Katika miaka yote 40 na zaidi ya unabii wake kipindi kizuri ni miaka ile 13 tu
(622 - 609 K.K.) ambapo Yosia alifanya urekebisho wa kidini kuanzia Yerusalemu
hadi kwa mabaki ya Waisraeli wa kaskazini, akizuia wote wasiabudu miungu mingine
wala wasimtolee Mungu sadaka nje ya hekalu la Yerusalemu. Kipindi hicho mji mkuu
wa Ashuru uliangamizwa alivyotabiri kwa furaha Nahumu (612 hivi K.K.).

Lakini Yosia alipokufa vitani kabla ya wakati mambo yakaharibika haraka sana,
kwa sababu urekebisho ulitokana zaidi na juhudi zake binafsi. Basi, ikambidi
Yeremia awakaripie wafalme waliomrithi mmoja baada ya mwingine waache siasa yao
ili kumtegemea Mungu tu. Aliwakaripia pia wananchi wasifanye dini kisingizio cha
kuendelea na maovu badala ya kutubu (7:1-15; 19:1-13).

Aliwakaripia vilevile manabii wa uongo waliotumainisha watu bure (20:1-6). Ndipo
alipoanza kupigwa, kufungwa na kuhukumiwa, akawa mfano wa Yesu, yeye ambaye peke
yake katika Agano la Kale aliishi bila ya ndoa kwa agizo la Mungu; lakini
hakuuawa (26:1-19). Kwa hofu akajificha, ila hakuacha kutabiri maangamizi kwa
maandishi kwa njia ya karani wake Baruku (36).

Basi, mfalme Nabukadreza II wa Babeli akazidi kuwa na nguvu: mwaka 602 K.K.
akamtiisha mfalme Yehoyakimu wa Yuda, na mwaka 598 K.K. akazingira Yerusalemu
akawahamishia Babeli mfalme Yekonia na viongozi wengine 8000. Hapo Yeremia
akawaandikia wasikate tamaa ila wasitarajie kurudi upesi kwa kuwa watabaki
uhamishoni miaka 70 (29:4-23). Lakini katika mpango wa Mungu hao ndio wa
kutegemewa, sio walioachwa Yerusalemu (24). Nabukadreza alipohusuru mji huo mara
ya pili, mfalme na viongozi wengine walikataa shauri la Yeremia la kusalimu
amri, wakamfunga pabaya sana mpaka siku ya Yerusalemu kutekwa na kuteketezwa
(37-38).

Yeye alishuhudia hayo yote kwa huzuni kubwa na kati ya dhuluma nyingi hata
akamlalamikia sana Mungu kwa kumuumba awe mtu wa mateso. Toka mwanzo alitaka
kukataa wito wa unabii, na baadaye akafikia hatua ya kukata tamaa. Lakini Mungu
alimuita kwa mpango wa milele, Yeremia asiweze kukataa (15:10-21; 20:7-18).
Unyofu wa maneno yake katika sala (Maungamo ya Yeremia) unatuwezesha kumfahamu
mpaka ndani kuliko mtu yeyote wa Agano la Kale. Lakini mateso hayo hayakuwa
bure, bali kwa njia yake alizidi kuelewa dini kama suala la moyo. Ni hivyo
kwamba aliona agano lililoandikwa katika mbao za mawe limeshindikana, na tohara
inayohitajika ni ile ya masikio na moyo. Basi, kwa kutambua uaminifu wa Mungu,
alitabiri agano litakaloandikwa katika mioyo ya watu, ambao hapo wataweza
kulishika na kumfahamu kweli Bwana.

Kwa kawaida Yeremia alitabiri kinyume cha matazamio madanganyifu ya watu, lakini
walipokata tamaa akawatuliza na kutabiri heri. Basi, kilele cha mafundisho yake
na ya Agano la Kale lote ni kwamba Mungu atafunga na Israeli yote Agano Jipya
(31:31-34).

Baada ya Yerusalemu kuteketezwa (587 K.K.) Yeremia alichagua kubaki nchini
pamoja na mafukara badala ya kuhamia Babeli kwa heshima ya pekee (39:8-40:6),
ila ukatokea uasi akalazimishwa na Waisraeli wenzake kuwafuata Misri: huko
akawaonya wasifuate Upagani lakini wakakataa tena kumsikiliza (42-44).

Hatimaye, kadiri ya mapokeo ya Wayahudi, akauawa nao huko. Ingawa alionekana
kufeli kabisa, sadaka yake ilizidi kuzaa, kwa kuwa wengi walizingatia mafundisho
yake bora.

Kama nyongeza ya kitabu cha Yeremia tuna Maombolezo matano juu ya Yerusalemu
ulioteketezwa, ambamo inaonekana toba halisi baada ya tukio hilo. Hatujui
yametungwa na nani.

Wakati huo aliishi pia Habakuki, aliyeandika kitabu kifupi ambamo alithubutu
kumuuliza Mungu kwa nini anaadhibu Israeli vikali hivyo kwa mikono ya watu
wabaya kuliko wao. Jibu ni kwamba Mungu ana njia zake ambazo anaandaa ushindi wa
haki: hivyo mwadilifu ataishi kwa imani yake (1:12-2:4). Usemi huo ukaja
kutumika sana katika Agano Jipya.

Kwa ajili yao Mungu akatuma tena manabii, hasa Ezekieli ambaye alihamishwa
mapema mwaka 598 K.K.. Habari zake tunazipata katika kitabu chake tu, anapotajwa
kwa jina mara tatu, kumbe kwa kawaida Mungu anamuita “binadamu”. Kabla
hajahamishwa aliweza kumfahamu Yeremia, na kweli aliathiriwa na ujumbe wake
ambao aliuunga mkono na kuuendeleza. Alifanya unabii wake hukohuko uhamishoni,
ingawa ujumbe wake uliwalenga waliobaki Yuda pia. Kwanza aliwatolea maneno ya
hukumu ili watubu kabla hawajaangamia, lakini baadaye akawapa maneno ya faraja
wasikate tamaa. Katika kuwahakikishia kuwa wataanza upya nchini kwao aliwapa
maelekezo yote kwa ajili hiyo. Kwa namna ya pekee, akiwa kuhani, kama vile
Yeremia, katika kitabu chake alishughulika sana na hekalu na mambo ya ibada.

Upande mwingine alianzisha mtindo mpya wa unabii ambao unaitwa wa Kiapokaliptiko
(kilele chake ni Ufunuo wa Yohane) na ambao hauhusu tena matukio madogomadogo ya
siasa, bali kwa njozi za ajabuajabu unaonyesha maana ya historia yote mpaka
mwisho. Njozi 4 anazozisimulia kinaganaga na zisizosahaulika (utukufu wa Mungu
kuhama hekalu, utukufu huo kurudi hekaluni, hekalu kutokwa na maji yenye uwezo
wa kuponya hata Bahari ya Kifo, hatimaye mifupa mikavu kusimama na kuishi tena)
zinachukua nafasi kubwa katika kitabu chake na kwa mafumbo yake yanavutia
ubunifu wetu ujitahidi kuelewa yaliyofichika katika mifano, tarakimu, rangi n.k.

Dini ya Kiyahudi mpaka leo inategemea sana kazi aliyoifanya Ezekieli ya kukazia
utekelezaji wa Torati hata pasipo uhuru wa kisiasa. Muhimu kwake ni kwamba
Wayahudi popote walipo wamtukuze Mungu kwa kufuata sheria yake. Tena alitabiri
kuwa Mungu tu atawawezesha kufanya hivyo kwa kugeuza mioyo yao migumu kama mawe
yadunde kama ile ya nyama, au vizuri zaidi kwa kuwatia moyo mpya na roho mpya
wazishike amri zake (11:17-20; 36:26). Mungu atawaokoa kabla hawajatubu ili jina
lake litukuzwe katika watu wake: wokovu anaouleta hautegemei matendo mema ya
binadamu, bali muungano wa Mungu na wale walioitwa kwa jina lake (16:58-63).
Hakuna kitabu kinachosisitiza utukufu wa Mungu kuliko hicho.

Ingawa Ezekieli alifanya kazi nzuri, waliokuwa uhamishoni waliendelea kuzoea na
kufurahia mazingira mapya yenye ustawi wa kiuchumi wakazidi kupotewa na hamu na
tumaini la kurudi Yerusalemu. Ndiyo sababu Mungu aliwatumia nabii mwingine
mkubwa: hatujui jina lake, lakini tunamuita Isaya II kwa kuwa alifuata mapokeo
ya Isaya na kulingana naye kwa ufasaha wa mashairi aliyoyatumia kutolea ujumbe
wake; hivyo maandiko yake yamepangwa katika kitabu cha Isaya (40-55). Sehemu
hiyo inaitwa pia kitabu cha faraja ya Israeli kwa sababu ililenga kuwatia moyo
Wayahudi wenzake huko Babeli kwamba Mungu atawarudisha kwao akitumia kama chombo
chake mfalme Mpagani, kwa kuwa yeye anatawala watu wote pamoja na mioyo yao (Is
40:1-11). Hivyo akawafanya watamani kurudi badala ya kukwama katika kujitafutia
maendeleo ya kidunia.

Kwa uchangamfu wa hali ya juu Isaya II alitabiri ukombozi na mwanzo mpya wa
taifa kama ajabu kubwa kuliko lile la mababu wao kutoka Misri chini ya Musa.
Alilifananisha na uumbaji mpya utakaowezekana kwa sababu Mungu wa Israeli si
mmoja kati ya wengi, walivyodhani kwa muda mrefu, bali kweli ni peke yake,
hakuna mwingine: ndiyo sababu anaweza yote. Imani hiyo ilizidi kutia mizizi kati
ya Wayahudi na kuwaimarisha dhidi ya kishawishi cha kuabudu wengine.

Pamoja na hayo, katikasura hizo mna mashairi manne bora kuhusu mtumishi mteswa
wa Bwana ambayo ndiyo utabiri bora juu ya Yesu na juu ya wokovu atakaoleta kwa
kuteseka mwenyewe ili kufidia dhambi za wote (42:1-4; 49:1-6; 50:4-9;
52:13-53:12). Hatimaye Isaya II ndiye aliyeandaa dini ya Kiyahudi kupokea
mataifa yote.

Isaya 56 66 ni sura za baadaye tena (Isaya III, mwaka 500 hivi K.K.) ambazo
zinawakaribisha watu wa mataifa yote kujiunga na Israeli katika kumuabudu Mungu
pekee. Kiini chake ni 61:1-3.

Utabiri wa Isaya II ulitimia mwaka 538 K.K. ambapo mfalme Koreshi Mkuu wa
Uajemi, mwaka mmoja baada ya kuteka Babeli, aliwaruhusu Wayahudi warudi
Yerusalemu pamoja na vitu vilivyotekwa nyara toka hekalu lake ili kuvijenga
upya. Wengi hawakukubali kwa sababu walilinganisha mazingira hayo tofauti.
Waliorudi walikuwa kama elfu tano tu na familia zao, lakini wote wenye imani na
nia thabiti, wakiwemo makuhani na Walawi wengi waliorithi katika ukoo wao upendo
kwa ibada za hekaluni.

Kama kawaida, imani yao ilitakiwa kupitia majaribu mbalimbali, kuanzia mazingira
magumu, kwa sababu hali waliyoikuta ilikuwa mbaya kuliko ile ya kabla ya
uhamisho: majengo na mashamba yalikuwa yameharibika kwa kukaa miaka 48 bila ya
watu, tena makabila ya jirani hawakupenda Wayahudi warudi, hivyo waliwazuia kwa
namna mbalimbali. Wasamaria, mchanganyiko wa mabaki ya Israeli kaskazini na watu
wa mataifa walioletwa na Waashuru waishi nao, walitaka kusaidia ujenzi wa
hekalu, lakini walipokataliwa wakawa maadui moja kwa moja.

Hata hivyo utabiri ulitimia, na kwa msaada wa Mungu kupitia watu wake
mbalimbali, kuanzia manabii Hagai na Zekaria, kundi hilo dogo likawa mwanzo mpya
wa taifa la Mungu: walimuabudu kwa bidii katika hekalu jipya ingawa dogo (Ezra
3:10-13), walijipatia usalama kwa kujenga tena kuta za Yerusalemu (Neh 4:13-23;
12:27) na walijitenga kabisa na Wapagani: waliokuwa wameoa wake wa kigeni
walilazimishwa kuwafukuza pamoja na watoto waliowazaa kwa njia yao (Ezra 9-10;
Neh 9-10).

Habari hizo zinapatikana hasa katika vitabu vya Ezra na Nehemia, mfululizo wa
vile vya Mambo ya Nyakati. Waandishi wa vitabu hivyo vinne waliishi miaka mia
hivi baada ya matukio: ndiyo sababu waliweza wakachanganya habari za hao watu
wawili ambao walifanya juhudi mpya tena kali, wa kwanza upande wa dini, wa pili
upande wa siasa, labda kwa nyakati tofauti. Nehemia alipokuwa liwali wa mkoa wa
Yuda wakazi walikuwa hamsini elfu tu, na eneo lao lilikuwa dogo sana. Kuhani
Ezra anasifiwa zaidi kutokana na mchango wake mkubwa katika kulipatia taifa
teule sura ya kudumu, kama watu wanaoambatana kabisa na Torati, ambayo toleo
lake la mwisho lilipitishwa na mfalme wa Uajemi wakati huo kuwa sheria kuu ya
Wayahudi (Ezra 7:1-28). Hivyo dini yao ikawa “dini ya kitabu” hata leo.

Katika karne mbili za utawala wa Waajemi unabii ulizidi kufifia ukiacha nafasi
kwa aina nyingine za uongozi wa kiroho: wataalamu wa Torati na watu wenye hekima
waliotunga vitabu kwa uvuvio wa Mungu bila ya kupatwa na hali za pekee kama
manabii. Manabii wa mwisho walikuwa Hagai, Zekaria, mwandishi wa Kitabu cha
Malaki, Obadia, na Yoeli, mbali na wengine ambao hatuwafahamu, lakini walihakiki
na kuchangia vitabu vya manabii waliotangulia.

Mwaka 520 K.K. Hagai alihimiza ujenzi wa hekalu jipya kama njia ya kujipatia
baraka za Mungu katika hali ngumu ya miaka ya kwanza baada ya kurudi Yerusalemu
(1:3-11). Hasa alitabiri kuwa siku za mbele utukufu wa hekalu hilo utakuwa
mkubwa kuliko ule wa hekalu la Solomoni: ikawa hivyo kwa sababu ya upanuzi na
urembaji ulioanza chini ya Herode Mkuu, lakini zaidi kwa sababu Yesu alilitakasa
na kufundisha humo na hatimaye mwili wake mtukufu ukashika nafasi yake.

Wakati huohuo Zekaria naye alitamani ujenzi huo lakini pamoja na toba ili ibada
na makuhani wampendeze Mungu (1:3-6). Baada ya kumaliza ujenzi wa hekalu (515
K.K.), taratibu za ibada ziliendelea moja kwa moja, lakini tarajio la wengi la
kuona mapema taifa la Mungu lina hali tukufu halikutimia. Hivyo ilitokea tena
hali ya kukata tamaa iliyowafanya makuhani na Wayahudi kwa jumla wamtumikie kwa
uzembe.

Ndipo alipotumwa nabii Malaki kukaripia makosa yao katika kumuabudu, akijibu
hoja zao na kutabiri ujio wa mjumbe wa Agano na wa mjumbe mwingine
atakayemuandalia njia; hapo maadili na ibada vitaratibishwa tena (3:1-5) na kila
mahali itatolewa sadaka safi kwa Mungu (1:11). Katika wajumbe hao wawili
Wakristo waliwatambua kwa urahisi Yesu na Yohane Mbatizaji.

Baada ya kazi za Ezra na Nehemia, nabii Obadia aliishia kutangaza kifupi adhabu
ya Mungu kwa Waedomu, kielelezo cha maadui wa taifa la Mungu, siku yake
itakapofika.

Muhimu zaidi ni unabii wa Yoeli aliyetangaza vivyo hivyo siku ya Bwana akichukua
mfano hai wa uvamizi wa nzige wengi uliolazimisha Wayahudi wote kufanya toba,
lakini alitabiri pia mmiminiko wa Roho wa Bwana juu ya watu wake wa kila aina
(2:28-32) alivyoomba Musa na utakavyowatokea wanafunzi wa Yesu siku ya
Pentekoste (Mdo 2:16-21). Hivyo tapo la unabii kabla halijakoma lilitabiri
kipindi kingine cha unabii chenye kustawi kuliko cha awali.

Pengine ni wakati wa Waajemi kwamba, baada ya muda mrefu wa mapokeo ya sauti,
vilianza kuandikwa vitabu vya hekima (Kitabu cha Methali, Kitabu cha Ayubu) na
vinginevyo (Wimbo Ulio Bora, Zaburi nyingi). Wenye hekima ni watu wanaopatikana
katika makabila yote, hasa kati ya wazee wenye mang’amuzi mengi. Toka zamani
watu wa namna hiyo walitegemewa kwa malezi ya vijana ili wajue jinsi ya kukabili
vizuri maisha. Mbali na mithali na mafundisho yaliyotolewa kwa sauti, baada ya
uandishi kubuniwa hata vitabu vya namna hiyo vilianza kutungwa katika lugha
mbalimbali. Waisraeli walifaidika na hekima ya nchi jirani zilizostaarabika
zaidi, kwa namna ya pekee Mesopotamia na Misri. Hasa wakati wa amani na ustawi
uliopatikana chini ya mfalme Solomoni, wenye hekima waliweza kujitokeza katika
Israeli, kuanzia mwenyewe: ndiyo sababu aliendelea kuchukuliwa kama kielelezo
cha hekima.

Ingawa vinafanana na vile vya makabila ya jirani, vitabu vya hekima vilivyomo
katika Biblia vinafikiria maisha kwa mwanga wa imani katika Mungu aliye mmoja
tu, hasa kwa kuzingatia uzima na kifo, uchungu, mwenendo, heri n.k. Mithali
ndicho kitabu cha kwanza cha aina hiyo, hivyo kinatuletea mawazo na maneno ya
zamani zaidi na ya kwamba Mungu anamtuza mwadilifu na kumuadhibu mwovu hapa
duniani.

Mtazamo huo ulianza kupingwa na kitabu cha Ayubu kinakataa mtazamo huo kwa
kuonyesha hali halisi, yaani kuwa duniani mara nyingi mwadilifu ndiye
anayeteseka; hata hivyo kinasema binadamu hawezi kujua ni kwa nini: basi
amuachie Mungu na kumuabudu katika fumbo lake linalozidi akili yetu (42:1-6).

Kwa muda mfupi sana Aleksanda Mkuu wa Makedonia (Ulaya Kusini Mashariki) aliteka
Asia (mpaka India) na Misri. Kuanzia hapo utamaduni na lugha ya Kiyunani
vikaenea pote, hata kwa Wayahudi wengi, hasa walioishi nje ya nchi yao. Chini ya
utawala wa Kiyunani unabii ukaja kwisha (1Mak 9:27): badala yake yalitolewa
maandiko ya kiapokaliptiko (hasa kitabu cha Danieli ambacho ni kama Ufunuo wa
Agano la Kale), hadithi (Yona, Tobiti, Esta, Yudithi) na vitabu vingine vya
hekima (Mhubiri, Yoshua bin Sira, Hekima).

Humo tunaona maendeleo ya ufunuo, hasa kwa sababu Wayahudi wengi walianza
kusadiki ufufuko wa wafu na mengineyo. Nguvu ya imani hiyo iliwasaidia kukabili
dhuluma na kifo (2Mak 7:1-41) chini ya Antioko Epifane (175-164 K.K.) aliyetaka
kuwalazimisha waache kufuata Torati ili wajilinganishe na watu wengine. Tena
akijidai kuwa tokeo la Mungu Mkuu alijenga altare kwa mungu wake ndani ya hekalu
la Yerusalemu. Hapo Wayahudi wakaanza kupigania uhuru wao wa kidini na wa
kisiasa chini ya ukoo wa Wamakabayo, ambao kwa imani na ushujaa mkubwa wakafaulu
kushinda majeshi ya kutisha (1Mak 3:18-22), kutakasa hekalu (1Mak 4:36-61) na
kurudisha ufalme wa Israeli mpaka baada ya Warumi kuweka Uyahudi chini ya himaya
yao (63 K.K.). Habari hizo zinapatikana katika vitabu viwili vya Wamakabayo
ambavyo havifuatani kwa kuwa viliandikwa na watu tofauti katika karne II K.K.

Matukio hayo ndiyo asili ya kundi la Mafarisayo (yaani “waliojitenga”),
walioshika kwa bidii Torati kadiri ya mapokeo ya walimu wa sheria, wengi wao
wakiwa walei. Kwa jumla walileta uamsho wa kiroho kati ya Wayahudi, lakini
walidharau wenzao wasiojua Maandiko Matakatifu. Pia walishindana sana na
Masadukayo kuhusu masuala ya dini na ya siasa hata kusababisha mauaji; kwa kuwa
Masadukayo (waliokuwa na nguvu kati ya makuhani) walikataa mafundisho hayo mapya
huku wakishika Torati tu.

Nchi ambayo Yesu alizaliwa akafundisha ni nchi ileile ambayo Mungu aliwaahidia
Waisraeli tangu zamani za Abrahamu, ni nchi ileile waliyoiteka chini ya Yoshua,
ni nchi ileile waliyoirudia kutoka utumwani Babeli. Lakini wakati wote wa Agano
Jipya, yaani tangu Yesu alipozaliwa hadi mwisho wa maisha ya mitume wake, nchi
hiyo haikuwa huru, bali chini ya himaya ya Warumi, ingawa pengine hao
waliwakabidhi vibaraka, yaani watawala wenyeji waliowekwa na wakoloni. Vibaraka
hao ni Herode Mkuu (37-4 K.K.) na wazawa wake, ambao tena hawakuwa Waisraeli
halisi bali Waedomu ingawa kabila lao lililazimishwa kuingia dini ya Kiyahudi
karne iliyotangulia. Ukoo huo unajulikana kwa ukatili, uchu wa madaraka na
uzinifu wake.

Vilevile maliwali wa Kirumi waliowekwa pengine kutawala nchi au sehemu fulani
walionyesha mara nyingi ukatili na dharau kwa Waisraeli na dini yao, hata
kusababisha chuki na mapigano kati ya jeshi na wananchi. Mfano mmojawapo ni
Ponsyo Pilato aliyesimamia Uyahudi kuanzia mwaka 26 hadi 36 B.K. Mbali na hayo,
utawala wa Roma, ulioenea Ulaya Magharibi na Kusini, Afrika Kaskazini na nchi za
Mashariki ya Kati kupakana na Iraq ya leo, kwa jumla ulihakikisha hali ya amani
kwa muda wote wa Agano Jipya na karne za kwanza za Kanisa. Hali hiyo, pamoja na
umoja wa dola hilo lote, na urahisi wa mawasiliano kwa njia ya barabara
zilizotengenezwa na Warumi, na uenezi wa lugha ya kimataifa (Kiyunani),
ilichangia kasi ya uenezaji Injili. Lugha hiyo ndiyo iliyotumiwa na waandishi
wote wa Agano Jipya ili vitabu vyao viwafaidishe watu wengi zaidi, ingawa baadhi
yao hawakuijua vizuri.

Lugha asili ya Yesu na ya Mitume ilikuwa Kiaramu ambacho ni jamii ya Kiyahudi na
ambacho polepole kilishika nafasi yake kati ya Wayahudi kuanzia karne VI K.K.
Hao wote walitokea mkoa wa Galilaya, uliokuwa na mchanganyiko wa watu (Waisraeli
na mataifa), kiasi kwamba huko Wayahudi wenyewe walifuata kwa urahisi desturi za
Kiyunani hata wakadharauliwa na wenzao wa Kusini (Yerusalemu na mkoa wa Yudea).
Kati ya mikoa hiyo miwili ulienea mkoa wa Samaria ambao wakazi wake walijenga
uadui mkubwa na Wayahudi baada ya uhamisho wa Babeli, walipokataliwa kuchangia
ujenzi wa hekalu la pili la Yerusalemu.

Dionisi Mdogo, mmonaki aliyeanzisha (mwaka 533 hivi) mtindo wa kuhesabu miaka
kuanzia kuzaliwa Yesu kurudi nyuma (K.K.) au kwenda mbele (B.K.), alikosea
hesabu zake. Leo tunakisia Yesu alizaliwa mwaka 6 hivi K.K. kwa sababu alizaliwa
Bethlehemu chini ya Herode Mkuu aliyefariki mwaka 4 K.K. Huyo alipojaribu kumuua
mtoto Yesu, familia takatifu ilikimbilia Misri mpaka baada ya kufa kwake. Hapo
ikarudi Galilaya hata Yesu akajulikana kwa jina la kijiji cha Nazareti
kilichodharauliwa na Wagalilaya pia. Ndipo alipokulia na kuishi akifanya kazi ya
ufundi.

Mwaka 26 hivi B.K. ndugu yake Yohane Mbatizaji aliacha maisha ya jangwani na
kuanza kuhubiri toba kandokando ya mto Yordani. Kwa kuwa Waisraeli walikosa
manabii kwa muda mrefu, na walitamani sana ukombozi, walimuendea kwa wingi hata
wakamtia hofu Herode Antipa. Ingawa huyo akamfunga mapema akamuua, kazi ya
Yohane ilikuwa imetimia kwa sababu aliweza kuwaandaa Waisraeli wengi (hasa watu
wadogo na wakosefu) wampokee Yesu aliyebatizwa naye. Katika nafasi hiyo Yohane
alimtambulisha kama Mwanakondoo wa Mungu aondoaye dhambi ya ulimwengu.

Ndipo Yesu naye alipoanza kuhubiri, lakini pia kutenda miujiza ya kila aina,
akapata haraka wafuasi wengi. Kati yao akachagua mitume wake 12 kama msingi mpya
wa taifa la Mungu.

Alifanya kazi hizo kuanzia Galilaya, akitangaza ujio wa ufalme wa Mungu, kwa
maana ya kwamba ufalme uliotazamiwa na Wayahudi umewajia kwa njia yake.

Kijicho na upinzani vikazidi hasa Yerusalemu, walipoanza kufanya njama za
kumuua. Ingawa Yesu alijua hayo, alijikaza kwenda katika mji mtakatifu
autangazie habari njema na kufia huko. Baada ya kupokewa kwa shangwe kabla ya
sherehe ya Pasaka ya mwaka 30 (au 33) akakamatwa na baraza la Israeli kwa tuhuma
ya kufuru ya kujilinganisha na Mungu, halafu akakabidhiwa kwa liwali wa Kirumi
aliyekuwa na mamlaka ya kutoa adhabu ya kifo. Baada ya kikao ambapo Wayahudi
walitafuta kisingizio cha kisiasa, Ponsyo Pilato akalazimika kuagiza Yesu
asulubiwe, na kisha kufa kwake kaburi lilindwe na askari.

Hata hivyo siku ya tatu kaburi likaonekana tupu, na Yesu akaanza kuwatokea
wanafunzi wake wa kike na wa kiume kwa muda wa siku arubaini, halafu akapaa
mbinguni mbele ya macho yao.

Kifo na ufufuko wa Yesu si mwisho wa ufunuo wa Mungu: ni lazima tupokee vilevile
kama mpango wake yale yaliyojitokeza wakati wa Mitume wake. Miaka hiyo 70 hivi
iliona Kanisa likizidi kusogea mbali na dini ya Kiyahudi na kuwa la kimataifa
kweli pamoja na kupata muundo wa kudumu wa uongozi. Sambamba na hilo, makao yake
makuu yalihamia Roma kutoka Yerusalemu uliokuja kuangamizwa tena mwaka 70. Ni
wakati huohuo kwamba lilipata vitabu vitakatifu vya kwake vilivyokamilisha vile
vya Agano la Kale. Kanisa linaheshimu kwa namna ya pekee, kama ushuhuda mkuu juu
ya maisha na mafundisho ya Yesu na kama moyo wa Maandiko matakatifu yote, Injili
nne zilizoandikwa na Marko, Mathayo, Luka na Yohane kati ya mwaka 65 na 100
hivi.

Mabadiliko hayo yaliyokusudiwa na Mungu hayakutokea bila ya matatizo, hasa kwa
sababu yalikuwa magumu kueleweka kwa Wayahudi, ambao mwanzoni walikuwa wengi
kati ya Wakristo, na hata kwa Mitume. Lakini Roho Mtakatifu aliwaongoza taratibu
wakubali fumbo hilo lililofunuliwa hasa kwa Mtume Paulo. Suala gumu zaidi
lilikuwa nafasi ya Torati katika Ukristo, hasa kwa waliojiunga nao moja kwa moja
bila ya kutahiriwa kwanza ili wawe Wayahudi.

Katika Agano Jipya inajitokeza misimamo 4 tofauti, na ni ajabu kwamba haikuvunja
ushirika wa imani. 1. Wakristo wenye asili ya Kiyahudi, hasa ya Kifarisayo,
walitaka watu wa mataifa watahiriwe kabla hawajabatizwa, halafu wafuate masharti
yote ya Torati ili waweze kuokoka. 2. Wengine, kama Mtume Petro na Yakobo Mdogo,
walitaka washike walau baadhi ya masharti hayo ili wasiwe chukizo kwa Wakristo
wa Kiyahudi, hasa wakati wa kula pamoja ekaristi. 3. Paulo alikataa kupunguza
uhuru wa Kiinjili kwa kudhani wokovu unategemea Torati kuliko msalaba wa Yesu;
hata hivyo alisisitiza upendo kama tunu bora ya kuzingatiwa ili mtu asikwaze na
kupoteza wengine dhaifu kama hao Wakristo wa Kifarisayo. 4. Hatimaye ulijitokeza
msimamo mkali zaidi, wa kupuuzia kwa kiasi fulani Torati kama kitu kilichopitwa
na wakati. Misimamo hiyo ya mwisho ulizidi kupata nguvu kadiri Wayahudi na
Wakristo walivyozidi kutengana, lakini hata ule wa kwanza uliacha athari yake ya
kudumu katika Kanisa hasa kupitia Injili ya Mathayo na Barua ya Yakobo.

Kati ya Wainjili, Luka hakuishia kuandika habari za Yesu tu, bali alizikamilisha
kwa kuandika kitabu cha pili chenye historia ya mwanzo wa Kanisa. Kinajulikana
kwa jina la Matendo ya Mitume, kwa kuwa kinawatokeza hasa watu wawili ambao Luka
aliwafahamu, yaani Mtume Petro mpaka sura ya 12, halafu Mtume Paulo. Kwa namna
ya pekee alikuwa mwanafunzi wa Paulo akamfuata mpaka kifo chake: hivyo si ajabu
kwamba alipenda kushuhudia kazi zake na mateso yake kwa ajili ya Kristo na
uenezi wa imani.

Mpangilio wa kitabu hicho unaelezwa katika 1:8, yaani kuonyesha jinsi imani hiyo
ilivyoshuhudiwa toka Yerusalemu hadi mwisho wa dunia upande wa magharibi. Ndiyo
sababu kitabu kinaishia na habari za Paulo kufikia Roma na kuanza utume huko
mwaka 61, ingawa kuandikwa kiliandikwa kama miaka 20 baadaye.

Kuanzia Injili yake, Luka anaonekana alivyojitahidi kuzingatia ukweli wa
historia, lakini pia jiografia: katika Injili mambo yote yanaelekea Yerusalemu,
ambapo Yesu alikwenda kufa na kufufuka, na katika Matendo ya Mitume mambo yote
yanaanzia Yerusalemu, ambapo Roho Mtakatifu aliwashukia. Tukipenda kujua
historia ya wokovu ilivyoendelea baadaye, hatuna budi kufuata kitabu hicho
tukilinganisha habari zake na zile tunazozipata hasa katika barua za mitume. Kwa
namna ya pekee zile za Paulo tunaweza kuzipanga kwa faida katika mfululizo wa
habari za maisha yake alizotuachia Luka, ingawa kuna utatanishi fulani.

Kabla ya kusimulia uenezi wa Ukristo, Luka aliandika habari za Kanisa mama,
yaani lile la Yerusalemu. Katika msingi wake tunaona mitume wakiwa wanasali
pamoja na mama wa Yesu na waamini wengine. Majina ya hao 11 yameorodheshwa tena,
halafu pengo lililoachwa na msaliti Yuda Iskarioti likazibwa ili idadi muhimu ya
12 ikamilike tena. Aliyeamua ifanyike hivyo ni Petro akitumia tayari mamlaka
aliyoachiwa na Yesu, na akiweka masharti kwa mapendekezo ya watu, hasa kwamba
mteule awe shahidi wa utume na ufufuko wa Yesu (Mdo 1).

Baada ya idadi hiyo kukamilika tena, Roho Mtakatifu akawashukia wote katika
nafasi maalumu, yaani sikukuu ya Pentekoste, iliyotimiza Pasaka siku 50 baada
yake (Mdo 2:1-41). Safari hiyo alijitokeza kama upepo wa nguvu kubwa ajabu
uliojaza nyumba nzima (yaani Kanisa lote) na kama ndimi za moto zilizowashukia
mojamoja kila mwamini aliyekuwemo (kwa kuwa karama zake ni mbalimbali). Hapo hao
waoga, waliojifungia ndani kwa usalama, wakatoka nje na kuhubiria umati wa watu
waliokusanyika kwa kufuata upepo. Kwa kuwa siku hiyo ni ya hija walikuwepo
Wayahudi na waongofu kutoka sehemu nyingi za ulimwengu, lakini kila mmoja
aliwaelewa mitume kwa lugha yake mwenyewe. Hivyo umoja wa binadamu uliovunjika
Babeli katika kujenga mnara wa kiburi ukapatikana tena Yerusalemu kwa nguvu ya
Yule aliye upendo wa Mungu. Toka mwanzo Kanisa si la kabila la Yuda tu au la
lugha ya Kiaramu tu, bali ni Kanisa Katoliki, yaani la mataifa yote na la lugha
zote. Bila ya shaka aliyesimama kwa niaba yake lote atoe hotuba ya kwanza na
kufafanua matukio hayo pamoja na kumshuhudia Kristo mfufuka ni Petro. Maneno
yake yaliwachoma moyo wasikilizaji hata wakamuuliza wafanye nini. Jibu likawa
watubu na kubatizwa ili wapate msamaha na Roho Mtakatifu. Siku hiyo ya kwanza
waamini wakawa hawapungui elfu tatu.

Katika Mdo 6-8 hao viongozi 7 wapya wanajitokeza kama mashujaa katika utume,
ambao mwisho wake kwa Stefano ulikuwa ni kifodini. Katika kusimulia tukio hilo
la mwaka 36 hivi, Luka alisisitiza kuwa mashtaka ya Wayahudi dhidi ya Stefano ni
yaleyale yaliyomhusu Yesu: yaani upinzani dhidi ya mwalimu unaendelea dhidi ya
wanafunzi wake. Vilevile Stefano akakabili mateso kama alivyofanya Yesu
akimkabidhi Bwana roho yake na kuwaombea watesi wake. Kabla ya hapo Wakristo
walikuwa wamedhulumiwa katika nafasi mbalimbali, lakini dhuluma hiyo ya tatu
ikawa kubwa zaidi na kusababisha wengi wakimbie Yerusalemu. Lakini kwa mpango wa
Mungu mtawanyiko huo ulichangia kueneza Injili.

Kufuatana na mpangilio wa kitabu, Mdo 8 inaeleza jinsi Mungu alivyoongoza uenezi
wa Kanisa kwa watu wasiokubaliwa na Israeli, yaani kwanza kwa Wasamaria
waliokuwa maadui wakuu wa taifa teule, halafu towashi (yaani mwanamume mbovu)
toka Ethiopia. Katika nafasi hizo zote mbili Luka alisisitiza furaha iliyotokea
kama dalili ya wokovu. Juhudi za Filipo mwinjilisti zikaja kuthibitishwa na
mitume kwa kuwawekea mikono Wakristo wapya wa Samaria.

Ukubwa na ubora wa mchango wa Paulo unaeleweka tukizingatia kwamba alifanya kazi
na kuandika kabla ya vitabu vya Agano Jipya kupatikana. Ndiye aliyeanza
kuliandika akipanua mawazo aliyoyapokea katika Kanisa kwa kuzingatia Agano la
Kale na mang’amuzi yake mwenyewe. Hapo alifafanua vizuri ajabu maisha ya
Kikristo kama neema ya kumshiriki Yesu kwa imani, sakramenti na juhudi za
kushinda umimi hadi kugeuka sadaka hai, takatifu na ya kumpendeza Mungu. Wokovu
huo, utakaokamilika katika ufufuko wa mwili, unapatikana katika Kanisa, ambalo
Paulo alilitambulisha kama bibiarusi wa Kristo na mwili wake.

Lakini, kabla Luka hajasimulia umisionari wake, aliandika habari nyingine ya
ajabu ambayo pia inapatikana mara tatu katika Matendo ya Mitume, yaani uongofu
wa Kornelio na nyumba yake (Mdo 10). Wapagani hao walijaliwa Roho Mtakatifu
kabla hawajabatizwa, wakimsikiliza tu mtume Petro. Hivyo Mungu alimuonyesha mkuu
wa mitume nia yake kuhusu wokovu wa mataifa, naye Petro akalitangazia Kanisa
kwamba Wapagani wasilazimishwe kufuata sheria za Kiyahudi. Uamuzi huo uliofuata
hiyo Pentekoste ya mataifa ilimfungulia Paulo mlango wa umisionari wake
unaotawala Mdo 13-28. Ingawa Wakristo wenye msimamo mkali wa Kiyahudi walikubali
maneno ya Petro (Mdo 11:1-18), hawakuweza kumuunga mkono Paulo aliposisitiza
kwamba wokovu unategemea imani kuliko utekelezaji wa sheria. Basi, mvutano juu
ya suala hilo ukaendelea kuvuruga maisha ya Kanisa kwa miaka mingi ya mbele.

Ni baada tu ya Petro kufungua mlango kwamba Mdo 11:19-26 inasimulia jinsi
waliotawanyika baada ya uuaji wa Stefano walivyoeneza Ukristo huko walikohamia
nje ya nchi takatifu, wakiwahubiria kwanza Wayahudi wenzao, halafu Wapagani.
Kitabu kizima kinafuata utaratibu huo: Paulo mwenyewe kila alipofika aliwaelekea
Wapagani baada tu ya Wayahudi kukataa Injili.

Kati ya miji ambapo ilianzishwa jumuia ya waamini wengiwengi, muhimu zaidi ni
Antiokia (mpakani kwa Sirya na Uturuki wa leo): huko wafuasi wa Yesu walikuwa
mchanganyiko mkubwa wa Wayahudi na mataifa, hivyo wakapewa jina jipya maalumu la
Kiyunani (Wakristo). Ndipo walipofanya kazi Barnaba aliyetumwa na mitume, Paulo
aliyeitwa naye kumsaidia, pamoja na manabii na walimu wengine.

Wakati huohuo (mwaka 44 hivi) Herode Agripa alimuua Yakobo Mkubwa (mtume wa
kwanza kumfia Yesu) akakusudia kumuua hata Petro, lakini huyo akahama Yerusalemu
(Mdo 12:1-17) akafanya kazi huko na huko kabla hajahamia moja kwa moja Roma
akiuletea mamlaka yake.

Kanisa changa na motomoto la Antiokia likawa kituo cha umisionari kuanzia mwaka
46; kwa mara nyingine Roho Mtakatifu ndiye aliyechochea juhudi za kitume na
kuteua watu wa kutumwa, yaani Barnaba na Paulo (Mdo 13:1-3). Safari yao ya
kwanza ilichukua miaka 3 katika kisiwa cha Kupro na mikoa ya kusini ya Uturuki
wa leo (Mdo 13:16-51; 14:19-23). Ilikuwa kawaida yao kuanzisha Kanisa katika
miji mikubwa ili toka huko ujumbe ufike hadi vijijini.

Waliporudi Antiokia walipaswa kupambana na Wakristo wa Kiyahudi kuhusu uwezekano
wa mataifa kuokoka pasipo kutahiriwa. Hatimaye suala likapelekwa Yerusalemu kwa
Kanisa mama. Baada ya majadiliano marefu Petro akatoa neno la mwisho kwamba
Wapagani wanaomuamini Yesu wasitwishwe mzigo usiobebeka wa kufuata sheria za
Kiyahudi (Mdo 15:1-12). Katika Gal 2:1-10 Paulo pia ametuachia kumbukumbu ya
mtaguso huo akisisitiza kuwa mitume waliokuwepo (Yakobo Mdogo, Petro na Yohane)
walitambua rasmi karama ya kimisionari ya kwake na ya Barnaba na uhalali wake,
wakiwaomba tu wachangishe pesa kati ya Wakristo wa mbali kwa ajili ya wenzao wa
Yerusalemu wwnye hali ngumu. Hiyo ilikuwa namna mpya ya kutekeleza upendo wa
kidugu na kudumisha umoja wa Kanisa baada ya uenezi wake.

Masuala hayo yakadai uamuzi mwingine ili Wakristo wa Kiyahudi waweze kuendelea
kushirikiana na wenzao wa mataifa pasipo kuogopa unajisi ambao ungewazuia
wasifuate ibada zao. Gal 2:11-14 inaeleza shida iliyotokea Antiokia: ingawa
Paulo alimheshimu sana Petro, alipoona hafuati kwa unyofu uamuzi wa mtaguso
hakusita kumkosoa kidugu hadharani ili aliepushe Kanisa na upotovu kuhusu suala
la wokovu. Basi, kadiri ya Mdo 15:13-35, Yakobo Mdogo aliyeachiwa uongozi wa
Kanisa la Yerusalemu alichagua makatazo makuu manne kutoka Mambo ya Walawi
akidai Wakristo wote wayashike kama mambo mazito kwa dhamiri ya Kiyahudi. Uamuzi
huo uliarifiwa kwa Wakristo wa Antiokia na mikoa ya jirani kwa wajumbe na barua.
Barua zikaendelea kuandikwa hata leo kwa lengo la kudumisha umoja na amani
katika Kanisa, kwa kuwa ni kazi ngumu kuelewana kwa watu tofauti kama hao
waliozoea kudharauliana kwa matusi kama “mbwa”.

Kati ya vitabu 27 vya Agano Jipya, 21 vina mtindo wa barua au nyaraka. Hiyo ni
tofauti kabisa na Agano la Kale, ambamo vitabu kadhaa vinazileta, lakini si
kitabu kizima hata kimoja. Mtume Paulo ndiye aliyetumia zaidi mtindo huo ili
afikie na ujumbe na mamlaka yake pale asipoweza kufikia kimwili. Barua 14
zinahusishwa na yeye kwa namna moja au nyingine, wakati nyingine 7 zinahusishwa
na Yakobo Mdogo, Mtume Petro, Mtume Yohane na Yuda Tadei. Hii haina maana kwamba
ziliandikwa zilivyo na Mitume hao. Kwanza, tokea awali watu waliweza kuandika
barua kwa mkono wao, au kwa kumuongoza karani aandike maneno yao wenyewe, au kwa
kumpa maelekezo ya jumla kuhusu namna ya kuandika kama si kumuachia aandike
anavyoona inafaa. Zaidi ya hayo, wakati wa Mitume ilikuwa kawaida kuandika kwa
kutumia jina la marehemu fulani maarufu kama kwa kumwezesha aendelee kutoa
ujumbe aliokuwa anautoa maishani. Pengine aliyeandika hivyo alikuwa na uhusiano
wa pekee na marehemu huyo kama mwanafunzi au mwandamizi wake.

Pengine maandishi hayo hayakuwa tu barua fupi za kuwasiliana kuhusu shida
fulani, bali hati au insha ndefu kuhusu mada fulani: ndizo zinazostahili kuitwa
nyaraka. Ingawa tofauti kati ya barua na waraka inaeleweka kinadharia, pengine
ni vigumu kugawa vitabu hivyo vya Agano Jipya katika makundi mawili: kwa hakika
Eb ni waraka na 3Yoh ni barua, lakini nyingine ziko katikati. Barua saba
zisizohusishwa na Paulo zinaitwa Katoliki, maana zimekubaliwa na Kanisa lote,
ingawa maana asili ya neno hilo ilikuwa kwamba ni kwa ajili ya watu wote, jambo
ambalo si kweli.

Katika Biblia barua hazikupangwa kufuatana na tarehe za kuandikwa, bali
zinatangulia zile za Paulo, na kati ya hizo zinatangulia zile kwa makanisa 7,
zinafuata zile kwa watu binafsi 3 na mwisho waraka kwa Waebrania ambao haumtaji
Paulo. Ndani ya makundi hayo, zinatangulia zile ndefu zaidi hadi zile fupi.
Sisi, tukitaka kuelewa zaidi ujumbe na maendeleo yake, ni afadhali tuzisome kwa
mpangilio wa tarehe kadiri tunavyoweza kuikadiria. 2Pet, ambayo inafikiriwa kuwa
ya mwisho kuandikwa, inashuhudia kwamba tayari barua za Paulo zilikuwa
zimekusanywa na kuheshimiwa kama Maandiko Matakatifu.

Mdo 15:36-39 inasimulia ugomvi kati ya Paulo na Barnaba walipotaka kufunga
safari tena (mwaka uleule 49). Mungu hakuzuia ugomvi huo kusudi hao wawili
waeneze zaidi neno lake wakienda sehemu tofauti. Barnaba na Marko walielekea
Kupro, kumbe Paulo alimchukua Sila na kufunga safari iliyodumu miaka mitatu,
akielekea kwanza jumuia zile za bara alizoziunda miaka iliyopita (Mdo
15:40-16:5).

Paulo ni maarufu kwa juhudi zake za kueneza Ukristo mahali pengi palipokuwa
bado, lakini pia tunajua upendo wake kwa watu aliowatangazia habari njema, na
bidii zake kwa makanisa aliyoanzisha: alikuwa akiwaombea usiku na mchana,
akiwaka hamu ya kuwatembelea, akiwaandikia barua za kusisimua ili kuwatia moyo
au kuwakosoa, kutatua matatizo yao na kujibu maswali mbalimbali. Pengine
aliwatumia watu alioongozana nao: kati yao alimpendelea Timotheo akashirikiana
naye mpaka kufa.

Kadiri ya Mdo 16:6-15, katika safari hiyohiyo kwenye mikoa mbalimbali ya Uturuki
wa leo, huenda Luka pia akajiunga na msafara akifuatana na Paulo hadi kufa
kwake. Yeye anatia maanani uongozi wa Mungu ambaye kwanza aliwazuia mara mbili
wasielekee walikokusudia, halafu kwa njozi alionyesha ni mapenzi yake wavukie
Ulaya katika Ugiriki wa leo.

Inavyojulikana, Wayunani walikuwa na hamu kubwa ya kupata maarifa kuliko
wengine, halafu kubishana nao kwa ufasaha na kuwashinda. Katika mazingira hayo,
falsafa na dini zilikuwa mada kuu na kuingiliana na hadithi za ajabuajabu kuhusu
miungu, malaika na wengineo. Karibu barua zote za mitume zilikabili hatari hiyo,
ambayo ikazidi kuwa kubwa na kuleta mafarakano katika Kanisa hasa katika karne
II, ilipoitwa “Gnosis” (= ujuzi). Hasa Paulo alijitahidi kuishinda mapema
iwezekanavyo.

Huko Ugiriki wakaanzisha Kanisa kwanza Filipi, halafu Thesalonike. Kutokana na
dhuluma za Wayahudi, Paulo alilazimika kuondoka akafika Athene, mji mkuu wa
falsafa, akajaribu kutangaza Injili kwa ufasaha wa maneno ili kuwavuta hao watu
wa elimu; kumbe akashindwa kabisa (Mdo 17). Ndipo alipoelewa kuwa imani
haitegemei akili na elimu, akaamua kuhubiri kwa unyofu tu mafumbo ya imani (1Kor
1:17-2:5).

Mdo 18:1-11 inasimulia mang’amuzi mengine aliyoyapata katika jiji la Korintho,
lenye bandari mbili katika bahari tofauti zilizoleta urahisi wa kuvusha bidhaa
toka moja hadi nyingine badala ya kuzisafirisha kwa meli kandokando ya rasi.
Kutokana na umuhimu huo na wa kuwa makao makuu ya mkoa wa Akaya (Ugiriki
kusini), pamoja na biashara kubwa, kulikuwa na mchanganyiko wa watu, wakiwemo
watumwa na makahaba wengi. Huko alikaa mwaka mmoja na nusu kutokana na
kufunuliwa na Yesu kwamba ana wateule wengi jijini. Kweli utume wa Paulo ukazaa
sana, ingawa kabla hajafika walikuwepo tayari Wakristo kadhaa kama Akula na
Priska waliofukuzwa na kaisari Klaudio mwaka 49 watoke Roma pamoja na Wayahudi
wote hasa kutokana na mabishano yao kuhusu Kristo.

Mtume Paulo alikuwa amekimbia Thesalonike baada ya wiki 3 tu za utume, hivyo
aliogopa kwamba huenda dhuluma zikawakatisha wanafunzi tamaa. Kumbe, akina
Timotheo walipofika Korintho toka Thesalonike, walimpa Paulo ripoti kuhusu hali
ya Kanisa la kule na kumuondolea wasiwasi: dhuluma zilikuwa zikiendelea lakini
Wakristo wachanga wa huko ni imara katika imani yao mpya, isipokuwa hawaelewi
vizuri mambo fulanifulani, hasa kuhusu vikomo vya binadamu. Hapo Paulo
akawaandikia kwa furaha barua tuliyonayo mpaka leo ili kuwahimiza na
kuwaelimisha zaidi: ndiyo andiko la kwanza la Agano Jipya kwa kuwa ni wa mwaka
51 hivi. Barua hiyo haina mafundisho mazito isipokuwa kuhusu mambo ya mwisho
(hali ya marehemu na ujio wa pili wa Bwana). Ni tulivu na ya kirafiki, ingawa
inatoa maonyo upande wa maadili (1Thes 1:1-3:13; 4:13-17; 5:1-11; 5:16-28).

Miezi michache baadaye akarudia kuwaandikia kutokana na taarifa nyingine
zilizomtia tena wasiwasi. Akawafafanulia zaidi ujio wa Bwana na dalili zake,
akiwahimiza hasa kufanya kazi kwa bidii na kuwajibika wakati wa kungojea ujio wa
pili wa Yesu badala ya kuiacha kwa kisingizio cha kwamba, eti Kristo amesharudi
(2Thes 2:1-15; 3:6-15). Mpangilio wa barua hizo ni uleule wa barua
zitakazofuata: baada ya salamu na shukrani kwa Mungu, yanafuata mafundisho ya
imani, halafu maadili, na hatimaye salamu nyingine.

Mwaka 52 Paulo aliondoka kwa hiari Korintho kuelekea Yerusalemu na Antiokia.
Njiani alihubiri kidogo Efeso, makao makuu ya mkoa wa Asia Ndogo (Uturuki
Magharibi wa leo), lakini hakukubali kubaki muda mrefu zaidi, ila aliwaacha huko
Priska na mumewe akiahidi kurudi, Mungu akipenda (Mdo 18:18-22). Huo ni mfano
mzuri wa ushirikiano kati ya mseja na watu wa ndoa katika utume.

Mdo 18:24-28 inasimulia kwamba, baada ya Paulo kuondoka, alifika Myahudi wa
Aleksandria, jina lake Apolo. Kama vile wenzake wengi wa Misri alikuwa na elimu
ya Kiyunani na ujuzi wa Biblia.

Baada ya kukaa Antiokia mwaka mmoja na nusu Paulo akafunga tena safari
akiyapitia makanisa ya Galatia na Frigia ili kuyathibitisha (Mdo 18:23).
Hatimaye akafika Efeso ambapo akabaki tangu mwaka 54 hadi 57, akifundisha kila
siku na kueneza sana Injili katika mkoa mzima (Mdo 19:1-10). Pamoja na hayo
aliandika barua kadhaa, ambazo baadhi zimepotea, nyingine tunazo hadi leo (kwa
Wagalatia, kwa Wafilipi, ile ya kwanza kwa Wakorintho, inawezekana Filemoni
pia).

Barua hiyo iliandikwa na Paulo akiwa Efeso. Tofauti na zile kwa Wathesalonike,
hii ni kali sana kwa kuwa Paulo aliiandika (mwaka 54 hivi) mara baada ya kusikia
kwa mshangao na huzuni kwamba wanafunzi wake wa mkoa wa Galatia wanataka
kupotoshwa na Wakristo wengine wanaosisitiza haja ya kushika Torati ili kupata
wokovu. Ili kumpinga Paulo na mafundisho yake kuhusu neema, wazushi hao
walikanusha pia mamlaka yake kama mtume, eti, hajawahi kumuona Yesu, na
anarahisisha masharti ya dini ili ajipatie wafuasi na heshima.

Basi, ilimbidi ajitetee na kusimulia baadhi ya matukio ya maisha yake
yanayotusaidia kumfahamu zaidi na kutambua kwamba msimamo wake wa awali kama
Farisayo haukumuelekeza hata kidogo kupuuzia Torati. Ni tukio la ghafla la
kutokewa na Mfufuka tu lililoweza kupindua mtazamo wake. Baada ya hapo, msimamo
wake mpya ulikubaliwa na viongozi wa Kanisa mama la Yerusalemu waliotambua
karama yake ya pekee kwa uongofu wa mataifa. Akitetea uhuru wao kuhusu masharti
ya Torati, Paulo hakukosa kueleza kwamba hauruhusu kufuata udhaifu wa kibinadamu
(unaowakilishwa na mwili), bali ni kwa ajili ya kufuata mwongozo wa Roho
Mtakatifu ambao ni wa juu kuliko Torati na hatimaye unazaa tunda lake bora.

Akiandika kwa hasira takatifu ili kuzuia Injili isibadilishwe wala msalaba
usibatilishwe - kwa sababu wokovu ukipatikana kwa kushika Torati, Kristo amekufa
bure - mara baada ya salamu akashambulia kwa nguvu wazushi hao na kuonyesha kwa
Biblia kuwa haiwezekani kujipatia uadilifu kwa kujaribu kufuata sheria za Musa
walivyotaka wao. Kinyume chake uadilifu wetu unatokana na imani kwa Kristo na
msalaba wake.

Ilimbidi kwanza ajitetee kuwa mtume halisi anayefundisha kulingana na mitume
wengine, halafu aonyeshe tunavyookolewa kwa imani, si kwa kufuata sheria,
hatimaye atoe mawaidha kuhusu uhuru wa Kikristo, kwamba unategemea kumfuata Roho
Mtakatifu si tamaa za dunia (Gal 1:1-12; 2:15-3:14; 4:4-20; 5; 6:7-18).

Paulo akiwa kifungoni (labda Efeso mwaka 56 au 57) alimuandikia Filemoni.
Tofauti na barua zote zilizotangulia, hiyo haikuandikwa kwa kanisa fulani, bali
kwa Mkristo binafsi, tajiri, pengine wa Kolosai. Ingawa si muhimu upande wa
teolojia, inaonyesha upendo wa mtume kwa wale aliowaongoa, na jinsi udugu wa
Kikristo ulivyoanza kutikisa utumwa.

Mpangilio wa barua ya kwanza una salamu na shukrani, halafu hukumu juu ya
matatizo ya Wakristo hasa kufarakana (1Kor 1:10-16; 2:1-4:16), kuzini na
kushtakiana mahakamani (1Kor 5-6). Baada ya hapo akaanza kujibu maswali yao
mbalimbali: kuhusu ndoa na useja (1Kor 7), nyama zilizotolewa sadaka kwa miungu
(1Kor 8:1-11:1), mwenendo katika ibada na karama (1Kor 11:20-33; 12:4-13:13;
14:18-40), na hatimaye ufufuko wa wafu (1Kor 15:1-28,33-49).

Mwishoni kuna maagizo, taarifa na salamu mbalimbali (1Kor 16:1-4). Ndiyo sababu
barua ni ndefu na inagusa mambo mengi ambayo Paulo aliyatazama kwa hekima ya juu
inayotokana na msalaba wa Kristo. Kati ya mambo mengi muhimu zaidi, barua hiyo
inatunza simulizi la kwanza la karamu ya mwisho ya Bwana Yesu (11:23-25) na
kanuni ya imani ya kwanza inayoorodhesha pia matokeo ya Kristo Mfufuka (15:3-8).

Mdo 19:21-20:1 inasimulia alivyohama Efeso kutokana na matatizo kuzidi,
akaelekea Makedonia na Ugiriki. Toka huko alipata nafasi ya kuhubiri huko
Iliriko, yaani Albania ya leo kwenda kaskazini (Rom 15:19). Wakati huo alipata
habari tofauti kabisa kuhusu Wakorintho, akawaandikia tena na tena kabla
hajawaendea kwa mara ya tatu. Labda kwa kuwa ni mshono wa barua hizo mbalimbali,
mpangilio wa Waraka wa pili kwa Wakorintho haueleweki, ingawa ina salamu na
shukrani mwanzoni, na salamu nyingine mwishoni kama kawaida. Katikati mada kuu
ni tatu: kujitetea, mchango na mashambulizi dhidi ya wapinzani. Barua hiyo
inatusaidia hasa kumjua Paulo mwenyewe (2Kor 11:1-12:13).

Ingawa Paulo alikaa Efeso miaka mitatu, moyo wake wa kimisionari haukutulia kwa
sababu alikumbuka alivyotabiriwa atafanya kazi hata mbali zaidi. Ndiyo maana
alitaka kwenda Ulaya magharibi, yaani Roma na halafu Hispania, nchi
iliyohesabika kuwa mwisho wa dunia. Ila kabla ya kwenda huko alipanga kuleta
mchango wa Wakristo wa mataifa kwa wenzao wa Yerusalemu.

Basi, mwishoni mwa miezi mitatu aliyokaa Korintho (Mdo 20:2-3) akijiandaa
kupanda meli, yaani mwanzoni mwa mwaka 58, Paulo aliwaandikia Wakristo wa Roma
ili kuandaa utume atakaoufanya katika jiji hilo.

Huko Ukristo uliingia toka mwanzo kabisa, ukiletwa na baadhi ya Wayahudi wengi
walioishi Roma ambao walibatizwa Yerusalemu kwenye Pentekoste ya mwaka 30.

Wayahudi wote walipofukuzwa na Kaisari Klaudio (49), Wakristo wa mataifa mengine
wakabaki ndio wengi, nao wakaachana na masharti mbalimbali za Kiyahudi, kama
yale kuhusu vyakula.

Muda mfupi baada ya Klaudio kufa (54), Wayahudi walianza kurudi, kumbe wakakuta
mabadiliko hayo makubwa ndani ya Kanisa, nao wakajiona wamewekwa pembeni kidogo,
kama si kudharauliwa na Wakristo wa mataifa.

Mtume Paulo akijua umuhimu wa Roma, mji mkuu wa ulimwengu wa zamani hizo,
aliwaandikia Wakristo wa huko barua ndefu tena nzito kuliko zote. Alitaka
kuwaeleza kwa maandishi ya mpango mafundisho yake kuhusu wokovu, kwa sababu
walikuwa wamesikia habari tofautitofauti juu yake bila ya kukutana naye.

Pamoja na kuwaandaa hivyo wampokee vizuri, alichukua nafasi ya kuimarisha umoja
wao ulioingia dosari. Akiandika kwa utulivu mkubwa kuhusu mambo
aliyokwishawaongelea kwa hasira Wagalatia, Paulo aliweza kuinua pande zote mbili
za Kanisa hilo zielewe zaidi fumbo la mpango wa Mungu kwa ajili ya watu wote, na
hivyo ziheshimiane kwa upendo, ulio utimilifu wa Torati.

Hasa aliwaonya Wakristo wa mataifa wasidharau Wayahudi, kwa sababu hao bado ni
wateule wa Mungu.

Ingawa haina mafundisho yote ya Paulo, barua hii imechangia teolojia ya Kikristo
kwa kiasi kikubwa, hasa upande wa magharibi.

Kwa namna ya pekee inajibu kinaganaga maswali kuhusu wokovu: unapatikana kwa
njia gani? Kwa nini Wayahudi wengi walishindwa kumuamini Yesu ili kuupata? Kwa
nini mataifa yameupokea badala yao? Aliyepata wokovu anaishi vipi? Je, Wayahudi
wametupwa moja kwa moja?

Ndiyo sehemu kuu ya barua (Rom 1:16-32; 2:1-29; 3:9-20; 3:21-31; 4:1-8; 4:23-25;
5:1-21; 6:1-14; 7:7-25; 8:1-39; 9:1-5; 11:1-36), ambayo inafuata salamu (1:1-8)
na shukrani.

Paulo alisisitiza kwamba wote ni wakosefu na wanaweza kuokolewa na Mungu tu:
hiyo ni neema tupu, maana hakuna anayeweza kuistahili kwa juhudi zake.

Neema hiyo tunaipata kwa kumuamini Yesu ambaye alikufa akafufuka kwa ajili yetu
ili sisi tuishi upya kwa ajili yake tukiongozwa na Roho Mtakatifu.

Chini yake Mkristo atafanya mema mengi na makubwa kuliko yale yanayodaiwa na
Torati, ambayo ni njema lakini haitutii nguvu ya kuitekeleza.

Upande wa mataifa, toka mwanzo Mungu aliwapa mwongozo mwingine wa maisha, yaani
dhamiri.

Hata hivyo pande zote mbili zilishindwa kufaidika na miongozo hiyo wakahitaji
msaada bora zaidi ili kumpendeza Mungu.

Maadili mema yatafuata kama matunda, na Paulo, kama kawaida ya Wakristo wa
kwanza, baada ya ujumbe au fundisho la imani, anayaeleza hasa katika sehemu ya
pili ambayo ina mawaidha mbalimbali (Rom 12:1-2,9-21; 13:8-14), yakifuatwa na
taarifa, salamu na doksolojia.

Kwa kuwa Paulo hakuwafahamu vizuri Wakristo wa Roma, maneno yake ni ya jumla na
si ya mpango. Hasa ni kwamba madai ya Torati hayawezi kuongoza mwenendo wa
Mkristo, lakini huyo anatakiwa kuzingatia anavyodaiwa hasa upendo kwa wote.

Maisha ya Mkristo yawe ibada kwa Mungu katika Roho Mtakatifu. Umoja wa Kanisa
unamdai ajitahidi kushinda mabaya kwa mema. Kila kiungo cha mwili huo mmoja
anadaiwa juhudi kwa ajili ya ustawi wa wote ili maisha yawe sadaka kwa Mungu.

Akigusa zaidi maisha ya Kanisa la Roma ya wakati huo, yaliyovurugwa na masuala
madogomadogo kuhusu vyakula na sikukuu, Paulo alidai wenye nguvu watekeleze
upendo kwa walio dhaifu zaidi, pamoja na busara, uelewa, mfano wa Yesu na
uaminifu kwake.

Maelekezo hayo yanaweza kusaidia daima kukabili mvutano wowote kati ya wenye
mitazamo tofauti (finyu na mpana, au wa kizamani na wa kisasa zaidi). Lengo ni
ule umoja uliofundishwa katika sura nane za kwanza.

Paulo kupeleka mchango Yerusalemu (Mdo 20:16-21:36) ndio mwisho wa kipindi cha
utume wake mkubwa zaidi. Sura tisa za mwisho za Matendo ya Mitume zinatusimulia
kinaganaga habari zake kuanzia 58 hadi 63, ambapo karibu miaka yote alikaa
kifungoni akisubiri kesi (Mdo 23:12-24; 24:22-25:22; 28:11-16,23:30). Bila ya
shaka ilikuwa ya majaribu makubwa kwake, lakini ilimpa nafasi ya kutafakari
mafumbo ya wokovu kwa undani zaidi tena, na ya kumshuhudia Kristo mbele ya
wafalme (Agripa II na nyumba ya Kaisari) alivyotabiriwa. Kwa Luka ni muhimu sana
kwamba Paulo alifika Roma na kuanza huko kazi yake ya utume, kiasi kwamba
hakuendelea kuandika kilichofuata.

Hasa kwamba mwaka 64 mfalme Nero alianza dhuluma za serikali dhidi ya Wakristo
zilizoendelea mpaka 313, ingawa si mfululizo. Petro na Paulo waliuawa mjini Roma
kati ya mwaka huo na mwaka 68, wakiliachia Kanisa la mji huo usimamizi wa
makanisa yote. Kuhusu kipindi hicho tuna ushahidi wa vitabu mbalimbali vya
Kipagani, vya Kiyahudi na vya Kikristo. Baadhi yake ni vile vya mwisho vya Agano
Jipya ambavyo tunataka kuendelea kuvichambua. Waandishi wake pengine walitumia
majina ya mitume ili kuyapa nguvu maandiko yao: inawezekana walikuwa warithi wa
mamlaka yao na kuendeleza kazi zao. Mkazo wa vitabu hivyo unaelekea miundo ya
Kanisa (uchungaji) kuliko umisionari (uvuvi).

Katika hiyo miaka ya mwisho ya ufunuo, Wakristo wa mataifa wakazidi kuwapita
wale wa Kiyahudi kwa idadi na kwa umuhimu. Nafasi ya Yerusalemu katika Kanisa
ulizidi kupungua kutokana na hali ya nchi, yaani vurugu kati ya Wayahudi,
Wayunani na serikali ya kikoloni. Mwaka 62 Yakobo, ndugu wa Bwana na kiongozi wa
Kanisa la huko, aliuawa na Wayahudi. Tangu mwaka 66 hadi 73 hao walipigania
uhuru wakashindwa; mwaka 70 Yerusalemu ulitekwa tena na Waroma na kuteketezwa
pamoja na hekalu lake. Kuanzia hapo hadi leo dini ya Kiyahudi imebaki haina
ukuhani wala sadaka; nguvu yake ni katika masinagogi inapofanyika ibada ya Neno
la Mungu chini ya walimu wa sheria. Maangamizi hayo yalizidi kutenganisha
Wakristo na Wayahudi, hasa kwa sababu Wakristo wa Yerusalemu walikimbilia
ng’ambo ya Yordani badala ya kupigania uhuru, halafu wakarudi mjini mpaka vita
vya pili vya Kiyahudi (132-135) ambapo Waroma wakabomoa tena Yerusalemu na
kuwafukuza Wayahudi wote wasiweze hata kuingia wilayani na kuona kwa mbali mlima
wake.

Kanisa la mji huo wa biashara karibu na Efeso lilianzishwa na mwanafunzi wa
Paulo, labda Epafra, halafu likaingiwa na mafundisho ya ajabuajabu
yaliyochanganya mambo ya Kiyahudi na ya Kipagani na yaliyozingatia mno ukuu wa
malaika juu ya ulimwengu.

Paulo aliweza kuandika barua hii akiwa kifungoni Roma kati ya miaka 61 na 63 ili
isomwe katika makanisa yote ya mkoa wa Asia Ndogo, wenye makao makuu Efeso.
Mafundisho yake yanalingana na yale ya barua kwa Wakolosai ila yamechimbwa
zaidi, kiasi kwamba barua hii inaonekana kuwa kilele cha teolojia ya Paulo.
Pamoja na kuchambua fumbo la wokovu katika Kristo, inachambua hasa fumbo la
Kanisa kama mwili wa Kristo ambamo kichwa kinaeneza wokovu ulimwenguni kote. Kwa
msingi huo inasisitiza na kudai umoja kamili kati ya waamini (Ef 1:1-2; 1:17-23;
2:11-22; 3:1-21; 4:1-16).

Jina hilo linajumlisha barua moja kwa Tito na mbili kwa Timotheo, ambao walikuwa
washiriki wakuu wa utume wa Paulo, wakawa waandamizi wake. Wataalamu wanabishana
sana kuhusu mtunzi wa barua hizo, wengi wakidhani zimeandikwa na mfuasi wa Paulo
mwaka 95 hivi, huku wengine wakishikilia aliziandika mwenyewe, kwa msaada wa
karani fulani, miaka ya mwisho ya maisha yake (63-67), ambapo baada ya
kufunguliwa aliweza kusafiri tena mashariki (Ugiriki na nchi za kandokando) na
pengine hata magharibi (Hispania). Barua ya pili kwa Timotheo inaonekana kama
wasia wake alioandika kifungoni akisubiri kuuawa.

Sehemu kubwa ya maandishi hayo inalinganisha Yesu na ukuhani wake katika hekalu
la mbinguni upande mmoja, na ukuhani wa Agano la Kale huko Yerusalemu upande
mwingine. Hivyo mwandishi alielekeza safari ya kiroho katika imani inayofanana
na ile ya watakatifu wa Agano la Kale.

Kitabu kingine ambacho labda kiliandikwa miaka ya 80 kina jina la Yakobo, lakini
wataalamu hawapatani kuhusu huyo ni nani, aliandika wapi na lini. Kwa hakika
walengwa wa kitabu ni Wakristo wa Kiyahudi wenzake, lakini si barua halisi, bali
ni mchanganyiko wa mawaidha yanayofuata mtindo wa vitabu vya hekima. Lengo lake
ni kuhakikisha Ukristo usiishie katika mawazo mazuri, bali imani ijitokeze
katika matendo mema. Lengo lingine ni kuwakuza mafukara na kuwakemea matajiri,
kadiri ya mwelekeo wa Kanisa la Yerusalemu (Yak 1:1-2:26; 4:1-5:6).

Hatujui vizuri mwandishi wa barua hii ni nani (ingawa anajiita ndugu wa Yakobo),
wala aliandika lini (wengi wanakisia miaka ya 80), wala aliwaandikia akina nani
(barua ni kwa wote, ingawa baadhi wanahisi walengwa kuwa ni Wakristo wa Kiyahudi
walio nje ya Israeli). Ujumbe ni kujihadhari na wazushi wanaobunibuni mafundisho
mapya badala ya kushika imani ile iliyofunuliwa mara moja na ikatosha; ujumbe
huo ulitolewa kwa kuwatukana na kuwalaani wazushi hao (Yuda 1-4, 17-25).

Siku hizi wataalamu wanakubaliana kukanusha barua hiyo kuwa imeandikwa kweli na
Mtume Petro, wakisema ni kitabu cha mwisho kuandikwa katika Biblia (labda Roma
mwaka 100 hivi). Kwa hakika iliandikwa baada ya barua ya Yuda, kwa sababu
inatumia maneno yake mengi. Inawezekana mwandishi alitumia vilevile maneno ya
Petro ambayo sasa yamepotea; kwa vyovyote aliandika kwa mamlaka yake kwa
makanisa yote ili kuthibitisha mapokeo. Pamoja na kupinga uzushi, lengo la barua
ni kueleza sababu gani Bwana anachelewa kurudi. Mafundisho mengine muhimu
yaliyomo yanahusu uvuvio wa Roho Mtakatifu juu ya waandishi wa Biblia (Paulo
mmojawao), wito wetu wa kushiriki umungu, uwepo wa ulimwengu mpya baada ya huu
wa sasa kuangamizwa (2Pet 1:3-11,19 21; 3:8-18).

Ziliandikwa kati ya mwaka 90 na 100, wakati ambapo jumuia za wafuasi wa Yohane
zilianza kusambaratika. Mafundisho na lugha vinalingana na Injili ya nne. Barua
ya tatu na ya pili hazina mafundisho muhimu, tofauti na ile ya kwanza inayodai
imani sahihi na maisha matakatifu ili mtu astahili kuitwa Mkristo kweli. Inakaza
umwilisho wa Mwana wa Mungu na haja ya kuishi kwa uadilifu, na hasa kwa upendo
(1Yoh 1:1-4; 2:3-11; 3:11-4:21; 2Yoh 7-13).



https://sw.wikipedia.org/wiki/Historia_ya_Afrika

Kwa ujumla, historia ni kumbukumbu ya maisha ya mwanadamu duniani, hasa ile
tarehe iliyosajiliwa na kuhifadhiwa katika vitabu, maandishi mbalimbali, na
simulizi au hekaya za mapokeo. Ingawa historia iliyobebwa katika simulizi na
hekaya huchukuliwa na baadhi kuwa haina nguvu kwa kukosa ithbati ya maandishi,
bado hivi ni vyanzo muhimu vya historia. Mara nyingi historia iliyoko katika
maandishi huwa imehifadhiwa katika simulizi na hekaya kwa muda mrefu kabla ya
kuandikwa.

Hapo kale, bara la Afrika lilishuhudia matukio mengi ya harakati za mwanadamu
kuliko mabara mengine ya ulimwengu.

Wataalamu wa athari wamegundua athari za zamadamu zinazorudi nyuma kufikia hadi
miaka milioni minne, na athari za ustaarabu wa Wamisri wa Kale huko Misri na
Wafoinike huko Tunis na sehemu nyinginezo za Afrika ya Kaskazini katika karne ya
9 KK.

Harakati za madola makubwa ya Warumi na Waarabu ziliweza kuonekana kabla ya
karne ya 4 BK, na Waarabu walianza kuingia Afrika huko Habasha (Ethiopia) tangu
karne ya 7 BK na kutangaza dini ya Uislamu na kuieneza katika maeneo mbalimbali
ya Afrika pamoja na kuanzisha biashara na ustaarabu na kuimarisha mamlaka zao
katika Sudan ya wakati huo tangu karne ya 8 baada ya Kikristo.

Himaya za Ghana, Mali, na Songhai zilikuwa zikijulikana kwa utajiri mkubwa na
biashara stawi iliyokuwa ikifanyika wakati huo ya dhahabu na bidhaa nyinginezo.
Mwisho wa karne ya 15 BK, himaya ya Songhai ilikuwa na nguvu kuweza kuitia chini
ya utawala wake mamlaka ya Mali. Sehemu nyingine za kusini mwa Afrika zilikuwa
wakati huu hazijulikani sana, na historia yake ilikuwa bado haijasajiliwa.

Baina ya karne ya 1 KK na karne ya 16 BK watu waliokuwa wakizungumza lugha ya
Kibantu watokao sehemu za Nigeria na Cameroon ya leo, ndio waliokuwa wameenea
kwenye sehemu mbalimbali kusini mwa bara la Afrika, wakiwa wameanzisha vijiji,
mashamba na mamlaka katika sehemu za Jamhuri ya Kidemokrasia ya Kongo ya leo, za
Luba na Mwememutapa, lakini makundi ya wachungaji wa wanyama walianza kuhamia
kusini katika karne za 15 na 16 na kukutana na Wabantu. Ndipo walipoanzisha
mamlaka zao za Bunyoro, Buganda, Rwanda na Ankole.

Wazungu walianza kugundua bara la Afrika katika karne ya 15, wakati Wareno
walipokuja kwenye fukwe za bara la Afrika kutafuta njia nyepesi na ya amani ya
kufikia India, na kuweza kupata nafasi ya kushikilia biashara ya dhahabu na
pembe na watumwa ambayo ilikuwa ikiendelea wakati huo katika bara la Afrika.
Katika mwaka 1488 Bartolomeo Dias alizunguka Rasi ya Tumaini Jema (kwa
Kiingereza: Cape of Good Hope), na katika mwaka 1498 Vasco da Gama alifika
ufukwe wa Afrika Mashariki na kuendelea mpaka India.

Baada ya hapo, Ureno ulianzisha vituo vya biashara Afrika, ukifuatiwa na
Waholanzi, Waingereza, Wafaransa na Wazungu wengineo, na biashara ya watumwa
iliyosimamiwa na Waarabu na baadhi ya Waafrika wenyewe ikashika kani na kuwa na
kasi na nguvu.

Wakati huohuo Waturuki walishikilia sehemu za kaskazini ya Afrika na Waomani
wakashikilia ufukwe wa Afrika Mashariki.

Kati ya miaka 1880 na 1912, Wazungu waligawana bara la Afrika, na nchi zote
zikawa chini ya utawala wa Wazungu isipokuwa Liberia na Ethiopia.

Wafaransa wakachukuwa Afrika Magharibi na Kaskazini na kwa hivyo nchi za Afrika
Magharibi: Dahomey (sasa Benin), Guinea, Mali, Cote d'Ivoire, Mauritania, Niger,
Senegal na Volta ya Juu (sasa Burkina Faso) zilikuwa chini ya utawala wake. Hali
kadhalika, Algeria, Tunisia na Morocco zilitawaliwa na wao. Aidha, Wafaransa
walitawala Togoland, Somaliland, Madagascar, Comoro, na Reunion.

Waingereza nao wakatawala Afrika Mashariki na Kusini, na kuwa sehemu ya Sudan na
Somalia, Uganda, Kenya, Tanzania (chini ya jina la Tanganyika), Zanzibar,
Nyasaland, Rhodesia, Bechuanaland, Basutoland na Swaziland chini ya utawala wao
na baada ya kushinda katika vita huko Afrika ya Kusini walitawala Transvaal,
Orange Free State, Cape Colony na Natal, na huko Afrika ya Magharibi walitawala
Gambia, Sierra Leone, the Gold Coast na Nigeria.

Wareno wakachukuwa sehemu ya Guinea, Angola na Msumbiji na sehemu na visiwa
fulanifulani huko Afrika ya Magharibi.

Wabelgiji wakachukua Kongo na Rwanda-Urundi, na Wahispania wakachukua sehemu ya
Guinea, Spanish Sahara (sasa Sahara ya Magharibi), Ifni na sehemu nyingine za
Morocco.

Wajerumani nao wakachukua Togoland, Cameroon na baadhi ya nchi katika Afrika ya
Magharibi na Afrika ya Mashariki, lakini baada ya vita vya kwanza vya dunia
wakanyang'anywa.

Nchi ya kwanza kujitawala upya katika Afrika ni nchi za Afrika ya Kusini
zilizojiunga na kujiendesha wao wenyewe katika mwaka 1910. Misri, katika mwaka
wa 1922 walikuwa wanajiendesha wenyewe, na Tangier katika mwaka wa 1925.

Madola mengi ya Afrika yalianza kupigania uhuru katika miaka ya baina ya 1950 na
1960, na Wazungu wakasalimu amri na kuanza kutoa uhuru. Libya wakajinyakulia
uhuru katika mwaka wa 1951, Eritrea katika mwaka 1952 ikiwa imejiunga na
Ethiopia, Morocco katika mwaka wa 1956, na wakarudishiwa Tangier.

Katika mwaka huu wa 1956, Sudan na Tunisia vile vile walipata uhuru wao, na
Ghana katika mwaka wa 1957, Guinea katika mwaka wa 1958, na vile vile Morocco
wakarudishiwa Spanish Morocco.

Katika mwaka wa 1960 Ufaransa ukatoa uhuru kwa Cameroon, Jamhuri ya Afrika ya
Kati, Chad, Congo (Brazzaville), Cote d'Ivoire, Dahomey (Benin), Gabon,
Madagascar, Mali, Mauritania, Niger, Senegal na Volta ya Juu (Burkina Faso).

Vile vile, katika mwaka huohuo wa 1960 Congo (Kinshasa), Nigeria, Somalia, na
Togo zikapata uhuru, na katika mwaka wa 1961 Sierra Leone na Tanganyika zikapata
uhuru, na Afrika ya Kusini ikawa Jamhuri.

Katika mwaka wa 1962 Algeria, Burundi, Rwanda, na Uganda zikawa huru, na 1963
zikafuatia Zanzibar, Gambia na Kenya, na katika mwaka wa 1964 Malawi
(Nyasaland), na Zambia (Rhodesia ya Kaskazini) zikapata uhuru.

Baada ya miaka miwili, katika mwaka wa 1966 Botswana (Bechuanaland) na Lesotho
(Basutoland) zikajinyakulia uhuru. Mauritius na Swaziland katika mwaka wa 1968
na vile vile Guinea ya Ikweta. Hispania ikairudisha Ifni katika mwaka wa 1969
katika mamlaka ya Morocco.

Aidha, katika mwaka wa 1974 Guinea ya Kireno (Guinea-Bissau) ikapata uhuru wake,
na katika mwaka wa 1975 Angola, Cape Verde, Mozambique, Sao Tome na Principe
zikapata uhuru. Hispania vilevile ikaitoa Sahara ya Magharibi kwa Morocco na
Mauritania katika mwaka wa 1976, lakini wananchi wakakataa kuwa chini ya nchi
mbili hizi, kukazuka vita. Mauritania ukaitoa sehemu yake na kuipa Morocco
katika mwaka wa 1979, tatizo ambalo mpaka sasa linaendelea baina ya Morocco na
Sahara ya Magharibi, na Umoja wa Mataifa unajaribu kutatua tatizo hili.
Waingereza wakawapa uhuru Shelisheli katika mwaka wa 1976, na Ufaransa ukatoa
uhuru kwa visiwa vya Ngazija (Comoro).

Katika mwaka wa 1977 Jibuti (Nchi ya Afars na Issas) iliyokuwa ikitawaliwa na
Wafaransa ikarudi kwa wenyewe. Rhodesia (Zimbabwe) ikapata uhuru halisi mwaka wa
1980, na South West Africa, iliyokuwa ikitawaliwa na Afrika ya Kusini ikapata
uhuru katika mwaka 1990 na kuitwa Namibia.

Uingereza umebaki na visiwa vya Saint Helena na Ascension, na Ufaransa
unaendelea kutawala Mayotte na Reunion. Hispania vilevile unaendelea kutawala
visiwa vya Canarias pamoja na Ceuta na Melilla na visiwa viwili vingine
vilivyoko karibu na Morocco.



https://sw.wikipedia.org/wiki/Halogeni

Halogeni (Kigiriki hals, “chumvi”; genes, “kuzaliwa”), katika kemia, ni simetali
za kundi la 17 katika mfumo wa IUPAC (kabla zilifahamika kuwa katika kundi la
VII, VIIA) katika jedwali la elementi zinazohusiana kwa karibu sana – fluorine,
chlorine, bromine, iodine na astatine. Jina la halogeni, au mzalisha chumvi,
linaelekeza katika tabia ya kila halogeni kutengeneza chumvi na sodium kama ile
chumvi ya mezani (sodium chloride). Kila mhusika wa kundi hili ana valensi ya -1
na huungana na metali kutengeneza halides, pia huungana na metali na simetali
kutengeneza ayoni zenye miundo tata.

Elementi za kundi la VII, fluorine, chlorine, bromine, iodine na astatine
hujulikana kama halogeni. Miaka mingi iliyopita jina hili lilitoholewa kutoka
maneno mawili ya kigiriki yenye maana kutengeneza chumvi ya bahari. Hata hivyo
halogeni zote hupamabana na metali za kundi la I na kutengeneza chumvi za
ayoniki kama vile sodium chloride, NaF, sodium chloride, NaCl, potassium
bromide, Kbr na nyingine nyingi.

Halogeni zote ni kovalenti na zinaonyesha mlolongo wa tabia zinazotarajiwa
kutokana na nafasi zao katika mpangilio wa Jedwali la Elementi. Zaidi kabisa
zina tabia ambazo ni muhimu sana zinazozifanya kuwa bidhaa za thamani. Jedwali
hapo chini linaonyesha baadhi ya tabia zao muhimu.

Kati ya mwaka 1813 na 1814, Humphry Davy alifanya mlolongo wa majaribia ambayo
alithibitisha uwepo wa elementi mpya katika idadi fulani ya kampaundi. Aliita
elementi hiyo fluorine. Kwa bahati mbaya alishindwa kupata hata kiwango chake
kidogo kikiwa peke yake. Hii iliwezeshwa na mwanakemia wa Kifaransa Henri
Moissan. Moissan alipitisha umeme katika hydrogen fluoride kavu iliyokuwa na
potassium hydrogenflouride, KHF2, iliyoyeyushwa ndani yake. Njia yake hii ya
ugunduzi imeendelea kutumiwa viwandani kama njia ya kupata fluorine.

Elementi ya fluorine hutengeneza muungano thabiti na elementi nyingine
inayopambana nayo, hivyo ni kwa umeme pekee ndio unaweza kuvunja muungano huu na
elementi zingine.

Chlorine ilitengwa kwa mara ya kwanza na Scheele mnamo mwaka 1774, lakini asili
yake kama elementi ilianzishwa na Davy. Hatimaye mnamo mwaka 1810 alikuwa ni
Davy ambaye aliipa jina lake la chlorine (hii ilitoholewa kutoka neno la
kigiriki lililomaanisha kijani kilichofifia). Kabla ya kupewa jina hili,
chlorine ilikuwa inafahamika kama asidi ya oxymuriatic. Mojawapo ya sababu
kuhusu jina hili ilikuwa, mpaka majaribio ya Davy yalipokubalika, wanakemia
wengi waliamini gasi hii kuwa ni kampaundi ya oksijeni na elementi nyingine.

Bromine ambayo jina lake linamaanisha kunuka iligunduliwa na Antoine Balard
mnamo mwaka 1826. Balard hakuwa mwanakemia maarufu, hata iliwahi kusemwa kuwa
badala Balard kuigundua bromine, ilikuwa ni bromine iliyomgundua Balard.
Aliigundua elementi kwa bahati wakati akifanya majaribio kwenye maji ya bahari.
Alishitushwa na rangi ya kimanjano ya machungwa ambayo bromine huwa inatoa pale
inapotengezwa kutokana na maji ya bahari na chlorine. Pambano hili ni kutokana
na oksidesheni ya ayoni za bromine kwa chlorine.

Malimbikizo ya sodium nitrate (Chile saltpetre) mara nyingi huwa na sodium
iodate, NaIO3, kama nyongeza. Endapo nyongeza hii ipo kwa kiasi kikubwa basi
hutumika katika kutengeneza iodine kutoka katika iodate. Zoezi zima la
utenganishaji hufanyika katika hatua tatu za muhimu:

Halogeni zote ni sumu hivyo inabidi kuwa makini sana unapofanya mapambano katika
maabara yanayozihusisha. Inabidi ziwe zinatengenezwa katika kifaa kinachozuia
gasi kuvuja. Fluorine ni ngumu sana kuitengeneza katika maabara. Halogeni
zingine zinaweza kutengenezwa kutoka katika hydrogen halide husika, HCl, Hbr, au
HI. Kwa kawaida wakala wa oksidesheni (oxidation) atumikaye ni manganese(IV)
oxide.

Chanzo rahisi cha hydron chloride ni asidi ya hydrochloric iliyokolea. Kama
asidi na manganese(IV) oxide zitapashwa joto kwa pamoja, chlorine hutoka. Kama
unataka chlorine safi, gesi hupitishwa kwanza katika maji na kisha katika asidi
ya sulphuric iliyokolea. Maji huyeyusha mabaki ya asidi ya hydrochloric, na
asidi ya sulphuric hukausha gesi. Pambano ni:

Kama utahitaji chlorine ambayo siyo safi ndani ya muda mfupi, inawezekana kwa
kudondosha tone la asidi ya hydrochloric iliyokolea juu ya mabonge ya potassium
manganate(VII):

Hydrogen bromide haipatikani sana, hivyo ni lazima itengenezwe wakati wa
kutayarisha gesi kutoka katika kampaundi zenye bromine. Hydrogen bromide
hutengezwa wakati, kwa mfano, potassium bromide inapochanganywa na asidi ya
sulphuric iliyokolea. Hata hivyo, kama manganes(IV) oxide itachanganywa katika
asidi, kabla hydogen bromide haijatoweka hupambana nayo kutengeneza bromine.
Pambano zima ni sawa na lile la chlorine, badili chlorine kwa bromine katika
mlinganyo wa hapo juu.

Iodine inaweza kutengezwa kwa njia sawa kama bromine. Tofauti yao kubwa ni kuwa
iodine ni yabisi katika jotoridi la kawaida.

Wote fluorine na chlorine wanaweza kuoksidaizi maji. Fluorine hutoa mchanganyiko
wa oksijeni na trioxygen (ozone), kwa mfano:

Chlorine ambayo siyo wakala wa oksidesheni mwenye nguvu, huwa hatoi oksijeni.
Badala yake, hutoa mchanganyiko wa asidi ya hydrochloric na chloric (jina la
zamani la asidi ya chloric(I) ni asidi ya hypochlorous):

Cl2(g) + H20(l) → H+(aq) + Cl-(aq) + H+(aq) + ClO-(aq) asidi ya hydrochloric
asidi ya chloric(I)

Maji ya chlorine, yatatoa mapovu ya oksijeni kama yataachwa katika mwanga wa jua
kutokana na uvunjikaji wa ayoni ya chlorate(I) : 2ClO-(aq) → 2Cl-(aq) + O2(g)

Tofauti kubwa kati ya mapambano haya mawili ni, kwa kutumia alkali ya baridi
isiyokolea, chlorate(I), ClO- zilitengenezwa; wakati kwa kutumia alkali ya moto
iliyokolea chlorate(V), ClO3- ilitengenezwa.



https://sw.wikipedia.org/wiki/Habari

Habari (kutoka Kiarabu) ni mawasiliano ya maarifa kuhusu matukio ambayo
huwasilishwa kwa watu kwa maneno ya kinywa, kwa maandishi kama vile magazeti,
kwa matangazo ya masafa marefu kama vile redio au runinga, kwa intaneti n.k.

Neno hili linaweza kutumiwa pia katika sayansi kwa mawasiliano ya habari (kwa
Kiingereza information, si news) kati ya seli za mwili, kwa mfano kati ya mkono
na ubongo, kwa njia ya neva.

Ukusanyaji wa habari ulipoanza, viwango vyake havikuwa vya hali ya juu
vikilinganishwa na vya sasa. Ilibidi habari za kuchapishwa kuelezwa kupitia simu
hadi kwenye kituo cha habari au kuletwa hapo na mwandishi, ambapo ilipigwa chapa
na aidha kupelekwa kutumia huduma ya waya au kuhaririwa na kuwekwa pamoja na
habari nyingine za aina moja kwa toleo maalumu.

Leo hii, neno "Mchipuko wa habari" limekuwa muhimu kwani huduma za matangazo na
habari za amari (cable news) hutumia teknolojia ya satellite kuleta matukio ya
sasa moja kwa moja majumbani mwa watumizi wa huduma hii. Matukio ambayo yalikuwa
yanachukua masaa au siku kuwa maarifa ya kawaida katika miji au katika mataifa
yanaletwa moja kwa moja kupitia redio, televisheni, simu kiini, na intaneti.

Miji mingi mikubwa ilikuwa na magazeti ya asubuhi na alasiri. Vyombo vya habari
viliendelea kuwa na sehemu za kusambaza habari kuongezeka hadi kukaribia kupita
kiasi. Hii ilisababisha magazeti za alasiri kufungwa zisipokuwa chache. Magazeti
ya asubuhi yanapoteza mzunguko, kulingana na ripoti kutoka majarida yenyewe.

Kwa kawaida, habari zapaswa kuwa na taarifa tano za kawaida (nani, nini, lini,
wapi, kwa nini, na pia jinsi gani?) katika tukio. Hakuna maswali ambayo
yanapaswa kubaki. Magazeti kwa kawaida huandika habari nzito, kama zile
zinazofungamana na uuaji, moto, vita na kadhalika. Ukitumia mfano wa piramidi
uliogeuzwa habari muhimu ndizo zinazoanza. Wasomaji bizi wanaweza kusoma sana au
kwa ufupi kulingana na shki yao. Stesheni za mitaa na mitandao yenye miundo
lazima zichukue hadithi za habari na kuzivunja katika vipengele muhimu kutokana
na vikwazo vya wakati. Chaneli za habari za amari kama Fox News, MSNBC, na CNN
zina uwezo wa kuchukua faida ya hadithi, hadithi zenye umuhimu ndogo zikitolewa
mhanga, na kutoa habari zinazochipuka kwa kina.

Mashirika ya habari mara nyingi lengo lake hutarajiwa kuwa usawa; waandishi
hudai kwamba wao hujaribu kufukua pande zote za suala bila upendeleo,
ikilinganishwa na watangazaji au wachambuzi, ambao hutoa maoni au dhana ya
binafsi. Hata hivyo, serikali kadhaa huweka baadhi ya vikwazo au huchunguza
mashirika ya habari kama yana upendeleo. Kwa mfano, nchini Uingereza, mipaka
huwekwa na wakala wa serikali, Ofcom (Office of Communications), ambayo ni ofisi
ya Mawasiliano. Magazeti na vipindi vya matangazo ya habari nchini Marekani kwa
ujumla yanatarajiwa kuepuka upendeleo isipokuwa makala yaliyodokezwa wazi.
Serikali nyingi za chama kimoja zinaendesha mashirika ya habari, ambayo yanaweza
kuwasilisha maoni ya serikali.

Hata katika hali ambazo usawa hutarajiwa, ni vigumu kupata usawa, na waandishi
wa binafsi wa habari wanaweza kuwa na upendeleo wao, au kuangukia shinikizo la
biashara au la siasa. Vivyo hivyo, usawa wa mashirika ya habari zinazomilikiwa
na mashirika ya conglomerate zaweza kushukiwa katika mwanga wa asili ya motisha
kwa vikundi vya habari kuripoti katika njia yenye nia ya kuendeleza maslahi ya
kifedha ya conglomerate. Watu binafsi na mashirika ambayo ripoti ya habari
imelengwa kwao wanaweza kutumia mbinu za usimamizi wa habari kujaribu kufanya
hisia nzuri. Kwa sababu kila mtu ana mtazamo fulani, inatambulika kwamba
hakuwezi kuwa na usawa katika kuripoti habari.

Karama ya habari hufafanuliwa kama masuala kuwa na manufaa ya kutosha kwa umma
au hadhira maalumu kuhakikisha umakini wa watazamaji.

Watu wa kawaida si wa karama ya habari hadi wakutane ana kwa ana na hali isiyo
ya kawaida au janga. Habari hii hugawanyisha umma katika makundi mawili; wale
wachache ambao maisha yao ni ya karama ya habari na umati wa watu ambao
huzaliwa, huishi na kufa bila vyombo vya habari kuwatambua hata kidogo. Daima
habari hupitia masuala ambayo huvutia umakini wa watu na hutofautiana na maisha
yao ya kawaida. Habari hii hutumiwa kwa uepushaji na kwa hiyo matukio ya kawaida
si ya karama ya habari. Hata suala liwe upendo, uzazi, hali ya hewa, au uhalifu,
ladha ya waandishi wa habari hukimbilia hali isiyo ya kawaida, ya ajabu.



https://sw.wikipedia.org/wiki/Galaksi

Galaksi (ing. galaxy) ni kundi la nyota nyingi zinazoshikamana pamoja katika
anga la ulimwengu kutokana na graviti yao. Nyota hupatikana angani katika
makundi kama mawingu makubwa sana.

Kuna galaksi nyingi sana ulimwenguni. Kwa wastani kila galaksi imekadiriwa kuwa
na nyota kama bilioni 100 lakini kuna galaksi kubwa na ndogo.

Galaksi yetu, ikiwemo mfumo wa jua letu, imekadiriwa kuwa na nyota zaidi ya
300,000,000,000. Sehemu ya nyota hizi zinaonekana kama kanda la kung'aa kwenye
anga la usiku linalojulikana kwa rangi yake kama njia nyeupe au njia ya maziwa
(kiowevu hicho kwa Kigiriki kinaitwa "galaks"). Umbo lake unafanana na kisahani
kikiwa na kipenyo cha miaka ya nuru 100,000 na kikiwa na unene wa miaka ya nuru
3,000.

Galaksi iliyo karibu angani inaitwa Andromeda na ina umbali wa miaka ya nuru
milioni 2.5.

Idadi kamili ya galaksi zote angani haijulikani. Kuna makadirio ya kwamba idadi
ya galaksi bilioni inaweza kuangaliwa kwa vyombo vinavyopatikana. Hadi sasa
sehemu ndogo tu imehesabiwa lakini mara kwa mara galaksi mpya zinatambuliwa kwa
njia ya darubini au vyombo vya angani.

Galaksi zinazojulikana zimepewa namba katika orodha ya kimataifa ya wanasayansi
wa astronomia.

Galaksi kati yao hujumuika pia zikiathiriana kwa njia ya graviti yao na
kuzunguka kitovu cha graviti cha pamoja. Galaksi hadi 50 zinazoshikamana katika
kipenyo cha miaka ya nuru milioni 10 huitwa kundi la galaksi (ing. galaxy
group). Kuna pia galaksi mamia hadi maelfu kadhaa zinazoshikamana na hii huitwa
fungu la galaksi (ing. galaxy cluster) linaweze kuwa na kipenyo ch miaka ya nuru
milioni 10 - 20.



https://sw.wikipedia.org/wiki/Euphrase_Kezilahabi

Euphrase Kezilahabi (amezaliwa 13 Aprili 1944 katika kijiji cha Namagondo
kisiwani Ukerewe) ni mwandishi kutoka nchi ya Tanzania. Lugha yake ya kwanza ni
Kikerewe lakini huandika hasa kwa Kiswahili ambacho amekipanua kwa kutumia
mitindo ya lugha yake ya asili.

Euphrase Kezilahabi alizaliwa 13 Aprili 1944 huko Namagondo kisiwani Ukerewe
kilichopo ndani ya Ziwa Viktoria. Babake Vincent Tilibuzya alikuwa msimamizi wa
kijiji na Euphrase alikuwa na ndugu 10 yaani wavulana 5 na wasichana 5. Alisoma
shule ya msingi ya Nakasayenge halafu tangu 1957 Seminari ya kikatoliki ya
Nyegezi aliyomaliza mwaka 1966.

1967 alijiandiskisha kwenye Chuo Kikuu cha Dar es Salaam akasoma ualimu na
fasihi hadi digrii ya B.A. katika mwaka 1970. Mwaka uleule 1970 akawa mwalimu wa
shule ya sekondari Mzumbe (Morogoro) halafu kwenye shule ya sekondari ya Mkwawa
(Iringa).

1971 alirudi chuoni Dar es Salaam akawa mhadhiri msaidizi wa chuo alipoandika
pia tasinifu ya M.A. kuhusu riwaya za Shaaban Robert, tangu 1974 mhadhiri kamili
na 1978 mhadhiri mwandamizi. Akaendelea na masomo ya Ph.D. huko Marekani kwenye
Chuo Kikuu cha Wisconsin Madison alipotoa tasinifu yake mwaka 1985 kuhusu
"African Philosophy and the Problem of Literary Interpretation". Sasa (mwaka
2012) ni profesa wa lugha za Kiafrika kwenye Chuo Kikuu cha Botswana.



https://sw.wikipedia.org/wiki/Elisha

Elisha (kwa Kiebrania אֱלִישַׁע, Elisha, yaani "Mungu wangu ni wokovu", kwa
Kigiriki Ἐλισσαῖος, Elissaios au Ἐλισαιέ, Elisaie, kwa Kiarabu الْيَسَع Elyasaʿ)
alikuwa nabii anayetajwa katika Biblia na katika Qur'an.

Elisha alifanya unabii wake katika ufalme wa kaskazini wa Israel wakati wa
wafalme Yoram, Yehu, Yehoahaz na Yehoashi

Elisha alikuwa mwana wa Shaphat kutoka Abel-meholah aliyepata kuwa mfuasi wa
nabii Elia (Kitabu cha kwanza cha Wafalme 19:16–19).

Baada ya huyo kuchukuliwa mbinguni katika kisulisuli (Kitabu cha pili cha
Wafalme 2:9), Elisha alikubaliwa kama mkuu wa wanafunzi wake ("wana wa manabii")
akajulikana nchini kwa karama zake, zikiwa ni pamoja na uponyaji.

Kwa miaka karibu sitini (892 – 832 hivi KK) alikuwa nabii (2Fal 5:8),
akijihusisha sana na siasa akaombwa shauri na wafalme mbalimbali hata wa nchi za
nje. Kwa kumpaka mafuta Yehu alianzisha mapinduzi dhidi ya ukoo wa Ahabu na
kukomesha upotoshaji wake wa imani. Mapinduzi hayo yakaenea kusini kwa kumuua
Atalia, binti wa Yezebeli, aliyetawala miaka saba kisha kuua watu wote wa ukoo
wa Daudi (mtoto Yoashi tu alinusurika).



https://sw.wikipedia.org/wiki/Ekolojia

Ekolojia (gir. οἶκος oikos "nyumba" + -λογία logia "elimu ya..") ni tawi la
biolojia inayoangalia viumbehai na mazingira yao, kama ni hali asilia au
viumbehai wengine.

Kwa hiyo ukiuliza jinsi gani samaki wanahusiana na samaki na wanyama wengine na
binadamu pamoja na mimea na hali ya maji wanamoishi unauliza maswali kuhusu
ekolojia yao.

Wataalamu wa ekolojia huchungulia kila kitu kuanzia bakteria ndogo katika
myeyusho wa kuwalisha hadi athira ya msitu wa mvua kwa halihewa ya dunia.

Ekolojia inalenga kuelewa jinsi gani pande mbalimbali za uhai duniani
zinahusiana na mazingira yao. Kila spishi ya viumbehai inategemea makazi maalumu
kwa kudumisha maisha yake. Hapo ekolojia inachungulia pia athira ya mabadiliko
yanayosababishwa na binadamu kwa makazi haya na ekolojia yao.

Kwa mfano matumizi ya madawa ya kuua wadudu katika kilimo yanaweza kubadilisha
ekolojia ya makazi kwa nyuki; kupotea kwa nyuki katika eneo kunaathiri pia
kustawi wa mimea inayotegemea nyuki kwa kuzalisha matunda yao.

Kwa hiyo ekolojia ni elimu ya msingi kwa kutambua uharibifu wa mazingira na
kutambua hatua muhimu ya kuhifadhi mazingira.



https://sw.wikipedia.org/wiki/Ekaristi

Kwa Wakristo Ekaristi ni sakramenti iliyowekwa na Yesu Kristo wakati wa karamu
ya mwisho usiku wa kuamkia Ijumaa Kuu, siku ya mateso na kifo chake.

Jina linatokana na neno la lugha ya Kigiriki εὐχαρίστω (eukharisto: nashukuru)
lililotumiwa na Mtume Paulo na Wainjili katika kusimulia karamu hiyo ya mwisho
ya Yesu na Mitume wake, na muujiza uliotangulia ambao Yesu alidokeza nia yake ya
kushibisha binadamu wote, yaani ule wa kuzidisha mkate na samaki kwa ajili ya
umati.

Jina linaonyesha mazingira ya sala ya matukio hayo, ambapo Yesu alimuelekea
Mungu akimshukuru kwa vyakula na kinywaji alivyoshika mikononi kabla hajawagawia
wanafunzi.

Agano Jipya linasimulia mara nne matendo na maneno ya Yesu ambayo alianzisha
ibada hiyo na kuwakabidhi Mitume wake.

Simulizi la zamani zaidi ni lile la 1Kor 11:23-25. Likafuata lile la Mk
14:22-24; halafu yale ya Math 26:26-28 na Lk 22:19-20.

Kadiri ya ushuhuda huo, Yesu, katika karamu ya mwisho aliwagawia mitume wake
mkate na divai akisema ndio mwili wake na damu yake vitakavyotolewa kama kafara
kwa ondoleo la dhambi za umati, akawaagaiza wafanye vilevile kwa ukumbusho wake.

Hivyo Kanisa tangu hapo, linaendeleza ibada hiyo maalumu na ya msingi katika
mazingira mbalimbali.

Simulizi la Paulo linafanana na lile la Mwinjili Luka na kufuata jinsi ekaristi
ilivyoadhimishwa kati ya Wakristo wa mataifa; kumbe Mwinjili Marko na Mwinjili
Mathayo waliripoti adhimisho lilivyokuwa kati ya Wakristo wa Kiyahudi.

Karne zilizofuata ibada ilizidi kubadilika, hasa ilipotenganishwa na mlo wa
kawaida ulioendana nayo awali. Badala ya mlo huo, ibada iliunganishwa na masomo
ya Neno la Mungu.

Ekaristi inaadhimishwa kwa mpangilio wa kupanda: waamini wanalishwa Neno la
Mungu katika mimbari, halafu Mwili na Damu ya Kristo katika altare. Vilevile
sehemu ya kwanza (liturujia ya Neno) inaleta masomo yakiwa na kilele katika
Injili. Halafu katika sehemu ya pili (liturujia ya ekaristi) padri anafuata
alichofanya Yesu katika karamu ya mwisho: anatwaa mkate na divai (kuandaa
dhabihu zetu), anashukuru juu yake (sala kuu ya ekaristi inayogeuza dhabihu) na
kuwapa waamini (komunyo, kilele cha yote, inayotugeuza ndani ya Kristo). Yesu
mfufuka “aliwaeleza katika Maandiko yote mambo yaliyomhusu yeye mwenyewe...
Ikawa alipokuwa ameketi nao chakulani, alitwaa mkate, akaubariki, akaumega,
akawapa. Yakafumbuliwa macho yao, wakamtambua” (Lk 24:27,30-31). “Wakawa
wakidumu katika fundisho la mitume, na katika ushirika, na katika kuumega mkate,
na katika kusali” (Mdo 2:42). “Siku ya kwanza ya juma, tulipokuwa tumekutana ili
kumega mkate, Paulo akawahutubu... akamega mkate, akala” (Mdo 20:7,11).
Tusipofuata vizuri hatua za awali, hatutafaidika kweli na sakramenti: ndiyo
sababu ni muhimu tuwahi ibada.

Ekaristi inahusiana sana na Pasaka, na kifo na ufufuko wa Yesu vilivyotokea
kwenye sikukuu hiyo ya Wayahudi.

Madhehebu mengi ya Kikristo yamekubali hati ya kiekumeni ya Lima (1982)
inayosema "Ekaristi ni ukumbusho wa Yesu msulubiwa na mfufuka, yaani ishara hai
na ya nguvu ya sadaka yake, ambayo ilitolewa mara moja tu msalabani na
inaendelea kutenda kwa faida ya binadamu wote".

Wakatoliki na Waorthodoksi wanaamini kwamba katika karamu ya Bwana wanakula na
kunywa Mwili wa Damu ya Kristo. Katika sala kuu ya ekaristi padri anaporudia
maneno ya Yesu juu ya mkate na divai, Roho Mtakatifu anavigeuza kwa dhati: mkate
si tena mkate, wala divai si tena divai, ingawa maumbo yanabaki yaleyale kwa
hisi zetu. “Aulaye mwili wangu na kuinywa damu yangu anao uzima wa milele; nami
nitamfufua siku ya mwisho. Kwa maana mwili wangu ni chakula cha kweli, na damu
yangu ni kinywaji cha kweli” (Yoh 6:54-55). “Basi kila aulaye mkate huo, au
kukinywea kikombe hicho cha Bwana isivyostahili, atakuwa amejipatia hatia ya
mwili na damu ya Bwana” (1Kor 11:27).

Katika imani ya Kanisa Katoliki na Waorthodoksi sakramenti inayokamilisha
ubatizo na kipaimara ni ekaristi, iliyo kuu kuliko sakramenti zote kwa sababu
ndiyo Yesu mzima, Mungu-mtu, katika maumbo ya mkate na divai. Walioshiriki
kifumbo kifo na ufufuko wake wakapokea kwake paji la Roho Mtakatifu, wanaalikwa
kukaribia mara kwa mara meza anapowalisha na kuwanywesha Mwili na Damu yake ili
washiriki uhai wake kwa dhati zaidi na zaidi. “Aulaye mwili wangu na kuinywa
damu yangu hukaa ndani yangu, nami hukaa ndani yake. Kama vile Baba aliye hai
alivyonituma mimi, nami ni hai kwa Baba; kadhalika naye mwenye kunila atakuwa
hai kwa mimi” (Yoh 6:56-57). Ubatizo na kipaimara havirudiwi, vinadumu ndani ya
mtu kama mifupa ambayo ekaristi ya mara kwa mara inazidi kuitia mwili na damu.



https://sw.wikipedia.org/wiki/Dublin

Dublin (Kieire pia: Baile Átha Cliath = "Kijiji kwenye kivuko kwa mafunjo") ni
mji mkuu wa Jamhuri ya Eire pia mji mkuu kwenye kisiwa cha Eire mwenye wakazi
milioni 1.6 kwenye rundiko la jiji.

Dublin iko kando la mdomo wa mto Liffey unapoishia katika Atlantiki kwenye pwani
la mashariki la Eire.

Wataalamu kadhaa hujaribu kuona uhusiano kati ya mji wa "Ebalana" uliotajwa na
katika maandiko ya Ptolemeo mnamo 140 BK lakini hakuna uhakika kuhusu mahali
pake.

Mji wa leo ulianzishwa kama kiji cha wavuvi kwa jina la „Áth Cliath“ na kando
lake Wavikingi walijenga kijiji cha jirani cha „Dubh Linn“ ("matope mweusi").
Vijiji vikaungana na kuwa mji tangu 1172 kwa sababu Wanormandi baada ya kuvamia
Eire kutoka Uingereza walianzisha makao makuu yao hapa. Katika kipindi hadi
karne ya 16 Dublin ilikuwa kitovu cha eneo lililokuwa chini ya wafalme wa
Uingereza kisiwani na tangu 1541 mji mkuu wa Ufalme wa Eire uliotawaliwa na
mfalme wa Uingereza.

Baada ya muungano wa Uingereza na Eire katika Ufalme wa Muungano Dublin ilikuwa
makao ya gavana mwingereza.

Uhuru wa Eire ulianza 1916 mjini Dublin kwenye uasi wa Pasaka. Kwenye Vita ya
Uhuru ya Eire nyumba nyingi ziliharibiwa. Tangu uhuru wa 1922 Dublin ikawa mji
mkuu.



https://sw.wikipedia.org/wiki/Dioksidi_kabonia

Dioksidi kabonia (pia: Dioxidi ya kaboni, Hewa ukaa, Gesi ya ukaa) ni kampaundi
inayounganisha atomi mbili za oksijeni na atomi moja ya kaboni katika molekuli.
Fomula yake ya kikemia ni CO2.

Katika mazingira ya kawaida hutokea kama gesi inayoganda kwenye halijoto chini
ya -78.5°C. Katika hali ya gesi haina ladha wala harufu.

Dioksidi kabonia ina matumizi mbalimbali, kwa mfano kama gesi katika vinywaji
aina za soda na bia, katika kizima moto za kupambana na moto penye umeme na
mengine mengi.

Dioksidi kabonia inatokea wakati viumbehai wanapumua na kutoa pumzi; inatokea
zaidi wakati wa kuchoma maada ogania yaani mada yenye kaboni ndani yake. Mimea
inahitaji gesi hii kwa mchakato wa usanisinuru inamojenga chakula chao.
Inabadilisha CO2 kuwa sukari aina za glukosi.

Kiasi cha kaboni dioksidi hewani imeongezeka katika miaka 150 iliyopita kutokana
na kuchoma kwa fueli kisukuku kama makaa mawe na mafuta ya petroli. Uchumi wa
viwanda, uzalishaji umeme na usafiri kwa magari yenye Injini mwako ndani
kumeleta kuchomwa kwa kiasi kikubwa cha fueli hizi ambazo zote zina kaboni ndani
inayomwagwa sasa kwenye angahewa kwa umbo la dioksidi kabonia.

Kuongezeka kwa gesi hii hewani kunasababisha kupanda kwa halijoto duniani
kunakoonekana kama tatizo kubwa kwa wakati ujao. Muhimu ni tabia ya CO2
kupitisha nuru inayoonekana kama nuru ya jua lakini kuzuia mnururisho wa
infraredi yaani joto. Maana yake nishati ya mwanga unaoonekana inaingia katika
angahewa ya dunia lakini joto peke yake halitoki kwa urahisi. Tabia hii ni
muhimu kwa uhai duniani kwa sababu kaboni dioksidi hewani inazuia kupoa kwa
dunia wakati wa usiku; ila tu kuongezeka kwa gesi kutokana na shughuli za
binadamu kunasababisha pia kupanda kwa halijoto duniani na matokeo yake
yasiyotakiwa.



https://sw.wikipedia.org/wiki/Delta

Delta ni jina kwa ajili ya mdomo wa mto ukiwa na umbo la la kufanana herufi ya
Kigiriki Δ (=delta) sawa na pembetatu.

Umbo hili hutokea kama maji ya mto yanabeba matope, mchanga na mashapo mengine
hadi mdomo wake baharini. Maji ya mto yakiingia baharini hupungua mwendo wake
pia nguvu ya kubeba yaliyomo ndani yake. Mashapo yanashuka chini: kwanza sehemu
zake nzito nzito kama changarawe, halafu mchanga, halafu udongo. Mashapo haya
yanalazwa ganda baada ya ganda na kuimarika hadi kuonekana juu ya uwiano wa
maji. Sehemu hizi za mashapo yaliyoimarika zinakuwa kama kizuizi
kinacholazimisha mto kugawa mwendo wake. Kwa njia hii mikono mbalimbali
inatokea. Mimea inaanza kukua kwenye nchi mpya ikiwa mizizi yao inashika na
kuimarisha nchi hii.

Ikiwa bahari ina tofauti kubwa kati ya maji kujaa na kupwa mdomoni wa mto tena
bahari haina kina kubwa hutokea mlango wa mto mwenye umbo la V (kama faneli) kwa
sababu mwendo wa maji kujaa na kupwa unazuia kutelemka na kuimarika kwa mashapo.

Huko Mali kuna delta ya barani ya mto Niger; mto unajigawa kwa mikono mbalimbali
katika eneo kubwa la maziwa na maeneo ya matopematope.

Mto wa Okavango unakwisha kwenye delta yake katika jangwa la Kalahari
(Botswana). Delta hii ni eneo lenye mimea na wanyama wengi katikati ya jangwa
kubwa. Delta inavuta watalii wengi kila mwaka.



https://sw.wikipedia.org/wiki/Bomu_la_nyuklia

Bomu la nyuklia ni silaha inayosababisha mlipuko mkubwa sana. Kati ya silaha
zote, hiyo ni yenye nguvu na pia yenye hatari zaidi.

Nishati ya mlipuko huo yatokana na mmenyuko mfululizo wa kinyuklia ambayo ni ama

Mabomu ya kawaida hutumia nishati ya mmenyuko wa kikemia ambamo viini atomia
havibadiliki.

Mabomu atomia hutengenezwa kwa kutumia urani au plutoni. Isotopi za elementi
hizo zafaa kupasuliwa na kuingia katika hali ya mmenyuko mfululizo.

Mabomu ya hidrojeni yatumia isotopi za hidrojeni hasa deuteri na triti
inayoungana kuwa heli. Mmenyuko huu huanzishwa kwa mlipuko wa bomu atomia ndani
ya bomu ya hidrojeni. Nishati ya mabomu ya hidrojeni yapita kiwango cha mabomu
atomia mara 100.

Nishati inayopatikana kwa njia ya mmenyuko mfululizo wa kinyuklia ni kubwa sana.
Bomu moja la nyuklia yatosha kuharibu kabisa mji jinsi ilivyotokea mwaka 1945
huko Hiroshima na Nagasaki. Mabomu ya 1945 yalikuwa madogo sana kuliko mabomu
yaliyotengenezwa baadaye.

Tangu Nagasaki hakuna bomu nyingine lililotumiwa vitani. Milipuko yote
iliyofuata ilikuwa ya jaribio tu ama jangwani au baharini pasipo watu. Nchi zote
ziliogopa uharibifu mkubwa kupita kiasi, ingawa hasa nchi kubwa za Marekani na
Urusi ziliendelea kutengeneza maelfu ya mabomu.

Tangu miaka ya 1980 imejulikana ya kwamba milipuko ya robo hadi nusu ya silaha
za nyuklia zilizokuwepo tayari ingetosha kukomesha uhai duniani kutokana na
mabadiliko ya hali ya hewa ambayo ingetokea kwa sababu ya kiasi kikubwa cha
vumbi kinachorushwa hewani na milipuko hii. Vumbi hiyo ingejaza anga na kuzuia
nuru ya jua kufika kwenye uso wa dunia hivyo kusababisha giza pamoja na kushuka
kwa halijoto kwa muda wa miaka kadhaa.

Hatari nyingine inayojulikana ni mnururisho wa kinyuklia. Imejulikana kutokana
na milipuko ya kwanza ya 1945 na majaribio ya baadaye ya kwamba watu na wanyama
hufa kutokana na ugonjwa nururifu wakiathiriwa na kiasi kikubwa cha mnururisho
au kupata kansa baadaye kwa wingi. Mnururisho huo hukaa kwa muda wa miaka katika
ardhi, pia hukusanywa na mimea hasa katika matunda na nafaka. Kwa njia hii
yaathiri tena watu wanaotumia mimea hiyo au wanyama waliotumia mimea ile kama
chakula.

Imekadiriwa ya kwamba milipuko mingi katika vita atomia ingesababisha kiasi cha
mnururisho kitakachobebwa na mawingu na upepo hadi pembe za dunia na kupeleka
kifo hata pale pasipo vita.

Nchi ya kwanza iliyotengeneza mabomu hayo ilikuwa Marekani. Ilifuatwa baada ya
Vita Kuu ya Pili ya Dunia na Umoja wa Kisovyeti, Uingereza na Ufaransa. Baada ya
China kuwa na bomu hilo pia tangu mwaka 1964 nchi hizo tano zilijaribu kubana
usambazaji wa silaha hizo kwa mkataba wa kimatifa.

Lakini nchi kadhaa ziliendelea kufanya utafiti na kugundua mbinu za kutengeneza
silaha hizo kama vile Uhindi (1974) na Pakistan (1998).

Afrika Kusini ilikuwa na silaha za kinyuklia lakini zimebomolewa baada ya mwisho
wa apartheid.

Wataalamu wengi huona kuwa Israel ina pia mabomu haya lakini nchi haijawahi
kukubali kama zipo.

Korea ya Kaskazini ililipusha bomu ya kwanza ya majaribio mwaka 2006 lakini
imetangaza baadaye ya kwamba haitaendelea.



https://sw.wikipedia.org/wiki/Bill_Gates

Bill Gates - (William Henry Gates III) Mwanzilishi wa kampuni ya Microsoft, mtu
tajiri sana duniani na mwanzilishi wa mashirika yasiyo ya kiserikali.

William Gates III H anajulikana kama Bill Gates alizaliwa tarehe 28 Oktoba 1955
na kulelewa katika kijiji cha Seattle pamoja na dada zake wawili. Katika umri
wake mdogo Bill Gates alivutiwa na utengenezaji wa programu akiwa katika
mojawapo wa shule kijijini Seattle. Akiwa huko shuleni Seattle, Bill Gates
alikutana na Paul Allen, mwanafunzi mwenzake wakawa marafiki. Hapo ndipo
wakaanza kutumia tarakilishi ndogo ya shule kujiendeleza ujuzi wao.

Waliajiunga na kampuni ya kompyuta, malipo yao ikiwa ni kutumia tarakilishi
yenye nguvu zaidi. Kazi yao ilikuwa ni kutafuta nukshi katika mitambo ya
kompyuta, wakati huohuo waliweza kijifunza lugha mpya za kompyuta. Bill akaenda
kwenye Chuo Kikuu cha Harvard. Kwa mara nyingine tena akajiunga pamoja na Paulo
kuandika toleo jipya la programu ya Msingi wa lugha ya kwanza ya kompyuta ya
kibinafsi, iitwayo Altair 8800.Kampuni hiyo iliridhishwa na kazi ambayo Bill
Gates na Paul Allen waliofanya na programu hiyo ikapewa leseni. Jambo hili
liliwachangia Gates na Allen Kuanzisha kampuni ya Microsoft, iliyokuwa
ikitengenezea kampuni zingine programu. Bill Gates aliacha masomo yake katika
chuo kikuu cha Harvard na kujishughulisha muda wake wote katika biashara.



https://sw.wikipedia.org/wiki/Barabara

Barabara ni njia iliyotengenezwa ili kupitisha binadamu akitumia vyombo vya
usafiri kama vile magari, pikipiki, baiskeli pamoja na farasi.

Lengo ni kurahisisha mawasiliano toka mahali hadi mahali, hivyo ni kati ya
miundombinu muhimu zaidi.

Huko Misri barabara za kwanza zilitengenezwa miaka 2,200-2,600 iliyopita, lakini
ziliwahi kuwepo za miaka 4,000 KK huko Ur, Iraq.

Mara nyingi barabara kuu hutumika kupitishia magari makubwa lakini na madogo na
matumizi ya wanadamu pamoja na vyombo mbalimbali hususani vinavyomhusu
mwanadamu. Mara chache barabara kuu hupitiwa na wanyama.

Mara nyingi barabara kuu husaidia kuinua uchumi wa nchi husika na nchi jirani
ambayo imeunganishwa na barabara hiyo kwa kupitisha bidhaa mbalimbali, wakiwemo
wanyama na wanadamu, na kwa namna moja au nyingine huinua nchi hizo hata kijamii
na kimaendeleo kwa ujumla.

Barabara ya mchipuko ni barabara ambayo hutumiwa mara chache endapo kama
barabara kuu itakuwa na matengenezo. Barabara hii hurahisisha mawasiliano kati
ya barabara kuu, hivyo hupunguza msongamano wa magari, hususani katika miji
mikubwa.

Ni ile hadhi ya bararabara iliyoundwa au kutengenezwa kwa teknolojia ya hali ya
juu ili barabara iweze kukaa kwa muda mrefu na kwa ubora uleule kama mwanzo,

Sasa katika bara la Afrika barabara zinahitajika ziwe kwa kiwango kikubwa katika
maeneo ambayo nchi kama nchi hutegemea hapo k.mf. viwanda.

Barabara ili iwe bora inahitajika kuwa na lami, pia iwe na alama za barabarani
na pia inahitaji kutunzwa, k.mf. kufanyiwa usafi mara kwa mara na tena ukarabati
wa mara kwa mara.

Tunatakiwa tuziboreshe barabara zetu ili tupite kwa urahisi, pia tuepukane na
ajali mbaya za barabarani.

Pia tunatakiwa tutunze barabara zetu kimandhari ili ziwe safi kwa watumiaji na
hao watumiaji wasitupe taka ovyo kwa sababu endapo taka zitatupwa ovyo
husababisha uchafuzi katika barabara.

Ajali za barabarani husababisha nguvu kazi ya taifa kupungua; mfano: kupoteza
maisha,ulemavu wa kudumu, pia huchangia kupungua kwa maendeleo hata ya nchi.

Pia katika jamii huleta matatizo mengi na hasara kwa ujumla kutokana na kutumika
gharama nyingi wakati wa matibabu na hivyo kupoteza pato la jamii kwa ujumla
kutokana na kutumia fedha ili kuwatibu walioathirika na ajali hizo.



https://sw.wikipedia.org/wiki/Bakteria

Bakteria (kutoka Kiyunani βακτήριον, baktērion, yaani "kifimbo", kutokana na
umbo la bakteria za kwanza kugundulika) au vijasumu ni viumbehai vidogo sana
aina ya vidubini. Mwili wa bakteria huwa na seli moja tu. Huonekana kwa hadubini
tu na kwa sababu hiyo hazikujulikana katika karne za kale.

Kuna aina nyingi sana za bakteria na idadi yao ni kubwa kushinda viumbe vingine
vyote duniani.

Aina nyingi huishi ndani ya viumbe vikubwa zaidi. Mwanadamu huwa na bakteria
nyingi ndani ya utumbo wake ambazo ni za lazima kwa mmeng'enyo wa chakula. Hata
katika ngozi kuna bakteria nyingi ambazo zinakinga mwili dhidi ya vidubini
vilivyo tishio. Lakini bakteria nyingine katika mazingira huweza kusababisha
magonjwa na sehemu kubwa ya magonjwa ya kuambukiza yametokana na bakteria.

Bakteria ziligunduliwa mara ya kwanza na Antonie van Leeuwenhoek mwaka wa 1676,
kwa kutumia darubini ya lensi moja ya muundo wake mwenyewe. Aliziita
"animalcules" na alichapisha habari za utafiti wake kwenye msururu wa barua kwa
Shirika la Muungano wa Mfalme. Jina bacteriam lililetwa miaka mingi baadaye, na
Christian Gottfried Ehrenberg katika mwaka wa 1838.

Mwaka 1859 Louis Pasteur alionyesha kuwa mchakato wa kuchachusha unasababishwa
na ukuaji wa vijiumbe, na kwamba ukuaji huu si wa kizazi cha kujianzia. (Hamira
na kuvu, ambazo kwa kawaida zinahusishwa na uchachushaji, si bakteria, ila
ukungu.) Pamoja na mwenzake, Robert Koch, Pasteur alikuwa wa kwanza kuitetea
nadharia ya kijidudu ya ugonjwa.

Robert Koch alikuwa mwanzilishi wa taaluma ya uuguzi wa mikrobiolojia na
alishughulikia kipindupindu, kimeta na kifua kikuu. Katika utafiti wake wa kifua
kikuu, Koch hatimaye alithibitisha nadharia ya kijidudu, ambayo ilimfanya
atunukiwe Tuzo la Nobel mwaka wa 1905. Katika madai yake, Koch aliweka vigezo
vya kutathmini kama kiumbe ndicho husababisha ugonjwa, na madai haya yanatumika
mpaka leo hii.

Ingawa katika karne ya 19 ilijulikana kwamba bakteria ndizo chanzo cha magonjwa
mengi, hakuna matibabu yoyote ya viua-bakteria yaliyopatikana. Katika mwaka wa
1910, Paul Ehrlich alitengeneza kiua vijasumu cha kwanza, kwa kubadilisha rangi
ambazo kwa kuchagua zilitia mawaa Treponema pallidum, spirokaeti ambayo
husababisha kaswende katika mchanganyiko wa ambao uliua kisababishi magonjwa.
Ehrlich alikuwa ametuzwa Tuzo la Nobel mwaka 1908 kwa kazi yake kuhusu elimu ya
kingamaradhi, na alianzisha matumizi ya madoa ili kuchunguza na kubaini
bakteria, na kazi yake ilijikita kwenye misingi ya doa la Gram na doa la
Ziehl-Neelsen.

Mafanikio makubwa katika utafiti wa bakteria yalikuwa kutambuliwa kwa Carl Woese
mwaka 1977 kwamba akea zilishuka kutokana na mabadiliko tofauti kutoka yale ya
bakteria. Uanishaji huu mpya wa jamii ya filojenetiki ulikitwa kwenye misingi ya
kufululizwa kwa ribosomu RNA 16S, na ukagawa prokaryota katika makundi mawili
yenye mageuko tofauti, kama mojawapo ya sehemu ya mifumo ya vikoa vitatu.

Jadi ya bakteria wa sasa ilikuwa vijiumbe vya seli moja ambavyo ndivyo viumbehai
wa kwanza duniani, takriban miaka bilioni 4 iliyopita.

Karibu miaka bilioni 3 iliyopita, viumbe wote walikuwa hawawezi kuonekana kwa
macho, na bakteria na akea walikuwa aina kubwa ya viumbehai duniani.

Ingawa visukuku vya bakteria vipo, kama vile stromatoliti, ukosefu wao wa umbo
maalumu unazuia kutumiwa katika uchunguzi wa historia ya mabadiliko ya bakteria,
au kueleza lini spishi ya bakteria maalumu ilianza. Hata hivyo, mpangilio wa
jeni unaweza kutumiwa kuelezea upya filojeni ya bakteria, na utafiti huo
unaonyesha kuwa bakteria za kwanza zilitokana na nasaba ya akea / eukaryota.

Huenda asili ya bakteria za hivi karibuni na ya akea ilikuwa haipathamofili
iliyoishi karibu miaka bilioni 2.5 hadi 3.2 iliyopita.

Aidha bakteria walishiriki katika geuko la pili kubwa, la akea na eukaryota.
Hapo, eukaryota walitokana na bakteria wa kale na kuwa na uhusiano uliowafaidi
wote huku seli za kwanza za eukaryota, ambazo huenda zilihusiana na akea. Hii
ilihusu kumezwa kwa seli za proto-eukaryota na alfa-protobakteria kwa manufaa ya
wote na kuunda ama mitokondria au s haidrojenisomi, ambazo bado zinapatikana
kwenye eukaryota zote (wakati mwingine katika hali iliyo dhaifu sana, kwa mfano
katika protozoa ya "amitokondrial" ya kale). Baadaye, baadhi ya eukaryota ambazo
tayari zilikuwa na mitokondria pia zilimeza viumbe ambavyo vilikuwa kama
cyanobakterial. Hii ilisababisha kuundwa kwa kloroplasti katika mwani na mimea.
Aidha, kuna baadhi ya mwani ambayo ilichimbuka baadaye kutoka kwa matukio ya
hali ya kutegemeana. Hapa, eukaryota zilimeza eukaryota ya mwani ambayo baadaye
ilinawiri na hata kuwa plastidi ya "kizazi cha pili". Hii inajulikana kama hali
ya kutegeemana ya daraja la pili.

Bakteria huwa na maumbo na ukubwa tofautitofauti, unaoitwa mofolojia. Seli za
bakteria ni karibu sudusi moja 1 / 10 ya seli za eukaryota na kawaida huwa na
urefu wa mikromita 0.5-5.0. Hata hivyo, spishi chache, kama vile Thiomargarita
namibiensis na Epulopiscium fishelsoni, huwa na urefu wa milimita nusu ya muda
mrefu na zinaweza kuonekana kwa macho bila darubini.

Kati ya bakteria ambazo ni ndogo ni zile za jenasi ya Mykoplasma, ambazo zina
kipimo cha mikromita 0.3 tu, udogo wao unalingana na virusi vilivyo vikubwa
zaidi. Baadhi ya bakteria zinaweza kuwa hata ndogo zaidi, lakini bakteria hizi
ndogo zaidi hazijatafitiwa vizuri.

Spishi za bakteria nyingi huwa ama duara-dufu, waitwao koksi (umoja: kokusi,
kutoka neno la Kigiriki κόκκος - kókkos, nafaka, mbegu) au umbo la fimbo,
waitwao bacilli (umoja: Bacillus, kutoka neno la Kilatini baculus , fimbo).
Kurefuka huhusishwa na kuogelea.

Baadhi ya bakteria wenye umbo la fimbo, waitwao vibrio, huwa na mviringo kidogo
au umbo la koma; na wengine, wanaweza kuwa na umbo la pia, waitwao spirilla, au
kuzungushwa kwa pamoja, waitwao spirokiti. Idadi ndogo ya spishi wana umbo la
pembenne au hata umbo la sanduku. Hivi majuzi, bakteria waligunduliwa ndani ya
sahani ya dunia ambao na kuwa na urefu kama wa fimbo na sehemu ya pembeni yenye
umbo la nyota.

Eneo lao kubwa ukilinganishwa na uwiano wa kiasi cha mofolojia hii linaweza
kufaidi hawa bakteria katika mazingira yaliyo na madini machache. Maumbo haya
tofauti ni kutokana na ukingo wa ukuta wa seli za bakteria na kuamua na bakteria
na mfupa wa saitoplazimu, na ni muhimu kwa sababu unaweza kuathiri uwezo wa
bakteria wa kupata virutubisho au madini, kujigandisha kwenye kingo, kuogelea
kwa vitu viwevu na kujiepusha na kuwindwa.

Spishi nyingi za bakteria zinaishi kama seli moja tu, wengine huwa na ruwaza
fulani ya muungano: Neisseria huunda diploidi (jozi), Streptococcus huunda
minyororo, na Staphylococcus hujiunga kwenye kikundi cha "rundo la zabibu".
Aidha bakteria zinaweza kurufushwa kuunda filamenti, kwa mfano Aktinobakteria.
Mara nyingi bakteria za nyuzi huzungukwa na uo ambao una chembechembe nyingi za
kibinafsi. Aina fulani, kama vile spishi za jenasi ya Nocardia, huweza hata
kuunda filamenti za kushangaza zenye matagaa, zinazofanana na vimelea vya
mycelia.

Mara nyingi bakteria hujiunganisha kwenye sehemu zingine ili kuunda mikusanyiko
mikubwa iitwayo biofilamu au mikeka ya bakteria. Filamu hizi zinaweza kuwa kati
ya mikromita chache kwa unene hadi nusu mita kwa kina, na zinaweza kuwa na
spishi nyingi za bakteria, protista na akea. Bakteria wanaoishi katika biofilamu
huwa na mpangilio mgumu wa seli na vipengele vya nje ya seli, na kuunda maumbo
ya daraja la pili kama vile mikrokoloni, umbo ambalo huwa na njia nyingi
kuwezesha upitishaji wa virutubisho.

Katika mazingira ya kawaida, kama vile udongo au mimea, bakteria wengi
huunganishwa kwenye kingo katika bio-filamu. Bio-filamu ni muhimu pia katika
uuguzi, kwa sababu mara nyingi maumbo haya yanapatikana kwenye magonjwa mabaya
ya kuambukizwa au katika maambukizi ya vifaa vya matibabu ambavyo vimewekwa
mwilini, na bakteria wanaolindwa ndani ya bio-filamu ni vigumu sana kuwaua
kuliko bakteria walio pweke.

Wakati mwingine mabadiliko mengine makubwa ya kimofolojia yanaweza kutokea. Kwa
mfano, wakinyimwa amino asidi, miksoobakteria wanaweza kugundua seli ambazo
zimewazingira, hali iitwayo hisi ya kikundi, hujumuika pamoja, na hukusanyika
kuunda maumbo marefu ambayo yanaweza kufika mikromita 500 na yenye takriban seli
za bakteria 100,000. Katika maumbo haya, bakteria hutekeleza majukumu tofauti:
aina hii ya ushirikiano ni mfano rahisi wa ushirika wa seli nyingi. Kwa mfano,
karibu seli moja kwa kila seli 10 huhamia sehemu ya juu ya maumbo haya na huwa
katika hali ya utulivu iitwayo "myxospores", ambayo ina uwezo wa kustahimili
ukavu na hali nyingine mbaya zaidi za mazingira, kinyume na ilivyo seli zingine.

Seli ya bakteria imezungukwa na utando wa lipidi, au utando wa seli, ambao
huifunika na pia kuikinga dhidi ya kushikilia virutubisho, protini na sehemu
nyingine muhimu za saitoplazimu ndani ya seli. Kwa kuwa hizi seli ni prokaryota,
bakteria mara nyingi huwa hazina oganeli kwenye utando katika saitoplazimu yao,
kwa hivyo, huwa na sehemu chache zilizo kubwa ndani ya seli. Kwa sababu hiyo
hawana kiini, mitokondria, kloroplast na oganeli nyingine ambazo zinapatikana
katika seli za eukaryota, kama vile sehemu za Golgi na retikilamu ya
endoplazimu.

Wakati fulani bakteria walionekana kama mifuko tu ya saitoplazimu, lakini vitu
kama vile mfupa-seli wa prokariyoti, na ujanibishaji wa protini katika maeneo
maalum ndani ya saitoplazimu umedhihirisha viwango vya kuendelea. Vijisehemu
hivi vya seli vimekuja kujulikana kama "maumbo ya hali ya juu ya bakteria".

Vijisehemu vidogo kama vile kaboksisomu vinadhihisha kiwango kingine cha
mpangilio, ambavyo ni sehemu zilizo ndani ya bakteria ambazo zimezungukwa na
shanga za polihedra ya protini, badala ya utando wa lipidi. "Oganeli hizi za
polihedra" hujikusanya na kugawa umetaboli wa bakteria katika vyumba, kazi
ambayo hutekelezwa na oganeli zinazopatikana kwenye utando kwenye eukaryota.

Mifanyiko mingi ya kibiokemia, kama vile kualisha nguvu, hutokana na tofauti za
viwango vya chumvi kupitia kwa utando, sifa ambayo pia hupatikana katika betri
ya. Kukosekana kwa jumla kwa utando wa ndani kwenye bakteria kunamaanisha kwamba
mifanyiko kama vile usafiri wa elektroni hutokea kwenye utando baina ya
saitoplazimu na nafasi kati ya periplazimu. Hata hivyo, katika bakteria wengi
wanaotengeneza chakula kutoka kwa mwanga utando wa plazimu huwa umekunjwa sana
na hujaza seli na safu ya utando wa kukusanya mwanga. Utando huo wa kukusanya
mwanga unaweza hata kuunda maumbo yaliyofunikwa na lipidi yaitwayo klorosomu
katika bakteria za kijani za salfa. Protini zingine huleta virutubisho kupitia
kwa utando wa seli, au kutoa molekiuli ambazo hazihitajiki kutoka kwa
saitoplazimu.

Bakteria hawana kiini chenye utando, na wameundwa kutoka kwa jeni ya kromosomu
moja ya mviringo iliyo katika saitoplazimu katika umbo lisilo na muundo maalum
liitwalo nukleoidi. Kiini cha bakteria kina kromosomu yenye protini na RNA.
Planktomaisiti zina upekee katika kukosekana kwa jumla kwa utando wa ndani
katika bakteria, kwa sababu zina utando unaozunguka kiini chao na huwa na maumbo
mengine ya seli yenye utando. Kama ilivyo kwa viumbe wote wenye uhai, bakteria
huwa na ribosome kwa ajili ya kutengeneza protini, lakini maumbo ya ribosome wa
bakteria ni tofauti ikilinganishwa na wa yukariyoti na Akea.

Baadhi ya bakteria hutengeneza chembechembe ndani ya seli za kuhifadhi
virutubisho, kama vile glikojeni, polifosfeti, salfa au polihaidroksyalkanoeti.
Chembechembe hizi huwezesha bakteria kuhifadhi misombo kwa ajili ya matumizi ya
baadaye. Baadhi ya spishi za bakteria, kama vile zile za Sayanobacteria wa
kifotosinthetiki, hutengeneza vilengelenge vya gesi vya ndani, ambavyo huvitumia
kuwawezesha kuelea - na kuwaruhusu kuogolea juu na chini katika rusu za maji
zenye mwanga na virutubisho tofauti.

Karibu na nje ya utando wa seli kuna ukuta wa seli wa bakteria. kuta za seli za
bakteria zimetengenezwa na peptidoglaikani (ambayo awali iliitwa murein), ambayo
hutokana na mfululizo wa polisakaraidi zilizounganishwa na peptide isiyo ya
kawaida yenye amino asidi ya D. Kuta za seli za bakteria hutofautiana na kuta za
mmea na kuvu, ambao hutengenezwa kutokana na selulosi na chitini, mtawalia.
Ukuta wa seli ya bakteria pia ni tofauti na ule wa Akea, ambao hauna
peptidoglaikani. Ukuta wa seli ni muhimu katika maisha ya bakteria wengi, na
antibiotiki ya penicillin anaweza kuua bakteria kwa kuzuia hatua moja katika
matumizi ya peptidoglaikani.

Kuna aina mbili kuu za kuta za seli katika bakteria, ziitwazo Gramu-chanya na
Gramu-hasi. Majina haya yanatokana na athari ya seli kwa waa la Gram,utafiti
ambao ulitumiwa kwa muda mrefu katika kuainisha spishi za bakteria.

Bakteria za Gram-chanya zina ukuta wa seli mnene ambao una rusu nyingi za
peptidoglaikani na asidi ya teikoiki. Kinyume na matarajio, bakteria wa
Gramu-hasi wana ukuta mwembamba uliyo na rusu chache za peptidoglaikani
iliyozungukwa na utando wa pili wa lipidi wenyelipopolisakaride na lipoprotini.
Bakteria wengi wana ukuta wa seli wa Gramu-hasi, na Fimikuti tu na
Aktinobakteria ambao(asilia walijulikana kama bakteria wa G + C ya chini na G +
C ya juu Gramu-chanya, mtawalia) huwa na mpangilio wa Gramu-chanya mbadala.
Utofauti huu katika miundo unaweza kuleta tofauti katika kuathirika kwa
antibiotiki, kwa mfano, vankomisin inaweza tu kuua bakteria wa Gram-chanya na
hushindwa kuua pathojeni za Gram-hasi, kama vile Haemophilus influenzae au
Pseudomonas aeruginosa.

Katika bakteria wengi rusu ya S ya molekiuli za protini zilizounganishwa pamoja
hufunika nje ya ukuta wa seli. Rusu hii hukinga seli dhidi ya athari za
kikemikali na zingine na inaweza kuzuia kuenea kwamakromolekiula. Rusu za S-
zina kazi mbalimbali lakini ambazo hazieleweki vizuri, lakini inajulikana kwamba
hufanya kazi kama sumu kali katika Campylobacter na zina vimeng'enya katika
stearothermophilus Bacillus.

Flajela ni maumbo magumu yenye protini, yana kipenyo cha takriban nanomita 20
Mita huwa na urefu wa hadi mikromita 20, ambazo hutumika kuwezesha usafiri wa
ufanisi. Flajela huendeshwa kutokana na nguvu zinazozalishwa kupitia kwa
ubadilishanaji wa Ionchini ya mwinamo wa elektrokemikali kupitia kwa utando wa
seli.

Fimbriae ni nyuzi nyororo za protini, zenye kipenyo cha nonimita 20-10 tu na
urefu wa mikromita kadhaa. Huwa wamesambaa kwenye sehemu za sseli, na hufanana
na nywele laini zinapoonwa kupitia kwa hadubini ya elektroni. Inaaminika kuwa
Fimbriae huhusika katika kuunganisha vitu yabisi kwenye sehemu zingine au katika
seli zingine na ni muhimu katika kutengeneza sumu kali ya pathojeni fulani za
bakteria. Pili (kwa umoja pilus) ni viambatisho vya seli, kubwa kidogo kuliko
fimbriae, ambavyo vinaweza kuhamisha vitu vya jenetiki baina ya seli za bakteria
katika mchakato uitwao muungano (tazama jenetiki ya bakteria, hapa chini).

Kapsuli au rusu za slimi zinazotengenezwa na bakteria wengi kuzingira seli zao,
na hutofautiana kwa maumbo na miundo: kuanzia rusu ya slimu isiyo na mpangilio
ya ya nje ya polima ya seli, na yenye muundo bainishi wa kapsuli au
glaikokaliksi. Maumbo haya yanaweza kulinda seli dhidi ya kumezwa na seli za
yukariyoti, kama vile makrofeji. Pia wanaweza kufanya kazi kama Antijeni na
kushirikishwa katika utambuzi wa seli, kadhalika kuwezesha katika kuunganisha na
na kutengenza bio-filamu.

Kuleta pamoja hii miundo au maumbo ya seli kunategemea mifumo ya utoaji wa
ugiligili wa bakteria. Uhamisho wa protini kutoka kwa saitoplazimu hadi kwa
periplazimu au katika mazingira yaliyo karibu na seli. Mifumo ya aina nyingi ya
utoaji ugiligili inajulikana na mara nyingi miundo hii ni muhimu kwa ajili ya
pathojeni za sumu kali, kwa hiyo hutafitiwa kwa kina.

Baadhi ya nasaba ya bakteria wa Gram-chanaya, kama vile Bacillus, Clostridium,
Sporohalobacter, Anaerobacter na Heliobacterium, zinaweza kutengeneza maumbo
yaliyotulia yenye uwezo kustahimili yaitwayo endospora. Karibu katika visa
vyote, endospora moja hutengenezwa na huu siyo mchakato wa uzazi, ingawa
Anaerobacter wanaweza kutengeneza endospora kwenye seli moja. Endospora huwa na
kitovu muhimu cha satoplazimu chenye DNA na ribosomu iliyozungukwa na rusu ya
gamba na kulindwa na ngozi ngumu isiyopenyeka.

Endospora haina umetaboli usiyoweza kuonekana nainaweza kustahimmili hali mbaya
ya kimwili na kikemikali, kama vile viwango vya juu vya mwanga wa miale ya jua,
mionzi ya gamma, sabuni za maji, vipukusi, joto, kuzizima, shinikizo na ukavu.
Katika hali hii iliyotulia, viumbe hawa wanaweza kusalia na uwezo wa kujitegemea
kwa mamilioni ya miaka, na endospora huwezesha bakteria hata kushi kwenye ombwe
tupu na mionzi ya anga. Aidha, bakteria ambao hutengeneza endospora wanaweza
kusababisha ugonjwa kwa mfano, unaweza kupata kimeta kwa kuvuta hewa yenye
endospora za Bacillus anthracis, na uchafuzi wa vindnda vya ndani na endospora
za Clostridium tetani husababisha pepopunda.

Bakteria huonyesha aina mbalimbali za umetaboli. Sifa za kundi la bakteria
kijadi zimetumika katika kuainisha jamii zao, lakini aghalabu sifa hizi hazioani
na uainishaji wa kisasa wa jeni. Umetaboli wa bakteria huainishwa katika makundi
ya lishe kwa misingi ya vigezo vitatu vikuu: aina ya nishati inayotumika katika
kukua, chanzo cha kaboni, na nyenzo za elektroni zinazotumika kwa ajili ya
ukuaji. Kigezo kingine cha ziada cha vidubini vinavyopumua ni vinasa
elektronivinavyotumika katika uzalishaji wa nguvu kwa kutumia oksijeni au bila
oksijeni.

Umetaboli wa kaboni katika bakteria huwa aidha pale ambapo misombo ya kaboni
kiheterotrofiki, ambapo misombo kikaboni hutumiwa kama vyanzo vya kaboni, au
kiototrofiki, kumaanisha kamba sseli ya kaboni hutokana na uongezaji wa gesi ya
kaboni yenye oksijeni. Bakteria za heterotrofiki ni pamoja na aina ya vimelea.
Mfano mzuri wa bakteria za ototrofiki fototrofiki siyano-bakteria, bakteria za
salfa ya kijani na baadhi wa bakteria za zambarau, lakini pia spishi nyingi za
aina ya kemolithotrofiki, kama vile bakteria za kuongeza naitrojeni ama za
kuongeza oksijeni katika salfa. Umetaboli wa nishati ya bakteria ama huwa
umejikita katika ototrofi, utumiaji wa mwanga kupitia kwa usanisinuru, au
kupitia kwa kemotrofi, utumiaji wa dutu za kemikali kuzalisha vyakula, ambayo
mara nyingi hutengenzwa kwa gharama ya oksijeni au vipokea elektroni mbadala
(mpumuo wa erobiki / anerobiki).

Hatimaye, bakteria zimegawanyika kama lithotrof ambazo hutumia vitoa elektroni
vya isokaboni na oganotrofu ambazo hutumia misombo ya kikaboni kama vitoa
elektroni. Vijiumbe vya kemotropiki hutumia vitoa elektroni husika katika
kuhifadhi nguvu (kwa mpumuo wa aerobiki/uchachushaji wa anerobiki) na mifanyiko
mingine ya biosinthetiki (kwa mfano, kuongezea gesi ya kaboni dioksidi), navyo
viumbe vya fototropiki huzitumia tu kwa madhumuni ya biosinthetiki. Viumbe
vipumuzi hutumia misombo ya kemikali kama kiini cha nishati kwa kuchukua
elektroni kutoka kwa substreti ilopunguzwa na kuzihamisha hadi kwenye taminali
ya kukubali elektroni katika mmenyuko wa aina ya redoksi. Mmenyuko huu
husababisha nishati kutolewa inayoweza kutumika kwa kumeng'enya ATP na kuendesha
umetaboli. Katika viumbe vya erobiki, oksijeni hutumiwa kama kikubalio cha
elektroni. Katika viumbe vya anaerobic misombo ya isokaboni nyingine kama vile,
naitratisalfeti au kaboni dioksaidi hutumika kama vikubalio vya elektroni. Hii
hupelekea michakato muhimu ya kiikoloji ya di-naitrifikashon kupunguza kwa
salfeti na asetojenesis kwa mtiririko huo.

Hali nyingine ya kimaisha ya kemotrofs katika hali ya kukosekana kwa vikubalio
vya elektroni inayowezekana ni kuchachua (famenteshon), ambapo elektroni
zilizochukuliwa kutoka sabstreti iliyo punguzwa huhamishiwa hadi kwenye
substreti za kati zilizo oksidaiziwa kuzalisha bidhaa zilizo chachuka (mfano
laktate, ethanol, hidrojeni na asidi ya butiriki). Kuchachuka kwa wezekana, kwa
sababu kiwango cha nishati kilichomo kwenye sabstreti ni kikubwa kuliko kile cha
mazao, na hii hufanya viumbe kusinthesise ATP na kufanyika kwa metaboli zao.

Michakato hii ni muhimu pia katika baiolojia kwa mujibu wa uchafuzi wa
mazingira, kwa mfano, bakteria za kupunguza salfeti huwajibika kwa kiasi kikubwa
katika uzalishaji wa aina mbali mbali za sumu aina ya zebaki (methil- na
daimethilzebaki) katika mazingira. Anaerobu zisizopumua hutumia uchachuaji
kuzalisha nishati na nguvu wa kupunguza, kutengeneza bidhaa za metaboli (kama
vile ethanol katika utengezaji wa pombe) kama bidhaa taka. Anaerobu aina ya
Fakaltative zinanaweza kubadili kati ya kuchachua na ukomo kubalifu wa
elektronitofauti kutegemeana na hali ya mazingira ambayo wao hupatikana.

Bakteria aina ya lithotrofiki hutumia misombo isokaboni kama chanzo cha nishati.
Isokaboni fadhili za elektroni za kawaida ni hidrojeni,kaboni monoksidi, amonia
(inayopelekea naitrifikashion), chuma na ayoni zingine za metali zilopungukiwa,
na misombo kadhaa zilizopunguzwa za sulfuri. Mara nyingi gesi ya methane inaweza
kutumika na bakteria aina ya methanotrof kama kiini cha elektroni na chakula
katika kunaboli kwa kaboni. Katika aerobik fototrofi na kemolithotrofi, oksijeni
hutumiwa kama kikomo kubalifu cha elektroni, na huku katika hali ya anaerobik,
misombo isokaboni hutumika badala yake. Viumbe vingi aina ya Lithotrofiki ni
ototrofiki, navyo viumbe aina ya oganatrofiki ni heterotrofiki.

Mbali na kupachika kaboni dioksidi katika usanisinuru, baadhi ya bakteria pia
hupachika gesi ya naitrojeni (upachikaji wa naitrojeni) kutumia enzaimu
naitrojeni. Tabia hii muhimu inayoambatana na mazingira inaweza kupatikana
katika bakteria wa metaboli karibu wa aina yote waliotajwa hapo mbeleni, lakini
si kwa ujumlla.

Kinyume na viumbe vyenye seli mingi, kuongezeka kwa ukubwa wa bakteria (ukuaji
wa seli) na uzalishi kwa ugawi wa seli zinahusishwa haswa na viumbe vyenye seli
moja. Bakteria hukua hadi kiasi fulani na kisha kuzaa kupitia kwa urudufuwa
fishoni ambayo ni aina ya uzazi usio wa kingono. Katika hali ya timilifu,
bakteria zinaweza kukua na kugawanya sana kwa haraka, na idadi yao kufikia mara
mbili kila baada ya dakika 9.8. Katika mgawanyiko wa seli, seli mbili zenye
kufanana clone ni zinazozalishwa. Baadhi ya bakteria, wakati bado zinazalisha
bila kutumia ngono, hutengeza miundo ya uzazi ili kusaidia kugawa seli mpya
zilizoundwa. Mifano ni pamoja na kutengezwa kwa mwili wa malezi wa matunda na
Myxobakteria na utengezaji wa hypha angani na Streptomyces au kuunganika.
Budding huhusisha seli inayojumuisha kivimbe kinachojitenga na kisha kuutoa seli
mpya.

Katika maabara, bakteria hukuzwa kwa kutumia vyombo vya mango au viowevu. Vyombo
vya ukuaji kama vile sahani ya agar hutumiwa kutenga aina moja tupu ya bakteria.
Hata hivyo, ukuaji katika eneo/vyombo nyong'onyevu hutumika wakati kipimo cha
ukuaji au kiasi kikubwa cha seli kinahitajika. Ukuaji katika vyombo vioewevu
vilivyochochewa hufanyika kama vining'inio vya seli kwenye uoevu, na kufanya
aina hizo rahisi kugawanyishwa na kuzihamisha, ingawa kutenga bakteria moja
kutoka vyombo/eneo ya uoevu ni ngumu. Utumizi wa vyombo chagulizi (vyombo
vilivyo ongezwa rutuba maalum au kupungukiwa nayo, au kuongezwa antibiotiki)
inaweza kusaidia kubaini viumbe maalum.

Mbinu nyingi za maabara za kukuza bakteria hutumiakiasi kikubwa cha virutubisho
kuzalisha kiasi kikubwa cha seli kwa bei nafuu na kwa haraka. Hata hivyo, katika
mazingira ya asilia, rutuba ni adimu na kwa hivyo ina maana kuwa bakteria
haziwezi kuendelea kuzaliana kwa muda usiojulikana. Kuadimika kwa virutubishi
imesababisha mageuzi ya ukuaji wa mikakati mbalimbali (angalia r/K nadharia ya
uteuzi). Baadhi ya viumbe vinaweza kukua kwa haraka sana wakati virutubisho
vipatikanapo, kama vile ukuaji wa mwani (na sainobaktera) ambazo mara nyingi
hutokea katika maziwa wakati wa msimu wa joto. Vijiumbe vingine hukabiliana na
mazingira mbaya, kama vile uzalishaji wa antibiotiki nyingi na Streptomaises ili
kuzuia ukuaji wa vijiumbe shindani. Katika maumbile, viumbe vingi huishi katika
jamii (mfano bio-filamu) ambayo inaweza kuruhusu kuongezeka kwa ugavi wa
virutubisho na ulinzi kutoka mazingira finyu. Mahusiano haya yananaweza kuwa
muhimu kwa ukuaji wa viumbe fulani au kundi la viumbe (sintrofi).

Ukuaji wa bakteria hufuata awamu tatu. Wakati idadi ya bakteria huingia kwanza
katika mazingira yenye idadi kubwa ya virutubisho inayoruhusu ukuaji,
chembechembe hujiselehi na mazingira yao mapya. Awamu ya kwanza ya ukuaji wa
uchumi ni awamu timu, ni kipindi cha kukua polepole wakati seli zinazoea kuishi
katika mazingara yenye virutubishi vingi na kujitayarisha kwa ukuaji wa haraka.
Awamu ya timu ina viwango vya juu vya mmeng'enyo wa vyakula, kwani protini
muhimu kwa ukuaji wa haraka zinazalishwa. Awamu ya pili ya ukuaji hujulikana
kama awamu ya logarithimu (awamu ya logi ), pia inajulikana kama awamu
kielelezo. Awamu hii ina ukuaji wakielel ezo wa haraka. Kiwango cha ukuaji cha
seli katika awamu hii inajulikana kama kiwango cha ukuaji (k), na muda seli
zinachukua kuongezeka mara mbili inajulikana kama muda wa kizazi (g). Wakati wa
awamu logi, virutubishi humetabolaiziwa kwa kasi sana hadi kirutubisho kimoja
kuisha na kuwa kikwazo cha ukuaji. Awamu ya mwisho ya ukuaji ni awamu simamu na
husababishwa na virutubisho vilivyomalizika. Seli hupunguza shughuli zao za
metaboli na hujitosheleza na protini zisizo-muhimu kwenye chembechembe. Awamu
simamu ni kipindi cha mpito kutoka ukuaji wa haraka kwa hali finyu ya na witikio
na kuna ongezeko kwa uelekezi wa jeni zinazohusika katika kutengeneza DNA
,metaboli wa vito-oksidishaji na usafirishaji wa madini.

Bakteria wengi huwa na kromosomu moja ya mviringo na ukubwa kutoka misingi jozi
160,000 katika bakteria ya endosimbiotik Candidatus Carsonella ruddii, hadi
misingi jozi 12,200,000 katika bakteria zilizo na makao kwenye Sorangium
cellulosum. Spirochaete za jenasi Borrelia ni mojawapo wa bakteria ya kipekee
katika utaratibu huu, huku bakteria kama vile Borrelia burgdorferi,
inayosababisha ugonjwa wa lyme,ikiwa na kromosumu moja kwenye laini. Jeni katika
jinomu za bakteria kawaida huwa kijikamba kimoja kiendelezi cha DNA na ingawa
kuna aina mbalimbali za introni zinazopatikana kwenye bakteria, ni nadra
ikilinganishwa na ukariotes.

Bakteria, kama viumbe hukuzana bila ngono, hurithi nakala za jeni za kufanana za
wazazi wao (yaani ni klonal). Hata hivyo, bakteria zote zaweza kubadilika na
uteuzi juu ya mabadiliko ya maumbile nyenzo katika DNA zao inayosababishwa na
kuja pamoja kwa maumbile au miuteshion. Miuteshions hutotokana na makosa
yaliyotokana wakati DNA inapojiiga au kutokana na kujieka wazi kwa visababishaji
vya tarasani. Viwango vya muteshion hutofautiana sana kati ya aina tofauti ya
bakteria na hata miongoni mwa kloni mbalimbali za bakteria aina moja. Mabadiliko
ya kimaumbile katika jinomu za bakteria huja aidha kutokana na muteshion za
nadra au "muteshion kutokana na hali finyu", ambapo jeni zinazohusika haswa
katika michakato kadhaa za kudumisha ukuaji huongeza kiwango cha muteshion.

Baadhi ya bakteria pia kuhamisha nyenzo za maumbile miongoni mwa seli. Hii
inaweza kutokea kwa njia tatu kuu. Kwanza, bakteria inaweza kuchukua DNA za
eksojenas kutoka katika mazingira yao, katika mchakato huitwao mabadiliko. Jeni
pia zaweza kusafirishwa kwa wa transdakshion wakati wa mkungamanisho wa
bakteriafej huingiza DNA za kigeni kwenye kromosomu. Njia ya tatu ya kuhamisha
jeni ni kukonjugati kwa bakteria ambapo DNA huhamishwa kwa njia ya moja kwa moja
baina ya chembechembe. Njia hii ya kupatikana kwa jeni kutoka bakteria zingine
au mazingira inajulikana kama uhamisho wa mlalo wa jeni na inaweza kuwa ya
kawaida katika hali ya kawaida. Uhamisho wa jeni ni muhimu katika upinzani dhidi
ya antibiotiki kwani huruhusu uhamisho wa haraka wa jeni pinzani kati miongoni
mwa pathojeni.

Bakteriofagi ni virusi ambazo hubadilisha DNA ya bakteria. Kuna aina nyingi za
bakteriofagi, baadhi yao huambukiza tu na kula bakteria ambao ni wenyeji wao,
wakati zingine huingiza katika bakteria kromosomu. Bakteriofagi inaweza kuwa na
jeni za kuchangia kwenye fenotaipu ya mwenyeji wake: kwa mfano, katika
uendelezaji wa Escherichia coli O157: H7 na Clostridium botulinum , jeni sumu
katika jumuisho ya fej zilibatilisha bakteria zisizo na madhara asilia kuwa
pathojeni mbaya sana. Bakteria hupinga maambukizi ya fej kupitia mfumo wa miundo
zuifu ambazo huharibu DNA za kigeni, na mfumo unaotumia utaratibu wa CRISPR
kuhifadhi mabaki ya jinomu za fej ambazo bakteria imetengamana nazo hapo awali,
ambayo huziruhusu kuzuia kuiga na kuongezeka kwa virusi kwa njia ya kuzuia RNA.
Mfumo huu wa CRISPR huwezesha bakteria kuwa na kinga dhidi ya maambukizi kwa
magonjwa.

Bakteria chache huwa na mifumo ya kemikali ya kuzalisha mwangaza. Bakteri wa
bioluminesenz mara nyingi hutokea katika bacteria wanaoishi katika muungano
pamoja na samaki, na mwanga pengine husaidia kuvutia samaki au wanyama wengine
wakubwa. - tazama Athari ya kibahari ya Milky.

(Angalia pia: Prokaryote # Ujamaa) Bakteria mara nyingi hufanya kazi kama totala
ya seli mingi inayojulikana kama bio-filamus, zikibadilishana ishara za molekuli
mbalimbali kwa mawasiliano baina ya chembechembe, na kushiriki katika shuguli
zenye uratibu.

Faida ya jumuiya ya ushirikiano wa pamoja wa seli za bakteria ni pamoja na ugavi
wa kazi baina ya seli, upatifu wa rasilimali ambazo kawaida seli moja haiwezi
kufanikiwa kutimiza, kwa pamoja kulinda dhidi ya adui , na kulinda dhidi ya
kufifia kwa idadi yao kwa kujibadili hadi kwenye chembechembe tofauti. Kwa
mfano, bakteria katika bio-filamus zaweza kuwa zimeongeza upinzani wake kwa
ajenti wa bakteria mara zaidi ya 500 kuliko "bakteria" za kipekee za planktonik
za aina hiyo.

Kiwango hisi huruhusu bakteria kuratibu kujieleza kwa jeni, na kuziwezesha
kuzalisha, kutoa na kubaini uwepo wa autoindusa au feromoni ambazo hujilimbikiza
na ukuaji wa idadi ya chembechembe.

Bakteria nyingi huenda kwa kutumia mbinu mbalimbali: flajela hutumika kwa
kuogelea majini, utelezi na misuli ya bakteria huisongeza sakafuni, na
mabadiliko ya ueleaji huruhusu mwendo wa wima.

Bakteria za kuogelea mara kadhaa husonga kiasi cha umbali wa miili yao mara 10
kwa sekunde na chache hata kwa kasi ya mara 100. Hii huwafanya angalau kuwa kasi
kama samaki, kwa uzani fulani.

Katika utumizi wa misuli kusogelea, bakteria hutumia Pili aina ya IV kama ndoano
ya kushikilia, zikiirefusha zaidi, zikiishiliza na kisha kuirudisha kwa kutumia
nguvu ya ajabu (>80pN).

Flajela ni miundo ya nusu-silinda iliyozungushwa na hufanya kazi kama propela
kwa meli. Vitu vidogo kama bakteria hufanya kazi chini ya Nambari ya Reynold na
mfumo wa silinda ni bora zaidi kuliko wa bapa, wa ki-kafi, mifumo muafaka kwa
saizi ya binadamu.

Spishi za aina za bakteria hutofautiana katika idadi na mpangilio wa flajela juu
yazo; baadhi zina flajela moja (monotrikaos), zingine zina flajela kila upembe
(amfitrikas), mrundiko wa flajela kwenye ubanze wa seli (lofotrikas), wakati
zingine zina flajela zilizosambazwa kote kwenye seli (peritrikos). Flajela ya
bakteria ndiyo iliyoeleweka kama kiungo cha usongezi katika kiumbe chochote na
imetengezwa kwa takribani protini 20, na takriban protini 30 zingine
zikihitajika kwa ajili ya udhibiti wake na mkutano. Flajela ni kiumbo
kinachoendeshwa kwa mfumo wa kupokezana wa mota iliyoko chini na hutumia
gradient ya elektrokemia kwenye utando kwa nguvu. Mota hii husukuma mwendo wa
filamenti, ambayo hufanya kazi kama propela.

Bakteria nyingi (kama vile E. coli) zina mbinu mbili tofauti za kujisongeza:
kusonga mbele (kuogelea) na kutumbua. Kutumbua huziwezesha kujirekebisha na
hufanya mwenendo zao kuwa tembezi baghala na mwenendo wa hali-tatu. (Tazama
viungo vya nje chini kwa viungo zilizounganishwa na video.) Flajela wa kundi la
kipekee la bakteria, spairochet, hupatikana kati ya utando mbili katika nafasi
ya periplasmik. Wana mwili wa kipekee wa helikal ambao hufurukuta inaposonga.

Bakteria songezi huvutiwa au hukataliwa kwa baadhi ya chochezi katia tabia
iitwayo taksis: na hizi hujumulisha kemotaksis, fototaksis na magnetotakis.
Katika kundi moja pekee, myksobakteria, bakteria za kipekee hutembea pamoja
kuunda mawimbi ya seli ambayo huunda vyombo vyenye matunda. Myksoobakteria
husogelea tu kwenye sakafu kavu, tofauti na E. coli ambayo husogelea katika
miundo kavu au oevu.

Listeria na Shigella kadhaa husogelea ndani ya seli enyeji kwa kupenyeza
saitoskeletoni, ambayo kawaida hutumika kwa kusafairisha viini ndani ya seli.
Kwa kukuza upolimishaji wa actin kwenye banzi moja ya seli, zaweza kuunda aina
ya mkia unaozisukuma kwenye saitoplasm ya seli enyeji.

Madhumuni ya uainishaji ni kuelezea spishi tofauti za bakteria kwa kuzitaja na
kuwaweka viumbe msingi yanayofanana. Bakteria wanaweza kwa misingi ya umbo la
kiini chao, umetaboli wa seli au kwa mujibu wa tofauti wa yaliyomo kwenye seli
kama vile DNA, asidi za mafuta, rangi asili, antijeni s na kuinoni s. Ingawa
skimu hizi ziliruhusu utambulisho na Uainishaji wa bakteria, haikubainika wazi
kama tofauti hizi ziliwakilisha aina mbalimbali za spishi mbili tofauti ama aina
ya spishi moja. uhakika huu umebadilisha kutokana na ukosefu wa miundo tofauti
katika bakteria wengi, kama vile uhamisho jeni lateral kati ya aina unrelated.
Kutokana na uhamisho wa jeni ya chini, baadhi ya bakteria wanaohusiana kwa
karibu wanaweza kuwa umbo na umetaboli tofauti. Ili kuondokana na dukuduku hili,
uainishaji wa bakteria wa kisasa husisitiza mpangilio wa molekiuli, kwa kutumia
mbinu za kimaumbile kama vile guanine uwiano wa uamuzi wa sitosini uzalishaji wa
genome-genome, pamoja na uratibishaji wa jeni ambazo hazijapitia ubadilishanaji
mkubwa wa jeni za chini, kama vile jeni ya RNA. Uainisho wa bakteria umetokana
na Juzuu la Kimataifa kuhusu Mfumo Taaluma ya Bakteria, na Muongozo wa Bergey wa
utaratibu Taaluma ya Bakteria. Kamati ya Kimataifa juu ya Utaratibu Wa
Bakteriolojia (ICSB) ndiyo hulinda kanuni za kimataifa za kuwapa majina makundi
mbalimbali ya bakteria na kuwaweka katika viwango tofauti katika Kanuni ya
Kimataifa ya majina ya Bakteria.

Awali neno "bakteria" lilitumika kwa vijiumbe vyote vidogo, prokaryoti za seli
moja. Hata hivyo, mifumo ya molekiuli ilionyesha maisha ya prokaryoti yakiwa na
sehemu mbili tofauti ambazo awali ziliitwa Eubacteria na Archaebacteria, lakini
ambayo kwa sasa inazoitwa Bakteria na Akea ambayo ilitokana na mabadiliko ya
kujitegemea kutoka mababu zao. Akea na yukaryoti hufanana sana kinyume na ilivyo
na bakteria. Hii miundo miwili, pamoja na Yukarya, ndio msingi wa mfumo wa
sehemu tatu ambayo kwa sasa ndiyo hutumika sana katika uainisho wa
mikrobiolojia. Hata hivyo, kutokana na kuanzishwa kwa hivi karibuni mifumo ya
molekiuli na kuongezeka kwa kasi kwa idadi ya mfululizo wa genome
waliopo,uainisho wa bakteria unaendelea kubadilika na kuwa eneo pana. Kwa mfano,
wanabiolojia wachache wanadai kuwa Akea na Yukaryoti walitokana na mabadiliko
chanya ya bakteria ya Gram.

Waa la Gram, iliyoasisiwa mwaka 1884 na Hans Christian Gram, inaweka bakteria
katika makundi mbalimbali kwa msingi wa miundo ya kuta za seli zao. Rusu nene za
peptidoglaikoni "Gram-chanya" kuta za seli huwa na baka la zambarau ilihali ile
nyembamba nyembamba "Gram-hasi" ukuta wa seli huonekana kuwa wa waridi. Kwa
kuchanganya mofolojia na madoa ya Gram, bakteria wengi wanaweza kuainishwa kama
waliyo kwenye kundi moja kati ya makundi manne (Gram-positive cocci, bacilli
Gram-positive, cocci Gram-negative na bacilli Gram-negative bacilli). Baadhi ya
viumbe hutambulika vizuri kwa kutumia mabaka kando na baka la Gram, hususan
maikobakteria au Nokardia, ambao huonyesha kasi ya asidi wakati wako kwenye
Ziehl-Neelsen au baka sawia na hilo. Baadhi ya viumbe wanaweza kutambuliwa kwa
kuwalea katika mazingira na vifaa maalumu, au kwa mbinu nyingine, kama vile
serolojia.

Mbinu za mazingira maalumu zimebuniwa ili kukuza ukuaji na kutambua bakteria
fulani, huku zikizuia ukuaji wa baadhi ya sampuli za bakteria. Mara nyingi mbinu
hizi huwa zimeundwa kwa spishi maalumu, kwa mfano, sampuli ya sputum inaweza
kushughulikwa ili kuonyesha ni vijiumbe gani husababishakichomi, ilihali sampuli
za kinyesi hukuzwa katika mazingira maalumu kutambua vijiumbe ambao husababisha
kuhara, huku ukidhibiti ukuaji wa vijiumbe visivyoleta magonjwa. Sampuli ambazo
kwa kawaida huwa tasa, kama vile damu, mkojo au maji ya mti wa mgongo, hukuzwa
katika mazingira ambayo yanaweza kukuza vijiumbe vya kila nui. Mara tu kijiumbe
kinachosababisha magonjwa kinapotengwa, kinaweza kuelezewa zaidi kupitia kwa
umbo lake, ruwaza za ukuaji kama vile (ukuaji wa aerobiki au ukuaji, mifumo ya
hemolisi) na matumizi ya mabaka.

Kama ilivyo na uinisho wa bakteria, matumizi ya njia ya molekiuli katika
utambulishio wa bakteria yanaendelea kuongezeka. Matibabu ya kutumia vifaa vya
msingi wa DNA, kama vile mchakato wa mmenyeko wa polimerase, unazidi kuwa na
umaarufu kutokana na umahususi na kasi yake, ikilinganishwa njia za ukuaji
katika mazingira maalumu. Aidha, mbinu hizi huruhu uchunguzi na utambuzi wa seli
zilizo hai lakini ambazo hazijakuzwa katika mazingira maalumu ambazo
hazijigawanyi lakini zina umetaboli. Hata hivyo, kando na kutumia mbinu hizi
zilizoboreshwa, idadi kamili ya spishi za bakteria haijulikani na haiwezi
kukadiriwa na uhakika wowote. Kufuatia uainisho wa sasa, spishi za bakteria
zinazojulikana ni chini ya 9,000 (ikiwa ni pamoja na cyanobacteria), lakini
majaribio ya kukisia viwango kamili vya baketeria mbalimbali vimekuwa kati ya
107 hadi 109 jumla ya spishi-na hata hayo makadirio haya mbalimbali yanaweza
kuwa na viwango vingi vya kiasi mabalimbali.

Baadhi ya spishi za bakteria huua na hula vijiumbe vingine, viumbe hawa huitwa
bakteria wawindaji. Hawa ni pamoja na vijiumbe kama vile Myxococcus xanthus,
ambao huunda kundi la seli ambazo huua na kumeng'enya bakteria yoyote
wanayokutana nayo. Bakteria nyingine wawindaji ama hujiunganisha kwenye mawindo
yao ili kuimeng'enya na kunyonya virutubisho, kama vile Vampirococcus, au
huvamia seli nyingine na kuzaana ndani ya sehemu wazi ya seli, kama vile
Daptobacter. Bakteria wawindaji zinadhaniwa kwamba zilitokana na saprophages
ambao walikula mizoga, na kutokana na mazoea iliwawezesha kunasa na kuua
vijiumbe wengine.

Baadhi ya bakteria huwa na uhusia wakaribu na huunda makundi ambayo nimuhimu
katika maisha yao. Mfano mmoja wauhusiano huu wa kutegemeana uitwao uhamisho wa
haidrojeni hutokea kati ya makundi ya bakteria wa aerobiki na wale wa anaerobiki
ambao hula asidi ya kaboni kama vile asidi biutiriki au asidi propioniki na
huzalisha haidrojeni, na methanogeni ya Akea ambayo hutumia haidrojeni. bakteria
katika uhusiano huu hawawezi kutumia asidi ya kaboni kwa sababu mmenyeko hutoa
haidrojeni ambayo hujilimbikiza katika mazingira yao. Ni uhusiano huu tu wa
ndani na Akea wanaotumia haidrojeni ambao hudhibiti viwango vya haidrojeni kuwa
chini ilikuruhusu bakteria kukua.

Katika udongo, vijiumbe wanaoishi kwenye raizosifia ya (a ukanda wa ozoni ambao
ni pamoja na mizizi na udongo hunata kwenye mizizi baada ya kutikisa) hutekeleza
jukumu la kuongeza nitrojeni kwa kuwageuza gesi ya nitrojeni kuwa misombo ya
nitrojeni. Hii husaidia kutooa aina ya haidrojeni ambayo inanyonyek kwa urahisi
na mimea mingi, ambayo haiwezi kujiongezea oksijeni yenyewe. Bakteria wengine
wengi hupatikana kama saimbioti katika binadamu na viumbe wengine. Kwa mfano,
uwepo wa spishi za bakteria zaidi ya 1,000 katika utumbo wa binadamu unaweza
kuchanga katika kinga ya utumbo mmeng'enyo wa vitamini kaama vile asidi ya
foliki vitamini k na biotin, kubadilisha protini ya maziwa na asidi laktik
(Tazama Lactobacillus), pamoja na uchachushaji wa kabohaidreti kubwa
zisizomeng'enyeka. Uwepo wa utumbo huu hudhibiti wa vimelea ambavyo husababisha
magonjwa (kawaida kwa kutengwa kwa lazima) na bakteria hawa wa manufaa huuzwa
kama chakula mbadala cha probiotiki.

Iwapo bakteria watakuwa na uhusiano wa kupe na viumbe wengine, huainishwa kama
vimelea vya magonjwa. Bakteria wanaosababisha magonjwa ndiyo husababisha vifo
vingi kwa binadamu na husababisha magonjwa ya kuambukizwa kama vile pepopunda,
homa ya matumbo, mkamba, kaswende, kipindupindu, magonjwa yanayotokana na
chakula, ukoma na kifua kikuu. Kimelea kinachojulikana kwa kusababisha magonjwa
kinaweza kujulikana baada ya miaka mingi, kama ilivyokuwa kwa Helicobacter
pylori na ugonjwa vidonda vya tumbo wa peptiki. Magonjwa ya bakteria ni muhimu
pia katika kilimo, huku bakteria wakisababisha madoa ya matawi, kukauka na
kupukutika katika mimea, kadhalikaugonjwa wa Johne, ugonjwa wa maziwa,
salmonella na kimeta katika wanyama wa kufugwa.

Kila spishi ya pathojeni ina tabia ya mwingiliano na miili ya binadamu . Baadhi
ya viumbe, kama vile Staphylococcus au Streptococcus, wanaweza kusababisha
maambukizi ya ugonjwa wa ngozi, kichomi, ugonjwa wa uti wa mgongo na hata sepsis
kupita kiasi, uvimbe wa mara kwa mara ambao huleta mshtuko, kunyong'onyea kwa
mishipa ya damu na kifo. Hata hivyo, viumbe hawa ni sehemu ya kawaida ya
binadamu na mimea na huwa kwenye ngozi au pua bila kusababisha ugonjwa wowote.
Viumbe vingine husababisha magonjwa kwa binadamu, kama vile Rickettsia, ambayo
ni kimelea cha ndani ya seli ambayo huweza kukua na kuzaa kama iko ndani ya
viumbe wengine. Spishi moja ya Rickettsia husababisha homaya matumbo, ilihali
nyingine husababisha homa inayopatikana maeneo ya milima. Klamidia, kundi
lingine la vimelea wa ndani, ina ina spishi ambazo zinaweza kusababisha kichomi,
au maambukizi ya magonjwa ya njia ya mkojo na kuchangia katika magonjwa ya
mishipa ya moyo. Mwisho kabisa, baadhi ya spishi kama vile Pseudomonas
aeruginosa, Burkholderia cenocepacia, na Mycobacterium avium ni ni pathojeni
ambazo hutaka kutumia hali fulani ya binadamu walio na uhaba wa kinga ya
magonjwa ama chanagarawe za s aitiki.

Maambukizi ya bakteria yanaweza kutibiwa na antibaotiki, ambazo huitwa
antibakteriasida kama zinaweza kuua vimelea, au kusitisha ukuaji wa bakteria.
Kuna antibaotiki za aina nyingi na kila kundi huzuia mchakato tofauti na ule wa
pathojenikando na ule unaopatikana kwenye mazingira ilimo. Mfano wa jinsi
bakteria wanavyotoa sumu kiuchaguzi ni kloramfebikoli na puromaisini, ambayo
huzuia ribosomu ya bakteria, lakini si ribosomu ya yukaryoti ya umbo tofauti.
Antibiotiki hutumiwa katika kutibu magonjwa ya binadamu na katika kilimo kikubwa
kukuza ukuaji wa wanyama, ambapo zinaweza kuchangia katika ukuaji wa kasi ya
uwezo wa kupigana na idadi ya bakteria. Maambukiziyanaweza kuzuiwa kwa kutumia
maagizo ya antiseptiki kama vile kusafisha ngozi kabla ya kuitoboa kwa sindano
au sirenji, na kwa utunzaji mzuri wa katheta za nyumbani. Vifaa vya upasuaji na
vya meno pia husafishwa kuzuia kuchafuka kutokana na bakteria. Sabuni za kuosha
kama vile blichi hutumiwa kuua bakteria au pathojeni zingine katika sehemu
mablimbali ili kuzuia uchafu na uwezekano wa kuambukizwa ugonjwa.

Bakteria, hususan bakteria wa asidi ya laktiki kama vile Lactobacillus na
Lactococcus, inapoongezwa chachu, wametumika kwa maelfu ya miaka katika
maandalizi ya vyakula vya kuchachusha kama vile jibini, s pickle, sosi ya soya,
sauerkraut, siki, divai ghururu.

Uwezo wa bakteria kuharibu misombo mbalimbali ya kaboni ni muhimu na imetumika
katika usindikaji wa taka na na ufuaji wa misombo ya kaboni utoka kwa taka. Mara
nyingi bakteria wenye uwezo wa kusagahaidrokaboni katika mafuta ya petroli mara
nyingi hutumika kusafisha mafuta yanayovuja. Mbolea iliongezwa kwa baadhi ya
fukwe katika Prince William Sound katika jaribio la kukuza ukuaji wa kawaida wa
hawa bakteria baada ya kuvuja ambako kulileta hasara kwa mwaka 1989 Exxon
Valdez. Juhudi hizi zilifanikiwa katika fukwe amabo hazikiwa zimefunikwa na rusu
nene ya mafuta. Bakteria pia hutumika katia ufufuaji wa misombo ya kaboni kutoka
kwa taka za viwanda zenye sumu. Katika sekta ya viwanda vya kemikali, bakteria
ni muhimu katika uzalishaji wa kemikali safi za enatiomeriki ambazo hutumika
kama dawa au dawa za mimea.

Bakteria pia zinaweza kutumika badala ya dawa kuua wadudu katiaka kudhibiti
wadudu kibiolojia. Kwa kawaida hii huhusisha Bacillus thuringiensis (pia huitwa
BT), bakteria ya Gram-chanya inayopatikana katika udongo. Spishi ndogo za hii
bakteria hutumika kama dawa maalumu ya kuua wadudu ya Lepidoptera inayojulikana
kwa jina la madukani kama vile Dipel na Thuricide. Kwa sababu ya umaalumu wao,
dawa hizi zinaaminika kuwa hazina madhara yoyote katika mazingira, bila atahri
yoyote kwa binadamu wanyama, wadudu wa kufyonza na wadudu wengine wengi wenye
manufaa kwa binadamu.

Kwa sababu ya uwezo wao kukua kwa haraka na urahisi ambao wanaweza kubadilishwa,
bakteria hutumika pakubwa katika bayolojia ya molekiuli{0,{/0} taaluma ya nasaba
au jenitikia na biokemia. Kwa kubadilika katika maumbo ya DNA ya bakteria na
kuchunguza umbo la nje linalotokea, wanasayansi wanaweza kujua dhima ya jeni,
vimeng'enya na njia za umetaboli katika bakteria, na kutumia ujuzi huu kwenye
wanyama wakubwa. Lengo la kulewa biokemi ya seli na hufikia kiwango chake tata
katika usagaji wa wa iadi kubwa ya vimeng'enya na maelezo ya data ya jeni katika
mtindo wa hisabati ya viumbe wote. Hali hii inaweza kufikiwa katika baadhi ya
bakteria ambao wametafitiwa vizuri, wenye maumbo ya umetaboli wa Escherichia
coli ambao kwa sasa wanazalishwa na kujaribiwa. Uelewa wa umetaboli wa bakteria
na jenetikia yake inawezesha matumizi ya bioteknolojia katika uhandisi wa
bakteria kwa ajili ya uzalishaji wa protini ya matibabu, kama vile insulini,
nyenzo za ukuaji, au kingamwili.



https://sw.wikipedia.org/wiki/Bahari_Hindi

Bahari ya Hindi ni bahari ya tatu kwa ukubwa duniani ikiwa imechukua asilimia 20
ya uso wa dunia.

Upande wa kaskazini imepakana na Asia ya Kusini; magharibi imepakana na Ghuba ya
Uajemi, Bahari ya Shamu na Afrika; mashariki imepakana na Ghuba ya Malay, visiwa
vya Sunda (Indonesia), na Australia; na upande wa kusini imepakana na Bahari ya
Kusini.

Bahari hii ni njia muhimu ya usafiri na usafirishaji kwa meli kati ya Asia na
Afrika.

Mipaka ya Bahari Hindi imeelezwa na Shirika la Kimataifa la Hidrografia kama
ifuatayo:

Kwa hiyo eneo lote la uso wa bahari hii ni kilomita za mraba 70,560,000 km²;
kina cha wastani ni mita 3,741 ilhali kina kikubwa kinafikia mita 7,906. Mjao
wake ni kilomita za ujazo 264,000,000 km³ inayolingana na asilimia 19.8% ya mjao
wa bahari zote duniani.

Bamba la Antaktiki, Bamba la Afrika, Bamba la Uarabuni, Bamba la Uhindi na Bamba
la Australia.

Kama kawaida, pale ambako mabamba yanaachana kuna nafasi inayoruhusu kupanda juu
kwa joto na magma kutoka kiini cha dunia na kutokea kwa volkeno pamoja na safu
za milima chini ya maji.

Tetemeko la ardhi na tsunami ya 2004 ilisababishwa na mwendo wa ghafla la bamba
la Australia juu ya bamba la Uhindi.

Kwa jumla Bahari Hindi ina halijoto ya juu kulingana na bahari kubwa nyingine za
dunia. Tofauti na Atlantiki na Pasifiki haina maeneo makubwa kwenye nusutufe ya
kaskazini ya dunia hivyo haipokei baridi kutoka Aktiki.

Upande wa kazkazini wa ikweta kuna monsuni; upepo kutoka kazkazini-mashariki uko
kuanzia Oktoba hadi Aprili, kinyume chake upepo kutoka kusini unaendelea kuanzia
Mei hadi Oktoba. Badiliko hili linafuata utaratibu wa kila mwaka na lilikuwa
msingi kwa usafiri na biashara katika bahari hii maana iliwezekana kutumia upepo
kwa jahazi tangu kale.

Wakati wa badiliko la monsuni dhoruba kali zinaweza kutokeas hasa katika Bahari
ya Uarabuni na Hori ya Bengali.

Israel na Jordani (kupitia Ghuba ya Akaba na Bahari ya Shamu), Ufalme wa
Uarabuni wa Saudia, Yemen, Omani, Falme za Kiarabu, Qatar, Kuwait, Iraq, Iran,
Pakistan, India, Bangladesh, Myanmar, Uthai, Malaysia, Indonesia na Timor ya
Mashariki.

Afrika Kusini, Msumbiji, Tanzania, Kenya, Somalia, Jibuti, Eritrea, Sudani na
Misri (kupitia Bahari ya Shamu).

Ndani ya Bahari Hindi kuna mataifa huru ambayo ni nchi za visiwani pamoja na
Bahrain (Ghuba ya Uajemi), Komori, Madagaska, Maldivi, Morisi, Shelisheli na Sri
Lanka.

Indonesia na Timor ya Mashariki ni nchi za visiwani zinazopakana na Bahari
Hindi.

Agalega, Anjouan, Bahrain, Cargados Carajos, Visiwa vya Cocos (Keeling), Diego
Garcia, Kilwa Kisiwani, Kirimba (visiwa), Kisiwa cha Mafia, Komori, Kisiwa cha
Krismasi, Lamu (kisiwa), Morisi, Madagaska, Mahore, Mahé, Maskarena, Mayotte,
Moheli, Msumbiji (kisiwa), Mwali, Ngazija, Pamanzi, Pate, Pemba (kisiwa),
Rodrigues (kisiwa), Réunion, Shelisheli, Sokotra, Unguja, Îles Éparses,



https://sw.wikipedia.org/wiki/Babeli

Babeli ulikuwa mji wa kale katika Mesopotamia, muhimu kwa karne nyingi kama mji
mkuu wa milki zilizotawala maeneo makubwa ya Mashariki ya Kati.

Maghofu yake hupatikana karibu na mji wa kisasa wa Al Hillah (Irak) kando ya mto
Frati km 90 kusini kwa Baghdad.

Orodha ya wafalme wake ilianza mnamo mwaka 2300 KK. Mfalme mashuhuri wa kwanza
alikuwa Hammurabi.

Babeli ulikuwa mji mkuu wa milki mbili kubwa kabla na baada ya kipindi cha enzi
ya Ashuru.

Kati ya miaka 1770 KK na 1670 KK na mara ya pili kati ya miaka 612 KK na 320 KK
inaaminika ulikuwa mji mkubwa zaidi duniani.

Wakati wa Milki ya pili ya Babeli mfalme Nebukadreza II alitawala nchi zote kati
ya Palestina (Kanaani au Israeli) hadi Ghuba ya Uajemi.

Piramidi au zigurat kubwa za mji zilikuwa maarufu na mfano wao ni mnara wa
Babeli unaotajwa katika kitabu cha Mwanzo 11:1-9 (katika Tanakh, yaani Biblia ya
Kiebrania, na katika Agano la Kale katika Biblia ya Kikristo).

Wakati ule jeshi la Babeli liliteka mji wa Yerusalemu mwaka 587 KK, lilibomoa
hekalu la Suleimani na kuwapeleka Wayahudi hadi Mesopotamia kwa uhamisho wa
Babeli.

Mwaka 539 KK Waajemi walivamia Dola la Babeli na kuliteka. Babeli uliendelea
kuwa mji muhimu katika Dola la Uajemi.

Baada ya ushindi wa Aleksanda Mkuu juu ya mfalme Mwajemi Darius III, Babeli
ulikuwa chini ya utawala wa Wagiriki. Aleksanda alikufa Babeli mwaka 323 KK
katika jumba la kifalme la Nebukadreza.

Mwaka 275 KK Wagiriki walijenga mji mkuu mpya wakawalazimisha wakazi wa Babeli
kuhamia huko Seleukia. Huo ulikuwa mwisho wa mji ule mkubwa.

Barua ya kwanza ya Petro na kitabu cha Ufunuo wa Yohane katika Agano Jipya
(kilichoandikwa mnamo mwaka 90 BK) vinatumia jina la Babeli kama jina la fumbo
kuashiria Roma.



https://sw.wikipedia.org/wiki/Asteroidi

Asteroidi (kutoka Kigiriki ἀστήρ aster = nyota na είδες -eides= ya kufanana) ni
gimba la angani linalozunguka jua kama sayari. Ni ndogo kuliko sayari kibete
lakini kubwa kushinda kimondo. Mara nyingi huitwa pia "planetoidi" kwa sababu
tabia zao zinalingana katika mengi na sayari.

Katika mfumo wa jua letu kuna angalau asteroidi 338,000 zilizotambuliwa hadi leo
na wanaastronomia. Nyingi zinazunguka katika ukanda wa asteroidi kati ya njia za
Mirihi (Mars) na Mshtarii (Jupiter). Wataalamu hutofautiana kati yao kama hizi
ni ama mabaki ya sayari iliyolipuka au vipande vya sayari ambayo haikukamilika
bado.

Ukubwa wa asteroidi ni kati ya kipenyo cha kilomita 1,000 hadi sentimita kadhaa.

Tangu mwaka 2006 umoja wa kimataifa wa wanaastronomia umeamua kutofautisha kati
ya asteroidi na sayari kibete. Sayari kibete ni gimba mango kubwa lenye masi ya
kutosha kufikia umbo la tufe. Kutokana na mapatano haya magimba yaliyohesabiwa
kama asteroidi kubwa kama Ceres siku hizi huitwa sayari kibete.

Majina ya asteroidi huwa na na namba mbele na jina linaloweza kupendekezwa na
mfumbuzi wake. Asteroidi ya kwanza iliyogunduliwa ilikuwa 1 Ceres. Namba
zinatolewa mfululizo na zinaonyesha nafasi yake katika historia ya ufumbuzi wa
asteroidi. Leo hii takriban lakhi 2.5 zimepewa majina ya aina hii.

Katika historia ya dunia asterodi zimewahi kugonga dunia yetu mara kadhaa. Kama
asteroidi inaelekea karibu na obiti ya dunia inaitwa gimba la kukaribia dunia.
Katika historia ya dunia migongano ilikuwa na athira kubwa na kusababisha mara
kadhaa vifo vya spishi nyingi. Kutoweka kwa dinosauri inaaminiwa lilisababishwa
na asteroidi kubwa iliyogonga uso wa dunia katika eneo la Yucatan huko Meksiko.

Katika miaka iliyopita taasisi za usafiri wa anga la nje kama NASA na ESA
zimeanza utafiti wa undani kuhusu hatari hiyo na kupanga majaribio jinsi gani
kulenga asteroidi mbali na dunia.



https://sw.wikipedia.org/wiki/Angahewa

Angahewa ni ganda la gesi za hewa zinazozingira dunia yetu zikishikwa na nguvu
mvutano yake. Angahewa inakinga uhai duniani kwa kupunguza mnururisho wa
urujianimno wa jua, kutunza halijota duniani kwa kuakisisha mawimbi infraredi,
kupunguza tofauti kati ya baridi na joto na kuwapa wanyama na mimea viwango vya
oksijeni na nitrojeni wanayohitaji.

Magimba ya angani mengine kama sayari au jua huwa pia na aina za angahewa ingawa
gesi zake ni tofauti na duniani.

Gesi zilizopo katika angahewa ya dunia ni hasa nitrojeni (78 %) na oksijeni
(21 %) pamoja na viwango vidogo lakini muhimu vya arigoni (0.9 %), kaboni
dioksidi (0.035 %), mvuke wa maji na gesi mbalimbali.

Angahewa haina mwisho kamili inazidi kuwa hafifu jinsi inavyofikia juu. Asilimia
75 ya masi ya hewa yake iko katika tabakatropo hadi kilomita 11 juu ya uso wa
dunia. Uzito wa hewa hupimwa kama mkandamizo hewa.

Tabaka za juu yaani tabakajoto na tabakanje huitwa pia tabakaioni kwa sababu
atomi za gesi zake zinapatikana katika hali ya ioni zilizopoteza elektroni
kutokana na kupigwa na miale ya jua iliyo bado kali sana hapo nje.

Nje ya dunia yetu angahewa imetambuliwa pia kwenye sayari nyingine. Katika mfumo
wa jua na sayari zake kuna sayari 4 za ndani zinazofanana kiasi, ni
Utaridi(Mercury), Zuhura (Venus), Dunia na Mirihi (Mars). Zote nne ni sayari
zinazofanywa na mwamba.

Sayari kubwa za nje kama Mshtarii (Jupiter) na Zohari (Saturn) si rahisi vile
kuofautisha kati ya sayari yenyewe na angahewa yake. Sayari hizi huitwa pia
"jitu za gesi" kwa sababu asilimia kubwa ya sayari yote ni elementi kama
hidrojeni na heli ambazo kwetu duniani zinapatikana kama gesi. Kutokana na
umbali mkubwa na jua ni baridi zaidi hadi gesi izi kupitia katika hali mango.
Vilevile hidrojeni katika kiini cha Mshtarii inaaminiwa kuwa katika hali metalia
kutokana na sinikizo kubwa ya masi yake.

Kuna miezi kadhaa zinazunguka sayari za jua ambako angahewa zimegundliwa, kwa
mfano kwa mwezi Titan wa Zoai na miezi ya Europa na Ganymed ya Mshtarii.



https://sw.wikipedia.org/wiki/Anga

Anga (mara nyingi pia: mbingu) ni uwazi ule tunaoona juu yetu tukiinua kichwa
juu nje ya jengo.

Ni uwazi mkubwa; tukisimama kwenye tambarare au juu ya mlima kwenye mchana bila
mawingu unaonekana kama nusutufe yenye rangi ya buluu. Ile buluu inaongezeka
tukitazama juu zaidi kulingana na sehemu karibu na upeo. Wakati wa usiku anga ni
jeusi lakini limejaa nuru za nyota.

Kwa lugha nyingine anga ni eneo la angahewa au upeo unaojaa hewa juu ya uso wa
ardhi. Sehemu hiyo imejaa molekuli za gesi za angahewa hasa nitrojeni na
oksijeni; ni molekuli hizo zinazoakisisha nuru ya jua na kusababisha rangi ya
buluu ya anga wakati wa mchana. Bila hewa, anga lingekuwa jeusi muda wote jinsi
lilivyo mwezini (linganisha picha).

Wakati wa mchana tunaona jua angani lisipofunikwa na mawingu. Wakati wa usiku
tunaona mwezi na nyota zinazoonekana pia asubuhi na jioni ambako nuru ya jua
haina nguvu bado au tena.

Anga halina mwisho. Pale tunapojadili sehemu kubwa iliyoko nje ya angahewa
tunaweza kuita anga la nje na hii ni upeo wa mwezi, sayari, jua na nyota.
Sayansi ya astronomia inaifanyia utafiti.

Anga la nje ni karibu hali ya ombwe yaani tupu pasipo magimba ya angani au
vumbi. Lakini imejaa mnururisho wa aina mbalimbali na kani kama graviti.

Katika lugha ya kila siku maneno "anga" na "mbingu" mara nyingi yanatumiwa kwa
maana moja: "Mawingu yanatembea angani - mawingu yanatembea mbinguni". Lakini
mbingu huwa na maana ya ziada, yaani ya kidini, kwa kutaja pia upeo wa Mungu au
hali inayopita maarifa ya duniani: "hapa ninajisikia kama mbinguni" ni tofauti
sana na "hapa najisikia angani".



https://sw.wikipedia.org/wiki/Andorra

Utemi wa Andorra (Kikatalani: Principat d'Andorra, Kifaransa: Principauté
d'Andorre) ni nchi ndogo katika Ulaya ya kusini magharibi.

Idadi ya wakazi ni 85,000, ambao kati yao 2/3 si wananchi. Lugha rasmi ni
Kikatalunya. 90.1% ya wakazi ni Wakatoliki.

Katiba yake ni ya utemi lakini kuna watemi wawili, nao wako nje ya nchi. Mmoja
ni rais wa Ufaransa na mwingine ni askofu wa Urgell katika Hispania.

Eneo la Andorra ni bonde katika milima ya Pirenei kati ya Hispania na Ufaransa.
Mahali pake mlimani palisababisha imeendelea kama nchi ya pekee kwa sababu
zamani hapakuwa na njia wala mawasiliano.

Andorra ni nchi mwanachama ya Baraza la Ulaya lakini si ya Umoja wa Ulaya. Hivyo
si sehemu ya eneo la kodi za pamoja la Ulaya. Hali hii inavuta watalii kwa
sababu bidhaa nyingi zinapatikana bila kodi kwa bei nafuu kuliko Hispania au
Ufaransa; kodi ya ongezeko la thamani (VAT) iko kwenye 4% pekee.

Asili ya Andorra kama nchi ya pekee ni katika karne ya 12 na katika mahali pake
mlimani na mpakani kati ya Ufaransa na Hispania. Bonde la Andorra lilikuwa chini
ya mtemi wa Urgell. Wakati ule hapakuwa bado na himaya moja kwa Hispania nzima.
Kama historia ingeendelea kama kawaida, leo hii Andorra ingekuwa tu sehemu ya
wilaya ndani ya Hispania. Lakini katika karne ya 11 palitokea ugomvi kati ya
mtemi wa Urgell na jirani yake. Majirani walipatana ya kwamba watatawala bonde
kwa pamoja.

Baadaye eneo la jirani liliingizwa katika ufalme wa Ufaransa na haki za kuwa
mtemi mshiriki zilirithiwa na mfalme wa Ufaransa. Haki za mtemi wa Urgell
zilirithiwa na askofu wa Urgell. Katika mwendo wa historia wafalme wa Ufaransa
walipotea, hivyo rais wa jamhuri ya Ufaransa alirithi haki za utawala kama mtemi
wa kushirikiana. Cheo cha askofu wa Urgell kimeendelea hadi wakati huu.

Miaka yote ya nyuma Andorra ilikuwa bonde maskini tu bila barabara nzuri, hivyo
wala Hispania wala Ufaransa ziliona umuhimu wa kujitahidi ili kupata utawala
kamili juu yake.

Katika hali hii Andorra imefika katika karne ya 21, ila tu mawasiliano ya kisasa
yameondoa upweke na utalii umetajirisha nchi na wakazi wake.

Tarehe 14 Machi 1993 Andorra ilipata katiba iliyoifanya kuwa nchi huru ya
kujitegemea kabisa. Nafasi ya watemi wa pamoja ni ya heshima tu, na utawala
halisi umo mikononi mwa serikali inayochaguliwa na bunge.



https://sw.wikipedia.org/wiki/Alhamisi

Alhamisi ni siku ya tano katika juma (wiki) ya siku saba yenye asili ya
kiyahudi-kikristo. Iko kati ya siku za Jumatano na Ijumaa. Katika hesabu ya
kimataifa ya ISO 8601 ni siku ya nne.

Katika muundo wa juma wa kibiblia Alhamisi ni siku ya tano. Kanuni ya ISO 8601
ilibadilisha hesabu ya juma kufuatana na kawaida ya mapumziko ya "wikendi"
kwenye siku za Jumamosi/Jumapili. Katika muundo huu Jumatatu hutazamiwa kama
siku ya kwanza katika juma ya kazi hivyo inahesabiwa kama siku namba "1" ya wiki
katika kalenda hivyo Alhamisi ni namba 4. Jumuiya za kidini zinasisitiza hesabu
ya kibiblia na kawaida katika tamaduni nyingi inaendelea hesabu ya kale.

Katika lugha ya Kiswahili jina la siku lina namba "5" ndani yake lakini
haieleweki kirahisi kwa sababu Alhamisi ina asili ya lugha ya Kiarabu. خميس
(khamis) ni namba tano tu. Kiswahili chenyewe chatumia namba hii katika jina la
siku ya Jumatano inayotangulia Alhamisi. Pamoja na Ijumaa ni siku ya pekee yenye
jina la Kiarabu katika lugha ya Kiswahili.

Tabia hii katika Kiswahili ni ya pekee hasa kwa sababu Kiarabu ambacho ni lugha
ya Korani takatifu na lugha ya kimataifa ya Waislamu kinafuata hesabu ya
Kiyahudi na kuita siku hiyo kwa namba "tano". Lugha nyingi za nchi za Kiislamu
zafuata kawaida ya Kiarabu na kuiita "siku ya tano", kwa mfano Kiindonesia
(Kamis - ya tano) au Kiajemi (Farsi) (پنج‌شنبه - panch shanbe - siku ya tano).

Katika lugha nyingi za Ulaya jina la siku hutunza kumbukumbu ya miungu
iliyoabudiwa zamani za dini za Kiroma au Kigermanik kama vile Kifaransa "Jeudi"
(siku ya Jovi au Jupiter) au Kiingereza "Thursday" (siku ya Thor).



https://sw.wikipedia.org/wiki/Algiers

Algiers (Kiarabu مدينة الجزائر, madīnat al-djazā'ir ("mji wa visiwa"), Kifaransa
Alger) ni mji mkuu pia mji mkubwa kabisa wa nchi Algeria ikiwa na wakazi milioni
2 (mwaka 2005), pamoja na mitaa ya nje takriban milioni tano. Iko mwambaoni wa
Mediteranea. Algiers ni makao ya serikali na kitovu cha uchumi, biashara,
utamaduni na mawasiliano nchini.

Mji ulianzishwa kama koloni ya Wafinisia katika karne ya 4 KK. Mahali palifaa
kutokana na visiwa vinne vidogo vilivyokuwepo karibu na mwambao (lakini katika
karne ya 17 BK viliunganishwa na bara). Baada ya kuenea kwa Dola la Roma ikawa
mji wa Icosium na kuvamiwa na Waarabu Waislamu mwaka 702. Waberber wa kabila la
Beni Mezghenna walikaa katika eneo hili. Mwaka 960 kiongozi wa Kiberber Buluggin
ibn Ziri aliyekuwa gavana ya makhalifa wa Fatimiya wa Misri aliteua mahali pa
Icosium na kujenga boma hapa. Mji uliitwa sasa "Al-djazair-Mezghenna" yaani
"visiwa vya Beni Mezghenna". Hapa ndipo asili ya jina la leo "Al djaza'ir
(الجزائر)" yaani "visiwa". Katika karne zilizofuata mji ulivamiwa na watawala
Wamurabitun na Wamuwahidun kutoka Moroko. Baadaye mji ukawa chini ya masultani
wa Algeria ya Kaskazini.

Mnamo mwaka 1302 Hispania ilifaulu kushika visiwa vidogo mwambanoni kwa miaka
kadhaa hadi kufukuzwa tena na mharamia Barbarossa aliyeteka mji kwa niaba ya
Sultani wa Uturuki. Tangu karne ya 16 BK Algiers ikawa mji wa kujitawala ndani
ya Dola la Uturuki. Imekuwa mara kwa mara makao makuu ya maharamia ya
Mediteranea ya magharibi. Maharamia hawa walishambulia jahazi za Wakristo kama
Waitalia, Wafaransa, Wahispania na kadhalika na kuteka abiria pamoja na
mabaharia. Waliuzwa kama watumwa au kurudishwa kwao baada ya kulipa pesa.
Maharamia waliweza pia kushambulia miji ya Wakristo mwambaoni wa Mediteranea na
kutwaa wakazi kama watumwa. Hali hiyo ilisababisha tena na tena majaribio ya
nchi za Ulaya kuvamia Algiers lakini bila kufaulu hadi karne ya 19. Mwaka 1815
Marekani ilishambulia Algiers baada ya kupotea meli na raia kwa maharamia wa
mji; mwaka 1816 Waingereza pamoja na Waholanzi walishambilia tena kwa kusudi ya
kulinda meli na raia zao. Walifaulu kumlazimisha mtawala wa Algiers atie sahihi
kwenye mkataba wa kutochukua tena Watumwa kutoka nchi za Ulaya ingawa biashara
hii iliendelea kwa siri hata baadaye.

Wafaransa walipanusha na kubadilisha mji wa Kiarabu na Kiberber. Katika karne ya
19 Wafaransa wengi walihamia Algeria hadi Algiers ilikuwa mji mwenya wakazi
wengi Wafaransa kuliko wenyeji asilia waliokaa hasa katik mji wa kale ulioitwa
"Kasbah". Wafaransa waliozaliwa Algeria walijiita "pieds noir" (miguu meusi).
Wakati wa Vita Kuu ya Pili ya Dunia Alegria ilikuwa chini ya serikali ya
Kifaransa katika maeneo yasiyovamiwa na Ujerumani hadi kuingiliwa na wanajeshi
Waamerika na Waingereza mwaka 1942. Baadaye ikawa mji mkuu wa "Ufaransa Huru"
hadi mwisho wa vita.



https://sw.wikipedia.org/wiki/Addis_Ababa

Addis Ababa (pia Addis Abeba; kwa Kiamhara አዲስ አበባ, "Ua Jipya"; kwa Kioromo
Finfinne) ni mji mkuu wa Ethiopia na wa Umoja wa Afrika.

Mji wenyewe una watu kutoka makabila 80, wakiongea lugha 80, na jamii za
Waislamu na Wakristo.

Eneo hii lilichaguliwa na Malkia Taytu Betul na Mji kuanzishwa mwaka wa 1886 na
bwana yake, Mfalme Menelik II, na sasa mji huu una umma milioni nne, na asilimia
nane ya ukuzi wa uchumi.

Mji huu uko kwa tako la Mlima Entoto, na ni makazi maalum ya Chuo Kikuu cha
Addis Ababa. Chuo Kikuu cha Addis Ababa kilijulikana kama Chuo Kikuu cha Haile
Selassie I, kutokana na jina la Mfalme wa mwisho wa Ethiopia, ambaye alitoa
jumba ya mfalme (Jumba Guenete Leul) iwe makao maalum ya Chuo Kuu ya Addis ababa
mwaka wa 1961.

Addis Ababa ilianzishwa na Mfalme wa Ethiopia Menelik II. Menelik, kama mfalme
wa Shewa, aligundua mlima Entoto kama kambi nzuri sana ya jeshi ili kumiliki
upande wa kusini, na mwaka wa 1879 alitembea kwa mibomoko ya kale ya mji huu, na
kuona kanisa ambalo ujenzi haukuwa umemalizwa, kuthibati kuwa Waethiopia
waliishi katika mji huu kabla ya vita za Ahmad Gragn.

Masilahi ya Menelik wa pili iliongezeka, mke wake alipoanza kazi ya ujenzi wa
kanisa eneo la Entoto, na Menelik kuamrisha kanisa la pili eneo hiyo. Lakini
eneo hilo halikutua kuwa mji haraka kwa sababu ya ukosefu wa kuni na maji, na
makazi hasa yalianzia katika bonde kusini mwa mlima mwaka wa 1886.

Mwanzo, Malkia Taytu alijijengea nyumba karibu na "Filwoha", chemchem moto iliyo
na madini, ambayo yajulikana na wenyeji Waoromo kama Finfinne, Malkia Taytu na
watumishi Washowan wa kifalme walipenda sana kuoga kwa maji hayo yaliyo na
madini. Washarifu wengine na watumishi na mali yao, wao pia walikaa sehemu hii,
na Menelik kuongeza jumba la mke wake, ili iwe Jumba Rasmi la Miliki ambayo ndio
makazi rasmi ya serikali Addis Ababa mpaka leo.

Menelik wa pili kaanza Addis Ababa kama Mji Mkuu wa Ethiopia. Mojawapo ya
maendeleo Menelik alifanya ni kama, kupanda miti ya eucalyptus kwa mitaa kando
ya barabara.

Mwaka wa 1936, jeshi la Waitalia lilitwaa Addis Ababa kwa Vita vya Pili vya
Waitaliano na Wahebeshi, na kuifanya Mji Mkuu wa Afrika Mashariki ya Kiitalia.
Addis Ababa iliongozwa na gavana kutoka mwaka wa 1936 mpaka 1939.

Baadaye Waitaliano kwa kupingwa na wazalendo wa Ethiopia, na pia kushindwa
vitani na Waethiopia kwa usaidizi wa Waingereza kwa kampeni ya Afrika Mashariki
na pia ukombozi wa Ethiopia, Mfalme Haile Selassie alirudi Addis Ababa tarehe 5
Mei 1941, baada ya miaka mitano kamili, na kuanza kazi ya kuendeleza Mji Mkuu,
Addis Ababa.

Mfalme Haile Selassie alisaidia kuanzisha Organization of African Unity mwaka
1963 akaikaribisha kuwa na makao makuu mjini. Ilipogeuka kuwa Umoja wa Afrika
mwaka 2002, makao yakabaki yaleyale.



https://sw.wikipedia.org/wiki/Wimbi

Wimbi kwa lugha ya kawaida ni mwendo unaonekana kwenye uso wa maji tukitembea
ufukoni mwa bahari. Kwa lugha ya fizikia wimbi halihusu maji pekee bali ni jambo
linaloweza kutokea katika kila kitu.

Kwa maana hii wimbi ni vurugo endelevu au mbembeo unaopanuka katika mata au
kwenye uga ya nishati. Mawimbi ya bahari kwenye ufuko yanaweza kutokea na
dhoruba iliyopuliza maji kilomita maelfu kutoka mahali tunapoyaona. Kwa hiyo
kimsingi kila wimbi ni mwendo wa nishati (si ya mata) unaoendelea kwa njia ya
mtetemo au mbembeo. Lakini mawimbi ya maji ni sehemu ndogo tu ya mawimbi kwa
jumla. Aina nyingine ya wimbi ni nuru na wimbisauti. Halafu kuna mawimbi mengine
yasiyoonekana kwetu maana hatuna milango ya fahamu kwao. Lakini zimegunduliwa na
sayansi ya kisasa na kutumiwa kwa njia ya teknolojia mbalimbali.

Kimsingi wataalamu wametofautisha aina mbili ambayo ni mawimbi ya mata
yanayoitwa pia wimbi makanika (mechanic wave) na ambayo yanahitaji midia kama
kiowevu, gesi au mata manga. Kati ya hizi ni wimbosauti, mawimbi katika maji,
mawimbi ya tetemeko.

Aina nyingine ya mawimbi zinapita pia katika ombwe (vacuum) pasipo na mata na
hizi ni hasa mawimbi sumakuumeme. Haya ni pamoja na nuru inayoonekana,
infraredi, eksirei na wimbiredio.

Mawimbi huwa na tabia zinazopimika. Hizi ni pamoja na tambo (amplitude), urefu
wa wimbi (wavelength), marudio (frequency), fezi (phase) na velositi ya fezi.

Tambo huwa na sehemu ya kilele (fyulisi) na ya bonde (bohori). Mstari unaopita
katikati ya kilele na bonde ya wimbi ni mstari anzio (baseline).

Kutokana na tabia hizi za lukoka na marudio mawimbi ya sumakuumeme hupangwa
katika spektra.



https://sw.wikipedia.org/wiki/Vladimir_Lenin

Vladimir Ilyich Lenin (Влади́мир Ильи́ч Ле́нин) alikuwa na jina la kiraia
Vladimir Ilyich Ulyanov (Влади́мир Ильи́ч Улья́нов) (*10 Aprili (22 Aprili ya
kalenda ya Gregori) 1870 - + 21 Januari 1924) alikuwa mwanasiasa nchini Urusi na
kiongozi wa chama cha Bolsheviki akaendesha awamu la kikomunisti la Mapinduzi ya
Urusi ya 1917 akaanzisha Umoja wa Kisovyeti. Mafundisho yake yalikuwa msingi wa
itikadi ya Ulenin.

Lenin alizaliwa katika familia tajiri katika mji wa Simbirsk, (sasa unaitwa
Ulyanovsk), Lenin alianza kupendelea mapinduzi baada ya kaka yake kuuliwa mawaka
wa 1887. Alipofukuzwa kutoka Chuo Kikuu cha Kazan kwa maandamano ya kuipinga
serikali ya Tsar, alijishughulisha kupata shahada ya sheria katika miaka
iliyoufuata.

Alianza kutumia jina la "Lenin" kama jina la siri alipojiunga na upinzani dhidi
ya serikali ya kifalme ya Kirusi. Hakuna uhakika kama alilitumia kama kumbukumbu
kwa mlezi wake alipokuwa mtoto au kutokana na mto Lena katika jimbo la Siberia
alipohamishwa ufungoni 1897 baada ya kushiriki katika upinzani dhidi ya
serikali.

Lenin aliaga dunia mjini Nizhny Novgorod (Gorki karibu na Moskva) tar. 21
Januari 1924. Maiti yake ilihifadhiwa kwa madawa na kuonyeshwa katika kaburi
kubwa kwenye uwanja nyekundu mjini Moskva. Kiongozi aliyemfuata alikuwa Josef
Stalin.



https://sw.wikipedia.org/wiki/Vidonge_vya_kupanga_uzazi_vilivyochanganywa

' Vidonge vya kupanga uzazi vilivyochanganywa' (COCP), ambavyo mara nyingi
vinajulikana kama vidonge vya kudhibiti uzazi au kwa kifupi "vidonge", ni njia
ya kupanga uzazi inayohusisha uchanganyaji wa chachu:estrojeni (oestrojeni) na
projestini (projestojeni).

Wakati zinapomezwa kila siku, huzuia uwezo wa kuzaa katika wanawake. Vidonge
hivi vilikubaliwa kutumika kama dawa za kupanga uzazi kwa mara ya kwanza nchini
Marekani katika mwaka 1960, na ni njia maarufu sana ya kupanga uzazi. Kwa sasa
vinatumiwa na wanawake zaidi ya milioni 100 duniani kote (karibu milioni 12
nchini Marekani).

Matumizi hutofautiana sana kulingana na nchi, umri, elimu, na hali ya ndoa: kwa
sasa robo ya wanawake wenye umri wa kati ya miaka 16-49 nchini Uingereza
wanatumia vidonge hivi (vidonge vilivyochanganywa au vile vilivyo na
projestojeni pekee au "minipill"), ikilinganishwa na 1% tu ya wanawake katika
Ujapani.

Kufikia miaka ya 1930, wanasayansi walikuwa wametenga na kutambua mfumo wa
homoni za steroidi na kupata kuwa vipimo vya juu vya androjeni, estrojeni au
projesteroni vilizuia utagaji wa mayai, [15] [17] [19] [21] lakini kuzipata dawa
hizi kutoka kwa makampuni ya Ulaya yaliyozizalisha kutoka sehemu za wanyama
kulikuwa ghali mno.

Mwaka 1939, Russell marker, profesa wa kemia ya kikaboni katika Chuo Kikuu cha
Pennsylvania, alitengeneza utaratibu wa kusanisi projesteroni kutoka kwa
sapojenini steroidi ya mimea, mwanzoni kwa kutumia sarsapojenini kutoka
sarsaparila, ambao ulikuwa ghali mno. Baada ya miaka mitatu ya utafiti wa ndani
wa kibotaniki, profesa huyo aligundua bora kuanzia vifaa kiasi, ya saponin
kutoka Mexican vikuu inedible (Dioscorea mexicana) hupatikana katika misitu ya
mvua Veracruz karibu Orizaba. saponini ingeweza kubadilishiwa maabarani na kuwa
aglycone moiety diosgenin. Baada ya kushindwa kumvutia mdhamini wa utafiti wake
Parke-Davis katika biashara uwezo wa synthesizing progesterone kutoka vikuu
Mexican, marker kushoto Penn Nchi na mwaka 1944 alianzisha ushirikiano Syntex na
washirika wawili katika Mexico City kabla ya kuondoka Syntex mwaka mmoja
baadaye. Syntex ilivunja uhodhi wa makampuni ya Ulaya juu ya homoni steroid,
kupunguza bei ya progesterone karibu ya mara 200 zaidi ya miaka nane ijayo.

Katikati ya karne ya 20, uzalishawja kwa ajili ya maendeleo ya homoni uzazi wa
mpango, lakini makampuni ya dawa, vyuo vikuu na serikali ilionyesha nia ya
kutafuta hakuna utafiti.

Mapema mwaka wa 1951, mtaalamu wa fesiolojia Gregory Pincus,ambaye alikuwa
kiongozi katika utafiti homoni na mwanzilishi wa shirika la Worcester Foundation
for Experimental Biology (WFEB) katika Shrewsbury, Massachusetts, alikutana kwa
mara ya kwanza na mwanzilishi wa Marekani wa kikundi cha kudhibiti uzazi
Margaret Sanger katika hafla ya chakula cha jioni katika Manhattan iliyokuwa
imeandaliwa na Ibrahim Stone , mkurugenzi wa matibabu mkurugenzi na makamu wa
mwenyekiti wa Planned Parenthood (PPFA), ambaye alimsaidia Pincus kupata ruzuku
ndogo kutoka PPFA kuanza utafiti wa dawa za upangaji uzazi za homoni. Utafiti
ulianza tarehe 25 Aprili 1951 na uzazi physiologist Min Chueh Chang kurudia na
kupanua 1937 majaribio ya Makepeace al et sungura. Ambayo ilionyesha sindano
progesterone hayataota wa ovulation katika. Katika Oktoba 1951, M-ngu Searle &
Company walilikataa ombi la Pincus la kufadhili utafiti homoni uzazi wa mpango
wake, lakini akae naye kama mshauri na kuendelea kutoa misombo ya kemikali na
kutathmini.

Katika Machi 1952, Sanger aliandika arifa fupi huku akiutaja utafiti wa Pincus
kwa rafiki yake na msaidizi wa zamani, suffragist na philanthropist Katharine
Dexter McCormick, ambaye alitembelea WFEB na wake mwanzilishi na umri wa rafiki
Hudson Hoagland katika Juni 1952 na kujifunza kuhusu uzazi wa mpango utafiti
kuna . McCormick, aliyekuwa amechanganyikiwa baada ya wakati utafiti stalled
kutoka ukosefu PPFA ya riba na ufadhili mdogo, McCormick mpangilio mkutano wa
WFEB tarehe 6 Juni 1953 na Sanger na Hoagland, ambapo kwanza alikutana Pincus
waliofanya kwa kiasi kikubwa kupanua na kuongeza kasi ya utafiti na McCormick
kutoa mara hamsini PPFA ya awali fedha.

Pincus na McCormick walimshirikisha profesa wa kliniki aliyeshughuikia makutoka
Harvard{/0 {2}John Rock, wakuu wa gynecology katika Hospitali ya bure kwa
wanawake na mtaalamu wa tiba ya kutokutungisha, kuongoza utafiti kliniki na
wanawake. Katika kongamano la kisayansi katika mwaka wa 1952, Pincus na Rock,
waliokuwa wamejiana kwa miaka mingi, waligundua walikuwa kutumia njia sawa na
kufikia malengo ya kinyume. Katika mwaka wa 1952, Rock ikiwa ya tatu ya mwezi
anovulatory Pseudo "-mimba" hali katika themanini ya kutokutungisha wagonjwa
wake na kuendelea hatua kwa hatua kuongeza dozi simulizi ya estrogen
(diethylstilbestrol 5-30 mg / siku) na progesterone (5-30 mg / siku) na ndani ya
miezi nne zifuatazo ya moyo 15% alipata mimba.

Katika mwaka wa 1953, baada ya kupendekezewa na Pincus, Rock alianzisha haliya
kutotaga mayai kutokana na kuwa na mimba katika wagonjwa wake wa utasa 27 kwa
kuwafanya wameze miligramu 300 kwa siku za dawa zilizokuwa na projesteroni pekee
kwa muda wa siku 20 kuanzia siku 5-24 za mzunguko zikifuatiwa siku ambazo
hawakuhitajika kumeza dawa hizi ili kusababisha kutoka damu. Zoezi h
zinazozalishwa sawa moyo 15% mimba kiwango cha wakati zifuatazo miezi minne bila
kumsumbua amenorrhea ya awali kuendelea na estrogen na progesterone regimen.
Lakini asilimia 20 ya wanawake breakthrough damu na katika mzunguko wa kwanza
alikuwa ovulation hayataota 85% tu ya wanawake, kuonyesha kwamba hata kubwa
zaidi na ghali zaidi vipimo simulizi ya progesterone itakuwa zinahitajika kuzuia
awali mfululizo ovulation.

Pincus aliwauliza aliokuwa akiwasilianao katika makampuni ya dawa wamtumie
michanganyiko ya kemikaliiliyokuwa ina shughuli progestogenic. Chang visas
kemikali misombo 200 karibu katika wanyama na kupatikana na tatu kuahidi wengi
walikuwa wa norethindrone Syntex na ya norethynodrel Searle na norethandrolone.

Chemists Carl Djerassi, Luis Miramontes, na George Rosenkranz saa Syntex katika
Mexico City alikuwa synthesized ya kwanza Erally hai sana progestin
norethindrone katika 1951. Duka la dawa Frank B. Colton saa Searle katika
Skokie, Illinois alikuwa synthesized ya kazi sana progestins Erally
norethynodrel (ya isoma ya norethindrone) katika 1952 na norethandrolone katika
1953.

Katika Desemba 1954, Rock alianza masomo ya kwanza ya uwezo wa
ovulation-upptäcka, undanröja ya 50-50 mg dozi ya mdomo progestins tatu kwa muda
wa miezi mitatu (siku 21 kwa mzunguko wa siku-5-25 ikifuatiwa na siku
kidonge-huru kwa mazao ya kujitoa damu ) katika hamsini ya kutokutungisha
wagonjwa wake katika Brookline, Massachusetts. Norethindrone au norethynodrel 5
mg vipimo na vipimo wote wa ovulation norethandrolone hayataota lakini
unasababishwa breakthrough damu, lakini 10 mg na dozi juu ya ovulation
norethindrone au norethynodrel hayataota bila ya kutoka damu breakthrough na
kuongozwa na kiwango cha 14% ujauzito katika miezi zifuatazo tano. Pincus na
Rock ut ya norethynodrel Searle kwa mimba ya kwanza ya majaribio katika
wanawake, jumla beaktande av bland annat ukosefu wake wa androgenicity dhidi ya
norethindrone Syntex androgenicity kidogo sana katika majaribio ya wanyama.

Norethinodreli (na norethindroni) hatimaye ziligunduliwa kuwa zimechafuliwa na
asilimia ndogo ya estrojeni mestranoli (aina ya kati katika usanisi wake), na
norethinodreli iliyokuwa katika utafiti wa Rock wa 1954-5 ikiwa na asilimia 4-7
ya mestranoli. Wakati usafishaji zaidi wa norethinodreli ili kuwa na kiwango cha
chini ya asilimia 1 cha mestranoli kuliongeza kutoka kwa damu kusikotarajiwa,
uamuzi ulifanywa wa kuweka asilimia 2.2 ya mestranoli kimaksudi, asilimia ambayo
haikuhusishwa na kutoka damu kusikotarajiwa, katika majaribio ya kwanza ya
vidonge vya upangaji uzazi katika wanawake katika mwaka wa 1956. Mchanganyiko wa
norethinodreli na mestranoli ulipewa jina la kipekee la Enovid.

Jaribio la kwanza la matumizi ya Enovid kama dawa ya upangaji uzazi
lililoongozwa na Edris Rice-Wray lilianza Aprili 1956 katika Rio Piedras, Puerto
Rico. Jaribio la pili la matumizi ya Enovid (na norethindrone) kama dawa ya
upangaji uzazi lililoongozwa na Edward T. Tyler lilianza Juni 1956 katika Los
Angeles. Tarehe 23 Januari 1957, kampuni ya Searle iliandaa kongamano la kukagua
utafiti wa elimuuzazi na uzuizji mimba uliohusiana na Enovid kupitia 1956 na
kuhitimisha kuwa viwango vya estrojeni katika Enovid vinaweza kupunguzwa kwa
asilimia 33 ili kupunguza matukio ya madhara ya utumbo yaliyosababishwa na
estrojeni bila kuathiri pakubwa ongezeko la matukio ya kutoka damu
kusikotarajiwa.

Tarehe 10 Juni 1957, Shirika lililotawala Chakula na Dawa (FDA) liliidhinisha
Enovid miligramu 10 (miligramu 9.85 norethynodrel na 150 μg mestranol) kwa ajili
ya matatizo ya hedhi kwa kuzingatia data iliyotokana na matumizi yake na zaidi
ya wanawake 600. Majaribio mengi zaidi ya dawa hizi za uzuiaji mimba ziada
yalionyesha kuwa vipimo vya Enovid vya miligramu 10, 5, na 2.5 vilifanya kazi
vyema sana. Tarehe 23 Julai 1959, kampuni ya Searle ilituma ombi la ziada la
kuongeza upangaji uzazi kama ishara iliyohalalishwa kwa vipimo vya Enovid vya
miligramu 10, 5, na 2.5. Shirika la FDA lilikataa kuzingatia ombi hilo hadi
kampuni ya Searle ilipokubali kuondoa aina za vipimo vya chini kutoka kwa ombi
hilo. Tarehe 9 Mei 1960, shirika la FDA lilitangaza kuwa lingehalalisha
miligramu 10 za Enovid kwa ajili ya matumizi ya upangaji uzazi, jambo ambalo
lilifanya tarehe 23 Juni 1960, na kufikia wakati huo Enovid ya miligramu 10
ilikuwa katika matumizi ya jumla kwa muda wa miaka mitatu na wakati ambapo, kwa
makisio ya kale, angalau wanawake nusu milioni walikuwa wameitumia.

Ingawa dawa ya Enovid miligramu 10 ilikuwa imekubaliwa na shirika la FDA kwa
matumizi ya upangaji uzazi, kampuni ya Searle haikuwahi kuiuza kama dawa ya
upangaji uzazi. Miezi nane baadaye, tarehe 15 Februari 1961, shirika la FDA
lilipitisha dawa hii ya Enovid miligramu 5 kwa ajili ya matumizi ya upangaji
uzazi. Katika Julai 1961, kampuni ya Searle hatimaye lilianza kuuza dawa hii ya
Enovid miligramu 5 (miligramu 5 za norethynodrel na μg 75 za mestranol) kwa
madaktari kama dawa ya kuzuia mimba.

Ingawa shirika la FDA liliidhinisha dawa ya kwanza ya uzuiaji mimba katika mwaka
wa 1960, dawa hizi za upangaji uzazi hazikuuziwa wanawake waliokuwa wameolewa
katika majimbo yote hadi Griswold v. Connecticut katika mwaka wa 1965, na
hazikuwa zikiuziwa wanawake ambao hawakuwa wameolewa katika majimbo yote hadi
Eisenstadt v. Baird katika mwaka wa 1972.

Ripoti ya kesi ya kwanza kuchapishwa kuhusu donge la damu na mvilio kwenye
mishipa ya mapafu katika mwanamke aliyekuwa akitumia Enavid (Enovid miligramu 10
katika Marekani) katika kiwango cha miligramu 20 /kila siku haikutokea hadi
Novemba 1961, miaka minne baada ya kuidhinishwa kwake, wakati ambapo ilikuwa
imetumiwa na wanawake zaidi ya milioni moja. Ingechukua karibu muongo mmoja wa
tafiti za epidemiolojia kuonyesha kwa uthabiti hatari iliyoongezeka ya mvilio
kwenye mishipa katika watumiaji wavidonge vya upangaji uzazi na ongezeko la
hatari ya kiharusi na matatizo ya moyo katika watumiaji wa vidonge vya upangaji
uzazi ambao huvuta sigara au wana shinikizo la damu au hatari zingine
zinazohusiana na moyo au ubongo. Hatari hizi za vidonge vya kuzuia mimba
ziliigizwa katika kitabu cha The Doctors' Case Against the Pill kilichoandikwa
katika mwaka wa 1969 na mwandishi wa habari mfeministi Barbara Seaman
aliyesaidia kupanga kesi za Nelson za mwaka wa 1970 zilizoandaliwa na Seneta
Gaylord Nelson. Kesi hizi ziliongozwa na Seneta, wote waliokuwa wanaume na
mashahidi katika raundi ya kwanza ya kesi hizi walikuwa wote wanaume, jambo
ambalo lilimfanya Alice Wolfson na wanafeministi wengine kupinga kesi hiyo na
kuvutia vyombo vya habari. Kazi yao ilisababisha kulazimisha kuwekwa kwa
vijikaratasi, kwenye pakiti za idonge hiv vya upangaji uzazi, vilivyokuwa na
maelezo kwa watumiaji kuhusu madhara na hatari za kutumia vidonge hivyo ili
kusaidia kuwezesha utoaji idhini. Kiwango cha kawaida kinachotumiwa leo cha
vidonge vya upangaji uzazi huwa na kiwango estrojeni ambacho ni theluthi moja
chini ya kilichokuwa katika kidonge cha kwanza kilichowahi kuuzwa na huwa na
vipimo vya chini vya aina za projestini zenye nguvu zaidi katika misombo
mbalimbali. Limekuwa jambo rahisi kupata agizo la dawa kutoka kwa daktari, na
njia ya kawaida gharama ni $ 15 na $ 50 kwa mwezi.

Wanauchumi wengi wanasema kuwa upatikanaji wa Vidonge vya Kudhibiti Uzazi
ulisababisha kuongezeka kwa wanawake wanaofanya kazi. Kwa kuwa kidonge
kiliwaruhusu wanawake kuwa na uhusiano wa kingono na wakati uo huo kufanya kazi,
kimepongezwa kama mojawapo ya vipengele vilivyochangia katika mapinduzi haya.

Vidonge vya uzuiaji mimba vya kwanza kuanzishwa nje ya Marekani vilikuwa vile
vya Anovlar vilivyotengenezwa na Schering (norethindrone acetate 4 mg + ethinyl
estradiol 50 μg) tarehe 1 Januari 1961 katika Australia.

Vidonge vya uzuiaji mimba vilianzishwa kwa mara ya kwanza Ulaya vilikuwa vile
vya Anovlar vilivyotengenezwa na Schering na vilianzishwa tarehe 1 Juni 1961
katika Ujerumani ya Magharibi.

Kabla ya miaka ya kati ya 1960, Uingereza haikuhitaji dawa kuidhinishwa kabla ya
kuanza kuuzwa kwenye soko. Shirika la Upangaji Uzazi la Uingereza (FPA) kupitia
kwa kliniki zake lilikuwa kwa wakati huo kituo msingi cha kutoa huduma za
upangaji uzazi katika Uingereza na lilitoa dawa za uzuiaji mimba ambazo zilikuwa
katika Orodha yake Iliyokubalika ya Dawa za Uzuiaji Mimba (iliyoanzishwa katika
mwaka wa 1934). Katika mwaka wa 1957, Searle ilianza kukuza dawa ya Enavid
(Enovid 10 mg katika Marekani) kwa ajili ya matatizo ya hedhi. Pia katika mwaka
wa 1957, shirika la FPA lilianzisha Baraza kwa ajili ya Uchunguzi wa Kudhibiti
Uzazi (CIFC) ili kupima na kufuatilia vidonge vya kuzuia mimba. Baraza hili
lilianzia kufanya majaribio kwa kutumia wanyama na katika miaka ya 1960 na 1961
lilianza majaribio matatu makubwa ya kikliniki katika Birmingham, Slough, na
London.

Katika Machi 1960, jaribio la FPA la Birmingham lilianza majaribio kwa kutumia
norethynodrel 2.5 mg + mestranol 50 μg, lakini kiwango cha juu cha mimba
kilitokea mwanzoni wakati dawa hii, kwa bahati mbaya, ilikuwa na μg 36 tu za
mestranol-majaribio yaliendelea kwa kutumia norethynodrel 5 mg + mestranol 75 μg
(Conovid katika Uingereza, Enovid 5 mg katika Marekani). Katika Agosti 1960,
jaribio la FPA la Slough lilianza majaribio kwa kutumia norethynodrel 2.5 mg +
mestranol 100 μg (Conovid-E katika Uingereza, Enovid-E katika Marekani). Katika
Mei 1961, jaribio la FPA la London lilianza majaribio kwa kutumia Anovlar ya
Schering.

Katika Oktoba 1961, kupitia mapendekezo ya Baraza la Mawaidha ya Kimatibabu
(Medical Advisory Council) kuhusu CIFC yake, shirika la FPA liliongeza dawa
iliyotengenezwa dawa ya Conovid iliyotengenezwa na Searle kwenye Orodha ya
Iliyokubaliwa ya Vidonge vya Upangaji Uzazi. Tarehe 4 Desemba 1961, Enoch
Powell, aliyekuwa Waziri wa Afya, alitangaza kwamba kidonge cha kuzuia mimba cha
Conovid kingeagizwa kupitia NHS kwa bei iliyopunguzwa ya 2s kila mwezi. Katika
mwaka wa 1962, dawa iliyotengenezwa na Schering ya Anovlar na ile
iliyotengenezwa na Searle ya Conovid-E ziliongeza kwenye Orodha ya Dawa
Zilizokubaliwa za Upangaji Uzazi ya FPA.

Tarehe 28 Desemba 1967, Sheria ya Neuwirth ilihalalisha matumizi ya dawa za
upangaji uzazi katika Ufaransa, ikiwa ni pamoja na kidonge. [129] kidonge ndicho
njia maarufu sana upangaji uzaz aina ya uzazi wa mpango maarufu nchini Ufaransa,
hasa miongoni mwa wanawake. Inachukua asilimia 60 ya aina ya njia za kupanga
uzazi zinazotumiwa katika Ufaransa. Kiwango cha uaviaji mimba kimebaki imara
tangu kuanzishwa kwa matumizi ya kidonge.

Ingawa matumizi ya dawa zenye kemikali hiyo inayotumika katika COCP alikuwa
kupitishwa kwa ajili ya kuuzwa katika Italia tangu mwaka 1965 kwa lengo la
"kuratibu mzunguko wa hedhi", uuzaji wa madawa ya kupanga uzazi wa mpango
ulikuwa haramu hadi 1971, wakati chama tawala ya Mahakama ya Katiba akampiga
chini ya utoaji wa Kanuni ya Jinai (enacted mwaka 1938 na Fascist serikali)
ambayo hufafanuliwa kama kuzaliwa kudhibiti uhalifu "dhidi ya jamii ya
binadamu". Hata hivyo, kutokana na upinzani dhabiti wa Kanisa Katoliki kwa njia
za upangaji uzazi (uliopigiwa mstari katika mwaka wa 1968 na Papa Paulo VI
katika waraka wake "Humanae vitae") na propaganda hasi kutoka kwa vyombo vya
habari vya kale, Italia imebaki nyuma ya mataifa mengine yaliyo Magharibi mwa
Ulaya katika uagizaji wa COCP. Takwimu ya hivi karibuni zinaonyesha kuwa chini
ya asilimia 20 ya wanawake wa Kiitaliano wenye umri kati ya miaka 15-55 hutumia
kwa kawaida aina yoyote ya dawa za upangaji uzazi.

Katika Japan, ushawishi kutoka kwa Shirika la Japan Medical Association ulizuia
kuhalalishwa kwa Kidonge kwa karibu miaka 40. Vipingamizi viwili vikuu
vilivyotolewa vilikuwa wasiwasi kuhusu usalama baada ya matumizi ya Kidonge kwa
muda mrefu, na wasiwasi kuwa matumizi ya muda mrefu ya Kidonge yangesababisha
kupunguka kwa matumizi ya kondomu na hivyo basi kuongeza uwezekano wa
kuambukizwa magonjwa ya zinaa (STI). Kufikia mwaka wa 2004, matumizi ya kondomu
yalichukua asilimia 80 ya njia zilizotumiwa kupanga uzazi katika Ujapani, na
jambo hili linaweza kueleza viwango vya chini vya UKIMWI nchini Ujapani
ikilinganishwa na nchi zingine.

Matumizi ya Kidonge yalikubaliwa Septemba 1999; mwongozo wa uagizaji waKidonge
uliopitishwa na serikali unawahitaji watumiaji wa Kidonge kumtembelea daktari
baada ya kila miezi mitatu ili wafanyiwe uchunguzi wa nyoga na wapimwa kama wako
na magonjwa ya zinaa na saratani ya uterasi. Nchini Marekani na Ulaya, kinyume
na Ujapani, watumiaji wa Kidonge wanahitajika kumtembela daktari baada ya kila
mwaka au mara mbili kwa mwaka. Hata hivyo, tangu mwaka wa 2007, OBGYN wengi
kutoka Ujapani sasa huwahitaji watumiaji wa Kidonge kumtembelea daktari mara
moja tu kwa mwaka, huku ziara ya mara tatu kwa mwaka ikipendekezwa kwa wanawake
wazee au kwa wale walio katika hatari zaidi ya kupatwa na madhara.

Vidonge vinavyochanganywa vya upa simulizi za mpango wa uzazi zichukuliwe wakati
huo huo kila siku. Ikiwa kidonge kimoja au zaidi kitasahaulika kwa zaidi ya
masaa 12, ukingaji wa kutunga m mtu mmoja au vidonge zaidi ni kusahaulika kwa
zaidi ya masaa 12 zaidi, kinga ya mimba itakuwa kupunguzwa. Aina nyingi za
vidonge vinavyochanganywa hufungwa moja ya pakiti mbili za ukubwa tofauti,
zikiwa zimetiwa alama za matumizi ya siku 28. Kwa pakiti ya vidonge vya kutumiwa
siku 21, kidonge kimoja kumezwa kila siku kwa wiki tatu, ikifuatiwa na wiki ya
kutomeza dawa yoyote. Kwa pakiti vidonge vya siku 28, vidonge 21 humezwa,
ikifuatiwa na wiki ya kumeza dawa za kipozauwongo au za sukari. Mwanamke
anayetumia atatokwa na damu kidogo wakati wowote katika wiki anayomeza dawa za
kipozauongo, na bado atakuwa amelindwa kutokana na kutunga mimba katika wiki
hii. Pia kuna aina mbili mpya zaidi za dawa za kupanga uzazi zinazochanganywa
(Yaz 28 na Loestrin 24 Fe) ambazo zina kidonge cha homoni kinachofanya kazi kwa
siku 24, ikifuatiwa na siku nne za kumeza dawa za kipozauwongo.

Vidonge vya kipozauwongo humruhusu mtumiaji kumeza tembe moja kila siku; na
kuendelea kuimeza kila siku katika wiki hata wakati homoni hazitolewi. Dawa za
kipozauwongo zinaweza kuwa na nyongeza ya chuma, kwani viwango vya chuma
vinavyohitajika huongezeka wakati wa hedhi.

Damu inayotoka wakati mtumiaji amewacha kumeza tembe hizi ilifikiriwa kuwa
liwazo, kwani ni uthibitisho wa kutokiwa na mimba. Pakiti ya dawa za kumezwa kwa
siku 28 pia huiga mzunguko wa wastani wa hedhi, ingawa matukio ya homoni wakati
wa mzunguko wa kumeza kidonge hutofautiana pakubwa na yale ya mzunguko wa
kawaida wa utagaji mayai na hedhi. Utokaji wa damu pia unaweza kutabirika;
wakati mwanamke anaendelea kwa muda mrefu kumeza dawa zinazofanya kazi pekee,
enda muda mrefu kuchukua kutokwa na damu anakuwa zisizotarajiwa breakthrough
Adhari zaidi.

Kuanzia mwaka wa 2003, wanawake pia wameweza kuwa wakitumia toleo la vidonge
linalotumiwa kwa muda wa miezi mitatu. Sawa na athari za kutumia dawa zilizo na
kipimo cha kawaida na kuruka wiki za kipozauongo kwa muda wa wiki tatu,
Seasonale hutoa faida ya kutopata hedhi kwa mara nyingi, wakati wa kusita
kutokwa na damu isiyotarajiwa. Seasonique ni toleo lingine ambapo wiki ya
kipozauongo kila baada ya miezi mitatu hubadilishwa na wiki moja ya kipimo cha
chini cha estrojeni.

Toleo la vidonge vinavyotumiwa kwa pamoja pia limetengenezwa ili kuondoa kabisa
dawa za kipozauongo na damu inayotoka. Baada ya kuuzwa kama Anya au Lybrel,
tafiti zimeonyesha kuwa baada ya miezi saba, asilimia 71 ya watumiaji
hawakutokwa tena na damu isiyotarajiwa, athari ya kawaida ikiwa ni kumeza dawa
hizi kwa muda mrefu bila kupumzika.

Ubora wa COCP, kama ilivyo kwa aina nyingi za dawa za upangaji uzazi, unaweza
kutathminiwa kwa njia mbili. Makadirio ya ubora wa matumizi au njia timilifu
hujumuisha watu wanaomeza vidonge hivi kwa uthabiti na usahihi. Makadirio ya
ubora wa Matumizi halisi au ya mfanano mmoja hujumuisha watumiaji wote wa COCP,
ikiwa ni pamoja na wale wanaomeza tembe hizi kwa njia isiyofaa, wale wanaokosa
kumeza kwa uthabiti, au yote mawili. Makadirio huwasilishwa kwa jumla ya
matumizi ya mwaka wa kwanza. Kwa kawaida Pearl Index hutumika kuhesabu makadirio
ya ubora, lakini baadhi ya tafiti hutumia majedwali ya upunguaji.

Makadirio ya utungaji mimba miongoni mwa watumiaji wa COCP wa mfanano mmoja
hutofautiana kulingana na idadi ya wanaoshiriki, ikiwa ni kati ya asilimia 2-8
kwa mwaka. Makadirio ya utungaji mimba miongoni mwa watumiaji kikamilifu ni
asilimia 0.3 kwa mwaka.

COCP ni njia bora ya kuzuia utungaji mimba kwanzia kidonge cha kwanza kabisa
ikiwa itaanza kutumia katika kipindi cha siku tano za kwanza baada ya kuanza
kupata hedhi (katika siku tano za siku ya kwanza ya hedhi). Ikiwa zitaanza
kumezwa wakati wowote katika hedhi, COCP huwa kizuizi bora cha kutunga mimba tu
baada ya kumeza dawa zinazofanya kazi kwa siku 7 mfululizo, hivyo basi ikiwa
inatumika kama njia ya ziada ya kupanga uzazi, inafaa kutumiwa hadi vidonge
vinavyofanya kazi vitumiwe kwa siku saba mfululizo. Vidonge vya COCP vinafaa
kumezwa kwa takribani wakati sawa kila siku.

Ubora wa dawa za upangaji uzazi unaweza kuharibiwa na: 1) kukosa kumeza zaidi ya
kidonge kimoja kinachofanya kazi katika pakiti, 2) kuchelewa kuanza kutumia
pakiti inayofuata ya dawa zinazofanya kazi (yaani, kupanua ya muda ambao unakaa
bila kumeza vidonge, au ule wa kumeza dawa zisizofanya kazi, au zile za
kipozauongo zaidi ya siku 7), 3 ) kukosa kufyonzwa vyema kwa dawa hizi kwenye
matumbo kutokana na kutapika au kuhara, 4) maingiliano kati ya vidonge
vinavyofanya kazi na dawa zingine ambayo yanapunguza viwango vya estrojeni au
projestojeni katika dawa za upangaji uzazi.

Vidonge vinavyotumiwa kwa pamoja vilitengenezwa ili kuzuia utagaji mayai kwa
kuzuia kutolewa kwa gonadotropini. Dawa za upangaji uzazi zenye homoni na
zinazitumiwa pamoja, ikiwa ni pamoja na COCP, huzuia ukuaji wa folikuli na
kuzuia utagaji mayai kama njia msingi ya utendaji kazi.

Athari hasi za projestajeni hupunguza marudio ya kutolewa kwa homoni inayotoa
gonadotropini (GnRH) inayotolewa na haipothalamasi, jambo ambalo hupunguza
kutolewa kwa homoni inayochochea folikuli (FSH) na kupungua sana kutolewa kwa
homoni ya kulutenizi (LH) na tezi za pituitary. Kupungua kwa viwango vya FSH
huzuia ukuaji wa folikuli, hivyo basi kuzuia kuongezeka kwa viwango vya
estradioli. Athari hasi za projestajeni na ukosefu wa matokeo chanya ya
estrojeni kwenye utoaji wa LH huzuia kuongezeka kwa LH katikati ya mzunguko.
Kuzuiwa kwa ukuaji wa folikuli na kutokuwepo kwa ongezeko la LH huzuia utagaji
mayai.

Hapo mwanzoni estrojeni ilikuwa ikiongezwa kwenye vidonge vya uangaji uzazi vya
kumeza ili kudhibiti vyema mzunguko (kwa kuimarisha endometriamu na hivyo
kupunguza matukio ya kutokwa na damu kusikotarajiwa), lakini pia ilipatikana
kuzuia ukuaji wa folikuli na kusaidia kuzuia utagaji mayai. Athari hasi za
estrojeni juu ya tezi za pituitary hupunguza sana kutolewa kwa FSH, ambayo
huzuia ukuaji wa folikuli na kusaidia kuzuia utagaji mayai.

Utaratibu wa pili wa utendaji kazi wa dawa zote za upangaji uzazi zilizo na
projestajeni ni kuzuia manii kuingia kupitia mlango wa uzazi hadi kwenye sehemu
ya juu ya njia ya uzazi (uterasi na neli za uzazi s) kwa kupunguza kiasi cha na
kuongeza mnato wa kamasi ya mlango wa kizazi.

Taratibu zingine za pili zimebuniwa. Mfano mmoja ni athari za kiendometriki
ambazo huzuia upandikizaji wa mtoto kwenye uterasi. Baadhi ya vikundi
vinavyotetea maisha huchukulia utaratibu kama huo kama unaosababisha uavyaji, na
kuwepo kwa taratibu zinazotumiwa baada ya utungisho ni mada tata. Baadhi ya
wanasayansi wanasema kwamba uwezekano wa utungisho wakati wa matumizi ya COCP ni
mdogo sana. Kutokana na hayo, wanahitimisha kuwa mabadiliko ya endometriki
yanawezakosa kuwa na nafasi muhimu, kama ipo, katika ubora unaoonekana wa COCP.
Wengine huwa na hoja tata zaidi dhidi ya kuwepo kwa mbinu hizi, wakati bado
wanasayansi wengine wanasema kuwa data iliyopo inaunga mkono taratibu kama hizi.
Utata huu kwa sasa haujatatuliwa.

Baadhi ya madawa hupunguza athari ya Kidonge na yanaweza kusababisha kutokwa na
damu kusikotarajiwa, au kuongezeka kwa nafasi za kutunga mimba. Dawa hizi ni
kama vile rifampicin, barbiturate, phenytoin na carbamazepine. Aidha maonyo
yametolewa kuhusu wigo mpana wa viua vijasumu, kama vile ampicillin na
doxycycline, ambavyo vinaweza kusababisha matatizo "kupitia kuharibu flora ya
bakteria inayochakata tena ethinylestradiol kutoka kwa uchengelele mkubwa" (BNF
2003) antibiotics. Cite error: Closing </ref> missing for <ref> tag

Makala yaleyale ya mwaka 1992 yalibainisha kuwa katika vikundi vidogo vya vijana
wa umri wa kati ya miaka 15-19 katika 1982 National Survey of Family Growth
(NSFG) ambao walikuwa wamewacha kutumia vidonge, asilimia 20-25 walisema kuwa
wao waliwacha kutumia Kidonge kwa sababu ya aidha chunusi au kuongezeka kwa
uzito, na wengine asilimia 25 waliwacha kwa sababu ya hofu ya kupata ugonjwa wa
saratani. Utafiti wa Hungary uliofanywa katika mwaka wa 1986 ulionganisha aina
mbili ya vidonge vyenye kiwango cha juu cha estrojeni (vyote vyenye 50 μg
ethinyl estradiol) ulitambua kwamba wanawake waliokuwa wakitumia vidonge vyenye
kiwango cha chini cha biphasic levonorgestrel uundaji (50 μg levonorgestrel x
siku 10 + 125 μg levonorgestrel x siku 11) waliripoti matukio machache ya
kuongeza uzito wakilinganishwa na wanawake waliokuwa wakitumia vidonge vilivyo
na kiwango cha juu cha levonorgestrel iliyotumiwa kwa awamu moja (250 μg
levonorgestrel x siku 21).

Madkatari wengi huzingatia mtazamo wa wananchi kuhusu madhara ya kuongeza uzito
yanayosababishwa na kidonge kama yasiyosahihi na hatari. Makala ya ukaguaji ya
Kifaransa ya mwaka wa 1992 yaliyokuwa yametajwa hapo awali yalitambua kwamba
utafiti mmoja wa 1989 uliokuwa haujachapishwa na uliofanywa na Profesa Elizabeth
Connell katika Chuo Kikuu cha Emory na ulioshirikisha wanawake 550 ulipata
kwamba asilimia 23 ya asilimia 6 ya wanawake waliowacha kutumia Kidonge kwa
sababu ya udhibiti hafifu wa mzunguko walitunga mimba zisizohitajika. Makala ya
ukaguzi ya Uingereza ya mwaka wa 2000 yalihitimisha kuwa hakuna ushahidi kuwa
vidonge vya kisasa vyenye kipimo cha chini vinasababisha kuongezeka kwa uzito,
lakini kwamba hofu ya kuongeza uzito ilichangia ufutiliaji duni wa kutumia
Kidonge na mimba zisizotakikana zilizofuatia, hasa miongoni mwa vijana.

COCP inaweza kuongeza ulainishaji asilia wa uke. wanawake wengine hupatwa na
kupunguka kwa ashiki wakati wanatumia kidonge, au kupunguka kwa ulainishaji.
Baadhi ya watafiti hushuku uhusiano ulioko kati ya matumizi ya COCP na kupunguka
kwa ashiki; utafiti uliofanywa katika mwaka wa 2007 ulioshirikisha wanawake 1700
ulipata kuwa watumiaji wa COCP hawakupatwa na mabadiliko yoyote katika kuridhika
kingono. Utafiti wa kimaabara uliofanywa katika mwaka wa 2005 na uliohusisha
utiaji ashiki ulichunguza wanawake kumi na wanne kabla na baada ya wao kuanza
kutumia COCP. Utafiti huu ulionyesha kwamba wanawake walipata matokeo mbalimbali
ya ashiki baada ya kuanza kutumia kidonge; upunguaji na uongezekaji wa vipimo
vya ashiki ulijitokeza kwa viwango sawa. Nyongeza ya homoni kutoka nje ya mwili
inakuza SHBG (globulini inayofunga homoni ya ngono) wakati HPOA
(hypothalamus-pituitary-ovarian-axis) inajaribu kurejesha uthabiti wa ndani ya
mwili. SHBG kujifunga kwa homoni za ngono bila kutenga, ambazo ni pamoja na
androjeni zinazoundwa na ovari na ambazo zinahusika na ashiki na uwezo wa kufika
kilele. Ni jambo la kuvutia kutambua kwamba halikuwa swala la `ufaafu kwa dawa
za upangaji uzazi za kike zilizo na homoni kuzuia ushiriki na raha ya ngono.

Viwango vya chini ya serotonini, nyurotransmita iliyo kwenye ubongo,
vimehusishwa na unyogovu. Viwango vya juu ya estrojeni, kama vilivyo katika
kizazi cha kwanza cha COCP, na projestini, kama vilivyo katika baadhi ya madawa
ya upangaji uzazi yaliyo na projestini pekee, vimeonyeshwa kukuza upunguzaji wa
viwango vya serotonini kwenye ubongo kwa kuongeza vipimo vya kimeng'enya kilicho
kwenye ubongo kipunguzacho serotonini. Uchunguzi huu, pamoja na baadhi ya
utafiti ndogo zimesababisha kuwepo kwa uvumi kwamba vidonge hivi husababisha
unyogovu.

Madawa ya upangaji uzazi yaliyo na Projestini pekee yanajulikana kudhoofisha
hali ya wanawake ambao tayari wana unyogovu. Cite error: Closing </ref> missing
for <ref> tag na mashirika makubwa kama vile shirika la Marekani la ACOG, na
WHO, na lile la RCOG lililoko Uingereza yanakubaliana kwamba ushahidi uliopo
sasa unaonyesha kwamba madawa ya upangaji uzazi yanayotumiwa pamoja kwa viwango
vya chini hayawezi kuongeza hatari ya unyogovu, na hayawezi kudhoofisha hali ya
wananwake ambao tayari wana unyogovu. Contraceptive Teknology inasema kwamba
COCP inayomezwa kwa viwango vya chini haijahusishwa katika kukatisha kutolewa
kwa serotonini au taiputofani. Hata hivyo, baadhi ya tafiti zinatoa ushahidi
unaokanusha madai hayo ya mwisho.

Bradykinin hushusha shinikizo la damu kwa kusababisha kupanuka kwa mishipa ya
damu. Baadhi ya vimeng'enya vinaweza kumeng'enyua bradykinin (Kimeng'enya
kinachogeuza Angiotensin, Aminopeptidase P). Projesteroni inaweza kuongeza
viwango vya Aminopeptidase P (AP-P), na hivyo kuongeza kumeng'enyuka kwa
bradykinin, jambo ambalo huongeza nafasi ya kupatwa na shinikizo la damu.

Madhara mengine yanayohusiana na COCP ya vipimo vya chini ni leukoria
(kuongezeka kwa mnyunyizo wa uke), kupunguka kwa hedhi, mastaljia (kulainika kwa
matiti), kuongezeka kwa ukubwa wa matiti, na kupungua kwa chunusi. Madhara
yanayohusiana na COCP za awali zilizotumiwa kwa viwango vya juu ni pamoja na
kichefuchefu, kutapika, kuongezeka kwa shinikizo la damu, na melasma (kubadilika
kwa rangi ya ngozi ya uso); madhara haya hayahusishwi sana na mchanganyiko wa
vipimo vya chini. Estrojeni nyingi mno, kama iliyo katika vidonge vya upangaji
uzazi, inaonekana kuongeza viwango vya kolesteroli katika nyongo na kupunguza
harakati katika kibofunyongo, jambo ambalo inaweza kusababisha kuwepo kwa mawe
au ugumu kwenye nyongo.

Utafiti mmoja unadai kuwa kidonge kunaweza kuathiri harufu ya mwili wa mwanamume
anayoipendelea mwanamke, jambo ambalo linaweza kuathiri uteuzi wake wa mpenzi.

Matumizi ya vidonge vya upangaji uzazi kwa muda wa miaka mitano au zaidi
hupunguza hatari ya kupata saratani ya ovari katika maisha ya baadaye kwa
asilimia 50.

Utumiaji wa vidonge vya upangaji uzazi vinavyochanganywa hupunguza hatari ya
kupata saratani ya ovari kwa asilimia 40 na hatari ya saratani ya endometria kwa
asilimia 50 ikilinganishwa na wale ambao hawajawahi kutumia. Kupungua kwa hatari
huongezeka na muda wa matumizi, ikiwa pamoja na kupungua kwa hatari ya kupata
saratani ya ovari na endometria kwa asilimia 80 baada ya matumizi ya vidonge
hivi kwa muda wa zaidi ya miaka 10. Kupungua kwa hatari ya kupata saratani ya
ovari na ya endometria huendelea kwa angalau miaka 20.

Matumizi ya vidonge vya upangaji uzazi pia hupunguza hatari ya kupata saratani
ya koloni, na kuboresha hali ya magonjwa kama vile kama vile kuharibika kwa
nyongo, uchungu wakati wa hedhi, matatizo kabla ya hedhi, na chunusi. [223]
Zaidi ya hayo, madawa ya upangaji uzazi hupunguza dalili za endometriosisi na
matatizo ya polisisti ya ovari, na kupunguza hatari ya upungufu wa damu/anemia.

Hatari ya kuwa na mvilio kwenye mishipa inatofautiana kulingana na maandalizi
mbalimbali; katika aina ya pili ya vidonge (vilivyo na kiwango cha estrojeni
kilicho chini ya 50μg), hatari ya kuwa na mvilio kwenye mishipa ni ndogo,
ikijitokeza katika karibu watumiaji 15 kwa kila watumiaji 100,000 kwa mwaka,
ikilinganishwa na watumiaji 5 kwa kila watumiaji 100,000 kwa mwaka katika watu
wasio na mimba ambao hawavitumii vidonge hivi, na watu 60 kwa kila watumiaji
100,000 walio na mimba. [227] Katika watu wanaotumia vidonge vilivyo na aina ya
tatu ya projestojeni (desogestrel au gestodene), matukio ya kupatwa na mvilio
kwenye mishipa hujitokeza katika karibu watumiaji 25 kwa kila watumiaji 100,000
kwa mwaka. Pia, hatari hii ni kubwa katika vikundi vidogo vilivyo na vipengele
vya ziada, kama vile uvutaji sigara (jambo ambalo huongeza hatari pakubwa) na
kuendelea kutumia vidonge hivi kwa muda mrefu, hasa k wanawake zaidi ya miaka 35
ya umri.

Utafiti katika uhusiano kati ya hatari ya kupata saratani ya matiti na matumizi
ya vidonge vya upangaji uzazi vitumiavyo homoni ni tata na inaonekana kukinzana.
[232] Marudioa shirikishi makuu ya uchanganuzi wa data kuhusu wanawake zaidi ya
150, 000 katika tafiti 54 za saratani ya matiti uliofanywa katika mwaka wa 1996
yalipata kwamba: "Matokeo ya yanatoa ushahidi thabiti wa aina mbili za
hitimisho. Kwanza, wakati wanawake wanatumia vidonge vya upangaji uzazi pamoja
za kuzuia mimba mdomo na katika miaka 10 baada ya kuacha kuna ongezeko kidogo
katika hatari ya jamaa ya kuwa na saratani ya matiti wametambuliwa. Pili, hakuna
kiasi kikubwa cha hatari ya kupatwa na saratani ya matiti baada ya kipindi cha
miaka 10 au zaidi baada ya kuacha kutumia vidonge hivi. Aina za saratani kwa
wanawake ambao walikuwa kutumika pamoja za kuzuia mimba simulizi walikuwa chini
ya juu clinically kuliko wale wametambuliwa katika wanawake ambao hawajawahi
kutumia uzazi wa mpango hayo ". Data hiyo imefasiriwa kupendekeza kwamba vidonge
vya upangaji uzazi vina athari ndogo au havina athari yoyote ya kibiolojia
katika usababishaji wa saratani ya matiti ya maendeleo, lakini kwamba wanawake
ambao wanataka gynecologic kupata huduma ya uzazi wa mpango na saratani ya
matiti mapema zaidi wanaona njia ya uchunguzi. Wakati wa kutumia vidonge, kuna
takriban kesi 0.5 zaidi za saratani kwa wanawake 10,000 wenye umri wa miaka
16-19, na takriban kesi 5 zaidi za saratani kwa wanawake 10,000 wenye umri wa
miaka 25-29.

Kwa jumla imekubaliwa na wanaosimamia matibabu kwamba hatari za kiafya ya
vidonge vya upangaji uzazi ziko chini zikilinganishwa na zile zinazotokana na
kutunga mimba na kujifungua, na "faida ya kiafya ya njia yoyote ya upangaji
uzazi ni bora zaidi kuliko hatari zinazotokana na njia". Baadhi ya mashirika
yamesema kuwa kulinganisha njia ya upangaji uzazi na kutokuwepo kwa njia kama
hiyo (kuwa na mimba) si muhimu, badala yake, ulinganishaji wa usalama unafaa
kuwa miongoni mwa njia za upangaji uzazi zinazopatikana.

Homoni zilizoko kwenye "kidonge" zinaweza kutumiwa kutibu baadhi ya matatizo ya
kiafya, kama vile tatizo la ovari kutoa viwango visivyo vya kawaida vya aina za
homoni zinazoathiri ukuaji wa mayai (PCOS), endometriosisi, adenomiosisi, anemia
kuhusiana na hedhi, na hedhi chungu (dysmenorrhea). Aidha, vidonge hivi huagizwa
kama tiba ya tatizo la chunusi la wastani la chunus. Vidonge hivi pia vinaweza
anzisha kutoka kwa kawaida kwa hedhi katika wanawake wanaosumbuliwa na mzunguko
wa hedhi usio wa kawaida na matatizo fulani ya uterasi kutoa damu. Aidha,
vidonge hivi hutoa kinga dhidi ya uvimbe kwenye matiti usiosababisha saratani,
mimba iliyo nje ya uterasi, na ukavu kwenye uke, na uchungu wakati wa ngono
unaohusishwa na kukatika hedhi.

Kidonge kiliidhinishwa na shirika la FDA mapema katika miaka ya 1960, matumizi
yake yalienea kwa kasi katika sehemu ya mwishoni ya muongo huo, na kuanzisha
athari kubwa katika jamii. Jarida la Time liliweka picha ya vidonge hivi kwenye
ngozi yake katika mwaka wa Aprili 1967. Katika sehemu ya kwanza, ilikuwa
inafanya kazi vyema zaidi kuliko njia zilizogeuzwa za zamani, hivyo basi
kuwapatia wanawake kidhibiti cha kipekee juu ya uzazi wao.[onesha uthibitisho]
matumizi yake yalikuwa tofauti na ngono, hivyo basi hayakuhitaji maandalizi
maalumu wakati wa shughuli ya ngono ambayo yangeingilia uanziaji au hisia, na
uchaguzi wa kuchukua kidonge ulikuwa wa mtu binafsi. Vipengele vya mchanganyiko
vilisaidia kuongeza pakubwa umaarufu wa Kidonge miaka kadhaa baada ya kuanzishwa
kwake. Claudia Goldin, miongoni mwa wengine, alisema kuwa hii teknolojia mpya ya
uzuiaji mimba ilichangia pakubwa katika kutengeneza nafasi ya kisasa ya wanawake
katika uchumi, kwa kurefusha umri ambao wanawake waliolewa hivyo basi kuwapatia
nafasi ya kujipatia elimu na aina nyingine za mtaji wa binadamu na pia kwa
ujumla kuwa na mwelekeo wa kitaaluma. Muda mfupi baada ya kidonge cha kuzuia
mimba kuhalalishwa, kulikuwa na ongezeko kubwa katika mahudhurio ya vyuo ya
wananwake na idadi ya waliohitimu. Kulingana na mtazamo wa kiuchumi, vidonge vya
kuzuia mimba vilipunguza gharama ya kukaa shuleni. Uwezo wa kudhibiti uzazi bila
ya kupunguza mahusiano ya kingono uliwaruhusu wanawake kupanga mipango ya muda
mrefu kuhusu elimu na kazi yao.

Kwa sababu kidonge kilifanya kazi vizuri sana, na kuenea kwa haraka, pia
kiliongeza mjadala juu ya madhara ya kimaadili na kiafya ya kuhusika na ngono
kabla ya ndoa na uasherati. Kamwe hakukuwahi kuwa na wakati ambapo shughuli za
ngono zilikuwa zimetenganishwa na uzazi kabla ya wakati huo. Kwa wachumba
waliotumia kidonge, kuhusiana kingono kukawa ni ishara ya mapenzi pekee, au njia
ya kufurahisha mwili, au yote mawili, lakini haikuwa tena njia ya uzazi. Ingawa
mambo haya pia yalihusishwa na njia zilizotumiwa hapo awali kuzuia mimba, wa
mpango uliopita, kushindwa yao relativt high viwango na matumizi yao chini ya
kuenea kwa kushindwa kusisitiza tofauti hii kama wazi kama walivyofanya kidonge.
Hivyo basi, kuenea kwa matumizi ya vidonge vya kuzuia mimba kulisababisha
viongozi wengi wa kidini na taasisi nyingi kujadili nafasi iliyostahili ya
ujinsia na uhusiano wake na uzaaji. Kanisa Katoliki hasa, baada ya kusoma kuhusu
vidonge vya uzuiaji mimba, walisisitiza upya mafundisho yaliyowekwa kuhusu
kudhibiti uzazi katika waraka wa Humanae vitae ulioandikwa na baba mtakatifu
katika mwaka wa 1968. Waraka huu ulielezea tena mafundisho yaliyokuwemo ya
Kikatoliki yaliyosema kwamba matumizi ya dawa za uzuiaji mimba yaliharibu hali
na lengo la ngono.

Upinzani dhidi ya vidonge vya uzuiaji mimba ulitokea katika miaka ya mwanzo na
kati ya 1970, wakati ripoti na makisio zilitokea zilizohusisha vidonge hivi na
saratani ya matiti. Hadi wakati huo, wanawake wengi katika muungano wa wanawake
walikuwa wamekipongeza Kidonge kama "kisawazishi" ambacho kilikuwa kimewapatia
uhuru wa kingono sawa na ule uliokuwa umefurahiwa na wanaume hapo awali. Hata
hivyo, ugunduzi huu mpya uliwafanya wanawake wengi kukemea vidonge hivi kama
uvumbuzi wa wanaume wa kuongeza uhuru wao wa kuhusika katika mahusiano ya
kingono na wanawake kwa gharama ya hatari ya kiafya kwa wanawake.

Bunge la Marekani lilianza kusikiza kesi kuhusu vidonge hivi katika mwaka wa
1970 na kulikuwa na misimamo tofauti kutoka kwa wataalamu wa kimatibabu. Dr
Michael Newton, Msimamizi Mkuu wa Taasisi ya Wakunga na Wanaelimuuzazi alisema:

Daktari mwingine, Dk Roy Hertz wa Baraza la Idadi ya Watu, alisema kuwa mtu
yeyote ambaye anatumia dawa hizi anapaswa kujua kuhusu "elimu yetu na ujinga
wetu katika mambo haya" na kwamba wanawake wote wanapaswa kufahamishwa jambo
hili ili waamue ikiwa watavitumia au hawatavitumia vidonge hivi.

Katibu wa Afya, Elimu, na Ustawi aliyekuwa wakati huo, Robert Finch alitangaza
kuwa serikali ya shirikisho ilikuwa imekubali taarifa ya onyo la mapatano ambayo
ingeandamana na mauzo yote ya dawa ya kuzuia mimba.

Mwanamke anayetumia COCP hutoa estrojeni asili, estroni (E1) na estradioli (E2),
na estrojeni ethinilestradioli sanisi (EE2) kutoka kwa mkojo wake na kinyesi
inayoingia kwenye maeneo ya kusafishia maji. Homoni hizi zinaweza kupita kutoka
kwa maeneo hayo ya kusafishia maji na kuingia katika mito. Aina zingine ya dawa
za kuzuia mimba, kama vile kiraka, hutumia estrojeni (EE2) ile ile sanisi ambayo
hupatikana katika COCP, na inaweza kuongeza kiwango cha homoni katika maji
wakati inavutwa chooni. Uchafu huu umeonyesha kuhusika katika usababishaji wa
uvurugaji wa endokrini, jambo ambalo huathiri maendeleo ya ngono na uzazi,
katika samaki walio kwenye sehemu za mito zilizochafuliwa na maji taka
yaliyotibiwa. Utafiti uliofanywa katika mito ya Uingereza uliunga mkono dhanio
kwamba matukio na ongezeko la shughuli za ngono kati ya samaki mwitu yalikuwa na
uhusiano mkubwa na viwango vya E1, E2, na EE2 katika mito.

Ukaguzi wa utendajikazi katika kiwanda kilichohusika na uchafu wa mafuta
ulionyesha kwamba viwango vya kutolewa kwa estrojeni kulitofautiana pakubwa
lakini ukaonyesha viwango vya wastani vya asilimia 78 kwa estroni, asilimia 91
kwa estradioli, na asilimia 76 kwa ethinilestradioli (viwango vya uchafu wa
estrioli ni kati ya vile vya estroni na estradioli, lakini estrioli ni endokrini
iliyo na nguvu kidogo sana katika samaki). viwango vya uchafu wa
ethinilestradioli ni vya chini zaidi kuliko vya estradioli ambavyo viko chini
vikilinganishwa na vya estroni, lakini ethinilestradioli ina nguvu zaidi kuliko
estradioli ambayo pia ina nguvu zaidi kuliko estroni katika uanzishaji wa ngono
kati ya samaki na usanisi wa vitellogenini katika samaki wa kiume.



https://sw.wikipedia.org/wiki/Utaridi

Utaridi (pia: Zebaki -taz. chini- au umbo la Kiing. Mercury) ni sayari iliyo
karibu na jua letu katika mfumo wa jua na sayari zake.

Jina lake limetokana na kiarabu عطارد (soma "`uTaarid") lakini asili yake ni
katika lugha ya Babeli walioiita sayari ya kwanza kwa jina "Utarid" na kuiabudu
kama mungu mmojawapo katika dini yao. Wagiriki walitumia jina la Apollo
(ikionekana kama nyota ya asubuhi) au Hermes (ikionekana kama nyota ya jioni),
Waroma jina la Mercurius na jina hili limeingia katika lugha nyingi za Ulaya.
Umbo la kiarabu limekuwa jina la watu katika nchi nyingi zilizoathiriwa na
utamaduni wa Kiislamu pia jina la sayari ya kwanza kwa mfano kwa Kituruki au
Kimalaysia.

Katika vitabu kadhaa vya Kiswahili sayari inaitwa Zebaki lakini hii inaonekana
ni kosa kutokana na jina la Kiingereza "Mercury" kwa sayari hii. Mercury ni pia
jina la metali inayoitwa zebaki kwa Kiswahili kutokana Kiarabu "زئبق" (tamka
"zibaq").

Mara chache neno "utaridi" limetumiwa kutaja sayari kibete ya "Pluto" lakini hii
ni kwa kukosea pia.

Utaridi ni sayari ndogo. Kipenyo chake kwa ikweta ni 4879.4 km. Kwa sababu iko
karibu sana na jua ina mbio wa haraka. Mwaka wa Utaridi ambayo ni muda wa
kuzunguka jua ni siku 88 za dunia pekee.

Inazunguka kwenye kipengo chake katika muda wa siku 58.6 za dunia. Kutokana na
kuwa karibu na jua kuna joto kali upande unaotazama jua lakini upande wa usiku
ni baridi kabisa kutokana na uhaba wa hewa inayoweza kutunza halijoto. Halijoto
ya wastani ni +178.8 °C, (usiku -183.15 °C na mchana +426.85 °C).

Mwaka 2012 barafu ya maji ilitambuliwa kwenye data kutoka chombo cha angani
MESSENGER iliyochunguza sayari hii. Barafu inapatikana karibu na ncha ya
kaskazini isiyofikiwa na mishale ya jua.

Uhaba wa hewa umesababisha uso wa sayari kujaa mashimo ya kasoko. Kasoko hizi
zimesababishwa kwa kugongwa na meteoridi. Angahewa kama duniani ingeangamiza
meteoridi ndogo na kusababisha kupasuka kwa kubwa lakini Utaridi zote zinafika
usoni bila kizuizi. Alama za meteoridi ni mmomonyoko wa pekee unaoonekana hakuna
dalili ya mmomonyoko kutokana na hewa au maji ya awali.

Kutokanana na kuwa karibu sana na jua Utaridi inaonekana kama nyota kwa macho
katika masaa ya pambazuko na machweo pekee.



https://sw.wikipedia.org/wiki/Unajimu

Unajimu (wakati mwingine pia: astrolojia) ni mafundisho juu ya uhusiano kati ya
nyota na maisha hapa duniani. Wafuasi wa unajimu hufundisha ya kwamba nyota
zinaathiri maisha ya watu na matukio duniani kama amani, vita au maafa.

Unajimu na astronomia zilianza pamoja kama kazi ileile zikaendelea hivyo kwa
karne nyingi. Tangu mwanzo wa sayansi ya kisasa takriban miaka 500 iliyopita
wataalamu walitambua tabia za nyota kuwa magimba ya angani yenye sifa za
kifizikia sio pepo, roho au miungu zinazoweza kutawala dunia au wanadamu. Kwa
hiyo njia za unajimu (astrolojia) na astronomia zimeachana tangu karne kadhaa.
Lakini miaka 400 iliyopita wanasayansi muhimu kama Tycho Brahe, Johannes Kepler,
Giordano Bruno au Galileo Galilei walitengeneza horoskopi, ingawa waliweka
misingi ya astonomia ya kisasa.

Nyota zinaonekana wakati wa usiku kwa kufuatana na mwendo wa dunia yetu
kuzunguka jua. Kwa namna hiyo kuonekana kwa nyota kunalingana na majira ya
mwaka. Kwa hiyo katika dunia kabla ya kupatikana kwa kalenda watazamaji wa nyota
waliweza kutabiri mabadiliko ya hali ya hewa, kuja kwa majira ya mvua, baridi,
joto na kadhalika. Kati ya nyota zilizotazamiwa hivyo ni kwa mfano Kilimia na
Zuhura.

Uhusiano ulioonekana kati ya mabadiliko ya nyota na mabadiliko ya majira
yalianzisha elimu ya kalenda pamoja na elimu ya unajimu na astronomia.

Kati ya mbinu za unajimu zinazojulikana sana duniani ni horoskopi. Tangu zamani
watu walitazama nyota zilizoonekana pamoja kama kundinyota kama nukta angani na
kuwaza kuwa na mistari kati yao hivyo kuona picha ya watu, wanyama au miungu. Ni
hasa kundinyota 12 za aina hii zilizorudia kila mwaka kukaa juu kwenye anga
wakati wa mwezi fulani. Kundinyota hizi zilichukuliwa kama "watawala" wa kipindi
ambako zilionekana juu angani wakati wa usiku na kwa pamoja zinafanya "zodiaki"
yaani ufuatano wa kundinyota zilizoaminiwa kuwa muhimu. Unajimu unafundisha ya
kwamba kila kundinyota kuw na tabia fulani na mtu aliyezaliwa "chini" ya nyota
hizi kuwa tabia zilezile na kuwa. Hizi kundivyota za zodiaki ziliunganishwa na
athira iliyoaminiwa kutokea kwa sayari ambazo zilipewa pia tabia zao. Hayo yote
ni mfumo usioeleweka kirahisi na kuwa msingi wa horoskopi.



https://sw.wikipedia.org/wiki/Uganga_wa_meno

Uganga wa meno ni fani ya pekee katika elimu ya tiba. Hutekelezwa na daktari wa
meno anayeelewa matatizo ya meno. Kazi yake ni kutambua magonjwa ya meno,
kuyatibu na kuwashauri watu kuhusu namna za kutunza meno.

Daktari wa meno huwa na wasaidizi wenye elimu maalumu namna gani kusafisha meno
na uwazi wa mdomo, wanaotengeneza misaada ya kurekebisha meno ya watoto wakati
wa kukua au wanaojua kutengezea meno bandia. Kuna madaktari wa meno walioendelea
kuwa wabingwa wa upasuaji wa meno na utaya.

Madaktari wa meno walio wengi hufanya kazi katika kliniki ya binafsi kuna
wengine waliopo hospitalini au katika taasisi za umma kama vile jeshini au
gerezani.

Kutokana na utafiti wa akiolojia -hasa kwa kutazama mifupa kutoka makaburi ya
kale- inajulikana ya kwamba huko katika utamaduni wa mto Indus kulikuwa na tiba
ya meno katika karne ya 28 KK.

Kutoka Misri ya Kale kuna papiri ya karne ya 16 KK yenye maelezo kuhusu tiba ya
meno.

Hata kama tiba ya meno ilijulikana tayari tangu kale wataalamu wa siku zile
hawakuelewa bado ni nini inayosababisha magonwa mengi. Tangu siku za Sumer
(miaka 5000 KK) "mnyoo" aliaminiwa kusababisha karisi (kuoza kwa meno) na imani
iliendelea kwa miaka mielfu.

Mbinu za kuwasaidia wenye matatizo ya meno zilijulikana pia tangu kale.
Wataalamu wa Ugiriki ya Kale kama Hippokrates waliandika kuhusu namna ya kutoa
meno magonjwa na kushika maneno katika utaya kwa msaada wa nyaya..

Matumizi ya [maligamu]] (aloi za zebaki) kwa kujaza mashimo katika ina
yalielezwa katik China ya Kale mnamo karne ya 7 BK .

Sayansi ya kisasa ilitokea katika kazi na maandiko ya daktari Mfaransa Pierre
Fauchard (1678-1761) aliyetambua sukari kuwa sababu ya kuoza kwa meno,
alibadilisha vifaa vya wafundi mbalimbali kwa matumizi katika tiba ya meno, ,
alieleza mbinu mbalimbali za kuingiza meno bandia mdomoni akatambua ya kwamba
inawezekana kusahihisha hali ya meno yaliyokaa nje ya safu ya menu kwa kuyavuta
kwa nyaya.

Matatizo ya afya ya meno yamekuwa muhimu katika afya ya umma ya kimataifa.
Yanatokea mara nyingi na kuwa tatizo hasa kwa ajili ya watu maskini kote duniani
wanaokosa pesa ya tiba.

Wajibu muhimu wa daktari ya meno ni kuwashauri wateja kuhusu afya ya meno na
sehemu hii huitwa "prophylaxis" yaani tiba ya kuzuia maradhi ya meno. Inahusu
hasa usafi wa meno na mdomo, maana sehemu kubwa ya kuoza kwa meno husababishwa
na uchafu unaobaki mdomoni na kati ya meno na kulisha bakteria zinazotengeneza
asidi zinazoshambulia meno.



https://sw.wikipedia.org/wiki/Uchapaji

Uchapaji ni njia ya kunakili maandishi na picha kwa karatasi au loho bapa
nyingine, hata kitambaa.

Vitabu na magazeti vinatengenezwa kwa njia ya uchapaji. Hivyo vinaweza kutolewa
kirahisi kwa nakala nyingi.

Kabla ya kupatikana kwa uchapaji vitabu, hati na maandiko yote yalinakiliwa kwa
mkono pekee. Katika tamaduni mbalimbali waandishi na wanakili walikuwa mabingwa
muhimu. Lakini kunakili matini ndefu kama kitabu kulichukua muda mrefu, hata
miaka, hivyo vitabu havikupatikana kwa nakala nyingi, pia vilikuwa ghali mno.

Tangu kubuniwa kwa uchapaji maandishi yamepatikana kwa wingi tena kwa bei nafuu.
Hii ilisaidia uenezaji wa habari na elimu na kusababisha mapinduzi makuu katika
historia ya binadamu.

Kitangulizi cha uchapaji kilikuwa matumizi ya mihuri. Mifano ya kwanza
inajulikana kutoka Mesopotamia ambako mihuri yenye umbo la mcheduara yalikuwa
kawaida. Majina, nembo au alama nyingine yichimbwa kwenye uso wa mhuri
uliozungushwa baadaye katika kipande cha udongo wa mfinyanzi ulio mbichi.
Kipande hiki kiliweza kukaushwa na hata kuchomwa baadaye kama kisahani kidogo
ama kwa kitambulisho au uthibitisho wa maandishi juu ya mhuri huu ulioandikwa
pia kwa udongo mbichi.

Mihuri mingine ilitokea kwa umbo la nembo au uchoraji mdogo uliowekwa kwenye
pete.

Mnamo mwaka 200 KK Wachina walianza kunakili maandishi kwa kutumia mbao. Kila
ukurasa, ukiwa pamoja na maandishi yote na picha, uliandaliwa kwa muhuri mmoja.
Kwa kazi hii walihitaji sehemu tatu

Ubao uliwekwa chini, uso juu na wino kupakwa juu ya sehemu zilizotokea juu.
Karatasi ikatandikwa juu ya ubao na kupurwa kutoka juu ili wino ifungamiwe kwa
karatasi. Baada ya kutoa karatasi maandishi na picha zilionekana kwenye karatasi
kama taswira geu ya muhuri. Hii inamaanisha ya kwamba ilikuwa lazima kuchonga
maandishi na picha kama taswira geu ili zionekane sawa baada ya kuchapa.

Katika maandishi ya Kichina hakuna herufi za alfabeti, bali kila neno ni alama
ya pekee. Matini ndefu kwa Kichina ina maneno na hivyo alama tofauti maelfu hata
makumi elfu.

Michapo ya kwanza iliyotengenezwa kwa teknolojia hii ni picha za maua juu ya
kitambaa cha hariri zilizochapwa takriban mwaka 200 BK.

Mnamo karne ya 9 teknolojia ilikomaa na kitabu cha kwanza kilichochapishwa kwa
njia hii kinachojulikana ni Sutra ya almasi ya mwaka 868, mkusanyo wa maneno na
mafundisho ya Buddha. Uzuri wa alama na picha ni dokezo la kwamba watungaji
walikuwa na maarifa ya muda mrefu, kwa hiyo si kitabu cha kale zaidi kuchapishwa
bali kitabu cha kale kilichohifadhiwa kamili hadi leo.

Tunajua ya kwamba sutra za Buddha mamia elfu zilichapishwa kwa njia hii hadi
mwaka 1000 hivi pamoja na mafundisho ya Konfusio. Fundi bora aliweza kuchapisha
hadi nakala 2000 ya ukurasa mmoja kila siku.

Mchapaji huu ulienea hadi China, Korea na Vietnam. Baadaye ulipokewa na Waarabu
Waislamu na kutoka kwao hadi Ulaya.

Katika nchi ya Korea mafundi walijaribu kufupisha kazi kubwa ya kuchonga ukurasa
mzima kwa kuandaa alama mojamoja zilizoweza kuunganishwa baadaye. Walifanya
majaribio kwa kutengeneza alama kwa kauri sini, udongo wa kuchomwa (uliovunjika
kirahisi), ubao na baadaye pia metali ya shaba. Kuna vitabu kadhaa vilivyochapwa
kwa njia hii lakini kwa jumla kazi ilikuwa kubwa mno kutokana na idadi kubwa ya
alama katika maandishi ya Kichina. Njia ya kuchonga kurasa zote kwa mbao
iliendelea kutumiwa hadi karne ya 19 wakati mfumo wa Kiulaya ulifika Asia ya
Mashariki.

Katika Ulaya teknolojia ya Kichina iliwahi kufika kupitia nchi za Waislamu
kuanzia mwaka 1400 hivi. Mwanzoni wasanii walichonga picha za kidini zenye
maandishi kidogo. Baadaye waliendelea kuchonga vitabu kamili vyenye picha nyingi
na matini kidogo. Vitabu hivi vilishindana na michapo ya kwanza iliyotengenezwa
kwa teknolijia ya herufi za kusogezeka iliyoanza mwaka 1450 hivi.

Mwanzilishi wa teknolojia hii mpya alikuwa fundi dhahabu na mfanyabiashara
Johannes Gutenberg kutoka mji wa Mainz katika Ujerumani. Alibuni njia sawa jinsi
walivyowahi Wachina zamani lakini mwandiko wa Kilatini ulimpa mafanikio makubwa
zaidi. Kinyume na mwandiko wa Kichina mwenye alama maelfu mwandiko wa Kilatini
una alama chache kwa herufi zake, kama 26 pekee.

Gutenberg alipambana na matatizo mengi akafanya majaribio mengi hadi kufaulu.
Metali inadumu kuliko ubao ikamwezesha Gutenberg kuandaa ukurasa na kuuchapisha
mara maelfu. Aliweka maandishi kwa kuandaa herufi metalia nyingi alizounganisha
kuwa maneno, mistari hadi ukurasa wote.

Kwa kuandaa kalibu kwa kila herufi aliweza kutengeneza herufi nyingi kwa kurudia
kumwaga metali ya kuyeyushwa mle na kurudia hatua hii baada ya kutoa herufi
zilizipoa kwa kalibu ileile. Alibuni aloi ya plumbi (metali ya risasi), stani na
antimoni ambayo yote ni metali zinazoyeyuka kwa joto dogo.

Baada ya kupanga herufi na kuzibana kwa ukurasa mzima aliweza kuchapisha ukurasa
mara nyingi jinsi ilivyohitajika. Aliweza pia kufungua mbano wa ukurasa na
kutumia herufi kwa kazi nyingine au kutunza ukurasa kwa marudio yaliyotarajiwa.

Kazi ya kwanza ya Gutenberg ilikuwa Biblia (1455 hivi). Imesifiwa kama kazi bora
kifundi na kisanii.

Halafu alibuni mashine ya matbaa iliyorahisisha kazi; badala ya kusukuma
karatasi juu ya mfano wa ukurasa kwa mkono, mashine ilifanya kazi hii haraka
zaidi. Ukurasa uliowahi kuandaliwa kwa herufi katika mistari (Biblia ya
Gutenberg ilikuwa na mistari 42 kila ukurasa) ulifungwa katika matbaa upande
mmoja, na karatasi ilikweka upande mwingine, halafu pande zote mbili zilikazwa
pamoja kwa mwendo wa mashine. Karatasi ilitolewa, mashine ikafunguliwa, wino
kupakwa juu ya herufi na karatasi mpya kuwekwa ndani ya mashine. Mashine
iliwezesha uchapaji pande zote mbili za karatasi, kazi iliyoshindikana katika
mfumo wa zamani.

Mwanzoni teknolojia mpya ya Gutenberg ilisambaa polepole. Mahitaji ya pesa
yalikuwa mengi, mafundi walihitajika kuandaa kalibu, kuchemsha aloi na kuimwaga
katika kalibu, halafu kupanga herufi kwa maneno, mistari na ukurasa wote.
Kulikuwa na haja ya kuandaa akiba kubwa ya herufi kwa uchapaji wa kitabu kizima.
Mwanzoni bei bado ilikuwa juu hata ililingana na bei ya muswada zilizonakiliwa
kwa mkono.

Hata hivyo mafundi wengine walimfuata Gutenberg na sanaa ya uchapaji ilienea
Ulaya.

Mnamo 1470 kulikuwa na matbaa 17 na hadi mwaka 1490 idadi iliongezeka kuwa 204.
Hadi mwaka 1500 ni 252 matbaa na 62 za hizi zilikuwepo ndani ya Dola Takatifu la
Kiroma. Wastani wa kila toleo ulikuwa nakala 150 hadi 250 hivi. Sehemu kubwa
ilitolewa kwa lugha ya Kilatini, lakini polepole chapa kilitumiwa pia kwa lugha
za kieneo.

Uchapaji kwa herufi za kusogezeka ulikuwa na athari kubwa katika jamii na
utamaduni wa Ulaya halafu duniani kote. Mnamo mwaka 1500, yaani miaka 50 baada
ya Gutenberg kuanza kazi, matbaa za Ulaya zilikuwa zimetoa tayari nakala milioni
20 ya miandiko mbalimbali.

Waandishi kadhaa walikuwa mashuhuri haraka. Vitabu vya Eramus wa Rotterdam
viliuzwa kwa nakala 750,000 wakati wa maisha yake (1469–1536). Mafundisho ya
Martin Luther yalisambazwa haraka, katika miaka michache baina ya 1518 na 1520
pekee nakala 300,000 za vijitabu vyake vilichapishwa na kuuzwa. Bila matbaa
matengenezo ya Kiprotestanti yasingepata nguvu iliyokuwa nayo.

Hapo si ajabu kwamba watu wenye mamlaka waliona teknolojia mpya kuwa hatari.
Viongozi wa Kanisa Katoliki na wa serikali walijaribu kusimamia na kutawala
matumizi ya matbaa. Katika miaka ya kwanza hali ya kisiasa katika Ujerumani na
Italia ilikuwa muhimu. Nchi zote mbili zilikuwa sehemu za Dola Takatifu la
Kiroma ambalo hali halisi halikuwa na serikali kuu. Miji mingi ndani yake
ilijitawala na swali la kuruhusu kazi ya matbaa ilikuwa juu ya serikali ya kila
mji. Ndiyo sababu teknolojia ya matbaa ilienea na kukomaa katika nchi hizi mbili
mwanzoni na baadaye haikuwezekana kuifuta tena hata katika nchi nyingine. Hata
hivyo serikali za nchi kadhaa zilifaulu kulazimisha udhibiti mkali wa vitabu -
ila tu nchi nyingine ziliendelea haraka zaidi kwa sababu ilionekana ya kwamba
usambazaji wa mawazo ulisaidia sana maendeleo ya uchumi na utamaduni.

Ndiyo pia sababu mojawapo muhimu kwa nchi za Ulaya kufikia hali ya juu duniani
na kuzipita nchi za Waislamu na Asia. Hadi wakati wa Gutenberg utamaduni wa
Waislamu na nchi za Asia Mashariki uliongoza duniani katika uzalishaji wa bidhaa
nyingi, utajiri na mafanikio mengi.

Lakini serikali ya sultani Beyazid II katika Milki ya Osmani mwaka 1485
ilikataza uzalishaji wa vitabu kwa matbaa kwa Waislamu. Amri hiyo ilirudiwa
mwaka 1515 na Sultani Selim. Vibali vilitolewa kwa matbaa pekee zilizohudumia
jumuiya za wasio Waislamu kama Wayahudi na Wakristo. Kitabu cha kwanza
kilichopigwa chapa huko Konstantinopoli kilitolewa mwaka 1497 kwa lugha ya
Kiebrania kikiwa na maelezo ya Torati. lakini uchapaji wa herufi za Kiarabu
ulipigwa marufuku hadi mwaka 1729.

Kimsingi teknolojia ya Gutenberg ilifuatwa na kuendelezwa kwa karne mbili hadi
kubuniwa na mashine ya uchapaji ya kuzunguka. Hapo kurasa za chapa zilipangwa
juu ya mcheduara uliozunguka na karatasi ilipitishwa chini ya mzunguko wake.
Wino ulipakwa mfululizo juu ya herufi na karatasi iliingizwa ama karatasi kwa
karatasi au mfululizo kutoka msokoto wa karatasi. Mashine hizi ziliendeshwa kwa
nguvu ya mashine ya mvuke, baadaye injini za umeme.

Teknolojia hiyo ilibuniwa na Mjerumani Friedrich Koenig hadi mwaka 1818.
Alihamia London akishirikiana na Mwingereza Thomas Bensley. Mwaka 1843 mbinu
hiyo iliboreshwa tena na Mwingereza Richard March Hoe. Hii iliwezesha hasa
magazeti kutolewa kwa nakala elfuelfu na kwa bei nafuu.

Wakati wa karne ya 20 njia mpya ya uchapaji ilibuniwa iliyozidi kuboreshwa na
hatimaye kuchukua nafasi ya herufi za kusogezeka. Leo hii vitabu na magazeti
mengi kabisa duniani hutengenezwa kwa uchapaji wa offset.

Hapo picha ya ukurasa wote inachomwa kwenye bapa la metali (mara nyingi
alumini). Uso wa alumini unaandaliwa ili sehemu zinazotakiwa kuchapwa zipokee
wino, lakini sehemu ambazo hazitakiwi kuonekana zinapokea unyevu wa maji na
hivyo wino haushiki hapo. Bapa linabanwa katika mashine ya uchapaji, wino
kupakwa kwenye bapa kwa kila mzunguko wa mashine, na picha ya ukurasa uliochomwa
kwenye metali linanakiliwa kwenye blanketi la mpira linalozunguka pia. Kutoka
mpira wino unabanwa juu ya karatasi na picha ya ukurasa ulioandaliwa sasa ni
ukurasa uliochapishwa.

Awali picha ya ukurasa ilipigwa kwa kamera halafu kupelekwa kwenye bapa ya
uchapaji. Leo hii ukurasa unaandaliwa katika kompyuta na kupelekwa moja kwa moja
katika mashine ya uchapaji.

Katika miaka ya nyuma uchapaji kwa kutumia printa ndogo pamoja na kompyuta
umezidi kuwa muhimu. Gharama za nakala ni ya juu kuliko offset lakini gharama za
maandalizi ya chapo ni ndogo.

Printa za leza zinapuliza unga wa wino juu ya karatasi na rangi inashika sehemu
ambako printa imeonyesha uga la sumaku kuwa mahali pa herufi au picha, baadaye
unga unafungwa imara kwenye karatasi kwa njia ya joto.



https://sw.wikipedia.org/wiki/UEFA

Muungano wa Mashirikisho ya Soka Barani Ulaya(UEFA) (Kifaransa: Union des
associations européennes de football) ni chama kinachotawala na kudhibiti
kandanda barani Ulaya. Karibu kwa wakati wote kimejulikana kwa kifupi chake
UEFA.

UEFA inawakilisha mashirikisho ya soka ya mataifa ya Uropa, inaendesha
mashindano ya mataifa na ya vilabu barani Uropa, na inadhibiti pesa za tuzo,
kanuni na haki za vyombo vya habari katika mashindano hayo. Mashirikisho kadhaa
ya kitaifa ambayo kijiografia yako barani Asia au mara nyingi katika Asia huwa
katika UEFA na wala sio katika Shirikisho la Soka la Asia (AFC). Mataifa haya ni
Armenia, Georgia, Kazakhstan, Uturuki, Israeli, Kupro, Urusi na Azerbaijan
(Israeli na AFC Kazakstan ni wanachama wa zamani wa AFC). Cyprus ilichagua
kuorodheshwa kama taifa la soka ya Uropa - ilikuwa na chaguo la Ulaya, Asia au
Afrika.

UEFA ndilo shirikisho la bara kubwa zaidi katika FIFA kwa sita yaliyomo. Kati ya
mashirikisho yote, kwa mbali ndilo lenye nguvu zaidi katika masuala ya mali na
ushawishi katika ngazi ya klabu. Karibu wachezaji wote mashuhuri wa soka
ulimwenguni hucheza katika ligi za Uropa, kidogo kwa sababu ya mishahara
inayopatikana kutoka vilabu tajiri zaidi duniani, hasa katika Uingereza,
Uhispania, Italia na Ujerumani. Nyingi ya timu za kitaifa zenye nguvu zaidi
duniani ziko katika UEFA. Katika nafasi 32 zilizoko katika Kombe la Dunia la
FIFA 2010, 13 zilitengewa timu za mataifa ya UEFA, na kwa sasa 12 ya timu bora
20 kulingana Orodha ya FIFA ya Dunia ni wanachama wa UEFA.

UEFA ilianzishwa tarehe 15 Juni 1954 mjini Basel, Uswisi kufuatia majadiliano
kati ya mashirika ya soka ya Ufaransa, Italia na Ubelgiji. Makao makuu yalikuwa
Paris hadi 1959 wakati shirikisho hili lilihamia Bern. Henri Delaunay ndiye
aliyekuwa Katibu Mkuu wa kwanza na Ebbe Schwartz rais. Ofisi ya utawala wake
imekuwa katika Nyon, Uswisi, tangu mwaka 1995. Awali ilikuwa inajumuishwa na
vyama 25 vya kitaifa. Hivi sasa kuna vyama 53 (angalia chini ya ukurasa huu au
Orodha ya UEFA timu za kitaifa za kandanda). Timu za UEFA za kitaifa zimeshinda
Kombe la Dunia la FIFA mara tisa (Italia 4, Ujerumani 3, Uingereza na Ufaransa
nyara kila moja), kama timu za mataifa ya CONMEBOL, na vilabu vya UEFA
vimeshinda Kombe la intercontinental mara 21 na Kombe la dunia la Klabu la FIFA
mara 3, kombe moja tu chini ya vilabu vya CONMEBOL.

UEFA, kama mwakilishi wa vyama vya kitaifa, imekuwa na mifarakano kadhaa na Tume
ya Ulaya. Katika miaka ya 1990 masuala ya haki za televisheni na hasa uhamisho
wa kimataifa (tawala la Bosman ) umebidi upitie baadhi ya mabadiliko makubwa ili
kubakia sambamba na sheria ya Ulaya.

Mashindano makuu ya timu za wanaume za kitaifa ni ya Mabingwa wa Soka ya Uropa
ya UEFA, yaliyoanza mwaka 1958, na fainali ya kwanza ikafanyika mwaka 1960, na
ikajulikana kama Kombe la Mataifa ya Ulaya hadi 1964. UEFA pia inaendesha
mashindano ya kitaifa ya walio na miaka Chini ya 21, Chini ya 19 na Chini ya 17.
Kwa timu za taifa za wanawake, UEFA huendesha Michuano ya Wanawake ya UEFA kwa
pande mwandamizi za kitaifa na Mabingwa chini ya 19 katika kiwango cha miaka
chini ya 19, tangu mwaka 2008 kuna Kombe la UEFA la Chini-17 kwa walio na chini
ya miaka 17.

UEFA ilizindua Kombe la Kanda la UEFA, kwa timu zisizo na utaalamu, mwakani
1999.

Katika futsal kuna michuano ya UEFA Futsal na Michuano ya UEFA Futsal Chini ya
19.

UEFA pia huendesha mashindano mawili makuu ya vilabu barani Ulaya (yajulikanayo
kama mashindano ya vilabu ya UEFA : Ligi ya Mabingwa ya UEFA ilifanyika kwanza
mwakani 1955, na ilikuwa ikijulikana kama Kombe la Vilabu Bingwa barani Uropa
(au Kombe la Uropa tu) hadi 1992; na Ligi ya Uropa ya UEFA (awali Kombe la
UEFA), kwa washindi wa mchujo wa kitaifa na timu za ligi bora zaidi,
ilizinduliwa na Uefa mwaka 1971 kama mwandamizi wa Kombe la Inter-Cities Fairs
(pia ilianza mwaka 1955 lakini haikutambuliwa na UEFA Shindani la tatu,Kombe la
Washindi, lilianza mwaka 1960 na lilimezwa na kombe la UEFA mwaka 1999.

Kombe la UEFA Super, ambalo huweka pamoja washindi wa Ligi ya Mabingwa dhidi ya
washindi wa ligi ya UEFA Europa (awali washindi wa Kombe la Washindi),
lilizinduliwa mwaka wa 1973 Kombe la UEFA la Intertoto lilikuwa ni shindano la
majira ya joto, awali liliendeshwa na shirikisho la vyama vya soka vya Uropa ya
Katikati , ambalo lilizinduliwa tena na kutambuliwa kama shindano rasmi la UEFA
na UEFA mwakani 1995. Kombe la mwisho la Intertoto lilifanyika mwaka 2008. UEFA
pia huandaa Ligi ya Mabingwa ya Wanawake ya UEFA ya vilabu vya timu za wanawake,
iliyofanyika kwanza mwaka 2001, na ikajulikana kama Kombe la Wanawake la UEFA
hadi 2009. Kombe la UEFA / CONMEBOL la inta-kontineneti liliandaliwa pamoja na
CONMEBOL kati ya Ligi ya Mabingwa na washindi wa Copa Libertadores Timu
tatu(Juventus, Ajax na Bayern Munich), ndio tu zimeshinda kila shindano ya
mashindano yote matatu (Kombe la Uropa/Ligi ya Mabingwa ya UEFA, Kombe la
Washindi la UEFA na Kombe la UEFA/ Ligi ya Europa), ufanifu ambao hauna
uwezekano tena kwa timu yoyote ambayo haikushinda Kombe la Washindi (kama vile
Real Madrid). Kwa sasa kuna timu tisa barani Uropa ambazo zimeshinda vikombe
viwili kati ya vikombe vyote vitatu; zote zimeshinda Kombe la Washindi, nne
zinahitaji kushinda katika Ligi ya Mabingwa na tano zinahitaji kushinda Ligi ya
Europa ya UEFA. Juventus ndiyo timu ya pekee barani Uropa kuwahi kushinda
vikombe na michuano yote rasmi ya UEFA na, kama upande wa kwanza katika historia
ya soka ya Ulaya kuwahi kushinda mashindano matatu makuu ya UEFA, walipokea
Plaque ya UEFA kutoka kwa Umoja wa Ulaya wa Vyama vya Mpira mnamo tarehe 12
Julai 1988



https://sw.wikipedia.org/wiki/Tabianchi

Tabianchi inamaanisha jumla ya halijoto, unyevuanga, kanieneo ya angahewa,
upepo, usimbishaji na tabia nyingine zinazoathiri hali ya hewa katika sehemu
fulani ya uso wa dunia kwa muda mrefu. Tabianchi ni tofauti na halihewa
ikitazama vipindi virefu lakini halihewa inatazama hali ya sasa au katika muda
mfupi. Kwa lugha nyingine tunaweza kusema: Tabianchi ni jumla ya halihewa zote
zinazoweza kutokea mahali pamoja duniani katika kipindi kisichopungua miaka 30.

Tabianchi inaathiriwa sana na latitudo yaani umbali na ikweta penye mnururisho
mwingi wa jua, uso wa nchi, kimo, kuwa karibu au mbali na magimba ya maji na
mikondo ya bahari.

Tabianchi huangaliwa hasa katika sayansi za metorolojia na jiografia lakini kuna
pia tawi la fizikia linaloichungulia. Kutokana na mitazamo tofauti ya sayansi
hizi kuna pia ufafanuzi tofauti kuhusu tabianchi.

Tabia nyingi zinazoathiri tabianchi zinadumu muda mrefu kama vile kimo, uhusiano
wa eneo la nchi kavu na eneo la maji, umbali na milima na bahari. Tabia hizi
zinabadilika polepole sana katika vipindi vya miaka mamilioni kufuatana na
michakato ya gandunia

Tabianchi ya eneo huitwa kwa majina kama vile wastani, yabisi, baridi, tundra,
tropiki, kiikweta, kimediterania, na kadhalika. Mpangilio unaotumiwa sana ni ile
iliyoanzishwa na Vladimir Koeppen mwenye kanda tano:

Hizi kanda tano hugawiwa kwa vikundi vya ngazi ya pili kama vile msitu wa mvua,
monsuni, savana, nusutropiki, kibara nyevu, kibahari, kimediteranea, nusuaktiki,
tundra, barafu ya nchani, jangwa na kadhalika.

Tabianchi ya tropiki huwa na halijoto ya juu wakati wote kwenye uwiano wa bahari
na nyanda za chini. Miezi yote hupatikana na kiwango cha wastani ya halijoto ya
18°C au zaidi. Aina hii hugawiwa kwa vikundi:

Hapa hewa ni kavu. Kuna kiasi cha mvua lakini kutokana na joto na jua maji mengi
zaidi hupotea kuliko mvua unaonyesha. Kwa lugha nyingine uvukizaji ni mkubwa
kuliko usimbishaji, kwa hiyo hewa ni kavu.

Maeneo penye tabianchi yabisi yapo hasa katika sehemu za nusutropiki
zisizofikiwa na upepo wa pasati lakini kuna tabianchi yabisi pia penginepo kwa
mfano kwenye milima ya juu au karibu na ncha za dunia.

Mifano ni Cape Town katika Afrika Kusini, Yerusalemu katika Mashariki ya Kati,
Los Angeles na San Francisco katika Marekani.

Hizi tabianchi karibu na ncha za dunia huwa na halijoto wastani chini ya 10 °C
mwaka wote.



https://sw.wikipedia.org/wiki/Sudan_Kusini

Sudan Kusini (jina rasmi: Jamhuri ya Sudan Kusini, kwa Kiingereza Republic of
South Sudan‎) ni nchi huru iliyojitenga rasmi na Sudan tarehe 9 Julai 2011,
ikiwa ni ya 54 katika bara la Afrika na ya 193 duniani.

Hatua hiyo ilitokana na kwamba mwezi wa Januari 2011 wakazi wa Sudan Kusini
walipiga kura juu ya swali la kujitenga na Sudan wakaamua karibu kwa kauli moja
(98.83%) kuwa nchi huru.

Tofauti kubwa kati ya pande hizo ilikuwa kwamba katika Sudan yenyewe idadi kubwa
ya watu wamekuwa Waislamu na utamaduni wao una mchaganyiko wa tabia za Kiarabu
na Kiafrika pamoja na usambazaji mkubwa wa lugha ya Kiarabu. Kumbe kusini kuna
Waislamu wachache, wengi ni wafuasi wa dini za jadi au ni Wakristo. Kiuchumi na
kielimu kusini wako nyuma sana kulingana na kaskazini.

Tangu upatikane uhuru, nchi imeendelea kuvurugwa na vita vya wenyewe kwa wenyewe
na kwa sasa inashika nafasi ya kwanza katika orodha ya nchi dhaifu.

Imepakana na Sudan kaskazini, Ethiopia mashariki, Kenya, Uganda, na Jamhuri ya
Kidemokrasia ya Kongo kusini, na Jamhuri ya Afrika ya Kati upande wa magharibi.

Inakadiriwa kwamba Sudan Kusini ina wakazi 12,340,000 (2015), lakini kutokana na
ukosefu wa sensa kwa miongo kadhaa, makisio haya yaweza kuwa si sahihi.

Uchumi unategemea kilimo vijijini na cha kujikimu, lakini mwanzoni mwa mwaka
2005, uchumi alianza mpito wa kutoka vijijini na mijini katika Sudan Kusini
kumeonekana maendeleo kupindukia.

Mnamo Machi 2016 nchi imefaulu kujiunga na Jumuia ya Afrika Mashariki kama
mwanachama wa sita.

Kuna nyaraka chache sana za historia ya mikoa ya kusini mpaka mwanzo wa utawala
wa Misri upande wa kaskazini mapema 1820 na baadaye kuendelezwa kwa biashara ya
utumwa kuingia kusini.

Kabla ya wakati huo, habari zote zinapatikana kwa misingi ya historia simulizi.
Kulingana na mila hizo, watu wa Niloti (Wadinka, Nuer, Shilluk) na wengine
waliingia kusini mwa Sudan kwa mara ya kwanza wakati fulani kabla ya karne ya
10.

Katika kipindi cha kati ya karne ya 15 na karne ya 19, uhamiaji wa makabila,
hasa kutoka eneo la Bahr al Ghazal, ulileta watu hawa katika maeneo yao ya sasa.
Makabila yasiyo Niloti yaani Waazande, ambao waliingia Sudan Kusini katika karne
ya 16, waliunda jimbo kubwa zaidi katika kanda hii.

Katika karne ya 18, watu wa Avungara waliingia na kwa haraka wakaweka mamlaka
yao juu ya Waazande. Utawala wa Avungara ulikaa kwa muda bila kupingwa mpaka
kuwasili kwa Waingereza mwishoni mwa karne ya 19. Vizuizi vya kijiografia
viliwalinda watu wa kusini kutokana na kuenea kwa Uislamu, na kuwawezesha
kurejesha turathi zao za kijamii na kitamaduni na urithi wao wa kisiasa na
taasisi za kidini.

Misri, chini ya utawala wa Khedive Ismail Pasha, ilijaribu kwa mara ya kwanza
kuikoloni kanda hiyo katika miaka ya 1870, na kuanzisha jimbo la Equatoria
katika sehemu ya kusini. Gavana wa kwanza wa Misri alikuwa Samwel Baker,
aliyeanza kuhudumu mwaka 1869, akifuatiwa na Charles George Gordon mwaka 1874 na
Emin Pasha mnamo 1878.

Maasi ya Mahdist ya miaka ya 1880 yaliuyumbisha mkoa huu mchanga, na Equatoria
ilikoma kuwepo kama milki ya Misri mwaka 1889. Makazi muhimu katika Equatoria
yalikuwa pamoja na Lado, Gondokoro, Dufile na Wadelai.

Sudan Kusini ilitawaliwa kama eneo la pekee wakati wa ukoloni wa Kiingereza hadi
1947 ilipounganishwa na kaskazini kama nchi moja bila kuwauliza wenyeji.

Wakati wa uhuru wa Sudan mwaka 1956 viongozi wa kusini walidai haki ya
kujitawala ndani ya taifa jipya, lakini mapatano yalishindikana na hali hiyo
ilisababishwa kutokea kwa vita ya Anyanya kati ya 1956 na 1972.

Baada ya kipindi cha amani, vita vilianza upya mwaka 1983 wakati kanali John
Garang alipounda SPLA dhidi ya badiliko la Sudan kutangazwa nchi ya Kiislamu.

Vita hivyo vya pili vilikwisha mwaka 2005 kwa mkataba wa amani ulioacha kusini
kama sehemu ya kujitawala ndani ya Sudan hadi ipigwe kura juu ya swali la
kujitenga iliyopangwa kwa mwaka 2011.

Nchi imeathiriwa vibaya na vita vya kwanza vya Anya-nya (1) na vya pili Anya (2)
na pia Vita vya Pili vya Wenyewe kwa Wenyewe vya Sudan vya SPLA / M kwa karibu
miaka 21 tangu historia ya mwanzo wa SPLA / M mwaka wa 1983 - na kupelekea
kutelekezwa vibaya, ukosefu wa miundomsingi ya maendeleo, na uharibifu mkubwa na
kuhama kutoka makazi yao.

Zaidi ya watu milioni 2.5 wameuawa, zaidi ya milioni 5 kuachwa bila makao na
wengine kuwa wahamiaji wa ndani, na kuwa wakimbizi kwa sababu ya vita vya
wenyewe kwa wenyewe na sababu zingine zinazohusiana na vita.

Baada ya kifo cha John Garang, majeshi ya Southern Sudan Army na South Sudan
Defense Force (SSDF) yalisitisha uhasama wao na kuungana mnamo Januari 2006,
chini ya Azimio la Juba. SSDF ilianzishwa na Makamu wa Rais wa sasa wa Sudan
Kusini, Dkt. Riek Machar.

Jenerali Oyay Deng Ajak aliteuliwa kuwa Ofisa-mkuu-wa-Watumishi wa Jeshi la
Sudan Kusini, hadi Mei 2009 wakati alipompisha Meja Jenerali James Hoth Mai.

Mbali na Katiba ya Mpito ya Jamhuri ya Sudan , Katiba ya Mpito ya Sudan Kusini
ya 2005 iliwekwa kuwa sheria kuu ya Sudan Kusini.

Katiba imeweka Tawi Kuu linaloongozwa na Rais ambaye ni Mkuu wa Nchi, Mkuu wa
Serikali, na Kamanda Mkuu wa Sudan People's Liberation Army. John Garang,
mwanzilishi wa SPLA / M alikuwa Rais wa kwanza hadi kifo chake tarehe 30 Julai
2005.

Salva Kiir Mayardit, naibu wake, aliapishwa kama Makamu wa Kwanza wa Rais wa
Sudan na Rais wa Serikali ya Sudan Kusini tarehe 11 Agosti 2005. Riek Machar
aliingia mahala pake kama Makamu wa Rais.

Nguvu za kuunda sheria ziko mikononi mwa serikali na Bunge la pamoja la Sudan
Kusini.

Kiutawala, Sudan Kusini inajumuisha majimbo kumi ambayo hapo awali yalikuwa
kihistoria Mikoa mitatu ya Bahr el Ghazal, Equatoria, na Nile ya juu. Mwaka 2015
nchi imegawiwa upya katika majimbo 28 ambayo mipaka yake inafuata ile ya
makabila yanayoishi humo.

Maeneo matatu ya Milima ya Nuba, Abyei na Nile ya Buluu kiutamaduni na kisiasa
ni sehemu za Kusini lakini kwa mujibu wa CPA yatakuwa na utawala tofauti mpaka
kura ya maoni ambayo ifanyike ambapo yatapata fursa ya kujiunga na Sudan Kusini
au kubaki chini ya utawala wa Sudan. Lakini kuna wasiwasi kama Sudan itaitisha
kura za namna hiyo.

Inakubaliwa na wengi kuwa kabila kubwa zaidi Sudan Kusini ni Dinka (15%),
ikifuatiwa na Nuer (10%) kisha Bari, Azande, Shilluk. Makabila mengine ni
Acholi, Murle, Nubi, Kuku, Funj, Maban, Zandi, Oduk na mengineyo.

"Sensa ya Tano ya Watu na Makazi ya Sudan" nzima, ilifanywa mwezi Aprili 2008.
Hata hivyo matokeo ya sensa yalikataliwa na viongozi wa Sudan ya Kusini kwa
makisio kuwa "Ofisi kuu ya Takwimu mjini Khartoum ilikataa kutoa takwimu za
kitaifa za sensa ya Sudan kwa kituo cha Sudan kusini cha Sensa, takwimu na
tathmini."

Sensa ya Sudan Kusini ilionyesha kuwa idadi ya watu ilikuwa million 8.26, hata
hivyo Rais Salva Kiir "alishuku kuwa takwimu zilikuwa zinapunguzwa katika baadhi
ya maeneo na kuongezwa katika mengine, na hivyo kufanya Hesabu ya mwisho
"kutokubalika"."

Alidai pia kuwa idadi ya watu wa Sudan Kusini ilikuwa thuluthi moja ya watu wa
Sudan, ilhali sensa ilionyesha kuwa ni asilimia 22 pekee.

Ilisemekana pia kuwa watu wengi wa Sudan Kusini hawakuhesabiwa "kutokana na hali
ya hewa mbaya, hali mbaya ya mitandao ya mawasiliano na usafirishaji, na baadhi
ya maeneo yalikuwa hayafikiki, na watu wengi kutoka Sudan Kusini walikuwa
uhamishoni katika nchi jirani na kupelekea 'matokeo yasiyokubalika', kulingana
[na] mamlaka ya Sudan Kusini.

Mshauri Mkuu wa kiufundi wa Marekani wa sensa ya Kusini pia alisema wasajili wa
sensa pengine walifikia asilimia 89 pekee ya wakazi.

Mwaka 2009 Sudan ilianza upya sensa ya Sudan Kusini kabla ya kura ya maoni ya
uhuru wa Sudan Kusini, 2011, ambayo ilisemekana pia kujumuisha Wanasudan Kusini
walio nchi zingine.

Hata hivyo harakati hii ilikashifiwa kwani iliziacha nje nchi zenye idadi kubwa
ya watu kutoka Sudan Kusini, na badala yake kuhesabu nchi ambapo idadi hii
ilikuwa ndogo.

Sudan Kusini inajumuisha zaidi ya makabila 200 yakizungumza lugha 60
zinazopatikana hasa katika Sudan ya Kusini na lugha nyingine kutoka nchi jirani
za Kenya, Ethiopia, Uganda, Kongo, Sudan (Khartoum) na nyingine (angalia Orodha
ya lugha za Sudan Kusini).

Lugha rasmi ni Kiingereza, pamoja na kutambulika kwa lugha mbalimbali za mitaa
katika majimbo au miji. Kiswahili kinapangiwa kuenezwa nchini, hasa baada ya
Sudan Kusini kujiunga na Jumuia ya Afrika Mashariki.

Lugha tatu kubwa za Kiafrika zinazotumika Sudan Kusini ni Thongjieng
(wazungumzaji 3,000,000), Thok Naadh (wazungumzaji 1,599,000), na Shilluk (zaidi
ya wazungumzaji 1,000,000).

Nuer inazunguzmwa katika Bentiu, Nasir, Akobo, Maywuut nk na Shilluk
inazunguzmwa katika Upper Nile au katika Ufalme wa Shilluk; Kiarabu cha Juba
kinazunguzmwa karibu katika kila sehemu ya Sudan Kusini lakini hasa katika
majimbo ya Equatora Mashariki, Equatoria Magharibi na Bahr el Jabel.

Kima cha uwezo wa kusoma katika Sudan Kusini mwaka 2006 kilikuwa kinakadiriwa
kufikia asilimia 37 kwa wanaume, 12 kwa wanawake au 24 kwa jumla kama wastani.

Watu wa Sudan kusini hujihusisha zaidi na Ukristo na dini asilia za Kiafrika
(32.9%).

Ukristo una wafuasi takriban asilimia 60.5 za wakazi wa Sudan Kusini, wengi
wakiwa wa Kanisa Katoliki na Anglikana, yakiwemo pia Wakalvini na madhehebu
mengine mengi madogo zaidi.

Sehemu kubwa ya bajeti ya Serikali inatoka katika pesa za mafuta. Mafuta na
rasilimali nyingine za madini za Sudan Kusini zinaweza kupatikana karibu kila
mahali, lakini Bentiu inajulikana kama jimbo lenye utajiri wa mafuta.

Katika miaka ya hivi karibuni, uchimbaji wa kiasi muhimu na makampuni ya kigeni
umeanza huko Sudan Kusini, na kuinua hadhi yake ya kijiografia na ya kisiasa.
Khartoum ilipogawanya Sudan katika vitalu, takriban asilimia 85 ya mafuta
zilitoka Kusini.

Vitalu 1, 2, na 4 hudhibitiwa na kampuni kubwa zaidi kutoka ng'ambo, inayoitwa
Greater Nile Petroleum Operating Company (GNPOC).

Kitalu kingine muhimu cha Kusini, kiitwacho Kitalu B, kinadaiwa na wadau kadhaa.
Total ya Ufaransa ilipatiwa kandarasi ya kitalu hicho chenye kilomita mraba
90,000 katika miaka ya 1980 lakini tangu wakati huo imefanya kazi chache huku
ikidai "force majeure". Vipengele mbalimbali vya SPLM vilitoa kitalu hiki au
sehemu zake kwa wadau wengine wa Sudan Kusini. Mikataba kadhaa kama hii
iliyofanywa kabla ya Naivasha ilidhalilishwa wakati kiongozi wa SPLM / A John
Garang de Mabior alipoondoka mamlakani.

Sehemu ya CPA kuhusu ugavi wa mali inasema kwamba mikataba yote iliyotiwa saini
kabla ya CPA itasalia; haitakuwa kuangaliwa upya na Tume ya Kitaifa ya Mafuta
(NPC), tume iliyoanzishwa na CPA na inayojumuisha Khartoum na wawakilishi wa
kusini na uenyekiti wa ushirikiano baina ya Rais Al-Bashir wa Khartoum na Rais
Kiir wa Sudan Kusini. Hata hivyo, CPA haielezi bayana nani ana uwezo wa kutia
saini mikataba ya kabla ya CPA.

Mwaka 2004, kulikuwa na madaktari wapasuaji watatu tu kutumikia Sudan Kusini
yote, na hospitali sawa tatu, na katika baadhi ya maeneo hayo kuna daktari mmoja
tu kwa kila watu 500,000.

Kufikia wakati wa Mkataba Mwafaka wa Amani wa 2005, mahitaji ya kiutu katika
Sudan Kusini yalikuwa makubwa. Hata hivyo, mashirika ya kibinadamu chini ya
uongozi wa Ofisi ya Umoja wa Mataifa ya Kuratibu Masuala ya Kibinadamu (OCHA)
yaliweza kuhakikisha kuna fedha za kutosha kuleta nafuu kwa wakazi. Pamoja na
misaada ya dharura na maendeleo, miradi ya kibinadamu ilijumuishwa katika Mpango
wa Kazi wa 2007 wa Umoja wa Mataifa na washirika wake.

Mnamo 2007, OCHA (chini ya uongozi wa Eliane Duthoit) ilianza awamu ya kumalizia
Kusini mwa Sudan mahitaji ya kibinadamu polepole lakini kwa kugeuka juu ya
udhibiti wa kufufua na maendeleo ya shughuli za NGOs na mashirika ya kijamii.



https://sw.wikipedia.org/wiki/Sosholojia

Sosholojia ni fani ya sayansi inayochunguza mwenendo wa kijamii, yaani binadamu
katika maisha ya jamii: unavyoanza, unayoendelea, unavyojipanga na
unavyosababisha miundo.

Kwa maneno mengine, sosholojia inamsoma mtu katika mahusiano yake: mtu na mtu,
mtu na watu (kundi) na hivyo huweza kugundua tabia zake mbalimbali.

Somo hilo linahusiana na masomo mengine, kama vile anthropolojia, historia,
saikolojia na uchumi.

Ni mojawapo kati ya sayansi za jamii nayo inatumia mbinu tofauti za kutambua
hali halisi, halafu inazichunguza kimpango.

Jina la fani hii linatokana na Kilatini ("socius" yaani "mwenzi") na Kigiriki
("λογία, logia" yaani "elimu") pamoja.

Aliyeunganisha kwa mara ya kwanza maneno hayo (mwaka 1780) ni mwandishi Mfaransa
Emmanuel-Joseph Sieyès (1748–1836), lakini alichoandika kilichelewa kuchapwa.
Mwaka 1838 alifanya vilevile Mfaransa mwingine, mwanafalsafa wa sayansi Auguste
Comte (1798–1857). Comte used this term to describe a new way of looking at
society.

Kujifunza sosholojia ni kujifunza kuangalia dunia kwa mapana zaidi, yaani kutoka
nje ya mipaka ya tafsiri zetu tulizojiwekea kijuujuu. Ni kukubali changamoto ya
kuchunguza upya yale yote tunayoyajua kwa maana za kawaida: matokeo ya uchunguzi
huo pengine hupingana na kile tulichokidhani mwanzoni na hivyo kutuwezesha
kuuona ukweli katika hali mpya.

Sosholojia hutusaidia kuelewa hali halisi ya jamii ili kuchangia urekebishaji au
utengenezaji wa sera mpya. Hutusaidia pia kukuza ujuzi wetu wa jamii mbalimbali
na wa mahusiano yetu kijamii, yakiwa mazuri au mabaya vilevile. Hutusaidia tena
kuelewa jumuia zetu kubwa au ndogo kama watu wanaoishi pamoja wakifuata mila na
desturi za aina moja na kuwa na lengo moja. Hutusaidia kuelewa aina mbalimbali
za utamaduni ili kurahisisha ushirikiano.

Pamoja na kwamba mizizi ya sosholojia inapatikana katika maandishi ya
wanafalsafa wa Ugiriki Plato na Aristotle, somo hilo lilipata kujitegemea katika
karne ya 19 likakua haraka katika karne ya 20.

Wengineo ni Karl Marx (1818-1883), Emile Durkheim (1858-1917) na Max Weber
(1864-1920).



https://sw.wikipedia.org/wiki/Siberia

Siberia (kwa Kirusi: Сиби́рь, Sibir; kwa Kitartari: Seber) ni eneo kubwa
mashariki mwa Urusi. Ni zaidi ya nusu ya eneo la Urusi wote. Eneo lake lote ni
kilomita za mraba milioni 9.6 ambayo ni karibu sawa na Ulaya yote (km² milioni
10.6).

Mipaka ya Siberia ya kijiografia ni safu ya milima ya Ural upande wa magharibi,
bahari ya Aktika kwa kaskazini, Pasifiki katika Mashariki na nchi za Kazakhstan,
Mongolia na Uchina upande wa kusini.

Idadi ya wakazi ni ndogo: kuna milioni 23 pekee. Walio wengi ni Warusi (79%)
wanaoishi mjini. Wakazi asilia (21%) ni vikundi vingi vidogo; walio wengi ni
wasemaji wa lugha za Kiturki. Utamaduni wao ulikuwa uwindaji na ufugaji lakini
sasa ni wachache tu wanaoendelea hivyo.

Hali ya hewa ya Siberia ni kali sana. Kipindi cha joto kina joto kali hadi +40
°C, lakini kipindi cha baridi halijoto hushuka chini hadi -67 °C. Kijiji cha
Oymyakon (katika jamhuri ya Sakha) ni mahali baridi duniani; -71.2 °C zilipimwa
hapa.

Kipindi cha baridi ni kirefu, kipindi cha joto ni kifupi. Sehemu kubwa ya
Siberia inafunikwa na theluji kwa muda wa miezi tisa kila mwaka. Hivyo kilimo
kinawezekana katika kanda nyembamba la kusini. Sehemu kubwa nchi imefunikwa na
misitu. Lakini maeneo baridi sana ya kaskazini hapana miti tena, ni manyasi na
majani tu.

Siberia ina mito mingi mikubwa. Lakini huganda kabisa wakati wa baridi, yaani
kwa sehemu kubwa wa mwaka isipokuwa ile katika kusini.



https://sw.wikipedia.org/wiki/Shayiri

Shayiri (kutoka Kiarabu شعير; kwa Kiingereza: "barley") ni mmea wa familia ya
manyasi katika ngeli ya monokotiledoni.

Kihistoria ilikuwa chakula muhimu cha watu, lakini siku hizi hulimwa zaidi kama
chakula cha wanyama.

Hata hivyo inaungwa katika mkate na ni sehemu ya chakula cha kawaida cha watu
katika nchi za Ulaya ya Mashariki.

Inahitajiwa pia kwa ajili ya vinywaji mbalimbali kama bia au maji ya shayiri
inayopendwa huko Japani.

Kwa jumla shayiri inavumilia chumvi katika ardhi kuliko ngano lakini haivumilii
baridi kama aina kadhaa za ngano.

Shayiri ni zao la nafaka, linalotokana na nyasi zikuazo kwa mwaka, ‘Hardeum
vulgare’ shayiri hutumika hasa kulishia mifugo, huku kiasi kidogo kikitumika
kutengenezea vileo (Bia na vinywaji vingine) na kwenye chakula chenye nguvu.
Shayiri hutumika kwenye supu, michemsho na mikate katika nchi mbalimbali kama
vile Uskochi, na Afrika.

Mnamo mwaka 2007, kulingana na takwimu za mazao ya nafaka duniani, shayiri
lilikuwa zao la nne kwa wingi wa tani milioni 136, ukichukua kilometa za mraba
560,000.

Kadiri ya biolojia, mmea wa shayiri ni miongoni mwa familia ya nyasi.
Hujichavusha wenyewe, wenye kromosomu 14. Ni uzao wa nyasi za porini, Horeum
vulgare wa spishi ya spontaneum. Inapatikana kwa wingi kwenye maeneo yenye nyasi
na miti midogo, na pia hupatikana hata kwenye maeneo yaliyotumika/haribiwa,
pembezoni mwa barabara na mashamba makubwa. Mbali na hapo hupatikana kwa nadra
sana.

Shayiri-pori huwa na masuke yenye uwezo wa kupasuka; na pindi inapokomaa masuke
hupasuka na kusambaa na kusaidia kutawanyika kwa mbegu. Shayiri inayolimwa
mashambani ina masuke yasiyopasuka na kusambaa, na kufanya iwe rahisi kuvuna
masuke yaliyokomaa. Aina hii ya shayiri inayopasuka ni matokeo ya kuchanganya
uzazi wa shayiri jamii mbili tofauti.

Shayiri ndiyo nafaka ya kwanza kuanza kupandwa huko Mashariki karibu na wakati
ambao ngano nayo ilipoanza kutumika. Shayiri pori ilipatikana kuanzia kaskazini
mwa Afrika mapaka Krete upande wa Mashariki, na mpaka Tiet kwa upande wa
Mashariki.

Ushahidi wa shayiri pori wa mwanzo kabisa ni ule kutoka Epipaleolithic huko
Ohalo kusini mwa Bahari ya Galilaya, mabaki yanayokadiriwa kuwa ni kabla ya 1700
KK.

Inatajwa mara kadhaa katika Biblia: maarufu zaidi ni tukio linalopatikana katika
Injili la Yesu kuzidisha mikate ya shairi pamoja na samaki kwa ajili ya umati
mkubwa wa watu.

Shayiri ililimwa kwenye peninsula ya Korea tangu 1500-850 KK pamoja na mazao
mengine kama mtama, ngano na jamii ya mkunde.

Bia ya shayiri pengine ndiyo kinywaji cha kwanza kuwahi kutengenezwa na watu wa
Neolithic. Baadaye shayiri ilitumika kama fedha. Pamoja na ngano, shayiri ikawa
chakula kikuu huko Misri, ambako ilitumika kutengenezea mikate na bia. Katika
dini, hasa jamii za zamani, shayiri ilitumika kama zao kuonyesha haki.

Katika Uingereza wa zamani, mikate ya shayiri ilionekana ikitumiwa na watu wa
hali ya chini (wakulima) huku wale walio katika ardhi ya juu hula mazao mengine
ya shayiri na si mikate.

Mmea wa shayiri huweza kukua sehemu mbali mbali. Hakuna hasa maeneo ya joto la
kawaida ambako hulimwa kama zao la kiangazi na maeneo ya tropiki ambako hupandwa
kama zao la kipupwe. Hulimwa baada ya siku 1-3. Shayiri hupenda kukua katika
hali ya baridi, lakini haitishiwi sana na mazingira ya baridi.

Shayiri huvumilia sana udongo wa chumvichumvi kuliko ngano, na hii huweza
kuelezea sababu ya shayiri kulimwa kwa wingi sana huko Mesopotamia kutoka
milenia ya pili KK na kuendelea. Lakini shayiri hushindwa kuvumilia baridi kama
ilivyo kwa ngano ya kipupwe (Thicum, aestivum), lakini huweza kupandwa kama zao
la kipupwe kwenye maeneo yenye joto kama vile Australia.

Shayiri ilikuwa inakuzwa kwenye nchi takribani 100 duniani mwaka 2007. Mnamo
mwaka 1974, mavuno ya dunia nzima yalikuwa tani 148,818,870 na kisha hapo
yamekuwa yakipungua.

Kulisha wanyama, nusu ya shayiri inayolimwa Marekani hutumika kulishia mifugo.
Shayiri ni chakula cha mifugo kwa maeneo mengi duniani na hasa maeneo ambayo
hayawezi kukuza mahindi, hasa kaskazini mwa Ulaya. Hutumika pia huko Kanada.

Kutengeneza vileo; kiasi kikubwa cha shayiri hutumika kuchemsha pombe, ambapo
shayiri huwa chaguo sahihi. Ni viungo muhimu kwenye uzalishaji wa bia na wiski.

Vinywaji vya shayiri visivyo na kilevi, kama vile maji ya shayiri na chai ya
shayiri (inayoitwa mugisha huko Japan), hutengenezwa kwa kuchemsha shayiri
kwenye maji. Mvinyo wa shayiri kilikuwa ni kilevi cha miaka 1200, na
kiliandaliwa kwa kuchemsha shayiri kwenye maji, na kisha huchanganywa na mvinyo
na viungo vingine kama limau na sukari viliongezwa. Kufikia mwaka 1800, mvinyo
mbalimbali na sukari vilikuwa vinatengenezwa kutoka viungo vya Kigiriki.



https://sw.wikipedia.org/wiki/Renaissance

Renaissance (pia: zama za mwamko, mwamko-sanaa) ni kipindi cha kihistoria cha
Ulaya kilichoanza kunako miaka ya 1400, na kikafuatiwa na kipindi cha Zama za
Kati, ambacho pia kinajulikana kwa jina maarufu kama Middle Ages.

Neno "Renaissance" linatokana na neno la Kifaransa lenye maana ya "kuzaliwa
upya". Sababu zilizopelekea kipindi hiki kuitwa hivyo ni kwamba, wakati huo,
watu walianza kuwa na shauku ya kujifunza kuhusu mambo ya kale, kwa namna moja
au nyingi walijufunza kuhusu mambo ya Ugiriki ya Kale na Roma ya Kale.

Wakati huo wa Renaissance, kuliwa na wasanii wengi sana, wengi wao walikuwa
waandishi na wengi wao walikuwa wanafalsafa. Watu walijifunza mabo ya hisabati
na sayansi mbalimbali. Mtu aliye mjanja wa kujua vitu vingi huitwa "Mtu wa
Renaissance". Leonardo da Vinci, ambaye alikuwa mchoraji, mwasayansi,
mwanamuziki na pia mwanafalsafa, huyu ni Mwana Renaissance mashuhuri.

Awali Renaissance ilianzia nchini Italia, lakini punde ikaenea katika Ulaya
nzima. Katika Italia kipindi hiki kimegawanyika katika makundi matatu:-

Kipindi kilichofuata baada ya Mannerist kilikuwa kinaitwa Baroque pambacho pia
kilienea Ulaya nzima kunako 1600. Nje ya Italia, ni vigumu kuelezea wapi kipindi
cha Renaissance kiliishia na wapi kipindi cha Baroque kilianza.



https://sw.wikipedia.org/wiki/Rais_wa_Afrika_ya_Kusini

Rais ya Jamhuri ya Afrika ya Kusini ni mkuu wa nchi na kiongozi wa serikali
chini ya katiba ya Afrika Kusini. Kuanzia 1961 hadi 1994, mkuu wa nchi alikuwa
anaitwa Rais wa Nchi .

Rais anachaguliwa na wajumbe wa Bunge, nyumba ya chini ya Bunge, kwa kawaida
huwa kiongozi wa chama kikubwa zaidi, ambacho kimekuwa African National Congress
kwanza tangu uchaguzi wa kwanza usiyo wa kirangi uliyofanyika tarehe 27 Aprili
1994. Rais wa kwanza kuchaguliwa chini ya katiba mpya alikuwa Nelson Mandela,
ambaye alifuatwa na Thabo Mbeki mwaka wa 1999, kufuatiwa na Kgalema Motlanthe
mnamo Septemba 2008 na kisha Jacob Zuma mnamo Mei 2009. Katika § 5, sehemu ya
88, katiba inaruhusu wakati wa Rais ofisini kuwa muhula miwili. Marais
huchaguliwa kila baada ya uchaguzi wa wabunge, na uchaguzi huu huwapa marais
muda kati ya miaka tano au kumi ofisini.

Chini ya Katiba ya mpito (lililokubaliwa kuanzia mwaka wa 1994 hadi 1996),
kulikuwa na Serikali ya Muungano wa Taifa, ambapo mbunge mkubwa kutoka chama cha
upinzani alipewa nafasi kama Naibu wa Rais. Pamoja na Mbeki, rais wa mwisho wa
nchi, F.W. De Klerk pia alihudumu kama Naibu Rais, katika uwezo wake kama
kiongozi wa chama cha Kitaifa ambacho kilikuwa chama cha pili kubwa katika bunge
mpya. Lakini De Klerk alijiuzulu baadaye na akaenda upande wa upinzani na chama
chake. Serikali ya muungano wa hiari unaendelea kuwepo chini ya katiba mpya
(iliyopitishwa mwaka wa 1996), ingawa hakujakuwepo na uteuzi wa wanasiasa wa
upinzani katika nafasi ya makamu wa rais.

Rais anajulikana kama: "Mheshimiwa", "Bwana / Bibi Rais" au "The Mheshimiwa
(jina)".

Kiti rasmi cha Rais ni Majengo ya Umoja (Union Buildings) mjini Pretoria na
Tuynhuys mjini Cape Town. Makazi yake ni Mahlamba Ndlopfu mjini Pretoria na
Genadendal mjini Cape Town.



https://sw.wikipedia.org/wiki/Punda_milia

Pundamilia ni wanyama wa familia ya ‘equidae’ wa Afrika wanaofahamika sana kwa
rangi yao ya pekee ya michirizi myeupe na myeusi. Michirizi yao huwa na
mpangilio tofauti kwa kila pundamilia mmoja.

Ni wanyama wenye kuchangamana sana na huonekana mara nyingi kwenye makundi
madogo na hata makubwa. Mbali na michirizi yao, pundamilia wana nywele shingoni.

Tofauti na ndugu zao wa jirani, farasi na punda, pundamilia hajawahi kufugwa kwa
mafanikio.

Kuna spishi tatu za pundamilia: plains zebra, Grévy's zebra na mountain zebra.
Plains zebra na mountain zebra wapo kwenye jenasi ndogo ya ‘'Hippotigris'’
lakini Grévy’s zebra yupo kwenye Delichohippus. Huyu wa mwisho anafanana na
punda huku wale wawili wa mwanzo wakifanana zaidi na farasi.

Hata hivyo, chembe asili na data za molekyuli zinaonyesha kuwa pundamilia hasa
wana asili ya “monophyletic”. Wote watatu wako kwenye jenasi ya Equus pamoja na
wanafamiia wa ‘equidae’. Katika maeneo fulani ya huko Kenya, plains zebra na
Grévy’s zebra wapo pamoja.

Upekee wa michirizi na tabia za pundamilia unawafanya kuwa miongoni mwa wanyama
wanaofahamika sana kwa binadamu.

Pundamilia hupatikana katika maeneo mbalimbali, kama vile ukanda wa mbuga,
savana, ukanda wa misitu, kwenye vichaka vya miiba, milimani na kwenye vilima
vya pwani.

Hata hivyo sababu mbalimbali za muingiliano wa jamii na tamaduni huleta athari
kubwa katika idadi ya pundamilia, hasa kutafuta ngozi na uharibifu wa makazi.
Grévy’s zebra na mountain zebra wapo hatarini kutoweka. Huku plains zebra
wakizidi kuwa wengi, nususpishi moja, quagga, ilitoweka kabisa mwishoni mwa
karne ya 19.

Jina la ‘zebra’ limetokana na neno la Kireno cha zamani, lisemalo ‘zeura’
likimaanisha punda wa porini.

Punda milia walikuwa ni wa ukoo wa pili kutoka kwa ‘farasi wa mwanzo’, baada ya
punda, kama takribani miaka milioni 4 iliyopita. Grévy’s zebra huaminika kuwa
ndio aina ya punda milia ya kale zaidi na ya kwanza kutokea. Wanyama wa kwanza
wa jenasi ya Equus inaaminika kuwa walikuwa na michirizi na hivyo zebra wamedumu
na mistari hiyo mpaka sasa kutokana na kuchangamana kwao hasa katika sehemu za
tropiki. Michirizi itakuwa haina kazi/faida yeyote kwa wanyama wa familia ya
'equids' wanaoishi kwa uchache sehemu za jangwani (kama vile punda na baadhi ya
farasi) na kwa wale wanaoishi kwenye maeneo yenye baridi na kupukutisha kila
mwaka (kama baadhi ya farasi). Mabaki ya ‘equids’ wa kale zaidi yaligunduliwa
huko Hagerman Fossil Beds National Monument; Hagerman, Idaho. Kisha yaliitwa
'Hagerman horse’ na jina la kisayansi Equus simplicidens. Inaaminika kuwa
walikuwa sawa na Grévy’s zebra; wanyama hawa walikuwa na maumbo mafupi na ya
kujaa kama punda milia na fuvu la kichwa jembamba kama la punda. Grévy’s zebra
pia walikuwa na fuvu la kichwa mithili ya lile la punda. 'Hagerman horse' pia
huitwa punda milia wa Amerika au punda milia wa Hagerman.

Punda milia wa kwenye nyanda ‘Plains Zebra’ (Equus quagga) wana takribani
nususpishi sita waliosambaa sehemu kubwa za kusini na mashariki mwa afrika.
Ingawa punda milia wana jamii nyingi zenye kufanana, lakini hawachanganyi katika
kuzaliana. Kila spishi huweza kuzaa tu kwa uwezo wao mpaka tu kwa msaada wa
sayansi.

Michirizi ya wima huwa kichwani, shingoni na sehemu kubwa ya mwili wake, huku
michirizi ya ulalo ikiwa hasa maeneo ya nyuma na miguuni. Alama za punda milia
za barabarani ziliitwa hivyo kutokana na michirizi hii ya punda milia.
Hufikiriwa kuwa michirizi hii hutumiwa kwa utambulisho baina yao. Kwa kuwa na
mtindo tofauti wa michirizi kwa kila punda milia basi wao huweza kutambuana kwa
michirizi hiyo.

Wengine huamini kuwa michirizi hii ni kwa ajili ya kumsaidia kujificha na
kujihami na mazingira yao. Hii huwa kwa namna mbalimbali. Michirizi ya wima
huwasaidia punda milia kujificha kwenye nyasi, na huwa na manufaa makubwa hasa
kujificha ili simba wasiwaone, sababu simba hawatambui rangi. Kwa kawaida punda
milia aliyesimama kwenye nyasi ndefu hawezi kuonwa kabisa na simba. Pia kwa
wanyama wafananao kama punda milia hukaa pamoja na hutembea pamoja. Michirizi
husaidia kuwachanganya wanyama wanaowawinda na kufanya vigumu kwa wao
kuwakamata. Pindi waanzapo kukimbia huelekea pande tofauti ili kuendelea
kuwachanganya zaidi; washambuliaji wana shida kumchagua punda milia mmoja na
kufanikiwa kumkamata; japokuwa wanabaiolojia hawajaona bado simba
anapochanganywa na punda milia.



https://sw.wikipedia.org/wiki/Pumu

Pumu (kwa Kiingereza asthma) ni ugonjwa wa kudumu wa uvimbe wa makoromeo ulio na
sifa za dalili zinazobadilika na kujirudia, hewa kuzibwa na bronkospasimu.

Inashukiwa kusababishwa na jenetikia pamoja na hali ya mazingira. Kwa kawaida
huzingatia mtindo wa dalili, matokeo baada ya matibabu ya muda, na spirometri.
Imeainishwa kulingana na idadi ya dalili, wingi wa kupumua kwa nguvu (FEV1), na
idadi ya juu ya kupumua. Inaweza pia kuainishwa kama atopiki (ya nje) au isiyo
ya atopiki (ya ndani) ambapo atopi inarejelea maelekezo ya kuanzia type 1
hypersensitivity.

Dalili kali hutibiwa na Beta2-adrenergic agonist ya kuvuta (kama vile
salbutamol) na kotikosteroidi za mdomo. Katika visa vikali kotikosteroidi za
mishipa, salfeti ya magnesia na ulazwaji hospitalini unaweza kuhitajika.

Dalili zinaweza kuzuiwa kwa kujiepusha na visababishi, kama vile alajeni na vitu
vinavyowasha, na kwa kutumia kotikosteroidi za kuvuta. Beta-adrenoceptor agonist
zinazofanya kazi kwa muda mrefu (LABA) au leukotriene antagonist inaweza
kutumika kando ya kotikosteroidi iwapo dalili za ugonjwa hazitadhibitiwa.

Uenezi umeongezeka tangu mwaka 1970. Kufikia 2011, watu milioni 235–300 walikuwa
wameathiriwa ulimwenguni, ikijumuisha takribani vifo 250,000.

Ugonjwa huu huwa na visa vya kujirudia vya kukoroma, upungufu wa pumzi, kujikaza
kwa kifua, na kukohoa. Makohozi yanaweza kutoka mapafuni, lakini kwa kawaida
huwa vigumu kuyatoa. Ukiendelea kupata nafuu yanaweza kutokea uchafu kama usaha
kwa sababu ya kiwango cha juu cha seli nyeupe za damu ziitwazo esinofili. Dalili
huwa mbaya zaidi usiku na mapema asubuhi au kwa athari ya mazoezi au baridi.
Baadhi ya watu wenye ugonjwa huu ni nadra kwa kawaida kuhisi dalili, kwa athari
za visababishi, ilhali wengine wanaweza kuwa na dalili zinazotambulika na
zinazoendelea.

Hali kadhaa za afya hutokea mara nyingi kwa walio na pumu ikiwa ni pamoja na:
ugonjwa wa ucheuaji wa astro-esophajeli (GERD), rhinosinusitisi, na apnea
inayosumbua wakati wa kulala. Matatizo ya kisaikolojia huwa ya kawaida na
wasiwasi unaotokea kati ya asilimia 16–52 na tatizo la sununu katika asilimia
14–41. Hata hivyo, haijulikani iwapo ugonjwa huu husababisha matatizo ya
kisaikolojia au iwapo matatizo ya kisaikolojia husababisha pumu.

Ugonjwa huu husababishwa na mchanganyiko wa mwingiliano mgumu na usioeleweka
kikamilifu wa kimazingira na kijenetiki. Masuala haya huathiri ukali wake na
matokeo yake baada ya matibabu. Inaaminika kuwa ongezeko la hivi karibuni la
ugonjwa huu unasababishwa na kubadilika kwa masuala ya kiepijenetiki (kuridhika
kando na yanayohusiana na Mfuatano wa DNA) na kubadilika kwa mazingira ya
kuishi.

Masuala mengi ya kimazingira yamehusishwa na kutokea kwa pumu na maumivu ikiwa
ni pamoja na: alejeni, kuchafuka kwa hewa na kemikali zingine za kimazingira.
Kuvuta sigara wakati wa ujauzito na baada ya kuzaa huhusishwa na hatari kuu za
dalili zinazofanana na za pumu. aina ya hewa, kutoka kwa magari barabarani au
ngazi za juu za ozoni , zimehusishwa na kutokea kwa pumu na ongezeko la ukali
wake. Hatari ya mchanganyiko wa ogani fukivu inaweza kuchochea kutokea kwa pumu;
uhatarisho wa fomadeidi, kwa mfano, huwa na ushirikiano halisi. Pia, fithaleti
katika PVC huhusishwa na ugonjwa huu kwa watoto na watu wazima kama ilivyo kwa
viwango vya juu vya hatari ya endotoksini.

Pumu huhusishwa na uhatarisho wa alejeni za ndani ya nyumba. Alejeni za kawaida
za ndani ni pamoja na: wadudu wa vumbi, mende, magamba ya wanyama, na kuvu.
Juhudi za kupunguza wadudu wa vumbi zimepatikana kutofaa. Maambukizi fulani
yanayohusiana na upumuaji yanaweza kuongeza hatari ya kupata pumu yanapopatikana
utotoni kama vile:virusi vya sinksia vya upumuaji na virusi vya rhino. Hata
hivyo maambukizi mengine yanaweza kupunguza hatari.

Nadharia ya usafi hujaribu kuelezea viwango vya kuongezeka kwa pumu kote
ulimwenguni kama matokeo ya moja kwa moja na yasiyokusudiwa ya kupungua kwa
hatari wakati wa utotoni, hadi kwa bakteria na virusi visivyo na maambukizi.
Imependekezwa kuwa kupungua kwa hatari ya bakteria na virusi sehemu yake ni kwa
sababu ya kuongezeka kwa usafi na kupungua kwa ukubwa wa familia katika jamii za
kisasa. Ushahidi unaodhibitisha nadharia ya usafi ni pamoja na viwango vya chini
vya pumu kwa mashamba na maboma yaliyo na wanyama vipenzi.

Matumizi ya antibiotiki mapema maishani yamehusishwa na kutokea kwa pumu. Pia,
kuzaa kwa njia ya operesheni ya Siza huhusishwa na ongezeko la hatari
(lililokadiriwa kwa asilimia 20–80) ya pumu—ongezeko hili la hatari linahusishwa
na ukosefu wa kudhibiti bora wa bakteria ambao mtoto mchanga angepata kutoka kwa
njia inayopitia kwenye njia ya uzazi. Kuna uhusiano kati ya pumu na kiwango cha
utajiri.

Historia ya familia ni suala la hatari huku jeni nyingi tofauti zikihusishwa.
Iwapo mmoja wa mapacha ataathiriwa, uwezekano wa mwingine kuwa na ugonjwa ni
takriban asilimia 25. Kufikia mwisho wa 2005, jeni zilikuwa zimehusishwa na pumu
katika idadi sita au zaidi za watu zilizotengana ikiwa ni pamoja na:GSTM1,
IL10,CTLA-4, SPINK5,LTC4S, IL4R na ADAM33 kati ya zingine. Nyingi za jeni hizi
zinahusiana na mfumo wa kingamwili au urekebishaji wa inflamesheni. Hata kati ya
orodha ya jeni zilizodhibitishwa na uchunguzi uliorudiwa, matokeo hayajawa sawa
kati ya idadi zote za watu zilizotathminiwa. Mwaka wa 2006 zaidi ya jeni 100
zilihusishwa na pumu katika uchunguzi wa muungano wa jeni moja pekee; mengi
yanaendelea kutambuliwa.

Baadhi ya tofauti ya jenetikia unaweza kusababisha ugonjwa unapounganishwa na
hatari ya kimazingira. Kwa mfano upolimofi moja ya nunukliotaidi katika eneo la
CD14 na hatari ya endotoksini (zao la bakteria). Hatari ya endotoksini unaweza
kupatikana kutoka kwa vyanzo kadhaa vya kimazingira ikiwa ni pamoja na moshi wa
tobako, mbwa na mashamba. Hatari ya pumu, kisha husababishwa na jenetiki ya mtu
na kiwango cha hatari ya endotoksini.

Seti ya kizema ya atopi, aleji ya mafua na pumu huitwa atopi. Suala la hatari
kuu zaidi la kupata ugonjwa ni historia ya ugonjwa wa atopi; huku pumu ikitokea
kwa kiwango cha juu kwa walio na kizema au mafua ya mzio. Ugonjwa huu
umehusishwa na Churg–Strauss syndrome, ugonjwa wa kipekee wa kingamwili na
vaskulitisi. Watu binafsi walio na aina fulani za utikaria pia wanaweza kuhisi
dalili za pumu.

Kuna uhusiano kati ya unene na hatari ya ugonjwa huku zikiwa zimeongezeka miaka
iliyopita hivi karibuni. Masuala kadhaa yanaweza kusababisha ikiwa ni pamoja na
kupungua kwa utendakazi wa upumuo kwa sababu ya ongezeko la mafuta na hasa kwa
kuwa tishu ya adiposi husababisha hali ya pro-inflamesheni.

Dawa za Beta blocker kama vile propranolol zinaweza kusababisha ugonjwa kwa
walio na uwepesi wa kuipata. Cardioselective beta-blockers, hata hivyo,
huonekana kuwa salama kwa walio na ugonjwa mdogo au wa kiasi. Dawa zingine
zinazoweza kusababisha matatizo ni ASA, NSAID, na vizuizi vya enzaimu
anjiotensini-badilishi.

Baadhi ya watu huwa na pumu tulivu kwa majuma au miezi kisha kuwa kali kwa
ghafla. Watu tofauti huathirika kwa njia tofauti na masuala mbalimbali. Watu
wengi binafsi wanaweza kupata ongezeko kali kutokana na baadhi ya maajenti
sababishi.

Visababishi vya kinyumbani vya ugonjwa huu ni pamoja na vumbi, magamba ya mnyama
(hasa manyoya ya paka na mbwa), mende alejeni na kuvu. marashi ni kisababishi
cha kawaida cha mashambulizi kali kwa kina mama na watoto. Ambukizo la virusi na
bakteria la trakti ya juu ya kupumua unaweza kuongeza ugonjwa. Mfadhaiko wa
kisaikolojia mfadhaiko unaweza kuzidisha dalili—inakisiwa kuwa mfadhaiko
hubadilisha mfumo wa kingamwili na hivyo huongeza athari ya inflamesheni ya njia
ya hewa kutokana na alejeni na vitu ambavyo huwasha.

Pumu husababishwa na uvimbe kwa njia za hewa ikifuatiwa na mikazo katika eneo
hilo msuli mdogo. Hii pamoja na visababishi vingine husababisha maumivu
yanayotokana na njia ya hewa iliyonyembamba na dalili za hali ya juu za
kukoroma. Uwembamba unaweza kurudi hali yake ya kawaida bila matibabu Mara kwa
mara njia za hewa hujibadilisha. Mabadiliko ya njia za hewa ni pamoja na
ongezeko kwa esinofili na kunenepa kwa lamina lililofanana na neti. Msuli wa
njia za hewa inaweza kuwa kubwa kwa ukali na kuongezeka kwa idadi ya tezi ya
miukosi. Aina zingine za seli zilizohusika ni pamoja na: T lymphocytes,
macrophages, na nutrofili. Pia kunaweza kuwa na vijenzi vya mfumo wa kinga
pamoja na: cytokines, chemokines, histamine, na leukotrienes miongoni mwa
zingine.

Pumu umetambulika vizuri, ilhali hakuna ufafanuzi hata moja ulioidhinishwa.
Inafafanuliwa na Uvumbuzi wa Kidunia wa Pumu kama "ulemavu mkali wa inflamesheni
katika njia za hewa ambapo seli mingi na elementi za seli huwa na jukumu.
Inflamesheni kali inahusishwa na mwitikio uliozidi wa njia ya hewa
zinazosababisha matukio ya kukoroma, kushindwa kupumua, mikazo kifuani na
kukohoa hasa usiku au asubuhi na mapema. Matukio haya kwa kawaida yanahusiana na
kutapakaa kwa hewa mwilini lakini mtiririko wa hewa uliozuiwa ambao unabadilika
kwa pafu ambayo mara kwa mara inaweza kurudi kwa hali ya kawaida bila matibabu
au na matibabu".

Kwa sasa hakuna uchunguzi maalum na utambuzi unaofanana hasa uliokatika muundo
wa dalili na mwitikio kwa tiba muda unapoendelea. Utambuzi unapaswa kushukiwa
ikiwa kuna: ukoromaji unaotokea mara kwa mara, kukohoa au kupumua kwa ugumu na
hizi dalili hutokea au kuzidi kwa sababu ya mazoezi, maambukizi ya virusi,
alejeni au hewa chafu. Kisha Spirometry hutumika kuthibitisha utambuzi. Utambuzi
kwa watoto waliochini ya miaka sita ni vigumu kwa sababu ni wadogo kufanyiwa
spirometry.

Spirometry inapendekezwa ili isaidie utambuzi na udhibiti. Hii ndio uchunguzi
bora wa pumu. Ikiwa FEV1 kilichopimwa na mbinu hii kitakuwa bora na zaidi ya
asilimia 12 kufuatiliwa na utoaji wa kipanua bronkasi kama vile sabutamoli,
husaidia kwa utambuzi. Hata hivyo inaweza kuwa sawa kwa walio na historia ya
ugonjwa isiyokali, isiyojitokeza. Kiwango cha hewa mtu anaweza kuvuta kwa pumzi
moja inaweza kusaidia kutofautisha pumu COPD. Ni muhimu kufuatilia spirometry
kila mwaka moja au mbili ili kufuatilia jinsi ugonjwa unavyodhibitiwa.

Kipimo cha tatizo la methacholine kinahusisha kuvuta hewa ya kuongeza viwango
vya dutu vinavyosababisha njia ya hewa kuwa nyembamba katika eneo linalochangia
kupata magonjwa. Ikiwa hakuna dalili inamaanisha hana ugonjwa; ikiwa ana dalili,
hata hivyo, si ya ugonjwa hasa.

Ushahidi mwingine unaochangia ni: tofauti ya asilimia ≥20 kwa kiwango cha mwisho
cha kupumua angalau siku tatu kwa wiki kwa wiki mbili, uboreshaji kwa asilimia
≥20 ya kiwango cha kupumua ukifuatiliwa na matibabu ya sabutamoli,
kotikosteroidi ya kuvuta au prinisoni, au upungufu wa asilimia ≥20 ya kifaa cha
kupima hewa kutoka kwa mapafu ikifuatiliwa na hatari ya kisababishi. Kipimo cha
kiwango cha juu cha kupumua hubadilika zaidi kuliko ya spirometry, hata hivyo,
haijakubaliwa kwa utambuzi wa mara kwa mara. Inaweza kuwa ya manufaa ya
kujitathmini kila siku kwa wale walio na ugonjwa uliokali kiasi hadi kwa
iliyokali na kutathmini matokeo yanayofaa kwa matibabu mapya. Inaweza pia kuwa
ya manufaa ya kuongoza kwa matibabu kwa walio na hali ya kuongezeka kwa ukali wa
ugonjwa.

Ugonjwa huu huainishwa kulingana na dalili inavyojitokeza mara kwa mara, kutoka
kwa pumzi inayotolewa nje (FEV1), na kiwango cha mwisho cha kupumua. Pumu
inaweza kuainishwa kama atopi (iliyo ya nje) au isiyo ya atopi (iliyo ya ndani),
kwa kuzingatia iwapo dalili zimechochewa na alejeni (atopi) au la (zisizo za
atopi). Pumu unapoainishwa kulingana na ukali, kwa sasa hakuna mbinu halisi ya
kuainisha vikundi vidogo mbalimbali vya ugonjwa huu zaidi ya mfumo huu. Kutafuta
njia za kutambua vikundi vidogo vinavyoitikia vyema kwa aina tofauti za matibabu
ni lengo muhimu la utafiti wa pumu.

Ingawa pumu ni hali kali pingamizi, haichukuliwi kama sehemu ya ugonjwa kali
unaopinga mapafu kwa kuwa jina hili linahusu mchanganyiko wa magonjwa zisizoweza
kurudi katika hali iliyosawa kama vile bronkektasisi,bronkitisi kali, na
emphysema. Tofauti na magonjwa haya, kizuizi cha njia ya hewa huweza kurudi
katika hali yake ya kawaida; hata hivyo, isipotibiwa, inflamesheni kali kutokana
na pumu huweza kusababisha mapafu kuwa na kizuizi kisichorudi kwa hali yake ya
kawaida kwa sababu ya njia ya hewa kupata muundo mwingine. Tofauti na emphysema,
ugonjwa huu huathiri bronkia, sio alveoli.

Ugonjwa kali uliozidi huitwa shambulizi la pumu. Dalili zinazotambulika ni
upungufu wa hewa, ukorotaji, na kujikaza kwa kifua. Wakati hizi ni dalili za
kwanza za ugonjwa, baadhi ya watu huonyesha kwa kukohoa, na katika hali kali,
mwendo wa kupumua unaweza kuwa umeharibika sana kiasi kwamba ukoromaji
hausikiki.

Dalili zinzazotokea wakati wa shambulizi la ugonjwa ni pamoja na matumizi
zinazosaidia misuli za kupumua (sternocleidomastoid na misuli ya scalene za
shingo), kunaweza kuwa na mpwito wa moyo wa kifumbo (mpwito uliodhaifu wakati wa
kuvuta hewa na ulio na nguvu wakati wa kutoa hewa), na kuvimba kwa kifua. rangi
ya bluu ya ngozi na kucha inaweza kutokea kutokana na ukosefu wa oksijeni.

Katika hali ya maumivu usio kali kiwango cha mwisho cha kupumua ni ≥200 ya lita
moja kwa dakika au asilimia ≥50 ya utabiri uliobora. Wastani wake unafasiliwa
kama kati ya 80 na 200 ya lita moja kwa dakika au asilimia 20 na 50 ya utabiri
uliobora bali iliokali inafasiliwa kama ≤ 80 ya lita kwa dakika au asilimia ≤25
ya utabiri uliobora.

Pumu iliyo kali mno, ulioitwa hali ya kuwa na pumu kali mbeleni, na inayoendelea
kwa muda mrefu, ni ugonjwa kali uliozidi ambao hautibii na matibabu ya kawaida
ya kipanua koromeo na kotikosteroidi. Nusu ya hali hizi zimesababishwa na
maambukizi kutoka kwa mengine yaliyosababishwa na alejeni, hewa chafu, ukosefu
wa dawa au kuzitumia kwa njia isiyofaa.

Pumu ya brittle ni aina ya ugonjwa unaotambuliwa na mashambulizi makali
yanayorudi. Aina ya kwanza ya ugonjwa wa brittle ni ugonjwa ulio tofauti na
mtiririko wa upeo mpana, licha ya makali ya dawa. Aina ya pili ya ugonjwa wa
brittle ni ugonjwa ulio na usuli uliothibitiwa kwa njia inayofaa na ukali wa
ghafla.

Zoezi linaweza kusababisha kuminya bronkasi kwa wote walio na wasio kuwa na
ugonjwa. Hutokea kwa watu wengi walio na pumu na hadi asilimia 20 ya watu wasio
kuwa na ugonjwa. Hutokea mara nyingi kwa wanariadha wa tabaka la juu, kwa
viwango vinavyobadilika kutoka asilimia 3 kwa wanaoshiriki katika mashindano ya
bobsled hadi asilimia 50 kwa wanariadha wa baiskeli na asilimia 60 kwa
cross-country skiing. Ingawa inaweza kutokea katika hali yoyote ya hewa ni ya
kawaida zaidi wakati hewa ni kavu na baridi. Beta2-agonists ya kuvuta inaonekana
kuwa haileti mabadiliko katika matokeo ya wanariadha wasiokuwa na pumu hata
hivyo dozi za kumeza zinaweza kuboresha uvumilivu na nguvu.

Pumu unaotokea (au kuzidishwa na) mazingira ya kazini, hurejelewa kama magonjwa
ya kazini. Hata hivyo hali nyingi haziripotiwi au kutambuliwa. Inakadiriwa kuwa
asilimia 5-25 ya ugonjwa huu kwa watu wazima huhusiana na mahali pa kazi.
Maajenti karibu mia moja wamehusishwa na ya kawaida ikiwa: isocyanates, nafaka
na uchafu wa mbao, colophony, soldering flux, ulimbo wa mpira, wanyama, na
aldehydes. Uajiri uliohusishwa na hatari kubwa ya matatizo inajumuisha: wale
ambao wanajipaka rangi, waokaji na watengenezao chakula, wauguzi, wafanyikazi wa
kemikali, wanaofanyakazi na wanyama, wati weko, watengenezaji nywele na
wafanyikazi wa mabao.

Hali zingine zinaweza kusababisha dalili zinazofanana na za pumu. Kwa watoto,
magonjwa mengine ya njia ya hewa kama vile mzio wa pua na sinositisi zinapaswa
kuangiliwa pia kama visababishi vinavyofunga njia ya hewa ikijumuisha: kitu
kigeni mwilini, tracheal stenosis au laryngotracheomalacia, vizingo vya utomvu,
hurefushwa Tezi au uzito wa shingo. Kwa watu wazima, COPD, kutofanya kazi kwa
moyo, uzito wa hewa kupita, vile vile dawa za kukomesha athiri ya ACE zinapaswa
kuangaliwa. Kwa watu wote kutofanya kazi kwa mshipi wa sauti inaweza kutokea
pia.

Pumu zibifu wa kudumu inaweza kuwa na ugonjwa huu na inaweza kutokea kama tatizo
la kudumu. Katika umri wa miaka 65 watu wengi walio na ugonjwa wa njia ya hewa
iliyofunganga watakuwa na pumu na COPD. Kati hali hii, COPD inaweza
kutofautishwa kwa nutrofili nyingi katika njia ya hewa, inayoongezwa na ukubwa
wa ukuta, na kuongezeka kwa msuli mdogo bronkia. Hata hivyo, kiwango hiki cha
kuchunguza haiwezi kutekelezwa kwa sababu COPD na pumu huwa na kanuni sawa za
usimamizi: kotikosteroidi, kuwepo kwa beta agonists, na hatua za kuacha kuvuta
sigara. Hukaribiana na pumu kwa dalili, huhusiana na uvutaji wa sigara, umri
mkubwa, kutobadilika kwa dalili baada ya kuweka kipanua bronkasi, na upungufu wa
kuwepo kwa atopi katika familia.

Ushahidi wa kufanya kazi kwa mikakati ya kuzuia kutokea kwa ugonjwa ni finyu.
Baadhi huonyesha matumaini ikijumuisha: kuepekuna na sehemu zilizo na moshi
katika uterasi na baada ya kuzaa, unyonyeshaji, na ongezeko la utunzaji au
familia kubwa lakini hakuna hata moja inayopendekezwa kwa dalili hii.
Kufichuliwa kwa mnyama mapema inaweza kusaidia. Matokeo ya ufichuzi kwa wanyma
wakati mwingine inashida na inapendekezwa tu wanyma watolewe nyumbani ikiwa
binadamu ana dalili za aleji ya mnyama huyo. Upangaji mlo wakati wa ujauzito au
unyonyeshaji haibainishi kama njia nzuri na hivyo haipendekezwi. Utoaji au
upunguzaji wa vitu vilivyo hatari kwa watu kazini inaweza kuwa salama.

Ilhali hakuna matibabu ya pumu, dalili zinaweza kuboreshwa. Mpango maalum,
ulioboreshwa kwa kufuatilia na kudhibiti dalili inapaswa kutengenezwa. Mpango
huu unapaswa kujumuisha upunguzaji wa alejeni, kwa uchunguzi wa kutathmini
ukali, na matumizi ya dawa. Mpango wa matibabu unapaswa kuandikwa chini na
kuwashauri kuhusu marekebisho ya matibabu kulingana na mabadiliko ya dalili.

Njia mwafaka ya kutibu ni kutambua visababishi, kama vile uvutaji wa sigara,
wanyama, au aspirin, na kuepukana nao. Ikiwa haiwezekani, matumizi ya dawa
utahitajika. Dawa ya matibabu yanachaguliwa kwa kuzingatia, vitu vingi, ukali wa
ugonjwa na marudio ya dalili. Matibabu maalum ya pumu huanishwa kwa jumla katika
kategoria zinazojitokeza na zinazochukua muda.

Vipanua bronkasi vinapendekezwa kwa dalili za muda mfupi. Matibabu mengine
hayahitajiki, kwa wanaokuwa na maumivu kila mara. Ikiwa ugonjwa itaendelea
kudumu (kuwa mgonjwa zaidi ya mara mbili kwa wiki moja), dozi ndogo ya kuvuta ya
kotikosteroidi au nyingine, ya kunywa leukotriene antagonist au mast cell
stabilizer inapendekezwa. Kwa walio na maumivu kila siku, dozi kubwa ya
kotikosteroidi ya kuvuta inatumiwa. Wakati wa maumivu, kotikosteroidi ya kumeza
zinaongezwa kwa matibau haya.

Uepaji wa visababishi ni sehemu kuu ya kuboresha udhibiti na kuzuia kupatwa na
ugonjwa. Visababishi vya kawaida sana ni pamoja na alejeni, moshi (tobako na
vingine), uchafuzi wa hewa, vizuizi beta visivyo chaguzi, na chakula kilicho na
salfeti. Uvutaji sigara na uvutaji moshi kutoka kwa anayevuta sigara(moshi wa
mtu mwingine) unaweza kupunguza utendakazi wa dawa kama vile kotikosteroidi.
Juhudi za kudhibiti wadudu wa vumbi, pamoja na kuchunja hewa, kemikali za kuua
wadudu, kutumia kivuta vumbi, vitu vya kufunika godoro na njia zingine hazikuwa
na mabadiliko kwa dalili za ugonjwa.

Dawa zinazotumika kutibu pumu zimegawanywa mara mbili: zinazotuliza maumivu
haraka kwa kutibu dalili kali; na za kudhibiti maumivu kwa muda mrefu ambazo
huzuia ongezeko la ugonjwa.

Dawa hupeanwa kama kifaa cha kuvutia dawa (KKD) pamoja na kifaa cha kupeana dawa
ya pumu au kama kivutia dawa cha poda. Kifaa kinachopeana dawa ni silinda ya
plastiki ambayo huchanganya dawa na hewa, na kurahisisha kupata dozi kamili ya
dawa. Nebulaiza inaweza kutumiwa. Nebulaiza na kifaa cha kutoa nafasi hufaa kwa
walio na dalili, hata hivyo hakuna thibitisho kuamua iwapo kuna au hakuna
tofauti kwa dalili kali.

Matumizi ya muda mrefu ya kotikosteroidi ya kuvuta huwa na hatari ndogo ya
athari. Hatari ni pamoja na kutokea kwa cataract na kurudi nyuma kidogo kwa
akili.

Kwa walio na ugonjwa kali unaoendelea usiodhibitiwa na kotikosteroidi za kuvuta
na LABAS themoplasti ya bronkasi inaweza kutumiwa. Huhusisha hupeanaji wa
nishati joto kwa njia za hewa wakati wa mifululizo ya bronkoskopi. Ingawa
inaweza kuongeza idadi ya maumivu katika miezi michache ya kwanza huonekana
kupunguza idadi ambayo hufuata.Athari za kupita mwaka mmoja hazijulikani.

Watu wengi, kama wale walio na matatizo ya muda mrefu, hutumia matibabu mbadala;
uchunguzi unaonyesha kuwa takribani asilimia 50 hutumia baadhi ya therapi isiyo
ya kawaida. Kuna data chache ya kudhibitisha utendakazi wa therapi hizi.
Ushahidi hautoshi kudhibitisha matumizi ya vitamini C. Acupuncture haipendekezwi
kwa matibabu maana hakuna ushahidi wa kudhibitisha matumizi yake. Kutia aioni
kwa hewa haionyeshi ushahidi wa mabadiliko ya dalili au kusaidia utendakazi wa
mapafu; hii ikitumika sawa kwa jenereta hasi na zisizo hasi.

"Therapi za mikono", ikiwa ni pamoja na osteopathi, kiropraktiki, fiziotherapi
na therapi ya pumzi washawishi, wasio na ushahidi wa kudhibitisha matumizi kwa
kutibu pumu. Mbinu ya Butyko ya kupumua ya kudhibiti upitishaji wa hewa nyingi
inaweza kusababisha upungufu wa matumizi ya dawa hata hivyo haina athari yoyote
kwa pafu. Hivyo kamati ya wastadi ilihisi kuwa ushahidi haukutosha kudhibitisha
matumizi yake.

Prognosi ya pumu ni nzuri, hasa kwa watoto walio na ugonjwa usio mkali. Vifo
vimepungua katika miongo michache iliyopita kwa sababu ya utambuzi na uboreshaji
wa utunzaji.

Ulimwenguni umesababisha ulemavu wa watu milioni 19.4  kufikia mwaka wa 2004
(milioni 16 wakiwa katika hali ya chini na ya kawaida katika nchi
zinazoendelea). Kwa pumu uliotambuliwa wakati wa utotoni, nusu ya hali hizi
hazitafanyiwa utambuzi baada ya mwongo mmoja. Upitishaji wa hewa hutengenezwa
upya, lakini haijulikani ikiwa italeta faida au madhara. Matibabu ya mapema kwa
kutumia kotikosteroidi inaonekana kuzuia au kusaidia kupunguza matumizi kwa
pafu.

Kufikia mwaka wa 2011, watu milioni 235–300 ulimwenguni walikuwa wameathiriwa na
ugonjwa huu, na karibu watu 250,000 hufa kila mwaka. Viwango vyao hutofautiana
kati ya nchi zilizo na maambukizi kati ya asilimia 1 hadi 18. Zinapatikana sana
katika zilizoendelea kuliko nchi zinazokuwa. Kuna viwango vya chini barani Asia,
Ulaya Mashariki na Afrika. Katika nchi zilizoendelea ni kawaida kwa wale walio
na shida ya kifedha unapolinganisha na nchi zinazokuwa inapatikana sana kwa
walio na fedha. Sababu ya tofauti hizi haijulikani. Nchi zilizo na pato la chini
wanajumulisha asilimia 80 ya vifo.

Ilhali ugonjwa huu unapatikana kwa wavulana mara mbili zaidi ya wasichana, ukali
wa ugonjwa hutokea kwa viwango sawa. Katika utofautishaji, wanawake wana viwango
vikubwa vya pumu kuliko wanaume na hupatikana sana kwa wachanga kuliko wakubwa.

Viwango vya ugonjwa huu ulimwenguni viliongezeka kwa kasi kati ya miaka ya 1960
na 2008 ikipitishwa kama shida kubwa katika afya ya umma kwanzia miaka ya 1970.
Viwango vya ugonjwa havijabadilika tangu katikati ya miaka ya 1990 kukiwa na
ongezeko katika nchi zinazoendelea. Pumu huathiri takriban asilimia 7 ya watu
nchini Marekani na asilimia 5 nchini Uingereza. Kanada, Australia and Nyuzelandi
vina viwango vya kati ya asilimia 14-15.

Pumu uligunduliwa kitambo nchini Misri na ulitibiwa kwa kunywa ubani
mchanganyiko unaoitwa kyphi. Ulitajwa rasmi kama tatizo la upumuaji na
Hippocrates mwaka 450 KK hivi, kutoka kwa neno la Kigriki kumaanisha "kuhema"
ikiunda asili ya neno la kisasa. Mnamo 200 KK uliaminika kuhusiana kidogo na
hisia.

Mwaka wa 1873, mmoja kati ya karatasi za kwanza za dawa za kisasa kuhusu taarifa
zilijaribu kuelezea ugonjwa wa pathofisiolojia ilhali nyingine mwaka wa 1872
ilihitimisha kuwa ugonjwa huu unaweza kutibiwa kwa kupanguza kifua na chloroform
liniment. Matibabu ya afya mwaka wa 1880, ilijumuisha matumizi ya sindano ya
vena inayoitwa pilocarpin. Mnamo mwaka wa 1886, F.H. Bosworth alieleza uhusiano
kati ya pumu na mafua ya mzio. epinefrini ulirejelewa mara ya kwanza mwaka wa
1905 katika matibabu ya pumu. Kotikosteroidi za kunywa zilianza kutumiwa miaka
ya 1950 ilhali kotikosteroidi za kuvuta na beta agonist za kuchagua zilianza
kutumika miaka ya 1960.

Kati ya miaka ya 1930–1950, ugonjwa huu ulijulikana kama "takatifu saba" maradhi
ya saikosomatiki. Kisababishi chake kilichukuliwa kama saikolojia, na matibabu
kuangaliwa kwa uchunguzi nafsia na matibabu mengine ya kuzungumza.
Walivyofafanua wachanganuzi ukoromaji wa pumu jinsi mtoto alivyolilia mama yake,
walibaini kuwa matibabu ya masumbuko ni muhimu kwa walio na pumu.



https://sw.wikipedia.org/wiki/Pijini

Pijini ni lugha ambayo hutokea pale ambapo wazungumzaji wa lugha mbili tofauti
hukutana; hapo, ili kukidhi haja yao ya kuwasiliana, inawalazimu kuibua au
kutumia lugha moja ambayo itawawezesha kuelewana katika nyanja za mawasiliano.

Kwa maneno mengine, pijini ni lugha ambayo huzuka pale ambapo makundi mawili ya
watu wenye lugha mbalimbali yanapokutana na haja ya mazungumzo hutokea. Mara
nyingi ni lugha za biashara hasa.

Pijini kadhaa zinazoonekana leo zilianza wakati wa ukoloni ambako watu
waliotawaliwa na mataifa ya Ulaya kwa hiari yao au kwa kulazimishwa walianza
kutumia lugha ya Kizungu katika maisha ya kila siku.

Pijini ni lugha za nyongeza, si lugha mama. Inawezekana ya kwamba matumizi ya
pijini yanaimarika hadi kutumiwa ndani ya familia na kuwa lugha ya kwanza kwa
watoto: hapo inaitwa lugha ya Krioli. Kumetokea ya kwamba Krioli inaendelea
kutumiwa na kujengwa hadi kuwa lugha kamili.

Kuna lugha mbalimbali zilizoanza kwa njia hii. Chanzo cha Kiswahili kinadhaniwa
kilikuwa hapohapo. Kuna wataalamu wanaoona hata Kiingereza kilianza kama pijini
au krioli wakati wa uvamizi wa Wanormani miaka 1000 iliyopita.



https://sw.wikipedia.org/wiki/Pasaka

Pasaka ni jina la sikukuu muhimu katika dini za Uyahudi na Ukristo. Jina la
Pasaka limetokana na neno la Kiebrania "פסח" (tamka: pasakh).

Taarifa za Agano Jipya zinatoa habari ya kuwa kifo na kufufuka kwa Yesu
yametokea wakati wa sikukuu ya Pasaka ya Kiyahudi. Kwa hiyo jina la sikukuu hiyo
imeendelea kutumikwa kwa ajili ya sherehe ya kikristo.

Pasaka ni sikukuu inayobadilika tarehe yake katika kalenda ya kawaida kila
mwaka.

Pasaka ya Kiyahudi inafuata kalenda ya Kiyahudi ni tarehe 15 Nisan ambayo ni
siku baada ya mwezi mpevu wa kwanza baada ya sikusare ya machipuko (mnamo 21
Machi).

Pasaka ya Kikristo inaunganisha siku ya Jumapili (ni jumapili kila mwaka kwa
sababu hii ni siku ya ufufuo katika mapokeo ya kikristo) pamoja na kumbukumbu ya
pasaka ya Kiyahudi. Tangu mtaguso wa Nikea Wakristo walipatana kusheherekea
Pasaka kwenye jumapili ya kwanza baada ya mwezi mpevu unaotokea baada ya
sikusare ya 21 Machi. Kwa hiyo Pasaka inaweza kutokea kati ya 22 Machi hadi 25
Aprili.

Tangu masahihisho ya kalenda ya Juliasi na kuanzishwa kwa kalenda ya Gregori
mara nyingi kuna tofauti kati ya Pasaka ya kimagharibi (kanisa katoliki na
makanisa ya kiprotestanti) na Pasaka ya Kimashariki ya makanisa ya Kiorthodoksi
kwa sababu Waorthodoksi wanaendelea kutumia kalenda ya Juliasi kwa ajili ya
kukadiria sikukuu zao.



https://sw.wikipedia.org/wiki/Papa_Fransisko

Papa Fransisko, S.I. (kwa Kilatini Franciscus, jina la awali Jorge Mario
Bergoglio) ni askofu wa Roma, na hivyo pia Papa wa Kanisa Katoliki duniani kote,
tangu tarehe 13 Machi 2013.

Alizaliwa tarehe 17 Desemba 1936 huko Buenos Aires, mji mkuu wa Argentina, hivyo
ni papa wa kwanza kutokea bara la Amerika. Pia ni wa kwanza kutoka Shirika la
Yesu.

Baada ya masomo ya kemia na kipindi kifupi cha kazi, tarehe 11 Machi 1958
aliitikia wito wa kitawa na wa kipadri, akaweka nadhiri za muda tarehe 12 Machi
1960, akapata upadrisho tarehe 13 Desemba 1969.

Mwaka 1992 alichaguliwa kuwa askofu msaidizi wa Buenos Aires akapewa daraja hiyo
tarehe 27 Juni mwaka huo, halafu akawa askofu mkuu wa Buenos Aires tarehe 28
Februari 1998, pia askofu wa Wakatoliki wa Mashariki wa Argentina wasio na
askofu wa kwao tarehe 6 Novemba 1998, akateuliwa kuwa kardinali tarehe 21
Februari 2001.

Kati ya miaka 2005 na 2011 alikuwa rais wa Baraza la Maaskofu Katoliki la
Argentina.

Alichaguliwa Papa tarehe 13 Machi 2013, wiki mbili baada ya mtangulizi wake
kung'atuka.

Tofauti na kawaida, alijichagulia jina lisilowahi kutumiwa na mapapa
waliomtangulia. Chaguo hilo linaelekeza nia ya kufuata kwa namna fulani roho ya
Fransisko wa Asizi.

Hata kabla ya kuchaguliwa alijulikana kwa unyenyekevu na ufukara wake, pamoja na
juhudi za kutetea haki za wanyonge, imani sahihi na maadili ya Kanisa.

Tabia hizo alizileta katika ngazi ya juu ya Kanisa Katoliki, akijivutia mioyo ya
watu wengi.

Tarehe 13 Aprili 2013 alichagua Jopo la Makardinali 8 kutoka mabara yote
limsaidie kuongoza Kanisa na kurekebisha idara na ofisi zake huko Vatikano.

Tarehe 29 Juni 2013, Papa Fransisko alitoa waraka wake wa kwanza, "Lumen Fidei",
kuhusu imani; huo ulifuatwa tarehe 24 Novemba 2013 na "Evangelii Gaudium" kuhusu
uinjilishaji.

Tarehe 18 Juni 2015, alitoa barua ensiklika kwa watu wote "Laudato si'" kuhusu
mazingira, mabadiliko ya hali ya hewa na maendeleo ya kufaa. Barua hiyo
ilipokewa vizuri na wengi.



https://sw.wikipedia.org/wiki/Papa_Benedikto_XVI

Papa Benedikto XVI (amezaliwa 16 Aprili 1927; jina la Kilatini: Benedictus XVI;
kwa Kiitalia: Benedetto XVI) alikuwa papa tangu 19 Aprili 2005 baada ya kifo cha
Papa Yohane Paulo II hadi alipoamua kung'atuka tarehe 28 Februari 2013 kwa
sababu ya afya yake kudodora.

Mwandamizi wa 264 wa Mtume Petro na Papa wa kwanza kutoka Ujerumani baada ya
miaka 1000 hivi, amefuatwa na Papa Fransisko.

Baada ya kupata udaktari katika teolojia na kufundisha miaka kadhaa, alishiriki
kama mtaalamu katika Mtaguso Mkuu wa Vatikano II.

Tarehe 24 Machi 1977 alichaguliwa na Papa Paulo VI kuwa Askofu mkuu wa Munchen
na Frisingen akapewa daraja hiyo tarehe 28 Mei mwaka huohuo.

Tarehe 27 Juni mwaka huohuo Paulo VI alimteua pia kardinali na kutokana na cheo
hicho alishiriki uchaguzi wa Papa Yohane Paulo I na Yohane Paulo II mwaka 1978.

Tarehe 25 Novemba 1981 Yohane Paulo II alimteua kuwa mkuu wa Idara ya Mafundisho
ya Imani. Hivyo tarehe 15 Februari 1982 aliacha uongozi wa jimbo kuu akashika
kazi hiyo mpya mpaka alipochaguliwa Papa.

Katika kutekeleza kazi hiyo aliandaa Katekisimu ya Kanisa Katoliki (tangu 1986
hadi 1992) na Ufupisho Makini wa katekisimu hiyo (tangu 2003 hadi 2005).

Baada ya kuchaguliwa Papa aliendeleza juhudi za mtangulizi wake katika
utekelezaji wa Mtaguso pamoja na kupambana na makwazo ya kijinsia yaliyokuja
kujulikana kwa wingi wakati wa Upapa wake ingawa mengi yalikuwa ya miaka ya
nyuma.

Baada ya kung'atuka, Benedikto alishika maisha ya sala tu kwenye monasteri
iliyopo ndani ya Vatikani.



https://sw.wikipedia.org/wiki/Nyati_wa_Afrika

Nyati au mbogo (Syncerus caffer) ni mnyama mkubwa wa Afrika. Hana uhusiano wa
karibu na nyati-maji wa Asia aliye kubwa zaidi kidogo, lakini asili yake
haieleweki. Kutokana na tabia yake isiyotabirika na inayomsabibisha kuwa hatari
sana kwa binadamu, nyati hafugwi kinyume na mwenzake wa Asia.

Nyati ni mnyama mkubwa. Ana mita 1.7 juu, urefu wa mita 3.4. Nyati wa savana ana
uzito wa kilo 500–900, ambapo nyati wa kiume kwa kawaida huwa mkubwa kuliko
nyati wa kike, akiwa na uzito wa juu mbalimbali. Nyati wa msitu huwa nusu wa
kiwango hicho. Nyati wa savana huwa wa rangi nyeusi au kahawia nyeusi na pembe
zao zimejikunja katika mpevu; nyati wa msitu nao huwa wa rangi ya kahawia
nyekundu na pembe zao zimejikunja nyuma na juu. Ndama wa aina zote mbili wana
ngozi nyekundu.

Kama punda milia, nyati hula manyasi marefu. Nyati hupunguza urefu wa nyasi ili
zapendelewa na wanyama wengine walao nyasi. Wakati kula, nyati hutumia ulimi na
meno yake mapana kula nyasi haraka kuliko wanyama wengine wa Afrika walao nyasi.
Nyati hawakai katika maeneo yaliyokanyagwa au kupunguzwa kwa muda mrefu.

Zaidi na binadamu, nyati huwa na adui chache na wana uwezo wa kujikinga na
simba, na hata kumwua. Simba huwaua na kula nyati mara kwa mara, lakini kwa
kawaida huchukua simba wengi kumwangusha nyati mzima mmoja. Mamba wa Nile kwa
kawaida hushambulia nyati wazee na ndama tu. Chui na fisi ni tisho tu kwa ndama
mchanga, ingawa fisi wamerekodiwa kumwua nyati mzima wakati mwingine.

Majike huzaa mara ya kwanza baada ya miaka mitano, baada ya kipindi cha mimba
miezi 11.5. Ndama waliozaliwa hufichwa katika vichaka kwa wiki chahe za kwanza
wakitunzwa na mama zao kabla ya kujiunga na kundi kuu. Ndama huwa katikati ya
kundi kwa ajili ya usalama. Uhusiano wa mama na ndama hudumu muda mrefu zaidi
kuliko wanyama wengi walao majani. Hata hivyo wakati ndama mpya anapozaliwa, ule
uhusiano unaisha na mama yake huwaweka mbali watoto wengine kutumia pembe. Nyati
wa kiume huacha mama zao wanapokuwa na umri wa miaka miwili na kujiunga na
vikundi vya mafahali walio wachanga.

Hali ya sasa ya nyati wa Afrika hutegemea kuwepo kwa thamani wawindaji wa
wanyama na watalii wawindaji, wakiingilia harakati za kuhifadhi kupitia doria ya
urekebishaji wa uharibifu wa mazao kijijini, na programu za marekebisho ya
maeneo ya CAMPFIRE.

Kama mmoja wa "Wakubwa tano" au "Kifo cheusi" katika Afrika, nyati wa afrika
anajulikana kama mnyama hatari sana, wakiua watu zaidi ya 200 kila mwaka. Nyati
wakati mwingine huripotiwa kuua watu zaidi katika Afrika kuliko mnyama mwingine
wowote, ingawa wakati mwingine hudaiwa kusababishwa na kiboko, au mamba. Nyati
huwa na sifa mbaya miongoni mwa wawindaji kama mnyama hatari sana, kwa sababu ya
wanyama waliojeruhiwa wakiripotiwa kuvizia na kushambulia wawindaji.

Ili kupata maelezo kuhusu masanduku ya uanapwa ya spishi angalia:
Wikipedia:WikiProject Mammals/Article templates/doc.



https://sw.wikipedia.org/wiki/Nilgai

Nilgai ni mnyama mkubwa wa pori wa spishi Boselaphus tragocamelus katika familia
Bovidae. Huyo ndiye mnyama pekee katika jenasi Boselaphus. Nilgai, anayeitwa
nilgau pia, ndiye palahala mkubwa kabisa wa Asia. Ni mmoja wa wanyama pori wa
kawaida kuonekana Uhindi ya kati na kaskazini, na huona mara nyingi katika ardhi
ya shamba au pori. Madume wazima hufanana kidogo na ng'ombe, na hujulikana pia
kama "fahali wa buluu". Nilgai wanaishi Uhindi na sehemu za Nepali ya kusini na
Pakistani ya mashariki. Spishi hiyo imetoweka Bangladesh.

Nilgai wana kimo cha mita 1.1–1.5 mabegani, urefu wa kichwa-mwili wa mita
1.7–2.1, na urefu wa mkia wa sm 45–50. Madume ni wakubwa kuliko majike, wakiwa
na uzito wa kilo 109–288, hata hadi kilo 308, kulinganishwa na uzito wa majike
wazima wa kilo 100–213.

Nilgai ana miguu myembamba na mwili imara mwenye mgongo ambao wateremka chini
kutoka mabegani. Muonekano wa madume na majike hutofautiana kiasi, lakini madume
tu wana pembe. Madume wazima wana manyoya ya kijivu hadi kijivu-buluu, yenye
madoadoa meupe kwenye mashavu na rangi ya nyeupe pia kando ya midomo. Pia wana
mchirizi mwembamba mweupe toka koo kupita chini ya mwili, ulio mpana zaidi
karibu na nyuma. Ncha za mkia mrefu na masikio ni nyeusi, na pia wana fungu la
nywele ndefu za kukwaruza katika eneo la kati ya koo.

Madume wana pembe nyeusi mbili zenye umbo la pia zitokazo kichwa kwa kukaribiana
tu nyuma ya macho. Pembe hizo huendelea juu, lakini hupinda mbele kidogo; zina
urefu wa sm 15–24 kwa nilgai mzima. Ingawa kwa kawaida pembe hizo ni laini,
pembe za madume wazee zaidi zinaweza kuwa na migongo ya duara karibu na tako
lao.

Kwa upande mwingine, majike na watoto wana manyoya kahawia, ingawa vinginevyo
wana alama zilinganazo na madume. Majike hawana pembe. Madume na majike wana
manyoya ya wima nyuma ya shingoni yakimalizwa na vishungi juu ya mabegani.

Ili kupata maelezo kuhusu masanduku ya uanapwa ya spishi angalia:
Wikipedia:WikiProject Mammals/Article templates/doc.



https://sw.wikipedia.org/wiki/Nchi_lindwa

Nchi lindwa ni dola au eneo lililokubali kukabidhi sehemu za mamlaka yake
mkononi mwa nchi kubwa na yenye nguvu. Sehemu za mamlaka zinazotekelezwa na nchi
nyingine mara nyingi ni siasa ya nje au mambo ya usalama na jeshi.

Hali la nchi nchi lindwa wakati mwingine ilikuwa jina tofauti tu kwa koloni
lakini mara nyingi ilikuwa na tofauti.

Kwa kawaida nchi lindwa ni nchi ndogo au nchi hafifu inayopokea ahadi ya nchi
mlinzi ya kuitunza na kuitetea au kusaidia katika shughuli mbalimbali. Uhusiano
huu umejulikana katika mawasiliano ya kimataifa tangu karne nyingi. Kimsingi
uhusiano wa ulinzi wa aina hiyo umetambuliwa katika haki ya kimataifa.

Mifano ya kinyume ni koloni za Ujerumani zilizochukuliwa baada ya Vita Kuu ya
Kwanza ya Dunia na mataifa washindi kama Ufalme wa Maungano (Uingereza) au
Ufaransa. Nchi hizi kama Tanganyika ziliendelea kutawaliwa kama koloni nyingine
lakini kwa niaba ya Shirikisho la Mataifa.

Mifano mingine ni nchi kadhaa kwenye visiwa vya Pasifiki ambazo ni nchi huru
kisheria lakini zina wakazi wachache sana na zinakosa nguvu ya kiuchumi hivyo
hutegemea nchi kubwa kama Australia, New Zealand au Marekani kusaidia katika
ulinzi wa nchi na mawasilianio ya nje.

Wakati wa karne ya 19 ilijitokeza aina nyingine ya nchi lindwa. Wakati ule uwezo
wa kijeshi na kiuchumi wa nchi za Ulaya uliwezesha nchi hizo kulazimisha maeneo
mapana ya Asia na hasa Afrika kukubali ubwana wao. Ukoloni ulianza wakati
mwingine polepole.

Lakini kuna pia mifano ambako mapatano ya awali yaliheshimiwa kwa mfano kwenye
Falme za Kiarabu zilizorudishiwa mamlaka yote mnamo mwake 1970.



https://sw.wikipedia.org/wiki/Nauru

Ni nchi ndogo sana (ya tatu baada ya Vatikani na Monaco), yenye 21 km² pekee na
wakazi wasiofikia 10,000.

Nauru imekaliwa na mchanganyiko wa watu kutoka Polynesia na Mikronesia tangu
karne nyingi (miaka 3,000 hivi).

Katika karne ya 19 kisiwa kilitwaliwa na Ujerumani kama sehemu ya makoloni yake
ya Pasifiki.

Baada ya vita kuu ya kwanza ya dunia kilikuwa eneo lindwa chini ya Umoja wa
Mataifa (UM) na utawala ulikuwa mikononi mwa nchi tatu: Australia, New Zealand
na Uingereza.

Wakazi wengi (58%) ni wenyeji, wakifuatwa na watu kutoka visiwa vingine vya
Pasifiki (26%), Wazungu (8%) na Wachina (8%). Karibu wote (95%) ni wanene mno,
hivyo hali ya afya si nzuri, hasa upande wa kisukari (40%).

Kuna lugha tatu tu ambazo huzungumzwa nchini Nauru: Kiingereza (lugha rasmi),
Kinauru (lugha ya mawasiliano), na pijini inayounganisha Kiingereza, Kichina na
Kiaustronesia.

Wakazi wengi ni Wakristo (Waprotestanti na Wakatoliki kwa uwiano wa 2:1),
wakifuatwa na wafuasi wa Bahai (10%) na Wabuddha (9%).

Uchumi wa Nauru ulitegemea fosfeti iliyopatikana kisiwani kwa wingi. Kwa miaka
kadhaa kisiwa kilikuwa nchi tajiri kabisa. Hadi mwaka 2001 huduma za hospitali
zilikuwa bure, hapakuwa na kodi, na watu wengi walikuwa na magari mawili au
matatu.

Tangu kumalizika kwa fosfeti hali ya kiuchumi imekuwa ngumu sana. Serikali haina
pesa za kutosha tena na huduma nyingi zimekwama. 90% za wananchi wanakosa kazi.



https://sw.wikipedia.org/wiki/Mtakatifu

Dini mbalimbali zinaheshimu kwa namna ya pekee watu walio hai au waliokufa ambao
walionekana kuwa jirani zaidi na Mungu wakaambukizwa utakatifu wake. Kwa hiyo
pengine wanaitwa watakatifu na kutazamwa kama vielelezo vya uadilifu na
waombezi.

Jina linalotumika zaidi ni tzadik (mtu wa haki, mwadilifu), aliyejitahidi
kufuata Torati.

Kitabu cha Talmud kinasema kila mara duniani walau 36 tzaddikim wanaishi kati
yetu na kuzuia ulimwengu usiangamizwe.

Pengine wanaitwa hivyo hata watu wa mataifa, hasa waliojitahidi kusaidia
Wayahudi, k.mf. wakati wa dhuluma.

Mwanzoni mwa Kanisa kila Mkristo aliitwa mtakatifu kwa sababu alitengwa na
ulimwengu na kuwekwa wakfu kwa Mungu aliye mtakatifu, mtakatifu, mtakatifu.

Kwa Wakatoliki mtakatifu ni yule aliyemfuata Yesu Kristo, akiishi kwa upendo na
maadili mengine yanayoutegemea, hasa aliyeyatekeleza kwa kiwango cha ushujaa
katika kufia dini au katika maisha ya kila siku.

Utakatifu si wa aina moja, bali kila binadamu anatakiwa kuitikia siku kwa siku
wito maalumu aliopewa na Mungu. Hivyo yeyote anaweza na kupaswa kulenga
utakatifu, bila ya kujali sifa zake za kibinadamu tu.

Ili kuzuia udanganyifu, Kanisa Katoliki linamuachia Papa kusimamia kesi ndefu za
kumtangaza mtakatifu mpya, miaka baada ya kifo chake.

Wakatoliki wanawapatia Bikira Maria na watakatifu wengine heshima ya pekee kama
marafiki wa Mungu, lakini si ibada halisi. Heshima hiyo inadai wajitahidi pia
kufuata mifano yao kama wao walivyofuata ile ya Yesu.

Makanisa ya Kiorthodoksi yanamuita mtakatifu hasa anayesadikiwa yuko katika
paradiso, kuanzia Adamu na Eva, Mose na manabii wengine, lakini pia malaika. Ni
Mungu anayefunua watakatifu wake kwa kuitikia sala anazotolewa kwa kuwapitia na
kwa kutenda miujiza. Wakristo wanaanza kuwatambua lakini uamuzi wa mwisho
unachukuliwa na sinodi ya maaskofu.

Madhehebu mengi hayakubali mawazo hayo, yakipenda kusisitiza kwamba wokovu
unamtegemea Mungu tu. Hata hivyo mara nyingi waamini bora wanakumbukwa kwa
heshima na kuchukuliwa kama mfano (taz. Confessio augustana art. 21). Hasa
Waanglikana wanakaribia msimamo wa Wakatoliki na kuadhimisha sikukuu za
watakatifu kadiri ya kalenda maalumu.

Ingawa dini hiyo haikubali tofauti kati ya watu, Waislamu wengi wanapenda
kuheshimu kwa namna ya pekee marafiki wa Mungu (wali), wakisadiki wana uwezo wa
kutabiri, kuombea na kuponya.



https://sw.wikipedia.org/wiki/Mipango

Upangaji katika mashirika na sera ya umma ni mchakato wa pamoja wa kuunda na
kudumisha mpango; na mchakato wa kisaikolojia wa kufikiria shughuli
zinazotakikana kuunda lengo linalotamaniwa katika kiwango fulani. Kwa hiyo, ni
sehemu ya msingi ya tabia ya uerevu. Mchakato huu wa kufikiria ni muhimu kwa
uumbaji na unoaji wa mpango, au uunganishaji wake na mipango mingine, yaani,
inaunganisha utabiri wa maendeleo pamoja na maandalizi ya mazingira ya jinsi ya
kukabiliana nayo.

Kulingana na Robert C. Appley, "Malengo ni shabaha; ni makadirio ambayo
usimamizi na utawala unataka shirika kufikia." Kwa maneno mengine, shabaha na
madhumuni pia yanatumika kuashiria malengo.

Newman na Summer walisema, "Kwa madhumuni ya usimamizi, ni muhimu kufikiria
malengo kama matokeo tunayotaka kufikia. Lengo linasimamia mipango ya muda mrefu
ya kampuni, malengo maalumu ya idara na zoezi la kibinafsi la muda mfupi pia. "

Kulingana na George R. Ferry, "Sera ni mwongozo jumla unaotamkwa, unaoandikwa au
unaoashiriwa unaoanzisha mipaka ya ugavi inayotoa vitengo vya ujumla na maagizo
ambayo kwayo hatua usimamizi itafanyika." Sera ni miongozo na vikwazo maalum kwa
ajili ya kufikiria kiusimamizi juu ya maamuzi na utekelezaji. Sera hutoa muundo
ambao ndani yake waamuzi wanatarajiwa kufanya kazi wakati wakifanya maamuzi ya
shirika. Ni miongozo msingi ya kuwa thabiti katika kufanya maamuzi.

Upangaji pia ni mchakato wa usimamizi, wenye jukumu la kuweka malengo kwa
utendaji wa baadaye katika shirika na kuamua juu ya majukumu na rasilimali
yatakayotumiwa ili kufikia malengo hayo. Ili kufikia malengo, mameneja wanaweza
kubuni mipango kama vile mpango wa biashara au mpango wauuzaji. Upangaji daima
una kusudi. Kusudi linaweza kuwa mafanikio ya baadhi ya malengo au shabaha.
Upangaji husaidia kufanikisha malengo haya au shabaha kwa kutumia muda na
rasilimali zinazopatikana . Kupunguza muda na rasilimali pia inahitaji mipango
sahihi. Dhana ya upangaji ni kutambua kile shirika linataka kufanya kwa kutumia
maswali manne ambayo ni "ni wapi ambapo sisi tupo leo katika masuala ya biashara
yetu au upangaji wa mikakati? Ni wapi tunakwenda? Ni wapi tunataka kwenda? Ni
vipi tutafika pale?

Upangaji unahusu mazoezi na taaluma inayohusishwa na wazo la kupanga wazo
mwenyewe, (upangaji wa matumizi ya ardhi, upangaji wa miji au upangaji wa vitu
vidogo vidogo). Katika nchi nyingi, utekelezaji wa mfumo wa kupanga mji na nchi
mara nyingi unajulikana kama 'upangaji' na wataalamu ambao huendesha mfumo huu
wanajulikana kama 'wapangaji'.



https://sw.wikipedia.org/wiki/Meno

Meno ni viungo vya mwili vilivyopo kinywani vyenye kazi ya kutafuna yaani kumega
chakula.

Meno hupatikana kwa vertebrata (wanyama wenye uti wa mgongo). Nje ya kutafuna
chakula hutumiwa pia kama silaha za kujilinda au kushambulia wanyama wengine.
Wanyama kadhaa huwa na meno nje ya mdomo kwa matumizi kama silaha (mfano: tembo)
yanayoweza kutumiwa pia kama vifaa vya kuchimba (mfano: nguruwe-mwitu).

Kwa binadamu meno hupatika kinywani tu. Kazi kubwa ya meno kwa binadamu ni
katika umeng'enyaji wa chakula anachokula na mara chache katika kusaidia kukata
vitu mbalimbali kama kutatua kitambaa au kukata kamba au waya. Binadamu ana aina
mbalimbali za meno zinazomsadia kula vyakula vya aina mbalimbali kama vile vya
mimea na nyama. Kwa kawaida mtu mzima huwa na meno thelathini na mbili.

Umeng'enyaji wa chakula huanzia kinywani. Humo tunakitafuna kwa meno mpaka kiwe
laini.

Idadi ya meno ya utoto katika wakaa ya kwanza ni 20. Huanza kuota mtoto
anapokuwa na umri wa miezi sita na kawaida yote huwa yamekwisha kuota mtoto
anapotimiza umri wa miaka miwili.

Umbo la meno hufuatana na kazi ambayo inayapasa kufanya. Meno yaliyopo katikati
ya kila taya huwa na kingo kali za kukatia chakula. Haya huitwa meno ya kukatia
au meno ya mbele (ing:incisors). (meno 8 ya kukatia, katika kila taya yapo meno
4).

Meno yanayofuata meno ya kukatia ni machonge (canine teeth). Yapo machonge 4 kwa
ujumla; katika kila taya kuna machonge 2. Kazi yao ni kurarua chakula.

Meno yanayofuata machonge huitwa magego madogo (premolars) (jumla ya magego
madogo ni 8; na katika kila taya yapo 4); na meno yanayoyafuata hayo huitwa
magego (molars) (magego yote ni 12, na katika kila taya kuna magego 6. Magego
madogo na magego ni kwa kusagia chakula. Katika wakaa wa kwanza huwa hakuna
magego madogo.

Meno hukaa kwa uthabiti ndani ya vitundu vya mataya. Kila jino lina sehemu
mbalimbali. Sehemu ambayo huonekana kinywani ni kichwa cha jino (tajino), na
sehemu iliyomo ndani ya taya ni kizizi cha jino.

Sehemu kubwa ya jino ni mfupa laini unaoitwa dentini. Dentini kwenye sehemu ya
tajino au kichwa hufunikwa kwa gamba la jino. Kichwa ni cha ufupa mgumu sana
wenye rangi nyeupe ya kung’aa unaoitwa enameli ya jino. Kazi yake ni kulinda
mfupa laini zaidi ya ndani. Pembe ya shina hulindwa na tabaka aina ya saruji
ijulikanayo kwa jina la kitaalamu kama sementi ya jino (ing. cementum).

Katikati hasa ya sementi ya jino na mfupa wa taya kuna utando, ambao unasaidia
kukuza jina katika kitundu chake, nao (utando huo) hulingana na ufizi wa meno.

Ndani ya jino kuna uwazi mwenye tishu ya neva na mishipa ya damu. Neva pamoja na
mishipa ya damu huingia katika mvungu penye ncha ya kizizi cha jino.

Kuoza kwa meno. Chakula cha hatari kwa meno ni baadhi ya kile chenye kabohidrati
hasa aina za sukari. Kikiachwa kinywani huganda kwenye uso wa meno kama ganda la
mashapo. Katika mashapo haya kwenye meno huishi bakteria zinazoendelea kula
mabaki ya vyakula ndani yake zinastawi vema hasa kwenye sukari iliyomo hapa.
Bakteria hizi zinatengeneza asidi inayoshambulia enameli cha kichwa cha meno na
pia mfupa wa dentini. Kwa njia hii vitundu vinaweza kutokea. Vikienea hadi
fofota ya jino neva ndani yake hailindwi tena iko wazi na maumivu ya jina
yanaanza. Hatimaye neva itaoza na kufa kabisa. Hapa maumivu hutulia kabisa.
Lakini usikubali kudanganywa. Kwa njia ya mvungu hata nafasi inayozunguka ncha
ya jino itashambuliwa, na vijidudu vitaenea hadi kwenye utando wa ule mfupa na
hatimaye kusababisha jipu na madhara mengine kinywani.

Zaidi ya kuoza kwa meno kuna ugonjwa wa mishipa inayozunguka meno, ndiyo
kiseyeye (Pyrrohoea). Katika ugonjwa huu ufizi unaweza kuvimba na kutoka damu
ukiguswa kidogo tu, kama kwa mfano mtu anaposafisha meno yake kwa mswaki.
Ugonjwa ukizidi ule mfupa unaozunguka jino utaharibika na jino litalegea na
mwishowe hata kutoka lenyewe. Ugonjwa huu husababishwa na ukosefu wa vitamini C
mwilini.

Licha ya magonjwa meno, hata magonjwa mengine yanaweza kutokea. Mara nyingi
vijidudu vya jipu huingia moja kwa moja katika njia ya damu, au pengine usaha
unaomezwa pamoja na vijidudu huweza kuanzisha ugonjwa wa kuvimba katika sehemu
nyingine za mwili.

Inampasa kila mtu kusafisha meno yake baada ya kula na kuondoa vipande vyote vya
chakula vinavyobaki hasa kati ya jino na jino. Wakati mwingine ulio bora kwa
kusafisha meno kabla ya kwenda kulala. Ili ufanikiwe kusafisha meno vizuri tumia
mswaki; na ili kuondoa vipande vya chakula vilivyomo kati ya jino na jino tumia
kijiti chenye ncha kali au kilichochongeka. Wakati ugonjwa wa meno unapoanza,
ikiwa daktari wa meno yuko katika mtaa au kijiji chako, umwendee ili azibe tundu
la jino lako. Jino lolote bovu lisiloweza kutibiwa tena inafaa ling’olewe ili
lisiweze kuambukiza ugonjwa katika sehemu nyingine za mwili.



https://sw.wikipedia.org/wiki/Mbarali

Wilaya ya Mbarali ni wilaya moja ya Mkoa wa Mbeya. Mbarali ni moja kati ya
wilaya za Mkoa wa Mbeya. Wilaya hii ilianzishwa mnamo mwaka 2000. Upande wa
Kaskazini Mashariki inapakana na Wilaya ya Iringa Vijijini, upande wa Mashariki
inapakana na Wilaya ya Njombe, upande wa Kusini inapakana na wilaya ya Mbeya na
Kaskazini na Wilaya ya Chunya.

Katika sensa ya mwaka 2002, idadi ya wakazi wa wilaya hiyo ilihesabiwa kuwa
234,908 [1]. Makabila makuu yaliyopo Wilayani Mbarali ni Wasangu, Wahehe,
Wakinga, Wabena na Wanyakyusa. Vile vile yapo makundi madogo ya makabila
wakiwemo Wasukuma, Wanji, Wabarbeig na Wagogo.

Eneo lake ni kilometa za mraba 16,000. Katika eneo hili ardhi kwa ajili ya
kilimo ni asilimia 20, eneo la wanyama pori takriban 30 %, hifadhi za misitu 1%,
maeneo ya makazi mnamo 38% na maeneo ya pori tariban 16%. Wilaya ya Mbarali iko
hasa tambarare ya chini katika Bonde la Ufa. Maji hutelemka kutoka milima na
mitelemko ya kando na kukusanyika hapa hivyo wilaya ni a chanzo kikuu cha maji
ambacho ni mto Ruaha Mkuu na kuelekea mto Rufiji, halafu Bahari Hindi.



https://sw.wikipedia.org/wiki/Mapokeo

Mapokeo (kutoka kitenzi kupokea) ni imani au desturi zilizorithishwa katika
kundi au jamii fulani zikiwa na maana maalumu tangu zamani.

Kati yake kuna sikukuu, salamu na mavazi ambayo hayafai sana kutumika lakini
yana maana kijamii, hasa kwa kumtambulisha mtu aliyeyavaa (k.mf. askari,
mwanasheria, mtawa).

Jina la Kiingereza "tradition" linatokana na kitenzi cha Kilatini tradere, yaani
kueneza au kukabidhi.

Wazo hilo linatumika pia katika siasa, falsafa na dini, k.mf. kwa kwenda kinyume
cha usasa.

Katika Ukristo, kuna mapokeo ya Kanisa yanayozingatiwa sana na baadhi ya
madhehebu (hasa Wakatoliki, Waorthodoksi na Waorthodoksi wa Mashariki, lakini
pia Waanglikana na wengineo) kwa sababu asili yao ni wakati wa Mitume wa Yesu,
ambao ulikuwa bado wakati wa Ufunuo wa Mungu katika imani ya madhehebu hayo.

Mapokeo ya namna hiyo yanaitwa mapokeo ya Mitume kwa kuyatofautisha na mapokeo
mengi yaliyotokea baadaye na ambayo yanaweza kuwa mazuri lakini pia mabayaː kwa
vyovyote hayambani Mkristo kwa msingi wa imani.

Hata hivyo madhehebu mengine, hasa ya Uprotestanti, yanakataa yale yote
yasiyopatikana wazi katika Biblia ya Kikristo.



https://sw.wikipedia.org/wiki/Mapenzi

Mapenzi ni neno la Kiswahili linalojumlisha idadi kadhaa ya hisia, kuanzia
mahaba, pendo hata upendo wa Kimungu.

Ni kwamba kitenzi "kupenda" kinaweza kurejelea aina za hisia, hali na mitazamo
tofautitofauti, kuanzia ridhaa ya jumla ya kitu ("Napenda chakula hiki"), hadi
mvuto mkali kati ya binadamu ("Nampenda mume wangu"). Uanuwai wa matumizi na
maana, pamoja na utata wa hisia zinazohusika, hufanya kuwe na ugumu katika
ufafanuzi, hata kulingana na hali nyingine za kihisia.

Kidhahania, mapenzi kwa kawaida yanarejelea hisia za ndani, zisizoelezeka, za
kudumu kwa mtu mwingine. Hata hivyo, maelezo haya finyu pia yanashirikisha hisia
tofauti, kutoka hamu na urafiki wa kimahaba hadi ukaribu wa kihisia wa kifamilia
na kitaamuli, usioelekea kabisa ngono na hata umoja wa kina au ibada ya upendo
wa kidini.

Mapenzi katika aina zake mbalimbali husimamia mafungamano kati ya binadamu na,
kutokana na umuhimu wake mkuu katika saikolojia, ni mojawapo ya maudhui
yanayopatikana sana katika sanaa.

Neno la Kiingereza "love" linaweza kuwa na maana tofauti, lakini zinazohusiana,
katika miktadha tofauti. Mara nyingi, lugha nyingine hutumia maneno mbalimbali
kueleza dhana tofauti ambazo Kiingereza hutumia neno "love" kurejelea; mfano
mmoja ni wingi wa maneno ya Kigiriki yanayorejelea "mapendo". Tofauti za
utamaduni katika kufafanua mapenzi hivyo, hufanya liwe jambo gumu kuanzisha
ufafanuzi wowote.

Ingawa desturi au chanzo cha mapenzi ni suala ambalo hujadiliwa mara kwa mara,
sura tofauti ya neno hili zinaweza kuwekwa wazi kwa kuamua nini si mapenzi.

Kama njia ya kawaida ya kuonyesha hisia chanya (aina kubwa ya kupenda), mapenzi
kwa kawaida hugonganishwa na chuki (au kutojali); kama pendo ambalo linaegemea
zaidi kwenye uhusiano wa kirafiki kuliko wa kingono, mapenzi kwa kawaida
hugonganishwa na tamaa; na kama uhusiano kati ya watu, unaohusisha mahaba,
mapenzi hugonganishwa na urafiki, ingawa neno mapenzi linaweza kutumika pia kwa
urafiki wa karibu katika miktadha fulanifulani.

Wakati yanapojadiliwa kidhahania, mapenzi kwa kawaida yanarejelea pendo kati ya
watu, hisia alizonazo mtu kuhusu mtu mwingine. Mapenzi mara nyingi yanahusisha
kutunza au kujiainisha na mtu au kitu, ikiwa ni pamoja na nafsi ya mtu.

Aidha, katika tofauti za kiutamaduni katika kuelewa mapenzi, mawazo kuhusu
mapenzi pia yamebadilika sana kadiri ya wakati. Baadhi ya wanahistoria
wanahusisha dhana za kisasa za mapenzi ya kimahaba na Ulaya wakati au baada ya
Karne za Kati, ingawa kuwepo kwa mahusiano ya kimahaba kabla ya wakati huo
kunaonyeshwa na ushairi wa kimapenzi wa kale.

Kutokana na utata wa dhahania ya mapenzi, mjadala juu ya mapenzi kwa kawaida
hupunguzwa hadi maneno yaliyopitwa na wakati, na kuna mithali kadhaa kuhusu
mapenzi, mojawapo ikiwa ile ya Vergilio ya kuwa "Pendo hushinda yote" na ile ya
Beatles "All you need is love" (Unachohitaji ni mapenzi tu).

Mwanafalsafa Gottfried Leibniz alisema mapenzi ni "kuwa na furaha tele kutokana
na furaha ya mwingine."

Bertrand Russell anaelezea mapenzi kama hali ya "thamani kamili", kinyume na
thamani inayobadilika.

Mtu anaweza kusema anapenda nchi, kanuni au shabaha maalumu ikiwa anaithamini
sana na kuizingatia kwa makini.

Vilevile, katika huduma za huruma na kazi za kujitolea "upendo" wa kazi unaweza
kutokana na mapenzi yasiyohusishwa na kitu pamoja na utu na imani za kisiasa
badala ya mapenzi kati ya watu.

Watu pia wanaweza "kupenda" vitu, wanyama, au shughuli ikiwa wao wenyewe
watajitolea kujihusisha na vitu vile. Ikiwa tamaa ya kingono pia inashirikishwa,
hali hii inaitwa parafilia.

Mapenzi kati ya watu wawili ni hisia za nguvu kuliko kumpenda mwingine kwa
jumla.

Mapenzi yasiyotuzwa ni hisia za mapenzi ambazo haziwezi kulipwa au kurudishwa.
Mapenzi kama haya yanaweza kuwepo kati ya wanafamilia, marafiki, na wanandoa.
Pia kuna matatizo kadhaa ya kisaikolojia yanayohusiana na mapenzi.

Katika historia, falsafa na dini ndizo taaluma ambazo zimewaza sana suala la
mapenzi.

Katika karne ya 20, sayansi ya saikolojia imeandika mambo mengi juu ya suala
hili.

Katika miaka ya karibuni, sayansi za saikolojia ya mabadiliko, biolojia ya
mabadiliko, anthropolojia, sayansi ya nyuro na biolojia zimezidisha ufahamu juu
ya mapenzi.

Maumbo ya kibiolojia ya jinsia huona mapenzi kama hisia za mamalia, kama vile
njaa au kiu.

Helen Fisher, mtaalamu mashuhuri katika mada ya mapenzi, amegawa mapenzi katika
sehemu tatu zinazolingana: tamaa, mvuto na pendo. Tamaa huwafunua watu kwa
wengine; mvuto wa kimahaba huwahamasisha watu kuzingatia nishati yao kwa
kuhusiana kingono; na pendo linahusisha kustahimili mwenzako (au mtoto) kwa muda
wa kutosha kumlea.

Tamaa ni hamu ya mwanzo ya ngono ambayo inahusisha kutolewa kwa wingi kwa
kemikali kama vile Testosterone na estrogen. Athari hizi huwa hazikai zaidi ya
wiki chache au miezi michache.

Pendo ni hamu ya kibinafsi na ya kimahaba zaidi inayoelekezwa kwa mtu maalum wa
kuhusiana kingono, ambayo hutokana na tamaa wakati wajibu kwa mtu huyo unakua.

Utafiti uliofanywa hivi karibuni na Sayansi ya nyuro umeonyesha kuwa kadiri watu
wanavyoendelea kupendana, ubongo huwa unatoa aina fulani za kemikali, ikiwa ni
pamoja na 'pheromones', 'dopamine', 'norepinephrine', na 'serotonin', ambayo
hufanya kazi sawa na 'amphetamines', kuchochea kiini cha furaha kwenye ubongo na
kusababisha ongezeko la mapigo ya moyo, kupoteza hamu ya kula na kulala, na
hisia kali za msisimko. Utafiti umeonyesha kwamba hatua hii kwa jumla hudumu
kuanzia mwaka mmoja na nusu hadi miaka mitatu.

Kwa kuwa hatua za tamaa na mvuto huendelea kwa muda tu, hatua ya tatu
inahitajika ili kuelezea mahusiano ya muda mrefu. Upendo ni maingiliano ambayo
hukuza mahusiano ya kudumu kwa miaka mingi na hata miongo. Upendo kwa jumla
umejengwa kwenye wajibu kama vile ndoa na watoto, au kuheshimiana kirafiki
kulikojengwa kwenye mambo kama vitu mnavyovipenda. Upendo umehusishwa na kuwepo
kwa viwango vya juu vya kemikali ('oxytocin' na 'vasopressin') ikilinganishwa na
mahusiano ya muda mfupi.

Enzo Emanuele na wenzake walieleza kuwa molekuli ya protini inayojulikana kama
kipengele cha ukuaji wa neva ((nerve growth factor = NGF) ina viwango vya juu
wakati watu wanapoanza kupendana, lakini viwango hivi hurudi kwenye vipimo vya
awali baada ya mwaka mmoja.

Mwanasaikolojia Robert Sternberg alibuni nadharia ya miraba mitatu ya mapenzi
akasema mapenzi yana vipengele vitatu tofauti: urafiki, kujitoa, na uchu.
Urafiki ni aina ambayo watu wawili huambiana siri na mambo kadhaa kuhusu maisha
yao binafsi. Kuwajibika, kwa upande mwingine, ni matumaini kuwa uhusiano huo ni
wa kudumu. Aina ya mwisho na inayopatikana sana ni mvuto wa kingono au uchu.
Mapenzi ya uchu ni kama yanavyoonyeshwa katika kupumbazwa kimapenzi pamoja na
mapenzi ya kimahaba. Aina zote za mapenzi hutazamwa kama mchanganyiko tofauti wa
vipengele hivi vitatu.

Mwanasaikolojia kutoka Marekani, Zick Rubin alijaribu kutumia saikrometiki. Kazi
yake inasema kuwa mapenzi yamejengwa na vipengele vitatu: upendo, kujali na
urafiki.

Kufuatia maendeleo katika nadharia za umeme, kama vile sheria ya Coulomb ambayo
ilionyesha kuwa nguvu chanya na nguvu hasi huvutiana, milinganisho katika maisha
ya binadamu ilifanywa, kama vile "vitu vilivyo kinyume kuvutiana." Katika karne
ya 20, utafiti juu ya desturi ya mahusiano ya kingono miongoni mwa binadamu
umepata kwa jumla kuwa jambo hili si kweli kukija ni tabia na watu kwa kawaida
kuwapenda wale walio na sifa zinazofanana na zao. Hata hivyo, katika nyanja
chache zisizo za kawaida na maalumu, kama vile mifumo ya kinga, inaonekana
kwamba binadamu hupendelea binadamu ambao ni tofauti wao (mfano, walio na mfumo
wa orthojoni), kwa kuwa jambo hili litasababisha kupata mtoto ambaye ana sifa
bora za pande zote mbili. Katika miaka ya hivi karibuni, nadharia mbalimbali za
maingiliano ya binadamu zimebuniwa, na kuelezewa kwa kuzingatia upendo,
mahusiano, maingiliano, na mivuto.

Baadhi ya mamlaka ya Magharibi hugawanywa katika vipengele viwili vikuu, chenye
utu na chenye kujipenda. Mtazamo huu umewakilishwa na Scott Peck, ambaye kazi
yake katika uwanja wa saikolojia ya matumizi ilitafiti fafanuzi za mapenzi na
maovu. Peck anasema kuwa mapenzi ni mchanganyiko wa "wasiwasi kuhusu ukuaji
kiroho wa mwingine," na kujipenda sahili. Kwa pamoja, mapenzi ni shughuli, si
hisia tu.

Mifumo ya kibiolojia ya mapenzi huyatazama kama msukumo wa kimamalia, sawa na
njaa au kiu. Saikolojia hutazama mapenzi kama jambo linaloegemea zaidi jamii na
utamaduni. Pengine kuna chembe za ukweli katika mitazamo yote miwili. Hakika
mapenzi huathiriwa na homoni (kama 'oxytocin', 'neurotrophins', NGF na
'pheromones'), na jinsi watu hufikiri na kutenda katika mapenzi huathiriwa na
mawazo yao kuhusu hayo. Mtazamo wa kawaida katika biolojia ni kwamba kuna
misukumo miwili mikuu katika mapenzi: mvuto wa kingono na pendo. Pendo kati ya
watu wazima huchukuliwa kufanya kazi kwa kuzingatia kanuni sawa na zile
zinazomfanya mtoto mchanga kumpenda mama yake. Mtazamo wa jadi wa kisaikolojia
huangalia mapenzi kama muungano wa mapenzi ya kimwenzi na mapenzi ya kiuchu.
Mapenzi ya kiuchu ni hamu kubwa, na mara nyingi huandamana na mhemko wa kimwili
(kupumua kwa nguvu, mpigo wa moyo wa kasi); mapenzi ya kimwenzi ni mapenzi na
hisia za kirafiki zisizoandamana na mhemko wa kimwili.

Uchunguzi umeonyesha kuwa ubongo wa waliopumbazwa na mapenzi unafanana na ule wa
wenye ugonjwa wa akili. Mapenzi huanzisha shughuli katika eneo la ubongo sawa na
njaa, kiu, na hamu ya madawa. Mapenzi mapya, kwa hiyo, yanaweza kuegemea upande
wa mwili kuliko wa hisia. Kadiri wakati unavyopita, athari hizi zinazotokana na
mapenzi hukomaa, na maeneo mbalimbali ya ubongo yanaamshwa, hasa yale
yanayohusiana na ahadi za muda mrefu.

Maulana Rumi, Hafez na Sa'di ni ikoni/ishara za uchu na mapenzi ambazo
huwasilishwa na lugha na utamaduni wa Kiajemi. Neno la Kiajemi linalorejelea
mapenzi ni eshgh, lililotokana na la Kiarabu Ishq. Katika utamaduni wa Kiajemi,
kila kitu kinazungukwa na mapenzi na yote huwa ni kwa ajili ya mapenzi, kuanzia
kupenda marafiki na familia, mabibi na mabwana, na hatimaye kufikia upendo wa
kimungu ambao ndio Lengo halisi katika maisha. Zaidi ya karne saba ziliyopita,
Sa'di aliandika:

Ukonfyushasi kwa desturi ulisisitiza wajibu, mwelekeo na tendo katika uhusiano
(km wema kutoka kwa wazazi, utiifu wa mzazi kutoka kwa watoto, uaminifu kwa
mfalme, na kadhalika), kuliko mapenzi yenyewe. Katika kuzingatia haya, dhana ya
"mapenzi" umekuja tu hivi majuzi kutoka Magharibi. Hata hivyo, Ren (仁) inaweza
kuonekana kama wema wa mapenzi, ambayo ni sehemu muhimu ya maisha ya kimaadili,
na lazima ifuatwe na wote. Mozi alibuni dhana ya Ai (爱) iliyotokana na ile ya
kikonfusia Ren, ambayo inakaribiana zaidi na ile ya kimagharibi ya mapenzi bia.
Badala ya kuonyesha mitazamo tofauti kwa watu tofauti, dhana ya 'Mohism'
inasisitiza kumpenda kila mtu, na wala si marafiki au familia pekee, bila
Kuzingatia kama wao watafanya hivyo.

Katika lugha ya Kichina na tamaduni za kisasa, istilahi kadhaa hutumiwa
kurejelea dhana ya mapenzi:

Istilahi Gănqíng (感情) inajumuisha hisia zilizoko na upendo ambao umekua kutokana
na kuwa na uhusiano wa karibu. Ujenzi wa gănqíng hii, au maingiliano, kwa hivyo
ni muhimu katika kuanzisha na kudumisha mapenzi.

Yuanfen (缘份) ni muungano wa kudura. Mwanzo wa uhusiano wa maana (uwe wa kimahaba
au kirafiki) huwa unafikiriwa kuwa mara nyingi unategemea yuanfen. Mtazamo sawa
na huu katika Kiingereza ni "hatima" au "kudura".

Katika Ubudha wa Kijapani, neno ai (爱) linarejelea mapenzi ya uchu na kujali, na
hamu ya msingi. Inaweza kukua kuelekea ama ubinafsi au kutokuwa na ubinafsi na
kutaalamika. Amae (甘え), neno la Kijapani lenye maana ya "kujihusisha na
utegemezi," ni sehemu ya utamaduni wa Ujapani. wa kumlea mtoto Wamama wa
Kijapani wanatarajiwa kukumbatia na kuwaendekeza watoto wao, na watoto
wanatarajiwa kuwatuza mama zao kwa kuwashikilia na kuwahudumia. Baadhi ya
wanasosholojia wamependekeza kuwa maingiliano ya kijamii ya kijapani katika
maisha ya baadaye yamejengeka juu ya 'amae' ya mama kwa mtoto.

Ugiriki inatambua njia mbalimbali na tofauti ambazo neno "mapenzi" huwa
limetumika. Kwa mfano, Ugiriki ya kale ina maneno philia, Eros, agape, storge,
na xenia. Hata hivyo, Kigiriki (kama ilivyo na lugha nyingine nyingi), imekuwa
vigumu kihistoria kutofautisha maana za maneno haya kabisa. Wakati uo huo,
Nakala ya Biblia ya Ugiriki ya kale ina mifano ya kitenzi agapo kikiwa na maana
sawa na phileo.

Agape ἀγάπη agape) inamaanisha mapenzi katika Ugiriki ya sasa kisasa. Neno
S'agapo linamaanisha Ninakupenda katika Kigiriki. Neno agapo ni kitenzi
Ninapenda. Kwa jumla linarejelea aina ya mapenzi ambayo ni "safi,", badala ya
kimwili mvuto wa kimwili unaopendekezwa na Eros. Hata hivyo, kuna baadhi ya
mifano ya agape inayotumika kuleta maana sawa na Eros. Pia imetafsiriwa kama
"upendo wa nafsi."

Eros ἔρως Eros) ni mapenzi ya kimahaba, yaliyo na shauku na hamu. Neno la
Kigiriki erota linamaanisha katika mapenzi. Plato iliyostaarabisha ufafanuzi
wake mwenyewe. Ingawa mapenzi ya Eros kwa kawaida huwa yanahisiwa kwa mtu, kwa
kutafakari yanakuwa ni kuthamini uzuri ndani ya mtu, au hata inakuwa ni
kuthamini uzuri wenyewe. Mapenzi ya Eros husaidia nafsi kukumbuka ujuzi wa uzuri
na huchangia katika ufahamu wa ukweli wa kiroho. Wapenzi na wanafalsafa wote
huchochewa na Eros kutafuta ukweli. Baadhi ya tafsiri huyaorodhesha kama
"mapenzi ya mwili."

Philia φιλία philía), mapenzi ya wema yasiyo na uchu, ilikuwa ni dhana
iliyobuniwa na Aristotle. Inahusisha uaminifu kwa marafiki, familia na jamii, na
inahitaji wema, usawa, na kufahamiana. Philia huchochewa na kwa sababu za
kiutendaji; mmoja au wawili wa wahusika kufaidika na uhusiano. Inaweza pia
kumaanisha "mapenzi ya akili."

Storge στοργή storgē) ni mapenzi ya kawaida, kama wanayohisi wazazi kwa watoto
wao.

Xenia (ξενία xenía), ukarimu, ulikuwa ni jambo muhimu sana katika Ugiriki wa
kale. Ulikuwa ni karibu na urafiki wa kitaambiko ulioanzishwa kati ya mwenyeji
na mgeni wake, ambao hapo awali wangekuwa hawafahamiani. Mwenyeji alimlisha na
kumpatia mgeni malazi, na mgeni alitarajiwa kulipia kwa shukrani pekee. Umuhimu
wa jambo hili unaweza kuonekana kupitia visasili vya Kigiriki-hasa, vile vya
Homer ambavyo ni Iliad na Odyssey.

Katika Kituruki, neno "mapenzi" huwa na maana kadhaa. Mtu anaweza kumpenda
mungu, mtu, wazazi, au familia. Lakini mtu huyo anaweza "kupenda" mtu mmoja tu
kutoka jinsia kinyume na yake, jambo ambalo wao hulipatia neno "aşk." Aşk ni
hisia za kupenda, au kuwa "katika mapenzi" (Askim), kama bado ilivyo katika
Kituruki leo. Waturuki walitumia neno hili kutajia mapenzi katika maana za
kimahaba na kingono pekee. Ikiwa mturuki atasema kuwa yeye anampenda (aşk) mtu,
siyo aina ya mapenzi ambayo mtu anaweza kuhisi kwa wazazi wake, ni ya mtu mmoja
tu, na inaonyesha ashiki kuu. Neno hili hupatikana kwenye lugha za Kituruki,
kama vile Azerbaijani (Esq) na Kazakh (ғашық).

Lugha ya Kilatini ina vitenzi mbalimbali vinavyolingana na neno la Kiingereza
"mapenzi." Amare ndilo neno msingi la mapenzi, na bado ndilo linalotumiwa kwenye
Kiitaliano hadi leo. Warumi walilitumia katika kurejelea uhusiano wa kirafiki na
wakimahaba au kingono. Kutoka kwa kitenzi hiki tunapata amans- mpenzi, amator,
"mpenzi wa kitaalamu," mara nyingi likiwa na wazo la ziada la uzinzi-na amica,
"mpenzi" katika muktadha wa Kiingereza, na mara nyingi hutumiwa kitafsida
kurejelea kahaba. Neno linalolingana ni amor (umuhimu wa neno hili kwa Warumi
unaonyeshwa katika ukweli kwamba, jina la mji Rome-, katika Kilatini:
Roma-linaweza kutazamwa kama anagramu ya amor, neno ambalo lilitumika kama jina
la siri la mji katika duru pana katika nyakati za zamani), na ambalo ni pia
linatumika katika wingi kuashiria mahusiano ya kimapenzi matukio ya kingono.
Kutoka kwenye kiini kile bado tunapata amicus - "rafiki"-na Amicitia, "urafiki"
(unaojengwa kwenye ushirika, na kulingana wakati mwingine kwa karibu na "uwiwa"
au "ushawishi"). Cicero aliandika makala inayoitwa On Friendship (de Amicitia),
ambayo inazungumzia wazo hili katika urefu fulani. Ovid aliandika mwongozo wa
kupendana uitwao Ars Amatoria (The Art of Love), ambao unazungumzia, kwa kina,
kila kitu kutoka masuala ya uhusiano nje ya ndia hadi maswala ya wazazi
wanaomnyima mtu uhuru.

Wakati mwingine Kilatini hutumia neno Amare katika sehemu ambazo Kiingereza
wakati mwingine kingetumia neno kupenda, jambo ambalo huzua utata. Dhana hii,
hata hivyo, hunyeshwa sana katika Kitalini kwa jumla na neno placere au
delectāre, ambayo hutumiwa zaidi katika miktadha isiyo rasmi, na neno la mwisho
la delectāre likitumiwa mara nyingi katika ushairi wa kimapenzi wa Catullus.
Neno Diligere mara nyingi linazua wazo la "kuwa na upendo wa," "kuheshimu," na
kwa nadra sana hutumiwa kurejelea mapenzi ya kimahaba. Neno hili linaweza kufaa
kuelezea urafiki wa watu wawili. Nomino inayolingana diligentia, hata hivyo, ina
maana ya "bidii" au "uangalifu," na ina uhusiani mdogo sana wa kisemantiki na
kitenzi hiki. Observare ni kisawe cha diligere; licha ya kiwa na asili moja na
Kiingereza, kitenzi hiki na nomino inayolingana, observantia, mara nyingi
huashiria "heshima" au "upendo." Neno Caritas hutumika katika tafsiri za
Kilatini za Biblia ya Kikristo kwa maana "upendo wenye hisani"; maana hii, hata
hivyo, haipatikani katika maandiko ya Kirumi ya kipagani ya kale. Kwa sababu
linatokana na ushirikiano na neno la Kigiriki, hakuna kitenzi cha kuandamana.

Katika Kiyahudi, Ahava ndilo neno linalotumika sana kurejelea upendo kati ya
watu na upendo wa Mungu. Uyahudi unatumia ufafanuzi mpana wa upendo, kati ya
watu na kati ya mtu na Mungu. Kuhusu upendo kati ya watu, Torati inasema,
"Mpende jirani yako kama ujipendavyo" (Mambo ya Walawi 19:18). Kuhusu upendo wa
pili, mtu ameamuriwa kumpenda Mungu "kwa moyo wako wote, kwa roho yako yote na
kwa nguvu zako zote" (Kumb 6:5), zilizochukuliwa na Mishna (ufafanuzi wa sheria)
za Wayahudi kurejelea mema, mtu kuwa tayari kutoa maisha yake kama dhabihu
badala ya kutenda makosa fulani makubwa, mtu kuwa tayari kutoa mali yake yote
kama sadaka, na kumshukuru Mungu licha ya mashaka (Berakhoth 9:5). Fasihi ya
Marabi hutofautiana katika jinsi upendo huu unaweza kuendelezwa, kwa mfano, kwa
kutafakari matendo ya Mungu au kushuhudia makuu yaliyoumbwa. Na kuhusu upendo
kati ya washirika wa ndoa, jambo hili huchukuliwa kama kiungo muhimu cha maisha:
"Ishi maisha na mke umpendaye" Kitabu cha Mhubiri 9:9). Kitabu cha Biblia Wimbo
Ulio Bora huchukuliwa kama fumbo la upendo wa kindoa kati ya Mungu na taifa
lake, lakini kwa kawaida wasomaji hukiona kama wimbo wa mapenzi.

Rabi Eliyahu Eliezer Dessler (karne ya 20) hunukuliwa mara nyingi kwa kufafanua
upendo kwa mtazamo wa Wayahudi unaosema upendo ni "kutoa bila kutarajia kupokea"
(kutoka kwenye Michtav me-Eliyahu, Vol. 1).

Uelewa wa Ukristo unasema kwamba upendo hutoka kwa Mungu. Mapenzi ya mwanamume
na mwanamke ("eros" katika Kigiriki) na mapenzi yasiyo na ubinafsi kwa wengine
("agape") mara nyingi hulinganishwwa kama mapenzi ya "kupaa" na "kushuka",
lakini hatimaye ni jambo moja.

Wakristo wanaamini kwamba kumpenda Mungu kwa moyo wako wote, akili, na nguvu na
kumpenda jirani yako kama ujipendavyo ni mambo mawili muhimu katika maisha, amri
kuu ya Torati, kulingana na mafundisho na maisha ya Yesu (taz. Injili ya Marko
sura ya 12, Aya 28-34).Mtakatifu Agostino wa Hipo aliyafupisha haya alipoandika
"Umpende Mungu, halafu ufanye utakavyo."

Mtume Paulo alitukuza upendo kama kitu muhimu kulilo vyote. Huku akielezea
upendo katika shairi maarufu katika Waraka wa kwanza kwa Wakorintho aliandika,
"Upendo huvumilia, upendo ni mwema, hauna wivu, haujivuni, hauna kiburi. Si
ufidhuli, hauna majivuno, haukasirishwi kwa haraka, hauhesabu mabaya
uliotendewa. Upendo haufurahii maovu bali hufurahia ukweli. Upendo daima
hulinda, daima huamini, daima huwa na matumaini, na daima huvumilia." (1 Kor
13:4-7).

Mtume Yohane aliandika, "Kwa maana Mungu aliupenda ulimwengu hata akamtoa Mwana
wake wa pekee, ili kila mtu amwaminiye asipotee bali awe na uzima wa milele.
Maana Mungu hakumtuma Mwanawe ulimwenguni ili auhukumu ulimwengu, bali ulimwengu
uokolewe katika yeye. Kila mtu amwaminiye hahukumiwi, lakini yeyote asiyemuamini
tayari ana hatia kwa sababu yeye hajaamini jina la Mwana pekee wa Mungu." (Yoh
3:16-18).

Yohane pia aliandika, "Marafiki zangu, hebu tupendane kwani upendo hutoka kwa
Mungu. Kila mtu anayependa amezaliwa wa Mungu na anamjua Mungu. Yeyote
asiyependa hamjui Mungu, kwa sababu Mungu ni upendo." (1 Yoh 4:7-8).

Mtakatifu Augustino anasema ni lazima mtu aweze kutambua tofauti kati ya upendo
na tamaa. Tamaa ni kujihusisha katika jambo kupindukia, bali kupenda na kupendwa
ndilo jambo ambalo amelitafuta maisha yake yote. Hata anasema, "Nilikuwa
nimependana na upendo." Hatimaye, akawa anampenda Mungu na kupendwa naye.
Augustino anasema kuwa yule anayeweza kukupenda kwa ukweli na ukamilifu ni
Mungu, kwa sababu upendo kwa binadamu unaruhusu udhaifu kama vile "wivu,
wasiwasi, hofu, hasira, na ushindani." Kulingana na Augustino, kumpenda Mungu ni
"kufikia amani ambayo ni yako." (Maungamo ya Mtakatifu Augustino).

Wanateolojia Wakristo humwona Mungu kama chanzo cha upendo, ambao huonekana
katika binadamu na mahusiano yao ya upendo.

Papa Benedikto XVI aliandika waraka wake wa kwanza kuhusu "Mungu ni upendo".
Humo alisema kuwa mwanadamu, aliyeumbwa kwa mfano wa Mungu ambaye ni upendo,
anaweza kupenda; kujitoa kwa Mungu na wengine (agape) na kwa kupokea na kuhisi
upendo wa Mungu kupitia tafakuri (Eros). Maisha haya ya upendo, kulingana na
yeye, ni maisha ya watakatifu kama Bikira Maria na Mama Teresa wa Kolkata na ni
mwelekeo ambao Wakristo huchukua wanapoamini kuwa Mungu anawapenda.

Kwa kiwango fulani, mapenzi hayahusishi mtazamo wa Kiislamu wa maisha kama
undugubia ambao unahusisha wale wote ambao wanamiliki imani ya kiislamu. Hakuna
sehemu za moja kwa moja amabzo zimesema kwamba Mungu ni upendo, lakini miongoni
mwa majina 99 ya Mungu (Allah), kuna jina Al-Wadud, au "Anayependa," ambalo
hupatikana katika Sura 11:90 na vilevile Sura 85 : 14. Linamtaja Mungu kama
"aliyejawa na fadhili." Wale wote ambao wanaamini wana mapenzi ya Mungu, lakini
kwa kiasi gani au juhudi zipi amemfurahisha Mungu kunategemea na mtu binafsi.

Ishq, au mapenzi ya kiungu, ni msisitizo wa Usufi. Wasufi huamini kwamba mapenzi
ni makadirio ya kiini cha Mungu kwa ulimwengu. Mungu anatamani kutambua uzuri,
na kama mtu aangaliavyo kwenye kioo ili kujiona, Mungu "hujiangalia" kwenye
mienendo ya asili. Kwa kuwa kila kitu kinaonyesha Mungu, shule ya usufi
huzingatia kuona uzuri ndani ya kinachoonekana kuwa kibaya. Usufi mara nyingi
unajulikana kama dini ya upendo. Mungu katika usufi hutajwa kwa majina matatu
makuu, ambayo ni mpenzi, mpendwa, na kipenzi, na neno la mwisho kati ya maneno
haya likijitokeza sana katika ushairi wa kisufi. Mtazamo wa kawaida wa Usufi ni
kwamba kupitia mapenzi, wanadamu wanaweza kurudia usafi na neema yao ya awali.
Watakatifu wa Usufi wanasifika kwa kuwa "walevi" kutokana na upendo wao wa
Mungu; ndio maana mvinyo unatajwa sana katika mashairi na muziki wa kisufi.

Katika Ubudha, K&#257;ma ni mapenzi ya kimihemko na kingono. Ni kikwazo katika
njia ya kutaalamika, kwani ni yana ubinafsi. Karu&#7751;ā ni huruma na rehema,
ambayo hupunguza mateso ya wengine. Huenda sambamba na hekima na ni muhimu kwa
kutaalamika. Adveṣa na Metta ni mapenzi ya ukarimu. Mapenzi haya hayana masharti
na yanahitaji mtu kwa kiasi fulani awe amejikubali. Mapenzi haya ni tofauti
kabisa na yale ya kawaida, ambayo kwa kawaida huwa yanahusu upendo na ngono na
ambayo ni nadra yawepo bila kujifikiria. Badala yake, katika Ubudha inarejelea
uhisani wa ustawi wa wengine usio wa kibinafsi.

Maadili ya Bodhisattva katika Ubudha wa Mahayana yanahusisha kujinyima kamili
ili kuchukua mzigo wa mateso ya dunia. Kichocheo kikuu alicho nacho mtu ili
kuchukua njia ya Bodhisattva ni wazo la wokovu ndani yake, mapenzi ya kiutu kwa
viumbe wote.

Katika Ubanyani, k&#257;ma ni mapenzi matamu ya kingono, yaliyohuishwa na mungu
Kamadeva. Kwa shule nyingi za kihindu, huu ndio mwisho wa tatu (artha) katika
maisha. Mara nyingi Kamadeva huonyeshwa pichani kashika upinde wa miwa na mshale
wa maua; yeye huweza hata kubebwa na kasuku mkubwa. Yeye huwa ameandamana na mke
wake rati na sahibu wake Vasanta, mkubwa wa msimu wa kuchipua Sanamu za mawe za
Kaama na rati zinaweza kuonekana kwenye mlango wa hekalu ya Chenna Keshava
katika Belur, huko Karnataka, India. Määrä ni jina lingine la kama.

Tofauti na kama, prema  – au Prem  – yanarejelea mapenzi yaliyoinuliwa. Karuna
ni huruma na rehema, ambazo humchochea mtu kusaidia kupunguza mateso ya wengine.
Bhakti ni istilahi ya Kisanskriti , inayomaanisha "mapenzi ya ibada kwa Mungu
mkuu." Mtu anayefuata bhakti anaitwa bhakta. Waandishi wa Kihindi,
wanatheolojia, wanafalsafa wametambua aina tisa za bhakti , ambazo zinaweza
kupatikana katika kitabu cha Bhagavata Purana and works cha Tulsidas. Kazi ya
kifalsafa Narada Bhakti Sutra s, iliyoandikwa na mwandishi asiyejulikana
(anayefikiriwa kuwa Narada), inatambua aina kumi na moja za mapenzi.



https://sw.wikipedia.org/wiki/Manga

Manga (ja: 漫画 kanji: まんが katakana: マンガ  listen ? English: /ˈmɑːŋɡə/) ni hadithi
vinavyotengwa kwa kutumia michoro (wakati mwingine pia hujulikana kama komikku
katika lugha yaKijapani. Hufuata jinsi ya kuchora ulioendelezwa Ujapani mwishoni
mwa karne ya 20. Katika fomu zao za kisasa, manga zilianza muda mfupi baada ya
Vita Kuu ya II, lakini aina hii ya sanaa ina historia mrefu katika miaka awali
ya sanaa ya Ujapani.

Katika Ujapani, watu wa umri wote husoma manga. Manga ni aina ya sanaa
inayojumuisha mapana ya mada kama vile: "action-adventure", mapenzi(katika
kiing. romance), michezo(katika kiing. sports and games), drama za kihistoria
(katika kiing. historicsl dramas), vichekesho(katika kiing. comedy), hadithi ya
chuku yanayohusu sayansi( katika kiing. science fiction) , fumbo( katika kiing.
mystery), hadithi ya kutisha( katika kiing. horror), ngono( katika kiing.
sexuality), na biashara( katika kiing. business and commerce), miongoni mwa
nyingine. Tangu miaka ya 1950, manga imekua na kujiendeleza hadi sasa
inawakilisha sehemu kubwa ya sekta ya kuchapisha humo Ujapani, ni sekta
iliyowakilisha 406 billion yen katika soko nchini Japan mnamo mwaka 2007
(wastani wa dola bilioni 3.6). Manga imekuwa maarufu duniani kote pia. Mwaka wa
2008, soko ya manga katika nchi za Marekani na Canada ilikuwa $ 175 milioni.
Manga kwa kawaida huchapishwa bila rangi, yaani huwa nyeusi-na-nyeupe,ingawa
kuna baadhi ya manga zinazochapishwa kutumia rangi yaani "full-color"(km
Colorful). Katika Ujapani, manga kawaida huchapishwa katika vitabu vinavyo
kurasa nyingi, huenda vitabu hivi huhusisha hadithi tofauti, na kila hadithi
huendelezwa katika suala la kufuata. Mfululizo ikiwa na mafanikio, sura
zilizokusanywa zinaweza kuchapishwa tena katika vitabu viitwayo tankōbon. Msanii
wa manga ((mangaka katika Kijapani) kawaida hufanya kazi na wasaidizi wachache
katika studio ndogo na pamoja na mhariri kutoka kampuni ya kuchapisha. Manga
ikiwa maarufu inaweza kubadilishwa kuwa kipindi kinachoweza kutazamwa katika
runinga baada au hata wakati ambako inachapishwa, Wakati mwingine manga
zinazohusisha filamu zilizopo awali hutunzwa(km Star Wars).

Neno "Manga" hutumika nje ya Ujapani kumaanisha vitabu vya michoro
viliyochapishwa nchini Ujapani. Hata hivyo, vitabu vya michoro vilivyoshawishiwa
kutoka manga vipo katika maeneo mengine ya dunia, hasa katika Taiwan (
"manhua"), Korea ya Kusini ( "manhwa"), na Jamhuri ya Watu wa China, hasa Hong
Kong ( "manhua"). Katika Ufaransa, "la Nouvelle manga" ina maendeleo kama aina
ya bande dessinée (yaani drawn strip) inayotolewa katika mitindo iliyoshawishiwa
na manga kutoka Ujapani. Katika Umoja wa Mataifa ya Amerika, watu hurejelea
vitabu vinavyofanana na manga kama Amerimanga, manga ya dunia, au manga yenye
asili ya lugha ya Kiingereza ( "original english language manga" - OEL manga).

Neno la kijapanimanga, likitafsiriwa halisi kwa kimombo lina maana ya "whimsical
pictures". Matumizi ya kawaida ya neno ya Kijapani Manga yalianza mwishoni mwa
karne ya 18 wakati ambako kazi kama vile Shiji no yukikai iliyotunzwa na Santo
Kyōden ilichapishwa (1798), na katika karne ya 19 wakati ambako kazi kama Manga
Hyakujo (1814) iliyotunzwa na Aikawa Minwa ilichapishwa pamoja na manga
iliyosifiwa jinale Hokusai Manga ikiwa na michoro kutoka msanii maarufu wa sanaa
iitwayo ukiyo-e jinale Hokusai. Rakuten Kitazawa (1876-1955) kwanza alitumia
neno "manga" katika hali ya kisasa.

Wanahistoria na waandishi wanaoelezea historia ya manga hutaja michakato mbili
pana na nyongeza iliyochangia manga kisasa. Maoni yao yanatofautiana katika
umuhimu wanayoipa nafasi ya matukio ya kiutamaduni na kihistoria zifuatazo Vita
Kuu II dhidi ya jukumu la sanaa na utamaduni Kijapani zilizopo kabla ya Vita Kuu
II Meiji, na kabla ya Meiji .

Oni moja inasisitiza matukio yanayotokea wakati wa na baada ya ukaazi wa
Marekani katika Ujapani (1945-1952), na inasisitiza kuwa manga ilishawishiwa
sana na utamaduni za Marekani, ikiwemo vitabu vya michoro kutoka Marekani
(vilivyoletwa kwa Ujapani na wanajeshi) na picha na mandhari kutoka televisheni,
filamu , na katuni (hasa Disney). kutoka Marekani Aidha waandishi wengine kama
Frederik Yale Schodt, Kinko Ito, na Adam Yale Kern husisitiza mwendelezo wa
utamaduni na mila estetiska Kijapani kama kati ya historia ya manga.

Manga kisasa ina asili katika Ukaazi (1945-1952) na miaka baada ya Ukaazi wa
Marekani(1952-miaka mapema ya 1960), wakati ambako Ujapani uliokuwa unautegemea
sana utawala wa Jeshi na kusisitiza uaminifu kwa nchi hapo awali ulikuwa
unajijenga upya katika miundombinu ya kisiasa na kiuchumi. Mlipuko wa ubunifu wa
kisanaa ulitokea katika kipindi hiki, ulishirikisha wasanii wa manga kama vile
Osamu Tezuka (Astro Boy) na Machiko Hasegawa (Sazae-san).

Astro Boy ilipata (na inabakia kuwa na) umaarufu mkubwa katika Ujapani na mahali
pengine, na marekebisho katika vibonzo viitwavyo anime ya Sazae-san inaendelea
kuonyeshwa runingani as of 2009[update] mara huwa na watazamaji zaidi kuliko
anime nyingine yoyote kwa televisheni Kijapani. Tezuka na Hasegawa wote walileta
uvumbuzi katika ubunifu wa manga. Tezuka alitumia mbinu iitwalo
"Cinematographic", ambako kila picha ilionyesha maelezo ya hatua kutoka mwendo
wa polepole inayopakana na mwendo wa kasi na vilevile msongo kutoka picha
inayonyesha umbali na karibu. Aina hii ya ubinifu ulifuatwa na wasanii wengine
baadaye. Hasegawa ambaye alizingatia maisha ya kila siku na uzoefu wa wanawake
pia alikuja baadaye kushawishi aina ya manga iitwalo shōjo manga. Kati ya 1950
na 1969, mwongezeko mkubwa wa wasomaji wa manga ulijitokeza katika Ujapani baada
ya uungano wa masoko kuu mawili ya wasomaji manga, yaani manga ya wasomaji kiume
au shōnen manga na manga iliyokuwa na lengo ya wasomaji wasichana au shōjo
manga.

Katika mwaka wa 1969 kikundi cha wasanii wanawake wa manga (baadaye kiitwacho
"Year 24" kilichojulikana kama Magnificent 24s) awali), walichapishashōjo manga
yao ya kwanza ( "mwaka 24" linatokana na jina Kijapani ya 1949, katika wasanii
wengi hawa walizaliwa) . Kundi huu ulihusisha Hagio Moto, Riyoko Ikeda, Yumiko
Oshima, Keiko Takemiya, na Ryoko Yamagishi, na wao walikuwa wanawake wa kwanza
kuingia dunia la manga. Baada ya hapo, hasa wasanii wanawake ndio waliochora
shōjo manga kwa usomaji wa wasichana na wanawake vijana. Katika miongo zifuatazo
(1975-hadi leo),shōjo manga iliendelea kujiendeleza katika ubunifu na pia aina
tofauti ya shojo manga zilijitokeza. Aina hizi ni kama vile hadithi vya
mapenzi(romance), vya wanawake shujaa(suerheroines), na manga iiyolengwa kwa
wanawake ((katika Kijapani, redisu [85], redikomi [86], na josei [87]). [90]

Romance shōjo manga kisasa huhusisha upendo kama mada kuu. Katika shojo manga
inayohusu wanawake mashujaa, manga ya Naoko Takeuchi iitwalo Pretty Soldier
Sailor Moon ilijitokeza, na ikawa maarufu kimataifa katika anime na manga.
Makundi (au Sentai) ya wasichana wanaofanya kazi pamoja pia yamekuwa maarufu
ndani ya hii aina ya manga.

Manga kwa wasomaji wanaume ina mgawanyiko kulingana na umri wa wasomaji
inayolengewa: wavulana hadi umri wa miaka 18 (shōnen manga) na wanaume vijana 18
- hadi umri wa miaka 30-(seinen manga); pia manga hugawanyika kwa maudhui, kwa
mfano manga yanayohusu "action-adventure" mara nyingi huwashirikisha wanaume
mashujaa, ucheshi, mandhari ya heshima, na wakati mwingine kujamiiana. Kuna
jinsi mbili ya kuandika neno seinen katika Kijapani- moja ambayo inayorejelea
maana青年 ya "vijana, kijana" na 成年nyingine inayorejelea maana ya "watu wazima"-ya
pili ikitumiwa kueleza manga zinazohusisha kujamiiana zilizolengwa kwa wanaume
wazima wanaoitwa seijin . Shōnen, seinen, naseijin kwa kawaida yanashirikisha
mada nyingi yanayofanana.

Wavulana na wanaume vijana walikuwa baadhi ya wasomaji wa kwanza wa manga baada
Vita Kuu II. Kuanzia mwaka ya 1950, shōnen manga ililenga mada wasanii walidhani
zingeridhisha wavulana kawaida kama vile hadithi kuhusu mashine (robots) na
mashujaa Mandhari maarufu ni sayansi, teknolojia na michezo. Manga yaliyohusisha
wahusika shujaa wasiojihusisha na shujaa wengie kama vileSuperman, Batman, na
Spider-Man hazikuwa maarufu hasa.

Jukumu ya wasichana na wanawake katika manga zinazolengwa kwa wasomaji wanaume
imebadilika sana kuhusisha wasicha warembo(bishōjo) kama vile Belldandy kutoka
manga iitwayo Oh My goddess!, hadithi ambapo wanawake na wasichana hawa warembo
hujihusisha na mwanaume shujaa, kama katika Negima na Hanaukyo Maid Team, au
makundi ya wanawake shujaa wanaobeba silaha (sento bishōjo)

Baada ya udhibiti katika Ujapani kupunguzwa katika miaka awali ya muongo ya
1990, aina mbalimbali za manga zilizohusisha mandhari ya ngono zilianza
kuchapishwa, manga hizi zililengwa kwa wasomaji wanume, na kutafsiriwa katika
Kiingereza. Manga hizi zilihusu wahusika waliochorwa wakiwa katika hali ya kuwa
na mavazi kidogo sana au uchi kabisa na wakiwa wanahusika katika ngono. Huenda
mandhari kuhusu mazoezi mwiko ya ngono kama vile ubakaji, ngono baina ya watu wa
familia moja na ngono baina ya binadamu na wanyama na kadhalika.

Mtindo wa kuchora jinale Gekiga ni mtindo ambapo michoro hufanana sana na viumbe
ambvyo vinachorwa. Manga zilizochorwa kufuata mtindo huu kwa kawaida hulenga
maada kuhusu maisha ya kila siku Gekiga kama vile Chronicles of a Ninja's
Military Accomplishments (Ninja Bugeichō) iliyolengwa na Sampei Shirato katika
miaka ya 1959 hadi 1962, zilijitokeza mwishoni mwa miaka ya 1950 na 1960 kutoka
wanafunzi na waliohusika katika uanaharakati wa kisiasa wa mrengo wa kushoto na
kiasi kidogo kutokana na kutoridhika kwa manga zilizopo na wasanii wa manga
vijana kama Yoshihiro Tatsumi

Baada ya mfululizo wa manga moa kuchapishwa kwa muda, wachapishaji mara nyingi
hukusanya hadithi zote za manga hiyo pamoja katika vitabu, viitwavyo tankōbon.
Vitabu hivi vinafanana kiumbo na riwaya. Tankobon hutumia karatasi bora zaidi,
na ni muhimu kwa wale ambao wanataka kufuata manga inayochapishwa magazetini
ikiwa hawakusoma machapisho ya awali au kama wao hupata gharama ya manga
inayochapishwa katika magazeti kila wiki au mwezi kuwa kizuizi. Hivi karibuni,
tankobon ziitwazo "Deluxe" zimechapishwa na hulengwa wa wasomaji wazima. Manga
kutoka miaka yaliyopita pia zimechapishwa kutumia karatasi ya kiwango ya chini
na ambayo huuzwa kwa dola $1 ili kushindana na sekta ya uuzaji wa vitabu
vilivyotumika.

Kimsingi manga hutenganishwa kutegemea umri na jinsia ya wasomaji. Hasa, vitabu
na majarida yaliolengwa kwa wavulana (shōnen) na wasichana (shōjo) huwekwa
kwenye rafu tofauti katika maduka ya vitabu vingi. Wasomaji huenda husoma manga
ambazo zinalengwa kwa wasomaji wa umri au jinsia nyingie kwa ajili hii mwitikio
wa wanunuzi wa manga haudhibitishwi na umri au jinsia ya wasomaj. Kwa mfano,
wasomaji wa kiume wakisoma shojo manga.

Ujapani pia ina mikahawa iitwayo manga café, au manga kissa (kissa ni ufupisho
ya kissaten). Katika manga kissa, watu hunywa kahawa na kusoma manga, na wakati
mwingine hukaa huko usiku kucha.

Kumekuwa na ongezeko katika kiasi cha webmanga au manga yanayochapishwa ili
kusomwa katika mtandao. Huchorwa na mashabiki wa ngazi zote wa uzoefu. Inaweza
kuamuriwa katika fomu ya riwaya.

Magazeti ya manga kawaida huwa na mfululizo ya hadithi nyingi ambazo huchukua
kurasa 20-40 zilizotengwa kwa kila hadithi kwa chapisho hilo. Magazeti mengine
kama vile moja liitwalo Newtype huchapisha sura moja moja katika machapisho yao
yanayosambazwa kila mwezi. Magazeti mengine kama Nakayoshi yanachapisha hadithi
nyingi zilizoandikwa na wasanii mbalimbali, haya magazeti (au "anthology
magazines" kama yanajulikana), kwa kawaida huchapishwa kwa kwa karatasi ya
kiwango ya chini na yanaweza kuwa na kurasa 200 hadi hata 850. Magazeti haya pia
yana hadithi ambazo hukamilika katika chapisho moja (one-shot) na aina
mbalimbali ya hadithi ya michoro fupi mno ziitwazo yonkoma . Manga huweza
kuchapishwa kwa miaka mingi kama ina mafanikio. Wasanii wa manga huanza kwa
kutenga manga michache ya aina ya "one-shot" ili kupata kutambuliwa katika sekta
ya manga. Kama hadithi haya mifupi yana mafanikio na hupokea hakiki mema,
yanaendelezwa katika magazeti.

Kanagaki Robun na Kawanabe Kyosai waliumba gazeti la manga la kwanza katika
mwaka wa 1874 jinale Eshinbun Nipponchi. Mwingereza mmoja aitwaye Charles
Wargman alianzisha Japan Punch, ambalo lilishawishi gazeti hilo. Eshinbun
Nipponchi ulitumia mtindo wa kuchora ambao haukupendeza na haukuwa maarufu kwa
watu wengi. Eshinbun Nipponchi ulikamilishwa baada ya masuala matatu tu. Gazeti
liitwaloKisho Shimbun ulitokana na Eshinbun Nipponchi, mnamo mwaka wa 1875
ilifuatiliwa na Marumaru Chinbun katika mwaka wa 1877, na kisha Garakuta Chinpo
katika mwaka wa 1879. Shōnen sekai lilikuwa gazeti la kwanza lililohusisha manga
iliyolengwa kwa wasomaji wanaume na liliumbwa mwaka wa 1895 na Iwaya Sazanami,
aliyekuwa mwandishi maarufu ya fasihi ya watoto Kijapani. Shōnen sekai
ilizingatia mno vita baina ya Uchina na Ujapani kutoka mwaka wa 1894 hadi 1895

Mwaka wa 1905 uchapishaji wa magazeti ya manga ilienea mno kufuatilia Vita baina
ya Urusi na Ujapani, Tokyo Pakku liliundwa na lkawa maarufu sana. Baada ya Tokyo
Pakku k katika mwaka wa 1905, toleo la Shōnen sekai lililolengwa kwa wanawake
liitwalo [[Shōjo sekai/1} lilichapishwa na kufikiriwa kama gazeti la kwanza la
shojo manga. |Shōjo sekai/1} lilichapishwa na kufikiriwa kama gazeti la kwanza
la shojo manga. ]] Shōnen Pakku liliundwa na hadi sasa hufikiriwa kuwa gazeti la
kwanza lililolengwa kwa watoto (kodomo katika kijapanai). Aina ya manga
iliyolengwa kwa kodomo ilikuwa katika hatua mapema ya maendeleo katika kipindi
ya Meiji. Mwaka wa 1924, Kodomo Pakku ilizinduliwa kama gazeti la kodomo
nyingine baada ya Shōnen Pakku. Katika kipindi hiki cha uchapishaji wa magazeti
mengi ya manga, gazeti liitwalo Poten lililochapishwa katika mwaka wa 1908.
Kurasa zote katika gazeti hili yalitiwa rangi kufuatilia mtindo wa magazeti ya
Tokyo Pakku na Osaka Pakku. Haijulikani kama kuna masuala mengine yoyote zaidi
kuliko ya kwanza. Kodomo Pakku ilizinduliwa mwezi wa Mei mwaka wa 1924 na
Tokyosha. Ilihusisha michoro ya kiwango cha juu kutoka wasanii wengi katika
jamii la usaani wa Manga kama Takei Takeo, Takehisa Yumeji na Aso Yutaka.
Majadiliano ya wahusika kwenye baadhi ya manga haya yalionyeshwa kwa njia ya
viputo vya maneno na jinsi hii ya kuwakilisha hadithi ilitofautiana na Manga
yaliyochorwa awali ambazo hazikutumia viputo na hasa zilikuwa "kimya".

Manga no Kuni , gazeti lililoanzia mwezi wa Mei katika mwaka wa 1935 hadi mwezi
wa Januari mwaka wa 1941 lilihusisha habari kuhusu jinsi ya kuwa msaani wa Manga
yaani mangaka na pia habari kuhusu viwanda vingine vya vibonzo duniani kote.
Manga no Kuni lilipatia jina lake kwa gazeti jingine lililojulikana kama Sashie
Manga Kenkyū mwezi Agosti mwaka wa 1940.

Dōjinshi, ni aina ya manga zilizotayarishwa na wachapishaji wasiostadi na ambazo
hasa huanguka nje ya mkondo mkuu wa biashara ya uchpishaji wa manga. Comiket, ni
mkutano mkuu ya mashabiki wa manga (wasomaji na wasanii)ambao huvutia idadi ya
watu inayopita 510,000 kila mwaka. Hasa mkutano huh hujishugulisha na dojinshi .
Mara nyingi hadithi zilizohusishwa katika dojinshi yana asili huru lakini kuna
baadhi ya hadithi ambazo zimeshawishiwa na manga na anime zilizoimarishwa awali.
Baadhi ya dōjinshi huendeleza hadithi fulani au huhusisha wahusika wa hadithi
fulani katika tunzo nyingine na huwa kama fan fiction yaani hadithi iliyotunzwa
na mashabiki. Mwaka wa 2007, dōjinshi ziliuzwa kwa bilioni za yen 27.73(milioni
za dola 245).

Kutoka mwaka wa 2007 ushawishi wa manga katika sekta ya usanii wa komiki( kutoka
Kiing. comic)duniani ulikuwa umezidi katika miongo miwili awali. Ushawishi
inahusu jinsi manga zilivyoathiri masoko ya komiki nje ya Ujapani na pia jinsi
zilivyoathiri estetika(kutoka Kiin. aesthetic) ya wasanii kimataifa.

Kijadi, mtiririko wa hadithi katika manga hutoka juu hadi chini na upande wa
kulia hadi wa kushoto, kufuatia muundo wa jadi katika uandishi wa lugha ya
Kijapani. Baadhi ya wachapishaji ya manga iliyotafsiriwa hubadilisha muundo ili
mwelekeo wa kusoma ni wa kushoto kwenda kulia, ili kutochanganyisha wasomaji
wageni. Mazoezi haya hujulikana kama "flipping". Ukosoaji kuhusu ubadilishaji wa
mwelekeo asili ya manga ni kama vile kuwa ubadilishaji huenda kinyume na matakwa
ya mangaka kwa mfano: Ikiwa neno lilioandikwa kwa shati la mhusika lilikuwa
"MEI", baada ya ubadilishaji huenda neno hilo hubadilika kuwa "IEM". Pia
husababisha michanganyik kwa vitu , kama vile shati kuwa na vifungo kwa upande
hazifai kuwa.

Manga ilijiingiza polepole tu katika masoko ya Marekani, kwanza katika muungano
na anime na kisha kujitegemea huru. Baadhi ya mashabiki Marekani walikuwa na
fahamu ya manga katika miaka ya 1970 na miaka ya 1980. Hata hivyo awali, anime
ilipatikana zaidi kuliko manga katika mashabiki nchini Marekani, wengi ambao
walikuwa na umri wa 18 hadi 22. Kupata, kutafsiri na kuonyesha kanda za anime
kulikuwa rahisi kuliko kutafsiri, kutoa nakala na kusambaza tankōbon vya manga.
Manga ya kwanza kutafsiriwa katika Kiingereza na kuuzwa katika Marekani ni
Barefoot Gen kutoka msanii jinale Keiji Nakazawa ni ambalo lilikuwa hadithi
tawasifu kuhusu Mlipuko wa mabomu chembe( yaani Atomic) katika Hiroshima ,
iliyotolewa na wachapishaji Leonard Rifas na Educomics (1980-1982). Manga
nyingine zilizotafsiriwa kati ya katikati ya miaka ya 1980 na 1990 ni kama vile,
Golgo 13 (1986), Lone Wolf and Cub kutoka First Comics (1987). Kamui, Area 88,
na Mai the Psychic Girl, yalichapishwa mwaka wa 1987 kutoka Viz Media-Eclipse
Comics. Manga nyingine zilizofuata ni Akira kutoka Marvel Comics - Epic Comics
na Appleseed kutoka Vibe Comics mwaka wa 1988, na baadaye Iczer-1 kutoka
Antarctic Press (1994) na baadaye F-111 Bandit iliyoandikwa na kuchorwa na
Ippongi Bang iliyochapishawa na Antarctic Press (1995).

Katika miaka ya 1980 hadi katikati ya miaka ya 1990, anime kama Akira, Dragon
Ball, Neon Genesis Evangelion, na Pokémon, zilikuwa na athiri kubwa zaidi katika
uzoefu wa mashabiki na katika soko kuliko manga. Masuala yalibadilika wakati
mtafsiri na mjasiriamali Toren Smith alianzisha kampuni liitwalo Proteus Studio
mwaka wa 1986. Smith na Studio Proteus walijifanya kama kikali na watafsiri wa
manga nyingi, kama vile Appleseed kutoka Masamune Shirow na Oh My goddess!
kutoka Kosuke Fujishima kwa niaba ya wachapishaji wa Dark Horse na Eros Comix,
ili kuondoa haja ya wachapishaji hawa kutafuta mawasiliano yao binafsi katika
Ujapani.

Soko la manga nchini Marekani lilipata usaidizi katikati ya miaka ya 1990 ambamo
manga na anime ya Masamune Shirow jinale Ghost in the Shell (iliyotafsiriwa na
Frederik Yale Schodt na Toren Smith) ilipata umaarufu sana miongoni mwa
mashabiki Marekani. Manga nyingine iliyopata mafanikio katikati ya miaka ya 1990
ilikuwa Sailor Moon. Katika miaka ya 1995 hadi 1998, manga ya Sailor Moon
iliuzwa katika nchi zaidi ya 23 kama vile Uchina, Urusi, Uitaliani na Amerika
Kaskazini. Mwaka wa 1997, jumba la uchapishaji jinale Mixx Entertainment ilianza
kuchapisha, Sailor Moon, pamoja na manga kutoka jumba la uchapisaji nchini
Ujapani CLAMP iitwayo [[Magic Knight Rayearth, Parasyte iliyotunzwa na Hitoshi
Iwaaki na Ice Blade iliyotunzwa na Tsutomu Takahashi, katika gazeti la manga
lililotolewa kila mwezi jinalo MixxZine.|Magic Knight Rayearth, Parasyte
iliyotunzwa na Hitoshi Iwaaki na Ice Blade iliyotunzwa na Tsutomu Takahashi,
katika gazeti la manga lililotolewa kila mwezi jinalo MixxZine. ]] Miaka miwili
baadaye, MixxZine lilipewa jina Tokyopop kabla ya kukamilishwa mwaka wa 2000.

Katika miaka iliyofuata, manga ilipata umaarufu, wachapishaji wapya waliingia
soko. As of 2008[update] Soko ya manga nchini Marekani na Kanada yalizoa mapato
ya milioni ya dola 175 kwa mauzo ya mwaka. Sambamba, mkondo mkuu wa habari
nchini Marekani ilianza kujadili manga, katika makala katika magazeti kama The
New York Times, Time magazine, The Wall Street Journal, na Wired magazine.

Manga kilifunguliwa katika soko la Ulaya katika miaka ya 1970 ambako Italia na
Ufaransa yalionyesha anime katika runinga. Sanaa ya Kifaransa imekopa kutoka
Ujapani tangu karne ya 19 (Japonisme), Manga umeonyesha umaarufu sana kwa upana
wa wasomaji, karibu asilimia 30% ya mauzo ya komiki nchini Ufaransa ni ya manga
tangu mwaka wa 2004. Kulingana na Shirika la Biashara inyotendeka nje ya
Ujapani, mauzo ya manga yalifika milioni za dola 212.6 ndani ya Ufaransa na
Ujerumani pekee mwaka wa 2006.

Wachapishaji Ulaya pia hutafiri manga katika lugha nyingine kama vile
Kijerumani, Kiitaliano, Kiholanzi, na kadhalika. Wachapishaji wa manga
waptikanako nchini Uingereza ni Titan pamoja na Gollancz Books. Wachapishaji wa
manga kutoka Marekani pia wana nguvu katika masoko ya Uingereza, kwa mfano,
Tanoshimi kutoka jumba la uchapishaji jinalo Random House.

Kutokea mwaka wa 2007, Wizara la Masuala ya Kigeni hutoa tuzo iitwayo
"International Manga Award".



https://sw.wikipedia.org/wiki/Makanisa_Katoliki_ya_Mashariki

Makanisa Katoliki ya Mashariki ni madhehebu 23 ya Ukristo ambayo yanafuata
mapokeo mbalimbali ya Mashariki katika ushirika kamili na Askofu wa Roma (Papa),
hivyo pia na Kanisa Katoliki lote duniani.

Mapokeo hayo ni hasa yale ya Aleksandria (Misri), Antiokia (kihistoria jiji la
Siria, leo nchini Uturuki), Konstantinopoli (kihistoria jiji la Ugiriki, leo
nchini Uturuki), Armenia na Wakaldayo (kihistoria Mesopotamia, leo Iraq).

Baadhi ya mapokeo hayo yamezaa matawi, kama ya Misri yale ya Ethiopia na
Eritrea.

Pamoja na hayo, kama Makanisa ya Waorthodoksi, hayo yanaambatana na utamaduni wa
taifa, na kuyafanya yagawanyike kiutawala hata kama teolojia, liturujia n.k.
zinaendelea kuwa zilezile kadiri ya mapokeo. Kwa jumla yanakubali mapadre
waliooa lakini hawana maaskofu waliooa.

Chanzo cha Wakatoliki wa Mashariki ni tofauti: baadhi (hasa wale wa Kanisa la
Wamaroni) wanadai kuwa wamedumu tangu mwanzo katika ushirika kamili na Papa, au
walijikuta hawana tena mawasiliano na Patriarki wao kutokana na hali ya siasa,
hivyo wakaanza kushirikiana na Kanisa la Kilatini (hasa Kanisa la Waalbania wa
Italia). Wengine wametokana na makubaliano kati ya Papa na baadhi ya
Waorthodoksi walioona umuhimu wa kuwa na umoja naye, hata wakakubali kutengana
na Makanisa yao ya asili (kwa mfano Kanisa la Kisirya la Malankara).

Kwa mengine mengi ni kwamba siku za nyuma kulikuwa na majaribio mbalimbali ya
Mapapa ya kuunganisha Makanisa ya Kiorthodoksi na Kanisa la Roma baada ya
mafarakano yaliyotokea hasa katika karne ya 5. Majaribio hayo kwa jumla
yalishindikana, lakini pengine yalisababisha mafarakano mapya katika makanisa ya
Kiorthodoksi ambamo askofu fulani alikubali mamlaka ya Papa na kuungana na
Kanisa la Roma pamoja na wafuasi wake. Mara kadhaa hao walikuwa wanagombea vyeo
vikuu katika Makanisa ya Kiorthodoksi, halafu wakaamua kuungana na Papa baada ya
kutochaguliwa katika makanisa yao ya asili. Kwa sababu hiyo, wanatazamwa vibaya
na Waorthodoksi.

Siku hizi Kanisa Katoliki limetamka wazi kwamba halina tenga mipango kama hiyo
katika kulenga umoja na madhehebu mengine, bali linafuata njia za ekumeni.

Mtaguso wa pili wa Vatikano uliyazungumzia Makanisa Katoliki ya Mashariki na
kuyatolea hati "Orientalium Ecclesiarum" ili yastawi upya na kuwa daraja kati ya
Wakatoliki na Waothodoksi.

Leo Wakatoliki wa Mashariki ni asilimia 1.5 ya Wakatoliki wote, yaani kwa jumla
kuna takriban Wakristo milioni 17.5 katika makanisa haya.

Kwa kawaida Makanisa hayo yangetakiwa kuongozwa na Patriarki, lakini upinzani wa
Waorthodoksi umefanya Papa asiyapatie cheo hicho yale yasiyokuwa nacho tayari.
Badala yake kilibuniwa kile cha Askofu mkuu kabisa, ambacho kina mamlaka karibu
sawa katika madhehebu makubwa 4: Waukraina, Wasiro-Malabari, Wasiro-Malankara na
Waromania.

Mengi ya makanisa haya yanakubali kuwapa upadri waamini waliooa, lakini maaskofu
na sehemu ya mapadri hawaoi. Kwa kawaida wanachagua maaskofu wao wenyewe
watakaothibitishwa na Papa, tofauti na Wakatoliki wengi katika Kanisa la
Kilatini ambako ni Papa anayemteua askofu mpya moja kwa moja.

Katika nchi kadhaa Makanisa mbalimbali ya Kikatoliki yanaishi kandokando, kwa
mfano Misri kuna Kanisa la Kikopti-Katoliki, la Kigiriki-Katoliki, la
Kiarmenia-Katoliki, la Kikaldayo-Katoliki na la Kilatini.

Mapadri (lakini si maaskofu) Wakatoliki wa mapokeo ya Kikopti, ya Kigiriki, ya
Kiarmenia na ya Kikaldayo wanaweza kuwa na ndoa na huendesha Misa katika
taratibu zao za kale; kumbe mapadri Walatini hawawezi kuwa na ndoa na hufuata
liturujia ya Roma.



https://sw.wikipedia.org/wiki/Majilio

Majilio (pia: Adventi) ni kipindi cha liturujia ya madhehebu mbalimbali ya
Ukristo (kama vile Kanisa Katoliki, ya Waorthodoksi, Waanglikana na Walutheri)
kinatangulia sherehe ya Noeli na kuanza mwaka wa liturujia. Kinaweza kudumu kati
ya siku 22 na 40.

Jina lake kwa Kilatini ni adventus maana yake ujio (wa Yesu Kristo), lakini jina
la Kiswahili ni sahihi zaidi kwa sababu linadokeza kuwa ujio wa Yesu ni kwa
ajili yetu na kuwa alikuja zamani, anakuja kila siku na atakuja kwa utukufu
mwisho wa dunia.

Sisi binadamu hatuwezi kuishi daima katika hali ileile bila ya matazamio. Hasa
kijana anatarajia mambo mapya tena mema. Hivyo tunajitahidi kuyapata.
Asiyetazamia chochote amevunjika moyo, hana hamu ya kuishi. Lakini matazamio ya
kibinadamu yakimfikia mtu hayamridhishi moja kwa moja. Kristo tu anatimiza hamu
zote kwa kumkomboa kutoka unyonge. Majilio yanatukumbusha kila mwaka matarajio
ya kweli na hivyo yanaamsha hamu ya kuishi kwa bidii ya kiroho.

Katika mwaka wa liturujia ya Kanisa la Roma, sherehe ya Noeli inaandaliwa na
kipindi cha Majilio ambacho kina mambo mawili: kinakumbusha Mwana wa Mungu
alivyotujilia mara ya kwanza, na papo hapo kinatuandaa kumpokea atakapotujilia
tena siku ya mwisho. Kufuatana na hayo kina sehemu mbili: hadi tarehe 16 Desemba
kinahusu zaidi kurudi kwa Bwana; siku nane za mwisho kinatuelekeza moja kwa moja
kuadhimisha kuzaliwa kwake.

Urefu wa Majilio unategemea siku inayoangukia Noeli, kwa kuwa ni lazima yawe na
Jumapili nne. Hivyo basi yanaanza kwa Masifu ya Jioni ya kwanza ya Jumapili
inayoangukia tarehe 30 Novemba au tarehe ya jirani zaidi; yanakwisha kabla ya
Masifu ya Jioni ya kwanza ya Noeli.

Kwa jumla ni kipindi cha toba: rangi yenyewe ni zambarau; haziruhusiwi sherehe
za fahari; ala za muziki na maua vinaweza kutumika kwa kiasi tu. Masharti hayo
yanalegezwa katika Jumapili ya tatu kwa sababu ya furaha ya kuona tunakaribia
sherehe yenyewe.

Katika kipindi hicho tunaadhimisha tumaini la Israeli lililotimizwa Yesu
alipokuja katika unyenyekevu wa umbile letu; pia tunangojea arudi kwa utukufu.
Kama alivyotekeleza ahadi mara ya kwanza, atazitekeleza pia mara ya pili, ingawa
kwake miaka elfu ni kama siku moja tu. Kati ya majilio hayo mawili, Bwana
anatujilia mfululizo kifumbo katika sakramenti (hasa ekaristi) na katika maisha
ya kila siku kwa njia ya matukio na watu (hasa maskini). Basi tunapaswa kuwa
tayari daima kumpokea ili siku ya mwisho tukamlaki, naye atukaribishe kwenye
uzima wa milele. Pia tunapaswa kumuomba aje kutukomboa, yeye aliye tumaini letu.

Katika safari ya Majilio watu watatu wanatuongoza tukutane na Yesu: 1. Isaya
nabii wa tumaini, mwenye kipaji cha kutokeza matazamio ya binadamu na
kumhakikishia atatimiziwa na Mwokozi. 2. Yohane Mbatizaji, mwenye kuhimiza toba
kwa kuwa tunapaswa kupindua maisha yetu ili tukutane vema na Kristo. 3. Maria,
bikira aliyekuwa tayari kumpokea Masiya kwa upendo na kushirikiana naye katika
kutimiza mpango wa wokovu.

Tukiwafuata hao watatu tunaweza kujipatia maadili yale yanayotuandaa kumpokea
Mwokozi anapotujilia: ndiyo matunda maalumu tunayotarajiwa kuyachuma wakati wa
Majilio: 1. Kukesha katika imani, sala na kutambua ishara za Bwana kutujilia
katika nafasi yoyote ya maisha na mwishoni mwa nyakati. 2. Kuongoka kwa kufuata
njia nyofu. 3. Kushuhudia furaha inayoletwa na Yesu kwa kuwa na upole na
uvumilivu kwa wenzetu, kwa tumaini la kuwa bidii zetu zinawahisha ufalme wa
Mungu wenye heri isiyo na mwisho. 4. Kutunza unyenyekevu kwa kufuata mifano ya
maskini wa Injili ambao ndio waliompokea Mkombozi.



https://sw.wikipedia.org/wiki/Maji_kujaa_na_kupwa

Maji kujaa na kupwa ni mabadiliko ya uwiano wa bahari unaopanda na kushuka kila
siku. "Maji kujaa" ni hali ya juu na "maji kupwa" ni hali ya chini ya maji ya
bahari. Tofauti kati ya hali hizi inaweza kufikia hadi mita kadhaa.

Kwenye pwani ambako mtelemko wa nchi si mkali kuna kanda ya eneo linalobadilika
kila siku kuwa nchi kavu kwa masaa kadhaa halafu tena bahari. Karibu na Mombasa
kuna kanda la pwani ambako bahari inarudi kila siku kwa upana wa kilomita mbili
na wakati wa maji kupwa inawezekana kutembea kwa kilomita hizi mbili ambako
baada ya masaa kadhaa bahari itarudi.

Katika nchi nyingine kanda hili linaweza kufikia hadi ya upana wa kilomita 40
kwa mfano kwenye pwani la Bahari ya Kaskazini upande wa Ujerumani na Uholanzi.

Mabadiliko yanasabishwa na nguvu ya graviti ya mwezi na jua inayovuta dunia
yetu. Sehemu ya dunia iliyo tazama mwezi ni karibu zaidi kwake na inaathiriwa
zaidi na nguvu ya graviti. Maji ya bahari ni gimba moja kubwa la kiowevu na
hivyo sehemu yake iliyoathiriwa zaidi inavutwa kuelekea mwezini. Ilhali mwezi
unazunguka dunia katika muda wa takriban siku moja (halihalisi kidogo zaidi ya
siku moja ya hesabu yetu) kuna kilele cha maji yanayovutwa kuelekea mwezini.
Mzunguko wa mwezi ni masaa 24 na dakika 50 kwa hiyo saa ya maji kupaa na kupwa
hubadilika hizi dakika 50 kila siku.

Kuna athira nyingine zinazovuta uso wa maji ya bahari pia; hii ni hasa kani nje
kutokana na mzunguko wa dunia kwenye mhimili wake na graviti ya jua. Kila mwezi
wakati jua iko nyuma ya mwezi kwenye mstari nyoofu nguvu za graviti hizi mbili
zinaungana na kusababisha bamvua inayomaanisha maji kujaa sana yaani uso wa maji
wa bahari hupanda juu zaidi kuliko kawaida.



https://sw.wikipedia.org/wiki/Louvre

Louvre ni jumba la maonyesho la mjini Paris, Ufaransa, ambalo linavutia
mamilioni ya wageni wanaodhuru hapo kwa sababu ya mkusanyiko wa sanaa zilizojaa
katika jumba hilo. Kiasili ilikuwa jumba la wafalme wa Ufaransa katika mji wa
Paris. Tangu uhamisho wa mfalme Louis XIV aliyejenga jumba mpya huko Versailles
ilikaa tu ikatumiwa kwa shughuli mablimbali kati yao kupokea kazi za sanaa.
Tangu mapinduzi ya Ufaransa ilifunguliwa kwa watu wote. Maonyesho ya sanaa
yaliendeleakupanushwa na kuboreshwa leo hii Louvre ni makumbusho na maonyesho ya
sanaa duniani inayotembelewa na watu wengi kila mwaka.

Picha iliyomaarufu kabisa katika jengo la Louvre ni ile ya Mona Lisa iliyochorwa
na Leonardo da Vinci, lakini pia kuna michoro ya wasanii wengine kama vile
Renoir, Rembrandt, Rubens, na Titian. Piramidi mpya katika uwanja wa jumbaa
ilijengwa na I. M. Pei.

Pia kuna sanamu za kuchonga katika jengo hilo la Louvre. Masanamu yaliyomaarufu
katika jengo hilo ni pamoja na la Venus de Milo na Nike wa Samotraki.



https://sw.wikipedia.org/wiki/Kwame_Nkrumah

Kwame Nkrumah (21 Septemba 1909 - 27 Aprili 1972) alikuwa Rais wa kwanza wa
Ghana na mmoja wa viongozi wenye nia ya kujenga Muungano wa Afrika, tena
mchochezi wa falsafa ya Umajinuni.

Kwame Nkrumah alizaliwa mnamo mwaka 1909 katika kijiji cha Nkroful kwenye koloni
la Gold Coast (leo Ghana). Nkrumah mwenyewe aliandika ya kwamba tarehe ilikuwa
18 Septemba 1909 iliyokuwa siku ya Jumamosi. Hii inalingana na jina "Kwame"
ambalo katika utamaduni wa Waakan ni jina la mwanamume aliyezaliwa siku hiyo.
Ila tu aliposoma Marekani alijulikana kwa jina la Francis Nwia Kofi Nkrumah na
"Kofi" ni jina la mwanamume aliyezaliwa siku ya Ijumaa.

Baba yake, ambaye jina lake halikuhifadhiwa, alikuwa na kazi ya fundi dhahabu.
Mama yake aliitwa Nyanibah akaishi hadi kifo chake na kwa muda alitunza kaburi
la mwanawe. .

Mtoto alilelewa kijijini pamoja na watoto wengine wa babake na ukoo. Mama
alimsomesha katika shule ya msingi ya misioni ya Kanisa Katoliki. . Alipita
madarasa kumi katika muda wa miaka minane.

Mnamo 1925 alikuwa Mkristo aliyebatizwa akafundisha katika shule yake kama
mwalimu msaidizi. Kutoka hapo alikaribishwa na mchungaji Alec Garden Fraser,
mkuu wa chuo cha ualimu cha serikali mjini Accra kujiunga na masomo huko. Huko
makamu wa mkuu Kwegyir Aggrey aliyewahi kusoma Marekani alimweleza mafundisho ya
Marcus Garvey na W. E. B. Du Bois. Aggrey, Fraser na walimu wengine wa chuo
walifundisha ya kwamba ushirikiano wa watu wa rangi zote ni shabaha kwa
maendeleo ya Gold Coast. Lakini Nkrumah alifuata mwelekeo wa Marcus Garvey
akiamini ya kwamba ni lazima nchi yake itawaliwe na Waafrika wenyewe.

Baada ya kumaliza masomo yake mwaka 1930 Nkrumah aliajiriwa kama mwalimu wa
shule ya msingi ya Kikatoliki huko Elmina na baada ya mwaka 1 alikuwa mwalimu
mkuu wa shule ya Axim. Huko alianza kushiriki katika majadiliano ya kisiasa
akaanzisha "Nzima Literary Society". Mwaka 1933 aliendelea na kuwa mwalimu
kwenye seminari ya Kikatoliki mjini Amissa.

Alipokuwa mwanafunzi wa chuo Nkrumah alisikia hotuba ya mwandishi Nnamdi Azikiwe
(baadaye alikuwa rais wa Nigeria). Alikutana naye, na Azikiwe alimpa ushauri
kuendelea na masomo yake huko Marekani kwenye chuo cha Lincoln College alikowahi
kusoma mwenyewe an kilichokuwa chuo kwa Waamerika Weusi. Nkrumah angependelea
kusoma London (Uingereza) lakini alishindwa mitihani ya kuingia. Hivyo kwa
msaada wa mjomba tajiri alisafiri Pennsylvania na kuanza masomo huko Lincoln
kwenye Oktoba 1935..

Hakuwa na pesa nyingi, hivyo alifanya kazi ndogo kama kusafisha vyombo hotelini.
Siku za Jumapili alisali katika makanisa ya Weusi mjini Philadelphia na New
York. Mwaka 1939 alimaliza masomo akapokea digrii ya bachelor katika fani ya
uchumi.

Chuo kikampa nafasi ya mhadhiri msaidizi kwa masomo ya falsafa akaendelea kusoma
teolojia akachukua BA mwaka 1942. Alisoma pia Chuo Kikuu cha Pennsylvania
alipomaliza digrii za master katika falsafa na ualimu.. Wakati huohuo
alishirikiana na mwanaisimu William Everett Welmers kutunga kitabu cha sarufi ya
Fante iliyokuwa lugha yake ya kwanza.

Wakati wa likizo Nkrumah alipenda kwenda Harlem (New York) iliyokuwa kitovu cha
kiutamaduni kwa Waamerika Weusi. Hapa alienda kuzunguka mitaani na kusikiliza
wahubiri wa barabarani.

Chuoni Nkrumah alikusanya wanafunzi kutoka nchi za Afrika na kuanzisha "African
Students Association of America and Canada" akichaguliwa kuwa mwenyekiti wake.
Katika majadiliano ya kundi hili alisisitiza haja ya nchi zote za Afrika
kushikamana baada ya uhuru, si kufuata shabaha za pekee kwa kila koloni. Nkrumah
alishiriki pia katika Mkutano wa Umoja wa Afrika mjini New York wa mwaka 1944
uliosisitiza Marekani kusaidia nchi za Afrika kufikia uhuru baada ya Vita Kuu ya
Pili ya Dunia.

Katika kipindi chake nchini Marekani Nkrumah alikutana pia na wafuasi wa Umarx,
hasa wa mwelekeo wa Trotzki. Hasa C.L.R. James kutoka Trinidad alikuwa na athira
juu yake. Nkrumah aliandika baadaye ni Johnson aliyemfundisha namna gani kufanya
kazi ya kisasa kwa siri kama ni lazima..

Wakati Nkrumah alitaka kurudi Afrika baada ya vita kwenye mwaka 1945, James
alitunga barua ya kumtambulisha kwa marafiki huko London akiandika: "Huyu kijana
anakuja sasa kwenu. Si mtu mwelekevu mno, lakini fanyeni mnachoweza kumsaidia;
anataka kuwafukuza Wazungu kutoka Afrika".

Nkrumah alfika London mwezi wa Mei 1945 akajiandikisha kwenye chuo cha London
School of Economics kama mwanafunzi wa PhD katika anthropolojia. Aliacha baada
ya mhula mmoja, akajiandikisha kwenye chuo kikuu kwa shabaha ya kufuata PhD ya
falsafa lakini hakuendelea. Mwishoni alijaribu masomo ya sheria. Profesa wa
falsafa Alfred Ayer hakumwona Nkrumah kuwa mwanafalsafa bora. Alisema juu yake:
"Nilimpenda nikafurahi kujadili naye. Lakini kwangu hakuonekana kuwa na akili ya
mchambuzi. Alitafuta majibu ya harakaharaka. Labda sehemu ya matatizo yake
ilikuwa ya kwamba hajajikazia kuendeleza thesis yake. Kwake ilikuwa njia tu ya
kupita muda hadi aliweza kurudi Ghana"

Nkrumah alitumia nguvu nyingi kupanga mikutano ya siasa. Alikuwa kati ya
waratibu walioandaa mkutano wa Pan-African Congress mjini Manchester (15-19
Oktoba 1945). Wajumbe wa mkutano huu walipatana kuelekea kwa Shirikisho la
Maungano ya Madola ya Afrika na kujenga utamaduni mpya kwa Afrika bila ukabila
na siasa itakayounganisha usoshalisti au ukomunisti na demokrasia. Kati ya
wajumbe waliohudhuria walikuwa mzee W.E.B. Dubois pamoja na Waafrika
walioendelea kuwa viongozi wa nchi zao baada ya uhuru kama vile Hastings Banda
wa Nyasaland (Malawi), Jomo Kenyatta wa Kenya, Obafemi Awolowo wa Nigeria na
C.L. R. James.

Baada ya kurusi Gold Coast, Nkrumah kwenye mwaka 1947 alikuwa katibu mkuu wa
chama cha United Gold Coast Convention (UGCC). Mwaka 1948 kulitokea ghasia ya
"Accra Riots"; askari Waafrika wa jeshi la Kiingereza walioachishwa baada ya
vita kuu walidai malipo waliyoahidiwa. Nkrumah alihutubia mkutano wao; baada ya
maandamano yao kuvunjwa na polisi na watu kufa katika ghasia iliyofuata, polisi
ilikamata viongozi wa chama cha UGCC.

Mwaka 1949 Nrumah alitoka katika UGCC akaunda Convention People’s Party (CPP)
iliyokuwa na madai makali zaidi. Mwaka 1951 CPP ilipata kura nyingi katika
uchaguzi baada ya kudai uhuru mara moja. Nkrumah aliyekuwa tena mbaroni
aliruhusiwa kugombea, alipata asilimia 98,5 za kura mjini Accra akaachwa huru.
Mwaka 1952 alichaguliwa na Halmashauri ya Kisheria kuwa waziri mkuu wa koloni.

Aliendelea kuongoza serikali na mwaka 1957 wakati wa uhuru alibadilisha jina la
nchi kuwa Ghana. Hii ilikuwa koloni la kwanza kupata uhuru katika Afrika ya
Magharibi, baada ya Liberia. Mwaka huohuo alifunga ndoa na Fathia Helen Ritzk,
Mkristo wa Kikopti kutoka nchi ya Misri.

Nkrumah alianzisha mipango mingi ya kuendeleza Ghana kiutamaduni, kielimu na
kiuchumi. Pamoja na Haile Selassie wa Ethiopia aliunda Umoja wa Muungano wa
Afrika (kwa Kiingereza: Organisation of African Union - OAU). Alikaribia nchi za
kikomunisti na kuajiri washauri na wahandisi kutoka Urusi na China.

Alijipatia maadui kati ya machifu waliokuwa na mamlaka kubwa wakati wa ukoloni
lakini sasa wengi waliachishwa au kupinduliwa na serikali kama hawakufuata
maagizo yote kutoka juu. Alipata pia maadui kati ya wakulima tajiri wa kakao kwa
sababu aliongeza sana kodi wakati bei ya zao hili kwenye soko la dunia ilipanda
juu. Mnamo mwaka 1960 bei za kakao zilishuka sana na hapo alikosa pesa kwa
miradi mingi aliyoanzisha wakati mapato ya kakao yalikuwa juu.

Gharama za miradi kubwa zililipiwa kwa kukopa pesa nje ya nchi. Deni la taifa
lilikua haraka. Baada ya bidhaa kadhaa kuwa haba, serikali ilijaribu kuongoza
uchumi kwa mfano wa nchi za kikomunisti. Upinzani kati ya wananchi ulitazamwa
kama uasi na watu wengi walikamatwa. Kodi zilipandishwa.

Inasemekana ya kwamba pia huduma za siri za CIA (Marekani) na MI5 (Uingereza)
zilichochea wapinzani wa Nkrumah waliopanga kumpindua. Mwaka 1966 alipokwenda
safari ya kutembelea China na Korea ya Kaskazini kamati ya siri ya upinzani
pamoja na jeshi la ulinzi na polisi ya kitaifa ilipindua serikali.

Nkrumah alishindwa kurudi. Kwa miaka kadhaa alikaa Guinea. Baada ya kugonjeka
alihamia kwa tiba huko Romania alipoaga dunia mwaka 1972.



https://sw.wikipedia.org/wiki/Kuwait

Kuwait (kwa Kiarabu: الكويت ‎) ni nchi ndogo ya Uarabuni kwenye Ghuba ya Uajemi.

Historia ya Kuwait ilianza kama utemi mdogo chini ya familia ya Al-Sabah
iliyokuwa chini ya Sultani wa Uturuki aliyetawala nchi jirani ya Irak hadi vita
kuu ya kwanza ya dunia.

Tangu kuingia kwa Waingereza katika nchi za ghuba, mwaka 1899 watawala wa Kuwait
walijiweka chini ya ulinzi wa Uingereza kwa sababu waliuona afadhali kuliko ukuu
wa Uturuki.

Waingereza walitetea hali yake ya pekee dhidi ya Waosmani na baadaye dhidi ya
Saudia.

Baada ya kuporomoka wa dola la Uturuki Kuwait iliendelea kama nchi lindwa chini
ya Uingereza hadi kupata uhuru wake tarehe 19 Juni 1961.

Katika miaka iliyofuata Kuwait iliona madai ya Irak ya kuwa tangu zamani Kuwait
ni mkoa wake uliotengwa na ukoloni.

Tarehe 2 Agosti 1990 dikteta wa Irak Saddam Hussein alivamia Kuwait na kuiteka.
Katika vita ya pili ya ghuba Marekani pamoja na nchi nyingine ilishambulia jeshi
la Irak katika Kuwait na kurudisha serikali ya Emir al Sabah.

Kati ya wakazi 4,044,500 asilimia 30 pekee ni wananchi au Wakuwait wenyewe.
Wengine wote ni watu waliokuja kufanya kazi na kuishi hapo. Pamoja na wahamiaji
kutoka nchi jirani, 60% ya wakazi ni Waarabu. Zaidi ya 30% tena wana asili ya
India au nchi nyingine za Asia. Waafrika ni 76,698.

Lugha rasmi ni Kiarabu; wananchi wanakiongea kwa lahaja maalumu. Kiingereza pia
kinatumika hasa, hasa katika biashara.

Upande wa dini, wananchi karibu wote ni Waislamu, hasa Wasuni (70%), lakini pia
Washia (30%). Ndiyo dini rasmi. Wakristo ni zaidi ya 10%, lakini karibu wote ni
wahamiaji. Wahindu kutoka India ni wengi zaidi kidogo (karibu 15%). Wabuddha ni
2%.

Nchi ni tajiri kutokana na wingi wa mafuta ya petroli yaliyopo chini ya ardhi
yake. Akiba zake ni kama 10% za akiba za dunia yote. Kabla ya kupatikana kwa
mafuta mwaka 1938 nchi ilikuwa maskini lakini sasa ni kati ya nchi tajiri zaidi
duniani.

Kabla ya kugunduliwa kwa mafuta palikuwa na kilimo kidogo sana, halafu ufugaji
na hasa uvuvi baharini.



https://sw.wikipedia.org/wiki/Kunguru

Kunguru ni ndege wakubwa kiasi wa familia Corvidae. Spishi nyingine huitwa
vinubi. Wanatokea mabara yote isipokuwa Antakitiki. Spishi nyingi ni nyeusi au
nyeusi pamoja na rangi ya nyeupe, kijivu au kahawa; nyingine zina rangi
mbalimbali kama buluu, pinki n.k. Hula nusra kila kitu: wanyama na ndege wadogo,
wadudu, mizoga, matunda, nafaka n.k. Hulijenga tago lao kwa vijiti juu ya mti au
jabali. Spishi nyingine huyajenga matago kwa makundi. Jike huyataga mayai 3-10.

Baadhi ya kunguru huonwa kuwa ni waharibifu na tunajua kwamba kunguru mkubwa
kaskazi (Corvus corax), kunguru mkubwa wa Australia (Corvus coronoides) na
kunguru mlamizoga (Corvus corone) wanaweza kuua wanakondoo dhaifu. Lakini mara
nyingi hula mizoga iliyouawa karibuni kwa namna nyingine, ugonjwa k.m. Wengine
wanaweza kuiga sauti ya binadamu, lakini hawawezi kuongea kama kasuku. Kunguru
waliofundishwa kuongea, huonwa kama sehemu muhimu ya Asia ya Mashariki, kwa
sababu kunguru huonwa kama alama ya bahati. Baadhi ya watu wanafuga kunguru kama
wanyama wa nyumbani. Japo binadamu hawawezi kuwatambua kunguru, kunguru wanaweza
kuwatambua watu na kuelewa kwamba hawa ni watu wabaya au la.

Kwa tamaduni nyingi za kienyeji za kaskazi ya mbali sana kunguru, spishi kubwa
hasa, wamekuchwa kama viumbe vya kirobo au miungu. Katika Afrika Waxhosa wa
Afrika Kusini waliwachukulia kunguru kuwa ni ndege wa Mungu. Hadithi ya kixhosa
kuhusu shujaa aitwaye Gxam inasimulia kwamba kunguru walirudishia shujaa
aliyefanywa upofu uwezo wake wa kuona. Hadithi nyingine ya Wasara wa Chadi na
Sudani inasimulia kwamba Mungu mkuu, Wantu Su, alimpa mpwa wake wa kiume Wantu
ngoma iliyokuwa ndani yake na mifano ya kila kitu kilichokuwamo mbinguni. Wantu
alitarajiwa kuwapatia binadamu vitu hivi, lakini alikuwa akishuka kamba
iliyounga mbingu na dunia, kunguru alipiga ngoma. Ngoma akaanguka duniani,
akavunjika na akatawanya wanyama, samaki na mimea duniani kote.

Huko Marekani kunguru huwindwa kwa kibali cha serikali. Isipokuwa kwanzia Agosti
mpaka Machi, msimu wa uwindaji kunguru sababu huwa wengi na hapo watu huruhusiwa
kuwinda kunguru. Huko Uingereza ni marufuku mpaka pale mtu atakapopewa kibali.

Kama kundi, kunguru wameonekana kuwa na akili sana na majaribio mbalimbali
yamethibitisha hili. Kunguru wamepata alama za juu sana kwenye tafiti za awali.
Kunguru wa huko Israeli wamejifunza kutumia vipande vya mkate kama chombo cha
kuvulia samaki. Spishi moja, New Caledonian Crow, wamefanyiwa tafiti sana
kutokana na uwezo wao wa kutengeneza zana za matumizi ya kila siku. [1]. Ujuzi
mwingine ni ule wa kuangusha mbegu ngumu kwenye barabara inayopitisha magari
makubwa ili yapasue, na kisha kusubiri taa za barabarani kuruhusu watu wapitie
watawanye mbegu hizo. Na tafiti hivi karibuni zinaonesha kuwa kunguru wana uwezo
wa nyuso za watu.

Tangu miaka mingi wataalamu hawakubali kuhusu undugu wa familia Corvidae na
jamaa yake. Mwishowe ilionekana kwamba kunguru wametokana na wahenga wa
kiaustralasia na walitawanyika duniani kote. Majamaa yao ya karibu sana ni ndege
wa peponi (birds of paradise), mbwigu na Australian mudnesters.

Kumbukumbu ya visukuku vya kunguru (mifupa yao) inaonyesha kwamba walikuwa wengi
sana Ulaya lakini husiano baina ya kunguru wa kabla ya historia hazieleweki
vizuri. Kunguru wa makubwa ya jackdaw, kunguru rangi-mbili na kunguru domo-nene
wanaonekana kuwa walikuwepo tangu zamani sana. Kunguru waliwindwa na binadamu
hadi enzi ya chuma, kitu ambacho kinaonyesha mabadiliko ya spishi za kisasa.
Kunguru wa Marekani hawana historia sahihi inayoaminika. Chakushangaza spishi
nyingi zimekwisha hivi sasa baada ya uvamizi wa binadamu, katika visiwa kama
Nyuzilandi, Hawaii na Grinlandi hasa.



https://sw.wikipedia.org/wiki/Krismasi

Krismasi (pia Noeli) ni sikukuu ambayo Wakristo wengi husheherekea kuzaliwa
kwake Yesu Kristo zaidi ya miaka 2000 iliyopita.

Kwa kawaida husheherekewa tarehe 25 Desemba katika Ukristo wa magharibi na
tarehe 6 Januari katika ule wa mashariki.

Tarehe halisi ya kuzaliwa kwake Yesu haijulikani kwa sababu utamaduni wa
Wayahudi wa wakati ule haukuwa na sherehe au kumbukumbu ya siku ya kuzaliwa.

Lakini baadaye Ukristo ulienea katika Dola la Roma kati ya mataifa yaliyokuwa na
kawaida ya kuzingatia siku ya kuzaliwa. Hivyo ilijitokeza hamu ya kusheherekea
pia sikukuu ya kuzaliwa kwake Kristo. Ndiyo asili ya sikukuu ya Krismasi.

Tangu mwanzo wa karne ya 3 BK kuna kumbukumbu ya waandishi mbalimbali
waliojadili tarehe ya kuzaliwa kwake Yesu Kristo.

Habari za kwanza kabisa za makadirio ya tarehe ya kuzaliwa kwake Yesu
zinapatikana kutoka Misri mnamo mwaka 200. Mwandishi Mkristo Klemens wa
Alexandria alilalamikia udadisi wa wataalamu kadhaa wa Misri waliodai kwamba
wamekadiria tarehe hiyo katika mwezi Mei, wengine katika Aprili. Alisema pia
kuwa kikundi cha Kikristo cha wafuasi wa Basilides huko Misri walisheherekea
Epifania pamoja na kuzaliwa kwake Yesu tarehe 6 Januari.

Labda kadirio la tarehe ya 25 Desemba pia lina asili katika Misri. Kuanzia mwaka
200 (kwa mara ya kwanza katika maandishi ya Sixtus Julius Africanus) tunasikia
kwamba wataalamu wa Misri walifikiri tarehe 25 Machi ilikuwa tarehe ya kufa
kwake Kristo na pia siku ya utungaji mimba wake. Kwa kuongeza miezi tisa ya
mimba inajitokeza 25 Desemba kama tarehe ya kuzaliwa.

Inaonekana tarehe 25 Desemba ilijitokeza wakati huo. Kuna taarifa ya mwaka 204
kutoka Ipolito wa Roma kwamba tarehe 25 Desemba ilikuwa sikukuu ya kuzaliwa
kwake Yesu Kristo.

Wataalamu mbalimbali walidai kwamba Kanisa lilipachika sikukuu ya Kristo kwenye
tarehe hiyo kwa nia ya kufanya ichukue nafasi ya sikukuu ya jua kama mungu "Sol
invictus" (yaani "Jua lisiloshindika").

Lakini pengine mambo yalikwenda kinyume, yaani kwamba Makaisari walianzisha
sikukuu hiyo, halafu wakaipanga tarehe ya Krismasi ili kushindana na Ukristo
uliokuwa bado chini ya dhuluma ya serikali yao lakini ulikuwa unazidi kuenea.

Aliyeingiza sikukuu ya "Kuzaliwa Jua" (Mitra) huko Roma ni Eliogabalus (kaisari
kuanzia 218 hadi 222). Baadaye kaisari Aurelianus akaithibitisha rasmi mwaka
273, hatimaye ikahamishiwa tarehe 25 Desemba.

Wakati wa kaisari Licinius (308-324) sikukuu hiyo ilikuwa ikiadhimishwa bado
tarehe 19 Desemba. .

Kutoka Roma, uliokuwa mji mkuu wa Dola la Roma, sherehe ya 25 Desemba ilienea
kote katika Ukristo.

Wakristo wengi husheherekea tarehe 25 Desemba (Wakatoliki na sehemu ya
Waprotestanti na Waorthodoksi). Kati ya Waorthodoksi kuna tarehe nyingine, hasa
6 Januari kutokana na tofauti katika kalenda.

Habari za Krismasi kama sherehe hazipatikani katika Biblia kwa sababu
zilizotajwa hapa juu na kwa sababu mwanzoni mwa Kanisa mkazo ulikuwa juu ya kifo
na ufufuko wa Yesu, tunavyoona hasa katika barua za Mtume Paulo.

Hasa vitabu viwili vya Agano Jipya vina habari za kuzaliwa kwake Yesu, yaani
Injili za Mathayo na Luka.

Mathayo anasimulia habari hizo katika mlango wa kwanza kuanzia aya 18 na katika
mlango wa pili.

Bikira Maria, Mama wa Yesu, alipata mimba wakati alipokuwa mchumba wa Yosefu.
Yosefu alitaka kumwacha lakini aliambiwa na malaika aanze kuishi naye na
kumkubali mtoto kama wake kwa kumpa jina "Yesu".

Mamajusi kutoka mashariki waliwatembelea kijijini Bethlehemu na kuwaletea zawadi
kwa sababu waliona nyota ya pekee iliyokuwa kwao alama ya kuzaliwa kwa mfalme
mpya katika Uyahudi ikawaongoza hadi mjini Yerusalemu. Lakini walipompitia
mfalme Herode Mkuu, huyo alikasirika akimwogopa mfalme mpya. Hata hivyo
aliwaelekeza Bethlehemu kadiri ya utabiri wa nabii Mika.

Yosefu alipata tena ujumbe kutoka kwa malaika akaondoka na mtoto na Maria
kukimbilia Misri kabla ya askari wa Herode hawajaweza kumuua Yesu.

Baada ya kifo cha Herode walirudi kutoka Misri lakini hawakuenda tena Bethlehemu
bali walihamia Nazareti katika mkoa wa Galilaya.

Katika taarifa ya Luka (mlango wa 1 na 2) Maria alipokea huko Nazareti ujumbe wa
malaika mkuu Gabrieli kwamba atapata mimba halafu mtoto wa pekee.

Yosefu na Maria walikwenda Bethlehemu kwa sababu ya sensa iliyowataka kwenda
katika mji asili wa ukoo wa Yosefu, mjukuu wa mfalme Daudi. Hapo Yesu alizaliwa
katika hori la kulishia wanyama; wachungaji mabondeni walitangaziwa na malaika
habari hiyo wakaja kumwona mtoto.

Baada ya kuzaliwa wazazi walimpeleka Yesu Yerusalemu katika hekalu kufuatana na
sheria ya Agano la Kale (Kitabu cha Kutoka 13,2; 13,15) halafu wakarudi kwao
Nazareti.

Sura ya tatu (Al Imran, 42-47) ina habari za tangazo la malaika kwa Bikira
Mariamu zinazofanana na Luka 1.

Sura ya 19 (Mariamu, 16-34) inarudia tangazo la malaika kwa Mariamu na
inasimulia kuzaliwa kwake Yesu chini ya mti wa mtende, halafu majadiliano kati
ya Mariamu na ndugu zake. Mtoto mchanga Yesu akaanza kusema wakati wa kuzaliwa
akimtetea mama yake dhidi ya ndugu zake.

Kipindi cha Noeli kinatimiza haja hiyo, kwa kuwa kinaadhimisha kuzaliwa kwa mtu
mpya kabisa ambaye anatuvutia kwa wema wake na ambaye tukimuona tumemuona Mungu,
tena tukimpokea tunazaliwa upya kama wana wa Mungu.

“Leo amezaliwa kwa ajili yenu Mwokozi, ndiye Kristo Bwana”. Tunapoadhimisha
Noeli tangazo hilo la malaika kwa wachungaji linatufikia sisi. Si kujidanganya,
kana kwamba Yesu angezaliwa leo, wala hatukumbuki tu tukio la zamani, bali fumbo
la kuzaliwa Bwana linatufikia leo katika liturujia na kutuletea neema zake.
Hivyo tunaweza tukazaliwa upya kwa kushiriki kuzaliwa kwa kichwa chetu.

Liturujia inashangilia hivi, “Lo! Mabadilishano ya ajabu! Mwana wa Mungu anakuwa
mtu kusudi mtu awe mwana wa Mungu!”. Tena si binadamu tu, bali viumbe vyote
vinapata heshima mpya kwa Neno wa milele kujifanya kiumbe.

Sherehe ya Krismasi imekuwa sikukuu muhimu sana katika tamaduni za mataifa
yaliyoathiriwa na Ukristo. Kuna desturi nyingi zilizojitokeza katika karne zote
za kusheherekea Krismasi. Sehemu ya desturi hizi zimeenea pia nje ya nchi za
asili na hata kutumiwa na watu wasiofuata imani ya Kikristo.



https://sw.wikipedia.org/wiki/Kombe_la_Dunia_la_FIFA

Kombe la Dunia la FIFA ni mchuano wa kimataifa wa mchezo wa soka wa wanaume.
Kombe hili hutambulika pia kama kombe la dunia la soka, kombe la dunia la mpira
wa miguu au Kombe la Dunia. Kombe hili hushindaniwa na nchi wanachama wa
Shirikisho la Soka Duniani (FIFA - Fédération Internationale de Football
Association). Mashindano haya hutazamwa na watu wengi zaidi duniani kuliko
mashindano yoyote yale. Mashindano ya mwaka 2002 watu wapatao bilioni 1.1
walitazama.

Hadi sasa ni nchi saba tu ambazo zimeweza kuchukua kombe hili toka lilipoanza
kushindaniwa hapo mwaka 1930. Mashindano haya hufanyika kila baada ya miaka
minne. Mwaka 1942 na 1946 hakukuwa na Kombe la Dunia kutokana na Vita Kuu ya
Pili ya Dunia. Brazili ndio nchi pekee ambayo imeweza kutwaa kombe hili mara
tano mfululizo. Ujerumani na Italia zimelitwaa mara tatu. Nchi nyingine ambazo
zimewahi kulitwaa ni Uruguay, Ufaransa, Argentina, na Uingereza.

Ujerumani ndio nchi iliyoandaa Kombe la Dunia 2006 kati ya 9 Juni hadi 9 Julai.
Bingwa wa kombe hilo, Brazili, imetolewa kwenye mashindano hayo kwa kufungwa 1-0
na Ufaransa. Kombe la Dunia 2010 lilifanyika katika bara la Afrika kwa mara ya
kwanza katika nchi ya Afrika Kusini. Kombe la Dunia 2014 lilifanyika Brazili.



https://sw.wikipedia.org/wiki/Kipepeo

Vipepeo ni ndumili (hali ya mwisho ya metamofosisi) za wadudu wa oda ya
Lepidoptera.

Jinsi ilivyo kwa wadudu wengi maisha ya kipepeo huanza kama yai. Anatoka kwenye
yai kwa umbo la kiwavi. Baada ya miambuo minne kiwavi huwa bundo. Ndani ya bundo
hugeuka kuwa kipepeo anayetoka na kutaga mayai tena. Mzunguko huu kwa jumla
unaitwa metamofosisi.

Vipepeo wa kweli ni wadudu wa nusuoda Glossata. Wana wengine wa Lepidoptera
huitwa nondo. Kama ilivyo kwa wadudu wengi mzunguko wa maisha wa vipepeo huwa na
sehemu nne: yai, lava (kiwavi), bundo na ndumili (imago). Spishi nyingi zaidi
huruka wakati wa mchana. Rangi zao za kupendeza na miruko yao ya mbwembwe
hufanya kuangalia vipepeo kuwa miongoni mwa tabia za kupendeza kwa baadhi ya
watu.

Mayai ya vipepeo huwa na gamba gumu liitwalo korioni (chorion). Gamba hili
limezungukwa na nta inayozuia yai lisikauke kabla ya lava hajakua vizuri. Kila
yai huwa na tunau dogo, kwa ajili ya kuruhusu manii kuingia na kurutubiha yai.
Mayai ya vipepeo na nondo hutofautiana sana kwa ukubwa kwenye spishi zao, lakini
yote huwa ya miduara au dharadufu.

Lava wa vipepeo au viwavi hula majani kwa wingi, na hutumia muda wao mwingi wa
siku wakitafuta chakula japokuwa asilimia kuowa ya viwavi hula nyasi (majani),
wachache hula wadudu. Baadhi ya viwavi huishi maisha ya kutesemeana na sisimizi.
Huwasiliana na sisimizi kwa kutumia mitikisiko maalumu na kemikali. Sisimizi
hutoa ulinzi kwa lava hawa ambao nao huwapatia mchwa utamuu wa asali.

Vipepeo huwa na mabawa manne, bawa la mbele na nyuma kwa upande na kuliana
kushota mwili wao umegawanyika katika sehemu kuu tatu, kichwa, kifua, na
fumbatio. Wana vipapasio viwili, macho ya kampaundi na ulimi (mdomo) maalumu,
proboscis.

Vipepeo hujilisha kwa mbochi wa maua. Wengine hujipatia virutubisho kutoka
kwenye mbelewele, matunda yaliyooza, utomvu wa miti, kinyesi cha wanyama (20),
miili iliyooza (21), madini yaliyozama mchangani na kwenye taka.



https://sw.wikipedia.org/wiki/Kiboko_(mnyama)

Kiboko (Hippopotamus amphibius) ni mamalia mkubwa wa familia ya Hippopotamidae.
Nyumbani kwake ni bara la Afrika.

Kimo cha mbegani kinafikia mita 1.5 na urefu wake hadi mita 4.5. Uzito wake ni
kati ya kilogramu 2700 na 4500 kg. Hivyo kiboko inashindana na kifaru juu ya
cheo cha kuwa mnyama mzito wa pili kwenye nchi kavu baada ya tembo. Akikimbia
hufikia mwendo wa kilomita 48 kwa saa ingawa kwa muda mdogo tu. Viboko huishi
majini na nchi kavu, hasa kwenye maziwa na mito ambako viboko dume huishi kwenye
sehemu kubwa ya mto na jike na watoto 5 mpaka 30. Wakati wa mchana hubaki
wametulia kwa kukaa ndani ya maji au matope; kuzaliana na kuzaa watoto vyote
hutokea ndani ya maji. Hujitokeza nyakati za giza kula nyasi. Wakati viboko
hupumzika pamoja ndani ya maji, wakati wa kula nyasi hutawanyika na hakuna
mipaka.

Kiboko anatambulika kwa kinywa na meno yake makubwa, mwili usio na nywele, miguu
mifupi na umbo kubwa. Ni mnyama wa ardhi wa tatu kwa ukubwa akiwa na uzito (kati
ya tani 1.5 na 3.5), nyuma ya faru mweupe (tani 1.5 mpaka 4 ) na tembo (tani 3
mpaka 7 ). Licha ya umbo lake la kujaa na miguu mifupi, kiboko huweza kumshinda
mbio binadamu kwa urahisi. Kiboko pia katika mbio fupi wanafikia mpaka kasi ya
km 29/saa. Kiboko ni miongoni mwa viumbe ambao ni wakorofi kuliko wote an
husemekana kama ni mnyama kali kuliko wote Afrika. Kuna kadiri ya viboko 125,000
mpaka 150,000 katika nchi za kusini mwa Jangwa la Sahara; Zambia 40,000 na
Tanzania 20,000 mpaka 30,000. Viboko bado wapo kwenye tishio la kutoweka
kutokana na kutoweka kwa uoto na ujangili kuwinda nyama yao na meno yao chonge
ya vipusa.

Kiboko ni mnyama wa jenasi ya familia ya Hippopotamidae. "Pygmy Hippopotamus"
yupo kwenye jenasi tofauti ya Hippopotamus, aidha Choeropsis au Hexaprotodon.
Spishi ndogo za kiboko zimeainishwa kulingana na tofauti zao za maumbo hasa fuvu
zao za kichwa na maeneo wanamoishi.:3

Kwenye kipindi cha “Dangerous Encounters with Brady Barr”, kwenye televisheni ya
National Geographic Channel, Dk. Brady Barr alipima mkandamizo wa taya za kiboko
mara aumapo na ya kiboko jike na kupata kg 826. Barr alijaribu pia kupima kwa
kiboko dume lakini hakufanikiwa kutokana na ukorofi wa kiboko dume.

Ili kupata maelezo kuhusu masanduku ya uanapwa ya spishi angalia:
Wikipedia:WikiProject Mammals/Article templates/doc.



https://sw.wikipedia.org/wiki/Khalifa

Khalifa ni cheo cha kihistoria kwa ajili ya kiongozi wa ummah (jumuiya ya
Uislamu). Ni neno la Kiarabu خليفة khalīfah linalomaanisha "makamu". Khalifa ni
kifupi chake cha خليفة رسول الله "khalifatu-rasul-i-llah" kinachomaanisha
"Makamu wa mtume wa Allah/Mungu". Hivyo mana yake ni makamu au mfuasi wa Mtume
Muhammad katika nafasi yake kama kiongozi wa Waislamu.

Cheo cha khalifa kilitumiwa pamoja na cheo cha "amīr-al-mu'minīn" ( أمير
المؤمنين ) "Jemadari Mkuu wa wenye Imani (=Waislamu)".

Utaratibu wa uongozi wa khalifa ulianzishwa baada ya kifo cha Muhammad mw. 632
na kuishia 3 Machi 1924 katika mapinduzi ya Atatürk.

Mtu wa kwanza aliyetumia cheo hiki alikuwa (Abu Bakr aliyeongoza ummah ya
Waislamu baada ya kifo cha Muhammad mwaka 632. Alichaguliwa na viongozi wa
Waislamu kwa sababu Muhammad hakumwacha mrithi wala maagizo kuhusu atakayemfuata
kama kiongozi.

Abu Bakr alifuatwa na Umar ibn al-Khattab, Uthman ibn Affan na Ali ibn Abi
Talib.

Hawa wanne ni viongozi katika historia wanaokubaliwa na mikondo karibu yote ya
Uislamu kwa sababu walichaguliwa na wafuasi wa Mtume Muhammad wenyewe. Isipokuwa
kikundi kidogo cha Wakhariji wanaokubali makhalifa wawili wa kwanza pekee.
Washia wanafundisha ya kwamba Ali angepaswa kuwa khalifa tangu mwanzo.

Baada ya kifo cha Ali lilitokea farakano kati ya Waislamu: wachache waliwataka
wana wa Ali kundelea kuongoza lakini walio wengi walimfuata Muawiya (mkuu wa
jeshi la Waislamu huko Dameski) aliyepigana na Ali na mwanawe Hussain kijeshi na
kushinda.

Muawiya kama jemadari ya Waislamu wa Dameski alikuwa khalifa mwaka 661 baada ya
kifo cha Ali. Tangu Muawiya hakuna khalifa tena aliyechaguliwa; Muawiya alimteua
mwanawe Yazid amfuate. Tangu siku zile cheo cha Khalifa kiliendela ama kwa
mfuasi aliyeteuliwa na mwenye cheo au kilinyanganywa kwa njia ya kijeshi.

Wafuasi wa Muawiya waliendelea kutawala hadi 750 walipopinduliwa na wafuasi wa
Abbas mjomba wa mtume Muhammad. Mmuawiya mmoja tu aliweza kukimbia hadi sehemu
ya Hispania iliyotekwa na Waarabu alipopokelewa kwa heshima na kuanzisha
Ukhalifa wa Wamuawiya wa Cordoba uliodumu katika Hispania hadi 1031.

Waabbasi walitwala mjini Baghdad hadi mnamo mwaka 945. Khalifa mashuhuri hasa
kati hao alikuwa Harun ar-Rashid aliyebadilishana mabalozi na Uchina na Kaisari
Karolo Mkuu mnamo mwaka 802. Baadaye nguvu ya kitawala ilikuwa mkononi wa
viongozi wa vikosi vya ulinzi wasiokuwa Waarabu lakini Wajemi au Waturuki. Mwaka
1258 Wamongolia walishambulia na kuharibu mji wa Baghdad na kumwua khalifa
Al-Mustasim. Mjomba wake al-Mustansir aliweza kukimbilia Misri alipopewa cheo
cha Khalifa na mtawala wa nchi Sultani Baibars. Makhalifa waliomfuata katika
Misri walikuwa viongozi kwa jina tu waliowategemea kabisa watwala wa Misri.

Mwaka 1517 khalifa wa mwisho wa Waabbasi Al-Mutawakkil III alikamatwa na
Waturuki Waosmani walipovamia Misri. Wakampeleka Istanbul kama mfungwa
alipokabidhi cheo chake pamoja na simi na koti ya Mtume Mohammad kwa Sultani
Selim I.

Watawala Waosmani hawakujali sana cheo cha khalifa. Walijiita hasa "Sultani"
pamoja na vyeo vingine. Walitumia cheo cha khalifa hasa katika uhusiano na
Waislamu nje ya dola lao. Kwa mafano wakishambulia nchi za Kiislamu kama Uajemi
walijiita Khalifa wakidai utii kama wakuu wa Waislamu wote. Au wakishambuliwa na
Austria au Urusi walitumia cheo cha khalifa kuita Waislamu wote kujiunga na
jihad ya kivita.

Safari ya mwisho ya kutumia cheo cha khalifa kwa wito la jihad ya kivita
ilitokea wakati wa Vita Kuu ya Kwanza ya Dunia ambako Sultani Mehmed V alitumia
tena cheo chake cha khalifa kuita waislamu wote wa dunia kujiunga na vita dhidi
ya Uingereza.

Baada ya vita cheo kilifutwa na bunge la Uturuki kwa mapendekezo ya Atatürk
mwaka 1924.



https://sw.wikipedia.org/wiki/Kansa_ya_ini

Saratani ya ini ni kansa ambayo huanza katika ini, kinyume na kansa ambayo
huanza katika kiungo kingine na kuenea kwenye ini, inayojulikana kama metastasis
ya ini. Ili kuelewa kikamilifu kansa ya ini ni muhimu kuwa na ufahamu wa jinsi
ya ini linavyofanya kazi. Ini ni mojawapo wa viungo vya mwili vikubwa zaidi.
Liko chini ya pafu la kulia na chini ya mbavu. Ini limegawanywa katika sehemu
mbili: ya kulia na ya kushoto. Protini huchukuliwa na ini kutoka kwa mshipa wa
portal, ambao hubeba damu iliyo na virutubishi tele kutoka kwenye matumbo hadi
kwenye ini. Mshipa wa hepatic husambaza damu kwenye ini ambayo ni tajiri kwa
oksijeni. Aina kadhaa za uvimbe zinaweza kuendelea katika ini kwa sababu ini
limetengenezwa kwa aina mbalimbali za seli. Uvimbe ambao husababisha Kansa
huitwa Malignant na uvimbe ambao hauna seli za kansa huitwa Benign. Kansa ya ini
hivyo ina uwepo wa uvimbe wa malignant hepatic - uvimbe juu au katika ini
(majina ya kimatibabu yanayohusu ini mara nyingi huanza na hepato, au hepatic
kutoka neno la Kigiriki la ini, hēpar, shina hēpat-). Uvimbe wa ini unaweza
kugunduliwa kwa kupigwa picha za kimatibabu, ambayo inaweza kutokea kwa bahati
katika utambuzi wa ugonjwa tofauti na kansa yenyewe, au inaweza kuonyesha
dalili, kama vile molekuli ya tumbo, maumivu ya tumbo, homa ya manjano,
kichefuchefu au baadhi nyingine ya kutofanya kazi vizuri kwa ini.

The American Liver Foundation ilianzishwa miaka 33 iliyopita. Ina habari na
msaada kwa wagonjwa na familia zinazokabiliana na ugonjwa huo. The American
Liver Foundation inadai kwamba kansa ya ini ni miongoni mwa sababu kuu kumi za
kifo. Kuelewa jinsi utendaji kazi wa ini na umuhimu wake kwa afya bora kunaweza
kusaidia watu ambao ni wagonjwa wa ini.

Cholangiocarcinoma (saratani ya vifereji vya nyongo): Cholangiocarcinomas
husababisha kesi 1 au 2 za kansa ya ini. Saratani hizi huanza kwenye vifereji
vidogo(viitwavyo vifereji vya nyongo) ambazo hubeba nyongo kwa matumbo.

Utafiti uliofanywa mwaka 2009 ulipendekeza kuwa upungufu wa l-carnitine
unasababisha hatari ya kansa ya ini, na kwamba kuongezwa kwake mwilini kunaweza
kupunguza hatari hiyo. Ujapani kama mwanachama wa International Consortium
Genome Cancer inaongoza juhudi za kuramani genome ya kansa ya ini kikamilifu.

Picha ya PET-CT inaweza kupendekezwa ikiwa madaktari wanafikiria upasuaji kama
matibabu. Inatoa maelezo zaidi kuhusu sehemu ya mwili inayokaguliwa. Tiba sahihi
ya kansa ya ini inaweza kuleta tofauti kati ya maisha na kifo. Si wagonjwa wote
wa saratani ya ini wanaweza kutibiwa. Hizi ni baadhi tu ya matibabu
yanayopatikana: Surgery, Chemotherapy, Immunotherapy, Photodynamic Therapy,
Hyperthermia, Radiation Therapy and Radiosurgery.



https://sw.wikipedia.org/wiki/Kaizari

Kaizari ni cheo cha mfalme mkuu. Neno la Kiswahili limetokana na lugha ya
Kijerumani "Kaiser" lakini asili yake ni Kilatini "Caesar".

Asili ya cheo ni Julius Caesar aliyekuwa kiongozi wa Dola la Roma hadi kuuawa
kwake na wapinzani mwaka 44 KK. Watawala waliomfuata walianza kutumia jina la
Caesar kwa heshima yake hadi jina lilikuwa cheo.

Cheo cha Kaizari kiliendelea kutumika katika eneo la Dola la Roma ya Mashariki
(Bizanti) hadi 1453.

Katika Ulaya yenyewe mfalme wa Wafaranki Karolo Mkuu alipokea cheo cha "Caesar"
au Kaizari. Baadaye wafalme Wajerumani waliomfuata Karolo Mkuu katika sehemu ya
mashariki ya ufalme wake waliendelea kutumia cheo hiki cha Caesar au Kaizari.

Neno la Kaizari liliingia katika lugha ya Kiswahili wakati wa ukoloni wa
Kijerumani huko Tanzania. Austria na Ujerumani zilitawaliwa hadi mwisho wa Vita
Kuu ya Kwanza ya Dunia 1918 na wafalme wenye cheo cha "Kaizari" (kijer.:
Kaiser).

Vilevile mfalme wa Urusi alikuwa na cheo kilekile kilichoitwa "Tsar" kwa Kirusi,
ilhali neno hili limeundwa pia kutoka kwa "Caesar".

Lugha za Kiingereza na Kifaransa zilitumia cheo tofauti cha macaesar wa Kiroma
ndicho "Imperator" (=mwenye amri, mwenye mamlaka, jemadari) kilichokuwa
"Emperor" (Kiing.) au "Empereur" (Kifaransa).

Kaizari ni cheo cha mfalme aliye juu ya wafalme wengine. Kutokana na uzuefu huu
hata Shah wa Uajemi, Tenno wa Japani, Huangdi wa China na Negus Negesti wa
Ethiopia hutajwa kwa cheo cha "Kaizari".

Malkia Viktoria alitumia cheo cha Kaizari ("empress") kama mtawala wa Uhindi
tangu 1877.

Wakati wa ukoloni mtawala mkuu wa Afrika ya Mashariki ya Kijerumani alikuwa
Kaizari Wilhelm II wa Ujerumani; kwenye sarafu ya rupia alionyeshwa pamoja cheo
kwa lugha ya Kilatini "imperator".

Rais Jean-Bedel Bokassa alijitangaza kuwa Kaizari ("empereur") wa Afrika ya Kati
mwaka 1977 akiiga mfano wa Napoleon Bonaparte aliyejiwekea taji la Kaizari ya
Ufaransa mwaka 1804. Bokassa alipinduliwa 1979 na nchi kuwa jamhuri tena.



https://sw.wikipedia.org/wiki/Kairo

Kairo (Kar القاهرة al-Qāhira – „mwenye ushindi“) ni mji mkuu wa Misri na mji
mkubwa wa nchi zote za kiarabu, pia moja kati ya majiji makubwa duniani.

Kairo yenyewe inakadiriwa kuwa na wakazi 10,230,350 mjini penyewe, kanda ya jiji
pamoja na mitaa ya nje na mapembizo ni 15,628,325.

Kairo iko kwenye sehemu ya kaskazini ya Misri takriban kilomita 160 kusini mwa
pwani la Mediteranea. Mji ulikua kando la mto Nile. Hapa ni mahali ambako mto
Nile unatoka katika bonde unamovuka jangwa na kujigawa kuwa na delta pana hadi
bahari ya Mediteranea.

Jinsi ilivyo kwenye majiji mengi makubwa wenyeji hutofautisha kati ya mji asilia
mwenyewe na jiji kubwa kwa jumla. Mji wa Kairo mwenyewe una eneo la 453 km³ tu,
uko upande wa mashariki wa mto pamoja na visiwa viwili ndani ya mto; jiji pamoja
na vitongoji limepanuka pande zote mbili kuelekea ndani ya jangwa.

Katika karne ya 19 mto Nile ulibanwa kwa handaki na mifereji. Hadi wakati ule
mifuriko na mabadiliko kwenye mwendo wake walitokea mara kwa mara. Historia hii
ya mabadilko ya mwendo wa mto ni sababu ya kwamba mitaa mipya ya mji iko karibu
na mto mwenyewe mahali ambako zamani wangeogopa kujenga, ni mitaa ya Garden
City, Kairo mjini na Zamalek.

Kusini mwa Kairo mjini wa leo kuna Kairo ya Kale penye mabaki ya miji
iliyotangulia hapa kama vile Babyloni ya Misri (enzi ya Bizanti kabla ya uvamizi
wa Waislamu) na Fustat (mji mkuu wa kwanza wa Kiislamu nchini Misri).

Sehemu za Bulaq ziko leo upande wa kazkazini ya mji mwenyewe zilianzishwa kama
eneo la bandari ya mtoni mnamo karne ya 16. Boma la Kairo (ar. qale salah ad
din) inaonyesha mahali ambako mji wa Kairo yenyewe ulianzishwa na Wafatimi.
Upande wa magharibi wa mji wa Kairo uliathiriwa na mpangilio wa jiji wa
kimagharibi ukiwa na barabara pana, uwanja mbalimbali na nyumb za kisasa. Upande
wa mashariki una zaidi mitaa midogomidogo, nyumba za kienyeji na kujaa watu
wengi mno.

Kairo iko katika kanda yenye tabianchi nusutropiki. Tabianchi kwa jumla ni
yabisi. Hata hivyo wakati mwingine hewa yenye unyevu inaweza kufika kwa sababu
bahari iko karibu. Halijoto ya wastani mwakani ni sentigredi 21.7. Kiwango cha
mvua ni milimita 24,7 pekee. Mwezi mwenye joto zaidi ni Julai mwenye wastani wa
sentigredi 28, na mwezi baridi ni Januari yenye wastani wa sentigredi 13,9.

Usimbishaji ni mdogo; wastani ya mwaka ni milimita 24,7 pekee unaotiririka
katika miezi wa Bovemba hadi Machi pekee.

Wakati wa Disemba 2013 Kairo iliona theluji mara ya kwanza baada ya miaka mingi
sana.

Kanda ya Jiji inajumlisha Kairo pamoja na miji jirani, vitongoji na mapembizo.
Idadi ya wakazi kwa jumla iko kati ya milioni 15 hadi 16. Kiutawala kanda ya
jiji inajumlisha mkoa wa Kairo na sehemu ya mikoa miwili yaani Giza na Qalyubia.

Kuna mipango ya kujenga jiji jipya upande wa mashariki ya Kairo litakalokuwa mji
mkuu mpya wa Misri.

Usafiri ndani ya Kairo na kanda ya jiji huenda kwa kutumia barabara, njia za
reli, reli ya chini ya ardhi inyoitwa "metro" na feri kwenye mto. Kuna magari
mengi ya binafsi, teksi na mabasi ambayo ni ya umma au ya binafsi. Njia nyingi
za mabasi na reli ya metro zinakutana kwenye Midan Ramses Usafiri ndani ya Kairo
ni mashuhuri kwa ugumu wake kutokana na uwingi wa watu na magari.

Metro ya Kairo ("مترو") ni jina la reli ya chini ya ardhi. Ni usafiri wa haraka
pale njia zake zinapofika. Mabehewa yake yanaweza kujaa mno wakati wa masaa ya
kwenda kazini na kurudi. Kila treni ya metro huwa na magari wawili yaliyotengwa
kwa ajili ya wanawake pekee, ni gari la nne na la tano, lakini hata hivyo
wakinamama wako huru kupanda kila behewa wanapotaka. Metro hii ina njia tatu
zenye urefu wa kilomita 77.9 na kuna vituo 61 zinazohudumiwa.

Kuna tramu katika sehemu za (Heliopolis na mji wa Nasr) lakini ile katika Kairo
mjini ilifungwa miaka mingi iliyopita.

Zamani Kairo ilikuwa mji penye wakazi wengi wa tamaduni na dini mbalimbali na
hadi leo nyumba zao za ibada ni kama kumbukubu ya historia hii. Maelfu ya
Wagiriki wa Misri waliondoka nchini baada ya mapinduzi ya 1952. Wayahudi
walianza kuona ubaguzi mkali na madhulumu tangu vita ya Israeli na Waarabu wa
1948 wakaondoka. Leo hii kuna chini ya Wayahudi 100 waliobaki Misri baada ya
historia ya miaka 2,500.

Siku hizi wakazi walio wengi ni Waislamu Wasunni (takriban 90%). Wengine ni hasa
Wakristo Wakopti.

Upande wa Uislamu kuna misikiti mingi na idadi yao inaendelea kuongezeka. Chuo
Kikuu cha Al-Azhar kinapatikana mjini tangu mwaka 969 ni taasisi ambayo utalaamu
wake unaheshimiwa na kuangaliwa kati wa Wasunni wengi duniani.

Upande wa Wakopti kiongozi wao Papa Pope Tawadros II anakaa Kairo. Kanisa la
Mtakatifu Marko mjini Kairo ni kanisa kubwa la pili kwenye bara la Afrika.

Sinagogi za Kiyahudi zinaweza kutembelewa na watalii lakini hakuna tena ibada ya
kawaida kutokana na idadi ndogo ya Wayahudi waliobaki.

Vurugu za kisiasa za miaka iliyopita ilileta pia magongano kati ya wafuasi wa
dini, hasa kati ya Waislamu wakali na Wakristo.



https://sw.wikipedia.org/wiki/Jumapili

Jumapili ni siku ya kwanza katika juma (wiki) ya siku saba yenye asili ya
Kiyahudi-Kikristo. Iko kati ya siku za Jumamosi na Jumatatu.

Katika lugha ya Kiswahili jina la siku lina namba "2" ndani yake. Hili ni dokezo
la asili ya Kiswahili katika utamaduni ya Kiislamu pasipo athira ya Uyahudi
unaoanza hesabu baada ya sikukuu ya Kiislamu ya Ijumaa, siku ya sala ya pamoja:
Jumamosi kama siku ya kwanza baada ya Ijumaa, Jumapili kama siku ya pili,
Jumatatu kama siku ya tatu n.k.

Tabia hii katika Kiswahili ni ya pekee, hasa kwa sababu Kiarabu, ambacho ni
lugha ya Korani takatifu na lugha ya kimataifa ya Waislamu, kinafuata hesabu ya
Kiyahudi na kuiita siku "al-ahad" yaani "ya kwanza".

Katika lugha za Kigermanik siku hii ina jina la "jua". Lugha hizo, kama
Kiingereza na Kijerumani, zinaendeleza urithi wa Roma ya Kale na zaidi wa
Babiloni ambako kila siku ya wiki ilikuwa chini ya mungu fulani aliyeonekana
kama nyota au sayari.

Kundi lingine la lugha linatumia msamiati "siku ya Bwana" yaani "Bwana Yesu
Kristo". Ni hasa lugha za Kirumi kama Kifaransa (dimanche), Kiitalia (domenica),
Kihispania (domingo) na kadhalika.

Wakristo wa madhehebu mengi (isipokuwa Wasabato) wanatazama Jumapili kama siku
ya mapumziko iliyochukua nafasi ya Sabato iliyotajwa kwenye Amri Kumi za Agano
la Kale.

Sababu ya badiliko hilo lilitokea tangu karne ya 1 ni umuhimu wa ufufuko wa Yesu
uliotokea kwenye siku ya kwanza ya juma kufuatana na habari za Agano Jipya.

Kadiri Wakristo wa mwanzo walivyozidi kushindana na Wayahudi wasiomuamini Yesu,
walizidi kuzingatia Jumapili kuliko Jumamosi, hasa baada ya kufukuzwa kutoka
masinagogi katika miaka ya 80 BK.



https://sw.wikipedia.org/wiki/Jumamosi

Jumamosi ni siku ya saba katika juma (wiki) ya siku saba yenye asili ya
kiyahudi-kikristo. Iko kati ya siku za Ijumaa na Jumapili. Katika hesabu ya
kimataifa ya ISO 8601 ni siku ya sita.

Katika kawaida ya utamaduni wa magharibi Jumamosi imekuwa siku ya kuanza wikendi
ikiwa ni siku ambako wafanyakazi wengi hupunzika au hufanya kazi nusu siku tu.

Katika Israeli Jumamosi huheshimiwa kama Sabato ya kibiblia. Wikendi ya Israel
inaanza siku ya Ijumaa na kuendelea Jumamosi.

Katika muundo wa juma wa kibiblia Jumamosi ni siku ya saba. Kanuni ya ISO 8601
ilibadilisha hesabu ya juma kufuatana na kawaida ya mapumziko ya "wikendi"
kwenye siku za Jumamosi/Jumapili. Katika muundo huu Jumatatu hutazamiwa kama
siku ya kwanza katika juma ya kazi hivyo inahesabiwa kama siku namba "1" ya wiki
katika kalenda hivyo Jumamosi kuwa namba 6. Jumuiya za kidini zinasisitiza
hesabu ya kibiblia na kawaida katika tamaduni nyingi inaendelea kutumia hesabu
ya kale.

Katika lugha ya Kiswahili jina la siku lina namba "1" ndani yake. Hii ni dokezo
la asili ya Kiswahili katika utamaduni ya Kiislamu pasipo na athira ya Uyahudi.
Hesabu inaanza baada ya sikukuu ya Kiislamu ya Ijumaa ambayo ni siku ya sala ya
pamoja: Jumamosi kuwa siku ya kwanza baada ya Ijumaa, Jumapili kama siku ya
pili, Jumatatu kama siku ya tatu n.k.. Tabia hii katika Kiswahili ni ya pekee
hasa kwa sababu Kiarabu ambacho ni lugha ya Korani takatifu na lugha ya
kimataifa ya Waislamu kinatumia jina la Kiyahudi na kuiita siku ya سبت (sabat)
yaani Sabato.

Lugha nyingi za nchi za Kiislamu zafuata kawaida ya Kiarabu na kuiita vilevile
Sabato kwa mfano Kiindonesia (Sabtu) au Kiajemi (Farsi) (شنبه - shanbe).

Katika lugha kadhaa za Ulaya jina la siku hutunza kumbukumbu ya mungu
aliyeabudiwa zamani za dini ya Kiroma kama vile Kiholanzi "Zaterdag" au
Kiingereza "Saturday" (yote: siku ya Saturnus). Lakini lugha zaidi za Ulaya
hutumia pia jina la Sabato kwa namna mbalimbali kwa mfano Kifaransa "samedi"
(kutoka Kilatini sambati dies - siku ya Sabato), Kihispania "Sábado", Kirusi
Суббота (subbota - pia Sabato).



https://sw.wikipedia.org/wiki/Jenetikia

Jenetikia (kutoka Kigiriki cha kale γενετικός, genetikos, neno ambalo tena
linatokana na γένεσις, genesis, "asili") ni tawi la biolojia linalochunguza
uritishano na mwachano wa viumbe hai.

Kwa namna ya pekee imegundulika kwamba chembechembe zinazohifadhi taarifa za
urithi wa viumbe hai zimo katika kiini cha kila seli yao kama nyuzinyuzi
zinazoitwa kromosomu. Hizo zinabeba jeni kadhaa ambazo kila mojawapo inahusika
na urithi wa tabia na umbile fulani kutoka kwa wazazi kwenda kwa kizazi kipya.

Ukweli kwamba viumbe hai hurithi sifa kutoka kwa wazazi wao umetumika tangu
zamani za kale kuboresha mazao ya mimea na wanyama kwa njia ya uzalishaji teuzi.

Hata hivyo, sayansi ya kisasa ya jenetikia, ambayo inajaribu kuelewa utaratibu
wa urithi, ilianza tu na kazi ya Gregor Mendel katikati ya karne ya 19. Ingawa
hakujua msingi halisi wa urithi, Mendel aliona kwamba viumbe hurithi sifa
kupitia vitengo maalumu ambavyo sasa vinaitwa jeni.

Jeni hufanana na maeneo ndani ya DNA, molekuli inayoundwa na mlolongo wa aina
nne tofauti za nyukleotidi. Mpangilio wa nyukleotidi hizo ndio maelezo ya kijeni
ambayo viumbe huyarithi. Kwa kawaida DNA ina umbo la ncha mbili, ambazo kila
moja ina nyukleotidi zinazokamilishana. Kila ncha inaweza kutumika kama kiolezo
katika uumbaji wa ncha nyingine mpya: hii ndiyo njia halisi ya kutengeneza
nakala za jeni ambazo zinaweza kurithiwa.

Mpangilio wa nyukleotidi katika jeni hutafsiriwa na seli ili kuzalisha mlolongo
wa aminoasidi, hivyo kutengeneza protini; utaratibu wa aminoasidi katika protini
hufanana na utaratibu wa nyukleotidi katika jeni. Uhusiano huo kati ya mpangilio
wa nyukleotidi na mpangilio wa aminoasidi hujulikana kama kanuni ya maumbile.
Aminoasidi zilizo katika protini huamua jinsi inavyojikunja katika umbo la pande
tatu; kisha, utendaji kazi wa protini hiyo hutegemea muundo huo. Protini
hutekeleza karibu majukumu yote yanayohitajika ili seli ziishi. Mabadiliko ya
DNA katika jeni yanaweza kubadilisha aminoasidi za protini, na hivyo kubadilisha
umbo lake na utendaji kazi wake: mabadiliko haya yanaweza kuwa na madhara
makubwa katika seli na kwa kiumbe kwa jumla.

Ingawa jenetikia ina athari kubwa katika sura na tabia za kiumbe, matokeo ya
mwisho yanategemea mchanganyiko wa jenetikia na mambo ambayo kiumbe anayapitia
wakati wa uhai wake. Kwa mfano, ingawa jeni zinaweza kuamua ukubwa au udogo wa
kiumbe, lishe na mambo mengine ambayo kiumbe hupitia baada ya kuzaliwa pia huwa
na athari kubwa.

Ingawa sayansi ya jenetikia ilianza na majaribio na nadharia ya Gregor Mendel
katika miaka ya kati ya 1800, nadharia nyingine za urithi zilikuwepo kabla yake.
Nadharia maarufu wakati wa Mendel ilikuwa dhana ya kuchanganya urithi, yaani
wazo la kwamba watu hurithi mchanganyiko laini wa sifa kutoka kwa wazazi wao.
Mendel hakukubaliana na wazo hilo na alionyesha kwamba sifa zinajumuisha
mchanganyiko wa jeni tofauti kuliko mchanganyiko unaofanana.

Nadharia nyingine ambayo ilikuwa imeungwa mkono wakati huo ilikuwa urithi wa
sifa zilizopatikana: imani kwamba watu hurithi sifa zilizojengwa na wazazi wao.
Nadharia hiyo (ambayo kwa kawaida inahusianishwa na Jean-Baptiste Lamarck) sasa
inajulikana kuwa na makosa.

Nadharia nyingine zilikuwa pamoja na panjenesisi ya Charles Darwin (ambayo
ilikuwa na vipengele vya mambo mtu anayoyapata na yale anayoyarithi) na muundo
mpya wa Francis Galton wa panjenesisi kama nadharia inayohusisha chembechembe na
urithi.

Sayansi ya jenetikia ya kisasa ilianzishwa na Gregor Mendel, mtawa wa
Kiaugustino na mwanasayansi mwenye asili ya Kijerumani ambaye alichunguza hali
ya urithi katika mimea. Katika maandishi yake "Versuche über Pflanzenhybriden"
("Majaribio ya Uvyausaji wa Mimea"), iliyowasilishwa katika mwaka 1865 kwa
Naturforschender Verein (Jumuiya ya Utafiti kuhusu Mimea na Viumbe) huko Brünn,
Mendel alifuatilia ruwaza za urithi za sifa fulani kwa mimea ya njegere na
kuielezea kupitia hisabati. Ingawa ruwaza hii ya urithi ingeweza kuonekana
katika sifa kadhaa, kazi ya Mendel ilipendekeza kuwa urithi ulikuwa ulihusisha
chembechembe, si kupata, na kwamba ruwaza za urithi wa sifa nyingi zinaweza
kuelezwa kupitia kanuni na uwiano rahisi.

Umuhimu wa kazi ya Mendel haukuweza kueleweka vizuri hadi miaka ya 1890, baada
ya kifo chake, wakati ambapo wanasayansi wengine wakiwa wanashughulikia mambo
kama hayo, waligundua upya utafiti wake. William Bateson, mtetezi wa kazi ya
Mendel, aliunda neno jenetikia mwaka 1905. (Kivumishi jenetikia kilichotokana na
neno la Kigiriki mwanzo - γένεσις, "asili" na kwamba kutoka kwa neno genno -
γεννώ, "kujifungua", kinatangulia nomimo na kilitumika kwa mara ya kwanza kwa
maana ya kibiolojia mwaka 1860). Bateson alieneza matumizi ya neno jenetikia
kuelezea utafiti wa urithi katika hotuba yake ya uzinduzi wa Mkutano wa Tatu wa
Kimataifa wa Uvyausaji wa Mimea huko London, Uingereza mwaka 1906

Baada ya kugunduliwa upya kwa kazi ya Mendel, wanasayansi walijaribu kuamua ni
molekuli zipi katika seli zilizohusika na urithi. Mwaka 1910 Thomas Hunt Morgan
alisema kuwa jeni ziko juu ya kromosomu, kulingana na matokeo ya mabadiliko ya
macho meupe yaliyohusiana na jinsia katika nzi-tunda. Mwaka 1913 [mwanafunzi]]
wake Alfred Sturtevant alitumia uhusiano wa kijeni kuonyesha kuwa jeni hupangwa
kwa ,mstari kwenye kromosomu.

Ingawa jeni zilijulikana kuwepo kwenye kromosomu, hizo kromosomu zinajumuisha
protini na DNA: wanasayansi hawakujua ni ipi kati ya hizo iliyohusika na urithi.
Mwaka 1928, Frederick Griffith aligundua jambo la mabadiliko: bakteria
zilizokufa ziliweza kuhamisha nyenzo za kijeni ili "kubadilisha" bakteria
zingine zilizokuwa bado hai.

Miaka kumi na sita baadaye, mwaka 1944, Theodore Oswald Avery, Colin McLeod na
Maclyn McCarty walitambua molekuli iliyohusika na mabadiliko ni DNA.

Majaribio ya Hershey-Chase ya mwaka 1952 pia yalionyesha kuwa DNA (badala ya
protini) ndiyo wenzo wa kijeni wa virusi ambavyo huambukiza bakteria, hivyo
kutoa ushahidi zaidi kwamba DNA ndiyo molekuli inayohusika na urithi.

James D. Watson na Francis Crick walitambua muundo wa DNA mwaka 1953, kwa
kutumia kazi ya kristalografia ya eksirei ya Rosalind Franklin na Maurice
Wilkins ambayo ilionyesha kuwa DNA ina muundo wa msokoto (yaani, umbo kama la
kizibuo). Umbo la misokoto miwili lilikuwa na ncha mbili za DNA na nyukleotidi
ilikuwa imeangalia ndani, na kila moja ililingana na nyukleotidi kikamilisho
kwenye ncha nyingine na kuunda umbo linalofanana na vidato kwenye ngazi
iliyosokotwa. Umbo hili lilionyesha kuwa maelezo ya kijeni yapo katika mpangilio
wa nyukleotidi kwenye kila ncha ya DNA. Umbo hilo pia lilipendekeza njia rahisi
ya kurudiarudia: kama ncha hizo zimetenganishwa, ncha zingine mpya za kila ncha
iliyotenganishwa zinaweza kuundwa upya kulingana na mpangilio wa ncha za zamani.

Tafiti nyingi ziliweza kufanywa kutokana na uelewa huu wa molekuli ya jeni.
Uvumbuzi muhimu uliofanywa na Frederick Sanger mwaka 1977ulikuwa mpangilio wa
mlolongo uliokuwa na DNA mwisho. Teknolojia hii inawaruhusu wanasayansi kusoma
mpangilio wa nyukleotidi wa molekuli ya DNA.

Mwaka 1983, Kary Banks Mullis alitengeneza mmenyuko wa mlolongo wa polimerasi,
hivyo kutoa njia ya haraka ya kutenga na kukuza sehemu maalum ya DNA kutoka kwa
mchanganyiko.

Kutoka kwa juhudi za pamoja za "Mradi wa Jenomu za Binadamu" na juhudi sambamba
za binafsi za Celera Genomics, mbinu hizi na zingine zilifikia kilele katika
upangiliaji wa jenomu za binadamu mwaka 2003.

Katika ngazi yake ya msingi kabisa, urithi katika viumbe hutokea kupitia sifa za
kipekee, ziitwazo jeni. Sifa hii ilivumbuliwa kwa mara ya kwanza na Gregor
Mendel, ambaye alifanyia utafiti utengaji wa sifa zinazorithika katika mimea ya
njegere. Katika tafiti zake kuhusu sifa ya rangi ya maua, Mendel aliona kwamba
maua ya kila mmea wa njegere yalikuwa ama rangi ya zambarau au nyeupe-lakini
kamwe hakukuwa na rangi ya kati ya rangi hizo mbili. Tofauti hizo, matoleo ya
kipekee ya jeni moja yanaitwa aleli//aina zinazofanana.

Katika kesi ya njegere, ambayo ni spishi yenye seti mbili za kromosomu, kila
mmea una aleli mbili za kila jeni, aleli moja iliyorithiwa kutoka kwa kila
mzazi. Spishi nyingi, ikiwa ni pamoja na binadamu, zina muundo huo wa urithi.
Viumbe vyenye seti mbili za kromosomu na vyenye nakala mbili za aleli moja//sawa
ya jeni maalum huitwa homozigasi katika sehemu hiyo ya jeni, wakati viumbe
vyenye aleli mbili tofauti za jeni maalum vinaitwa heterozigasi.

Seti ya aleli kiumbe maalum inaitwa jenotipu yake, wakati sifa zinazoweza
kuonekana za kiumbe hicho zinaitwa fenotipu yake. Wakati viumbe ni heterozigasi
kwa jeni, mara nyingi aleli moja husemekana kutawala kwani sifa zake hutawala
fenotipu ya kiumbe hicho, wakati aleli nyingine inaitwa selipumbazi kwani sifa
zake hufifia na haziwezi kuonekana. Baadhi ya aleli hazina utawala kamili na
badala yake huonyesha ni fenotipu ya kati, au utawala wa pamoja kwa kuonyesha
aleli zote mbili kwa wakati moja. Wakati wa jozi la viumbe kuzaana, watoto wao
kinasibu hurithi aleli moja kati ya hizo mbili kutoka kwa kila mzazi. Matokeo
haya ya urithi wa kipekee na utengaji wa aleli kwa pamoja zinajulikana kama
Sheria ya kwanza ya Mendel au Sheria ya Utengaji.

Wataalamu wa jeni hutumia michoro na ishara kueleza urithi. Jeni moja
huwakilishwa na herufi moja au herufi kadhaa. Mara nyingi alama ya "+" hutumika
kwa aleli ya kawaida ya jeni, isiyobadilika.

Katika majaribio ya utungisho na uzalishaji (na hasa wakati wa kujadili sheria
za Mendel) wazazi hujulikana kama kizazi "P" na watoto kama kizazi "F1" (watoto
wa kwanza). Wakati watoto F1 wanazalishana, watoto wao huitwa kizazi "F2"
(watoto wa pili). Mmojawapo wa michoro ambayo hutumika sana kutabiri matokeo ya
uzalishaji mtambuka ni mraba wa Punnett.

Wakati wa kufanyia utafiti magonjwa ya binadamu yanayohusiana na jeni, wataalamu
mara nyingi hutumia chati ya ukoo kuwakilisha urithi wa sifa. Chati hizi
huonyesha urithi wa sifa katika mti wa nasaba.

Mara nyingi jeni tofauti zinaweza kuingiliana kwa njia ambayo inaathiri sifa
sawa. Katika mmea wa 'Omphalodes Verna', kwa mfano, kuna jeni iliyo na aleli
ambazo huamua rangi ya maua: buluu au majenta. Hata hivyo, jeni nyingine
hudhibiti ikiwa maua yana rangi yoyote au ni meupe. Wakati mmea una nakala mbili
za aleli nyeupe, maua yake huwa meupe-bila kujali kama jeni ya kwanza ina aleli
za rangi ya buluu au majenta. Mwingiliano kati ya jeni huitwa epistasisi, na
jeni ya pili hukandamiza ile ya kwanza.

Sifa nyingi si vipengele vya kipekee (k.m. maua ya rangi ya zambarau au meupe)
lakini badala yake ni sifa zinazoendelea (k.m. urefu wa binadamu na rangi ya
ngozi yake). Sifa hizi tata hutokana na jeni nyingi. Ushawishi wa jeni hizi
huingiliwa kati, kwa viwango tofauti, na mazingira ambayo kiumbe hicho
kimepitia. Kiwango ambacho jeni za kiumbe huchangia sifa tata kinaitwa
urithikaji. Kipimo cha urithikaji wa sifa hulingana katika mazingira
yanayobadilika zaidi, mazingira yana athari kubwa kwenye tofauti ya jumla ya
sifa husika. Kwa mfano, urefu wa binadamu ni sifa tata iliyo na urithikaji wa
asilimia 89 nchini Marekani. Hata hivyo, huko Nigeria, ambako watu huwa na
nafasi tofauti zaidi ya kupata lishe bora na huduma za afya, urefu una
urithikaji wa asilimia 62 tu.

Msingi wa kimolekuli wa jeni ni deoksiribonyuklei asidi (DNA). DNA imeundwa na
mlolongo wa nyukleotidi, ambazo ni za aina nne: adenini (A), sitosini (C),
guanini (G), na thaimini (T). Maelezo ya jeni huwa katika mpangilio wa
nyukleotidi hizi, na jeni huwa kama mfululizo wa mpangilio huo katika mnyororo
wa DNA. Virusi tu vimeepuka kanuni hii: wakati mwingine virusi hutumia molekuli
inayofanana na RNA badala ya DNA kama wenzo wake wa kijenetiki. DNA kwa kawaida
hupatikana kama molekuli yenye ncha mbili, zilizojikunja katika sura ya msokoto
ulio na sehemu mbili. Kila nyukleotidi katika DNA huambatana na nyukleotidi
inayoipendelea ya ncha mkabala: A huambatana na T, na C huambatana na G. Hivyo,
katika hali yake ya ncha mbili, kila ncha ina maelezo yote muhimu kama
inavyofaa, yasiyohitajika katika ncha iliyoambatana nayo. Muundo huu wa DNA ndio
msingi halisi wa urithi: urudufishaji wa DNA hurudia tena maelezo kwa kugawanya
ncha hizo na kutumia kila ncha kama kiolezo cha utengenezaji wa ncha//mwenzi
mpya.

Jeni huwa zimepangwa kwa mstari kando ya minyororo mirefu ya mpangilio wa DNA,
iitwayo kromosomu. Katika bakteria, kila seli kwa kawaida ina kromosomu moja
yenye umbo la mviringo, wakati viumbe eukaryota (ikiwa ni pamoja na mimea na
wanyama) wana DNA ambazo zimepangwa katika mistari mingi ya kromosomu. Ncha hizo
za DNA mara nyingi huwa ndefu sana; kwa mfano, kromosomu ndefu zaidi ya binadamu
ina urefu wa kufikia jozi msingi milioni 247,000,000 . DNA ya kromosomu
inahusishwa na protini za miundo zinazopanga, kuunganisha, na kudhibiti ufikiaji
wa DNA, hivyo kutengeneza wenzo uitwao kromatini; katika viumbe vyenye seli
changamano, kromatini kwa kawaida hujumuisha nyukleosomu, makundi ya DNA
yaliyozungushwa kwenye misingi ya protini za histoni. Seti kamili ya nyenzo za
urithi katika kiumbe (kwa kawaida mchanganyiko wa mipangilio ya DNA ya kromosomu
zote) huitwa jenomu.

Wakati viumbe vyenye seti moja ya kromosomu vina nakala moja tu ya kila
kromosomu, wanyama wengi na mimea mingi wana seti mbili za kila kromosomu, hivyo
wana nakala mbili za kila jeni. Aleli mbili za jeni zimewekwa kwenye sehemu
zinazofanana za kromatidi za aina moja, kila aleli ikiwa imerithiwa kutoka kwa
mzazi tofauti.

Kuna upekee kwenye kromosomu ya jinsia, kromosomu zilizo maalum katika wanyama
zimetokea. Kromosomu hizo zinahusika katika uamuzi wa jinsia ya kiumbe. Kwa
binadamu na wanyama wengine, kromosomu Y ina jeni chache sana na huchochea
ukuaji wa sifa za kijinsia za kiume, wakati kromosomu X inafanana na kromosomu
nyingine na ina jeni nyingi zisizohusiana na uamuzi wa jinsia. Wanawake wana
nakala mbili za kromosomu X, lakini wanaume wana kromosomu Y moja na kromosomu X
moja tu; tofauti hii katika idadi ya nakala za kromosomu X husababisha ruwaza za
urithi zisizo za kawaida za matatizo yanayohusiana na jinsia.

Wakati seli zinagawanyika, jenomu yote ya seli hizo hunakiliwa, na kila seli
inayotokana na ugawanyikaji huo hurithi nakala moja. Utaratibu huo, uitwao
mitosisi, ndio namna rahisi zaidi ya uzazi na ndio msingi wa uzazi usiohusisha
ngono. Uzazi usiohusisha ngono pia unaweza kutokea katika viumbe vyenye seli
nyingi, hivyo kuzalisha watoto wanaorithi jenomu zao kutoka kwa mzazi mmoja.
Watoto walio na jeni zinazofanana kabisa na za mzazi wao huitwa kloni (kiumbe
kilichoumbwa na kimoja bila kujamiana.)

Viumbe wenye seli changamano mara nyingi huzaana kupitia ngono na kupata watoto
walio na mchanganyiko wa nyenzo za jeni zilizorithiwa kwa wazazi wawili tofauti.
Mchakato wa uzazi kupitia ngono hubadilishana kati ya aina zilizo na nakala moja
ya jenomu husika (haploidi) na nakala mbili (diploidi). Seli zilizo na seti moja
huungana na kuchanganya jeni kuunda kiini diploid na pea ya kromosomu. Viumbe
wenye seti mbili za kromosomu hutengeneza seti moja ya kromosomu kwa kujiga,
bila kurudufisha DNA zao, ili kuunda seli zake nyingine ambazo hurithi kila moja
ya majozi ya kromosomu kinasibu. Wanyama wengi na mimea mingi huwa na seti mbili
za kromosomu katika sehemu kubwa ya maisha yao, na aina zenye seti moja ya
kromosomu zikipunguzwa hadi gameti zenye seli moja kama vile manii au ova.

Ingawa bakteria huwa hazitumii njia ya uzazi unaohusisha ngono ya seti moja /
mbili za kromosomu, zina njia nyingi za kupata maelezo mapya ya jeni. Baadhi ya
bakteria zinaweza kuungana, na kuhamisha kipande kidogo cha mviringo cha DNA kwa
bakteria nyingine. Bakteria pia zinazeza kuchukua vipande ghafi vya DNA
vinavyopatikana katika mazingira na kuyaunganisha katika jenomu zao, jambo
linalojulikana kama mabadiliko. Taratibu hizi zinasababisha uhamishaji wa jeni
wa mlalo, hivyo kupeleka vipande vya maelezo ya jeni kati ya viumbe ambavyo
vinginevyo havihusiani.

Hali ya kromosomu ya kuwa na seti mbili huruhusu jeni zenye kromosomu tofauti
kujigawa kivyake wakati wa uzazi kupitia ngono, na kuungana tena ili kuunda
mchanganyiko mpya wa jeni. Hata hivyo, jeni zilizoko kwenye kromosomu moja
kinadharia haziwezi kuungana tena kamwe, isipokuwa ni mchakato wa uvukaji wa
kromosomu. Wakati wa uvukaji, kromosomu hubadilishana mifululizo ya DNA, hivyo
basi kufaulu kuchanganya aleli za jeni kati ya kromosomu. Utaratibo huu wa
uvukaji wa kromosomu kwa jumla hutokea wakati wa meiosisi, mfululizo wa
mgawanyiko wa seli ambao huunda seli zenye seti mbili za kromosomu.

Uwezekano wa uvukaji wa kromosomu kutokea kati ya sehemu mbili maalum kwenye
kromosomu unahusiana na umbali kati ya sehemu hizo. Kwa umbali mrefu kwa njia
isiyo na msingi, uwezekano wa uvukaji uko juu vya kutosha, hivi kwamba urithi wa
jeni hauhusiani kwa njia inayofaa. Hata hivyo, kwa jeni ambazo zimekaribiana kwa
pamoja, uwezekano wa uvukaji ulio chini unamaanisha kuwa jeni hizo zinaonyesha
uhusiano wa kijeni: aleli za jeni hizo mbili zinaelekea kurithiwa kwa pamoja.
Kiasi cha uhusiano kati ya mfululizo wa jeni kinaweza kuunganishwa ili kuunda
ramani ya uhusiano wa kimstari ambayo huelezea kwa makisio mpangilio wa jeni
kando ya kromosomu.

Kwa jumla jeni huonyesha athari zake za kiutendaji kazi kupitia uzalishaji
protini, ambazo ni molekuli changamano zinazohusika katika shughuli nyingi
zinazofanyika katika seli. Protini ni mfululizo wa aminoasidi, na mpangilio wa
DNA ya jeni (kupitia kiingiliakati cha RNA) hutumika kuzalisha mpangilio maalum
wa protini. Utaratibu huo kuanza kwa uzalishaji wa molekuli ya RNA iliyo na
mpangilio unaolingana na ule wa DNA ya jeni, mchakato unaoitwa unukuzi yaani
kunakili.

Kisha molekuli ya RNA inayotumika kama mjumbe hutumiwa kuzalisha mpangilio wa
aminoasidi zinazofanana kupitia mchakato uitwao "kutafsiri". Kila kundi la
nyukleotidi tatu kwenye mpangilio, unaoitwa codon, hufanana na moja ya
aminoasidi ishirini zilizo kwenye protini na zinazoweza kutokea; kufanana huku
kunaitwa msimbo-jeni. Mtiririko wa maelezo haufuati mwelekeo maalum: maelezo
hupitishwa kutoka mpangilio wa nyukleotidi hadi kwenye mpangilio wa aminoasidi
wa protini, lakini kamwe hauhamishwi kutoka protini na kurudi tena kwenye
mpangilio wa DNA, jambo ambalo Francis Crick aliliita dogma kuu ya biolojia ya
molekuli.

Mpangilio maalum wa aminoasidi husababisha umbo la pekee lenye pande tatu kwa
protini husika, na miundo ya protini yenye pande tatu inahusiana na utendaji
kazi wa protini hizo. Nyingine ni molekuli zenye miundo sahili, kama nyuzi
zinazoundwa na kolajeni za protini. Protini zinaweza kujifungilia kwa protini
nyingine na molekuli sahili, wakati mwingine zilifanya kazi kama vimeng'enya kwa
kuwezesha mmenyuko wa kemikali ndani ya molekuli zilizofungwa (bila kubadilisha
muundo wa protini yenyewe). Muundo wa protini una nguvu; himoglobini ya protini
hujikunja katika aina zilizo tofauti kidogo ikiwa inawezesha kukamatwa,
kusafirishwa, na kutolewa kwa molekuli za oksijeni ndani ya damu ya mamalia.

Tofauti moja ya nyukleotidi ndani ya DNA inaweza kusababisha mabadiliko katika
mpangilio wa aminoasidi ya protini. Kwa kuwa miundo ya protini hutokana na
mpangilio wa aminoasidi zake, baadhi ya mabadiliko yanaweza kubadili kwa ghafla
tabia za protini kwa kuvuruga muundo au kubadilisha uso wa protini kwa njia
ambayo inabadilisha mahusiano yake na protini nyingine na molekuli. Kwa mfano,
anemia selimundu ni ugonjwa wa binadamu unaohusiana na jeni na ambao
husababishwa na tofauti moja kwenye msingi ndani ya eneo la kusimba la sehemu ya
β-globin la himoglobini, hivyo kusababisha badiliko la aminoasidi ambalo
hubadilisha tabia halisi za himoglobini. Matoleo ya anemia selimundu hujitenga,
huku yakijiweka kwa vituta vinavyounda nyuzi ambazo hupotosha umbo ya seli
nyekundu za damu zinazobeba protini. Seli hizo zilizo na umbo la mundu haziwezi
tena kupita vizuri katika mishipa ya damu, hivyo kuwa na tabia ya kuziba au
kuharibu, na kusababisha matatizo ya kitabibu yanayohusiana na ugonjwa huu.

Baadhi ya jeni hunakiliwa katika RNA lakini hazitafsiriwi na kuwa bidhaa za
protini: molekuli kama hizo za RNA zinaitwa RNA zisizosimba. Katika kesi
nyingine, bidhaa hizo hujikunja na kuwa miundo ambayo inashiriki katika kazi
muhimu za seli (kwa mfano RNA za ribosomu na RNA hamishi). RNA zinaweza pia kuwa
na athari za kudhibiti kupitia mahusiano ya uvyausaji na molekuli nyingine za
RNA (k.m. mikroRNA).

Ingawa jeni huwa na maelezo yote ambayo kiumbe hutumia ili kufanya kazi,
mazingira huwa na mchango muhimu katika kuamua fenotipu ya mwisho, jambo ambalo
mara nyingi hujulikana kama "maumbile dhidi ya malezi". Fenotipu ya viumbe
hutegemea mahusiano ya jenetiki na mazingira. Mfano mmoja ni kesi ya mabadiliko
yanayohusiana na joto-hisi. Mara nyingi, badiliko moja la aminoasidi katika
mpangilio wa protini huwa halibadilishi tabia za protini hiyo na mwingiliano
wake na molekuli nyingine, lakini huwa linavuruga muundo. Katika mazingira yenye
kiwango cha juu cha joto, ambapo molekuli zinasonga kwa kasi zaidi na kugongana,
mambo haya husababisha protini kupoteza muundo wake na kushindwa kufanya kazi.
Hata hivyo, katika mazingira yenye kiwango cha chini cha joto, muundo wa protini
ni thabiti na huwa inafanya kazi kama kawaida. Aina hii ya mabadiliko huonekana
katika rangi ya ngozi ya aina ya paka inayoitwa Siamese, ambapo mabadiliko
katika kimeng'enya kinachohusika na utoaji rangi hukifanya kivurugike na
kipoteze uwezo wa kufanya kazi katika viwango vya joto vya juuProtini hiyo
huendelea kufanya kazi katika maeneo ya ngozi ambayo yana viwango vya joto vya
chini (miguu, masikio, mkia, na uso, hivyo paka huyu ana manyoya meusi katika
sehemu hizo.

Mazingira pia huwa na athari kubwa katika madhara ya ugonjwa wa binadamu
unaohusiana na jeni wa feniketonuria. Mabadiliko yanayosababisha feniketonuria
huvuruga uwezo wa mwili wa kuyeyusha aminoasidi fenilalanini, na husababisha
kukusanyika kwa sumu ya molekuli ya kati ambayo, kwa upande mwingine,
husababisha dalili kali za ulemavu wa akili na mishtuko ya moyo zinazoendelea
kuenea. Hata hivyo, kama mtu mwenye mabadiliko ya feniketonuria atafuata
mwongozo kamili wa chakula ambao unaepuka aminoasidi hiyo, atakuwa na afya nzuri
na ataendelea na maisha yake kama kawaida.

Njia maarufu ya kupima kiasi cha athari ya mazingira na malezi ni kutazama kwa
makini mapacha wanaofanana na wasiofanana au ndugu waliozaliwa kwa nyakati
mbalimbali.[onesha uthibitisho] Kwa sababu ndugu wanaofanana kabisa hutoka kwa
zaigoti moja, nao huwa na jeni sawa. Kumbe ndugu wasiofanana wana jeni tofauti
kama ilivyo kwa ndugu wa kawaida. Kwa kulinganisha mara ngapi mmojawapo wa
mapacha ana tatizo sawa na mwenzake kati ya mapacha wanaofanana na wale
wasiofanana, wanasayansi wanaweza kuona kama athari nyingi zinazotokana na
mazingira au malezi. Mfano mmoja maarufu wa utafiti wa watoto waliozaliwa wakiwa
zaidi ya wawili ni mapacha wanne wa Genain, waliokuwa wanafanana wote na
kutambuliwa wana dhiki ileile.

Jenomu ya kiumbe fulani huwa na maelfu ya jeni, lakini si jeni hizo zote
zinahitajika kuhaja ya kuwa hai wakati wowote. Jeni hupatikana wakati
inanakiliwa katika mRNA (na kutafsiriwa katika protini), na kuna njia nyingi za
mkononi za kudhibiti usemi wa jeni vile protini ni zinazozalishwa tu wakati
zinahitajika kwa seli. Vipengele vya kunakili ni protini rekebishi zinazojifunga
na kuanza jeni, ama kukuza au kuzuia unakili wa jeni.

Ndani ya viumbe wenye seli zilizo na miundo changamano kuna sehemu za miundo za
kromatini ambazo huathiri unakili wa jeni, mara nyingi kupitia marekebisho ya
DNA na kromatini ambayo hurithiwa kwa njia thabiti na seli zinazotengenezwa.
Sehemu hizo zinaitwa "epijenetiki" kwa sababu zipo "juu" ya mpangilio wa DNA na
huhifadhi urithi kutoka kizazi kimoja cha seli hadi kizazi kingine. Kwa sababu
ya sehemu hizo epijenetiki, aina tofauti za seli zilizokuzwa ndani ya mazingira
mamoja zinaweza kuhifadhi tabia tofauti sana. Ingawa sehemu za epijenetiki kwa
jumla zina nguvu juu ya mkondo wa ukuaji, baadhi yake, kama suala la mabadiliko
maalum ambapo aleli moja ya heterozigasi hubadilisha ile nyingine kabisa, lina
urithi unaohusisha vizazi vingi na hupatikana kama mambo yasiyo ya kawaida kwa
kanuni ya jumla ya DNA kama msingi wa urithi.

Wakati wa mchakato wa urudufishaji wa DNA, mara kwa mara makosa hutokea katika
upolimishaji wa ncha ya pili. Makosa hayo, yaitwayo mabadiliko, yanaweza kuwa na
athari kwenye fenotipu ya kiumbe, hasa kama yatatokea katika mpangilio wa
usimbaji wa protini, wa jeni. Viwango vya makosa kwa kawaida huwa chini sana
(kosa 1 katika kila misingi milioni 10-100) kutokana na uwezo wa "usahihishaji
prufu" wa polimerasi za DNA. (Bila usahihishaji prufu viwango vya makosa
vingekuwa juu sana; kwa sababu virusi vingi hutegemea polimerasi za DNA na RNA,
ambazo hazina uwezo wa kusahihisha prufu, hivyo huwa na viwango vya juu vya
mabadiliko). Michakato ambayo huongeza kasi ya mabadiliko katika DNA huitwa
mutajeniki: kemikali zinazohusika na mutajeniki huendeleza makosa katika
urudufishaji wa DNA, mara nyingi kwa kuingilia muundo wa uambatanishaji-msingi,
huku mnururisho wa UV ukichochea mabadiliko kwa kusababisha uharibifu kwa muundo
wa DNA. Uharibifu unaosababishwa na kemikali kwenye DNA pia hutokea kiasili, na
seli hutumia utaratibu wa kutengeneza DNA ili kutengeneza sehemu zozote
zilizounganishwa vibaya na kuvunjika katika DNA; hata hivyo, utengenezaji wakati
mwingine hushindwa kurudisha DNA katika mpangilio wake asili.

Katika viumbe vinavyotumia uvukaji wa kromosomu ili kubadilishana DNA na
kuunganisha jeni tena, makosa katika mfungamano wakati wa meiosisi pia yanaweza
kusababisha mabadiliko. Makosa katika uvukaji hasa yanaweza kutokea wakati
mipangilio inayofanana inasababisha kromosomu zilizo pamoja kuchukua mfungamano
ulio na makosa; jambo hili huwa linafanya baadhi ya maeneo katika jenomu kuwa na
uwezo mkubwa wa kuathiriwa na mabadiliko kwa njia hiyo. Makosa hayo huunda
mabadiliko makubwa kwenye muundo katika mpangilio wa DNA-urudufishaji, mageuzo
au kufutwa kwa maeneo yote, au ubadilishaji kimakosa wa sehemu nzima kati ya
kromosomu tofauti (jambo liitwalo ubadilishaji eneo).

Mabadiliko hubadilisha jenotipu ya kiumbe na mara kwa mara mabadiliko hayo
husababisha fenotipu tofauti kuonekana. Mabadiliko mengi yana athari ndogo juu
ya fenotipu, afya au uzima wa uzazi katika kiumbe. Mabadiliko ambayo huwa na
athari kwa kawaida hufuta, lakini mara kwa mara baadhi ya mabadiliko yanaweza
kuwa na faida. Utafiti katika nzi aina ya Drosophila melanogaster unapendekeza
kwamba ikiwa mabadiliko yatabadilisha protini iliyozalishwa na jeni, karibu
asilimia 70 ya mabadiliko hayo yatakuwa hatari, yaliyosalia yakiwa ama hayana
madhara yoyote au yana manufaa madogo.

Jenetikia wa idadi hutafiti usambazaji wa tofauti za kijeni katika watu na jinsi
usambazaji huo unavyobadilika kadiri wakati unavyopita. Mabadiliko katika mara
ambayo aleli inatokea katika idadi ya watu, wanyama na mimea hasa huathiriwa na
uteuzi asili, ambapo aleli fulani hutoa faida ya kiuteuzi au kiuzazi kwa kiumbe,
pamoja na mambo mengine kama vile mkondo wa jeni, uteuzi bandia na uhamaji.

Kupita vizazi vingi, jenomu ya viumbe inaweza kubadilika kwa kiasi kikubwa, na
hivyo kusababisha mageuko. Uteuzi kwa mabadiliko yaliyo na manufaa unaweza
kusababisha spishi kugeuka na kuwa aina bora zinazoweza kuishi katika mazingira
yake, mchakato uitwao marekebisho. Spishi mpya hutengenezwa kwa njia ya mchakato
wa mageuko yanayosababisha kuwepo kwa spishi mpya, sanasana yanayosababishwa na
utenganishaji wa kijiografia unaozuia idadi za wanyama na mimea kubadilishana
jeni. Matumizi ya kanuni za kijeni katika utafiti wa biolojia na mageuko ya
idadi ya wanyama na mimea yanajulikana kama usanisi wa kisasa.

Kwa kulinganisha homolojia kati ya aina tofauti za jenomu za spishi inawezekana
kuhesabu umbali wa mageuko baina ya spishi hizo na wakati ambapo zinaweza kuwa
ziliachana (utaratibu huo unaitwa saa ya molekuli). Ulinganishaji wa jeni kwa
jumla hufikiriwa kuwa mbinu sahihi zaidi ya utambazi-sifa za uhusiano kati ya
spishi kuliko ulinganifu wa tabia za kifenotipu. Mageuko ya umbali baina ya
spishi yanaweza kutumika kutengenezea miti inayoonyesha mageuko; miti hiyo
huwakilisha asili moja na kuachana kwa spishi kadiri muda unavyokwenda, ingawa
haionyeshi uhamishaji wa nyenzo za jeni kati ya spishi zisizo na uhusiano (jambo
linalojulikana kama uhamishaji jeni wa mlalo na ambao hutokea sana katika
bakteria).

Ingawa wataalamu wa jeni mwanzoni walikuwa wakitafiti urithi katika aina
mbalimbali za viumbe, watafiti walianza kufanya utafiti maalum wa jenetikia ya
vikundi maalum vya viumbe. Ukweli kwamba utafiti mpana wa kiumbe maalum tayari
ulikuwepo ulihimiza watafiti wapya kumchagua kiumbe huyo wamfanyie utafiti
zaidi, na hatimaye viumbe kadhaa waliotumika kama mfano wakawa msingi wa tafiti
nyingi za jeni. Mada zinazotafitiwa sana katika jenetikia wa viumbe ni pamoja na
utafiti wa jeni kanuni na ushiriki wa jeni katika maendeleo na kansa.

Kati ya sababu zilizozingatiwa katika uchaguzi wa viumbe kuna ufupi wa muda kati
ya vizazi pamoja na uendeshaji rahisi wa jeni. Hizo zilifanya baadhi ya viumbe
kuwa zana maarufu katika utafiti. Viumbe vilivyotumika sana kama mifano ni
pamoja na bakteria inayopatikana kwenye tumbo Escherichia coli, mmea wa
Arabidopsis thaliana', chachu inayotumiwa katika ukokaji ("Saccharomyces
cerevisiae"), nematodi Caenorhabditis elegans', nzi-tunda wa kawaida
("Drosophila melanogaster"), na panya wa kawaida wa nyumbani ("Mus musculus").

Jenetikia ya kimatibabu hujaribu kuelewa jinsi tofauti katika jeni
zinavyohusiana na afya na maradhi ya binadamu. Wakati wa kutafuta jeni ambayo
haijulikani na ambayo inaweza kuwa imehusika na ugonjwa, kwa kawaida watafiti
hutumia uhusiano katika jeni na chati za ukoo wa jeni ili kupata eneo kwenye
jenomu linalohusiana na ugonjwa husika. Katika ngazi ya idadi ya wanyama na
mimea, watafiti hutumia uchaguzi wa kinasibu wa Mendel kutafuta maeneo katika
jenomu yanayohusishwa na ugonjwa, mbinu ambayo hasa ni muhimu kwa ajili ya sifa
za jeni nyingi ambazo hazifafanuliwi wazi na jeni moja. Baada ya jeni
inayoshukiwa kuhusika kupatikana, mara nyingi utafiti zaidi hufanyiwa kuhusu
jeni inayofanana (inayoitwa jeni iliyotoka moja kwa moja katika jeni asilia)
katika viumbe vinavyotumiwa kama mfano. Mbali na kutafitia magonjwa
yanayohusiana na jeni, upatikanaji ulioongezeka wa mbinu za utambuzi wa aina ya
jeni umesababisha kuwepo kwa taaluma ya famakojenetikia ili kutafiti jinsi aina
ya jeni inavyoweza kuathiri matokeo ya madawa.

Watu hutofautiana katika uwezekano uliorithiwa wa kupatwa na kansa, na kansa ni
ugonjwa unaohusiana na jeni. Mchakato wa ukuaji wa kansa katika mwili ni
mchanganyiko wa matukio. Mara kwa mara mabadiliko hutokea ndani ya seli katika
mwili wakati zinajigawa. Ingawa mabadiliko hayo hayatarithiwa na mtoto yeyote,
yanaweza kuathiri tabia ya seli, wakati mwingine yakizifanya zikue na
kujigawanya mara nyingi zaidi. Kuna taratibu za kibiolojia ambazo hujaribu
kusimamisha mchakato huo; ishara hutumwa kwa seli inayojigawa visivyo ambayo
inachochea kifo cha seli, lakini wakati mwingine mabadiliko ziada hutokea ambayo
huzifanya seli ziupuuze ujumbe huo. Mchakato wa ndani ya uteuzi asilia hutokea
ndani ya mwili na hatimaye mabadiliko hujilimbikiza ndani ya seli na kukuza
ukuaji wa seli hizo, hivyo kujenga vivimbe vyenye kansa ambavyo hukua na
kushambulia tishu mbalimbali za mwili.

DNA inaweza kutawaliwa kiufundi katika maabara. Vimeng'enya vya uzuiaji ni aina
ya vimeng'enya ambayo hutumiwa sana na mabyo huikata DNA kwa mpangilio maalum,
hivyo kuzalisha vipande vinavyoweza kutabirika vya DNA. Vipande vya DNA vinaweza
kuonekana kupitia matumizi ya elektroforesisi ya jeli, ambayo hutenganisha
vipande kwa kuzingatia urefu wake. Matumizi ya vimeng'enya ligation huruhusu
vipande vya DNA kushikamana, na kwa nguvu ya DNA ligating pamoja kutoka vyanzo
mbalimbali, watafiti wanaweza kujenga DNA recombinant. Mara nyingi zinazohusiana
na iliyopita viumbe genetiskt, DNA recombinant ni kawaida kutumika katika
mazingira ya-fupi mviringo DNA vipande plasmids na wachache jeni ya juu yao. Kwa
kuingiza plazmidi katika bakteria na kukuza bakteria hizi kwenye sahani za aga
(ili kutenga seli za bakteria zilizoumbwa bila kuhusisha kujamiana), watafiti
wanaweza kukuza kipande cha DNA kilichoingizwa kupitia uumbaji usiohusisha
kujamiana (mchakato unaojulikana kama uumbaji wa molekuli usiohusisha
kujamiana). (Neno kukloni, yaani kuumba bila kuhusisha kujamiana, pia linaweza
kurejelea utengenezaji wa viumbe kwa njia hii, kupitia mbinu mbalimbali.)

DNA pia inaweza kukuzwa kwa kutumia utaratibu uitwao maitikio ya mfululizo ya
polimerasi (PCR). Kwa kutumia mipangilio mifupi na maalum ya DNA, utaratibu wa
PCR unaweza kutenga na kukuza kipeo eneo lengwa la DNA. Kwa sababu inaweza
kukuza kutoka kiasi kidogo mno cha DNA, PCR mara nyingi pia hutumika kugundua
kuwepo kwa mwandamano maalum DNA.

Mojawapo ya teknolojia za msingi zilizotengenezwa kuchunguza jenetikia, upangaji
DNA huruhusu watafiti kuamua mpangilio wa nyukleotidi katika vipande vya DNA.
Mpangilio maalum wa upangaji DNA uliobuniwa na Frederick Sanger na wenzake mwaka
1977, sasa hutumika mara kwa mara kupanga vipande vya DNA. Teknolojia hiyo
imewawezesha watafiti kuchunguza mipangilio ya molekuli inayohusishwa na
magonjwa mengi ya binadamu. Kutokana na kupungua kwa gharama ya upangaji,
watafiti wamepanga jenomu za viumbe wengi, kwa kutumia zana za kuhesabu ili
kuunganisha mipangilio ya vipande vingi tofauti (mchakato uitwao ukusanyaji
jenomu). Teknolojia hizo zilitumika kupanga jenomu ya binadamu, na kusababisha
kukamilika kwa Mradi wa Jenomu ya Binadamu mwaka 2003. Teknolojia mpya
zinapunguza kwa kasi gharama ya upangaji wa DNA, huku watafiti wengi wakitumaini
kupunguza gharama ya upangaji upya wa jenomu ya binadamu hadi dola elfu. Kiasi
kikubwa cha data ya mpangilio kinachoweza kupatikana kimesababisha taaluma ya
jenomiki, utafiti ambao hutumia zana za hesabu kutafuta na kuchunguza ruwaza
katika jenomu kamili ya viumbe. Taaluma ya jenomiki pia inaweza kuchukuliwa kama
tawi la taaluma ya bioinfomatiki, ambayo hutumia mbinu za hesabu kuchambua seti
kubwa za data ya biolojia.



https://sw.wikipedia.org/wiki/Injini

Injini (kutoka Kilatini ingenium kupitia Kiing. engine) ni mashine
inayobadilisha nishati kuwa mwendo unaotumiwa kwa kazi mbalimbali.

Chanzo cha injini za kisasa kilikuwa injini ya mvuke tangu karne ya 18. Injini
hizi za kwanza zilitumia joto la moto uliowaka nje ya injini yenyewe kwa kusudi
la kupata mvuke yenye shindikizo kubwa. Mvuke ulipelekwa ndani ya mabomba hadi
silinda iliposukuma pistoni na kusababisha mwendo wa injini. Injini ya mvuke
jinsi ilivyobuniwa na James Watt ilitumiwa mwanzoni kabisa kuendesha pampu ya
maji katika migodi ya makaa, baadaye pia kwa ajili ya mashine za viwandani na
usafiri kama vile meli na gari la moshi.

Nafasi ya injini ya mvuke ilichukuliwa baadaye na injini za mwako ndani
zinazochoma fueli ndani yao hasa petroli, diseli, gesi au alikoholi.

Mwendo wa gesi ya joto inatumiwa kuzungusha rafadha sawa na upepo unaozungusha
mikono ya kinuupepo.

Roketi inatembea kwa sababu gesi yenye shindikizo kubwa inatoka kwenye nyuma
yake kwa nguvu.

Gesi inaweza kubanwa ndani ya roketi kwa shindikizo kubwa ikitoka kwenye nozeli
inayofunguliwa. Kimsingi kuruka kwa puto ya mpira iliyopulizwa hewa ndani yake
lakini haikufungwa ni saswa na mfumo wa roketi.

Kimitambo roketi ni mashine ya kimsingi sana lakini huwa kati ya injini zenye
nguvu kubwa kabisa. Roketi huwa na uwezo kufaya kazi hata kwenye anga la nje.

Injini ya umeme haihitaji fueli bali inatumia umeme unaofika kwa njia ya nyaya.
Mara nyingi nguvu ya umeme inatokana na fueli iliyochomwa kwenye kituo cha umeme
mbali na injini yenyewe.



https://sw.wikipedia.org/wiki/India

Uhindi (pia: India) ni nchi kubwa ya bara la Asia, upande wa kusini, ikienea
hasa kati ya Bahari ya Hindi.

Kwa eneo ina nafasi ya saba duniani, lakini kwa idadi ya wakazi (1,276,267,000
mwaka 2015) ni nchi ya pili baada ya China. Kati ya nchi za kidemokrasia ndiyo
yenye watu wengi zaidi duniani. Tena inakadiriwa kwamba miaka ya hivi karibuni
itapiku China.

Kiutawala Uhindi ni shirikisho la jamhuri lenye majimbo ya kujitawala 29 pamoja
na maeneo ya shirikisho 7.

Uhindi wa Kiingereza ni kipindi cha historia ambapo nchi za Bara Hindi ama
zilitawaliwa na Uingereza moja kwa moja ama zilikuwa chini ya usimamizi wa
Uingereza kama nchi lindwa.

Utawala huo ulienea juu ya Uhindi wa leo pamoja na Pakistan, Bangladesh, Nepal
na kwa muda pia juu ya Burma (Myanmar).

Tarehe 31 Desemba 1600 malkia Elizabeth I alitoa hati ya ulinzi wa kifalme kwa
biashara kati ya Uingereza na "Uhindi wa Mashariki".

Kampuni iliyopokea hati hii ilikuwa kundi la wafanyabiashara na matajiri wa
London waliovutwa na utajiri wa nchi za mashariki na hasa na faida kubwa
mikononi mwa wafanyabiashara Wareno na Waholanzi waliotangulia katika biashara
kati ya Ulaya na nchi za Asia ya Kusini.

Kampuni ilishindana kibiashara na kivita na wafanyabiashara wa Ureno, wa
Uholanzi na wa Ufaransa. Iliweza kununua au kuvamia vituo vya biashara na
kujenga maboma yake kuanzia mwaka 1644 huko Bombay, Madras na penginepo.

Mwaka 1717 kampuni ilipata kibali cha mtawala wa Moghul cha kusamehewa kodi kwa
biashara katika Ubengali.

Tangu mwaka 1680 kampuni ilianzisha jeshi lake la maaskari Wahindi na kuwa
mshiriki katika siasa ya Uhindi.

Kati ya miaka 1756 na 1763 Uingereza pamoja na mataifa mengine ya Ulaya
ilishiriki katika Vita vya miaka saba viliyokuwa vita vya kwanza vya kimabara.
Waingereza walipigana pamoja na Prussia dhidi ya Austria, Ufaransa, Urusi na
Uswidi. Jeshi la kampuni liliendesha vita hivyo dhidi ya maeneo ya Ufaransa
katika Uhindi. Wafaransa walishindwa wakabaki na vituo vidogo tu katika miji
kama Pondicherry na Mahe lakini kampuni iliongeza maeneo yake katika Uhindi.

Baada ya mwaka 1757 Kampuni ya Kiingereza ilikuwa enzi muhimu, iliweza
kushindana hata na nguvu ya Moghul. Ilianza kutawala sehemu kubwa za Uhindi wa
Kusini pamoja na Ubengali.

Mafaniko makubwa ya kampuni yalisababisha mgogoro huko Uingereza na sheria
mbalimbali za bunge la Uingereza zililenga kuongeza athira ya serikali ya
Uingereza juu ya shughuli za kampuni.

Katika karne ya 19 kampuni ikawa mtawala wa sehemu kubwa za Uhindi, ama kwa njia
ya mikataba na watawala wa kienyeji au kwa utawala wa moja kwa moja. Kampuni
ilianza kubadilisha uso wa India kujenga reli na kuanzisha mawasiliano wa
kisiasa kwa huduma ya posta na pia simu za telegrafi.

Mwaka 1857 ilitokea uasi wa wanajeshi Wahindi wa jeshi la kampuni uliosababisha
na mkasi wa mabadiliko na dharau ya viongozi Waingereza kwa utamaduni wa
wenyeji. Utawala wa kampuni ulianza kuporomoka; uliokolewa tu kwa kupeleka
Uhindi wanajeshi kutoka Uingereza. Uasi ulikomeshwa kwa mabavu.

Lakini kuingilia kati kwa serikali ya Uingereza kulikuwa mwisho wa utawala wa
kampuni. Mwaka 1858 serikali ya London ilichukua madaraka yote ya kampuni
ikafanya Uhindi kuwa koloni la taji la Uingereza.

Kuanzia mwaka 1858 Uhindi ulitawaliwa kama koloni la Uingereza. Kaisari wa
mwisho wa Moghul Bahadur Shah Zafar II aliondolewa nchini. Malkia Viktoria wa
Uingereza alichukua cheo chake akaitwa "Kaisari wa Uhindi" (kwa Kiingereza:
"Empress of India"; kwa Kihindi: "Padishah-e-Hind") akamuachia utawala gavana
wake aliyepewa cheo cha "makamu wa mfalme" (Vice-Roy).

Muundo wa utawala uliendelea: maeneo ya kampuni yalikuwa makoloni ya Uingereza.
Maeneo ya watawala Wahindi yalibaki yalivyo lakini kila Maharaja au Nawab
alipaswa kula kiapo cha utii kwa malkia kama Kaisari au malkia mkuu wa Uhindi na
kumkubali mshauri Mwingereza katika jumba lake kama mwakilishi wa Uingereza.

Mwisho wa karne ya 19 harakati za kutafuta uhuru zilianza upya. Mwaka 1885 chama
cha INC (Indian National Congress) kiliundwa na Wahindu na Waislamu pamoja
waliodai uhuru. Mwaka 1906 viongozi Waislamu walitoka katika INC na kuunda
"Shirikisho la Waislamu".

Mwaka 1917 Uingereza ulitamka ya kwamba ulitaka kuelekea polepole hali ya
kujitawala kwa Wahindi. Viongozi wa wenyeji hawakuridhika na mkasi wa
mabadiliko. Chini ya uongozi wa Mahatma Ghandi mwendo wa kupigania uhuru bila
mabavu ulipata nguvu. Ghandi alipigania hasa umoja wa Wahindu na Waislamu lakini
alipingwa na viongozi wenye itikadi kali wa pande zote mbili.

Baada ya Vita Kuu ya Pili ya Dunia Waingereza walikubali kujiondoa katika
Uhindi. Swali kubwa lilikuwa kama nchi itabaki kama nchi moja au kama maeneo ya
Waislamu yatajitenga.

Tarehe 14/15 Agosti 1947 utawala wa Uingereza ulikwisha. Bara Hindi iligawanywa
katika nchi mbili za Uhindi na Pakistan. Mgawanyo ulikuja na vita na kumwaga kwa
damu nyingi.

Tarehe 30 Januari 1948 Ghandi mwenyewe aliuawa na Hindu mkali aliyemchukia kwa
sababu alitaka usawa wa Waislamu na Wahindu.

Lugha ya taifa ni Kihindi, ambacho ni lugha ya Kihindi-Kiulaya, pamoja na
Kiingereza ambacho pia ni lugha rasmi. Kuna lugha 21 kubwa na lugha nyingi
zisizo na wasemaji wengi sana.

Kusini mwa Uhindi watu husema lugha za Kidravidi kama Kikannada, Kitelugu,
Kitamil na Kimalayalam.

Lugha ndogo chache ambazo si lugha za Kihindi-Kiulaya (74 %) wala za Kidravidi
(24 %) ni lugha za Kisino-Tibeti, lugha za Kiaustro-Asiatiki na lugha za
Kitai-Kadai. Visiwani mwa Andaman, kulikuwa na lugha za Kiandamani lakini nyingi
zao zimeshatoweka kabisa.

Wakazi walio wengi (79.8 %) hufuata dini ya Uhindu. Takriban 14.2 % ni Waislamu;
hivyo Waislamu wa Uhindi ni jumuiya ya tatu katika umma wa Kiislamu duniani
baada ya Waislamu wa Indonesia na Pakistan.

Dini nyingine ni Ukristo (2.3 %), Usikh (1,7 %), Ubuddha (0.7 %), Ujain (0.4 %),
Uzoroastro na Bahai.



https://sw.wikipedia.org/wiki/Honduras

Honduras ni nchi ya Amerika ya Kati. Imepakana na Guatemala, El Salvador na
Nikaragua. Upande wa kusini ina pwani fupi ya Pasifiki na upande wa kaskazini
pwani ndefu ya Bahari ya Karibi.

Honduras ni nchi ya milima mingi inayopanda hadi kimo cha Cerro Las Minas chenye
mita 2849 juu ya UB.

Mito mingi ya Honduras huelekea Atlantiki. Río Patuca na Río Ulúa ndiyo mito
mirefu ya nchi.

Ziwa kubwa ni Lago de Yojoa lenye eneo la km² 285: ni muhimu kwa ajili ya maji
ya miji.

Miji mingine mikubwa kiasi ni San Pedro Sula (wakazi 491,000) katika
kaskazini-magharibi, halafu miji ya bandari ya La Ceiba (wakazi 111,000) na
Puerto Cortés (wakazi 36,000).

Wakazi walio wengi kabisa (90%) ni machotara hasa wenye asili ya mchanganyiko wa
Waindio na Wazungu. Hao ndio asilimia 90 ya wakazi wote. Katika misitu ya
milimani kuna bado vikundi vya wenyeji asilia (Wahindi wekundu, 7%). Wengine ni
wa asili ya Afrika (2%) au ya Ulaya (1%) wasiochanganyika sana na wengine.
Kwenye pwani ya kaskazini kuna makazi ya Wagarifuna ambao wana utamaduni wa
mchanganyiko wa Wahindi wekundu na Waafrika.

Upande wa lugha, Kihispania ndiyo lugha rasmi, lakini lugha za wakazi asili
zinatambulika pia kisheria.

Upande wa dini, karibu wote ni wafuasi wa Yesu katika Kanisa Katoliki (walau
46-47%), lakini pia katika madhehebu mbalimbali ya Uprotestanti.

Honduras ilikuwa sehemu ya maeneo ya Wamaya. Lakini miji yao ilikwaisha tayari
kabla ya kufika kwa Wahispania. Kristoforo Kolombo alifika mwaka 1502 karibu na
Trujillo katika kaskazini na kuita nchi "Honduras" (kwa Kihispania "vilindi")
kwa sababu ya maji marefu mwambaoni.

Miaka 1524 na 1525 Wahispania walianza kuvamia nchi wakaunda mji wa Comayagua
mwaka 1540. Mji mkuu wa leo ulianzishwa mwaka 1579 kama kituo cha kuchimba
madini kama dhahabu na fedha.

Mwaka 1821 Honduras ilijiunga na ghasia ya maeneo mengine ya Amerika ya Kati
dhidi ya utawala wa Hispania. Mwanzoni nchi hizo ndogo zilijiunga na Meksiko
lakini baada ya miaka miwili zilianzisha "Shirikisho la Amerika ya Kati"
lililokwisha mwaka 1839.



https://sw.wikipedia.org/wiki/Hezi

Hezi, pia hertz , kifupi Hz ni kipimo cha SI kwa marudio ikitaja rudio 1 kwa
sekunde 1. Inatumiwa hasa kwa kutaja tabia ya mawimbi kama wimbisauti au mawimbi
sumakuumeme za redio na pia marudio katika mitambo kwa mfano kompyuta.

Kipimo hiki kilipokea jina lake mwaka 1930 kwa heshima ya mwanafizikia Mjerumani
Heinrich Hertz aliyekuwa mtaalamu wa kwanza wa kuonyesha kuwepo kwa mawimbi
sumakuumeme.

Sauti ni wavu inayosambaa kwa mbembeo wa shinikizo. Masikio ya kibinadamu
husikia marudio ya sauti katika upeo wa sikio kama sauti za juu au sauti za
chini. Kila noti ya muziki inalingana na marudio fulani yanayopimika kwa hertz.
Sikio la mtoto mchanga husikia sauti kuanzia hezi 20 hadi hezi 20,000. Kwa mtu
mzima uwezo wa kusikia sauti za juu hupungua kwa sababu ngozi ya kiwambo cha
sikio kupoteza ulaini wake na mtu mzima kwa kawaida husikia marudio hadi 16,000
Hz pekee.

Sauti juumno ni sauti juu ya 20,000 Hz hadi upeo wa MHz na kipimo hiki hutumiwa
kupima mitetemo ya molekuli.

Mnururisho sumakuumeme hupatikana kama mawimbi ya redio, eksirei, nuru na joto.
Tofauti kati ya aina hizi huelezwa kwa idadi ya marudio yake kwa sekunde au
kipimo chake kwa Hz. Mawimbi ya sumakuumeme hupita kila mahali bila kutegemea
midia ambayo ni tofauti na wimbisauti. Yanapita hata katika ombwe.

Uwezo wa kompyuta na hasa CPU yake hupimwa pia kwa kutaja marudio ya CPU kwa
kipimo cha Hz.

Kompyuta za kwanza zilikuwa na marudio wa 4 Hz. Kompyuta ya binafsi aina ya PC
ya kwanza iliyouzwa nakampuni ya IBM ilifikia marudio ya 4.77 MHz. Chipu ya P5
ya Intel ilifikia 100 MHz mwaka 1995. Tangu mwaka 2000 chipu za 1 GHz na zaidi
zimepatikana. Maendeleo yalifikia zaidi ya 8 GHz tangu mwaka 2011.



https://sw.wikipedia.org/wiki/Hajj

Haji au Hajj (Ar. حج‎) ni hija ya Waislamu kwenda Makka penye jengo la Kaaba.
Inafanywa wakati wa mwezi Dhul-hijja ambayo ni mwezi wa 12 wa kalenda ya
Kiislamu, hasa tarehe 8 - 12 za mwezi. Katika Uislamu hija hii ni wajibu kwa
kila Mwislamu mwenye uwezo wa kuifanya angalau mara moja maishani mwake.

Hajj inaanza siku ya 8 ya Dhul-hijja kwa kuingia katika hali ya ihram; hii
inafanywa kwa kuoga kufuatana na masharti ya dini na kwa wanaume kwa kuvaa nguo
za hajj ambazo ni vitambaa viwili vyeupe pekee. Viatu haviruhusiwi isipokuwa
kandambili. Wanawake hawana masharti kuhusu mavazi isipokuwa hawaruhusiwi
kufunika uso. Hapo wanaingia Makka mjini wakifanya tawaf yaani kuzunguka Kaaba
mara saba. Baadaye wanaelekea kwenda bonde la Mina wanapolala katika hema
zilizoandaliwa. Wengine wanatangulia kufika Mina kabla ya tarehe hii.

Kabla ya macheo siku ya 10 Dhul-hijja wanarudi Mina ambako wanafanya ibada ya
kumrushia sheitani mawe. Ishara ya sheitani inayotupiwa mawe ilikuwa nguzo ya
mwamba inayoitwa jamarat lakini baada ajali nyingi ambako watu walikosa nguzo na
kuwapiga wenzao kwenye upande mwingine kuna sasa ukuta. Baada ya kurusha mawe 7
wanaume wanakata nywele zote za kichwani (wanawake nywele kadhaa pekee). Halafu
wanachinja sadaka maana siku hii ni sikukuu ya Idd ul Adha. Siku hizi kondoo 1
anachinjwa na wachinja wanaoajiriwa kwa kila haji. Sehemu kubwa ya nyama
inawekwa katika friza na kutumwa baadaye kwa watu maskini kote duniani.

Baadaye wanarudi Makka kwa tawaf ya pili kwa kuzunguka Kaaba mara saba. Kutoka
hapa wanaenda "sa'i" wanapotembea mara saba kati ya vilima vya Safa na Marwa
wakifuata nyayo za Hagar aliyetafuta hapa maji kwa mtoto wake Ismail.

Mahujaji wengi wanatumia nafasi kutembela mji wa Madina baada ya hajj na kuona
msikiti wa mtume.

Mwislamu aliyetimiza safari hii anapewa cheo cha heshima alhaji au hajja kwa
wanawake.



https://sw.wikipedia.org/wiki/Figo

Figo ni kiungo cha mwili ambacho kazi yake ni cha kutatanisha: mafigo yanafanya
kazi mbalimbali muhimu katika mwili wa binadamu. Ila kazi yake kuu ni
kusawazisha maji ndani ya mwili kwa kuchuja na kusitiri bidhaa za chembechembe
(kama vile urea) na minerali katika damu na kuchuja hizo, pamoja na maji na
mkojo.

Kwa maana mafigo yameumbwa kuhisi ukolezi wa plazma ya ioni kama vile sodiamu,
potasiamu, hidrojeni, oksijeni (hewa) na msombo kama vile asidi amino, kreatini,
bikaboneti na glukosi, mafigo yanasawazisha shinikizo la damu, hali ya ujenzi wa
glukosi katika chembechembe, na erithropoesisi (yaani maendeleo ya kazi ya
kutengeneza selidamu nyekundu).

Sayansi ichunguzayo mafigo na maradhi ya figo inaitwa nefrolojia. Kiambishi
awali, "nefro-" imaanishayo figo imetoka kwa lugha ya Kigiriki cha kale, "nefros
(νεφρός)", kitambulishi "-a figo", maana yake kuchujia kumetoka kwa Kilatini
rēnēs kumaanisha mafigo.

Mafigo yapo nyuma ya utambi na kipimo chake ni sentimeta 9 mpaka 13 kwa kipenyo,
kipimo cha figo la kushoto ni kikubwa zaidi kidogo kuliko cha la kulia. Yapo
kwenye ukolezi wa mwiba T12 na L3. Upande wa sehemu za juu ya figo zimehifadhiwa
na ubavu wa kumi na moja na wa kumi na mbili, katika kila figo pamoja na tezi ya
adrenali zimefunikwa na ngozi mbili zenye mafuta na renal fascia inayosaidia
kuimarisha figo.

Watu wachache wamezaliwa na figo moja tu, hawa hujulikana kama unilateral
agenesis (kwa Kiingereza), pia kuna watu wachache waliozaliwa bila figo lolote,
hali hiyo inajulikana kama bilateral agenesis.

Mafigo yanapata damu chafu kwenye mkole wa tumbo ambayo imegawika katika matawi
mawili, ateri moja kwa upande wa kulia na nyingine kwa upande wa kushoto. Kisha
damu ambayo imeshakwisha kuchujika inarudia tena kwenye vena ya damu safi,
inayoelekea kwa vena kava ya chini ya kuendelea mpaka moyoni. Damu safi
inakadiri asilimia 20-25 za uzalishaji wa moyo (cardiac out put).



https://sw.wikipedia.org/wiki/Bweha

Bweha au mbweha ni mojawapo wa spishi ndogo kiasi zinazopatikana Afrika,
Amerika, Asia na Ulaya na zilizoainishwa katika jenasi Canis, Cerdocyon,
Lycalopex, Otocyon, Urocyon na Vulpes. Bweha wana sehemu kubwa ya ikolojia sawa
na coyote (mbwa-nyika). Huko Amerika ya kaskazini, ile ya wanyama wa umbo la
kawida, wala mizoga na pia wanaokula mchanganyiko wa majani na nyama. Miguu yao
mirefu na meno chonge yaliyopinda yamekua hivyo kwa ajili ya kuwinda mamalia
wadogo, ndege na reptilian. Wayo mkubwa na mifupa ya miguu iliyounganika inawapa
wao uwezo wa kukimbia umbali mrefu, na kuweza kuhilimili mpaka mwendo kasi
kilometa 16 kwa saa kwa umbali mrefu. Huwa na nguvu sana (na waliochanganyika)
wakati wa mashariki na alfajiri.

Mnamo mwaka 1816, kwenye juzuu ya tatu ya Lorenz Oken isemayo 'Lehrbuch der
Naturgeschichte’ , mwandishi alipata uwiano na mfanano mkubwa wa mpangilio wa
meno kwa mbweha na wale mbweha wa Amerika ya kaskazini, 'coyotes' na kuwaweka
kwenye spishi moja lakini jenasi tofauti ‘Thos.’ kwa ujumla maelezo yote
yaliotumika kuelezea mgawanyo wa jenasi yalikuwa ya kuhusisha tu bila ya kuwa na
kumbukumbu na vipimo sahihi kuzingatia tofauti baina ya spishi ambazo zinaweza
kuzingatiwa. Angel Cabreva, katika kitabu chake cha 1932 kuhusu wanyama wa
Maroko, kwa ufupi aligusia kuhusu swali juu ya kuwepo kwa “cingulum” kwenye
maggso ya juu ya mbweha, na kutokuwepo kwa wanafamilia wengine wa Canis kuna
dhibitisha mgawanyo wa jenasi na Canabia,. Hatimaye alichagua jenus ambayo
haigawanyiki na kuiita kwa mbweha kama ‘Canis’

Nadharia ya Oken ilikuwa na mchango mdogo kwenye upaji wa majina ya uanishaji;
ingawa ilifufuliwa tena mnamo 1914 na Edmund Heller aliyechukua nadharia ya
jenasi mpya. Majina ya Heller aliyotoa kwa aina ya spishi kadhaa za mbweha na
spishi zake ndogo bado yanatumika japo jenasi yamebadilika kutoka Thos mpaka
Canis [1] Tafiti za kisasa zimeonesha mahusiano baina ya spishi za mbweha mbali
na kufanana kwao muonekano wa nje, wote hawahusiani kwa ukaribu. Bweha miraba na
bweha mgongo-mweusi wanakaribiana sana na wako karibu na mbwa-mwitu wa Asia na
yule wa Afrika. Bweha dhahabu kinyume ni karibu na mbwa-mwitu Habeshi,
mbwa-nyika na mbwa-mwitu wa Ulaya/mbwa-kaya. Wanapo zalishwa kwa mchanganyiko
mbwa na mbweha hutoa watoto wenye matatizo ya uzazi, magonjwa ya mawasiliano.



https://sw.wikipedia.org/wiki/Buganda

Buganda ni ufalme ndani ya jamhuri ya Uganda. Mfalme wa Buganda anatumia cheo
cha Kabaka. Tangu karne ya 18 BK hadi karne ya 20 Buganda ilikuwa dola lenye
enzi katika eneo la Ziwa Viktoria. Leo hii ni sehemu ya Uganda yenye madaraka ya
kiutamaduni pamoja na kuwa na bunge lake la lakini si kitengo cha kiutawala
ndani ya Uganda. Jina la nchi Uganda ni umbo la Kiswahili la neno Buganda.

Eneo la Buganda liko kaskazini na magharibi ya Ziwa Viktoria hadi mto Nile
upande wa mashariki na ziwa Kyoga kaskazini. Watu wake huitwa Waganda (Kiganda:
"Baganda") wanotumia lugha ya Kibantu kuna takriban milioni tatu ambao ni kabila
kubwa la Uganda lenye 16.7% ya wakazi wote wa nchi. Kuna koo 52 kati ya Waganda.

Makaburi ya kihistoria ya wafalme wa Buganda huko Kasubi (Kampala) imeorodheshwa
na UNESCO kama Urithi wa Dunia.

Mwisho wa karne ya 19 Buganda ilikuwa lengo la majaribio ya nchi mbalimbali ya
nje ambazo zilitaka kuwa na athari hapa. Wamisionari Wakatoliki kutoka Ufaransa
na Waanglikana kutoka Uingereza walishindana na Waislamu kwenye ikulu ya Kabaka
Mutesa I (1856–84) kati yao na dhidi ya wafuasi wa dini za jadi. Mashindano haya
yalisababisha kutokea kwa vyama mbalimbali vilivyoleta nchi katika hali ya
vurugo. Mnamo 1890 Mjerumani Karl Peters alifaulu kupata mkataba wa ushirikiano
na Kabaka lakini serikali za Ujerumani na Uingereza zilipatana katika mkataba wa
Helgoland-Zanzibar nchi iwe eneo la athari ya Uingereza. Mwakilishi Mwingereza
Frederick Lugard aliingilia kijeshi kati ya mapigano ya vikundi ndani ya Buganda
na kuhakikisha utawala wa Kabaka Mwanga aliyehesabiwa kuwa upande wa Waanglikana
hivyo karibu na Uingereza. Mwaka 1894 Kabaka alikubali mkataba wa ushirikiano na
Uingereza ambao machoni pake ilikuwa mapatano ya hiari lakini hali halisi
Buganda ikawa nchi ya kulindwa chini Uingereza.

Polepole utawala wa Kiingereza ilibadilisha hali ya Buganda hadi kuwa sehemu tu
ya Uganda yote. Wakati wa uhuru Waganda walishindwa kupata hali ya ufalme kuwa
sehemu ya nchi inayojitawala lakini Kabaka Sir Edward Mutesa II alikuwa Rais wa
Taifa pamoja na waziri mkuu Milton Obote. Mwaka 1967 Obote alibadilisha katiba
akamfukuza Kabaka nchini. Kwa muda wa miaka 30 ufalme wa Buganda ilifutwa
kisheria. Kabaka Edward Mutesa II alikufa ng'ambo Uingereza.

Mwaka 1986 serikali mpya ya Yoweri Museveni ilimkaribisha mtoto wa Kabaka
marehemu Ronald Muwenda Mutebi arudi Kampala. Baada ya Bunge la Uganda kurudisha
falme za kihistoria ndani ya Uganda za Banyoro, Ankole na Toro pamoja na Buganda
Mutebi alifanywa Kabaka mpya mwaka 1993.



https://sw.wikipedia.org/wiki/Benito_Mussolini

Benito Amilcare Andrea Mussolini (Dovia di Predappio, Romagna, 29 Julai 1883 -
Dongo, Lombardia, 28 Aprili 1945) alitawala Italia kidikteta kati ya miaka 1922
na 1943.

Alisoma ualimu lakini alijiunga na siasa na kuwa mwanachama wa chama cha kijamaa
(soshalisti) cha Italia. Akawa mhariri mkuu wa gazeti la chama.

Wakati wa Vita Kuu ya Kwanza ya Dunia alidai ya kwamba Italia ijiunge na vita
dhidi ya Ujerumani akafukuzwa katika chama kilichopinga vita. Mussolini akawa
mwanajeshi.

Baada ya vita akatunga itikadi yake ya "ufashisti" akaunda harakati ya "Fasci di
Combattimento" (Maungano ya mapambano). Wafuasi wake mara nyingi waliwahi kuwa
wanajeshi wasioridhika na matokeo ya vita na siasa ya nchi. Mussolini
aliwavalisha sare nyeusi na kuwapanga katika vikosi kwa utaratibu wa kijeshi.
Idadi yao iliendelea kukua haraka hadi kufikia 200,000 mwaka 1922. "Mashati
meusi" walishambulia Wakomunisti na Wasoshalisti na kuvunja migomo ya
wafanyakazi wakipokea pesa kutoka kwa wenye viwanda au mashamba makubwa.

Kwenye uchaguzi mkuu wa mwaka 1921 Wafashisti walipata wabunge 34. Mussolini
alibadilisha "fasci" kuwa chama cha kifashisti cha kitaifa (PNF). Wakati huohuo
"mashati meusi" waliendela kupigana na wafanyakazi na Wasoshalisti kwenye
barabara za Italia.

Hali ya vurugu ilisababisha kuanguka au kujiuzulu kwa serikali kadhaa. Mfalme
Vittorio Emanuele III aliogopa vita vya wenyewe kwa wenyewe akampatia Mussolini
wito wa kuanzisha serikali mpya. Hivyo tarehe 31 Oktoba 1922 Mussolini alikuwa
waziri mkuu wa Italia na kiongozi wa serikali.

Tangu mwaka 1924 aliimarisha utawala wake. Kwa sheria maalumu alibadilisha
utaratibu wa uchaguzi akajipatia wabunge wengi. Sheria zilizofuata zilipiga
marufuku vyama vya upinzani. Wanahabari wote walipaswa kuwa wanachama wa chama
cha kifashisti. Kufikia mwaka 1928 udikteta wa chama kimoja ulikuwa umesimama
imara.

Dikteta Mjerumani Adolf Hitler alikuwa amevutwa na siasa ya Mussolini akamwiga
katika mengi. Lakini Mussolini hakumpenda Hitler, hasa itikadi yake ya kimbari.
Alikuwa na wasiwasi kuhusu mipango ya Hitler dhidi ya Austria. Mwaka 1934
alituma wanajeshi mpakani mwa Austria akiogopa uvamizi wa Wajerumani katika nchi
ya jirani.

Katika siasa ya nje Mussolini alikuwa na ndoto ya kujenga upya Dola la Roma la
Kale. Mwaka 1935 alishambulia Ethiopia akitaka kujipatia koloni jipya na pia
kulipiza kisasi cha ushindi wa Ethiopia dhidi ya Italia katika mapigano ya Adowa
ya mwaka 1896. Italia ikafukuzwa katika Shirikisho la Madola lakini ilifaulu
kutawala Ethiopia yote kwa kutumia hata silaha za kikemikali.

Katika Vita ya wenyewe kwa wenyewe ya Hispania tangu mwaka 1936 Mussolini
alichukua upande wa jenerali Francisco Franco. Kufukuzwa katika Shirikisho la
Madola na msaada kwa Franco kulisababisha hali ya kuwa karibu zaidi na Hitler.
Tarehe 25 Oktoba 1936 Mussolini na Hitler walitia sahihi mkataba wa ushirikiano
kati ya Italia na Ujerumani.

Katika Aprili 1939 - kabla ya mwanzo wa Vita Kuu - Italia ilivamia Albania.
Jeshi la Italia lilipata matatizo makubwa kushinda nchi hii ndogo. Hivyo
Mussolini alipomwona Hitler kushambulia Poland tarehe 1 Septemba 1939, mwanzoni
alitulia.

Alikaa kimya pia Hitler alipovamia Ufaransa. Mwishoni tu, siku chache kabla ya
ushindi wa Ujerumani kukamilika, Mussolini aliamua kuingia katika vita akateka
sehemu ndogo ya Ufaransa kusini.

Tarehe 28 Oktoba 1940 Mussolini aliamrisha jeshi lake kushambulia Ugiriki.
Lakini Wagiriki walijitetea kwa nguvu Waingereza wakawasaidia. Jeshi la Wagiriki
liliingia katika Albania. Hitler alipaswa kuingilia kati na kutuma wanajeshi
Wajerumani Ugiriki waliofaulu kuwashinda Wagiriki na Waingereza nchini.

Mussolini alikuwa na matumaini ya kwamba ingekuwa rahisi kuvamia na kuteka
makoloni ya Uingereza katika Afrika. Alipanga kuwashambulia Waingereza kutoka
makoloni ya Italia ya Libya, Ethiopia na Somalia akilenga Misri, Somalia ya
Kiingereza na Kenya. Lakini mipango hii pia ilishindikana.

Wakati huohuo Uingereza ilizamisha manowari nyingi za Italia. Mwaka 1943
Waingereza na Wamarekani -waliowahi kuteka Afrika ya Kaskazini- walivamia Italia
ya kusini.

Mussolini aliangushwa na halmashauri ya chama chake pamoja na mfalme akatupwa
katika jela. Wajerumani walimwokoa gerezani lakini hakuweza kutawala Italia
tena. Alikuwa na eneo dogo katika Italia ya Kaskazini.

Katika siku za mwisho wa vita kuu Mussolini alijaribu kujiokoa mbele ya jeshi la
Wamarekani waliokaribia kwa kukimbilia Uswisi. Tarehe 27 Aprili 1945 Mussolini
pamoja na wasaidizi wake na mpenzi wake Clara Petacci walikamatwa na wanamgambo
Waitalia Wakomunisti waliomwua siku iliyofuata, tarehe 28 Aprili.



https://sw.wikipedia.org/wiki/Bawasiri

Bawasiri (au Kikundu au Futuri au Puru au Mjiko au Hemoroidi kutoka Kiingereza
hemorrhoid) ni hali ya kutuna kwa mishipa ya damu katika mfereji wa mkundu
ambayo husaidia kudhibiti kinyesi. Katika hali yake ya fiziolojia, hutenda kazi
kama mto uliotengenezwa kwa njia ya vena na tishu unganishi. Huwa patholojia
ikiwa hufungana kwa kuvimba au kupata inflamesheni.

Dalili za hemoroidi hulingana na mahali. Hemoroidi za ndani kwa kawaida
hujitokeza kwa kinyesi kilicho na damu bila maumivu, ilhali hemoroidi za nje
zinaweza kutoa dalili chache au ikiwa zina thrombasi maumivu na uvimbe katika
sehemu ya mkundu. Watu wengi hurejelea kimakosa dalili yoyote inayotokea karibu
na sehemu ya rektamu ya mkundu kuwa "hemoroidi" na visababishi hatari vya dalili
vinapaswa kutupiliwa mbali. Huku kisababishi halisi kikisalia kutojulikana,
baadhi ya vipengele vinavyoongeza shinikizo la fumbatio la ndani, hasa kufungika
kwa choo, vinaaminika kuchangia ukuaji wa hemoroidi.

Matibabu ya mwanzo ya maradhi madogo hadi yale ya kawaida huwa na ongezeko la
kula chakula kilicho na faiba, vinywaji ili kudumisha haidresheni, dawa za
kutibu inflamesheni husaidia kwa maumivu, na mapumziko. Baadhi ya taratibu ndogo
zinaweza kutekelezwa ikiwa dalili ni kali au hazistawi kwa mwelekeo wa kudhibiti
usiobadilika. Upasuaji hutengewa wanaokosa kuonyesha mabadiliko. Hadi nusu ya
idadi ya watu wanaweza kuwa na matatizo na hemoroidi kwa wakati fulani maishani
mwao. Matokeo kwa kawaida huwa mema.

Hemoroidi za ndani na za nje zinaweza kujitokeza vitofauti; hata hivyo, watu
wengi wanaweza kuwa na zote mbili. Kuvuja damu kunakotosha kusababisha anemia ni
nadra, na uvujaji wa damu unaohatarisha maisha ni nadra. Watu wengi wanaweza
kuona haya wanapokumbana na tatizo na mara nyingi hutafuta matibabu tu wakati
hali inapozidi.

Ikiwa hazina thrombasi, hemoroidi za nje zinaweza kusababisha matatizo machache.
Hata hivyo, zinapokuwa na thrombasi, zinaweza kuwa na maumivu sana. Hata hivyo,
maumivu haya huisha kwa muda wa siku 2 - 3 . Hata hivyo uvimbe unaweza kuchukua
wiki chache kupotea. kishikizo cha ngozi kinaweza kubaki baada ya kupona. Ikiwa
hemoroidi ni kubwa na zinasababisha madhara, zinaweza kusababisha mwasho wa
ngozi iliyo karibu na pia kwa mkundu.

Hemoroidi za ndani kwa kawaida hujitokeza kwa uwekundu uliyo ng’aavu, bila
maumivu kuvuja damu kwa rektamu wakati wa au kufuatia kusonga kwa utumbo. Damu
hufunika kinyesi, hali inayoitwa kinyesi kilicho na damu, huwa kwa karatasi ya
chooni, au hudodoka katika bakuli ya choo. Kinyesi chenyewe kwa kawaida huwa
chenye rangi. Dalili zingine zinaweza kuwa ni pamoja na kutoka kwa ute,
kuzungukia mkundu ikiwa utashuka kupitia mkundu, mwasho, na kutoweza kuzuia
kinyesi. Hemoroidi za ndani kwa kawaida huwa na maumivu tu ikiwa zitakuwa na
thrombasi au nekrotiki.

Kisababishi kamili cha hemoroidi hakijulikani. Baadhi ya vipengele vichangiapo
ni pamoja na: Mazoea ya utumbo yasiyojirudia (kufungika kwa choo au kuhara),
ukosefu wa mazoezi, visababishi vya lishe (chakula kilicho na kiwango cha chini
cha faiba), ongezeko la shinikizo la ndani la fumbatio (uchovu unaoendelea kwa
muda, asitisi, ukubwa wa ndani wa fumbatio, au ujauzito), jenetiki, kutokuwepo
kwa vali katika vena ya hemoroidi, na kuongezeka kwa umri. Visababishi vingine
vinayoaminiwa kuongeza hatari ni pamoja na unene, kuketi chini kwa muda mrefu,
kikohozi kinachoendelea kwa muda na sakafu ya pelvisi kutofanya kazi. Hata
hivyo, thibitisho la miungano hii, ni ya chini.

Wakati wa ujauzito, shinikizo kutoka mimba kwa fumbatio na ubadilishaji wa
homoni hufanya mishipa ya hemoroidi kuwa kubwa. Kuzaa pia husabibisha ongezeko
la shinikizo la ndani la fumbatio. Ni nadra kwa wanawake wajawazito kuhitaji
matibabu ya upasuaji, kwa sababu dalili huisha baada ya kuzaa.

Mito ya hemoroidi ni sehemu ya anatomi ya kawaida ya binadamu na huwa maradhi
inapopitia mabadiliko yasiyo ya kawaida. Kunayo mito tatu iliyo katika mfereji
wa mkundu wa kawaida. Hii huwa pembeni mwa kushoto, utangulizi wa kulia, na
sehemu za nyuma za kulia. Zimetengenezwa kwa mishipa ya damu inayoitwa sinasi,
tishu unganishi na misuli nyororo bali si kwa ateri wala vena. Sinasi haziwi na
tishu za misuli katika kuta zao zinazotofautisha kutoka kwa vena zake. Seti hii
ya mishipa ya damu huitwa pleksasi ya hemoroidi.

Mito ya hemoroidi ni muhimu kwa kushikilia. Huchangia hadi asilimia 15–20% ya
shinikizo la kufungika kwa mkundu wakati wa kupumzika na kukinga misuli ya
spinkta ya mkundu wakati wa kupitisha kinyesi. Mtu anapoketi chini, shinikizo la
ndani la fumbatio huongezeka, na mito ya hemoroidi kuongezeka kwa ukubwa
ikisaidia kudumisha kufungika kwa mkundu. Inaaminika kuwa dalili za hemoroidi
hutokea wakati miundo hii ya mishipa huteleza upande wa chini au wakati
shinikizo la vena linaongezeka sana. Ongezeko la spinkta ya mkundu shinikizo pia
linaweza kuhusishwa katika dalili za hemoroidi. Aina mbili za hemoroidi hutokea:
Za ndani kutoka kwa pleksasi kubwa ya hemoroidi na za nje kutoka kwa pleksasi
ndogo ya hemoroidi. mstari wa denteti Hugawanya sehemu zote mbili ya hemoroidi.

Hemoroidi hutambuliwa kwa uchunguzi wa kimwili. Uchunguzi wa kutazama mkundu na
maeneo yaliyo karibu na mkundu unaweza kutambua hemoroidi za nje au zile
zilizoshuka. uchunguzi wa rektamu unaweza kufanywa ili kutambua uwezekano wa
tyuma, ya rektamu polipsisi, prosteti iliyo kubwa, au jipu. Uchunguzi huu
unaweza kutofaulu bila utulizaji unaofaa kwa sababu ya maumivu ,Hata ingawa
hemoroidi nyingi hazihusiani na maumivu. Udhibitishaji wa kutazama kwa hemoroidi
za ndani unaweza kuhitaji anoskopu, kifaa cha bomba tupu kilicho na mwanga
ulioshikishwa katika mwisho wa upande mmoja . Kunazo aina mbili za hemoroidi: Za
nje na za ndani. Hizi zinatofautishwa na mahali zilipo kwa kuzingatia mstari wa
denteti . Watu wengine wanaweza kuwa na aina zote mbili za dalili kwa wakati
mmoja. Ikiwa maumivu yapo kuna uwezekano mkuu wa hali kuwa kupasuka kwa mkundu
au hemoroidi ya nje kuliko ile ya ndani.

Hemoroidi za ndani ni zile ambazo huanza kutokea juu ya mstari wa denteti. Huwa
zimefunikwa na kolamu ya epitheliumu ambayo haina maumivu risepta inayopitisha
hisia. Ziliainishwa mwaka wa 1985 katika viwango vinne kwa kuzingatia kiwango
cha prolapsi.

Hemoroidi za nje Ni zile zinazotokea chini ya denteti au mstari wa pektineti.
Zimefunikwa kwa karibu na anodemu na kwa umbali na ngozi, zote huwa na hisia za
maumivu na halijoto.

Shida nyingi za mkundu, zikiwa pamoja na kufa kwa mkundu, kupasuka kwa mkundu,
jipu, saratani ya kolorekto, varisesi ya mkundu na mwasho wa mkundu huwa na
dalili sawa na zinaweza kutambuliwa kimakosa kama hemoroidi. Kuvuja damu kwa
rektamu kunaweza pia kusababishwa na saratani ya kolorektamu, kolitisi ikiwa ni
pamoja na maradhi ya inflamesheni ya utumbo, maradhi ya divetikula, na
anjeodisplasia. ikiwa kuna anemia, uwezekano wa visababishi vingine unapaswa
kuchunguzwa.

Hali nyingine zinazosababisha vidonge vya mkunduni ni pamoja na: kishikizo cha
ngozi, kuchunjuka kwa mkundu, prolapsi ya rektamu, polipsi na pupila ya mkundu
iliyo kubwa. varisesi ya rektamu ya mkundu kwa sababu ya ongezeko la pota
hipatensheni (shinikizo la damu katika mfumo wa pota ya vena) unaweza kujitokeza
sawa na hemoroidi lakini ni hali tofauti.

Baadhi ya vigezo vya kukinga vimependekezwa vikiwa ni pamoja na kutojikaza
unapoenda haja kubwa, kuepukana na choo iliyofungika au kuhara kwa kula chakula
kilicho na kiwango cha juu cha faiba na kunywa vinywaji vingi au kula nyongeza
ya faiba, na kupata mazoezi ya yanayotosha. Kutumia muda mchache ukienda haja
kubwa, kutosoma ukiwa chooni , na pia kupunguza uzito kwa wale ambao wana uzito
ulio mwingi zaidi na kuepukana na uinuaji wa vitu vizito.

Matibabu ya kutunza huwa na lishe iliyo na faiba ya chakula, unywaji wa vinywaji
ili kudumisha hidrasheni, madawa ya kuzuia inflamesheni yasiyo na steroidi (Dawa
za kutibu inflamesheni), uogaji katika hali ya kuketi, na kupumzika. Ongezeko la
ulaji wa faiba umeonyeshwa kuboresha matokeo, na hili linaweza kufanyika kwa
kubadilisha chakula au kwa kula nyongeza ya faiba. Dhibitisho la faida kutokana
na uogaji katika hali ya kukaa katika wakati wowote wa matibabu hata hivyo
unakosekana. Ikiwa zitatumika zinapaswa kupimiwa kuwa hadi dakika 15 kwa kila
wakatiI.

Wakati ajenti nyingi na sapozitorisi zinapatikana kwa matibabu ya hemoroidi,
kunalo dhibitisho ndogo la kudhibitisha matumizi yake. Steroidi zilizo na ajenti
hazipaswi kutumiwa kwa muda wa zaidi ya siku 14 zinaweza kusababisha kukonda kwa
ngozi. Ajenti nyingi huwa ni pamoja na mchanganyiko wa viambato hai. Hivi
vinaweza kuwa ni pamoja na: krimu kizuizi kama grisi au zinki oksidi, ajenti ya
analijesikia kama vile lidokeni, na vasokonstrikta kama vileepinefirini.
Flavonoidi faida zake haziaminiki na zinaweza kudhuru. Dalili kwa kawaida huisha
kufuatia ujauzito; Kwa hivyo matibabu hucheleweshwa hadi baada ya kuzaa.

Baadhi ya taratibu zinaweza kutekelezwa ofisini. Ingawaje kwa kawaida huwa
salama, madhara hatari kama vile sepsis ya kuzunguka mkundu yanaweza kutokea kwa
nadra.

Baadhi ya mbinu za upasuaji zinaweza kutumiwa ikiwa udhibiti wa utunzaji na
taratibu rahisi zitafeli. Matibabu yote ya upasuji huhusishwa na kiwango fulani
cha athari zikiwa ni pamoja na kuvuja damu, maambukizi, msongo wa mkundu na
kubakia kwa mkojo, kwa sababu ya kukaribiana kwa rektamu kwa neva
zinazosafirishia kwa utumbo. Kunaweza pia kuwa na hatari ndogo ya kutoweza
kuzuia kinyesi, hasa kile cha kiowevu, with rates reported between 0% and 28%.
with rates reported between 0% and 28%. * Haemoroidektomi ya ukataji ni ukataji
na uondoaji wa hemoroidi unaotumika tu kwa hali hatari. Unahusishwa na maumivu
baada ya upasuaji yanayohisika na kwa kawaida huhitaji muda wa wiki 2–4 kupona.
Hata hivyo, kunazo faida za muda mrefu kwa wale walio na kiwango cha tatu cha
hemoroidi ikilinganishwa na ukanda wa mpira wa kufunga. Ni matibabu
yaliyopendekezwa kwa wale walio na hemoroidi za nje zilizotiwa thrombasi ikiwa
itafanyika kati ya muda wa masaa 24-72 . gliserali trineteti utaratibu wa lihamu
ya baadaye, husaidia kwa maumivu na uponyaji.

Ni vigumu kutambua kiwango cha watu wanaopata hemoroidi kwa kuwa watu wengi
walio nayo huwa hawaendi kumwona mhudumu wa afya. Hata hivyo, inaaminiwa kuwa
hemoroidi za kidalili huathiri angalau asilimia 50% ya idadi ya watu katika nchi
ya Marekani katika wakati fulani katika maisha yao na takribani asilimia ~5% ya
idadi ya watu imeathirika kwa wakati wowote unaopeanwa. Jinsia zote hupitia
karibu tukio sawa la hali hii Huku viwango vikieleza kati ya miaka 45 na 65 .
Zinapatikana sana katika Kihindi. Matokeo ya muda mrefu kwa kawaida huwa mazuri,
hata kama watu wengine wanaweza kuwa na matukio ya muda mrefu yanayojirudia.
Kiwango kidogo tu cha watu mwishowe huhitaji upasuaji.

Utamkwaji wa kwanza unaojulikana wa mateso haya ni kutoka 1700 KK Misri mafunjo,
ambayo ushauri: “…Hupaswi kumpa mapishi, lihamu ya ukingaji mkuu; matawi ya
Akeshia, chini, yakiwa yamechanganywa na kupikwa. Paka mstari wa laini hapo -kwa
na uweke katika mkundu, ili apone mara moja."

Katika 460 KK, Maandishi ya kusanyo wa Hipokratiki unaeleza matibabu yaliyo sawa
na ukanda wa mpira wa kufunga wa kisasa: “Na hemoroidi kwa njia sawa unaweza
kuzitibu kwa kuzibadili kwa sidano na kuzifunga kwa uzi sufu ulio mnene, ili
upake, na usitibu mpaka zipungue na kwa kawaida uwache moja nyuma; na mgonjwa
anapopona, wacha awekwe katika njia ya Hellebore.”

Celsus (25 KK – 14 BK) alieleza ufungaji kwa uzi na taratibu za eksisheni, na
kujadili uwezekano wa athari. Galen alitetea kuharibika au kwa muunganisho wa
ateri kwa vena, akidai kuwa ilileta upungufu wa maumivu na kuenea kwa gangrini.
Susruta Samhita, (Karne ya 4 – 5AD), sawa na maneno ya Hippocrates, lakini
hutilia mkazo suala la usafi wa kidonda. Katika karne ya 13, madaktari wa
upasuaji kutoka Ulaya kama vile Lanfranc of Milan, Guy de Chauliac, Henri de
Mondeville na John wa Ardene walifanya maendeleo makuu na ukuzaji wa mbinu za
upasuaji.

Utumizi wa kwanza wa "hemoroidi" kwa Kiingereza ulitokea mwaka wa 1398,
kutoka‘’haemoroides’’ kwa Kifaransa kutoka Kilatini hæmorrhoida -ae", kwa zamu
kutoka Kigiriki "αἱμορροΐς" (haimorrhois), "inayoweza kutoa damu", kutoka "αἷμα"
(haima), "damu" + "ῥόος" (rhoos), "mtiririko", kutoka kitenzi "ῥέω" (rheo),
"kutiririka".

Ukumbi-wa-mchezaji maarufu wa besiboli George Brett alitolewa mchezoni katika
mfululizo wa dunia1980 kwa sababu ya maumivu ya hemoroidi. Baada ya kufanyiwa
upasuaji mdogo, Brettvalirudi kucheza mchezo uliofuata, akisema "...shida zangu
zote ziko nyuma yangu." Brett underwent further hemorrhoid surgery the following
spring. mtoaji maoni ya kisiasa anyeshikilia mambo Glenn Beck alifanyiwa
upasuaji wa hemoroidi, baadaye akaeleza tukio alilopitia lisilopendeza katika
video YouTube inayotazamwa sana ya mwaka wa 2008s.



https://sw.wikipedia.org/wiki/Bahari_ya_Baltiki

Bahari ya Baltiki ni bahari ya kando ya Atlantiki katika Ulaya ya Kaskazini.
Imezungukwa na nchi kavu pande zote isipokuwa kuna mlango mwembamba wa
kuiunganisha na Bahari ya Kaskazini kati ya Denmark na Uswidi.

Bahari ya Baltiki imepakana na nchi za Uswidi, Ufini, Urusi, Estonia, Latvia,
Lituanya, Poland, Ujerumani na Denmark. Sehemu ya kaskazini kabisa iko mpakani
wa Uswidi na Ufini katika Ghuba ya Bottnia, sehemu ya mashariki kabisa katika
Ghuba ya Ufini kwenye mji wa Sankt Petersburg. Sehemu ya kusini iko kwenye mpaka
wa Poland na Ujerumani na sehemu ya magharibi kwa mji wa Flensburg karibu na
mpaka wa Ujerumani na Denmark. Njia ya kuunganisha Baltiki na Bahari ya
Kaskazini ni mlango wa bahari ya Kattegat na Skagerak. Mwanzoni wa Kattegat njia
inapita kwenye visiwa vya Denmark na kuigawa katika njia tatu ndogo zinazoitwa
Oresund, Belt Kubwa (Kidenmark: Storebælt) na Belt Ndogo (Kidenmark: Lillebælt).

Kijiografia Baltiki ni mabaki ya Enzi ya Barafu iliyopita. Takriban miaka 12,000
iliyopita Ulaya yote ya Kaskazini ilifunikwa na ganda la barafu lenye unene wa
mamia ya mita. Wakati wa kupungua kwa ubaridi barafu ilianza kuyeyuka na
kusababisha kutokea kwa ziwa kubwa sana ambalo ni mwanzo wa Baltiki. Ziwa hili
lilipata njia ya kujifungua kwa bahari na kiasi cha maji ya chumvi yaliingia
ndani. Hivyo maji ya Baltiki ni mchanganyiko wa maji ya chumvi na maji matamu.
Kiasi cha chumvi ndani ya maji yake ni kidogo kulingana na maji ya bahari ya
kawaida.

Mito mikubwa inaingia katika Baltiki na kusababisha mwendo wa maji ya kutoka
katika Kattegat na kuingia Atlantiki. Kati ya mito hii ni: Oder, Vistula, Neman,
Daugava na Neva.



https://sw.wikipedia.org/wiki/Australia_na_Pasifiki

Australia na Visiwa vya Pasifiki (pia: Oceania, Okeania, Oshania) hujumlishwa
mara nyingi pamoja katika hesabu ya mabara.

Hasa watu kwenye visiwa vingi vya Pasifiki wana utamaduni wa karibu. Vilevile
historia ya visiwa hivyo kabla ya kuenea kwa ukoloni imefanana katika mengi.

Hivyo mara nyingi sehemu hii ya dunia imeitwa "Bara la Kiutamaduni". Jina hili
si sahihi kijiografia kwa sababu maeneo yake yako juu ya mabamba ya gandunia
tofauti, kama vile bamba la Pasifiki, bamba la Australia na mengine madogo. Hata
wataalamu hawapatani kuhusu mipaka ya eneo hilo.

Kwa lugha nyingi za dunia jina la "Oceania" (Okeania, Oshania) limekuwa la
kawaida kutokana na neno la Kigiriki "okeanos" (kwa Kilatini: oceanus; kwa
Kiingereza: ocean). Hivyo "Oceania" yamaanisha "nchi katika bahari". Ila tu
hatuoni faida ya kuingiza neno hili katika lugha ya Kiswahili kwa sababu ni neno
lisiloeleweka vizuri. Mara wataalamu hujadili "Oceania" kuwa visiwa vya Pasifiki
pamoja na Australia; mara wanaona "Oceania" ni visiwa vile pekee bila Australia
na wengine wanasema wenyewe "visiwa vya Pasifiki" ingekuwa jina zuri zaidi kama
Australia haihesabiwi.

Visiwa vyote kwa pamoja (bila Australia yenyewe) hukadiriwa kuwa 7,500 vyenye
eneo la nchi kavu la kilomita za mraba milioni 1.3 vilivyosambaa katika eneo la
bahari la kilomita za mraba milioni 70. Takriban visiwa 2,100 vimekaliwa na watu
milioni 14.9.

Eneo hili si bara kwa maana ya jiolojia. Visiwa vikubwa vya New Zealand, Guinea
Mpya, Kaledonia Mpya na Tasmania ni mabaki ya bamba la Gondwana ya kihistoria.
Guinea Mpya imetenganishwa na Australia kwa bahari ya Arafura isiyo na kina
kirefu na wakati wa enzi ya barafu iliyopita zilikuwa kama nchi moja kwa sababu
uwiano wa bahari ulikuwa chini kuliko leo.

Visiwa vingi katika Pasifiki ni milima ya volkeno inayoinuka kutoka tako la
bahari hadi uso wa maji; mara nyingi zinaonyesha kasoko. Visiwa vingine
vinajengwa na matumbawe yanayokua juu ya volkeno ambazo zimeishia kidogo chini
ya uso wa bahari. Visiwa vingine ni atoli ambako matumbawe yamejenga tuta
tumbawe kwa umbo la mviringo kuzunguka kisiwa cha kivolkeno.

Sababu ya kutokea kwa volkeno nyingi ni miendo ya gandunia katika tabaka za
ganda la dunia chini ya bahari. Ngozi ya nje au ganda la dunia hufanywa na
vipande mbamlimbali (=mabamba ya gandunia) vinavyoelea juu ya tabaka ya mwamba
moto na kiowevu. Pale ambako vipande hivi vinagusana mara kwa joto na mwamba
moto ulioyeyuka unapanda juu; pale ambao kupanda huku kunatokea haraka tunaona
volkeno na hivyo kisiwa kipya kutokea. Mfano ni safu ya visiwa vya Hawaii
ambavyo ni safu ya milima ya volkeno inayoanza kwenye tako la bahari, mengine
inaonekana kama visiwa, mengine iko chini ya uso wa bahari.

(Nchi huru zaonekana kwa mwandiko mzito, maeneo yaliyo chini ya nchi nyingine
kwa mwandiko wa kawaida)



https://sw.wikipedia.org/wiki/Augusto

Augusto alikuwa Kaisari wa kwanza wa Dola la Roma kuanzia mwaka 27 KK hadi 14
BK. Jina lake la kiraia lilikuwa Gaius Octavius akizaliwa Italia tarehe 23
Septemba 63 KK.

Octavius alikuwa mpwa wa Julius Caesar aliyempenda kijana huyo na kumteua kama
mrithi katika agano lake.

Alikuwa kijana wa miaka 19 aliyejiandaa kuwa afisa wa jeshi kwa mara ya kwanza
katika maisha yake aliposikia habari za kuuawa kwa Julius Caesar. Alikimbia Roma
mara moja alipopata habari ya kuwa Caesar alimsiliki na kumtaja kama mrithi
katika agano. Hapo aliamua kulipiza kisasi juu ya wauaji wa Caesar hivyo
akaingia katika siasa ya Roma na kipindi cha vita vya wenyewe kwa wenyewe
kilichofuata mauaji ya kiongozi wa dola.

Rafiki yake marehemu, Marcus Antonius, hakukubali agano akatwaa mali yote lakini
watu wengi na wanajeshi wa Caesar walisimama upande wa Octavius. Huyo aliajiri
askari na kujenga jeshi na mwaka 43 KK alitwaa mji wa Roma kwa nguvu ya kijeshi
wakati Marcus Antonius alikuwa mbali huko Gallia.

Senati ya Roma ilikubali hatua hii na kumchagua kuwa seneta. Aliendelea kuongoza
jeshi la Senati na kumshinda Marcus Antonius kwenye mapigano huko Italia ya
Kaskazini.

Baada ya ushindi huu alikubaliwa kama konsuli wa Roma akaendelea kupatana na
Marcus Antonius na kujenga ushirikiano naye. Pamoja walitawala Roma baada ya
kupewa madaraka ya kidikteta na senati kwa muda wa miaka 5 na baadaye miaka 5
tena.

Mwaka 42 KK walifaulu kuwashinda wauaji wa Caesar waliokaa Ugiriki na baadaye
waligawana eneo la dola kati yao: Octavianus alikuwa mkuu wa sehemu ya magharibi
na Marcus Antonius mkuu wa sehemu za mashariki alipomwoa Kleopatra malkia wa
Misri.

Maelewano kati yao yalizorota na mwaka 33 KK walitengana. Octavianus alimshinda
Marcus katika mapigano ya baharini ya Aktium tarehe 2 Septemba 31 KK na huyo
alijiua pamoja na Kleopatra.

Baada ya kuvamia na kuteka Misri Octavianus alirudi Roma mjini mwaka 29 KK akawa
mtawala pekee.

Huko Roma alishangaza watu wote akirudisha mamlaka yake ya kidikteta kwa senati.
Aliombwa kuendelea kama mkuu wa jeshi akakubali.

Alikataa kupokea madaraka ya dikteta kwa muda wa maisha yake. Kwa njia hiyo
alirudisha katiba ya jamhuri iliyotawaliwa na senati na maafisa yake.

Lakini hali halisi alishika mamlaka yote kama mtawala mkuu aliyeheshimu taasisi
za jamhuri. Ni hekima hii iliyosifiwa na wengi ya kuwa hakuendelea kujipatia
cheo cha mfalme au cha dikteta akaridhika kuitwa raia wa kwanza.

Utwala wake ulileta kipindi kirefu cha amani ya ndani. Wananchi walioteseka kwa
miaka ya vita vya wenyewe kwa wenyewe waliweza kujenga maisha upya na uchumi
ulistawi.

Milki kubwa ya Misri ilikuwa sehemu ya Dola la Roma. Hata sehemu nyingi za
Germania ziliingizwa katika dola.

Vita vya pekee vilivyoenda vibaya vilikuwa jaribio la kupanua mipaka ya Roma
katika Germania hadi mto Elbe. Wagermania waliangamiza legioni tatu na mpaka wa
Kiroma ulirudishwa hadi mto Rhine.



https://sw.wikipedia.org/wiki/Aristoteli

Aristoteli (kwa Kigiriki Αριστοτέλης, Aristotelēs; pia: Aristo) (* 384 KK - † 7
Machi 322 KK) alikuwa mwanafalsafa muhimu wa ustaarabu wa Ugiriki ya Kale.

Pamoja na Plato huhesabiwa kati ya wanafalsafa muhimu zaidi katika utamaduni wa
magharibi. Aristoteli alikuwa mwalimu wa Aleksander Mkuu kabla huyu hajawa
mfalme.

Alichangia sehemu kubwa sana katika elimu ya sayansi na falsafa. mawazo na
ugunduzi wake umewachochea watu na maandishi yake yametafsiriwa na kusomwa na
watu wengi sana.

Aristoto aliandika kuhusu sanaa, nyota, biolojia, maadili, lugha, sheria. Zamani
watu wa Ulaya walifuata mafundisho ya Aristoteli. Mwanateolojia mashuhuri wa
Roma Thomas Aquinas alitumia sana maandishi ya Aristoteli.

Aristoteli alizaliwa kwenye rasi ya Halkidiki katika Ugiriki ya kaskazini kama
mtoto wa mganga wa mfalme Amyntas wa Masedonia.

Alipofikia umri wa miaka 17 au 18 alitumwa kusoma kwenye chuo cha Plato huko
Athens alipokaa kwa miaka 20, mwanzoni kama mwanafunzi baadaye kama mwalimu.

Baada ya kifo cha Plato mwaka 347 alisafiri akatembelea mahali mbalimbali kwenye
visiwa vya Bahari ya Aegei pamoja na Asia Ndogo. Akakaa kwa mfalme Hermias wa
Assos akamwoa binti yake Phytias.

Mnamo 345 Hermias aliuawa na Wajemi na Aristoteli alipokea wito la kuwa mwalimu
wa mfalme mteule Aleksander wa Masedonia.

Baada ya Aleksander kuwa mfalme, Aristoteli alirudi Athens 385/334 alipofundisha
falsafa yake.

Mnamo 323 baada ya kifo cha Aleksander Mkuu alipaswa kuondoka Athens kwa sababu
wapinzani wa Masedonia waliongezeka nguvu akahamia Halki alipoaga dunia mapema.

Aristoteli alitunga kamusi ya falsafa na kitabu juu ya Pythagoras na kuna sehemu
tu ya maandishi yale yaliyohifadhiwa. Lakini mihtasari aliyotumia kwa masomo
ilihifadhiwa ikakusanywa na wahariri wa baadaye na kutolewa kama maandishi yake.

Kati yake kuna maandishi juu ya mantiki, fizikia, falaki na metafizikia. Neno
"metafizikia" limetokana na Aristoteli kwa sababu dhana zake juu ya chanzo na
tabia za vitu zilipangwa baada ya maelezo juu ya "fizikia" (hivyo jina
"meta-fizikia").

Mwenyewe alifundishwa na Plato lakini alitofautiana na mwalimu wake katika
mafundisho juu ya tabia za vitu vyenyewe. Plato aliona ya kwamba ujuzi wote
tunaopata kupitia milango yetu ya utambuzi hukosa uhakika, si kamili; ujuzi wa
kweli unapatikana kwa njia ya roho inayoweza kuelewa kiini cha kitu, wakati
milango ya utambuzi inaona umbo la nje tu. Aristoteli alifikiri tofauti akaona
utambuzi kupitia milango yetu ni muhimu zaidi na ujuzi hutegemea utazamaji wa
mazingira.

Katika "metafizikia" yake kuna pia dhana juu ya "mwanzilishi" au "mwenye mwendo
wa kwanza". Aliona kwamba kila kitu kina mwendo kilichosababishwa na kitu
kingine. Hivyo mantiki yake ilidai kuwepo kwa chanzo cha mwendo wote akakiita
"mwendeshaji asiyeendeshwa" (kwa Kigiriki proton kinoun akineton) au kwa lugha
nyingine "chanzo asilia". Chanzo asili hiki kwake ni roho au dhana yenyewe (kwa
Kigiriki nous). Aristoteli aliweza kukiita pia "Mungu".

Kati ya dhana zake za kudumu iko nadharia juu ya michezo tanzia inayotajwa mara
nyingi kuhusu maigizo, filamu na hata michezo ya kompyuta ya leo. Kufuatana na
Aristoteli mchezo tanzia huamsha maono ya watazamaji kama vile pendo au chuki,
hamu au hofu, furaha au huzuni na hasira. Ilhali mtazamaji anaingizwa katika
hisi hizi roho yake husafishwa wakati wa kutazama mchezo.



https://sw.wikipedia.org/wiki/Aleksander_Mashuhuri

Aleksander Mashuhuri (au Aleksanda Mkuu, kwa Kigiriki Μέγας Αλέξανδρος,
inayoandikwa kwa alfabeti yetu Megas Aleksandros) aliishi tangu Julai 356 KK
hadi tarehe 11 Juni 323 KK.

Mfalme wa Masedonia (336 – 323 KK), anajulikana kama mmoja kati ya amiri jeshi
waliofanikiwa kupita wote wengine katika historia ya dunia. Kabla hajafariki kwa
umri wa miaka 33 aliteka sehemu kubwa ya dunia iliyojulikana na Wagiriki wa
zamani zake, kuanzia Ulaya hadi Bara Hindi na Misri.

Aleksander alizaliwa mwaka 356 KK kama mwana wa mfalme Filippo II wa Masedonia
na malkia Olympias. Masedonia ilikuwa nchi katika kaskazini ya Ugiriki ya Kale
na Wgiriki wengi waliwatazama Wamasedonia kama washenzi walio nje ya ustaarabu
wa Ugiriki. Tofauti na Ugiriki ya Kale iliyokuwa jamii ya madola-miji Masedonia
iikuwa jamii ya miji michache na watu wengi walioishi vijijini. Ilitokea katika
karne ya 5 KK tu ya kwamba wanamichezo kutoka Masedonia walikubaliwa kwenye
Michezo ya Olimpiki..

Filippo II alibadilisha hali ya Masedonia kwa kuimarisha jeshi lake hasa
kuanzisha mbinu mpya za kupanga wanajeshi katika vikosi vya phalanx vyenye
mikuku mirefu sana na kuunda vikosi vya askari farasi wazito wailokingwa kwa
nguo za chuma kifuani na kofia kinga. Kwa kutumia jeshi hili alishinda madola
mengine ya Ugiriki na majirani upande wa kaskazini na kuupatia ufalme wake
kipaumbele katika Ugiriki. Baada ya kuunganisha Ugiriki chini ya uongozi wake
kwa upanga alilenga kushinda pia mioyo yao kwa kuanza vita dhidi ya Milki ya
Uajemi iliyowahi kupigana vita na Wagiriki mara kadhaa. Alianza kutuma sehemu ya
jeshi kwenda Asia Ndogo iliyokuwa wakati ule sehemu ya Milki ya Uajemi.

Kuna masimulizi mengi kuhusu utoto wa Aleksander ambayo mara nyingi ni hekaya
zilizobuniwa baadaye. Hadithi moja inayokubaliwa na wanahistoria ni kuhusu
Aleksader kijana wa miaka 10 aliyejipatia farasi iliyombeba baadaye hadi
Uhindini. Katika simulizi hii mfalme alitembelewa na mtu aliyetaka kuuza farasi.
Farasi moja aliyependeza hakuweza kupandwa na mtu yeyote na mfalme alimkataa.
Hapo Aleksander aliomba ajaribu kumpanda akafaulu. Sababu yake ni Aleksander
alitambua ya kwamba huyu farasi aligeuka ghafla akikiona kivuli chake wakati mtu
alitaka kumpanda. Farasi alinunuliwa na Aleksander alimwita "Bukefalos"
akamtumia katika miaka ijayo hadi Misri na Bara Hindi.

Filippo alimwajiri mwanafalsafa Aristoteli kuwa mwalimu wa Aleksander katika
falsafa, sanaa na hisabati. Aristoteli alimpa mwanafunzi wake wa kifalme nakala
ya muswada ya Ilias na Aleksander aliibeba kwenye kampeni zake za kijeshi.
Aristoteli alidai kama sehemu ya malipo yake ya kwamba mji wake wa nyumbani
uliowahi kuharibika vitani na Filippo kujengwa upya na raia wake waliowahi
kuuzwa kama watumwa wanunuliwe na mfalme na kupewa uhuru.

Wakati Aleksander alipigania vita katika kaskazini miji ya Wagiriki waliona
nafasi ya kutafuta uhuru upya wakaasi. Wakazi wa Thebes waliwafukuza askari wa
Kimakedinia katika mji wao. Aleksander alirudi Ugiriki moja kwa moja baada ya
ushindi wake kwenye kaskazini akateka mji wa Thebes akaamuru nyumba zote
zibomolewe isipokuwa hekalu na nyumba ya mshairi Pindar. Wakazi 6,000
walichinjwa na 30,000 kuuzwa kama watumwa.

Sasa miji mingine ya Ugriki ilishikwa na hofu na kusalimu amri. Aleksander
aliwasamehe Wagiriki kwa sababu aliwahitaji kwa mipango yake ya vita dhidi ya
Uajemi. Alithebitishwa kama kiongozi na jemadari mkuu wa shirikisho la Wagiriki.

Wakati wa Aleksander Milki ya Uajemi ilikuwa milki iliyotawala eneo kubwa
duniani. Wakati wa karne mbili zilizotangulia watawala wa Uajemi waliwahi
kuvamia na kuteka Mesopotamia, Shamu, Palestina, Misri, Asia Ndogo pamoja na
sehemu za Asia ya Kati. Walijaribu mara kadhaa kuvamia Ugiriki pia lakini
waliweza kushindwa kwa matatizo. Katika Asia Ndogo walitawala miji minghi ya
Kigiriki iliyokaa ng'ambo ya Bahari ya Aegean. Hivyo Filippo II aliandaa vita
dhidi ya Uajemi kwa sababu alitaka kutumia vita dhidi ya maadui wa miaka mingi
kuimarisha nafasi yake kati ya Wagiriki. Uvamizi wa kwanza wa Masedonia katika
Asia Ndogo ulirudishwa nyuma na Waajemi.

Aleksander alivuka mlangobahari wa Dardaneli katika Mei 334 akiwa na jeshi la
askari 35,000 Wamasedonia na Wagiriki. Alimwacha jemadari yake Antipater huko
Ugiriki na askari 12,000. Mfalme wa Uajemi alikuwa Darios III aliyesita kumpa
jemadari moja mamlaka ya vita akaacha kazi hii kwa makabaila Waajemi katika Asia
ndogo. Upande wa Uajemi kulikuwa pia na jemadari Mgiriki Memnon aliyemhudumia
mfalme wa Uajemi kama askari wa kukodiwa. Alishauri kutomshambulia Aleksander
vikali badala yake kumvuta ndani ya Asia Ndogo na kuharibu akiba zote za chakula
anakoenda. Lakini Wakubwa Waajemi walikataa wakatafuta mapigano.

Mkutano wa kwanza wa Aleksander na jeshi la Uajemi ulitokea kwenye Mapigano ya
Granikos. Viongozi Waajemi walipanga jeshi lao vibaya wakapigwa na Wamasedonia.

Kuelekea mwisho wa mwaka 333 Aleksander alipokwa habari kuwa mfalme wa Uajemi
alikaribia Asia Ndogo kwa jeshi kubwa. Aleksander alipiga mbio kukutana naye.
Kwenye mapigano ya Granikos mnamno 5 Novemba 333 majeshi ya Waajemi na Wagiriki
yalikutana, tena ushindi ulikuwa upande wa Aleksander. Mfalme Dareios aliweza
kukimbia kwa muda.

Katika Deuterokanoni anatajwa na vitabu vya Wamakabayo kama mwanzilishi wa dola
lililoeneza ustaarabu wa Kigiriki hata kuhatarisha imani ya Wayahudi na
kuwadhulumu wakati wa mwandamizi wake Antioko Epifane wa Syria.

Katika kitabu cha Kizoroastria cha kipindi cha kati ya Uajemi kilichoitwa Arda
Wiraz Nāmag Aleksander anajulikana kama “Aleksander aliyelaaniwa” kwa sababu
alishinda milki ya Uajemi na aliangamiza mji mkuu wake ulioitwa Persepolis.
Lakini katika habari za baadaye za Uajemi, mpaka Irani ya siku hizi, anaitwa
Eskandar na hata alishangiliwa wakati Ukuta Mkuu wa Sadd-e Eskandar ulijengwa
wakati wa Ufalme wa Parthia.

Pia anajulikana katika desturi za Mashariki ya Kati kama Dhul-Qarnayn kwa
Kiarabu na Dul-Qarnayim kwa Kiyahudi na Kiaramu, yaani "mtu mwenye pembe mbili",
huenda kwa sababu picha kwenye sarafu za wakati wa utawala wake ilimwonyesha
kama anazo pembe mbili za kondoo dume za mungu Ammon wa Misri.

Jina lake kwa Kihindi ni Sikandar, neno ambalo ni sawa na “mtaalamu” au “mtu
stadi.”



https://sw.wikipedia.org/wiki/Zege

Zege ni rojo maalumu inayoandaliwa kwa ajili ya ujenzi wa majengo mbalimbali,
hasa za ghorofa.

Ni mchanganyiko wa saruji, mchanga, mawe na maji. Kuna pia nyongeza nyingine
zinazoweza kuungwa katika zege kama vile rangi, unga wa mawe, majivu au kemikali
mbalimali zinazoboresha tabia kadhaa za zege.

Leo hii zege ni nyenzo ya ujenzi inayotumiwa zaidi duniani kuliko mawe au
matofali.

Sehemu zote za zege huchanganywa hadi kufikia hali ya kufanana na uji au
kinyunga cha kutengenezea mkate. Katika hali hii zege inaweza kumwagwa katika
fremu au kizingio. Kutokana na umbo la fremu yote inapokea umbo lake. Baada ya
kumwagwa zege inaganda na kuwa ngumu kama mwamba. Baadaye fremu huondolewa na
kuacha ukuta, msingi au sehemu ya jengo iliyokusidiwa.

Zege ina nguvu kubwa dhidi ya shindikizo au mkazo lakini ni dhaifu zaidi dhidi
ya nguvu za mvutano. Tabia hii ni faida kama msingi wa zege inatakiwa kupokea
uzito wa kuta za juu. Lakini kwa sehemu nyingine ambako mvutano unaweza kutokea
zege inahitaji kuimarishwa. Hapa wajenzi wanatumia nondo na nyavu za feleji
ndani ya zege. Feleji ni imara sana ikivutwa na kwa njia ya kuunganisha feleji
na zege katika ukuta faida za nyenzo zote mbili zinaunganishwa.

Kwa majengo makubwa zege inatengenezwa katika kituo au kiwanda cha pekee
ikisafirishwa kwa lori; malori haya hubeba zege katika tangi inayozunguka kwa
kusudi ya kuzuia kushikana kwa zege na tangi. Mahali pa ujenzi zege inamwagikwa
au kupelewa kwenye ghorofa za juu kwa pampu maana zege bichi huwa na tabia ya
kiowevu au tope. Kwa majengo madogo zege huchanganywa palepale; kwa kazi ndogo
watu hukoroga saruji, mchanga na maji kwa mkoo katika sufuria kubwa. Kwa kawaida
hutumia mashine inayozungusha sufuria kubwa na mchanganyiko hutengenezwa ndani
yake.

Majengo ya zege hudumu miaka mingi. Hadi leo kuna majengo ya Roma ya Kale
yaliyotengenezwa kwa zege miaka 2,000 iliyopita. Lakini majengo ya kisasa mara
nyingi huonyesha uharibifu kutokana makosa katika ujenzi, kasoro katika matumizi
ya vipande vya mchanganyiko na sababu nyingine.

Mara nyingi tatizo kubwa ni kutu ya vyuma ndani ya zege. Hasa kama ganda la zege
la nje ya vyuma ni nyembamba au mchanganyiko ulikuwa na kasoro unyevu wa maji
unaweza kufika kwenye vyuma ndani ya zege. Hivyo vyuma vinaanza kushika kutu.
Ilhali kutu inapanuka na kuhitaji nafasi zaidi kuliko chuma safi upanuzi huu
unaweza kupasua zege na kusababisha kutokea kwa ufa na mashimo yanayoongeza
kuingia kwa maji ndani ya ukuta na kutu zaidi.

Sababu nyingine ni majengo yaliyo karibu na bahari na kushambuliwa na chumvi
hewani; pia mvua asidi hushambulia zege na kuingia ndani yake kusababisha kutu.



https://sw.wikipedia.org/wiki/Yoga

Yoga ni mazoezi ya kiroho na kimwili yenye asili katika falsafa ya Uhindi. Tangu
miaka ya 1980 yoga ilisambaa pia nje ya Uhindi katika nchi za magharibi kama
mazoezi ya kimwili. Katika utamaduni wa Kihindi yoga inatekelezwa pamoja na
jitihada za kiroho na kidini kwenye msingi wa Uhindu na pia Ubuddha.

Yoga ilisambazwa na walimu kutoka Uhindini katika Ulaya na Marekani. Katika nchi
hizi za magharibi ni zaidi mazoezi ya kimwili na elimu ya mikao yaliyopokelewa
bila kuelewa asili katika roho ya Uhindu na falsafa yake. Yoga imependekezwa
kama mbinu za kunpunza matatizo ya afya, kuimarisha musuli na hasa uti wa mgongo
kwa watu wanaoketi muda mrefu ofisini, na kupunguza dhiki na shinikizo ya maisha
ya kisasa (stress). Kwa hiyo matumizi yayoga inafanana kiasi na aina ya michezo.

Kiasi mazoezi ya yoga yanaweza kufanana na taamuli za kiroho jinsi
zinavyopatikana pia katika dini kama Ukristo na Uislamu.

Madhehebu kadhaa za Ubuddha yanajua mazoezi yanayofanana na yoga, hasa upande wa
Zen. Hapa njia za kutawala pumzi na fikra zinafundishwa pia, pamoja na mikao
mbalimbali ya mwili. Ilhali kulikuwa na kipindi ca athira kubwa ya Kibuddha
katika Uhindi inawezekana ya kwamba sehemu za mazoezi ya Yoga zina asili katika
Ubuddha.



https://sw.wikipedia.org/wiki/Wikipedia_ya_Kiswahili

Wikipedia ya Kiswahili (au Wikipedia kwa Kiswahili) ni toleo la kamusi elezo ya
Wikipedia kwa lugha ya Kiswahili.

Wikipedia kwa Kiswahili ilianzishwa mnamo tarehe 8 Machi 2003, na tarehe 8
Machi, 2017, Wikipedia ya Kiswahili imefikia makala yapatayo 35,378 na kuifanya
iwe Wikipedia ya 92 (kati ya 284 zilizo hai) kwa hesabu ya makala yote.

Kwa hesabu ya makala yenye zaidi ya herufi 200 (yaani bila makala fupi mno)
imefikia nafasi ya 71.

Ilipofika tarehe 19 Desemba 2008 ilifikisha makala 8,000, hasa baada ya
kuanzishwa makala nyingi za mbegu za kata za Tanzania.

Makala za mbegu za Tanzania, ziliendelea kuisukuma Wikipedia ya Kiswahili hadi
kufikia kiwango cha makala 9,000 na hiyo ilikuwa tarehe 2 Februari 2009.

Ilipofika tarehe 9 Aprili 2009, Wikipedia ya Kiswahili ilifikia kiwango cha
makala 11,000 na tarehe 25 Aprili 2009 ilifikia makala 12,000.

Mnamo tarehe 20 Juni 2009, Wikipedia ya Kiswahili ilibadilisha ukurasa wake wa
mwanzo katika sura mpya.

Mnamo tarehe 17 Agosti 2009 ilifikia makala zipatazo 13,000, na kuendelea
kuifanya iwe Wikipedia ya kwanza kwa ukubwa katika Afrika.

Haikushia hapo na ilivyofika tarehe 11 Septemba 2009, Wikipedia hii ilifikia
makala 14,000.

Tarehe 15 Februari 2014 ilifikia makala 26,000 na tarehe 28 Oktoba mwaka huohuo
makala 27,000.

Tarehe 10 Novemba mwaka huohuo imevuka makala 31,000 na kupiku Wikipedia ya
Kiyoruba.

Tarehe 13 Februari 2016 imevuka idadi ya makala 32,000 na kusonga mbele kiasi
cha kufikia 33,000 tarehe 18 Aprili 2016.

Kwa lugha zenye asili ya Afrika na visiwa vya jirani, Wikipedia kwa Kiswahili
ndiyo ya tatu kwa idadi ya makala zote ikifuatia Wikipedia ya Kimalagasy na
Wikipedia ya Kiafrikaans. Kwa kuangalia yaliyomo halisi (bila makala mafupi
sana) ndiyo ya pili baada ya Kiafrikaans.

Pia, ndiyo ya kwanza kati ya Wikipedia za lugha za Niger-Kongo kuvuka kiwango
cha makala 1,000.

Wikipedia kwa Kiswahili, ndiyo ya pili katika Afrika kuvuka kiasi cha makala
10,000 baada ya Wikipedia ya Kiafrikaans.



https://sw.wikipedia.org/wiki/Waabbasi

Waabbasi (Kar. العبّاسيّون al-‘abbasiyun) ni jina la nasaba ya makhalifa
waliotawala milki kubwa ya Kiislamu kati ya 750 hadi 1258 BK. Mfululizo huo
ulianzishwa na wajukuu wa Abbas ibn Abd al-Muttalib aliyekuwa mjomba wa Mtume
Muhammad.

Waabbasi walichukua nafasi ya Wamuawiya waliokuwa nasaba ya kwanza wa makhalifa
baada ya makhalifa wanne wa kwanza.

Khalifa wa kwanza Mwabbasi alikuwa Abu al-'Abbas as-Saffah aliyemshinda Marwan
II na kutumia cheo cha khalifa. Al Mansur aliyemfuata alipeleka mji mkuu kwenda
Baghdad.

Mashambulio ya Wamongolia yalivunja yale yaliobaki. Mwaka 1258 jemadari Hulagu
aliteka Baghdad akamwua khalifa wa mwisho Al-Musta'sim Billah.

Mjomba wale Al Mustansir alifaulu kukimbia Misri alipoendelea kutumia cheo cha
khalifa lakini bila mamlaka yoyote akiwa chini ya usimamizi wa watawala wa Misri
waliojipamba na mwenye cheo hicho. Cheo kikaendelea kutumiwa hapa Misri kajini
kwa jina tu hadi mnamo mwaka 1517 ambako Mwaabbasi wa mwisho mweye cheo hiki
alipelekwa kwenda Konstantinopoli (Istanbul) kama mfungwa wa sultani wa Waosmani
waliochukua cheo kutoka kwake.



https://sw.wikipedia.org/wiki/Visiwa_vya_Cook

Visiwa vya Cook (kwa Kiingereza: Cook Islands, kwa Kimaori: Kūki 'Āirani) ni
nchi huru ya Polynesia katika Pasifiki iliyopo katika hali ya ushirikiano wa
hiari na Nyuzilandi.

Jina limetolewa kwa kumbukumbu ya mpelelezi Mwingereza James Cook aliyefika
kwenye kisiwa cha Manuae mwaka 1773 na kuchora visiwa hivi mara ya kwanza kwenye
ramani ya dunia.

Visiwa vilikuwa eneo lindwa la Uingereza katika karne ya 19 kufuatana na ombi la
malkia wa Cook aliyeogopa uvamizi wa Ufaransa wakati ule.

Chini ya utawala wa Kiingereza viliwekwa chini ya usimamizi wa serikali ya New
Zealand, zikabaki hivyo katika hatua mbalimbali za uhuru wa New Zealand.

Mwaka 1965 New Zealand ikawapa watu wa Cook nafasi ya kujiamulia kuhusu uhuru
wao. Visiwa viliamua kujitawala katika ushirikiano na New Zealand. Hatua hiyo
ilisimamiwa na Umoja wa Mataifa kwa azimio lake No. 1514 (XV).

Sheria huamuliwa na bunge la visiwa vya Cook. Serikali haisimamiwi na New
Zealand. Wananchi wote wanashika uraia wa New Zealand inayoendesha pia shughuli
za jeshi na siasa ya nje kwa niaba ya visiwa. Visiwa vya Cokk vimebaki na nafasi
ya kufanya mapatano na nchi za nje vilevile.



https://sw.wikipedia.org/wiki/Utatu

Jina hilo la kiteolojia linatumika hasa kufafanulia imani ya Wakristo wengi
kwamba Mungu pekee, sahili kabisa, ni Nafsi tatu zisizotenganika kamwe: Baba,
Mwana na Roho Mtakatifu.

Kwa agizo la Yesu watakaomuamini wanatakiwa kubatizwa kwa jina la hao watatu
(Injili ya Mathayo 28:19). Agizo hilo la mwisho lilifuata na kujumlisha
mafundisho yake mbalimbali kuhusu Baba, kuhusu yeye mwenyewe kama Mwana na
kuhusu Roho Mtakatifu.

Umoja wa Nafsi hizo unatokana na asili yake pekee, yaani Baba ambaye ndani mwake
anamzaa milele Mwana kama mwanga toka kwa mwanga, kama Neno au Wazo lake
(Hekima), tena anamvuvia Roho Mtakatifu kama Upendo ambao unamuunganisha na
Mwana na kukamilisha umoja wao.

Imani hiyo ilizidi kufafanuliwa hasa katika karne IV, mitaguso mikuu ya kwanza
ilipochukua msimamo dhidi ya wazushi waliokanusha umungu wa Yesu na wa Roho
Mtakatifu. Ilipata muundo wa kudumu katika Kanuni ya Imani ya
Nisea-Konstantinopoli inayotumika hadi leo katika madhehebu mengi ya Ukristo.

Fumbo hilo linaadhimishwa katika liturujia ya madhehebu mbalimbali ya Ukristo wa
mashariki (siku ya Pentekoste) na ya Ukristo wa magharibi (Jumapili inayofuata).



https://sw.wikipedia.org/wiki/Ulimwengu

Ulimwengu ni jumla ya vitu vyote vilivyopo. Inajumlisha dunia yetu pamoja na
kila kitu ndani yake, jua letu, mfumo wa jua, sayari, nyota, galaksi na kila
kitu. Ni jumla ya mata, nishati na anga la dunia pamoja na anga la nje.

Mambo mengine kama dhana, fikra na imani mara nyingi hazihesabiwi kuwa sehemu ya
ulimwengu kwa sababu hazifuati kanuni asilia za kimaumbile. Kwa imani ya
Waislamu na Wakristo Mungu si sehemu ya ulimwengu bali asili au sababu ya
ulimwengu.

Kwa maana hiyo dunia ni hasa sayari tunapoishi. Zamani watu waliona dunia kwa
maana hiyo ni sawa na ulimwengu wote. Lakini maendeleo ya sayansi yametuonyesha
upeo mkubwa zaidi uliopo ng'ambo ya sayari yetu na hata ng'ambo ya mfumo wa jua
letu na sayari zake. Kwa hiyo neno "ulimwengu" limekuwa muhimu kwa sababu
inalenga kiasili kwa jumla la vitu vyote si kwa sayari yetu hasa.

Katika wikipedia hii tunatumia neno "ulimwengu" kama Kiing. universe, cosmos,
world. "Dunia" tunatumia kwa maana ya kiing. earth. Wakati mwingine lugha za
Ulaya zinatumia "universe" karibu sawa na space au outer space wakimaanisha
nafasi kubwa ulimwenguni nje ya dunia yetu. Hali halisi dunia yetu ni ndogo sana
ulimwenguni na kwa hiyo upeo wa "space" ni karibu sawa na upeo wa "universe".
Lakini lugha nyingi zinatofautisha kati ya nafasi ile kubwa nje ya dunia na
dhana ya ulimwengu kama jumla ya vyote.

Kwa Kiswahili ni afadhali kutofautisha vilevile. Kawaida tunatumia neno "anga"
linalomaanisha kiasili kile kinachong'aa yaani mahali pa mwanga jinsi ilivyo
anga juu yetu inayoangazwa na jua. Kutokana na maana haya ya kimsingi "anga"
imemaanisha yote ambayo ni juu yetu. Hivyo "anga" inataja mara nyingi angahewa
ya dunia, au yale buluu yanayoonekana juu yetu. Lakini hutumiwa pia kwa nafasi
kubwa nje ya angahewa. Hapa tunatumia pia lugha ya "anga la nje" tukitaka
kutofautisha angahewa na ile uwazi mkubwa kati ya sayari, nyota na galaksi.

Astronomia ni sayansi inayotumia elimu ya fizikia na kemia kwa kutazama, kupima
na kuchungulia vitu kwenye anga la nje. Mkono mmoja wa astronomia unaoshirikiana
zaidi na falsafa ni kosmolojia inayoangalia hasa asili ya ulimwengu kulingana na
kanuni asilia.

Mkono wa pekee ya biolojia inatafakari nafasi za uhai nje ya dunia yetu kwa
kushirikiana na astronomia.

Falsafa pamoja na sayansi mbalimbali inauliza maswali juu ya tabia na sifa za
dunia na matatozo ya kuitambua.

Theolojia pamoja na elimu ya kidini inatazama ulimwengu kama kazi ya Mungu
inauliza maswali jinsi gani mapokeo ya kidini na maanadiko matakatifu
yanalingana na mtazamo mpya wa sayansi juu ya ulimwengu.

Astronomia na kosmolojia zimekadiria umri na ukubwa wa ulimwengu jinsi ulivyo
kuwa kubwa sana. Kwa kutumia kipimo cha mwaka wa nuru kunakadiriwa ya kwamba
ulimwengu una rediasi ya miaka ya nuru angalau bilioni 78.

Umri wa ulimwengu hukadiriwa kwa sasa kuwa miaka bilioni 13.7. Hesabu hii
iananza kwenye mlipuko mkuu wa asili ambayo ni nadharia inayotumiwa na wataalamu
wengi.



https://sw.wikipedia.org/wiki/Ukoloni_Mamboleo

Ukoloni Mamboleo ni neno linalotumiwa na wakosoaji wa ukoloni kuelekezwa kwa
nchi tajiri kuendelea kuingilia masuala ya nchi zinazoendelea baada ya ukoloni
wenyewe kwisha kwa ukiukaji wa azimio la Umoja wa Mataifa. Wanakosoa mataifa ya
kibepari kuhusika na dhuluma katika biashara ya kisasa na yaliyokuwa makoloni.

Wakosoaji wanasisitiza kwamba wafanyabiashara binafsi na makampuni ya biashara
ya kigeni huendelea kunyonya rasilimali za mataifa baada ya enzi ya ukoloni kama
ilivyotekelezwa kutoka karne ya 16 hadi karne ya 20.

Katika matumizi mapana, Ukoloni Mamboleo huweza kumaanisha ule ushiriki wa nchi
zenye nguvu katika mambo ya nguvu chini ya nchi; hii ni muhimu hasa Amerika
kusini.

Kwa maana hii, Ukoloni Mamboleo huweza kutaja aina ya kisasa ya ukoloni, uchumi
wa ubeberu: kwamba mataifa yenye nguvu kuishi kama wakoloni, na tabia hii
inafananishwa na ukoloni.

Neno Ukoloni Mamboleo lilianza kutumika, hasa kuhusu Afrika, baada ya mchakato
wa kupata uhuru. Kisha kupata uhuru, baadhi ya viongozi wa kitaifa na makundi ya
upinzani walisema kuwa nchi zao hazitakubali aina mpya ya ukoloni kutoka mataifa
yaliyoendelea. Kwame Nkrumah, ambaye mwaka 1957 akawa kiongozi wa Ghana, aliwahi
kufafanua Ukoloni Mamboleo katika moja ya vitabu vyake, "Ukoloni Mamboleo, Hatua
ya Mwisho wa Ubeberu" (1965), ambacho ni kama ugani wa kile cha Lenin "Ubeberu,
Hatua ya Mwisho wa Ubepari" (1916), ambamo Lenin anasema kuwa ubeberu wa karne
ya 19 unategemeana na mahitaji ya mfumo wa kibepari.

Ukoloni Mamboleo ulipata umaarufu baada ya mwanzo wa kupata uhuru kwingineko
zaidi kwa kupitia shughuli za wasomi na viongozi wapya wa kujitegemea kutoka
mataifa ya Afrika na harakati ya Pan-Africanist. Wengi wa viongozi hao
walihudhuria Mkutano wa Bandung wa 1955, kupelekea uundwaji wa harakati za nchi
zisizoegemea upande wowote. Mikutano ya All-African Peoples 'Conference (AAPC)
mwishoni mwa miaka ya 1950 na mapema miaka ya 1960 kuenea Ukoloni Mamboleo
kukosoa hii.

Katika Vita Baridi, nchi zisizoegemea pande zozote, na mashirika kama vile
Shirika la Mshikamano na Watu wa Asia, Afrika na Amerika vilitaja Ukoloni
Mamboleo kama adui wa pamoja.

Mfano maarufu wa Ukoloni Mamboleo ni uhusiano wa Ufaransa na viongozi wa nchi
huru mpya za Afrika kwa lengo la kuendelea kuzitawala. Mara ya kwanza kutumika
ilikuwa kwa kwa rais wa Cote d'Ivoire Felix Houphouët-Boigny, mfano wa uhusiano
mzuri kati ya Ufaransa na Afrika wakati wa urais wa Charles de Gaulle
(1958-1969).

Viongozi walio karibu na Ufaransa (hasa wakati wa Vita Baridi) walikuwa kama
mawakala wake na kudumisha Kifaransa barani Afrika (Jumuiya ya Kifaransa na
baadaye Organisation Internationale de la Francophonie). Waliotajwa mara nyingi
ni Omar Bongo, Rais wa Gabon, Felix Houphouët-Boigny, rais wa Cote d'Ivoire,
Gnassingbe Eyadema,rais wa Togo, Denis Sassou-Nguesso, rais wa Jamhuri ya Kongo,
Idriss Déby, rais wa Chad, na Hamani Diori, rais wa Niger.

Baada ya mchakato wa haraka wa kuacha huru Kongo ya Kibelgiji, Ubelgiji
iliendelea kudhibiti, kwa njia ya Société Générale de Belgique takriban 70% ya
uchumi wa Kongo, hasa madini ya jimbo la Katanga.

Wakosoaji wa mahusiano ya Uingereza na makoloni ya Afrika wanasema baadhi ya
nchi huru mpya ziliendelea kutawaliwa kijeshi na kiuchumi kwa kisingizio cha
kuleta maendeleo, kama vile Sierra Leone.

Wakosoaji wa Ukoloni Mamboleo pia wanasema kuwa uwekezaji na mashirika ya
kimataifa uliimarisha maendeleo duni. Katika baadhi ya nchi, ubinafsishaji wa
rasilimali za kitaifa ulifuatiwa na kuongezeka kwa kiwango cha ukosefu wa ajira,
umaskini, na kushuka kwa mapato. Hii ni kweli hasa katika mataifa ya Afrika
Magharibi ya Guinea-Bissau, Senegal, na Mauritania ambapo uvuvi una historia
muhimu kwa uchumi wa wenyeji. Kuanzia mwaka 1979, Umoja wa Ulaya ulianza kubana
haki za uvuvi katika pwani ya Afrika Magharibi kinyume cha Mkataba wa Umoja wa
Mataifa juu ya bahari ambao unatambua umuhimu wa uvuvi kwa jamii.

Wakosoaji wa Ukoloni Mamboleo walitaka kukataa mikopo (hasa isiyolipika) kutoka
kwa taasisi za fedha za kimataifa kama vile Shirika la Fedha la Kimataifa (IMF)
na Benki ya Dunia (WB). Wao wanasema kwamba ili wapewa mikopo, na aina nyingine
za misaada ya kiuchumi, mataifa dhaifu yanalazimika kuchukua hatua kwa maslahi
ya kifedha ya IMF na Benki ya Dunia lakini dhidi ya uchumi wao yenyewe.
Marekebisho ya miundo hayo yana athari ya kuongeza kuliko kupunguza umaskini
ndani ya taifa. Watuhumiwa wa kushiriki katika ubeberu huo ni pamoja na Benki ya
Dunia, Shirika la Biashara Duniani, G8 na World Economic Forum.

Wale ambao wanasema kwa hakika na ukweli kwamba Afrika leo inalipa pesa zaidi
kila mwaka katika huduma ya malipo ya madeni ya IMF na Benki ya Dunia kuliko
inayopata katika mikopo kutoka kwao, na hivyo mara nyingi kunyima wenyeji wa
nchi hizo mahitaji halisi. Utegemezi huu unaruhusu IMF na Benki ya Dunia
kulazimisha mipango yao juu ya mataifa haya. Marekebisho yanayotokana na mipango
hiyo, hasa ubinafsishaji, husababisha kuzorota kwa afya, elimu, na kutoweza
kuendeleza miundombinu, na maisha kwa jumla.

Kutokana na akiba kubwa ya fedha, serikali ya China imeanza kucheza nafasi
muhimu dhidi ya ushawishi wa IMF, kwa kukopesha baadhi ya nchi, kama vile Angola
mwaka 2006. Katika miaka ya karibuni, Jamhuri ya Watu wa China imejenga sana
mahusiano na Afrika, China kwa sasa ni wa pili kwa uhusiano mkubwa na Afrika,
baada ya Marekani. Mnamo Agosti 2007, kulikuwa na raia 750,000 hivi wa Uchina
wakifanya kazi au kuishi katika nchi mbalimbali za Afrika wakijipatia rasilimali
- mafuta, madini - ili kulisha uchumi wa nchi yao na kupanua masoko ya makampuni
yake. Mwaka 2006, biashara kwa njia mbili iliongezeka hadi dola bilioni 50.

Mwaka 2007, serikali ya China na Kongo-Kinshasa ziliingia katika mkataba ambapo
makampuni ya Kichina yanayomilikiwa na serikali yatatoa huduma mbalimbali
(miradi ya miundombinu) katika kubadilishana na shaba ya migodi.

Watetezi wa haki za binadamu na wapinzani wa serikali ya Sudan wanaonyesha jinsi
China ilivyotoa silaha na ndege ili kupata petroli na gesi ya asili namna ya
kikoloni ili kudumisha udhibiti wao wa maliasili. Kulingana na wakosoaji wa
China, China inayotolea Sudan msaada wake kutishia kutumia kura ya turufu kwenye
Baraza la Usalama la Umoja wa Mataifa kulinda Khartoum kutoka vikwazo juu ya
Darfur ili kulinda maslahi yake nchini Sudan.

Serikali tajiri na makampuni ya kimataifa yenye nguvu kutoka Korea ya Kusini
zimenunua haraka mamilioni ya hekta za ardhi ya kilimo katika nchi zinazoendelea
katika jitihada za kupata chakula. Hivyo, serikali ya Korea Kusini sasa hutumia
rasilimali za nchi maskini kwa kununua ng'ambo nishati na chakula, ili kuwa
mmoja wa uchumi unaokua kwa kasi zaidi.

Park Yong-soo wa Korea ya Kusini alisisitiza kuwa "taifa halizalishi tone moja
ya mafuta yasiyosafishwa na viwanda vingine muhimu madini. Kwa nguvu ya ukuaji
wa uchumi na kusaidia maisha ya watu, hatuwezi kusisitiza mno kiasi kwamba
kupata rasilimali asili katika nchi za nje ni lazima kwa maisha yetu ya baadaye.

Mkuu wa Shirika la Chakula na Kilimo (FAO), Jacques Diouf, ameonya kwamba
kupanda katika nchi utata mikataba inaweza kutengeneza fomu ya "ukoloni
mamboleo", kwa mataifa maskini kuzalisha chakula kwa ajili ya matajiri kwa
gharama zao wenyewe na njaa ya watu.

Ukoloni Mamboleo unaeneza utamaduni wa kigeni ili kudhibiti mataifa mengine
upande wa maadili na mitazamo kupitia vyombo vya habari, lugha, elimu na dini,
hatimaye kwa sababu za kiuchumi. Kwa mfano, waandishi wanachapa vizuri zaidi
himaya ya kikoloni katika historia ya karne ya 19.

Kuna seti ya nadharia katika falsafa, filamu, siasa, sayansi na fasihi
inayoshughulika na historia ya utamaduni wa utawala wa ukoloni.



https://sw.wikipedia.org/wiki/Ujamaa

Ujamaa ni siasa iliyoanzishwa kwa misingi ya sera za Julius Nyerere za maendeleo
ya kijamii na ya kiuchumi katika Tanzania punde tu baada ya Tanganyika kupata
uhuru kutoka Uingereza mwaka 1961.

Mwaka 1967 Rais Nyerere alichapisha mwongozo wa maendeleo yake, ambao uliitwa
Azimio la Arusha, ambapo alionyesha haja ya kuwa na mtindo wa Kiafrika wa
maendeleo; huo ukawa msingi wa Usoshalisti wa Afrika.

Ujamaa linatokana na neno la Kiswahili linalomaanisha familia au jamii na
hujulikana kwa sifa kadhaa muhimu, yaani mtu anakuwa mtu kwa kupitia watu au
jamii.

Uongozi wa Julius Nyerere uliivutia Tanzania macho na heshima ya kimataifa
kutokana na msisitizo wake wa maadili kama msingi wa maamuzi ya siasa. Chini ya
Nyerere Tanzania ilipiga hatua kubwa katika vipengele mbalimbali vya maendeleo:
vifo vya watoto vilipungua kutoka 138 kwa 1000 waliozaliwa hai mwaka 1965 hadi
110 mwaka 1985; tarajio la kuishi lilipanda kutoka miaka 37 (1960) hadi 52
(1984); uandikishaji wa wanafunzi katika shule ya msingi ulipanda kutoka 25%
(16% tu kwa watoto wa kike) mwaka 1960 hadi 72% (85% kwa watoto wa kike) mwaka
1985 (ingawa idadi ya wananchi ilikuwa inaongezeka kwa kasi); asilimia ya watu
wazima waliojua kusoma na kuandika ilipanda kutoka 17% mwaka 1960 hadi 63% mwaka
1975 (juu sana kuliko nchi nyingine za Afrika) ikaendelea kupanda.

Hata hivyo Ujamaa (kama vile mipango mingine ya uzalishaji wa pamoja) ulipunguza
uzalishaji hata kutia shaka juu ya uwezo wake wa kustawisha uchumi.

Hatimaye sababu mbalimbali zilifanya Ujamaa uonekane umeshindikana kiuchumi.
Kati ya hizo, tatizo la kimataifa la mafuta miaka ya 1970, anguko la bei ya
bidhaa zilizozalishwa nchini (hasa kahawa na katani), utovu wa uwekezaji kutoka
nje ya nchi na vita vya Uganda-Tanzania miaka 1978-1979 vilivyofyonza sana mtaji
muhimu, na miaka miwili mfululizo ya ukame.

Kufikia mwaka 1985 ilikuwa wazi kwamba Ujamaa ulishindwa kutoa Tanzania nje ya
ufukara wake; Nyerere alitangaza kuwa atang'atuka asigombee tena urais katika
uchaguzi wa mwaka huohuo.

Ujamaa ulivunjwa (ingawa si kinadharia) mwaka 1985 wakati Nyerere alipomwachia
mamlaka Ali Hassan Mwinyi aliyeingiza nchi katika taratibu za soko huria.

Nyerere alitumia Sheria ya Kuzuia Kutiwa Nguvuni bila sababu kukandamiza vyama
vya wafanyakazi na kuwakamata wapinzani kikatili kupindukia; walioathiriwa
huhesabiwa kuwa maelfu.

Mashirika ya Kimataifa ya kutetea haki za binadamu kama Amnesty International
yalipiga kampeni dhidi ya ukiukwaji wa haki za binadamu nchini Tanzania.

Serikali iliwalazimishwa watu kuhamia mashamba ya pamoja, jambo ambalo
lilitatiza shughuli za kilimo na uzalishaji.

Wengine walilazimishwa, kwa mfano, kwa kuchoma vijiji vyao. Nyumba ziliteketezwa
kwa moto au kubomolewa, wakati mwingine pamoja na mali ambayo familia hizo
zilikuwa nayo kabla ya Ujamaa.

Watu walipoteza heshima kwa utamaduni na maeneo kama vile makaburi ya mababu
zao.

Polisi na wanajeshi waliojihami kwa silaha walitumika katika uhamisho wa watu.
Tanzania iligeuka kutoka taifa la wakulima waliojitahidi kukidhi mahitaji yao na
kuwa taifa la wakulima walioangamia kwa njaa kwa pamoja.

Taifa lilinusurika kwa kutegemea msaada ya kigeni ya chakula ambacho walipewa tu
watu waliokubali kujiunga na Ujamaa.

Uchumi ulianguka. Kiasi kikubwa cha utajiri wa nchi aina ya mijengo na kuboresha
miundo ya ardhi (mashamba, miti ya matunda, nyua) iliharibiwa au kutelekezwa kwa
lazima .

Suleman Sumra aligundua kuwa mavuno katika mashamba ya Ujamaa kwa pamoja
yalikuwa chini kwa asilimia 33-85 kuliko yale ya mashamba yaliyomilikiwa
kibinafsi. Kwa wastani yalikuwa chini kwa asilimia 60. Wakulima wa pamoja
hawakuwa na motisha za kufanya kazi.

Hali ya nchi ilienea haraka na kuathiri karibu kila sekta. Mwaka 1967,
ustawishaji wa taifa ulibadilisha serikali na kuifanya mwajiri mkubwa zaidi
katika nchi. Ilihusika katika kila kitu, kuanzia kufanya mauzo ya rejareja hadi
biashara ya kuuza na kuagiza bidhaa kutoka ng'ambo na hata uokaji, na kuleta
mazingira muafaka kwa ufisadi.

Ukiritimba na taratibu zisizoeleweka ziliongezeka na viwango vya juu vya kodi
kuwekwa.

Fedha za umma zilitumika vibaya na kuweka kwa matumizi yasiyo na faida. Uwezo wa
kununua ulipungua kwa kiwango kikubwa mno na hata bidhaa muhimu zikawa
hazipatikani.

Mfumo wa kutoa vibali uliwaruhu maafisa wakuu kuchukua rushwa kubwa ili kutoa
vibali. Msingi wa mfumo wa ufisadi ukawa umewekwa.

Sekta ya viwanda ikadidimia. Kampuni ya mgodi iliyomilikiwa na serikali
ikaonekana kushindwa.

Benki ya Dunia pia imekosolewa kwa kuchangia mpango huo: "Nchini Tanzania, kwa
mfano, Benki hii ilitoa fedha kwa kampeni ya udikteta wa Julius Nyerere unaoitwa
Ujamaa, ni mfano wa mfumo wa vijiji wa Mengistu. Wakulima walipoteza uhuru wao,
na nchi ilichukua ardhi yao na kudai mazao yao, yote haya kwa msaada na baraka
za Benki ya Dunia. Katika miaka michache tu, Nyerere aligeuza nchi yake kuwa
gofu, taifa la waombaji. Lakini Benki hii haijawahi kukubali makosa haya.

Muziki wa hip hop nchini Tanzania ulipata msukumo kutokana na mawazo na mandhari
ya Ujamaa. Mwaka 1967, baada ya Rais Nyerere kuanzisha itikadi mpya ya siasa,
ambayo aliahidi itawakomboa Watanzania kutoka ubeberu wa kimataifa, ilitelekezwa
na wanasiasa wa Tanzania, kanuni za Ujamaa zilifufuliwa tena kupitia "njia
isiyotarajiwa: Wanamuziki wa Rap na wasanii wa hip hop katika mitaa ya Tanzania.

Kama jawabu kwa miaka ya viongozi wafisadi wa serikali na wanasiasa baada ya
Nyerere, dhana za umoja na familia na usawa zilikuwa ndio ujumbe uliotumwa
katika muziki uliokuwa unatayarishwa. Hii ilikuwa kama mwitikio wa darasa la
wafanyakazi katika mtazamo fulani ilikuwa upinzani.Kanuni za uchumi wa ushirika
-"wananchi wa kawaida kushirikiana ili kujipatia mahitaji muhimu ya maisha" - ni
maneno yanayoweza kuonekana katika nyimbo nyingi za hip hop za wasanii wa
Tanzania. Zinapigia upatu ukuzaji wa biashara na kujitegemea katika jitihada za
kuinua mioyo ya vijana na kuhamasisha mabadiliko katika jamii.



https://sw.wikipedia.org/wiki/Sheng

Sheng' ni lugha ya mitaani nchini Kenya inayochanganya Kiswahili na Kiingereza
pamoja na lugha mbalimbali za kienyeji kama vile Kikikuyu, Kijaluo n.k.. Sana
sana hutumiwa na vijana katika mji wa Nairobi, Kenya. Hata hivyo lugha hii
inasambaa katika sehemu mbalimbali za Kenya na watu wa matabaka mbalimbali
wanaitumia. Sheng inatumiwa kwenye mabasi, redioni, muziki, na hata wakati
mwingine kwenye bunge la Kenya.

Sheng' ilianza kutumika mwanzoni mwa miaka ya 70 katika kitongoji cha Eastlands
katika jiji la Nairobi. Wanamuziki, hasa wa mtindo wa "rap" wamefanya lugha hii
kujulikana na kuanza kukubalika. Wanamuziki kama vile Kalamashaka na Nonini
wamekuwa wakiitumia sana kwenye nyimbo zao.

Ingawa misamiati mingi, muundo, na kanuni za Sheng' zinatoka kwenye lugha ya
Kiswahili, Sheng' inatumia maneno ya Kiingereza na pia lugha za makabila nchini
Kenya. Ingawa kuna watu wengi wanaoipenda na kuitetea Sheng', wako wengine,
wakiwemo walimu wa lugha mashuleni na vyuoni, wanaoipinga kwa maelezo kuwa
inaharibu lugha ya Kiswahili na pia inahatarisha uwezo wa watoto na vijana
kumudu Kiingereza na Kiswahili sanifu.



https://sw.wikipedia.org/wiki/Shaaban_Robert

Shaaban Robert (1 Januari 1909 - 22 Juni 1962) alikuwa mshairi na mwandishi wa
riwaya. Mchango wake katika lugha ya Kiswahili ni mkubwa kwani kazi zake
zinaheshimika katika fasihi ya Kiswahili na pia zinatumika shuleni.

Shaaban Robert alizaliwa tarehe 1 Januari 1909 katika kijiji cha Vibambani
jirani na Machui, kilomita 10 kusini mwa mji wa Tanga.

Wazazi wake wote wawili walikuwa wa ukoo wa Mganga wa kabila la Wayao, lakini
hakujiita Myao kabisa, bali alikuwa mmojawapo wa wachache ambao daima walijiita
Waswahili.

Hatujui sana habari za wazazi wake, lakini twajua kwamba jina la baba yake
halikuwa Robert. Jina hili ama latokana na matamshi mabaya ya jina lake hasa,
ama yawezekana ni jina alilopewa alipokuwa skuli Msimbazi. Kwa muda mfupi yeye
mwenyewe aliandika jina lake ‘Roberts’, lakini baadaye aliacha kuliandika hivyo.

Alipata elimu yake katika shule ya Msimbazi, jijini Dar-es-Salaam kati ya miaka
1922 na 1926, akawa mtu wa pili katika wanafunzi kumi na mmoja waliofaulu
mitihani yao na kupewa shahada ya kutoka chuoni, yaani School Leaving
Certificate.

Akaajiriwa na serikali ya kikoloni akawa karani katika idara ya forodha huko
Pangani miaka 1926 – 1944. Bila shaka kukaa kwake miaka mingi hivi katika mji wa
kihistoria uliokuwa mahali pa utamaduni wa Waswahili tena mahali patulivu
kulisaidia maendeleo yake Shaaban kama mwandishi wa Kiswahili.

Tangu mwaka 1944 hata 1946 alihamia ofisi nyingine ya Hifadhi ya Wanyama,
baadaye ofisi ya Mkuu wa Mkoa wa Tanga (tokea mwaka 1952 hata 1960).

Alipandishwa cheo kuwa Grade III Higher Division mwaka 1929, na katika mwaka wa
1944 akapandishwa tena kuwa Grade II Local Service.

Kwa ujumla Shaaban Robert aliandika vitabu ishirini na mbili. Baadhi ya vitabu
hivi ni: Adili na Nduguze, Kusadikika, Kufikirika, Wasifu wa Siti Binti Saad,
Baada ya Miaka Hamsini, na Maisha Yangu.

Mbali na maandiko yake alikuwa na athari kubwa katika maendeleo ya lugha ya
Kiswahili akiwa mjumbe wa kamati za East Africa Swahili Committee, East Africa
Literature Bureau na Tanganyika Languages Board. Alikuwa pia mwanachama wa Tanga
Township Authority.

Alifariki dunia huko Tanga tarehe 22 Juni 1962 akazikwa Machui. Aliacha wake
watatu na watoto watano, ingawa aliwazaa kumi. Mke wa kwanza alikuwa Mdigo. Pia
aliacha dada yake (wa baba mmoja) Mwana Saumu, na mama yake.



https://sw.wikipedia.org/wiki/Sao_Tome_na_Principe

Jamhuri ya Kidemokrasia ya São Tomé na Príncipe (kifupi Sao Tome na Principe) ni
nchi ndogo inayoundwa na visiwa katika Bahari ya Atlantiki mbele ya pwani ya
Afrika ya Magharibi katika Ghuba ya Guinea. Ilikuwa koloni la Ureno hadi mwaka
1975.

Eneo lake ni hasa visiwa viwili vikubwa vya São Tomé na Príncipe pamoja na
visiwa vidogo kadhaa.

Sao Tome na Principe vina umbali wa km 140 kati yake, vikiwa takriban km 250 na
225 kutoka pwani ya Gabon.

Visiwa vyote ni vilele vya milima ambayo ni sehemu ya safu za volkeno zilizokua
kuanzia msingi wa bahari hadi kufikia usoni pake. Volkeno hizi ni zimwe, si hai
tena.

São Tomé ndicho kisiwa kikubwa, chenye takriban asilimia 90 ya watu wote wa
nchi. Kisiwa hicho kina urefu wa km 48 na upana wa km 32. Kimo cha milima yake
hufikia mita 2,024 juu ya UB. Sao Tome iko kaskazini kidogo kwa mstari wa
ikweta.

Jina la Sao Tome linamaanisha "Mtakatifu Thomas" kwa sababu Wareno walifika huko
mara ya kwanza siku ya Mt. Thomas katika kalenda ya Kanisa Katoliki.

Kisiwa cha pili, jina lake ni Príncipe, yaani "Mfalme mdogo" au "Mwana wa
mfalme"; kina urefu wa km 16 na upana wa km 6. Milima yake hufikia mita 927 juu
ya UB.

Rolas ni kisiwa kidogo kusini kwa Sao Tome chenye wakazi 200 na mstari wa ikweta
unapitia humo.

Visiwa hivyo havikuwa na wakazi hadi vilipogunduliwa na Wareno katika karne ya
15.

Baadaye vilikuwa koloni la Ureno kuanzia karne ya 16 hadi 12 Julai 1975,
vilipopata uhuru.

Nchi ilifuata siasa ya chama kimoja tangu uhuru hadi mwaka 1990. Katiba ya 1990
imeruhusu vyama vingi.

Nchi ina mikoa miwili (inayolingana na visiwa viwili) na wilaya saba. Wilaya
sita ziko kwenye kisiwa kikubwa cha Sao Tome na ya saba iko Principe.

Wananchi wana asili mbalimbali, wakiwemo Waafrika, Wazungu, Machotara na Waasia.

Pamoja na lugha rasmi ya Kireno, inayojulikana na 98.4% ya wakazi wote, wengi
hutumika lugha za Krioli zinazochanganya Kireno na lugha za Kibantu kama vile
Saotomense (wasemaji 70.000), Principense (wasemaji 1.500) na Angolar (wasemaji
5.000).

Uchumi wa visiwa ulikuwa hasa mashamba makubwa ya kakao pamoja na kahawa na
mazao ya minazi.

Katika miaka ya nyuma akiba za mafuta ziligunduliwa baharini katika maeneo kati
ya Sao Tome na Nigeria.

Mwaka 2001 nchi hizo mbili zilipatana kuendelea pamoja na utafiti wa akiba hizo.
Kutokana na kazi hizi kuna matumaini ya mapato makubwa wakati ujao.



https://sw.wikipedia.org/wiki/Samoa

Samoa ni nchi ya visiwani ya Polynesia katika Pasifiki ya kusini yenye wakazi
176,710 (2001 sensa). Nchi huru ya Samoa ni sehemu ya magharibi ya funguvisiwa
ya Samoa. Sehemu ya mashariki iko chini ya Marekani.

Eneo lake ni visiwa tisa (au kumi kama kisiwa kidogo sana kinahesabiwa humo),
jumla ni kilomita za mraba 2,934. Visiwa viwili vikubwa vya Upolu (km² 1,118) na
Savai'i (km² 1,708) vina asilimia 96 za eneo lote. Kuna bado visiwa viwili
vidogo vya Manono na Apolima vyenye wakazi, halafu visiwa vingine visivyokaliwa
na watu.

Ilikuwa ufalme wa kujitegemea kabisa hadi mwaka 1889. Mwaka ule uliwekwa chini
ya ulinzi wa nchi tatu: Uingereza, Ujerumani na Marekani.

Baada ya kifo cha mfalme 1898 kulitokea fitina juu ya mrithi wake na nchi za nje
zilingia kati. Mkataba wa Pande Tatu wa mwaka 1899 uligawa funguvisiwa ya Samoa
kati ya Ujerumani na Marekani. Sehemu ya magharibi ikawa "Samoa ya Kijerumani".

Wakati wa Vita Kuu ya Kwanza ya Dunia visiwa vilitekwa na New Zealand vikabaki
chini ya nchi hiyo kama maeneo yaliyokabidhiwa na Shirikisho la Mataifa na baada
ya 1945 na Umoja wa Mataifa kwa jina la "Samoa ya Magharibi".

Kuna lugha mbili tu ambazo huzungumzwa nchini Samoa, zote mbili zikiwa lugha
rasmi, yaani Kiingereza na Kisamoa.

Upande wa dini, karibu wote ni Wakristo, wengi wakiwa Waprotestanti, hasa
Wakalvini (31.8%), wakifuatwa na Wakatoliki (19.4%).



https://sw.wikipedia.org/wiki/Saksonia

Saksonia (pia Saxony. Kijerumani Sachsen, Kisorbia Sakska; jina rasmi Freistaat
Sachsen ("Dola Huru la Saksonia") ni moja ya majimbo 16 ya kujitawala ya
Ujerumani lenye wakazi 4,173,000 kwenye eneo la 18 415 km². Mji mkuu ni Dresden,
mji mkubwa Leipzig. Waziri mkuu ni Stanislaw Tillich (CDU). Jimbo liko katika
mashariki ya nchi likipakana na Ucheki na Poland. Saksonia ni dola la kale ndani
ya Ujerumani, wakati wa Jamhuri ya Kidemokrasia ya Kijerumani ilifutwa kati ya
1952 hadi 1990 na kugawiwa kwa mikoa mbalimbali.

Saxonia iko mpakani wa Ujerumani na Poland upande wa mashariki na Ucheki upande
wa kusini. Majimbo jirani ndani ya Ujerumani ni Brandenburg upande wa kaskazini,
Saksonia-Anhalt, Thuringia na Bavaria upanda wa magharibi. A big part of the
border to the Czech Republic are the Ore Mountains in the south of Saxony.

Maeneo ya kaskazini ni tambarare hasa beseni ya Leipzig. Kusini kuna kanda ya
milima inayofikia mita 1215 juu ya UB kwenye Fichtelberg katika Erzgebirge
(milima ya madini).

Maeneo ya Saksonia ya leo yalikaliwa na makabila ya Kijerumani upande wa
magharibi na makabila ya Kislavoni walioitwa "Wasorbi" upande wa mashariki.
Polepole Waslavoni wengi walianza kutumia lugha ya Kijerumani lakini hadi leo
kuna vijiji kadhaa vyenye wasemaji wengi wa Kisorbi kwa jumla hawazidi watu
20,000.

Saksonia iliweza kutetea cheo chake kama dola la kujitegemea katika historia ya
Ujerumani iliyoona harakati ya maeneo madogo kumezwa na madola makubwa zaidi.
Wakati wa matengenezo ya kiprotestanti Saksonia ilichagua dhehebu la kilutheri
kama dini rasmi.

Mtemi Friedrich August I wa Saksonia ((1670 - 1733) alichaguliwa kuwa pia mfalme
wa Poland kwa jina la August II. Alipamba mji mkuu wa Dresden kwa majengo mazuri
yaliyounda sifa ya mji kuwa "Firenze kwenye mto Elbe" (Kijerumani: Elbflorenz).
Hata mwana wake aliweza kutawala kama mtemi wa Saksonia na mfalme wa Poland
lakini baadaye dola likashuka tena cheo kuwa moja ya madola ya Kijerumani ya
wastani yaliyojaribu kuhifadhi uhuru wao kati ya madola makubwa Austria na
Prussia.

Wakati wa vita za Napoleoni Saksonia ilipambana dhidi ya Mfaransa pamoja na
Prussia lakini baada ya kushindwa ikahamia upande wa Naoleoni ikapewa naye cheo
cha ufalme. Cheo hiki kilithebitishwa kwenye mkutano wa Vienna mwaka 1815. Hadi
1870 Saksonia ilikuwa ufalme ndani ya Shirikisho la Ujerumani, baadaye ndani ya
Dola la Ujerumani.

Mwaka 1918 Saksonia liona mapinduzi sawa na sehemu nyingine za Ujerumani, mfalme
wa mwisho akapinduliwa na jamhuri ya "Dola Huru la Saksonia" ikatangzwa kama
jimbo ndani ya Jamhuri ya Dola la Ujerumani. Baada ya vita kuu ya pili ya dunia
Ujerumani uliawiwa kati ya nchi washindi na Saksonia ilikuwa sehemu ya kanda la
Kisovyeti na tangu 1949 sehemu ya Jamhuri ya ya Kidemokrasia ya Kijerumani
(Ujerumani ya Mashariki) chini ya utawala wa kikomunisti. 1952 serikali ilifuta
muundo wa majimbo Saksonia ikagawiwa kwa mikoa mbalimbali. Wakati wa kuporomoka
kwa utawala wa kikomunisti majibo ya awali yaliundwa upya mwaka 1990 na mwaka
uleule Saksonia pamoja na majimbo megine ya mashariki ikajiunga na Jamhuri la
Shirikisho la Ujerumani katika maungano ya Ujerumani.



https://sw.wikipedia.org/wiki/Sakramenti

Sakramenti katika mapokeo na imani ya Ukristo ni ishara na chombo cha neema ya
Mungu.

Jina hilo linatokana na neno la Kilatini "sacramentum" linalofanana na lile la
Kigiriki "mysterion" (fumbo) .

Kwa ajili hiyo ni lazima sakramenti ziwe zimewekwa na Yesu Kristo ambaye
alizikabidhi kwa Kanisa ili liendeleze kazi yake ya kutakasa binadamu.

Katika milenia ya kwanza, neno lilitumika kwa ibada yoyote. Kwa mfano, Agostino
wa Hippo alisema Kanisa linaishi sakramenti nyinginyingi, akiorodhesha maji ya
baraka, ndoa, ekaristi, mazishi n.k.

Baadaye jina likaja kutumika kwa namna ya pekee kutajia zile ibada zilizowekwa
na Yesu mwenyewe, ingawa pengine linaendelea kutumia kwa maana pana ya "ishara
na chombo". Kwa mfano, "Kanisa ni sakramenti ya umoja".

Kuanzia Thoma wa Akwino (karne ya 13) Kanisa Katoliki linaorodhesha sakramenti 7
zilizowekwa na Yesu Kristo: Ubatizo, Kipaimara, Ekaristi, Kitubio, Mpako wa
wagonjwa, Daraja takatifu na Ndoa.

Kwa njia yake Yesu anaingia katika maisha ya binadamu ili kuwaunganisha naye
hasa katika fumbo la Pasaka (yaani kifo na ufufuko wake).

Sakramenti mbili za mwisho ni za kuhudumia ushirika katika Kanisa na katika
familia iliyo kanisa dogo.

Katika karne ya 20, hasa katika Mtaguso wa pili wa Vatikano, Kanisa Katoliki
limejipanga upya katika kuhakikisha sakramenti ziadhimishwe kwa imani.

Kwa ajili hiyo linadai zitanguliwe na tangazo la Neno la Mungu ambalo
zinakamilisha kazi yake zikiwa "chemchemi na kilele cha maisha yote ya
Kikristo".

Makanisa ya Waorthodoksi yanakubali mafumbo hayo yote saba, ingawa hayaelekei
kuyaorodhesha.

Kuanzia Martin Luther, Waprotestanti walikataa kwa kiasi tofauti mtazamo huo wa
mapokeo na kuadhimisha sakramenti zile tu zilizotajwa wazi katika Agano Jipya
kuwa ziliagizwa na Yesu, hasa Ubatizo na Meza ya Bwana.



https://sw.wikipedia.org/wiki/Roboti

Roboti ni mashine inayotekeleza shughuli peke yake bila kuendeshwa na binadamu.
Kuna tofauti kati ya nchi na nchi kuhusu kiwango na ugumu wa shughuli
zinazotekelezwa ili mashine iweze kuitwa "roboti".

Asili ya jina roboti ni lugha ya Kicheki na maana yake ni "mfanyakazi". Kwa
Kicheki, kama lugha za Kislavoni nyingine, "robota" inamaanisha kazi.

Mwandishi Josef Čapek mnamo 1920 aliandika tamthilia inayosimulia hadithi za
viumbe wanaotengenezwa kama wafanyakazi. Alitafuta jina kwao, mwanzoni alitumia
"labori" kwa kutumia neno la Kilatini, lakini kaka alimshauri kutumia neno lenye
maana hiyohiyo ya Kicheki ikawa "roboti".

Tangu karne nyingi kuna watu waliowaza uundaji wa viumbe ambavyo vitengenezwe na
binadamu na kutekeleza kazi zake. Kuna hadithi za Wayahudi wa Ulaya ya kati
ambako uundaji wa kiumbe cha "Golem" unasimuliwa na kazi yake ilikuwa kumsaidia
rabi wa mji wa Praha mwenye vipaji vya kutenda miujiza.

Wakati wa karne ya 19 mhandisi Zadoc P. Dederick alitengeneza mashine ya mvuke
iliyoiga umbile la binadamu aliyokusudia kwa kuvuta magari mjini. Ilitengenezwa
mara moja tu na haikuendelezwa lakini ilikuwa chanzo cha hadithi ya mwandishi
Edward S. Ellis "The Steam Man of the Prairies" alikowaza shughuli za mashine
jitu yenye umbo la kibinadamu. Hadithi hizi za awali hazikutumia bado neno
"robot" bali "automaton".

Katika karne ya 20 msanii Mcheki Karel Čapek alitumia neno "robot" katika
tamthilia aliyotunga mjini Praha kwa watu bandia waliotengenezwa kuwafanyia
binadamu kazi.

Baadaye ni hasa Isaac Asimov mwandishi wa Science Fiction aliyepanua hadithi juu
ya mashine ya "roboti" zinazoweza kutekeleza shughuli peke zao, kutafakari,
kuongea na hata kupewa umbo linalofanana na binadamu.

Kutokana na fasihi hii iliyotungwa kabla ya kuwepo kwa uwezo hali halisi ya
teknolojia wanasayansi na wahandisi walivutwa kupeleleza mbinu mbalimbali za
kuelekea pale ambako ndoto za fasihi zimeshafika.

Kwa mfano sehemu kubwa ya kazi ya kutambuza motokaa kiwandani inatekelezwa na
roboti zinazopokea vipande vya bodi ya gari vilivyoundwa tayari na kufika kwa
mkanda wa kuchukulia. Roboti ya utambuzaji inapokea vipande, kuwiveka kandokando
mahali pake, na kupiga moto ya kutambuza kwenye sehemu zilizopangwa. Kutoka
roboti hii bodi iliyoundwa tayari bila binadamu kuigusa inatoka kwenda vituo
vingine ambako injini, ekseli na kadhalika zinaungwa.

Kuna roboti mbalimbali zilizobuniwa kwa shughuli sahili katika nyumba za watu.
Mifano ni kivuta vumbi, mashine ya kukata nyasi, roboti ya kusafisha bwawa la
kuogelea na mengine. Hizi zimepangwa kwa kutekeleza kazi moja kama kuvuta vumbi,
kusafisha sakafu au kukata nyasi penye eneo tambarare na wazi bila vizuizi
vingi.

Faida ya mashine ya aina hii juu ya mfumo wa kawaida unaounganisha kamera kadhaa
pamoja na kigunduzi mwendo na kompyuta inategemea na mahali na mazingira. Kama
kuna vizuizi kwa upeo wa kamera ni afadhali kuwa na kamera inayoweza kubadilisha
mahali; roboti inaweza kubeba vigunduzi vingine mahali panapotakiwa. Vilevile
kuna matumaini ya kwamba roboti inaweza kutisha wizi walioingia katika eneo au
jengo ingawa modeli zilizopo hazina silaha.

Kati ya watangulizi walikuwa mabomu ya kuendeshwa yaliyotumiwa na Ujerumani
wakati wa Vita Kuu ya Pili ya Dunia. Yaliitwa Goliath yakionekana kama faru
ndogo na kubeba kilogramu 50 za barui. Zililengwa kwa kutumia waya.

Mashine zinazofanana na Goliath lakini zenye uwezo zaidi zimebuniwa na kutumiwa
leo hii. Kati ya nusu-roboti zinazotumiwa sana ni PackBot ambayo ni gari dogo la
kulengwa kwa mbali na kutemeba kwa minyororo. Inaweza kubeba vifaa mbalimbali
hasa mkono wa kushikilia vitu na kamera. Matumizi yake ni hasa kutambua, kuondoa
au kulipuza mabomu ya kutegwa, na kufanya upelelezi katika mazingira hatari
ikitangulia wanajeshi na kuwaonyesha kwa kamera zake kuna nini katika mtaa
ufuatao au nyuma ya ukuta na kadhalika. Packbot ilitumiwa pia kwa upelelezi
katika mazingira hatari baada ya ajali ya nyuklia ya Fukushima; majengo ya
tanuri la nyuklia hayakuweza kuingiliwa na wanadamu kwa sababu ya kiwango
kikubwa cha unururifu. Hapo habari juu ya hali ya majengo zilipatikana kwa
matumizi ya PackBot zenye kamera na vifaa vya kupima halijoto na unururifu.

Ilhali hadi sasa roboti za kijeshi bado zinalengwa na binadamu kwa mbali lakini
kuna majaribio mengi ya kukamilisha mifumo ya kitetezi inayoendeshwa na kompyuta
tu. Hapo ni hasa swali jinsi gani kukinga vifaru dhidi ya makombora madogo;
kuongeza kinga ya feleji kunaonekana vigumu kutokana na uzito mkubwa wa kinga
hili. Hapa suluhisho linatafutwa kwa kupunguza kinga ya feleji na badala yake
kuwa na mfumo wa kujitetea ambako rada na kompyuta zinatambua risasi kubwa na
kombora zinazokaribia na kuziharibu. Maazimio haya hayawezi kufanywa na binadamu
kutokana na muda mfupi mno na hapo ni kompyuta katika mtambo inayochukua hatua
kulingana na programu yake.

Roboti zinapendwa sana kama kichezeo cha watoto na watu wazima. Mifano mashuhuri
mnmo mwaka 2ß14 ilikuwa roboti mbwa Aibo wa kampuni ya Sony na vichezeo vya
kampuni ya LEGO vinavyoitwa "Lego-Mindstorms".

Roboti vya vichezeo havitumiwi kama vichezeo pekee lakini vinatumiwa pia katika
mafundisho ya sayansi kwenye ngazi ya vyuoni na pia kwa ajili ya utafiti wa
kisayansi. Vichezeo vya Lego Mindstorms vilibuniwa kama kazi ya pamoja ya
kampuni ya LEGO na Massachusetts Institute of Technology.

Roboti za Aibo zimekuwa chanzo cha jumuiya kubwa ya mpira wa miguu wa roboti.
Kila mwaka watengenezaji wa roboti hukutana kwa mashindano ya Robocup.

Jina la roboti hutumiwa kwa programu za komyuta zinazotekeleza shughuli nyingi
kwenye wavuti wa walimwengu. Kwa kifupi cha Kiingereza zinajulikana kaam "bot".
Programu hizi zinapita wavuti na kukusanya habari za tovuti kwa haraka sana
zikirudiarudia kufungua kurasa nyingi iwezekanavyo, kukusanya habari kama jina
la tovuti na inatunza habari juu ya nini. Kila tovuti ya kutafuta habari kwenye
intaneti kama google inatumia "bot" hizi. Kama mtumiaji anaingiza neno katika
dirisha la "Tafuta" na baadaye kuona maelfu ya anwani za intaneti, hii
imewezekana kwa sababu bot za google (sawa na makampuni mengine) zimeshafikia
tovuti zinazotajwa na kushika kumbukumbu ya kwamba jambo linalotafutwa liko
kwenye tovuti ile.



https://sw.wikipedia.org/wiki/Omani

Usultani wa Omani (kwa Kiarabu:سلطنة عُمان Saltanat ˤUmān) ni nchi ya Bara Arabu
katika Asia ya Magharibi.

Imepakana na Maungano ya Falme za Kiarabu, Saudia na Yemen, halafu Bahari Hindi
na Ghuba ya Omani.

Omani ilikuwa kituo muhimu cha biashara kwenye Bahari Hindi na Ghuba ya Uajemi
tangu milenia mbili KK.

Tangu kuja kwa Uislamu Omani ilikuwa ama chini ya Uajemi au chini ya khalifa wa
Baghdad na baadaye Dola la Seljuki.

Kati ya miaka 1507 na 1650 mji wa Maskat na pwani ya Omani vilitawaliwa na
Ureno.

Makabila ya bara yaliunganika chini ya maimamu wa madhehebu ya Kiislamu ya
Waibadiya na Imam Nasir ibn Murshid († 1649) alifaulu kupunguza eneo la Wareno.
Mfuasi wake Sultan ibn Saif aliwafukuzwa Wareno kabisa na kushambulia vituo vyao
kwenye pwani ya Afrika ya Mashariki.

Masultani wa Omani walitawala pwani ya Afrika ya Mashariki katika karne ya 19.
Mwaka 1830 Sultani Sayyid Said alihamisha mji mkuu wake kutoka Omani kuja mji wa
Zanzibar (Unguja). Baada ya kifo chake mwaka 1856 dola liligawiwa kuwa nchi
mbili:

Mnamo 1890 Omani ilikuwa eneo lililogawiwa kati ya Sultani wa Maskat na Imamu wa
Ibadiya.

Maskat ilikubali kuwa eneo lindwa chini ya Uingereza ikapata msaada wa jeshi la
Uingereza dhidi ya Saudia na baadaye kuvamia na kutawala pia maeneo ya imamu
mwaka 1957.

Mkataba wa mwaka 1951 ulitangaza uhuru wa Omani, lakini hali halisi athira ya
Uingereza ulikuwa na nguvu hadi miaka ya 1990.

Wakazi wengi ni Waarabu, Wabeluchi, Wahindi, Waafrika n.k. Zaidi ya asilimia 40
ni wahamiaji.

Lugha rasmi na ya kawaida ni Kiarabu, lakini Kibeluchi, Kiurdu na Kiingereza pia
vinatumika sana.



https://sw.wikipedia.org/wiki/Ngamia

Ngamia ni wanyama wakubwa wa jenasi Camelus katika familia Camelidae
inayowajumlisha pamoja na lama na vikunya wa Amerika Kusini.

Spishi zote mbili wamezoea kuishi katika mazingira yabisi kama jangwa au nusu
jangwa.

Ngamia nundu-moja anapatikana katika Uarabuni, Mashariki ya Kati hadi Pakistani,
Afrika ya Kaskazini, Somalia na kaskazini ya Kenya. Katika karne ya 19
walipelekwa Australia walipozoea haraka; kwa sasa takribani ngamia pori 700,000
wako kule. Spishi hii inavumilia joto kali lakini pia baridi za usiku kwenye
Sahara. Anaweza kubadilisha halijoto ya mwili wake kati ya sentigredi 34 na 41
kulingana na mazingira.

Ngamia wa Asia yuko katika kanda inayoanzia Anatolia hadi Manchuria kaskazini
mwa China. Amezoea zaidi baridi ya Asia ya Kati; wakati wa majira barafu
halijoto ya mazingira inafikia -30°C. Joto kali inampa matatizo kidogo na
kumchelewesha.

Spishi zote mbili zinakutana katika nchi kadhaa, kuanzia Uturuki, Uajemi,
Afghanistan hadi Pakistani.

Umbile lao limelingana na mazingira ya jangwani. Miguu ni mipana na kuzuia
wasizame chini kwenye mchanga. Nywele ni ndefu, hivyo zinakinga dhidi ya joto na
baridi.

Nundu ni mahali pa stoo ya akiba ya mafuta; kama ngamia anapitia mahali pasipo
chakula anatumia mafuta kwa nishati ya mwilini. Hahitaji kula kwa kipindi hadi
siku 30.

Wanaweza kushika lita 100–150 mwilini na kuendelea jangwani bila kunywa maji kwa
wiki mbili. Penye majani mabichi ya kutosha, na kama joto si kali mno, ngamia
anaweza kuendelea bila kunywa kwa wiki kadhaa.

Ngamia ni wanyama wa kijamii na kwa asili huishi katika makundi ya dume mmoja na
majike kadhaa. Siku hizi kuna ngamia wa Asia mamia kadhaa kwenye pori ambao ni
mabaki ya ngamia pori wa zamani. Wako China na Mongolia.

Ngamia wamefugwa na binadamu tangu miaka 5,000–6,000 iliyopita. Leo hii mifugo
hao ni takriban milioni 19 na idadi kubwa, yaani milioni 14, wako Afrika,
milioni 7 pekee nchini Somalia na milioni 3.3 nchini Sudan.

Watu hufuga ngamia kwa kubeba watu na mizigo. Nywele zao ni aina ya sufu
inayotumiwa kutengenezea mashuka, mahema na pia vitambaa vya nguo. Wanachinjwa
kwa nyama yao.

Ngamia hukamuliwa pia kama ng'ombe. Katika nchi yabisi kiasi cha maziwa yao
yanalingana na ya ng'ombe.

Katika miaka ya nyuma Wamasai wa Kenya na pia Tanzania wameanza kufuga ngamia
baada ya kuona ya kwamba ng'ombe zao walikufa wakati wa ukame lakini ngamia
waliendelea kuishi na kutoa maziwa.

Ngamia anachukua chakula chake kwenye mti wenye mizizi mirefu kushinda manyasi
yanayoliwa na ng'ombe. Kwa sababu hiyo manyasi hukauka haraka wakati wa ukame
kuliko majani ya miti.

Katika mazingira ambako Biblia iliandikwa, ngamia alikuwa mnyama mkubwa kuliko
wote wa nchi kavu. Ndiyo sababu alitumika katika methali mbalimbali kwa
kusisitiza jambo.

Kwa mfano, Yesu alisema, "Ni rahisi zaidi ngamia kupenya tundu la sindano kuliko
tajiri kuingia mbinguni" (Mk 10:23-27).

Ili kupata maelezo kuhusu masanduku ya uanapwa ya spishi angalia:
Wikipedia:WikiProject Mammals/Article templates/doc.



https://sw.wikipedia.org/wiki/Nelson_Mandela

Nelson Rolihlahla Mandela (18 Julai 1918 - 5 Desemba 2013) alikuwa mwanasiasa
nchini Afrika Kusini, kiongozi wa mapambano dhidi ya siasa ya apartheid (ubaguzi
wa rangi), mfungwa jela kwa miaka 27 halafu rais wa kwanza aliyechaguliwa
kidemokrasia katika nchi yake.

Alikuwa mwanasheria na mwanachama, baadaye kiongozi wa chama cha ANC
kilichopigania haki za binadamu wote nchini Afrika Kusini.

Mandela alizaliwa tarehe 18 Julai 1918 katika familia ya kabila la Waxhosa
kwenye kijiji cha Mvezo karibu na Umtata iliyokuwa kwenye Jimbo la Rasi.

Alipewa jina la Rolihlahla linalomaanisha "anayevuta tawi la mti" kwa maana ya
"mwenye kuleta matata" katika lugha ya Kixhosa. Baadaye alijulikana kwa jina la
ukoo wake "Madiba". Jina la Nelson alilipokea kutoka kwa mwalimu wake siku
alipoanza kwenda shule.

Alitoka katika familia ya kifalme. Baba wa babu yake Ngubengcuka alikuwa mfalme
wa Wathembu katika maeneo ya Transkei wa jimbo la kisasa la Rasi Mashariki la
Afrika Kusini.

Baba yake Gadla Henry Mphakanyiswa alikuwa chifu na mshauri wa mfalme tangu
mwaka 1915 hadi 1926. Mama yake Nelson, Nosekeni Fanny, alikuwa mke wa tatu.

Miaka ya kwanza aliishi kijijini alipojifunza mila na desturi za Waxhosa na
kutunza mifugo pamoja na wavulana wengine.

Baba aliaga dunia Nelson alipokuwa na umri wa miaka tisa. Alibatizwa katika
Kanisa la Kimethodisti akawa Mkristo wa kanisa hilo hadi kifo chake.

Baada ya kifo cha baba, mama alimpeleka kwa chifu mkuu wa Wathembu aliyemlea
kama mtoto wake. Pamoja na wazazi wake wapya alihudhuria ibada za kanisani kila
Jumapili zilizoimarisha imani yake ya Kikristo.

Akaendelea kusoma katika shule ya Kimethodisti aliposoma Kiingereza, Kixhosa,
historia na jiografia. Katika ikulu ya chifu alisikia masimulizi mengi kuhusu
historia ya Waafrika kutoka wageni waliokuja kumwaona baba wa kambo.

Mwaka 1925 babake alimtuma kusoma shule ndogo ya Kimethodisti alipofanyikiwa
vema. Baada ya kifo cha baba aliishi kwa chifu wa Watembo na hapo kwene umri wa
miaka 16 alishiriki katika sherehe ya jando alipotahiriwa na kupokea jina
Dalibunga.

Baadaye aliendelea kusoma kwenye shule ya sekondari ya „Clarkebury Boarding
Institute“ huko Engcobo iliyokuwa shule ya bweni kubwa kwa ajili ya vijana
kutoka Wathembo.

Hapa alianza mazoezi ya michezo na kupenda kazi ya bustani aliyoendelea kwa
maisha yote. Baada ya miaka miwili alipokea cheti kidogo cha elimu ya sekondari.

Mwaka 1937 kwenye umri wa miaka 19 aliendelea kwenye chuo cha Wamethodisti huko
[[Fort Beaufort. Hapo alikuwa mara ya kwanza rafiki na kijana nje ya kabila lake
aliyekuwa Msotho akaathiriwa na mwalimu mpendwa Mxhosa aliyevunja mwiko kwa
kumwoa mke kutoka kwa Wasotho Mandela alitumia muda mwingi huko Healdtown kwa
kufuata michezo ya kukimbia na bondia.

Tangu 1939 alianza masomo kwa digrii ya bachelor kwenye Chuo Kikuu cha Fort
Hare, chuo kwa ajili ya wanafunzi Waafrika katika jimbo la Rasi Mashariki.
Masomo yake yalikuwa Kiingereza, anthropolojia, siasa na sheria. Wakati ule
alitaka kuendelea kuwa mfasiri au afisa katika Idara ya Shughuli za Wazalendo
(kitengo cha serikali ya Kizungu kwa maeneo ya Waafrika katika Afrika Kusini).
Katika bweni lake alikuwa rafiki wa Kaiser Matanzima na Oliver Tambo
aliyeendelea kuwa rafiki yake kwa miaka mingi ijayo. Pamoja na kupenda michezo
Mandela alijifunza dansi ya Kizungu , alishiriki tamthiliya kuhusu about Abraham
Lincoln, akatoa darasa la Biblia katika kanisa.

Mandela alihukumiwa kifungo cha maisha kwa miaka 27 kutokana na harakati zake za
kuupinga ubaguzi wa rangi. Alifungwa katika kisiwa cha Robben.

Baada ya kuachiliwa huru mwaka 1990 alianzisha sera ya maridhiano au sera ya
amani baina yake na watu weupe nchini Afrika Kusini, jambo ambalo watu wengi
hawakulitegemea.

Mwaka wa 1993, pamoja na Frederik Willem de Klerk alikuwa mshindi wa Tuzo ya
Nobel ya Amani ambayo ni tuzo ya nadra sana kutolewa duniani.

Aliyekuwa mke maarufu wa Nelson Mandela, Winnie Madikizela, baada ya kutengana
naye aliwahi kuwa mke wa rais wa Msumbiji, Samora Machel.



https://sw.wikipedia.org/wiki/Miungu

Miungu (wingi wa mungu) ni mtu anayeabudiwa na kuogopwa kama Mungu au kitu
chochote kisichoweza kusikia wala kuona kinachoabudiwa kama Mungu.

Katika utamaduni wa Kibantu hakuna wazo la miungu mingi. Katika mapokeo hayo
Mungu ni mmoja. lakini kuwasiliana naye kulikuwa kwa njia ya mizimu hasa, si
moja kwa moja.

Kumbe katika sehemu nyingi za dunia utamaduni wa asili ulikuwa na imani ya
miungu mingi. Imani hizo zilipatikana hata katika mazingira ya taifa la Israeli,
na pia wakati alipoishi Yesu.

Dini za miungu mingi zilikuwa kawaida katika Afrika Kaskazini, Ulaya na sehemu
nyingi za Asia kabla ya uenezaji wa Ukristo na Uislamu.

Kati ya miungu mingi iliyoabudiwa kila mmoja aliaminika kuwa na idara yake
alipotawala hasa, kama vile hali ya hewa, vita, kifo, uponyaji, mavuno, mifugo,
biashara, uzazi n.k.

Lugha ya Kiingereza inatunza mpaka leo kumbukumbu ya miungu mingi iliyoabudiwa
katika utamaduni wa Ulaya wa Kale kabla ya kuingia kwa Ukristo. Majina ya siku
za juma ni majina ya miungu ambayo siku ziliaminiwa kuwa chini ya ulinzi wao
hasa.

Kumbe miungu iliyomaanisha nyota au sayari, kama vile Jua, Mwezi na Saturn
ilikuwa mapokeo ya Roma, si asili ya Uingereza.



https://sw.wikipedia.org/wiki/Misri_ya_Kale

Misri ya Kale ni ustaarabu uliokuwepo Afrika kaskazini, sambamba na mto Naili,
kuanzia kwenye delta au mdomo wa Naili, toka kaskazini mwa Misri kwenda kusini
hadi Jebel Barkal, kwenye maporomoko ya nne, wakati wa kupanuka kwake (Karne ya
15 KK).

Ustaarabu huo ulidumu kwa karibu milenia tatu, toka takribani mwaka 3000 KK hadi
mwaka 30 KK nchi ilipovamiwa na Waroma na kuwa sehemu ya Dola la Roma.

Uti wa mgongo wa Misri ya Kale ulikuwa mto Naili. Sehemu kubwa ya nchi hiyo ni
jangwa lakini umwagiliaji wa mashamba kwa njia ya maji ya mto ulileta mazao
mazuri yaliyolisha watu wengi.

Mahitaji ya kupanga na kutunza mifereji pamoja na mitambo ya umwagiliaji na
kusimamia ugawaji wa maji yalisaidia kutokea kwa vyanzo vya hisabati na
mwandiko. Mwandiko wa Misri ulikuwa hiroglifi zilizokuwa aina ya mwandishi wa
picha.

Dini ya Misri ilitarajia maisha baada ya kifo ambayo yanapaswa kuandaliwa na
watu wakati wa maisha haya.

Wafalme, walioitwa Mafarao, walijengewa makaburi makubwa sana na piramidi ni
kati ya makaburi makubwa kabisa duniani.



https://sw.wikipedia.org/wiki/Milano

Milano (pia Milan) ni mji mkubwa wa Italia ya kaskazini mwenye wakazi milioni
1.3. Rundiko la mji lina wakazi milioni 7.5. Ni mji mkuu wa eneo la Lombardia na
kitovu cha uchumi na utamaduni.

Mji ulianzishwa mnamo 400 KK na Wakelti ukawa mji wa Kiroma mnamo 222 KK
ukajulikana kama Mediolanum. Mji ulikua katika Dola la Roma. Mwaka 293 Kaisari
Diokletiano alichagua Milano kama mji mkuu wa nusu ya magharibi ya Dola la Roma.
Tamko la MIlano lilitolewa 313 na makaisari Licinius na Konstantino Mkuu
likatangaza mwisho wa mateso dhidi ya Wakristo.

Baada ya mwisho wa Dola la Roma katika magharibi mji uliharibiwa mara mbili na
Wahunni na Waostrogothi wakati wa uhamisho wa Wagermanik. Ukatekwa tena na
Walongobardi wahamiaji na kuwa mji mkuu wao. 774 uliingizwa katika himaya ya
Karolo Mkuu ukaendelea kama sehemu ya falme za Wafranki, Wajerumani na Habsburg
kwa karne nyingi.

Katika karne ya 19 wenyeji walidai kijitawala kama Waitalia na baada ya vita ya
Sardinia na Ufaransa dhidi ya Austria Lombardia yote ikawa sehemu ya ufalme wa
Sardinia-Piemonte ulioendelea kuwa Ufalme wa Italia.

Katika Italia mpya Milano ulikuwa kitovu cha uchumi. Ujenzi wa reli ulianzisha
upanuzi wa viwanda. Milano ikawa mji wa viwanda na kukua haraka. Baada ya Vita
Kuu ya Kwanza ya Dunia Benito Mussolini alianzisha harakati ya kifashisti mjini
Milano.

Leo hii Milano ni mji wa pili katika Italia. Benki kubwa za nchi zina makao
makuu hapa pia soko la hisa la Italia. Kuna viwanda vingi pamoja na kampuni ya
magari ya Alfa Romeo na kampuni ya matairi Pirelli. Pia mji huu ni makao makuu
ya vyombo vya habari mbalimbali kama Mediaset na magazeti kama Il corriere della
sera. Mji huu pia ni kitovu cha michezo mbalimbali. Una uwanja wa Giuseppe
Meazza (San Siro) wenye uwezo wa kubebe watazamaji zaidi ya 80,000 ambao ndio
mkubwa kuliko vyote nchini Italia. Pia kuna timu mbili za mpira wa miguu,
Internazionale na AC Milan ambazo ni moja ya vilabu vinavyoheshimika duniani.
Milano huitwa mji mkuu wa mitindo ya mavazi ya Italia.

Mji unajulikana sana kwa opera yake inayoitwa "Scala". Jengo mashuhuri ni kanisa
kuu au "duomo".



https://sw.wikipedia.org/wiki/Meli

Siku hizi meli huwa na bodi ya chuma ikisogezwa kwa nguvu ya injini inayochoma
diseli.

Hadi karne ya 19 meli zilijengwa kwa kutumia mbao zikasongezwa hasa kwa nguvu ya
upepo kwa kutumia tanga. Jahazi ziko hadi leo.

Meli hutumiwa hasa kwa kubeba mizigo na abiria. Kuna pia meli za kijeshi
zinazoitwa manowari.

Kuna njia mbalimbali za kutofautisha ukubwa wa meli: njia ya kawaida imekuwa
tani GT inayotaja mjao wa chombo.

Mkuu na kiongozi kwenye meli anaitwa nahodha. Watu wanaofanya kazi kwenye meli
kwa jumla ni mabaharia.

Vyombo vya kwanza vya kusafiria majini yalikuwa mashua na maboti madogo kama
mtumbwi.

Kuanzia mwaka 4000 KK hivi watu wa Misri ya Kale walianza kutengeneza jahazi
ndogo.

Mnamo 1200 KK watu wa Finisia na Ugiriki ya Kale walijenga jahazi kubwa zaidi
yenye urefu wa mita 30. Waroma wa Kale walitengeneza meli iliyobeba watu 1,000.

Katika mazingira ya Mediteranea meli hizi za kwanza zilisogezwa kwa kasia pamoja
na tanga. Meli kubwa za Kiroma zilikuwa na kasia kubwa zilizopigwa na watumwa
wawili au watatu kwa kila kasia.

Jahazi ziliboreshwa hadi kuvuka bahari kuanzia karne ya 15 BK. Wachina na Wareno
ni watu wa kwanza waliovuka bahari za mbali. Ila tu Wachina baada ya kutembelea
mara kadhaa pwani za Afrika chini ya Zheng He mnamo mwaka 1400 waliamua kuacha
upelelezi huu, lakini Wareno waliendelea kuzunguka Afrika na dunia yote na
hatimaye kuanzisha kipindi cha ukoloni cha Ulaya.

Katika karne ya 19 injini ya mvuke ilipatikana hata kwa meli. Meli zikawa kubwa
zikaendelea kukua wakati injini ya diseli imepatikana katika karne ya 20.



https://sw.wikipedia.org/wiki/Maziwa

Maziwa ni kiowevu cheupe kinachotolewa na majike wa mamalia kama lishe kwa ajili
ya watoto wao. Wanyama wadogo hulishwa maziwa katika miezi ya kwanza ya maisha
yao hadi kuzoea chakula cha kawaida.

Nje ya lishe ya wanyama changa, maziwa hutumiwa na binadamu kama kinywaji na
chakula. Watu hufuga wanyama wanaotoa maziwa, hasa ng'ombe, kwa kusudi la
kukamua maziwa yao. Wanyama wengine wanaofugwa na kukamuliwa kwa maziwa yao ni
mbuzi, kondoo na ngamia, farasi, punda na nyati.

Maziwa hunyewa au kuungwa katika upishi wa chakula. Tatizo la matumizi ya maziwa
ni ya kwamba yanabadilika haraka. Inakamuliwa pamoja na vidubini ndani yake na
pia vidubini vilivyomo hewani hupenda kuingia ndani yake kwa sababu maziwa yana
lishe nyingi. Vidubini hivi vinasababisha kuchachuka kwa maziwa; mara nyingi
ladha inaweza kubadilika kwa namna isiyotakiwa.

Kwa hiyo maziwa yanayotolewa kwenye viwanda vya maziwa hupata upasteurishaji na
hutunzwa kwenye baridi chini ya kiwango cha sentigredi 7. Katika mazingira
asilia maziwa yaliyochachuka hunyewa au, kama yameganda, huliwa.

Katika nchi nyingi maziwa hugandishwa na kukaushwa kuwa jibini. Maziwa katika
umbo la jibini hutunzwa muda mrefu na ni chakula bora. Njia nyingine ya kutunza
maziwa ni kuondoa maji ndani yake kabisa na kutunza unga la maziwa.



https://sw.wikipedia.org/wiki/Mataifa_ya_G20_ya_viwanda

Kundi la Mawaziri wa Fedha ishirini na Magavana wa Benki Kuu (linalojulikana
kama G-20 na pia G20 au Group of Twenty) ni kundi la waziri wa fedha na magavana
wa benki kuu kutoka nchi zenye uchumi mkubwa duniani: nchi 19 , kuongezea Umoja
wa Ulaya. Nchi mwenyekiti wa G-20 kwa sasa ni Korea ya Kusini.

Kwa pamoja, uchumi wa G-20 unajumuisha 85% yabidhaa jumla zinazotoka katika nchi
ulimwenguni, 80% ya biashara duniani (pamoja na biashara ya EU ya ndani) na
theluthi mbili ya idadi ya watu duniani.

G-20 ni ukumbi wa ushirikiano na kushauriana kuhusu masuala yanayohusu mfumo wa
kifedha wa kimataifa. Husoma, kupitia upya, na kukuza majadiliano kati ya nchi
muhimu za viwanda na soko zinazoibukia kuhusu masuala ya sera zinazohusu
uendelezaji wa udhabiti wa fedha kimataifa, na hutaka kushughulikia masuala
ambayo yako nje ya majukumu ya shirika lolote.

Kwa G-20 kuongeza nguvu tangu kongamano la Washington mwaka 2008, viongozi wake
walitangaza mnamo tarehe 25 Septemba 2009, kwamba kundi hili lingechukua pahala
pa G8 kama halmashauri kuu ya kiuchumi ya mataifa tajiri.

Viongozi wa mataifa wanachama wa G-20 hukutana kila mwaka mara mbili katika
Kongamano la G-20.

G-20 hufanya kazi bila sekretarieti ya kudumu wala wafanyakazi. Uenyekiti
huzunguka kila mwaka kati ya wanachama na huchaguliwa kutoka kwa kambi tofauti
za nchi. Mwenyekiti ni mmoja wa memba wa kundi la usimamizi la watatu la zamani,
sasa na wenyekiti wa baadaye lifahamikalo kama Troika. Mwenyekiti wa sasa huunda
sekretarieti ya muda kwa wakati wake, ambayo inaratibu kazi ya kikundi na
kupanga mikutano yake. Jukumu la Troika ni kuhakikisha mwendelezo wa kazi za
G-20 na usimamizi katika miaka ijayo. Ifuatayo ni orodha ya nchi wenyekiti wa
G-20:

Tangu mwaka 2009, kuna wanachama 20 wa G-20. Hawa ni pamoja na mawaziri wa fedha
na magavana wa benki kuu ya nchi 19:

Mwanachama wa 20 ni Umoja wa Ulaya ambao unawakilishwa na Rais wa Baraza la
Ulaya na Benki Kuu ya Ulaya

Kuongezea wanachama hawa 20, vikao na taasisi zifuatazo, zikiwakilishwa na
maofisa watendaji wakuu, hushiriki katika mikutano ya G-20:

Uanachama hauonyeshi kabisa nchi 19 zenye uchumi mkubwa duniani katika mwaka.
Shirika hili linasema:

Mataifa yote wanachama 19 ni kati ya chumi bora 32 kama ilivyo pimwa katika Pato
la Taifa kwa bei nomino katika orodha iliyochapishwa na Shirika la Fedha la
Kimataifa (IMF) mwakani 2008. Nchi ambazo hazijawakilishwa katika G-20 ni Uswisi
(19), Norway (25), Taiwan (26), Iran (28) na Venezuela (31), hata ingawa wako
juu ya orodha kuliko baadhi ya wanachama. Uhispania (9), Uholanzi (16), Poland
(18), Ubelgiji (20), Uswizi (22), Austria (24), Ugriki (27) na Denmark (29)
wanawakilishwa tu kama memba wa EU, na wala sio memba kamili. Wakati Pato la
Taifa linapimwa kwa viwango vya nguvu za ununuzi (PPP), wanachama wote 19 ni
kati ya bora 24 duniani katika mwaka 2008, kulingana na IMF. Iran (17), Taiwan
(19) na Thailand (23) si wanachama wa G-20, huku Uhispania (12), Uholanzi (19)
na Poland (20)wakijumuishwa tu katika kipengele cha EU. Hata hivyo, katika
orodha ya wastani wa Pato la Taifa, iliyokadiriwa kwa miaka tangu kuundwa kwa
kundi hili (1999-2008) kwa viwango vyote vya nomino na vya PPP, Uhispania,
Uholanzi, Taiwan, na Poland tu ndiyo wanaonekana juu ya mwanachama yeyote wa
G-20 katika orodha zote mbili mtawalia.

Mara nyingi inasemekana kwamba G20, ingawa inatoa uwakilishi mpana zaidi kuliko
G8, haina haki ya kufanya maamuzi yanayoathiri dunia nzima, kwa sababu wanachama
wake wanachaguliwa bila kanuni zozote. G20 haina mkataba na mijadala yake si ya
faraghani, hivyo kuifanya "taasisi isiyo yakidemokrasia." Wakosoaji
wanapendekeza[by whom?] mbadala kama vile Baraza la Usalama wa Kiuchumi katika
Umoja wa Mataifa, ambapo wajumbe wanapaswa kuchaguliwa na Mkutano Mkuu kufuatia
umuhimu wao katika uchumi wa dunia na mchango walio tayari kutoa kwa maendeleo
ya uchumi wa dunia.

G-20, ambayo ilichukua pahala pa G33, ambayo pia ilikuwa imechukua pahala pa
G22, ilitajwa katika mkutano wa G7 mjini Cologne mnamo Juni 1999, lakini
ilianzishwa rasmi katika Mkutano wa G7 wa mawaziri wa fedha mnamo tarehe 26
Septemba 1999. Mkutano wa uzinduzi ulifanyika mnamo tarehe 15-16 Desemba 1999
mjini Berlin. Mwakani 2008 Uhispania na Uholanzi waliongezwa kwa mwaliko wa
Ufaransa katika Mkutano wa G-20 wa Viongozi kuhusu masoko ya fedha na Uchumi
Duniani.

Mnamo 2006, kaulimbiu ya mkutano wa G-20 ilikuwa "Kujenga na Kuendeleza
mafanikio. Masuala yaliyojadiliwa ni pamoja na mageuzi ya ndani ili kufikia
"ukuaji endelevu", nishati ulimwenguni na masoko ya rasilimali, 'marekebisho' ya
Benki ya Dunia na IMF, na athari za mabadiliko demografiki kutokana na idadi ya
wanaozeeka. Trevor A. Manuel, Mbunge, Waziri wa Fedha, Afrika ya Kusini, alikuwa
mwenyekiti wa G-20 wakati wa Afrika ya Kusini ilikuwa mwenyeji wa Sekretarieti
ya mwaka 2007. Guido Mantega, Waziri wa Fedha, Brazili, alikuwa mwenyekiti wa
G-20 mwaka 2008; Brazili ilipendekeza mazungumzo juu ya ushindani katika masoko
ya fedha, nishati safi na maendeleo ya kiuchumi na vipengele vya fedha vya
ukuaji na maendeleo. Katika taarifa kufuatia mkutano wa G7 mawaziri wa fedha
tarehe 11 Oktoba 2008, Rais wa Marekani George W. Bush alisema kuwa mkutano ujao
wa G-20 utakuwa muhimu katika kutafuta jawabu la (uliyoitwa kwa wakati huo)
mgogoro wa kiuchumi wa 2008. Mpango wa Rais wa Ufaransa Nicolas Sarkozy na
Waziri Mkuu wa Uingereza Gordon Brown ulipelekea kuweko kwa mkutano maalum wa
G-20, Kongamano la Viongozi wa G-20 kuhusu masoko ya fedha na uchumi wa dunia,
mnamo tarehe 15 Novemba 2008. Viongozi wa G20 walikutana tena mjini London mnamo
tarehe 2 Aprili 2009. Kongamano lingine la G20 yalifanyika mnamo 24-25 Septemba
2009 mjini Pittsburgh, Pennsylvania.

Kongamano la G-20 lilianzishwa kama itikio kwa tatizo wa kifedha la 2007-2010 na
pia kwa kuonekana kwamba nchi zinazostawi hazikuwa zimejumuishwa vya kutosha
katika majadiliano ya kiuchumi duniani na utawala. Makongamano ya G-20 ya wakuu
wa nchi au serikali yalifanyika mbali na Mikutano ya G-20 ya Mawaziri wa Fedha
na Magavana wa Benki Kuu ambao waliendelea kukutana kuandaa Kongamano la wakuu
wa nchi na pia kutekeleza maamuzi yao.

Tangu mwaka 1999, G-20 mikutano mingi ya G-20 imekuwa ikipingwa. Maandamano
mengi huanza kwa amani, lakini mingi hugeuka vurugu na watu wengi hujeruhiwa na
uharibifu wa mali katika maeneo ya mitaa. Sababu hasa za maandamano hubadilika
kutoka mkutano hadi mwingine, na hata maandamano mengi wakati wa mkutano mmoja.
Hata hivyo, hisia tele na kuguna kwa waandamanaji hakujabadilika. Kama
ilivyodhahiri,ukweli ni kwamba maandamano hayo yamekuwa yakiendelea tangu mwaka
1999, na yamendelea kuisha kwa vurugu. Habari zaidi kuhusu maandamano ya
mikutano hasa inaweza kupatikana kwenye kurasa za mikutano hiyo katika sehemu ya
Angalia Pia.



https://sw.wikipedia.org/wiki/Masi

Masi katika elimu ya fizikia ni tabia ya mata, na kwa njia hii pia tabia ya
gimba au dutu.

Kipimo sanifu cha kimataifa cha masi ni kilogramu. Alama yake katika fomula kwa
kawaida ni m {\displaystyle m} .

Masi ni tofauti na uzani lakini katika maisha ya kawaida hatuoni tofauti. Hivyo
tunatumia kipimo cha kilogramu pia kwa kutaja uzani wa sukari tunayonunua.
Lakini hali halisi uzani wa gimba au masi ileile ni tofauti kutegemeana na
graviti mahali ilipo. Kwa mfano mtu akifika mwezini uzani ni sehemu ya sita ya
uzani wake duniani. Kwa hiyo mtu mweye uzito wa kilogramu 60 duniani atakuwa na
kilogramu 10 pekee akipimwa mwezini. Sababu yake ni ya kwamba graviti ya mwezi
ni ndogo kuliko duniani.

Graviti ya gimba fulani inategemeana na masi yake. Kila kitu hata gimba dogo
kama jiwe, meza au mtu kina graviti yake. Ila tu masi kubwa ya dunia yetu
inafanya graviti yake yaani nguvu inayosababisha ya kwamba watu na vitu havielei
hewani bali kukaa kwenye uso wa ardhi tukivutwa kuelekea kitovu cha sayari yetu.
Vitu vyote vinyvoshikwa na graviti ya dunia vina graviti yao vilevile lakini kwa
sababu masi ya watu na vitu ni ndogo kabisa kuliko masi ya dunia hatuwezi
kusikia tofauti. Pia mwezi unavutwa na graviti ya dunia yetu lakini masi ya
mwezi ni kubwa kiasi graviti ya mwezi inaathiri pia dunia. Hii inaonekana
kirahisi kutokana na mabadiliko ya bahari kuwa maji kujaa na kupwa
yanayosababishwa na uvutano wa graviti ya mwezi.

Masi inafanya pia inesha (inertia) ya gimba fulani. Inesha ni tabia ya masi
kubakia katika hali yake ya kutulia au kuwa na mwendo fulani hadi iathiriwe na
nguvu ya nje. Masi kubwa zaidi huwa na inesha kubwa zaidi na inahitaji nguvu
kubwa zaidi kwa kubadilisha mwendo wake. Tunaiona kirahisi tukijaribu kusukuma
baisikeli, gari au lori: masi zao ni tofauti hivyo nguvu inayohitajika
kuzisukuma au kuzisimamisha inatofautiana. .



https://sw.wikipedia.org/wiki/Malezi_ya_kijinsia

Malezi ya kijinsia ni sehemu muhimu ya malezi inayolenga kumsaidia mtoto
kukabili vema hali yake ya kuwa mwanamume au mwanamke ili jinsia imjenge badala
ya kumvuruga.

Wavulana wanaongelea siri zao wasitake wasichana wazijue, na wasichana wanafanya
vilevile kati yao. Lakini wanahitaji kusaidiwa na watu waliokomaa.

Afrika zamani ilikuwa kawaida waziongelee na wazee (babu, bibi, n.k.). Pia
kulikuwa na mafundisho rasmi katika jando na unyago.

Mara nyingi kwa njia hizo zilienea habari zisizoaminika, kwa kuwa waliotoa
maelezo hawakuwa na ujuzi wa sayansi, tena pengine mtazamo wa maadili ulikuwa
mpungufu.

Siku hizi tunaweza tukapotoshwa zaidi, tena kwa makusudi, na vipindi shuleni na
vyombo vya upashanaji habari vinavyopuuzia msimamo sahihi upande wa jinsia na
uzazi, ukiwa ni pamoja na usafi wa moyo na hata uhai wa watoto. Mkazo ni kwamba
tuzini tu, mradi tukwepe matokeo yake, yaani mimba na maradhi ya zinaa.

Hivyo watu wanaelekezwa wazidi kuzama katika ashiki badala ya kulenga ukomavu na
uadilifu kwa bidii zote na kwa kujiombea msaada wa neema ya Mungu.

Wanaelekezwa kufuata anasa kwa kukwepa uzazi wasije wakaongezeka wakalazimika
kujitafutia mahitaji halisi (chakula, matibabu, mavazi n.k.) badala ya vitu vya
ziada vinavyoleta faida kubwa kwa wafanyabiashara matajiri (vileo, soda,
tumbaku, simu n.k.).

Katika kulenga anasa bila ya kuwajibika (kwa watoto watarajiwa) wanaelekezwa na
propaganda za nguvu wazitumie njia za teknolojia za kupanga uzazi ambazo
(tofauti na njia zinazotegemea maumbile) zina gharama kwa watumiaji na hivyo
faida kwa watengenezaji.

Vilevile wanahamasishwa kuharibu mimba, ambazo pia ni chanzo cha mapato makubwa
kwa wale wanaoziua na kwa wale wanaozitumia katika maabara zao kwa majaribio na
utengenezaji wa dawa na vipodozi.

Hasa katika hali hiyo tunaona umuhimu wa kujua mapema ukweli kuhusu umbile zima
la binadamu.

Kadiri mtoto anavyozidi kukua anahitaji kujifahamu kijinsia aweze kukomaa na
hatimaye kuzaa kadiri ya mpango wa Mungu.

Ndiyo sababu ni muhimu mafundisho hayo yatolewe kuanzia utoto na kukamilishwa
kabla mtu hajajichagulia maisha (njia ya ndoa au nyingine) ili aweze kujua
anafanya nini au anaacha nini.

Lakini nani ana haki na wajibu wa kuamua mafundisho yatolewe vipi? Kwa kuwa
watoto ni wa wazazi hasa, uamuzi ni juu yao na juu ya viongozi wa dini yao.
Serikali inaweza tu kuwasaidia katika kazi hiyo mradi isiiingilie maadili yao.

Katika mila nzuri za Mwafrika mojawapo inafundisha kuheshimu viungo vya uzazi
kama milango ya uhai. Kwake uhai ni jambo takatifu linalotokana na Mungu ambalo
binadamu anapaswa kulistawisha kwa kila namna upande wake binafsi na upande wa
jamii (ukoo n.k.). Kwa msingi huo kila kitu kinachohusu uzazi kinaheshimika.

Mtazamo huo unakwenda kinyume cha ule unaoenea sasa kuanzia nchi za magharibi,
ambao unaona mwili na jinsia kuwa ni vyombo vya kuchezea tu ili kujifurahisha
bila ya kuwajibika kwa ustawi wa uhai.

Utakatifu wa uhai na jinsia unatokana na ukweli kwamba mtu kwa mpango wa Mungu
anaweza kushiriki katika uumbaji wa wengine ambao waishi milele. Ukweli huo
unaeleweka kwa akili yetu tena umefunuliwa na Mungu.

Upande mmoja yeye haumbi binadamu pasipo wazazi; upande mwingine wazazi
wakiungana na kuwezesha mimba ipatikane, mara tu Mungu anaitia roho. Hivyo imani
ya dini inaiunga mkono mila ya kuheshimu milango ya uhai kama fumbo la ajabu.

Kuliheshimu hakutuondolei wajibu na haki ya kulichunguza kwa njia ya sayansi ili
tufurahie maajabu ya Mungu, halafu tuelewe na kutekeleza vizuri zaidi mpango
wake.

Tunapaswa kuelewa: 1. jinsi tulivyoumbwa kama umoja wa roho na mwili; 2. tena
tulivyoumbwa wanaume au wanawake toka kichwa hadi kidole cha mguu: jinsia si
viungo vya uzazi tu; 3. viungo vyetu hivyo jinsi vilivyo na vinavyofanya kazi;
4. jinsi kazi hiyo inavyoelekea muungano na mtu wa jinsia nyingine na kwa njia
hiyo uzazi pia. Ndipo tutakapoweza kuwajibika katika ndoa au kujinyima kwa lengo
lingine kubwa zaidi.



https://sw.wikipedia.org/wiki/Mageuko_ya_spishi

Mageuko ya spishi ni nadharia ya kisayansi iliyobuniwa na kutumiwa na wataalamu
wa biolojia, hasa tawi la jenetikia.

Inasema ya kwamba spishi za viumbehai zilizopo duniani leo zimetokana na spishi
zilizokuwa tofauti za zamani.

Nadharia hii inategemea hoja ya kwamba awali uhai wote ulitokana na maumbo
asilia.

Msingi wa nadharia hii ni mabaki ya kisukuku ya viumbehai ambao hawapo tena
duniani lakini wanafanana kiasi na viumbehai wa leo, pamoja na ulinganifu wa
spishi za karibu na za mbali zaidi. Nadharia ya mageuko ya spishi inalenga
kueleza mabadiliko hayo.

Leo hii ndiyo nadharia ya kibiolojia inayokubaliwa na wataalamu wengi hata kama
kuna wapinzani kadhaa, hasa upande wa wenye imani kali ya dini, lakini pia
wachache kwa sababu za kitaalamu.

Kadiri yake, mageuko hayo hufuata uteuzi asilia yaani viumbehai wanaolingana
vizuri zaidi na mazingira wanaishi na kuzaa kushinda viumbehai wasiolingana
nayo.

Kwa njia hiyo tabia za viumbehai wanaofaa zaidi zinazidi kuendelezwa kwa sababu
watoto wao hurithi tabia hizo. Lakini tabia za viumbehai wasiofaa sana zinaweza
kutoweka kwa sababu wanakufa mapema na hawana watoto wengi wanaoendeleza tabia
zao.

Darwin alishambuliwa mara nyingi kwa hoja ya kwamba mafundisho yake yanapinga
taarifa ya uumbaji katika Biblia. Lakini hiyo inategemea jinsi masimulizi yake
yanavyosomwa: si lazima mwamini achukue kila kitu kama ilivyoandikwa, kwa sababu
Biblia hailengi kutufundisha sayansi, bali njia ya wokovu.



https://sw.wikipedia.org/wiki/Madagaska

Jamhuri ya Madagaska inaenea katika Madagaska (pia: Bukini), kisiwa cha Bahari
Hindi mashariki kwa pwani ya Afrika.

Jina Madagaska lina maana ya "Kisiwa kikubwa" na linatokana na lugha ya wenyeji,
Wamalagasi ambao waongea Kimalagasi.

Upekee wa kisiwa unatokana na kwamba kilimeguka kutoka India miaka milioni 88
hivi iliyopita, halafu kilibaki bila watu hadi karne ya 5 hivi BK.

Kisiwa hicho ni pia mazingira makubwa ya aina ya violezo ambayo ni asilimia 5 ya
violezo vyote vya mimea na wanyama vya dunia nzima.

Asilimia 90 ya viumbe asili ni maalumu wa Madagaska, kama vile wanyama aina ya
kima awali wanaoitwa lemuri, ndege ambao wasambukiza ugonjwa na mti wa mbuyu.

Baadaye tu walihamia watu kutoka bara la Afrika (mwaka 1000 hivi) na wengineo
(Waarabu, Wahindi, Wazungu, Wachina n.k.).

Kuanzia mwaka 1787 hadi mwaka 1897 kisiwa kilizidi kuunganishwa kisiasa chini ya
Ufalme wa Merina.

Watawala walikuwa watu kutoka familia ya Andrianampoinimerina, mwanzilishi wa
taifa hilo, ambaye alikuwa ametokea katika kabila la Wamerina

Kabila hilo lilikuwa kubwa na muhimu kuliko yote 18 ya kisiwa hicho. Makazi yake
yalikuwa katika uwanda wa juu wa kati lakini lilienea sehemu kubwa ya Bukini.

Wamerina walikuwa na makao makuu ya utawala wao Antananarivo; baada ya kugawiwa
kwa ufalme wao mnamo 1710 kitovu cha malaka kati ya Wamerina ikahamia kwenye
mlima wa Ambohimanga lakini tangu kuunganishwa kwa Wamerina mnamo 1794 mji mkuu
ukulikuwa tena Atananarivo. Kutoka hapo waliweza kueneza mamlaka yao katika
sehemu nyingine za kisiwa hicho.

Makabila yote ya wenyeji yalizungumza lugha moja na yalikuwa na mila na desturi
zinazofanana, hivyo yaliweza kujenga umoja wa kiutamaduni uliowafanya wawe jamii
moja kimsingi.

Watawala hao wa kifalme waliweza kutekeleza mambo mbalimbali kuendeleza Bukini
katika vipindi vyao kabla ya kuja kwa wageni kutoka Uingereza na Ufaransa ambao
kwa kiasi fulani ulidhoofisha mamlaka ya kifalme.

Kisiwa hicho hatimaye kiligeuzwa kuwa koloni la Ufaransa. Hii ni kwa kuwa,
ingawa sera ya kuisasisha ya Bukini kwa namna fulani iliimarisha uwezo wa nchi
hiyo wa kutetea uhuru wake, lakini kwa ujumla sera hiyo ilidhoofisha ufalme huo
kwa kuongeza utegemezi wake kwa mataifa ya kigeni.

Mwaka 2012 idadi ya wakazi ilikadiriwa kuwa milioni 22. Wenyeji wengi wana
mchanganyiko wa damu: DNA inaonyesha kuwa wakazi wa kwanza kutoka Indonesia
wameichangia asilimia 50 hivi na Waafrika vilevile. Wanaoishi sehemu za ndani ni
wa Kiindonesia zaidi, wakati wale wa pwani ni wa Kiafrika zaidi.

Lugha rasmi za Madagaska ni Kimalagasi na Kifaransa (angalia pia orodha ya lugha
za Madagaska).

Nchini Madagaska kuna dini za jadi (52% hivi), Ukristo (41%, Waprotestanti
wakiwazidi kidogo Wakatoliki), Uislamu (7% hivi) n.k.

Pamoja na kutokea mazingira tofauti sana, Wamalagasi wamechanganyikana sana na
kuwa na utamaduni na lugha aina moja, ya Kiindonesia zaidi.



https://sw.wikipedia.org/wiki/Lugha_za_Kirumi

Lugha za Kirumi ni lugha zilizotokana na Kilatini kilichokuwa moja kati ya lugha
za kale za Kihindi-Kiulaya.

Zimehesabiwa hadi lugha 23 za namna hiyo, ingawa baadhi kwa wengine ni lahaja
tu. Tena kuna Krioli nyingi zenye asili katika lugha hizo. Kati ya Krioli hizo,
ile ya Haiti na ile ya Shelisheli ni lugha rasmi nchini.

Kilatini kilikuwa lugha rasmi ya utawala, elimu na biashara ya Dola la Roma
lililotawala maeneo ya Ulaya ya Kusini, Ulaya ya Magharibi, Afrika ya Kaskazini
na Asia ya Magharibi kwa miaka mingi, hasa kati ya karne ya 1 KK na karne ya 5
BK.

Kilatini kiliendelea kuwa lugha ya watu wengi katika maeneo mbalimbali ya himaya
hii kubwa hasa mijini.

Katika sehemu hizo zilijitokeza lahaja za pekee kulingana na lugha asilia za
wenyeji.

Baada ya kuporomoka kwa Dola la Roma la Magharibi, lahaja hizo za Kilatini
katika nchi mbalimbali ziliendelea kuchanganyikana na lugha hizo na zile za
makabila ya Wagermanik yaliyoteka maeneo hayo yote na hatimaye zikawa lugha za
pekee.

Lugha za Kihispania, Kifaransa na Kireno zimesambaa duniani kwa sababu ni lugha
kuu za nchi ambazo zilikuwa na makoloni mengi, zikaacha lugha zao katika nchi
nyingi, hasa Kihispania ambacho ni lugha kuu ya bara la Amerika, Kireno ambacho
ni lugha rasmi ya Brazili na nchi 5 za Afrika na Kifaransa ambacho ni lugha
rasmi katika nchi nyingi za Afrika, Amerika visiwani na Kanada.

Kiitalia ni mojawapo ya lugha rasmi za Uswisi, pamoja na nchi ndogondogo za San
Marino na Vatikani.

Kiromania ni lugha rasmi ya Moldova pia, ingawa kwa jina la lahaja yake ya
Kimoldova.



https://sw.wikipedia.org/wiki/Kompyuta

Tarakilishi au Kompyuta ni mashine au chombo cha kielektroniki chenye uwezo wa
kupokea na kukusanya taarifa (data), na halafu kuzishughulikia kulingana na
kanuni za programu inayopewa. Inafuata hatua za mantiki katika kazi hii. Hapo
hutoa matokeo ya kazi hiyo na namna ilivyoendeshwa, pamoja na kutoa matokeo ya
kitu kilichofanyika, yaani kinachoonekana (Information) kwa haraka.

Kompyuta inafanya kazi kwa wepesi wa hali ya juu kiasi kwamba unaweza kutafuta
kitu kwa muda wa sekunde chache tu, kitu ambacho kama utakitafuta kupitia chombo
kingine unaweza kuchukua wakati mrefu mpaka kukipata, na pengine usikipate, kwa
mfano unaweza kufanya hesabu ngumu kwa muda mchache kuliko kutumia akili yako.

Pia unaweza kutafuta somo lolote kupitia intaneti kwa kutumia muda mfupi
kulipata somo hilo kuliko ungetumia marejeo ya vitabu vya kuchapishwa.

Kompyuta inafanya kazi kwa ubora zaidi bila kuonyesha udhaifu na makosa ya aina
yoyote, na kama itabainika ya kwamba kuna makosa yametendeka kwenye kazi yako,
kompyuta kabla ya kuendelea kufanya kazi inakuonyesha kwamba upo katika makosa
na kukutaka mara moja kurekebisha makosa hayo kwa kukuletea tangazo lenye sehemu
kadhaa za kuchagua, ama kuendelea na kazi yako kama ilivyo au kuifanyia
marekebisho. Kwa mfano unapotaka kufuta kitu kutoka kwenye kompyuta, kompyuta
kabla ya kutekeleza amri hiyo inakuletea tangazo na kukuuliza ya kwamba, ni
kweli una uhakika wa kutaka kufuta kitu hicho au umefanya hivyo bila kukusudia?

Pia kompyuta inazingatiwa ni mwalimu au muelekezaji, kwani inakuelekeza jinsi
gani unaweza kufanya kazi yako kwa ukamilifu. Pia ndani ya kompyuta kuna kitu
kinachoitwa kisaidizi (help) ambacho kinatumika kwa ajili ya kufanya utafiti wa
kitu fulani ili kufahamu matumizi na njia zake.

Kutokana na maendeleo, elimu ya teknolojia imeweza kurahisisha kazi nyingi
ambazo tulikuwa tunazifanya kupitia vyombo mbalimbali. Kila chombo kilikuwa na
kazi yake maalumu, tofauti na kompyuta ambapo mtu anaweza kuanzisha au
kutengeneza kitu na wakati huohuo anaweza kukionyesha kwa kutumia kompyuta
yenyewe, yaani kuonyesha ufanisi na sura nzuri ya kitu kilichofanyika.

Ni ibara ya taarifa au maelezo, na inaweza kuonekana katika sura ya maandishi,
michoro, picha, namba, alama, nembo, sauti au lugha ya maandishi, au sauti
pamoja na picha.

Kimsingi tarakilishi ni kifaa chochote kinachomsaidia binadamu kufanya hesabu.
Zipo tarakilishi za aina mbili: za kianalojia (za umakanika) na za kidijiti (za
elektroniki). Za kwanza hazitumii umeme, na ndizo ambazo zilianza kabla ya
tarakilishi za kidijiti (zinazotumia umeme).

Inahifadhiwa katika chumba chenye mfumo poza maalum ambao unaunganisha
uyoyozwaji hewa na kimiminiko poza.

Tarakilishikuu za miaka ya 1970 zilitumia prosesa (chakataji) chache. Katika
miaka ya 1990, zikatokea mashine zitumiazo maelfu ya prosesa. Hadi mwishoni mwa
karne ya 20 Tarakilishikuu zitumiazo makumi elfu ya prosesa zikawa ni kawaida.
Tarakilishi za karne ya 21 zinaweza kutumia prosesa zaidi ya 100,000 (baadhi
zikitumia vizio vyenye kuonesha kwa picha) zikiunganishwa na miungo kasi.

Hadi Juni 2013, Tarakilishikuu iitwayo Tianhe-2 ya Uchina, ndiyo yenye kasi
kubwa zaidi duniani kwa 33.86 petaFLOPS (FLoating Point Operations Per Second).

Tarakilishikuu iitwayo Blue Gene/P iliyopo Maabara ya Kitaifa ya Argone
inaendesha zaidi ya prosesa 250,000, ikitumia uyoyozwaji hewa wa kawaida wa
kituo cha data, ina makundi 72 ya makabati yanayounganishwa na mtandao nuru wa
kasi kubwa.

Mifumo ya Tarakilishi zitumiazo jumla kubwa ya prosesa kwa kawaida zinatumia
moja ya njia mbili: Njia mojawapo (kwa mfano, kwenye ukokotozi msambao) idadi
kubwa ya Tarakilishi peke (kwa mfano, Tarakilishi mpakato [laptop]) zinasambazwa
kwenye mtandao (kwa mfano, intaneti) na kutenga kiasi au muda wote kutatua
tatizo fulani kwa pamoja; kila Tarakilishi inapokea na kukamilisha kazi nyingi
ndogo ndogo, na kutoa ripoti ya matokeo kwa Tarakilishikuu ambayo inaunganisha
matokeo ya kazi kutoka Tarakilishi zote kuwa utatuzi wa jumla.

Katika njia nyingine, idadi kubwa ya prosesa zilizoteuliwa zinawekwa kwa ujirani
mkubwa kabisa (kwa mfano, kwenye Konga tarakilishi); hii inaokoa muda mwingi
kuhamisha data kuzunguka pande zote na inafanya urahisi kwa prosesa kufanya kazi
pamoja (kuliko katika kazi zilizotenganishwa), kwa mfano katika usanifumuundo
Wavu na Hayipakyubu.

Matumizi ya prosesa zenye-kokwa-nyingi ikiunganishwa na
uwekaji-chini-ya-makao-makuu ni mwelekeo unaoibuka; mtu anaweza kufikiria hiki
kitu kama konga dogo (prosesa zenye-kokwa-nyingi katika smatifoni, tableti,
tarakilishi mpakato na kadhalika) ambalo kwa pamoja linategemea na kuchangia
kwenye kundi.

Tarakilishikuu inachukua nafasi muhimu katika sayansi ya mkokotoo, na zinatumika
kwa mapana kwenye kazi makini za mkokotoo katika nyanja mbalimbali, ikiwa ni
pamoja na makanika ya kwanta, utabiri wa hali ya hewa, tafiti za tabia nchi,
chunguzi za mafuta na gesi, fanyizo za molekuli (ukokotozi wa maumbile na tabia
za michanganyiko ya kemikali, makromolekuli za biolojia, polima, na fuwele), na
uigaji wa Asili (kama vile uigaji wa nyakati za mwanzo za ulimwengu,
erodainamiki za ndege na vyombo vya anga, ulipuaji wa silaha za nyuklia, na
mchanganyiko wa nyuklia).

Pote pote katika historia ya Tarakilishikuu, zimekuwa muhimu katika nyanja ya
kukabili Elimu ya mficho.

Kwa ujumla Tarakilishikuu imelenga katika upeo wa ukokotozi uwezo kuliko
ukokotozi ujazo.

Kwa kupingana na hili, ukokotozi ujazo moja kwa moja unafikirika kutumia nguvu
ya Tarakilishi yenye athari madhubuti za gharama kwa ajili ya kutatua kiwango
kidogo cha matatizo makubwa au kiwango kikubwa cha matatizo madogomadogo. Kwa
mfano, maombi ya watumiaji wengi kwenye databezi au nywila. Miundo ya mashine
zitumikazo kusaidia watumiaji wengi kama utaratibu wa kazi za kila siku zinaweza
kuwa na ukubwa mwingi lakini hazifikiriwi moja kwa moja kama Tarakilishikuu,
ikichukuliwa kwamba hazitatui tatizo moja kubwa na gumu sana.

Kwa ujumla, kasi za Tarakilishikuu zinapimwa na kuwekwa alama teule kwa FLOPS
(Floating Point Operations Per Second), na si kwa mbadala wa MIPS; ni kwamba,
hii ni “Instructions per second” kama inavyohusika na Tarakilishi za
madhumuni-ya-jumla. Vipimo hivi kwa kawaida vinatumika kwa pamoja na viambishi
awali vya SI kama vile Tera-, ikiunganishwa katika kifupisho “TFLOPS” (1012
FLOPS, inatamkwa teraflops), au peta-, ikiunganishwa kwenye kifupisho “PFLOPS”
(1015 FLOPS, inatamkwa petaflops). Kwa “Kipimopeta” Tarakilishikuu zinaweza
kuchakata kwadrilioni moja (milioni kwa kipawa cha nne (Uingereza) au milioni
kwa kipawa cha tano (Marekani)) (1015) (1000 trilioni) FLOPS. “Kipimoexa” ni
kuwa ukokotozi tendaji upo kwenye nafasi ya exaflops. Exaflop ni kwintilioni
moja (1018) FLOPS (teraflops milioni moja).

Si namba moja inayoweza kutoa picha ya utendaji mzima wa mifumo ya Tarakilishi,
hata hivyo lengo la alama teule ya Linpark ni kukadiria ni kwa kasi ipi
Tarakilishi inaweza kutatua matatizo ya namba na hii inatumika kwa mapana zaidi
katika tasinia. Vipimo vya FLOPS ni eidha vimedondolewa kulingana na nadharia ya
utendaji wa kiwango mbadiliko cha prosesa (kizalishwacho kutoka ainisho la
mtengenezaji wa prosesa na kuonyeshwa kama “Rpeak” katika orodha ya TOP500)
ambacho kiujumla hakipatikani wakati wa kufanya kazi halisi, au uelewa
patikanifu, uzalishwao kutokana na alama teule za LINPARK na kuonyeshwa kama
“Rmax” katika orodha ya TOP500. Alama teule za LINPARK hasa hasa zinatekeleza
changanuzi za LU ya solo kubwa. Utendaji wa LINPARK unatoa ishara kiasi ya
utendaji kwa baadhi ya matatizo ya dunia halisi, lakini si lazima ifananie na
masharti ya utendaji kazi ya Tarakilishikuu nyingi nyinginezo, ambapo kwa mfano
zinaweza kuhitaji zaidi kiwango kikubwa cha uwezo wa vizio vya kutunzia
kumbukumbu, au zinaweza kuhitaji utendaji bora wa ukokotozi wa namba kamili, au
zinaweza kutaka utendaji wa juu wa mifumo ya I/O ili kupata viwango vya juu vya
utendaji.

Tangu mwaka 1993, Tarakilishikuu zenye kasi kubwa zimekuwa zikiwekewa safu
katika orodha iitwayo TOP500.

Orodha hii inaonyesha Tarakilishikuu yenye kasi iliyopo katika muda wowote
unaotakiwa.

Orodha ya TOP500 inaonyesha Tarakilishikuu yenye kasi iliyopo ni ile ambayo nchi
nyingi duniani kote zinashiriki kuitumia.

Mradi wa TOP500 unaweka safu na maelezo ya mifumo ya Tarakilishi 500 zenye nguvu
zaidi duniani.

Mradi ulianzishwa mwaka 1993 na unachapisha orodha iliyokuwa ya kisasa ya
Tarakilishikuu mara mbili kwa mwaka.

Orodha ya kwanza ya kisasa mara zote inatukia na Mkutano wa Kimataifa wa
Ukokotozimkuu mwezi Juni. Na ya pili huwakilishwa mwezi Novemba katika Mkutano
wa Ukokotozimkuu wa ACM/IEEE. Mradi huu umelenga kutoa msingi wa kutumainiwa wa
ufuatiliaji na ugunduaji mielekeo ya ukokotozi wa kasi ya juu na kuweka safu
katika misingi ya HPL. Ni utekelezaji unaowezekanika wa utendaji wa hali ya juu
wa alama teule ya LINPARK ulioandikwa kwenye fortran ya Tarakilishi za
distributed-memory.

Orodha ya TOP500 inakusanywa na Jack Dongara wa Chuo kikuu cha Tennessee,
knoxville, Erich Strohmaier na Horst Simon wa Maabara ya Kitaifa ya
NERSC/Lawrence Berkeley (na, kutoka 1993 mpaka kifo chake mwaka 2014, Hans Meuer
wa Chuo kikuu cha Mannheim, Ujerumani.)

Ifuatayo ni orodha ya hivi karibuni ya Tarakilishi ambayo inapatikana juu kabisa
ya orodha ya TOP500, na “kasi ya juu” inapatikana kama makadirio ya “Rmax”

Historia ya ukokotozi mkubwa sana inarudi nyuma hadi miaka ya 1960 wakati
mfululizo wa tarakilishi katika Control Data Corporation (CDC) ulibuniwa na
Seymour Cray kutumia ubunifu vumbuzi na usambamba ili kufanikisha kufikia kilele
cha ukokotoaji bora.

Tarakilishi CDC6600 iliyoachiwa mwaka 1964 inafikirika kuwa ndiyo Tarakilishikuu
ya kwanza.

Cray alihama CDC mwaka 1972 na kwenda kuunda kampuni yake. Miaka minne baadaye,
aliwasilisha Tarakilishi iitwayo Cray-1 iliyokua na kasi ya 80MHz mwaka 1976, na
ikawa moja ya Tarakilishikuu yenye mafanikio sana katika historia ya
Tarakilishi.

Tarakilishi Cray-2 iliachiwa mwaka 1985 ambayo ilikua ni tarakilishi ya prosesa
8 yenye kutumia kimiminiko poza na mfumo poza wa maji yanayosukumwa kwa nguvu ya
shinikizo kupoza vihunzi huru vyake wakati ikitumika.

Cray-2 ilifanya kazi kwa kasi ya 1.9gigaflops ikawa Tarakilishi yenye kasi kubwa
duniani hadi mwaka 1990.

Wakati tarakilishikuu za miaka ya 1980 zikitumia prosesa chache tu, miaka ya
1990, mashine zilizotumia maelfu ya prosesa zikaanza kuonekana kote Marekani na
Japani, na kuweka rekodi mpya za utendaji wa mkokotoo.

Tarakilishikuu iitwayo Numerical Wind Tunnel kutoka kampuni ya Fujitsu ilitumia
prosesa za Vekta 166 na kujiweka nafasi ya juu mwaka 1994 kwa kasi ya juu ya
1.7gigaflops kwa prosesa.

Intel Paragon inawezekana ilikuwa na prosesa za Intel i860 kuanzia 1000 hadi
4000 katika umbo mbalimbali, na kutambulika kuwa ndiyo na kasi zaidi duniani
mwaka 1993. Paragon ilikuwa ni mashine ya MIMD ambayo inaunganisha prosesa
kupitia wavu wa vimbe mbili wenye kasi kubwa, ulioruhusu kazi zifanyike katika
chomozo tofauti, kwa kuwasiliana kupitia Kipengee cha Upitishaji Jumbe.

SR2201 ilipata utendaji wa juu wa 600 megaflops mwaka 1996 kwa kutumia prosesa
2048 zilizounganishwa kupitia mtandao wa mwamba wa vimbe tatu wenye kasi.

Tarakilishikuu hasa inatumia kiwango kikubwa cha nguvu ya umeme, na takribani
kiwango chote hiki kinageuzwa kuwa joto, inahitaji upoozaji. Kwa mfano Tianhe-1A
inatumia megawati 4.04 za umeme.

Gharama za kuwasha na kupoza mashine zinaweza kuwa kubwa, kwa mfano megawati 4,
katika bei ya dola 0.10 kwa kilowati, ni jumla ya dola 400 kwa saa au dola
milioni 3.5 kwa mwaka.

Mbinu za udhibiti joto ni suala kubwa kwenye vifaa vya elektroniki vyenye sehemu
nyingi, na linaathiri mifumo ya Tarakilishi yenye nguvu sana kwa namna
tofautitofauti. Nguvu ya Mpango wa Joto na Mtapanyo wa Nguvu ya CPU vilitoa kwa
ukokotozi-mkubwasana kuzipita zile mbinu za kizamani za upoozeshaji Tarakilishi.

Uwekaji wa maelfu ya prosesa pamoja bila kuzuilika unazalisha kiwango kikubwa
cha msongamano wa joto ambao unatakiwa ushughulikiwe. Cray-2 ilipoozwa kwa
kimiminiko poza na mfumo poza wa maji yanayosukumwa kwa nguvu ya shinikizo
kupoza vihunzi huru vyake wakati ikitumika. Hata hivyo njia hii ya upoozeshaji
kwa kutumia kimiminiko haikua sahihi kiutendaji kwa mifumo ya kabati-nyingi
zitumiazo prosesa zisizo-kwenye-rafu, na katika System X, mfumo maalum wa
upoozeshaji unaohusisha uyoyozwaji hewa na kimiminiko poza ulianzishwa kwa
mwungano na kampuni ya Liebert.

Katika mfumo wa Blue Gene, IBM kwa makusudi kabisa walitumia prosesa za nguvu ya
chini ili kushughulikia msongamano wa joto. Kwa upande mwingine, Power775 kutoka
IBM, iliyoachiwa mwaka 2011, ina elementi zilizowekwa karibu sana ambazo
zinahitaji upoozeshaji wa kutumia maji. Mfumo wa Aquasar kutoka IBM kwa upande
mwingine unatumia upoozeshaji wa kutumia maji moto ili kufanikisha ufanisi wa
nishati. Maji yanatumiwa pia kupasha majengo.

Ufanisi wa nishati wa mifumo ya tarakilishi kwa jumla unapimwa kimbadala na
“FLOPS kugawanya kwa wati”. Mwaka 2008, Roadrunner kutoka IBM ilifanya kazi kwa
376 MFLOPS/wati. Mwezi Novemba mwaka 2010, Blue Gene/Q ilifikia 1684
MFLOPS/wati. Mwezi Juni wa 2011, sehemu 2 za juu kwenye orodha ya Green500
zilishikwa na mashine za Blue Gene, za New York (kila moja ikifikia 2097
MFLOPS/wati), ambapo konga DEGIMA ya Nagasaki ikichukua nafasi ya tatu ikiwa na
1375 MFLOPS/wati.

Tarakilishi Blue Gene/P ya IBM imekua ikitumika kuigiza seli neva bandia katika
ulinganifu wa makadirio ya asilimia moja ya tabaka la nje ya ubongo wa binadamu.

Utabiri wa hali ya hewa wa kisasa pia unategemea tarakilishikuu. Idara ya Taifa
ya Usimamiaji masuala ya Bahari na Hewa inatumia tarakilishikuu kuchakacha mamia
ya mamilioni ya chunguzi kusaidia kufanya tabiri za hali ya hewa ziwe sahihi
zaidi.

Mwaka 2011, changamoto na magumu katika kusukuma mgubiko wa matumizi ya
tarakilishikuu viliwekewa msisitizo na kampuni ya IBM kutelekeza mradi wake wa
tarakilishi Blue Waters ya kipimopeta.

Kulingana na kasi ya sasa ya maendeleo, wataalamu wa tasnia wanakadiria kwamba
kufikia mwaka 2018 tarakilishikuu zitafikia exaflops 1 (1021) (FLOPS kwintilioni
moja). Wachina wameanza mipango wawe na tarakilishikuu ya exaflop 1 inayofanya
kazi kufikia mwaka 2018 kwa kutumia usanifumuundo wa prosesa yenye kokwa nyingi
za Intel MIC, ambayo ni itikio la kampuni ya Intel kwa mifumo ya GPU, SGI
wamepanga kupata ongezeko la mara 500 katika utendaji kufikia 2018, ili waweze
kupata exaflop moja. Sampuli za visilikoni vya MIC vyenye kokwa 32 ambavyo
vinaunganisha vizio vya mchakato vekta na CPU ya kawaida zimekuwa zikipatikana.
Serikali ya India pia imeanzisha lengo kwa tarakilishikuu kuwa na mfiko wa
exaflop, ambalo wanatarajia kulifikia mwaka 2017.

Erik P. Benedictis wa maabara za taifa za Sandia ametoa nadharia kwamba
tarakilishi ya zettaflop (1021) (FLOPS sextilioni moja) inahitajika ili
kufanikisha ufanyizaji hali ya hewa kamili, ambayo inaweza kujumuisha mzunguko
wa muda wa wiki mbili kiusahihi. Mifumo kama hii pengine inaweza kutengenezwa
kwenye miaka ya 2030.

--Sehemu hii inaweza kuwa na maelezo ya kiufundi zaidi na maneno mengine kukosa
tafsiri ya Kiswahili kwa wasomaji wengi kuelewa. Tafadhali saidia kuboresha
sehemu hii iweze kueleweka zaidi kwa wasomaji wa kawaida kwa kutoa tafsiri ya
maneno yaliyotumika humu, au kutoa maelezo mepesi bila kuondoa maana halisi.--
Tarakilishi kiunzikuu ni tarakilishi ambazo kimsingi zinatumiwa na kampuni na
mashirika ya serikali kwa matumizi makinifu, kuchakata data nyingi kama vile
sensa, takwimu za viwanda na biashara, upangaji rasilimali za kazi, na
uchakatuaji amali.

Mtajo huu kwa asili unanena kuhusu makabati makubwa yanayotunza Bongo kuu na
Kizio kikuu cha kumbukumbu kwa tarakilishi za awali.

Baadaye, msemo huu ukatumika kubainisha mitambo yenye nguvu ya kibiashara dhidi
ya ile yenye nguvu ndogo. Miundo mikubwa ya nyingi ya Mifumo ya Tarakilishi
ilianzishwa miaka ya 1960, lakini ikaendelea kukua.

Miundo ya tarakilishi kiunzikuu ya kisasa kwa jumla inatafsiriwa kwa kasi ya
mkokotoo kazi-moja (hasa inatafsiriwa kama kiasi cha MIPS au FLOPS katika suala
la hesabu za kiwango mbadiliko), na zaidi kwa

Uthabiti wao na kutegemeka vinawezesha hii mitambo kufanya kazi bila kukatizwa
kwa vipindi virefu.

Uboreshaji wa programu kawaida unahitaji utengenezaji wa mfumo endeshi au sehemu
zake, na hizi si vivuruga pale tu unapotumia vifaa vya kutengeneza hali ya kweli
ambayo si bayana kama vile mfumo endeshi uitwao z/OS na mfumo endeshi uitwayo
Parallel Sysplex zote za IBM, au Unisys ya XPCL, ambayo inahimili ushirikishaji
wa kazi kubwa hivi kwamba mfumo mmoja unaweza kuchukua kazi za mwingine wakati
unapokuwa unajiweka sawa.

Tarakilishi kiunzikuu zinatafsiriwa kwa upatikanaji mkubwa, moja ya sababu kubwa
ya maisha marefu, wakati ambapo zenyewe hasa zinatumika katika matumizi ambayo
zikiacha kutumika itakuwa gharama na ni janga kubwa. Huu msemo tegemezi,
patikanivu, na inayohudumika (reliability, availability and serviceability =
RAS) unatafsiri tabia za tarakilishi kiunzikuu.

Mipango na utekelezaji stahiki unahitajika ili kutumia hivi vitu, na kama
utekelezaji hautakuwa sawa, unaweza kutumika kuzuia faida zipatikanazo. Kwa
nyongeza, tarakilishi kiunzikuu zipo salama zaidi kuliko aina nyingine za
tarakilishi: dhaifu za kanzi data za NIST National Institute of Standards and
Technology, US-CERT, inawekea kima tarakilishi kiunzikuu za desturi kama vile
Zseries za IBM, Unisys Dorado na Unisys Libra kama miongoni mwa zile ambazo zipo
salama zaidi zikiwa na madhaifu machache madogomadogo zikilinganishwa na maelfu
ya Vyeneo (Windows), Linux na Unix.

Mwishoni mwa miaka ya 1950, tarakilishi kiunzikuu nyingi zilikuwa hazina
kipengee ingiliano kamilifu. Zilikubali kundi la panchi kadi, mikanda ya
karatasi, au mikanda ya sumaku kuhamisha data na programu. Zilifanya kazi katika
mtindo wa bechi kuhimili shughuli za nyuma ya ofisi kama vile tozo za wateja, na
vituo ingiliano vinavyohimiliwa takribani maalum kwa matumizi zaidi kuliko
uendelezaji wa programu. Vifaa kama Mashine chapa na Teleprinta vilikuwa pia
viweko amrisho vya kawaida kwa waendeshaji mifumo mpaka miaka ya 1970, ingawaje
kwa kiasi kikubwa vilipandikiziwa vibao mbonyezo na vifaa onyeshi.

Mwanzoni mwa miaka ya 1970, tarakilishi kiunzikuu nyingi zilipata kipengee
muingiliano cha watumiaji na kufanya kazi kama tarakilishi inayotoa huduma kwa
tarakilishi nyingine ndogo zilizoungwa nayo, zikihimili mamia ya watumiaji
wakati huohuo pamoja na mchakatuo wa bechi. Watumiaji walipata fursa ya kuingia
kwa kutumia vituo maalumu, au, baadaye, kwa kutumia tarakilishi binafsi
zilizozatitiwa na programu igizaji vituo.

Kufikia miaka ya 1980, tarakilishi kiunzikuu nyingi zilihimili vituo vyenye hali
ya upicha, na vituo igizaji, lakini si kipengee cha upicha cha watumiaji.

Mpango huu wa ukokotozi wa mtumiaji wa mwisho ulifikia mwelekeo tawala wa hali
ya kupitwa na wakati miaka ya 1990 kutokana na ujio wa tarakilishi binafsi
zilizokuwa na GUI.

Baada ya mwaka 2000, tarakilishi kiunzikuu nyingi za kisasa kwa kiasi au kabisa
polepole zinaondoa ingio maarufu la vituo kwa watumiaji wa mwisho kufadhili
kipengee cha watumiaji cha mtindo wa webu.

Kihistoria, tarakilishi kiunzikuu zilipata sehemu ya jina lake sababu ya ukubwa
wake wa msingi, na kwa sababu ya mahitaji muhimu ya upashaji joto, upitishaji
hewa safi, na uyoyozaji hewa (HVAC), na nguvu ya umeme; kimsingi imejiweka kama
“mfumo mkuu” wa muundo msingi uliokusudiwa.

Mahitaji ya sanifu za muundo msingi wa juu kwa haraka sana yalipungua kati kati
ya miaka ya 1990, kwa sanifu za tarakilishi kiunzikuu zenye CMOS kuchukua nafasi
ya teknolojia ya zamani ya bipolar. IBM ilidai kwamba tarakilishi kiunzikuu zake
mpya zinaweza kupunguza gharama ya nishati kwa ajili ya nguvu na upoozeshaji kwa
vituo vya data, na pia zinaweza kupunguza mahitaji ya nafasi halisi
zikilinganishwa na server farms.

Tarakilishi kiunzikuu za kisasa zinaweza kutumia namna nyingi tofauti za mifumo
tendaji kwa pamoja. Hii mbinu ya mitambo ya kweli lakini si bayana inawezesha
vitumika kutumika kama vile vipo kwenye taralikishi asili dhahiri. Katika dhima
hii, kiunzikuu moja inaweza kuchukua nafasi ya huduma za vifaa tendaji vya hali
ya juu na kuwa seva za kawaida.

Tarakilishi iunzikuu zinaweza kuongeza au kufanyia mbadiliko moto uwezo wa mfumo
bila kuvuruga utendaji wa mfumo, kwa udhahiri na uchembe wa viwango vya kisasa
ambavyo si kawaida kupatikana kwenye tatuzi nyingi za seva. Tarakilishi
viunzikuu za kisasa zikitambulisha IBM zSeries, seva za System z9 na System z10,
zinatoa viwango viwili vya kweli isiyo bayana; migawanyo mantiki (LIPARs,
kupitia nyenzo PR/SM) na mitambo isiyo bayana (kupitia mfumo tendaji Z/VM).

Wateja wengi wa Viunzikuu wanatumia mashine mbili, moja katika vituo data vyao
vya msingi, na moja katika vituo data vya kutunzia nakili za kumbukumbu – kwa
utendaji mzima, utendaji kiasi, au inayosubiria – kama ikitokea balaa
itakayoathiri mjengo wa kwanza, jaribio, maendeleo, mafunzo, na kazi za
uzalishaji wa vitumika na kanzidata zinazoweza kutumika kwenye mashine moja,
isipokuwa kwa mahitaji makubwa sana ambapo uwezo wa mashine moja unaweza ukawa
na mpaka.

Uwekaji kama huu wa Viunzikuu mbili unaweza kusaidia huduma za kibiashara
endelevu, ukizuia kwa pamoja uhaba uliopangwa na ambao haukupangwa. Kiutendaji
wateja wengi wanatumia Viunzikuu nyingi zilizounganishwa eidha kwa Sysplex
sambamba na kushirikiana na DASD (katika mtazamo wa IBM), au kwa kushirikiana
vihifadhi data vilivyo mbali kieneo vitolewavyo na EMC au Hitachi.

Viunzikuu zimeundwa kushughulika na wingi mkubwa wa input na output (I/O), na
kutia mkazo mchakato wa kazi. Tangu mwishoni mwa miaka ya 1950, miundo ya
Viunzikuu iliwekewa vifaa saidizi (vilivyoitwa mikanda au vichakata vya
kiungoni) ambavyo vilisimamia vifaa vya I/O, vikiiacha huru CPU ihusike tu na
vitunza kumbukumbu vyenye kasi kubwa.

Ni kawaida kwenye maduka ya Kiunzikuu kuhusika na kanzidata kubwa na mafaili.
Mafaili yenye ukubwa wa Gigabyte mpaka terabyte si yasiyo ya kawaida.
Ikilinganishwa na tarakilishi binafsi (PC), kwa kawaida Viunzikuu zina mara mia
kwa maelfu ya vitunza data vitumikavyo, na vinaweza kufikiwa kwa kasi. Familia
nyingine za seva pia zinapunguza kazi za I/O na kutilia mkazo mchakato wa kazi.

2. Programu za kufanyia kazi (application systems), nazo ni: Microsoft Office na
Graphics design; programu hizo daima zinafanya kazi ndani ya windows, ambazo
zinatumika kwa ajili ya kazi mbalimbali za uandishi na hesabu, na kazi
nyinginezo za kuunda na kutengeneza picha n.k.

C.P.U. ni sehemu kuu ya nguvu ya kompyuta, au kitovu cha kompyuta. Kazi za
C.P.U. ni:



https://sw.wikipedia.org/wiki/Kofi_Annan

Kofi Annan alikuwa katibu mkuu wa Umoja wa Mataifa 1996 - 2006. Alizaliwa 8
Aprili 1938 huko Kumasi, Ghana. Alipewa jina Kofi kuonyesha kuwa alizaliwa siku
ya Ijumaa kuendana na utamaduni wa Ashanti. Jina Annan linamaanisha kuwa alikuwa
ni mtoto wa nne kuzaliwa.

Baada ya masomo ya uchumi alijiunga na huduma ya Umoja wa Mataifa mwaka 1962
katika WHO. 1974-1976 alifanya kazi Ghana halafu akarudi tena huduma ya UM.
Akapanda ngazi kuwa Makamu wa Katibu Mkuu mhusika wa usalama aliwajibika
kusimamia shughuli za wanajeshi walio chini ya UM.

Alihusika na vita ya Rwanda pia ya Yugoslavia ambako wanajeshi chini ya bendera
ya UM walishirikiana.

1996 alichaguliwa kuwa Katibu Mkuu wa UM, akarudishwa cheo mwaka 2001. Tangu 1
Januari alifuatwa ofisini na Ban Ki-moon.

Mwaka 2008 Annan alirudi katika habari za kimataifa alipofika Kenya kwa shabaha
ya kupatanisha viongozi wa kisiasa waliopigana juu ya matokeo ya uchaguzi wa
rais wa Kenya 2007. Akisaidiana na Grace Machel na rais mstaafu wa Tanzania
Benjamin Mkapa aliendesha majadiliano kati ya wawakilishi wa ODM na PNU kwa muda
wa wiki 5. Akafaulu kuleta mapatano ya ushirikiano kati ya pande zote mbili.

Kofi Annan ameoa mara ya pili. Mke wake Nane Maria Annan anatoka Uswidi. Ana
watoto watatu.



https://sw.wikipedia.org/wiki/Kipoland

Kipoland (język polski, polszczyzna) ni lugha rasmi kwa nchi ya Poland.
Kinafahamika zaidi kwa kuzungumzwa na watu waishio Maghari mwa Slovoni na ni
lugha ya pili kwa ukubwa katika orodha ya Lugha za Kislavoni baada ya Kirusi. Ni
moja kati ya lugha ngumu kujifunza kutokana na ugumu wa sarufi zake.

Katika historia, Kipoland kilikuwa lugha muhimu katika Ulaya ya Kati na
Mashariki. Leo hii, kinazungumzwa na zaidi ya watu milioni 38.5 ikiwa kama lugha
rasmi katika Poland. Pia kinazungumzwa kama lugha ya pili katika sehemu za
magharibi mwa nchi ya Belarus, Lithuania, na Ukraine.

Kutokana na kuhamahama kwa watu wa Poland wa majira tofauti, mamilion ya
waongeaji wa Kipoland wanaweza kupatikana katika nchi nyingi tu kama vile
Australia, Kanada, Uingereza, Marekani, na sehemu nyingine nyingi tu. Kuna zaidi
ya milioni 50 ya waongeaji wa Kipoland duniani.

co? - nini? kto? - nani? gdzie? - mahali gani? dokąd? - wapi? kiedy? - hini?
jak? - vipi? dlaczego? - kwanini? który? - ipi?

moja - jeden mbili - dwa tatu - trzy nne - cztery tano - pięć sita - sześć saba
- siedem nane - osiem tisa - dziewięć kumi - dziesięć kumi na moja - jedenaście
kumi na mbili - dwanaście ishirini - dwadzieścia ishirini na moja - dwadzieścia
jeden thelathini - trzydzieści arobaini - czterdzieści hamsini - pięćdziesiąt
mia moja - sto elfu moja - tysiąc



https://sw.wikipedia.org/wiki/Kiingereza_cha_Kale

Kiingereza cha Kale ni Kiingereza kilichokuwa kikizungumzwa Uingereza kati ya
karne ya 5 na 11.

Wasemaji wa Kiingereza cha kisasa kwa kawaida hawaelewi tena lugha ya kale
ambayo ni karibu zaidi na Kijerumani, hasa Kijerumani cha Kaskazini.

Kiingereza cha Kale kilianzishwa na Waangli na Wasaksoni waliovamia kisiwa cha
Britania wakitokea Ujerumani ya Kaskazini. Wavamiaji wengine walikuwa Wadenmark.
Lugha hizi za Kigermanik ziliunganika kuwa Kiingereza cha Kale.

Uvamizi wa Wanormandi mwaka 1066 ulileta athira kubwa ya lugha ya Kifaransa.
Kiingereza cha Kale kilibadilika kwa kupokea maneno mengi ya Kifaransa na kuwa
lugha ya mchanganyiko inayoitwa "Kiingereza cha Kati".

Mfano wa Kiingereza cha Kale ni maneno ya sala ya Kikristo ya "Baba Yetu" katika
lahaja ya Kisaksoni cha Magharibi:

Mfano mashuhuri wa fasihi ya Kiingereza cha Kale ni shairi la "Beowulf" ambayo
ni shairi refu la aya 3183. Linasimulia habari za kijana Beowulf anayetokea
Uswidi pamoja na marafiki 14 kwa kusudi la kumsaidia mfalme wa Denmark Hrodgar.
Hrodgar anateswa na Grendel ambaye ni zimwi mbaya anayemeza watu. Beowulf
anamshinda Grendel na mama yake na kupokea zawadi nyingi kutoka Hrodgar.

Kuna sehemu ya pili ya shairi ambamo Beowulf mzee ni mfalme mwenyewe. Anapaswa
kushindana na joka anayeharibu nchi. Safari hii Beowulf anauawa akitetea nchi
yake kwa sababu kati ya wafuasi wake ni mmoja tu anayemsaidia.



https://sw.wikipedia.org/wiki/Kiazeri

Kiazeri (pia: Kiazerbaijani, Kituruki cha Azerbaijani, kwa lugha ya wenyewe:
Azərbaycanca, Azərbaycan dili, آذربایجان تورکجه‌سی) ni moja ya lugha za Kiturki
ambayo ni karibu na Kituruki chenyewe. Wengine hutofautisha lugha mbili za
Kiazeri, yaani Kiazeri ya Kaskazini nchini Azerbaijani inayoandikwa kwa alfabeti
ya Kilatini, na Kiazeri ya Kusini nchini Uajemi inayoandikwa kwa alfabaeti ya
Kiarabu (angalia hapo chini).

Lugha inatumiwa katika jamhuri ya Azerbaijan na katika sehemu za
magharibi-kaskazini za Uajemi, pamoja na sehemu za Georgia, Uturuki na Urusi.
Idadi ya wasemaji ni takriban milioni 30.

Chanzo cha lugha kiko katika lahaja za kituruki ya magharibi zilitumiwa na
wahamiaji waturuki waliofika Asia ya Magharibi tangu karne ya 10. Waturuki
Waosmani walioteka Konstantinopoli waliendeleza lugha yao kama kitiruki cha
Kiosmani kilichokuwa baadaye msingi wa Kituruki wa leo.

Lugha ya makabila ya Anatolia mashariki na Uajemi magharibi imeendelea kuwa
asili ya Kiazeri. Wasemaji wa Kiazeri walitawala Uajemi tangu mwaka 1500 kwa
nasaba ya Wasafawi. Hii ni sababu ya kwamba Kiazari kilipokea maneno mengi
kutoka lugha ya Kiajemi na Kiarabu.

Tangu mwaka 1800 Urusi uliteka eneo la Kaukazi na hivyo wasemaji wa Kiazeri
waliishi sasa kisehemu katika Dola la Urusi na kisehemu katika milki ya Uajemi.
Kiazeri ya Kaskazini kilipokea pia maneno mmengi kutoka Kirusi.

Baada ya mapinduzi ya kirusi Azerbaijan ya Kirusi iliendelea kuwa Jamhuri ya
Kisovyeti ya Kijamii ya Kiazeri ambako Kiazeri lifanywa lugha ya kitaifa na
kukuzwa kama lugha ya kisasa. hapa maandishi ilibadilishwa kwa kutumia alfabeti
ya Kikirili. Baada ya uhuru wa Azerbaijan tangu mwaka 1991 serikali ilibadilisha
maandishi kuwa kwa herufi za kilatini kama vile Uturuki.

Yafuatayo ni kifungu cha kwanza katika Azimio la ulimwengu juu ya haki za
binadamu kwa lugha ya Kiazeri lakini kwa maandishi tofauti "Watu wote wamezaliwa
huru, hadhi na haki zao ni sawa. Wote wamejaliwa akili na dhamiri, hivyo yapasa
watendeane kindugu."

(kwa herufi za Kilatini): Bütün insanlar heysiyyət və haqlar baxımından dənk
(bərabər) və ərkin (azad) doğularlar. Us (əql) və uyat (vicdan) yiyəsidirlər və
bir birlərinə qarşı qardaşlıq ruhu ilə davranmalıdırlar.



https://sw.wikipedia.org/wiki/Khartoum

Khartoum (الخرطوم al-Khartūm) ni mji mkuu wa Sudan na pia mki mkuu wa dola la
shirikisho la Khartoum. Mji uko mahali mito ya Nile nyeupe na Nile ya buluu
inapokutana. Kisheria "Khartoum" ni eneo tu mashariki ya Nile nyeupe na kusini
ya Nile ya buluu lakini hali halisi Khartoum pamoja na miji ya Omdurman na Bahri
ni kama mji mmoja mkubwa sana unaounganishwa kwa madaraja kadhaa.

Khartoum ina wakazi 2,090,000 mjini penyewe pamoja na Omdurman na Bahri idadi ya
wakazi inaweza kufika kati ya milioni 6 hadi 8 (kadirio la mwaka 2006).

Khartoum ilianzishwa mwaka 1820/21 na mtawala wa Misri Mehmed Ali kama kambi la
jeshi mahali mito miwili ya Nile inapokutana. Wafanyabiashara wenyeji na Wamisri
hawakuchelewa kujenga karibu. Kituo kipya ikawa kitovu cha biashara kwa ajili ya
maeneo makubwa ya Sudan, hasa biashara ya meno ya ndovu, mpira wa miti, manyoya
ya mbuni kwa ajili ya masoko ya Ulaya na watumwa kwa ajili ya masoko ya Misri,
Uturuki na Uarabuni.

Sehemu kubwa ya karne ya 19 Khartoum ilikuwa na nyumba ndogo za udongo na mitaa
nyembamba. Nyumba kubwa za pekee zilikuwa ikulu ya gavana wa Misri, msikiti
mkuu, kanisa la Wakopti, misioni ya Wakatoliki tangu 1847 na nyumba kadhaa ya
wafanyabiashara Wagiriki na wazungu wengine. Palikuwa na ofisi za kibalozi za
Austria na Uingereza. Idadi ya wakazi ilifikia takriban 50,000 ambao wengi
walikuwa Waarabu na watumwa Waafrika.

Wakati wa mtawala wa Misri Ismail Pascha Khartoum ikawa mji mkuu wa Sudan na
makao ya gavana mkuu aliyekuwa Mwingerezea Gordon. Dhidi utawala wa Misri na
Mwingereza Gordon kama gavana ilitokea ghasia na mapinduziy a Kiislamu. Jeshi la
Muhammad Ahmad ibn Abd Allah Al-Mahdi iliteka Khartoum. Mahdi Muhammad hakutaka
kukaa kwenye "mji wa makafiri" akajenga mji mpya wa Omdurman "mji wa waumini"
ng'ambo ya mto Nile uliokuwa mji mkuu wa dola la mahdi 1885 - 1898.

Mwaka 1898 Waingereza chini ya jenerali Kitchener kwa kushirikiana na Wamisri
walirudi Sudan na kumaliza utawala wa mahdi wakajenga Khartoum upya.

Katika miaka tangu 1970 wakazi waliongezeka sana kutokana na wakimbizi
waliokimbia vita ya wenyewe kwa wenyewe katika nchi za jirani kama Chad,
Eritrea, Ethiopia na Uganda, pia wakimbizi kutoka vita ya Sudan ya Kusini.
Wakimbizi hawa walijenga mitaa mikubwa ya vibanda.

Tar. 20. Agosti 1998 Khartoum ilisha,buliwa na ndege za kivita za Marekani kwa
sababu Waamerika waliamini ya kwamba kiwanda fulani kilikuwa mahali pa
kutengenezea silaha za kikemia kwa ajili ya Osama bin Laden. Imejulikana baadaye
ya kwamba kiwanda hiki kilikuwa cha madawa tu, Marekani ilifaulu kuondoa uwezo
wa Sudan wa kutengeneza Aspirin yake.

Mwaka 2005 viongozi wa Sudan ya Kusini waliweza kufika Sudan baada ya mapatano
ya amani kati ya serikali ya Khartoum na Jeshi la ukombozi wa Sudan Kusini.
Walipewa vyeo mbalimbali katika serikali mpya. Baada ya kifo cha kiongozi wa
Sudan ya Kusini John Garang katika ajali ya ndege palitokea ghasia kali mwanzo
wa Agosti 2005.



https://sw.wikipedia.org/wiki/Jumatatu

Jumatatu ni siku ya pili katika juma (wiki) ya siku saba yenye asili ya
kiyahudi-kikristo. Iko kati ya siku za Jumapili na Jumanne.

Kuna nchi zilizobadilisha hesabu kufuatana na kawaida ya "wikendi" kwenye siku
za Jumamosi/Jumapili ambako Jumatatu ni siku ya kwanza katika juma ya kazi hivyo
inahesabiwa kama siku namba "1" ya wiki katika kalenda rasmi za serikali hata
kama jumuiya za kidini zinasisitiza hesabu ya kibiblia.

Katika lugha ya Kiswahili jina la siku lina namba "3" ndani yake. Hii ni dokezo
la asili ya Kiswahili katika utamaduni ya Kiislamu pasipo na athira ya Uyahudi
unaoanza hesabu baada ya sikukuu ya Kiislamu ya Ijumaa siku ya sala ya pamoja:
Jumamosi kama siku ya kwanza baada ya Ijumaa, Jumapili kama siku ya pili,
Jumatatu kama siku ya tatu n.k.. Tabia hii katika Kiswahili ni ya pekee hasa kwa
sababu Kiarabu ambacho ni lugha ya Korani takatifu na lugha ya kimataifa ya
Waislamu kinafuata hesabu ya Kiyahudi na kuiita siku "ya pili".

Katika lugha mbalimbali za Ulaya siku hii ina jina la "mwezi". Lugha hizi kama
Kiingereza, Kifaransa au Kijerumani zinaendeleza urithi wa Roma ya Kale na zaidi
wa Babiloni ambako kila siku ya wiki ilikuwa chini ya mungu fulani aliyeonekana
kama nyota.



https://sw.wikipedia.org/wiki/Jamhuri_ya_Kongo

Jamhuri ya Kongo ni nchi ya Afrika ya Kati. Imejulikana pia kama
Kongo-Brazzaville (kutokana na mji mkuu) kwa kusudi la kutoichanganywa na nchi
jirani ya Jamhuri ya Kidemokrasia ya Kongo.

Jamhuri ya Kongo imepakana na Gabon, Kamerun, Jamhuri ya Afrika ya Kati, Jamhuri
ya Kidemokrasia ya Kongo, Angola na Bahari ya Atlantiki.

Katika karne za BK walifika wahamiaji Wabantu wenye ujuzi wa kilimo na uhunzi
waliotawala eneo lote na kuendesha biashara katika beseni ya mto Kongo.

Baada ya uhuru tarehe 15 Agosti 1960 nchi ilitawaliwa na Wakomunisti tangu mwaka
1970 hadi 1991.

Kuanzia mwaka 1992 zilifanyika chaguzi kwa mfumo wa vyama vingi, lakini mwaka
1997 vilitokea vita vya wenyewe kwa wenyewe.

Sehemu kubwa ya nchi ni misitu, hivyo wakazi wengi (70%) wanaishi mijini upande
wa kusini-magharibi wa nchi. Kati yao, 48% ni wa kabila la Wakongo, 20%
Wasangha, 17% Wateke, 12% Wam'Bochi. 2% ni Wabilikimo.

Nchi ina lugha 62 tofauti, zikiwemo lugha 2 za taifa: Kingala na Kikongo
(Kituba). Hata hivyo lugha rasmi ni Kifaransa.

Wakazi wengi ni Wakristo, wakiwemo Waprotestanti na Wakatoliki, lakini asilimia
zinazotajwa hazilingani. Inawezekana ni karibu nusu-nusu. Waislamu ni 1.3%,
wafuasi wa dini asilia za Kiafrika ni 2.2% na wa Baha'i 0.4%.



https://sw.wikipedia.org/wiki/Jamhuri_ya_Kidemokrasia_ya_Kijerumani

Jamhuri ya Kidemokrasia ya Kijerumani (JKK) ilikuwa jina la dola katika
mashariki ya Ujerumani kati ya 1949 - 1990. Iliundwa 7 Oktoba 1949 katika eneo
la ukanda wa utawala wa Kirusi kama nchi mshindi wa Vita Kuu ya Pili ya Dunia.

Dola hili lilijulikana pia kama "Ujerumani wa Mashariki". Sehemu ya wakazi wake
hawakupendezwa na jina hili kwa sababu katika historia na utamaduni wa nchi
maeneo makubwa yalihesabiwa zaidi kuwa "Ujerumani wa Kati" au "Ujerumani wa
Kaskazini".

Mji mkuu ulikuwa Berlin lakini sehemu ya kiutawala iliyokuwa chini ya Urusi
pekee.

Dola nyingine ya Kijerumani ilianzishwa katika maeneo ya kanda za utawala ya
Marekani, Uingereza na Ufaransa kwa jina la Shirikisho la Jamhuri ya Ujerumani
(SJU): Ujerumani ya Magharibi.

Wakazi wengi wa nchi hii hawakupendezwa na utaratibu wa kisiasa na maendeleo ya
kiuchumi chini ya muundo wa ukomunisti.

Mwaka 1989 utawala wa chama cha kikomunisti uliporomoka. Serikali iliyochaguliwa
katika uchaguzi huru ilianza majadiliano na serikali ya SJU kwa kusudi la
kuunganisha pande zote mbili za Ujerumani. Mwishowe mikoa yote ya JKK iliamua
kujiunga na SJU tarehe 3 Oktoba 1990.



https://sw.wikipedia.org/wiki/Jakaya_Kikwete

Jakaya Mrisho Kikwete tangu tarehe 21 Desemba 2005 hadi tarehe 5 Novemba 2015
alikuwa rais wa nne wa Jamhuri ya Muungano wa Tanzania.

Amezaliwa 7 Oktoba 1950 katika kijiji cha Msoga, kata ya Lugoba, tarafa ya
Msoga, jimbo la uchaguzi la Chalinze, Wilaya ya Bagamoyo, mkoa wa Pwani.

Alizaliwa katika familia ya wanasiasa. Babu yake Mzee Mrisho Kikwete alikuwa
chifu wa Wakwere. Baba yake alikuwa Mkuu wa Wilaya Pangani, Same na Tanga.

Jakaya Kikwete amesimulia hadithi ya kifamilia ya kuwa wakati mama yake
alipokuwa mja mzito naye, babu alitamka kuwa ikiwa mtoto atakuwa wa kiume
atampatia urithi wa cheo chake.

Miaka 1958 – 1961 akasoma Shule ya Msingi Msoga, halafu 1962 – 1965 Shule ya
Kati (Middle School) Lusonga, halafu Shule ya Sekondari Kibaha akiongeza A-level
huko Shule ya Sekondari Tanga.

Kuanzia mwaka 1972 alisoma uchumi katika Chuo Kikuu cha Dar es Salaam akimaliza
kwa kupata digrii yake mwaka 1978.

Jakaya aliposoma Shule ya Sekondari ya Kibaha alikuwa mwenyekiti wa wanafunzi na
pia wa Vijana wa TANU. Katika Shule ya Sekondari Tanga alikuwa Kiranja Mkuu na
pia kiongozi wa timu ya mpira. Katika UDS alichaguliwa kuwa mwenyekiti wa
halmashauri ya wanafunzi.

1mwaka huu alikuwa mkulima wa Msoga. Mwaka 1988 akateuliwa kuwa mbunge na waziri
msaidizi. Mwaka 1990 alichaguliwa kuwa mbunge wa Bagamoyo/Chalinze akirudishwa
kila uchaguzi hadi mwaka 2000. Akawa waziri akipita katika wizara za maji na
fedha.

Mwaka 1995 alijaribu kuchaguliwa kuwa mgombea wa urais upande wa CCM.
Inasemekana ya kwamba Mwalimu Julius Nyerere alimwomba wakati ule kumwachia
nafasi Benjamin Mkapa aliyeteuliwa na Halmashauri Kuu ya CCM. Kikwete akawa
Waziri wa Mambo ya Nje katika serikali zote mbili za Mkapa.

Mwaka 2005 alifaulu kuteuliwa mgombea wa CCM kwa nafasi ya rais akashinda
uchaguzi wa Desemba 2005 akizoa 80% za kura zote.

Katika uchaguzi mkuu wa mwaka 2010 alitangazwa tena mshindi ingawa kwa asilimia
ndogo zaidi na kwa wasiwasi kuhusu uwezekano wa matokeo kuchakachuliwa na Tume
ya Taifa ya Uchaguzi aliyoiteua mwenyewe. Katiba ya nchi hairuhusu kukata rufaa
dhidi ya tangazo la tume hiyo.

Hali ya mwisho ya nchi ilifananishwa na mwandamizi wake John Magufuli kuwa kama
"shamba la bibi", ambamo kila mtu anaweza kuchuma anavyotaka. Pia rais mpya
alilalamika kwa kukuta hazina haina fedha, mbali na madeni ya kimataifa kufikia
kiasi cha karibu Shilingi za Tanzania milioni 1 kwa kila mwananchi.



https://sw.wikipedia.org/wiki/Injili_ya_Mathayo

Injili ya Mathayo ni kitabu cha kwanza katika orodha ya vitabu vya Agano Jipya
katika Biblia ya Kikristo.

Huhesabiwa kati ya Injili Ndugu pamoja na Marko na Luka, kwa sababu inafanana
nazo kwa kiasi kikubwa; hasa inatumia asilimia 80 ya maandiko ya Marko.

Kama vitabu vingine vyote vya Biblia, hiki pia kinatakiwa kisomwe katika
mfululizo wa historia ya wokovu ili kukielewa kadiri ya maendeleo ya ufunuo wa
Mungu kwa binadamu.

Katika matoleo ya Biblia kichwa cha kitabu ni "Injili kama ilivyoandikwa na
Mathayo" lakini kichwa hiki si sehemu ya toleo asili la Kigiriki.

Ingawa Injili yenyewe haimtaji mwandishi wake, kuanzia Papias (mnamo mwaka 130)
Mtume Mathayo ametajwa kama mwandishi wa misemo ya Yesu kwa lugha ya Kiebrania.

Mathayo anakazia kuwa Yesu wa Nazareti ndiye Masiya aliyetangazwa na manabii wa
Agano la Kale. Kwa sababu hiyo Mathayo anaripoti maneno ya Agano la Kale mara
kwa mara.

Tabia hii inachukuliwa kuthibitisha maelezo ya kwamba Injili hii ililenga
Wakristo waliokuwa Wayahudi na kutumia lugha ya Kigiriki.



https://sw.wikipedia.org/wiki/Harare

Harare (zamani: Salisbury) ni mji mkuu wa Zimbabwe pia mji mkubwa nchini ikiwa
kwenye kimo cha 1,500m juu ya UB. Idadi ya wakazi imekadiriwa kufika 1,600,000,
pamoja na mitaa ya nje hadi 2,800,000. Harare ni kitovu cha utawala pia cha
uchumi nchini. Mtaa wa nje ulio mkubwa ni Chitungwiza yenye wakazi 340,000
kusini ya uwanja wa ndege wa kimataifa.

Mji ulianzishwa mwaka 1890 BK kama kambi la jeshi la binafsi la Cecil Rhodes.
Tangu kuwa makao ya kudumu mji ulipewa jina la Salisbury kutokana na Lord
Salisbury aliyekuwa waziri mkuu wa Uingereza miaka ile akamsaidia Cecil Rhodes
kazika mipango yake ya kupanusha ukoloni katika Afrika ya Kusini. Salisbury
ilipata cheo cha mji mwaka 1935 ikawa mji mkuu wa Maungano ya Rhodesia na Unyasa
mwaka 1953 hadi 1963.

Tangu 2002 mji uliathiriwa vibaya na matatizo ya kisiasa nchini Zimbabwe. Vyama
vya upinzani vilipata kura nyingi mjini kushinda serikali ya Robert Mugabe
katika chaguzi za kisiasa. Serikali ikalipiza kisasi kwa kufuta Halmashauri ya
Mji. Mwaka 2005 serikali ilibomoa mitaa ya vibanda katika kempeni ya Operation
Murambatsvina (Mradi wa "kuondoa takataka"). Lakhi za watu walifukuzwa katika
nyumba zao na biashara zao zikabomolewa. Wapinzani waliona kempeni hii kama
jaribio la kupunguza idadi ya wafuasi wa upinzani katika mji mkuu.



https://sw.wikipedia.org/wiki/Hanoi

Hanoi (Kivietnam: Hà Nội; "mji kati ya mito") ni mji mkuu wa Vietnam mwenye
wakazi zaidi ya milioni 3.

Mji uko kando ya Mto Mwekundu katika delta ya mto huu takriban km 60 kabla ya
mdomo wake.

Kati ya 1945 hadi 1976 ilikuwa mji mkuu wa Vietnam ya Kaskazini. Iliwahi kuwa
mji mkuu wa sehemu kubwa ya Vietnam kati ya karne ya 11 hadi 1802 hadi uhamisho
wa Kaisari kwenda Hue.

1873 Hanoi ilivamiwa na Ufaransa ikawa makao makuu ya makoloni yake ya Indochina
iliyounganisha Vietnam na Kambodia. Muundo wa mji wa leo umetokana na utawala wa
Wafaransa waliopanga barabara pana na nyofu na mpango wa miraba lakini walibomoa
sehemu kubwa ya mji wa kale.

Kati ya 1940 hadi 1945 Hanoi ilitawaliwa na Japani iliyoshiriki na utawala wa
Kifaransa.

Tar. 2 Septemba 1945 rief Ho Chi Minh alitangaza mjini hanoi Jamhuri ya
Kidemokrasia ya Vietnam. Cheo cha mji mkuu wa nchi kikarudishwa kutoka Hue kuja
Hanoi.

Kati 1946 hadi 1954 mji uliona mapigano makali ya Wafaransa na jeshi la ukombozi
wa Viet Minh. Wakati wa vita ya Marekani katika Vietnam Hanoi iliona uharibifu
kutokana na mabomu ya Marekani. Krismasi ya 1872 tani 40,000 za baruti zilitupwa
Hanoi.

Leo hii Hanoi ni mji wa viwanda ikiwa na nafasi ya pili baada ya mji wa Ho Chi
Minh (Saigon) ulioko kusini mwa nchi hiyo. Kuna viwanda vya machine, kemia, nguo
na bidhaa za ubao.



https://sw.wikipedia.org/wiki/Gesi_asilia

Gesi asilia ni gesi inayopatikana katika ardhi inayotumiwa na binadamu kama
fueli.

Kikemia ni mchanganyiko wa gesi mbalimbali kama methani zilizotokea kutokana kwa
kuoza kwa mata ogania kama mimea miaka mingi iliyopita.

Mara nyingi gesi asilia hutokea mahali pamoja na mafuta ya petroli (petroliamu)
kwa sababu dutu hizi mbili zilitokea pamoja kwenye tako la bahari kutokana na
viumbe vya algae na planktoni.

Bahari inajaa viumbe vidogo hivi ambavyo vinashuka chini hadi tako la bahari
baada ya kufa. Hapa haviweza kuoza kama kawaida kutokana na ukosefu wa oksijeni
hivyo hubadilika kuwa ganda la tope ogania. Baada ya miaka milioni ganda la tope
hufunikwa na mashapo kama mchanga utakaokuwa mwamba. Chini ya funiko hili tope
ogania hupokea shinikizo kibwa pia joto na hivyo molekuli zinazojenga mwili wa
algae hupasuliwa kuwa safu za hidrokaboni. Zile zilizo nzito zinakaa chini kama
mafuta na sehemu nyepesi zinapanda juu ya mafuta kama gesi. Hapa gesi inashikwa
na tabaka ya mwamba imara inayozuia kupanda kwake. Kama tabaka kama hili haipo
hakuna gesi tena maana yote imeshapotea kwa kupanda juu na kuingia hewani muda
mrefu uliopita.

Kikemia mafuta yale sawa na gesi asilia ni hasa mchanganyiko wa hidrokaboni
mbalimbali lakini gesi huwa na molekuli nyepesinyepesi tofauti na mafuta yenye
molekuli nzitonzito.

Chini ya ardhi gesi ambayo ni nyepesi hupatikana juu ya mafuta. Wakati akiba ya
gesi na petroliamu chini ya ardhi hutobolewa kwa keekee gesi inatangulia
kuondoka. Zamani makampuni yaliyotafuta petroliamu yalichoma gesi bila kuitumia
lakini siku thamani kubwa ya gesi imetambuliwa.

Mnamo mwaka 2004 takriban mita za mjao bilioni 589 zilizalishwa. Zilitosheleza
asilimia 24 za mahitaji ya nishati duniani. Nchi zinazozalisha gesi nyingi
duniani kwa sasa ni Urusi na Marekani. Urusi ina pia akiba kubwa duniani maana
hapa kuna bado kiasi kikubwa sana ya gesi chini ya ardhi. Lakini nyingine zenye
akiba kubwa ni nchi zilizopo kando la Ghuba la Uajemi ambazo ni Uajemi, Qatar,
Saudia na Falme za Kiarabu.

Gesi asilia husafiwa kwa sababu inachangia kidogo tu kwenye machafuko ya
mazingira hasa kupanda kwa halijoto duniani. Hata hivyo si fueli bila machafuko.
Pia sawa na fueli kisukuu nyingine akiba zake zinazidi kupungua haraka.



https://sw.wikipedia.org/wiki/Georgia_(nchi)

Georgia (kwa Kigeorgia: საქართველო "Sakartvelo") ni nchi ya Kaukazi kati ya
Ulaya na Asia kwenye mwambao wa Bahari Nyeusi.

Georgia ni hasa nchi ya milima ya Kaukazi inayofikia kimo cha mita 5,068. Kati
ya safu mbili za milima kuna tambarare ya Kolkhis.

Upande wa magharibi unaathiriwa na Bahari Nyeusi: una hali ya hewa poa na mvua
nyingi inayofaa kwa kilimo hasa cha mizabibu.

Maeneo ya Abkhazia na Ossetia ya Kusini yamedai uhuru na kwa sasa hayapo chini
ya serikali kuu.

Georgia ilikuwa sehemu ya Umoja wa Kisovyeti lakini imekuwa nchi huru tangu
1991.

Wakazi walio wengi (71%) husema Kigeorgia lakini kuna vikundi vya wasemaji wa
Kirusi (9%), Kiarmenia (7%), Kiazeri (6%) na lugha nyingine.

Wageorgia wengi ni Wakristo wanaofuata Kanisa la Kiorthodoksi la Georgia
(83.9%). Kuna pia wafuasi wa Kanisa la Kitume la Armenia (3.9%) na Wakatoliki
(0.8%). Waislamu ni 9.9%, wakati Wayahudi wanazidi kuhama.

Mgeorgia anayejulikana zaidi duniani alikuwa Josef Stalin, mtawala wa Urusi
wakati wa Ukomunisti.



https://sw.wikipedia.org/wiki/George_W._Bush

George Walker Bush ( /ˈdʒɔrdʒ ˈwɔːkər ˈbʊʃ/ (info), alizaliwa 6 Julai 1946)
alikuwa rais wa Marekani tangu mwaka 2001 mpaka mwaka 2009. Yeye ni mwenyeji wa
jimbo la Texas alipokuwa gavana kabla ya kugombea uraisi.

George W. Bush ni mwana wa rais mstaafu George H. Bush aliyetawala Marekani kati
ya 1989 - 1993. George W. amemwoa Laura Bush wana mabinti mawili.

Bush alizaliwa katika jimbo la Connecticut akafuata elimu yake hadi chuo kikuu
cha Yale. Hakushiriki katika vita ya Vietnam lakini alijiandikisha kati ya
wanamigambo wa jimbo la Texas.

Mwaka 2000 aligombea urais kwa chama cha Republican. Alishinda kufuatana na
azimio la mahakama kuu kwa sababu kura ya jimbo la Florida haikueleweka vizuri
na kwa jumla kura zake zilikuwa karibu sawa na zile za mpinzani wake Al Gore.

Vipindi viwili vya Bush viliathiriwa sana na mashambulio ya 11 Septemba 2001.
Baada ya shambulio hili la Al Qaida Bush aliamuru vita dhidi ya Afghanistan
ambako wagaidi wa Al Qaida walikuwa na kimbilio.

Mwaka uliofuata Bush aliuamua kwa sababu zisizoeleweka vema kushambulia pia Iraq
ingawa Iraq haikushiriki katika mashambulio ya 11 Septemba wala kuwa na uhusiano
na Al Qaida.

Mwanzoni Marekani pamoja namsaada wa Uingereza ilifaulu vema kushinda jeshi la
Iraq na kumpindua dikteta Saddam Hussein. Lakini ushindi huu uligeukia kuwa vita
ndefu ya wanamigambo wa Iraqi dhidi ya Marekani. Watu wenmgi waliendelea kufa na
vita hii ya kuendelea iliharibu sifa za Bush.



https://sw.wikipedia.org/wiki/Gallia

Gallia ilikuwa jina la kilatini kwa ajili maeneo yaliyokaliwa na "Wagallia".
Hili ilikuwa namna jinsi Waroma wa Kale walivyowaita majirani wao Wakelti.

Kijiografia eneo hili lilijumlisha Ufaransa, Uswisi, Ubelgiji na Italia ya
Kaskazini ya leo. Wakelti au Wagallia walikalia pia Uingereza ya Kusini
(=Britania) na Hispania (=Iberia) lakini maeneo haya hayakuhesabiwa kuwa sehemu
ya "Gallia" na Waroma. Wakelti walikuwa pia kati ya wakazi wa kale wa Ujerumani
kabla ya uvamizi huko wa Wagermanik wenyewe.

Karibu habari zote za kimaandishi kuhusu Gallia na Wagalli zimetokana na Waroma
wa kale. Sehemu kubwa ya habari zinapatikana katika kitabu cha Caesar "Vita ya
Gallia".

Kuna pia mabaki ya kiarkolojia hasa makaburi pamoja na vitu vya maisha ya kila
siku vilivyoweka makaburini kwa imani ya kwamba vitawasaidia marehemu katika
ahera. Arkiolojia ya makaburi inaonyesha ya kwamba Wakelti (Wagallia) walikuwa
sehemu ya biashara ya kimataifa pia walikuwa na mafundi wenye uwezo wa
kutengeneza vitambaa na nguo, pia na wahunzi na wafinyanzi.

Mnamo mwaka 390 KK kabila fulani la Wagallia chini ya kiongozi Brennus lilivamia
Italia na mji wa Roma lakini walishindwa kuteka boma la mji. Kwa muda mrefu
Waroma walihofia majirani ya kaskazini.

Kuanzia mwaka 200 KK Waroma walikuwa waliendelea kisiasa, kiuchumi na kijeshi
wakafaulu kuteka "Gallia Cisalpina" (Gallia upande wa kusini wa milima ya Alpi)
ambayo leo hii ni Italia ya Kaskazini. Ikawa jimbo la Kiroma.

Kuanzia mwaka 125 KK Waroma walianza kuvamia sehemu za pwani la Gallia pamoja na
bonde la mto wa Rhone. Ikawa jimbo la Gallia Narbonensis. Mji mkuu ulikuwa mji
wa Narbo (leo: Narbonne).

Sehemu nyingine ya Gallia imebaki nchi huru ya makabila yaliyojitawala. Mwaka 58
KK mwanasiasa na jenerali Mroma Caesar akawa gavana wa Gallia Cisalpina pia
Narbonensis. Alichukua nafasi ya vita kati ya makabila ya Wagallia katika eneo
la Uswisi kuingilia ndani ya mambo ya Gallia huru. Katika vita ya miaka nane
alishinda wapinzani wote. Mwaka 51 KK Gallia yote ikawa chini ya utawala wa
Kiroma.

Katika karne zilizofuata Gallia imekuwa sehemu halisi ya Dola la Roma.
Inaonekana Wagallia wenyewe walikubali utawala wa Kiroma hasa baada ya kupewa
uraia wa Kiroma. Lugha ya Kilatini ilitumika kwa ajili ya habari za kiutawala
ikapokelewa polepole na wenyeji. Kilatini hiki kilikuwa msingi wa lugha ya
Kifaransa kilichotokea baadaye.



https://sw.wikipedia.org/wiki/F

F ni herufi ya 6 katika alfabeti ya Kilatini ambayo ni pia mwandiko wa Kiswahili
cha kisasa. Asili yake ni alama ya Digamma katika alfabeti ya Kigiriki ya kale.

Asili ya herufi F ni miandiko iliyotangulia alfabeti ya Kilatini. Waroma
walipokea mwandiko kutoka alfabeti ya Kigiriki kupitia alfabeti za Kiitalia za
awali kama Kietruski. Wagiriki walipokea kutoka Wafinisia. Alama ya F ina
historia ambamo maana na matamshi yalibadilika mara kadhaa.

Wafinisia walikuwa na alama ya "waw" iliyokuwa kiasili picha iliyorahisishwa ya
fimbo la kingoe au kiopoo wakitumia alama tu kwa sauti ya "w" na kuiita kwa neno
lao kwa fimbo "waw". Wagiriki walichukua alama hiyo na kuitumia kwa namna mbili:
kwa umbo moja kama digamma kwa sauti ya f au v na umbo la pili kama ipsilon bila
kujali maana asilia ilitaja sauti kati ya "u" na "i".

Waetruski walipopokea alfabeti kutoka Wagiriki walikuwa na haja kwa sauti
iliyopotea katika Kigiriki kwa hiyo walitumia digamma tena kama herufi.
Walihitaji pia alama ya sauti "f" isiyopatikana katika Kigriki cha wakati ule.
Waetruski walitumia digamma pamoja na alama ya pili kwa sauti ya F.



https://sw.wikipedia.org/wiki/Edward_Ngoyai_Lowassa

Edward Ngoyayi Lowassa (amezaliwa 26 Agosti 1953) ni mwanasiasa nchini Tanzania.

Alichaguliwa kuwa Waziri Mkuu wa kumi wa nchi hiyo tarehe 30 Desemba 2005
akajiuzulu tarehe 7 Februari 2008 kwa kashifa ya Richmond. Sasa ni mgombea urais
kupitia Chama cha Demokrasia na Maendeleo.

Lowassa ni mwanasiasa mkongwe mwenye uzoefu mbalimbali katika siasa za nchini
Tanzania, kwa kuwa aliwahi kushika vyeo mbalimbali katika serikali kama vile:

Lakini maneno hayo ya baadhi ya wanasiasa hayakuishia hapo: wakadai baada ya
Rais Mkapa kuchaguliwa, hakumteua Lowassa kwa kuwa aliagizwa na Mwalimu
Nyerere[onesha uthibitisho] asimteue mpaka achunguzwe kama uwezo kiasi wa fedha
alionao unatokana na mapato halali, kama siyo halali asimteue. Mwaka 1997 Rais
Mkapa akamteua Lowassa kuwa Waziri wa nchi, ofisi ya makamu wa Rais mazingira.

Tarehe 7 Februari 2008 Lowassa alijiuzulu baada ya kushtakiwa kuwa ameshiriki
katika kashfa ya Richmond. Kamati ya bunge iliwahi kuchungulia mkataba baina ya
kampuni ya TANESCO na kampuni ya Richmond Development Company LLC kutoka
Houston, Texas. Kamati ya wabunge watano chini ya mwenyekiti Harrison Mwakyembe
ikaona mkataba huu ilikuwa kidanganyifu. Richmond ilipewa kazi ya kutengeneza
megawati 100 za umeme kila siku baada ya ukame wa mwaka 2006 uliopunguza uwezo
wa TANESCO kutoa umeme nchini kutokana na mitambo yake ya umememaji. Lakini
mitambo ya dharura ya Richmond ilichelewa kufika nchini pia haikufanya kazi
jinsi ilivyotakiwa. Hata hivyo serikali ikaendelea kulipa zaidi ya dolar za
Marekani 100,000 kila siku. Kamati ya bunge ikaona ya kwamba Lowassa alishawishi
azimio kuhusu mkataba na Richmond kwa kupuuza masharti ya kisheria na kinyume
cha ushauri wa TANESCO. Baada ya kujadiliwa kwa taarifa ya kamati kwenye bunge
Lowassa akajiuzulu pamoja na Ibrahim Msabaha na Nazir Karamagima waliowahi kuwa
mawaziri wa nishati. Hata hivyo Lowassa alikataa ya kwamba alikuwa na hatia
yoyote.

Lowassa akaondoka katika CCM na tarehe 28 Julai 2015 alijunga rasmi na chama cha
upinzani cha CHADEMA.



https://sw.wikipedia.org/wiki/Daraja

Daraja ni jengo lililoundwa kwa kusudi la kuwa na njia juu ya pengo au kizuizi.
Mfano mzuri ni daraja linaloendeleza barabara juu ya mto, bopo au juu ya
barabara nyingine.

Kuna pia madaraja yanayovusha mfereji juu ya mto hivyo kuwezesha meli kupita juu
ya meli nyingine. Kwa jumla madaraja ni sehemu muhimu za miundombinu wa kila
nchi.

Daraja ndefu duniani ni Bang Na Expressway mjini Bangkok (Uthai) yenye urefu wa
kilomita 54. Inapitisha barabara kuu ya mpito juu ya eneo la jiji. Daraja ndefu
la pili ni Lake Pontchartrain Causeway inayovuka ziwa Pontchartrain karibu na
mji wa New Orleans (Marekani) lenye urefu wa kilomita 38. Madaraja haya
yanasimama juu ya nguzo zinazokaa karibu kwa sababu nafasi ya chini si vigumu.

Ugumu wa kujenga daraja ni kuwa zaidi kama nafasi ya kuvukia ni mkono wa bahari
na maji yana kina kikubwa. Hapa haiwezekani kuwa na nguzo nyingi na hapa aina ya
daraja linaloning'inia inatumiwa. Daraja kubwa linaloning'ania duniani ni daraja
la Akashi-Kaikyo (Japani) lenye upana wa kilomita 2 kati ya nguzo za katikati.

Madaraja ya kwanza yalitengenezwa kwa ubao. Baadaye watu waliendelea kutumia
mawe. Tangu karne ya 18 madaraja ya chuma yalianza kujengwa. Baadaye madaraja
mengi yamejengwa kwa kutumia saruji pamoja na feleji.



https://sw.wikipedia.org/wiki/Che_Guevara

Ernesto Rafael Guevara de la Serna au Che Guevara (* 14. Mei 1928 Rosario,
Argentina; † 9. Oktoba 1967 La Higuera, Bolivia) alikuwa mtabibu mzaliwa wa
Argentina aliyekuwa mfuasi wa itikadi za Kisoshalisti za Karl Marx. Guevara
anajulikana zaidi kwa harakati zake za kimapinduzi dhidi ya tawala za kibepari
huko Amerika ya Kusini na Afrika.

Wakati akisomea utabibu, Che Guevara alizunguka katika nchi mbalimbali za
Marekani ya Kusini ambapo alijionea mwenyewe umasikini uliokithiri.
Alisikitishwa sana na maisha ya ufukara waliokuwa wakiishi wananchi wengi huku
wachache wakiwa wanamiliki mali za nchi hizo. Alifikiria jinsi ya kuweza
kubadili hali hii na kuamua kuwa njia pekee ya kuondoa umasikini na ukandamizaji
ni mapinduzi. Aliamua kusoma kwa undani falsafa za Karl Marx na baada ya hapo
alijihusisha na harakati za kisoshalisti nchini Guatemala chini ya rais Jacobo
Arbenzi Guzmán.

Mwisho mwa miaka ya 1950, Guevara aliungana na Fidel Castro aliyekuwa akiongoza
kundi la kijeshi lililotwaa madaraka kwa nguvu nchini Kuba mwaka 1959. Guevara
alikuwa mmoja wa viongozi wa serikali mpya ya Kuba. Katika kipindi hiki, Guevara
aliandika vitabu na makala mbalimbali kuhusu nadharia na vitendo vya vita vya
msituni kwa nia ya kuondoa madarakani tawala za kibepari na kibeberu.

Mwaka 1965 Guevara aliondoka nchini Cuba akielekea Kongo-Kinshasa (hivi sasa
inaitwa Jamhuri ya Kidemokrasia ya Kongo) kwa siri kusaidia harakati za kuondoa
utawala uliokuwa ukiongozwa na vibaraka wa mataifa ya Magharibi chini ya Mobutu
Sese Seko baada ya kuuawa kwa Patrice Lumumba. Moja ya watu ambao walifanya kazi
na Guevara alipokuwa nchini Kongo ni aliyekuwa baadaya rais wa nchi hiyo,
Laurent Kabila.

Guevara aliondoka nchini Congo na kuelekea Bolivia ambapo alikamatwa mwaka 1967
na jeshi la Bolivia likishirikiana na majasusi wa Shirika la Ujasusi la Marekani
(CIA). Baada ya kukamatwa kwake aliuawa kinyama.

Baada ya kifo chake, Guevara alichukuliwa kama nguzo ya vuguvugu la kimapinduzi
ya kishoshalisti duniani. Picha yake na kofia aina ya Beret aliyopenda kuivaa
vimekuwa kama alama za mapinduzi ya mrengo wa kushoto duniani.



https://sw.wikipedia.org/wiki/Carl_Linnaeus

Carl Linnaeus (tamka: Karl Lineus; pia kwa umbo la Kilatini Carolus Linnaeus na
baadaye Carl von Linné; 23 Mei 1707 – 10 Januari 1778) alikuwa mwanasayansi
nchini Uswidi aliyeweka misingi ya biolojia ya kisasa kwa kuunda utaratibu wa
taksonomia au uainishaji wa mimea na wanyama katika vikundi mbalimbali na kuvipa
majina ya kisayansi.

Linnaeus alizaliwa kama mtoto wa mchungaji wa Kilutheri katika Uswidi ya kusini.

Akasoma tiba, botania na zoolojia kwenye chuo kikuu cha Uppsala akawa
anafundisha botania kuanzia 1730.

Mwaka 1732 alifanya safari katika Uswidi ya kaskazini alipokusanya mimea mingi
na kuipanga katika vikundi. Katika kazi hizi alitambua kasoro za uainishaji
jinsi ilivyokuwa kawaida wakati ule akaanzisha mpangilio mpya.

Alisafiri pia Uingereza na Ufaransa alipofanya utafiti wa mimea kutoka pande
zote za dunia aliyoona kwa wafanyabiashara waliokuwa na bustani ya sampuli
kutoka makoloni ya nchi hizo.

Wakati huo alitoa toleo la kwanza la kitabu chake juu ya "Systema Naturae" au
muundo wa utaratibu wa viumbe alimopanga aina za mimea, wanyama na mawe.

Baada ya kurudi Uswidi alipata nafasi ya profesa ya botania kwenye chuo kikuu
cha Uppsala alipoendelea kufundisha na kuandika. Alizidi kuboresha kitabu cha
"Systema Naturae", akatoa kitabu cha pili kilichokuwa muhimu kwa wanafuNzi wake
"Species Plantarum" (aina za mimea).

Mwaka 1757 Linnaeus alipewa na mfalme wa Uswidi cheo cha mkabaila akajiita Carl
von Linné.

Aliaga dunia tarehe 10 Januari 1778 mjini Uppsala akazikwa katika kanisa kuu la
mji huo.

Utaratibu wa uainishaji wa Linnaeus unaendelea kufuatwa hadi leo, na kila mmea
au mnyama unapewa jina la kisayansi yenye sehemu mbili: sehemu ya kwanza inataja
jenasi na sehemu ya pili spishi. Kwa kawaida linafuatwa na herufi ya kwanza ya
jina la mtaalamu aliyeeleza spishi hiyo kwa mara ya kwanza katika maandiko ya
kisayansi.

Hadi leo aina za mimea au wanyama zilizoainishwa na Linnaeus inatajwa kwa herufi
"L." baada ya jina la kisayansi, kwa mfano mpunga ni mmea wa jenasi inayotajwa
kwa jina la kisayansi kama Oryza (L.) na "L." katika mabano inaonyesha jenasi
hii ilielezwa mara ya kwanza na Linnaeus. Jina la kisayansi ya simba Panthera
leo L. kwa sababu pia mnyama huyu aliwekwa na Linnaeus katika utaratibu wa
uainishaji wa kisayansi.



https://sw.wikipedia.org/wiki/Cabo_Verde

Cabo Verde (ing. Cape Verde) ni nchi ya visiwa katika bahari ya Atlantiki mbele
ya pwani ya Afrika ya Magharibi.

Miji mikubwa zaidi ni (takwimu za mwaka 2005): Praia (wakazi 113.364), Mindelo
(wakazi 70.611), Santa Maria (wakazi 17.231), Pedra Badejo (wakazi 9.488) na São
Filipe (wakazi 8.189).

Hadi kufika kwa Wareno katika karne ya 15 visiwa vya Cabo Verde havikuwa na
watu.

Cabo Verde ilikuwa pia kituo muhimu cha biashara ya watumwa kati ya Afrika na
Amerika.

Wahamiaji kutoka Ulaya walikuwa pia Wahispania, Waitalia pamoja na Wayahudi na
Waislamu waliokataliwa kukaa kwao Ureno.

Kutokana na historia hiyo, leo idadi kubwa ya wakazi ni machotara waliozaliwa na
Waafrika (waliochangia 56% ya DNA) na Wazungu (waliochangia 44%).

Lugha rasmi ni Kireno, lakini wakazi wanazungumza aina mbalimbali za Krioli
iliyotokana na lugha hiyo.

Upande wa dini, walau 89.1% ya wakazi ni Wakristo, hasa wa Kanisa Katoliki
(78.7%), lakini pia wa madhehebu mbalimbali ya Uprotestanti (10.4%).

Kutokana na hali ngumu ya uchumi, wananchi wanaoishi nje ya Cabo Verde ni wengi
kuliko wale wanaoishi nchini. Kati ya waliohama baada ya uhuru (1975), 500,000
wanaishi Marekani na 150,000 Ureno.



https://sw.wikipedia.org/wiki/Bonn

Bonn (jina rasmi: Bundesstadt Bonn mji wa shirikisho la jamhuri Bonn) ni mjii
nchini Ujerumani katika jimbo la Rhine Kaskazini-Westfalia (Nordrhein-Westfalen)
kando la mto Rhein karibu na Cologne. Kuna wakazi 314,000 kwenye eneo la
141 km².

Bonn imejulikana kimataifa kwa sababu ilikuwa mji mkuu wa Shirikisho la Jamhuri
ya Ujerumani kati ya 1949 na 1990 na makao makuu ya serikali hadi 1999. Bunge
pamoja na wizara zote zilikuwepo Bonn.

Baada ya maungano ya Ujerumani cheo cha mji mkuu kilipelekwa Berlin na ofisi za
serikali zilifuata. Hadi leo idara za wizara kadhaa bado ziko Bonn.

Bonn iliteuliwa kuwa mji mkuu wa Ujerumani ya Magharibi mwaka 1949 ka sababu mji
mkuu Berlin ilikuwa nje ya shirikisho la jamhuri ya Ujerumani ndani ya eneo la
Jamhuri ya Kidemokrasia ya Kijerumani (Ujerumani ya Mashariki). Bonn ilikuwa mji
mdogo mwenye historia ya kiutamaduni. Chaguo hili liliondoa mashindano kati ya
miji mikubwa katika Ujerumani ya Magharibi juu ya makao ya serikali kuu.

Kabla ya 1949 Bonn ilifahamika hasa kama mji mwenye umri mkubwa ulioundwa kama
koloni na Waroma wa Kale. Wakati wa enzi za kati ilikuwa makao makuu ya maaskofu
wa Cologne. Katika karne ya 19 ilipata chuo kikuu kilichokuwa maarufu Ujerumani.

Tangu uhamisho wa serikali na bunge ofisi kadhaa za Umoja wa Mataifa
zilifunguliwa Bonn. Nyumba ya Wabunge imekuwa "UN-Campus Bonn" ikiwa na mradi wa
United Nations Volunteers (UNV) pamoja na ofisi zinazoangalia mikataba
mbalimbali ya UM kama vile Mkataba wa kimataifa juu ya kanuni za kutunza hali ya
hewa, United Nations Convention to Combat Desertification (UNCCD)



https://sw.wikipedia.org/wiki/Bendera

Bendera ni kitambaa chenye rangi mbalimbali mara nyingi chenye umbo la pembenne,
pia la mraba au pembetatu. Ina kazi ya kitambulisho au alama ya mawasiliano.

Nchi inweka bendera yake kwa kuonyesha: hapa eneo letu linaanza; au: leo
tunaonyesha bendera kwa sababu ni sikukuu ya taifa. Serikali zinaweza kuweka
bendera mbele ya majengo rasmi ikonyesha: hapa ndipo jengo rasmi kama kituo cha
polisi, shule, nyumba ya wizara na kadhalika.

Klabu ya soka inaweza kuwa na bendera. Bendera ya klabu inaonyeshwa na wafuasi
wake uwanjani kwa kusidi la kuwaonyesha wachezaji kuwa wenzao wako.

Bendera zilikuwa kati ya alama muhimu vitani. Vikosi mbalimbali vilikuwa na
bendera zao zilizowasaidia wanajeshi kutambua jeshi lao liko sehemu gani kama
walitengwa na wenzao wengine katika mapigano ya watu maelfu.

Matumizi ya kale kabisa ya mabendera ni kuwasilisha habari. Matumizi haya
yanahitaji uelewano kuhusu maana ya rangi zinazoonyeshwa. Rangi mbalimbali
pamoja zinaweza kumaanisha maneno, herufi au amri. Bendera zenye rangi hizi
zinaonekana kwa umbali wa wastani unaotegemea ukubwa wa bendera. Utaratibu huu
uliwahi kutumika kati ya meli baharini tangu karne nyingi.

Hadi leo meli zinatumia mawasiliano ya bendera hata siku hizi za simu na redio.
Lakini bendera zinasaidia kama mitambo imeharibika au kama meli mbili zinakutana
zisizojua marudio ya redio ya meli nyingine.

Matumizi haya ni kawaida pia katika michezo fulani, kwa mfano mshika bendera
kwenye soka au alama ya mwanzo mbioni.



https://sw.wikipedia.org/wiki/Barafu

Barafu inaeleweka ni maji ya mgando. Hata kiowevu kingine kinaweza kushika
baridi na kuganda kuwa barafu, ila kama maziwa yanaganda tunayaita "barafu ya
maziwa".

Inapatikana katika hali na ukubwa mbalimbali. Kama ni ndogo ni fuweli kadhaa tu;
kubwa zaidi ni vipande vya mvua ya mawe. Barafu inaweza kuwa ganda kubwa kama
bapa nene sana kama lile linalofunika bara la Antaktiki.

Barafu ina kazi muhimu katika hali ya hewa duniani. Hasa maganda ya barafu
kwenye ncha za dunia yanatunza sehemu kubwa ya maji matamu yaliyopo.

Maji yakiganda hupanuka. Hivyo barafu yake inahitaji nafasi kubwa kuliko maji ya
kiowevu kiasi cha 9%. Mfano wake ni: chupa ya soda katika friji inaweza
kupasuka. Sababu yake ni: maji ndani ya soda inahitaji nafasi kubwa kuliko soda
ya majimaji, hivyo kupasua chupa yenyewe.

Kutokana na hali hiyohiyo, barafu ni nyepesi kuliko maji, hivyo hubaki juu ya
maji. Vipande vikubwa vya barafu vikiyeyuka na barafu ya Antaktiki au Aktiki
vinaelea baharini kama siwa barafu vinaweza kuharibu hata meli kubwa, jinsi
ilivyoonyesha mfano wa meli Titanic.



https://sw.wikipedia.org/wiki/Bahrain

Bahrain (kwa Kiarabu: مملكة البحرين Mamlakat al-Baḥrayn, Ufalme wa Bahrain) ni
nchi ya visiwa na ufalme mdogo katika Ghuba ya Uajemi karibu na pwani ya Saudi
Arabia.

Sehemu kubwa ya eneo ni jangwa, lakini kaskazini mwa kisiwa kikuu pana visima na
kilimo cha bustani na mitende.

Wakazi wengi (54%) ni wahamiaji kutoka nchi nyingi duniani, hasa India na nchi
nyingine za Asia, wakiwa na lugha na dini mbalimbali.

Lugha rasmi ni Kiarabu, lakini baadhi ya wenyeji na wahamiaji wengi wanatumia
kwanza lugha nyingine. Kiingereza kina nafasi kubwa.

Upande wa dini, wengi (70%) ni Waislamu, ila upande wa madhehebu wamegawanyika
kati ya Washia (65-75%) na Wasuni. Uislamu ndio dini rasmi. Wakristo wa
madhehebu mbalimbali ni asilimia 15, wakiwemo wahamiaji wengi, lakini pia
wenyeji. Wahindu ni 10% na Wabuddha 2%.

Uchumi wa Bahrain hutegemea hasa mafuta ya petroli yanayozalisha 30% ya pato la
taifa na 60% za mapato yote ya serikali.

Serikali imejitahidi kujenga matawi mengine ya uchumi hasa viwanda vinavyotumia
mafuta kwa kutengeneza bidhaa za aina nyingi pamoja na biashara.



https://sw.wikipedia.org/wiki/Bahari_kuu

Bahari Kuu (ing. w:ocean) ni jina linalotumika kutaja jumla ya maeneo makubwa ya
maji ya chumvi duniani yanayopakana na kufuatana kama gimba moja. Kwa maana hii
bahari kuu inafunika zaidi ya theluthi mbili za uso wa dunia.

Bahari Kuu imegawiwa na ardhi ya mabara kwenye nusutufe ya kaskazini ya dunia
lakini sehemu zake zinaungana kwenye nusutufe ya kusini.

Hizi sehemu tatu hutajwa pia kama "bahari kuu" kwa kuzitofautisha na maeneo
madogo zaidi ya maji ya chumvi au sehemu zinazoitwa bahari ya kando.

Wakati mwingine Bahari ya Aktiki na Bahari ya Antaktiki hutajwa kama bahari kuu
("oceans") za pekee.

Bahari kuu hushika asilimia 97% ya maji yote duniani. Hadi sasa ni asilimia 5
pekee zilizofanyiwa utafiti kamili. Kiasi cha maji yote kwenye bahari kuu ni
takriban kilomita za mjazo bilioni 1.3.

Kiasi cha maji baharini kinajulikana kuwa kilicheza na kubadilika katika
historia ya dunia. Wakati wa vipindi vya baridi duniani, kama vile enzi ya
barafu, sehemu kubwa ya maji yalipatikana kwa umbo la barafu na maji kiowevu
yalikuwa kidogo. . Kuongezeka kwa halijoto duniani kunasababisha kupanda kwa
uwiano wa bahari kote duniani. Nchi mbalimbali hasa kwenye pwani au nchi za
visiwa zitapungua kieneo.

Halijoto ya bahari na mikondo yake ni athira muhimu mno kwa ajili ya mabadiliko
ya hali ya hewa.



https://sw.wikipedia.org/wiki/Atomi

Atomi (kwa Kiswahili huitwa pia 'atomu'; kutoka Kigiriki átomos yaani
"isiyogawika") ni sehemu ndogo ya maada yenye tabia ya kikemia kama elementi.
Kila kitu duniani hujengwa kwa atomi.

Kuna aina nyingi za atomi na idadi za aina hizi tofauti ni sawa na elementi
zilizopo duniani.

Lakini atomi yenyewe hufanywa na vyembe vidogo zaidi hasa sehemu 3 ambazo ni:
protoni, neutroni na elektroni. Sehemu hizi ndogo zaidi hazina tabia ya elementi
fulani ila tu atomi yote ni elementi. Atomi zinatofautiana kutokana na idadi
tofauti ya vyembe hivi vidogo ndani yao.

Atomi ni ndogo kiasi ya kwamba hazionekani kwa macho wala kwa hadubini za
kawaida. Kwa sababu hiyo wataalamu waliunda vielelezo mbalimbali vinavyojaribu
kuunganisha tabia mbalimbali za atomi zinazopimiwa.

Kielelezo cha Ernest Rutherford kinasema kwamba katikati ya atomi kuna kiini
chenye sehemu kubwa ya maada ya atomi yote. Kiini cha atomi hufanywa na protoni
na neutroni. Atomi za elementi ileile zinaweza kutofautiana katika idadi ya
neutron ndani ya kiini na hali hizi tofauti huitwa Isotopy za elementi. Isotopy
tofauti ya elementi moja zinapangwa kwenye nafasi ileile ya jedwali la elementi.
Isotopy kadhaa si thabiti lakini [nururifu] yaani zinaweza kutoa vyembe au
nururisho na kuhamia elementi nyingine.

Kiini huzungukwa na ganda ambalo ni si dutu imara lakini nafasi ya njia ambako
electron huzunguka kiini. Nafasi hizi huitwa duara ya elektroni. Kielezo hiki
kimekuwa msingi wa vielelezo vingine kama kile cha Bohr.

Kiini huitwa kwa lugha ya Kilatini (pia kwa Kiingereza) "nucleus" na hapa lugha
ya Kiswahili imepokea neno "nyuklia". "Nucleas" kwa ajili ya mambo yanayohusu
matumizi ya nguvu ya atomi, kwa mfano nishati ya nyuklia.

Atomi inaweza kuingia katika hali ya kuwa na chaji kama elektroni moja
inaongezwa au kuondolewa katika ganda lake halafu atomi hiyo huitwa "ioni".

Kama idadi ya elektroni imepungua chini ya kiwango cha kawaida atomi yote ina
chaji chanya na kuitwa "kationi". Kama elektroni imeongezwa chaji ya atomi yote
huwa hasi na kuitwa "anioni".

Kufuatana na kielezo cha Niels Bohr kiini huzungukwa na mizingo elektroni
mbalimbali kama kitunguu. Idadi ya mizingo hutegemeana na idadi ya elektroni au
ukubwa wa atomi kwa jumla.



https://sw.wikipedia.org/wiki/Apartheid

Apartheid ni neno la Kiafrikaans linalomaanisha "kuwa pekee" au "utengano". Kwa
kawaida hutaja siasa ya ubaguzi wa rangi wa kisheria nchini Afrika Kusini kati
ya 1948 hadi 1994.

Siasa hii ilikuwa na utaratibu wa sheria nyingi zilizolenga kutenganisha watu wa
rangi au mbari mbalimbali. Kusidi lake lilikuwa kimsingi kutunza kipaumbele ya
makaburu na kuhakikisha Waafrika Weusi wasianze kushindana nao kwenye soko la
kazi na nafasi za kijamii.

Kabla ya 1948 chotara na Waafrika kadhaa wenye elimu walikuwa na haki ya kupiga
kura katika jimbo la Rasi. Haki hizi zilifutwa. Chotara na Waasia walipewa bunge
za pekee bila mamlaka ya maana. Waafrika weusi waliambiwa kupiga kura kwao
katika maeneo ya kikabila.

Hasa Waafrika weusi waliondolewa uraia wa Afrika kusini kwa kuunda bantustan au
"homelands". Bantustan hizi zilikuwa maeneo ya kikabila yaliobaki chini ya
machifu. Bantustan hizi zilitangazwa kuwa mataifa ya pekee na kila mwafrika
mweusi alitangazwa kuwa raia wa bantustan fulani. Azimio hili lililenga kuondoa
maswali yote kuhusu haki za waafrika za kushiriki katika siasa ya Afrika Kusini
penyewe.

Sheria hizi zilikuwa na upinzani nyingi nchini na kimataifa. Awali serikali ya
1948 ilipita kwa kura chache tu kushinda wapinzani wake. Lakini Chama cha NP
kilifaulu kuunganisha sehemu kubwa ya Makaburu waliokuwa kundi kubwa kati ya
raia weupe wa Afrika Kusini. Utawala wa NP uliendelea hadi 1994.

Upinzani kwa upande wa watu weupe ilitokea hasa kati ya wasemaji wa Kiingereza
na wengine. Upande wa Waafrika chama cha ANC kilikuwa mbele hadi ilipopigwa
marufuku.

Wapinzani kama ANC na wengine walijaribu kuendesha vita ya msituni dhidi ya
serikali ya Pretoria lakini kwa jumla hawakufaulu kijeshi. Lakini upinzani
usiokuwa wa kijeshi ulitokea kama mwendo wa watoto wa shule tangu mwaka 1976
Soweto. Maandamano ya wanafunzi yalikandamizwa vikali na polisi. Baada ya watoto
kuuawa maandamano yaliendelea kupanua yakafaulu kurudisha swali la Apartheid
kwenye ajenda ya kimataifa. Mwishowe zilikuwa matatizo ya kiuchumi (kuporomoka
kwa bei ya dhahabu), gharama kubwa ya ukandamizaji wa upinzani shindikizo la
kimataifa na mwishowe mageuzi makubwa baada ya anguko la Ukomunisti
zilizolazimihsa viongozi wa Afrika Kusini kukubali mabadiliko.

Rais Frederik Willem de Klerk alikuwa na busara ya kuanzisha mazungumzo na
kiongozi wa ANC Nelson Mandela aliyekaa gerezani kisiwa cha Robben. Baada ya
kuachishwa kwa Mandela kutoka gereza sheria za Apartheid zikafutwa haraka.
Uchaguzi huru wa kwanza kwa ajili ya raia wote ulimaliza Apartheid kama
utaratibu wa kisheria.



https://sw.wikipedia.org/wiki/Anga_la_nje

Anga la nje (kiing. outer space) ni eneo la ulimwengu. Tofauti na anga la dunia
yetu inayojazwa na angahewa ni yote nje yake. Sehemu kubwa ya anga la nje ni
nafasi ambayo ni karibu ombwe. Katika tupu hii kuna magimba ya angani kama
nyota, galaksi, nebula na mawingu.

Wanasanyansi hawaoni ya kwamba nafasi kati ya magimba ya angani ni ni hali ya
ombwe au tupu kabisa lakini kuna kiasi kidogo cha utegili wa hidrojeni pamoja na
mnururisho wa sumakuumeme na nyutrino. Katika nadharia ya fizikia kuna pia mata
nyeusi na nishati nyeusi ambazo hazikuthebitishwa bado.

Kuna majaribio mbalimbali kutaja mpaka wa anga la nje kwa mtazamo kutoka dunia
yetu. Wengine wanaona inaanza katika kanda la tabakanje ya angahewa. Shirika la
Federation Aeronautique Internationale linataja kimo cha kilomita 100 na NASA
inataja kimo cha kilomita 80 ambazo ni takriban sawa na mpaka baina tabakakati
na tabakajoto.

Kwa upande mwingine mipaka ya nje ya anga haijulikani. Nadharia mbalimbali
zinadai ama anga la nje halina mwisho, au kuwa anga la nje inaendelea kupanuka
ilhali imefikia umbali wa takriban miaka ya nuru bilioni 13 -14.

Kufuatana na nadharia ya mlipuko mkuu anga lilianza kama nukta likaendelea
kupanuka hadi leo na kwa wakati ujao. Kufuatana na nadharia hii umbali kati
dunia yetu na nyota inaendelea kuongezeka.

Utafiti kamili wa anga la nje ni vigumu kutokana na ukubwa wake. Nadharia zote
zinategemea vipimo vya nuru na mnururisho zinazofika duniani au karibu nayo.
Njia nyingine ni kutuma vyombo vya angani kwenda safari ya anga la nje lakini
kutokana na umbali mkubwa mno haziwezi kufika mbali kweli. Chombo cha angani
kilishosafiri mbali hadi sasa ni Voyager 1 iliyoondoka duniani mwaka 1977 na
hadi sasa imepita sayari za Uranus na Neptuni. Chombo cha New Horizon kiliondoka
dunaini mwaka 2006 kimepangwa kupita Pluto mwaka 2015 na kuendelea hadi ndani ya
kanda la Kuiper.

Mataifa ya Umoja wa Mataifa yaliunda mkataba wa kimataifa juu ya anga la nje kwa
azimio la mkutano mkuu wa UM mwaka 1963. 1967 Umoja wa Kisovyeti, Marekani na
Ufalme wa Maungano (Uingereza) zilitia sahihi mkataba huu kama madola ya kwanza.
Hadi 2008 nchi 98 zimeikubali kisheria na nchi 27 za ziada zimetia sahihi.

Katika mkataba huu zinapatana ya kwamba nchi zote zinaweza kupeleleza anga la
nje lakini hakuna haki ya nchi yeyote juu yake. Inakataliwa upeleka silaha za
nyuklia angani.



https://sw.wikipedia.org/wiki/Alpi

Alpi (kwa Kijerumani: Alpen; kwa Kifaransa: Alpes; kwa Kiitalia: Alpi; kwa
Kislovenia: Alpe) ni safu ya milima kunjamano katika Ulaya inayotenganisha Ulaya
ya Kati na Ulaya ya Kusini, hususan rasi ya Italia.

Asili ya jina "Alpi" ni neno la Kilatini "Alpes". Mwandishi wa Roma ya Kale
Maurus Servius Honoratus aliandika mnamo mwaka 400 BK ya kwamba Wakelti waliita
milima mirefu yote "Alpi". Kuna pia jina "Alp" au "Alpe" katika lahaja za
Kijerumani cha Kusini zinazomaanisha machungani ya mlimani.

Lina uhusiano na jina "Albania" kwa nchi za mlimani, kama nchi Albania ya leo au
Albania ya nyakati za kale katika Kaukazi.

Alpi ni safu ya milima yenye umbo la hilali yenye urefu wa kilomita 800 na upana
wa takriban kilomita 200. Alpi zinaanza upande wa mashariki katika Austria na
Slovenia, zikipita Italia ya kaskazini, Uswisi, Liechtenstein na Ujerumani hadi
ufuko wa bahari ya Mediteranea nchini Ufaransa upande wa magharibi. Katika
Austria na Uswisi Alpi zinafunika sehemu kubwa ya eneo la nchi.

Nchi zenye maeneo makubwa ya Alpi ni Uswisi, Ufaransa, Austria na Italia. Pande
za kati na magharibi zinafikia juu kuliko pande za mashariki. Kimo cha wastani
ni mita 2500 juu ya UB.

Mlima wa juu kwa urefu ni Mont Blanc (kwa Kifaransa "mlima mweupe") mpakani mwa
Ufaransa na Italia wenye kimo cha mita 4,808 juu ya UB.

Vilele vya juu vina theluji na barafu za kudumu yaani mwaka mzima, isipokuwa
ukubwa wa barafuto za Alpi hupungua haraka kutokana na mabadiliko ya hali ya
hewa.

Alpi ni safu yenye umri mdogo kijiolojia wa miaka milioni 30-35. Safu ilijikunja
na kupaaa juu kwa sababu bamba la Afrika linagongana na bamba la Ulaya, hivyo
Alpi zaendelea kujikunja na kukua milimita 1-2 kila mwaka.

Safu hii inatenganisha tabianchi ya Mediteranea upande wa kusini na tabianchi ya
kibara upande wa kaskazini.



https://sw.wikipedia.org/wiki/Abrahamu

Abrahamu au Ibrahimu na awali Abram (kwa Kiebrania: אַבְרָהָם He-Avraham,
Avraham, ʼAḇrāhām, Avrohom au Avruhom, kwa Kiarabu إبراهيم Ibrahim) huheshimiwa
katika Uyahudi, Ukristo na Uislamu kama kielelezo cha mtu wa imani, rafiki wa
Mungu. Aliishi miaka 1800 hivi K.K. huko Mashariki ya Kati.

Habari zake zinapatikana kwanza katika Biblia, hasa kitabu cha Mwanzo sura
11-25, halafu zinafikiriwa katika vitabu vilivyofuata, hata Agano Jipya.

Humo anatambulishwa kama mfugaji kutoka Mesopotamia (Iraq), aliyesikia sauti ya
Mungu ikimwamuru aondoke katika nchi yake na kusafiri kwenda nchi
atakayoonyeshwa: katika nchi hiyo ya ahadi atabarikiwa na kupewa watoto pamoja
na mali. Abrahamu akafuata maagizo yote pamoja na mke wake Sarai (baadaye Sara)
na kwa hivyo anasifiwa kuwa kielelezo cha mtu anayeitikia neno la Mungu na
kuiamini hata hajaona kitu bado. Ndiye mwanzo wa taifa teule la Mungu na baba wa
waamini wote.

Abram, ingawa alizaliwa Mesopotamia baada ya watu wa huko kustaarabika na kubuni
uandishi, aliishi kwa kuhamahama pamoja na mifugo yake: akipitia Sirya alifikia
nchi ya Kanaani aliyoahidiwa na Mwenyezi Mungu akashukia Misri kwa muda (Mwa
12).

Lakini Abrahamu anazeeka pamoja na Sarai bila ya kuzaa watoto. Baada ya kusubiri
muda mrefu mno Sarai akamwambia azaliane na Hagar aliye mtumishi wa kike. Mwana
huyu wa Hagar akaitwa Ismaeli (Mwa 16:1-15). Lakini baadaye kukawa na fitina
kati ya Sarai na Hagar hivyo huyo akafukuzwa pamoja na mtoto. Biblia inamtaja
Ismaeli kama babu ya Waarabu wote.

Mwa 18 inamchora Abrahamu kama mtu mkarimu sana kwa wageni, rafiki wa Mungu
anayestahili kuambiwa yote, mwenye huruma, busara na unyenyekevu katika sala.
Wageni wake watatu ambao ni kama mtu mmoja tu kwa Wakristo wanadokeza Utatu
Mtakatifu. Mungu alimdai Abrahamu asadiki kwamba anaweza yote kama atakavyomdai
Bikira Maria (Lk 1:17), naye alidumu kumuomba awahurumie waovu kwa ajili ya
waadilifu (Yak 5:16).

Mwa 19 inatuchorea uovu wa watu ambao huko Sodoma ulizidi hata kumdai Mungu
alipe kisasi. Lakini kati yao mwadilifu akaokolewa, isipokuwa mke wake akaja
kuadhibiwa kwa sababu aliangalia nyuma kinyume cha agizo la Bwana (Lk 17:28-33).

Hatimaye Sara pia akashika mimba na kumzaa mtoto Isaka. Mwa 21:1-21 inatusimulia
jinsi Mungu alivyotimiza ahadi yake kwa kumjalia Sara amzalie Abrahamu mtoto
huyo katika uzee na utasa. Isaka ni mtoto wa imani, si wa mwili, naye ni huru,
tofauti na Ismaeli mtoto wa mtumwa ambaye hastahili kurithi pamoja na mdogo
wake. Isaka, baba wa Israeli alipata baraka kuu, naye ni mfano wetu watu wa
Agano Jipya. Ismaeli alibarikiwa pia kwa ajili ya baba yake, naye ni mfano wa
Agano la Kale ambapo watu wanategemea mambo ya kimwili (kutahiriwa, kunawa,
kubagua vyakula n.k.) na hivyo ni watumwa (Gal 4:21-5:1).

Mwa 22:1-19 inatuletea habari ya kusisimua kuhusu sadaka ambayo Mungu alimdai
Abrahamu, yaani kumchinja Isaka. Ni kimoja kati ya vilele vya imani ya binadamu,
imani inayoonyeshwa kwa matendo ya utiifu (Yak 2:21-22). Abrahamu hakusita
kumrudishia Mungu kile alichopewa, akaondoka alfajiri akasafiri mpaka mahali
alipoambiwa (Wayahudi wanaamini mlima huo ndipo walipojenga hekalu la
Yerusalemu). Kwa niaba ya waamini wote Abrahamu alikuwa tayari kumchinjia Mungu
mwanae pekee ampendaye. Lakini kadiri ya Injili atakayemtoa kweli Mwana pekee ni
Mungu Baba (Yoh 3:16). Yesu ndiye mwanakondoo aliyeuliziwa na Isaka na ambaye
Mungu akajipatia juu ya mlima Kalivari alioupanda huku amejitwika sio kuni bali
mti wa msalaba. Abrahamu aliamini uwezo wa Mungu juu ya mauti na hasa uaminifu
wake kwa ahadi alizompa: kwa hiyo akarudishiwa mwana hai kama mfano wa ufufuko,
na katika yeye, yaani katika mzawa wake, watu wote wakabarikiwa. Maisha ya imani
yanadai daima sadaka, hasa ya mambo yanayopendwa zaidi (Rom 12:1-2): ndiyo njia
ya kujaliwa baraka zinazopita ubinadamu wetu.

Mwa 24 inasimulia kirefu jinsi Abrahamu kabla hajafa alivyomfanyia mpango wa
ndoa Isaka kufuatana na mila zao, ila alikataza kabisa asirudi kwao, bali kwa
vyovyote abaki katika nchi ile aliyoahidiwa na Mungu. Hivyo imani izidi kuongoza
uzao wake kama ilivyomuongoza mwenyewe. Isaka akawa mrithi wa Abrahamu. Watoto
12 wa mwanae Yakobo ni chanzo cha makabila 12 wa Israeli. Hivyo Abrahamu
huangaliwa pia kama babu wa Wayahudi wote.

Hata katika Uislamu Abrahamu-Ibrahimu ni kielelezo muhimu cha imani. Kwenye
Qurani hutajwa mara kwa mara katika sura 25 na mistari 245. Kwa jumla habari
zake zimekuwa tofauti na taarifa za Biblia lakini heshima inalingana.

Habari zinazosumuliwa katika Biblia juu ya Isaka, baba wa Waisraeli, pengine
hurudia kwenye Qurani na kutafsiriwa na wengi kuwa zilimhusu Ismaeli, kaka yake
na baba wa Waarabu. Anaaminiwa kuwa alijenga Kaaba kama msikiti.



https://sw.wikipedia.org/wiki/Wakristo

Ukristo (kutoka neno la Kigiriki Χριστός, Khristos, ambalo linatafsiri lile la
Kiebrania מָשִׁיחַ, Māšîăḥ, linalomaanisha "Mpakwamafuta" ) ni dini inayomwamini
Mungu pekee kama alivyofunuliwa kwa Waisraeli katika historia ya wokovu ya Agano
la Kale na hasa na Yesu Kristo, mwanzilishi wake, katika karne ya 1.

Dini hiyo, iliyotokana na ile ya Wayahudi, inalenga kuenea kwa binadamu wote, na
kwa sasa ni kuu kuliko zote duniani, ikiwa na wafuasi 2,400,000,000 (33% kati ya
watu 7.274 bilioni), ambao nusu ni waamini wa Kanisa Katoliki na nusu ya pili
wamegawanyika kati ya Waorthodoksi (11.9%) na Waprotestanti (38%) wa madhehebu
mengi sana.

Karibu wote wanakubali Utatu Mtakatifu, yaani kwamba milele yote Mungu ni nafsi
tatu zenye umoja kamili: Baba, Mwana na Roho Mtakatifu. Ni kwa jina lao kwamba
mataifa yote wanahimizwa kubatizwa kwa maji kadiri ya agizo la Yesu ili
kuingizwa katika fumbo la Mungu pekee kupitia fumbo la kifo na ufufuko wake
mwenyewe.

Kitabu kitakatifu cha Ukristo kinajulikana kama Biblia. Ndani yake inategemea
hasa Injili na vitabu vingine vya Agano Jipya.

Wakati wa Mababu wa Kanisa misingi ya imani ya Ukristo ilifafanuliwa na Mitaguso
ya kiekumeni namna inayokubaliwa na wengi kabisa kati ya Wakristo wa leo.
Maungamo yao yanakiri kwamba Yesu ni Mwana wa Mungu aliyefanyika mtu ili
kuwaokoa binadamu. Baada ya kuteswa na kuuawa msalabani alizikwa ila akafufuka
siku ya tatu akapaa kwa Mungu akishiriki mamlaka ya Baba hadi atakaporudi
kubagua waadilifu na wasiotubu, akiwapa tuzo au adhabu ya milele kadiri ya imani
na matendo yao.

Hivyo, kati ya madhehebu ya Ukristo, karibu yote yanamkiri Yesu kuwa kwa pamoja
Mungu kweli na mtu kweli: katika umoja na nafsi yake ya Kimungu zinapatikana
sasa hali hizo zote mbili.

Yote yanamkiri kuwa Mwokozi wa watu wote, na kuwa ndiye atakayerudi mwishoni mwa
dunia kwa hukumu ya wote, ingawa maelezo kuhusu jambo hilo yanatofautiana.

Vilevile yote yanamchukua kama kielelezo cha utakatifu ambacho - kwa msaada wa
Roho Mtakatifu na wa sakramenti zilizowekwa na Yesu mwenyewe, kuanzia ile ya
ubatizo - kiwaongoze ndani ya Kanisa katika maadili yao maalumu, kuanzia
unyenyekevu na upole hadi upendo unaowaenea wote, bila kumbagua yeyote, hata
adui.

Chimbuko la Ukristo ni mtu huyo aliyezaliwa takriban miaka 2000 iliyopita huko
Mashariki ya Kati, katika kijiji cha Bethlehemu kilichopo hadi hivi leo kwenye
mipaka ya Palestina; alikuwa akiitwa Yesu wa Nazareti (kijiji alikokulia) au
mwana wa Yosefu mchonga samani mama yake akifahamika kwa jina la Bikira Maria.

Kwa kumuita pia Kristo, wafuasi wake walikiri kwamba ndiye aliyetimiza utabiri
wa manabii wa kale, kama unavyopatikana katika vitabu vya Biblia ya Kiebrania na
Deuterokanoni.

Habari za maisha na mafundisho yake zinapatikana kirefu zaidi katika Injili nne
zilizokubalika, katika Agano Jipya kwa jumla, lakini pia ziliandaliwa na
kutabiriwa na Agano la Kale.

Ukristo ni matokeo ya utume wa Yesu, uliopokewa na waliomwamini kuwa ndiye
Masiya, yaani mkombozi aliyetimiliza ahadi za Mungu kwa binadamu.

Katika kitabu cha Mwanzo tunasoma utabiri wa kuja kwake ulianzia katika bustani
ya Edeni pale Mungu alipomwambia nyoka, yaani shetani, kuhusu mwanamke kwamba
"uzao wake utakuponda kichwa" (Mwa 3:15).

Baadaye Abrahamu, babu wa taifa la Israeli, kwa imani na utiifu wake kwa Mungu,
aliahidiwa kwamba katika uzao wake mataifa yote yatabarikiwa.

Musa, mwanaharakati aliyewakomboa watu wa Israeli kutoka utumwani Misri
takribani miaka 1250 KK (kabla ya kuzaliwa kwa Yesu), ndiye nabii wa kwanza
kutabiri wazi kwa niaba ya Mungu ujio wa Masiya au Kristo (Kumb 18:15-22,
hususan mstari 18: "Nitawainulia nabii kama wewe kutoka miongoni mwa ndugu zenu;
na nitatia neno langu kinywani mwake na atasema nao yote niliyomwamuru."

Kuja kwake kulitimia katika Agano Jipya, ambalo ni ukamilifu wa yote
yaliyotabiriwa katika Agano la Kale. Kwani Musa alitumwa kuanzisha Agano la Kale
kama maandalizi ya Agano Jipya, akikabidhi mifumo mingi ya nje na ndani kwa
watawala na waamuzi waliomfuatia watakaoshikilia Agano la kusubiri Masiya
wakishirikiana na manabii na makuhani.

Yesu alizaliwa miaka kama 1800 baada ya Abrahamu. Vitabu vya Injili vinaeleza
matukio na mafundisho ya Yesu ambayo ndiyo mwongozo wa imani hiyo. Maisha na
kazi ya Yesu vimeibua mambo mengi katika historia. Ndiyo sababu kalenda
iliyoenea duniani huhesabu miaka kutoka ujio wake; huu ni mchango mmojawapo wa
Ukristo katika ustaarabu.

Yesu alifanya ishara za kustaajabisha, au miujiza. Matokeo ni kwamba, watu wengi
wakamwamini.

Nikodemu, mshiriki mmojawapo wa baraza la Sanhedrini, ambalo lilikuwa pia
mahakama kuu ya Wayahudi, alivutiwa na kutaka kujua zaidi kuhusu siri ya miujiza
hiyo na ujumbe kutoka kwa Mungu; kwani yeye alihamasika kuona ishara zile kutoka
kwa Mungu.

Yesu akamjibu kwamba hakika mtu hawezi kuingia ufalme wa Mungu asipozaliwa mara
ya pili kwa maji na Roho Mtakatifu.

Pia akajieleza kuwa mpatanishi wa ulimwengu wa dhambi na Mungu na kwamba kila
anayemgeukia kwa imani hatapotea, bali atarithi uzima wa milele: alisema
mwenyewe ni mfano wa nyoka wa shaba aliyetengenezwa na Musa. (Yoh 2:23-3:21; Hes
21:9).

Akiwa kando ya Ziwa la Galilaya, Yesu alikuta umati wa watu umekusanyika. Basi
akapanda mashuani na kuenda mbali kidogo na ufuoni, akaanza kuwafundisha kuhusu
Ufalme wa mbinguni kupitia mfululizo wa mifano.

Mmojawapo ni huu ufuatao: "Ufalme wa mbinguni ni kama punje ya haradali ambayo
mtu anaipanda. Ingawa ni mbegu ndogo sana inakua na kuwa mti wa mboga mkubwa
kuliko yote. Inakuwa mti ambao ndege wanauendea, wakipata makao katika matawi
yake". (Math 13:1-52; Mk 4:1-34; Lk 8:4-18; Zab 78:2; Isa 6:9,10).

Jumuia ya Wakristo inaitwa Kanisa, yaani "mkusanyiko" kama lilivyotajwa na Yesu
mwenyewe hasa katika Injili ya Mathayo 16:18: "Wewe ndiwe Petro na juu ya mwamba
huu, nitalijenga kanisa langu. Wala milango ya kuzimu haitalishinda".

Yesu aliita wengine 11 pamoja na Petro kuunda kundi la mitume wake. Idadi yao
ilipangwa kwa kusudi la kudokeza kwamba ndiyo mwanzo mpya wa taifa la Mungu,
kama vile watoto 12 wa Yakobo Israeli walivyokuwa mwanzo wa taifa lake la kale.

Yesu aliwapa hao Thenashara mamlaka ile aliyopewa na Mungu Baba ili kuokoa watu.

Wakati wa Yesu Waisraeli hao waliitwa "Wayahudi". Walio wengi waliishi nje ya
nchi ya Israeli/Palestina, kutokana na vita vingi vya zamani vilivyosababisha
wakimbizi kuhamia nchi zenye usalama zaidi. Jumuiya za Wayahudi zilipatikana
katika miji yote mikubwa ya Afrika Kaskazini (hasa Misri na Libia), Ulaya Kusini
na Asia Magharibi mpaka Uajemi.

Kwa upande mmoja Wayahudi walitoka katika ukoo wa Ibrahimu, hasa waliokaa
Israeli/Palestina. Lakini watu wengine wenye asili ya mataifa tofauti waliwahi
kujiunga na imani ya Wayahudi na kuchukua hatua ya kuongoka na kutahiriwa.

Katika mazingira yao Wayahudi walikuwa watu wa pekee waliomshuhudia Mungu mmoja
tu. Walikuwa tofauti na wengine kwani hawakushiriki katika ibada ya miungu ya
serikali, tena walitunza utaratibu wa sabato yaani kutotenda kazi siku ya saba.

Mitume wa Yesu walizunguka awali hasa katika jumuiya za Wayahudi kila mahali
walipokwenda. Mwanzoni Kanisa lilionekana kama dhehebu la Kiyahudi tu. Baada ya
kupokea watu kutoka mataifa bila kuwatahiri hali ilibadilika: Kanisa likawa
taifa la Mungu kutoka kwa Wayahudi na kwa Mataifa.

Mara baada ya Yesu kwenda zake katika tukio linalotajwa kupaa kwake mbinguni,
wafuasi wake wakarudi Yerusalemu, yapata mwendo wa sabato, na walipoingia huko,
wakapanda ghorofani walipokuwa wakikaa Mtume Petro na wenzake.

Hata ilipotimia siku ya Pentekoste walikuwapo wote mahali pamoja. Ukaja upepo
toka juu kama upepo wa nguvu ukienda kasi, ukaijaza nyumba yote waliyokuwa
wameketi. Kukatokea na ndimi zilizogawanyikana, kama ndimi za moto uliowakalia
kila mmoja wao. Wote wakajazwa na Roho Mtakatifu, wakaanza kusema kwa lugha
nyingine, kama Roho alivyowajalia. (Mdo 1:12-14, 2:1-4).

Hii ilifuatiwa na Petro na wenzake kuanza kuhubiri ufufuko wa Bwana Yesu na
hatimaye kugusa watu 3,000 waliokubali kubatizwa siku hiyo. (Mdo 2: 37-40).

Watu walipokuwa wakidumu katika fundisho la mitume, sala, kumega mkate na katika
ushirika, wengi wakaona ishara zao nyingi basi nao wakauza mali zao, na vitu
walivyokuwanavyo, na kugawia watu wote kama kila mtu alivyokuwa na haja.

Basi, siku zote kwa moyo mmoja walidumu ndani ya hekalu, wakila pamoja na
kushiriki kwa moyo mweupe.

Kukutanika na kushiriki mafumbo makuu, kushukuru na kusifu, pamoja na uwepo wa
vipaji na karama za Roho Mtakatifu, hufanya Kanisa liwe hai.

Ujumbe wa Yesu ulienea haraka toka Yerusalemu hata Lida, Yafa, Kaisaria,
Samaria, Damasko n.k. na kuanzisha jumuia nyingi.

Nazo jumuia kwa bidii za waamini wa mwanzo zikafika Foinike, Kipro, Antiokia,
ambako waliitwa Wakristo kwa mara ya kwanza, kutokana na waamini wa mataifa
mengine kuwazidi wale wenye asili ya Kiyahudi (Mdo 11:1-23).

Basi ukaja wakati ambao Wakristo wakaanza kukosoana kuhusu dhamiri zao na
huduma. Ndiyo asili ya nyaraka mbalimbali ambazo zinaunda sehemu muhimu wa Agano
Jipya.

Kila jumuiya inatumia mbinu zake za uongozi. Mkuu wa jumuiya ya wanafunzi tangu
mwanzo ni Bwana Yesu. Lakini kama kundi ni kubwa kazi ya uongozi ni tofauti.
Haiwezekani kufanya kila kitu pamoja watu wakiwa wengi. Ipo lazima ya kugawana
kazi na madaraka.

Suala hili limekuwa muhimu sana katika historia ya Ukristo. Njia mbalimbali za
uongozi ambazo zilitafutwa na kujaribiwa zinaonyesha tofauti muhimu kati ya
madhehebu mbalimbali. Kwa jumla njia hizo zote zinajaribu kuiga mifano ya
ushirika wa kwanza inayopatikana katika Biblia. Vyeo na shughuli maalumu
zilizopo katika Ukristo leo, vina asili na mwanzo katika ugawaji wa madaraka
ulivyokuwa wakati wa mitume.

Katika nyaraka za Paulo (ambazo ni maandiko ya kwanza katika Agano Jipya)
tunaona hali ya Ukristo mwanzoni kabisa. Paulo anataja mitume, manabii, walimu,
wenye vipawa mbalimbali (1Kor 12,28 n.k.), au maaskofu na mashemasi, pia wazee.
Kwa jumla hakuna picha kamili ya utaratibu mmoja uliokuwepo kila mahali.

Katika ushirika wa kwanza kule Yerusalemu Mitume, yaani marafiki wa Yesu wa
karibu waliotumwa naye na kupewa kazi ya kueneza Habari Njema, ndio waliokuwa
viongozi. Lakini baada ya muda mfupi kazi zilikuwa nyingi, hivyo wakaongeza
"Wasaidizi saba". Hao saba walishughulikia hasa huduma za upendo, yaani
kuwagawia wajane na wazee misaada.

Baada ya Mtume Petro kuhama Yerusalemu, Yakobo Mdogo ndiye aliyeongoza ushirika
huo.

Mwishoni mwa karne ya 1 cheo cha "Askofu" kiliimarika sana, lakini pia vikundi
vya Wakristo wenye vyeo maalumu vya utumishi vilianza kutokea. Pamoja na Askofu
vyeo vya Kasisi na Shemasi vilikuwa kawaida. Mashemasi wa kike walipatikana pia
mwanzoni, lakini walipotea baadaye, kutokana na utamaduni uliokazia kipaumbele
cha wanaume.

Kuanzia mwaka 100 hivi Kanisa likaitwa "katoliki" maana yake Kanisa moja kwa
ajili ya nchi zote na watu wote, tofauti na vikundi vilivyojitenga nalo. Kila
mji ulikuwa na askofu wake aliyeongoza kanisa. Maaskofu wa eneo au mkoa mmoja
walikuwa chini ya Askofu Mkuu. Maaskofu wa Roma (Ulaya hadi Afrika
Kaskazini-Magharibi), Aleksandria (Afrika) na Antiokia (Asia), waliheshimiwa
kuliko maaskofu wengine wote wakaitwa "Papa" na "Patriarki". Cheo cha Patriarki
kilipatikana pia kwa Askofu wa Bizanti (leo nchini Uturuki) baada ya makaisari
wa Roma kuhamia kule, na vilevile kwa Askofu wa Yerusalemu.

Katika karne za baadaye vikundi mbalimbali vilianza kupinga kuwapo kwa vyeo
maalumu vya utumishi. Walisisitiza zaidi "ukuhani wa Wakristo wote" maana yake
kila Mkristo hushiriki utumishi ulio mmoja tu katika Kanisa. Madhehebu mengine
ya Kiprotestanti, yakikumbuka sana matatizo ya utaratibu wa kiaskofu wakati wa
karne za kati, yaliona afadhali kuendelea bila cheo hicho. Wakatoliki,
Waorthodoksi, Waorthodoksi wa Mashariki pamoja na Wamoravian na Waanglikana
wamehifadhi ngazi za kale yaani Uaskofu, Ukasisi na Ushemasi. Nchini Tanzania
Walutheri pia Wabatisti wa aina ya A.I.C. wanaheshimu cheo cha Uaskofu. Lakini
kimataifa sehemu kubwa ya Walutheri, na hasa Wapresbiteriani (Reformed) na
Wabatisti hawana Askofu, wakisisitiza zaidi uwezo na haki ya kila Mkristo
kushiriki katika shughuli zote za utumishi akichaguliwa.

Imani ya Ukristo ni juu ya Yesu. Alikuja kwelikweli hapa duniani. Alichagua kuja
katika nchi ile ya Israeli miaka 2000 iliyopita. Akawachagua wanafunzi wake
ambao tunawaita "mitume". Hakika alikuwa na maana kufanya hivyo. Mitume ndio
waliotekeleza maagizo ya Yesu, "Basi enendeni, mkawafanye mataifa yote kuwa
wanafunzi, mkiwabatiza kwa jina la Baba, na Mwana, na Roho Mtakatifu; na
kuwafundisha kuyashika yote niliyoamuru ninyi; na tazama, mimi nipo pamoja nanyi
siku zote, hata ukamilifu wa dhahari" (Math 28:19-20). Biblia inatupa habari za
aina hii: wale Mitume ni mifano ya Ukristo wetu katika nguvu au karama zao,
lakini pia katika udhaifu wao.

Petro ni jina lenye maana ya "mwamba". Alikutana na Yesu akiwa mvuvi, akaendelea
kuwa rafiki yake wa karibu sana. Yesu alipokamatwa, Petro alitaka kutumia upanga
wake ili amtetee. Lakini alipoulizwa baadaye kama yeye ni rafiki wa Yesu
aliogopa akasema hamjui.

Katika ushirika wa Yerusalemu alikuwa kiongozi muhimu. Alikuwa Mtume wa kwanza
kumpokea katika Kanisa watu wasio Wayahudi bila kudai watahiriwe kwanza. Baadaye
akawa katika mji mkubwa wa Antiokia. Katika taarifa ya Luka tunamwona tena
Yerusalemu alipokutana na Paulo na kushauriana juu ya kupokea Wapagani katika
Ukristo.

Agano Jipya ina nyaraka mbili zilizoandikwa kwa jina lake. Kumbukumbu ya kale
inasema alifika mpaka Roma. Hapo aliuawa pamoja na Paulo katika mateso ya kwanza
ya Wakristo chini ya serikali.

Petro ni mfano mzuri wa nguvu na udhaifu katika maisha ya Kikristo. Alikuwa na
moyo mkuu kumtetea Yesu kwa upanga asikamatwe - lakini mpaka siku ile hakuelewa
kwamba njia ya Yesu si njia ya silaha. Alitaka kuwa karibu na Yesu - lakini kwa
hofu akamkana. Alimwingiza katika Kanisa jemadari Mpagani - lakini baadaye
akawaogopa waliosema kwamba Mpagani asiingie katika ushirika mpaka awe
ametahiriwa na kuwa Myahudi kwanza. Mwishoni mwa maisha yake Petro akawa shahidi
wa damu kwa Bwana wake kule Roma akafa msalabani kama Yesu.

Kanisa la Roma linamkumbuka kama askofu wake wa kwanza. Kila Papa wa Kanisa
Katoliki huitwa "mwandamizi wa Petro" kwani anashika cheo cha Askofu wa Roma
kinachoaminika kuwa cha kwanza kati ya maaskofu wote duniani.

Paulo hakuwa mfuasi wa Yesu alipokuwa duniani. Alikuwa Myahudi Farisayo mzaliwa
wa Tarso (mji wa Kilikia, leo nchini Uturuki). Alikwenda Palestina kwa masomo ya
kidini. Tunasikia habari zake alivyohusika na kifodini cha Stefano (Mdo 6).

Baadaye akatumwa na Baraza Kuu la Kiyahudi kuwatafuta Wayahudi waliojiunga na
Ukristo na kuwakamata kama wakosaji. Aliposafiri hadi Dameski (mji mkuu wa
Siria) kwa ajili hiyo, Yesu alimtokea katika ono akaongoka kuwa Mkristo. Hivyo
mtesaji wa Wakristo akawa mhubiri mkuu wa Injili.

Hakuna mwingine kati ya mitume wote aliyesafiri, kuhubiri na kuanzisha shirika
kama Paulo. Katika safari kubwa tatu alizunguka Asia Magharibi na Ulaya Kusini.
Akaendelea kufundisha shirika alipoondoka kwa njia ya barua (au nyaraka).
Nyaraka zake mbalimbali zimehifadhiwa katika Agano Jipya. Katika nyaraka hizo
Paulo anaonekana kuwa mtaalamu wa Sheria ya Kiyahudi ilivyo katika Agano la
Kale. Akatetea kupokea Wapagani katika Kanisa akafundisha jinsi gani uhuru
katika Kristo unavyopita masharti ya sheria ya kale.

Mwishoni akakamatwa kule Yerusalemu akashtakiwa ya kuwa amehatarisha amani. Kama
mzaliwa wa Tarso alikuwa na uraia wa Roma akadai haki yake ya kukata rufaa kule,
mbele ya Kaisari. Akapelekwa Roma (Mdo 28). Hatuna hakika juu ya kesi yake.
Labda alipata nafasi ya kusafiri tena na kuhubiri Injili mpaka Hispania. Lakini
kumbukumbu ya kale inatuambia kwamba aliuawa baada ya Petro kwa kukatwa kichwa
katika mateso ya kwanza ya Wakristo (64-68 BK).

Paulo ni mfano mzuri jinsi gani mtu aliyepinga Injili vikali aliongozwa
kuihubiri. Nyaraka zake zinatuonyesha jinsi gani Mkristo anaweza kutumia akili
yake pamoja na imani. Katika maandishi yake tunapata mtu aliyebebwa na imani
katika matatizo na mateso makubwa. Anatufundisha kutoangalia Ukristo kama sheria
au amri tu (Fanya! Acha!) bali kama jibu la upendo la mtu aliyeelewa upendo wa
Mungu kwanza.

Mtume anayekumbukwa sana kule India ni Thoma (au: Tomaso) aliyefika mpaka Bara
Hindi. Kaburi lake huonyeshwa katika mji wa Madras. Mpaka leo wako "Wakristo wa
Thoma" kusini-magharibi mwa Bara Hindi. Kwa muda mrefu walikosa mawasiliano na
Wakristo wengine waliokuwa mbali, lakini siku hizi wanashiriki katika umoja wa
Kanisa duniani.

Ukristo ulianza Mashariki ya Kati kama madhehebu ya Uyahudi ukaenea haraka kwa
watu wa mataifa mengine mengi ya Asia, Afrika na Ulaya hivi kwamba waamini wenye
asili ya Kiyahudi walizidi kuwa asilimia ndogo hasa kufikia mwisho wa karne ya
1.

Kwa juhudi za Mitume waliowahi kuchaguliwa na Yesu na za wengineo, hasa Mtume
Paulo. Ukristo ulienea hasa ndani ya mipaka ya Dola la Roma na kupokea yaliyo
mema kutoka umataduni hasa wa Wagiriki (mashariki) na Walatini (magharibi), bila
kukwamishwa na dhuluma za serikali zilizodumu kwa kwikwi miaka karibu 250
(64-313). Hata nje ya dola hilo, Ukristo ulikabiliana na dhuluma, kama vile
Mesopotamia na Uajemi, ambapo ulidumisha zaidi sura asili ya Kisemiti.

Baada ya hapo vitabu viliendelea kuandikwa kwa kutetea, kutangaza na kufafanua
imani sahihi: ndiyo mwanzo wa teolojia kama fani maalumu. Tofauti za ufafanuzi
huo, kama zile kati ya shule ya Aleksandria na shule ya Antiokia, ndizo chanzo
cha mabishano yaliyochangia mafarakano makubwa yaliyotokea hasa katika karne ya
5, ingawa kuanzia mwaka 325 mitaguso mikuu ilikusanya maaskofu wengi kutoka
sehemu mbalimbali ili kumaliza migogoro. Tofauti za lugha na utamaduni, pamoja
na utaifa, zilichangia sana mafarakano.

Maendeleo mengine muhimu yalipatikana katika maisha ya Kiroho kwa uanzishaji wa
umonaki wa Kikristo, kwanza katika majangwa ya Misri, halafu sehemu nyingine
zote. Juhudi za watu hao zilichochea waumini wenzao pia kuwa waaminifu katika
ulimwengu uliozidi kuwashawishi badala ya kuwatesa.

Ni kwamba kufikia mwisho wa karne ya 4 Ukristo ulikuwa dini rasmi ya Dola la
Roma ambalo kabla ya hapo kwa miaka karibu 250 (64-313) lilikuwa limeukataza
kikatili. Kabla yake Armenia ilikuwa nchi ya kwanza kupokea Ukristo kama dini ya
taifa (301). Ushindi huo ulifanya wengi watamani vyeo ndani ya Kanisa, kwa kuwa
viliendana sasa na heshima na mali: hivyo ubora ulipungua.

Dola la Roma Magharibi lilipozidi kudhoofiwa na uvamizi wa Wagermanik na
makabila mengine yasiyostaarabika, askofu wa Roma kama mchungaji mkuu
alilazimika kuwajibika ili kuokoa jahazi. Ndivyo walivyofanya hasa Papa Leo I na
Papa Gregori I. Kwa juhudi za wamonaki Wabenedikto na wengineo, ustaarabu wa
kale uliokolewa katika vitabu vyake na uinjilishaji uliendelea katika Ulaya ya
Kati.

Kumbe, uenezi wa Uislamu kuanzia karne ya 7 ulidhoofisha na pengine kukomesha
kabisa Ukristo katika nchi nyingi, ukirudisha nyuma ustawi wa Kanisa lote. Hata
hivyo, mwanzoni mwa karne ya 8, Uislamu ulizuiwa na Wafaranki kuenea zaidi Ulaya
bara. Kabila hilo kubwa la Kigermanik liliwahi kujiunga na Kanisa Katoliki
likawa msaada mkubwa kwa Mapapa. Isipokuwa kwa kuwaachia watawale Italia ya
Kati, walisababisha Papa aanze kuwa kama mfalme wa dunia hii, jambo lililoathiri
sana majukumu yake ya kiroho hadi mwaka 1870.

Katika Karne za Kati Ulaya yote ilikwisha kuwa ya Kikristo. Kutoka huko ulienea,
pamoja na ustaarabu wa magharibi ulioathiriwa sana na Ukristo, katika Amerika
yote na sehemu nyingine za dunia.

Katika historia ndefu ya Ukristo, yalitokea mafarakano mengi, waamini wa Yesu
wakizidi kutofautiana. Makundi makubwa zaidi ni: Kanisa Katoliki, Makanisa ya
Waorthodoksi na ya Waorthodoksi wa Mashariki na madhehebu ya Uprotestanti. Hasa
tangu mwaka 1910 madhehebu mengi yanashiriki juhudi za ekumeni kwa ajili ya
kurudisha umoja wa awali.

Zaidi ya nusu ya Wakristo wote wanashikamana katika imani na sakramenti chini ya
maaskofu wenye ushirika kamili na yule wa Roma, ambaye kwa kawaida anaitwa Papa.

Kati yao umoja unazingatiwa sana kama sifa ya kwanza ya Kanisa inayotambulisha
wanafunzi wa Yesu.

Waanglikana, Walutheri, Wamoravia na wengineo huamini kabisa kwamba wenyewe ni
sehemu ya Kanisa lile moja la Bwana Yesu lililopo mahali popote.

Wakristo wengi walioishi upande wa mashariki wa Dola la Kirumi na ng'ambo ya
mipaka yake ya mashariki walitengana na Wakatoliki hasa katika karne V
(Waorthodoksi wa Mashariki) na karne XI (Waorthodoksi).

Hata hivyo msimamo wao wa imani si tofauti sana, kwa kuwa wanachanga mapokeo ya
awali ya Kanisa la Mitume na la Mababu.

Utitiri wa madhehebu ya Waprotestanti ndio wenye tofauti kubwa zaidi kati yao
wenyewe na kati yao na Wakristo waliotajwa kwanza.

Hiyo ilitokana na msimamo wa msingi wa urekebisho wa Kiprotestanti wa kutaka
kila mmoja aweze kutafsiri Biblia alivyoielewa, bila kutegemea mapokeo wala
mamlaka rasmi ya Kanisa, ila msaada wa Roho Mtakatifu.

Umoja halisi wa Kanisa unaweza kupatikana tu katika ukweli wa Injili ya Yesu
Kristo. Ni habari mbaya kwamba katika karne ya 16 kuupigania ukweli huo
kulivunja umoja wa Ukristo wa magharibi. Haiwezekani kushangilia mafarakano ya
wafuasi wa Yesu.

Yale ya karne hiyo yalitokana na kuelewa tofauti kweli za imani ya Kikristo na
yalikuwa na ukali kwa sababu pande zote zilisadiki kwamba kushikilia kwa usahihi
ufunuo wa Mungu ni suala la wokovu wa milele. Kwa mfano, Martin Luther
aliandika,«Sikubali mafundisho yangu yahukumiwe na yeyote, hata kama ni malaika.
Asiyekubali mafundisho yangu hawezi kufikia wokovu».

Pamoja na hayo, mambo mengi yalichangia farakano, si teolojia tu, bali siasa,
uchumi, jamii na utamaduni. Wakati huo mara nyingi hoja za imani na malengo ya
kisiasa vilichanganyikana: wanasiasa wengi walitumia hoja hizo ili kufikia
malengo ya kiutawala, na vilevile wanateolojia walitumia siasa kutetea
mafundisho yao ili kuvuta watu. Ndiyo sababu Luther alichorwa kama shujaa wa
taifa la Ujerumani.

Mara nyingi pande zote zilipotosha maana ya wapinzani na kuwachora vibaya
wakivunja amri ya nane inayokataza uongo dhidi ya jirani. Hata waliojitahidi
kusema ukweli tu juu ya wengine kwa kawaida hawakujitahidi vya kutosha kuelewa
msimamo wao na kuona kwamba pengine si mbaya zaidi. Kila mmoja alitaka ushindi
akachangia ugomvi uliorithishwa kwa vizazi vilivyofuata.

Hivyo, kilichosababisha zaidi farakano si masuala ya imani yaliyojadiliwa na
Waprotestanti, bali lawama zao dhidi ya hali mbaya ya Kanisa la wakati huo
iliyokuwa inakera wengi na kuwaelekeza kuunga mkono urekebisho.

Hapo kale neno hilo (kwa Kilatini reformatio) lilihusu badiliko la hali mbaya
iliyopo ili kurudia hali nzuri zaidi ya awali. Katika Karne za Kati lilitumika
mara nyingi kwa marekebisho ya umonaki. Katika karne ya 15 haja ya urekebisho
ilionekana wazi si tu kwa mashirika ya kitawa bali kwa Kanisa lote. Hasa Mtaguso
wa Konstanz (1414-1418) ulidai kabisa ufanyike «katika kichwa na katika viungo».
Lakini kwa jumla mitaguso yote ya Karne za Kati na mikutano mingi ya Bunge la
Dola la Ujerumani ililenga urekebisho wa Kanisa.

Kwa kweli Karne za Kati zilikuwa na mchanganyiko wa mambo yaliyopingana: ibada
za nje tu na za dhati kabisa; teolojia iliyoelekeza kutenda kwa msingi wa nipe
nikupe na hakika ya kwamba binadamu anategemea kabisa neema ya Mungu; kutojali
wajibu hata upande wa viongozi wa Kanisa na marekebisho safi ya mashirika ya
kitawa.

Karne ya 15 ilikuwa kipindi cha umotomoto wa pekee katika Kanisa, ambapo walei
wengi zaidi na zaidi walipata elimu nzuri, hivyo walitamani hotuba bora na
mafundisho ya kuwasaidia kuishi Kikristo zaidi. Luther aliitikia haja hizo
zilizomgusa sana kama mtu wa wakati wake.

Luther alitumia kwa nadra neno urekebisho, lakini likaja kuwa jina la kawaida la
matukio yale mengi ya miaka 1517 - 1555, yaani kuanzia uenezi wa hoja 95 za
Martin Luther hadi amani ya Augsburg. Kati yake chanzo, yaani mabishano ya
Kikanisa yaliyosababishwa na teolojia ya Luther, yalichanganyikana mapema na
siasa, uchumi na utamaduni, kutokana na hali halisi ya wakati huo, mbali kuliko
mwenyewe alivyofikiri.

Tangu mwaka 1907 tapo la Wapentekoste limeenea duniani kote (linakadiriwa kuwa
na waumini milioni karibu 300) na kuathiri hata madhehebu yote ya zamani (ambapo
mara nyingi waumini wa aina hiyo wanaitwa "Wakarismatiki").

Kwa miaka 100 ya mwisho asilimia za Wakristo kati ya watu wote zimebaki 33,
yaani mmoja kwa watatu, lakini uwiano kati ya mabara umebadilika sana, kwa maana
katika Afrika, Asia na nchi nyingine zinazoendelea Wakristo wameongezeka, kumbe
Ulaya na Amerika Kaskazini wamepunguaPew Research Center inakadiria kwamba mwaka
2050, watazidi bilioni tatu.. Wakati huo Wakatoliki na Waprotestanti huenda
wakalingana kwa idadi.

Kuhusu maeneo ambako Wakristo wanapungua, ni kwamba, kutokana na historia ya
Kanisa kuwa na mchanganyiko wa mazuri na mabaya, wengine wanahisi kuwa halina
maana tena. Pia kuna makundi kama Wakomunisti na Wamasoni ambayo yanakusudia
kabisa kufuta Ukristo kwa kutangaza kasoro za waumini na viongozi wao, pamoja na
kuhimiza watu kwenda kinyume cha maadili.

Hali hii inajionyesha hasa pale ambapo waamini wengi, hasa Ulaya, wameacha
kwenda kanisani isipokuwa siku ya Krismasi na Pasaka au kwenye harusi na misiba.

Mafundisho ya Yesu kuhusu sala hayatii maanani taratibu maalumu. Badala yake
yeye alisisitiza msimamo wa ndani wa kumuendea Mungu kwa imani na unyofu kama
vitoto wanavyohusiana na baba zao. Ndivyo mwenyewe alivyosali katika Roho
Mtakatifu aliyewaahidia wafuasi atawaongoza badala yake.

Kwa msingi huo, katika historia ya Kanisa namna nyingi za kusali zimetokea kwa
maisha ya Kiroho ya Mkristo binafsi na kwa jumuia nzima pamoja. Kwa kawaida,
taratibu za kuendesha ibada zinaitwa liturujia (kutoka maneno ya Kigiriki yenye
maana ya “kazi ya hadhara”).

Wakatoliki, Waorthodoksi, Waorthodoksi wa Mashariki, Waanglikana, Wamethodisti,
Walutheri na wengineo wanafuatilia desturi kama walivyozipokea. Mtiririko wa
ibada zao huandikwa na hujulikana kama Liturujia.

Madhehebu mengine, hasa yale ya Kipentekoste, huwa na ibada ambazo hazijaandikwa
kitabuni: kiongozi wa ibada wa siku hiyo huja na madondoo yake na mtiririko wa
ibada huenda kama "Roho" atakavyoongoza siku hiyo. Kwa sababu hiyo husema kwamba
hawafuati desturi au mapokeo.

Ukiangalia zaidi utaona kuwa ibada zao pia huwa na mtindo na mtiririko fulani,
kama vile kuimba mapambio ya harakaharaka wakiwa wanapiga makofi, kucheza na
kurukaruka. Mapambio hayo hufuatiliwa na mengine ya taratibu wakiinua mikono
kuabudu. Inawezekana kusema hao nao wana utaratibu au liturujia yao ingawa
haijaandikwa kwenye vitabu.

Wakristo wanahesabu ufufuko wa Yesu kuwa msingi mkuu wa imani yao (1Kor 15:14):
ndiyo sababu karibu wote wanaabudu hasa Jumapili, ambayo ndiyo siku ya tukio
hilo kuu la historia yote. Ila asilimia 1 inashika Sabato, iliyo siku ya wiki
ambapo Wayahudi hupumzika na kuabudu.

Upande mwingine wanakanisa wanajaribu kuonyesha jitihada zao katika jamii, ikiwa
ni pamoja na kuleta amani na maendeleo na kutoa misaada ya kijamii. Kuna
uwezekano kwa madhehebu kadhaa kubadilisha mkazo wao kuutoa kwenye imani tu na
kuuweka kwenye huduma za jamii au elimu: hii inafanya yaonekane kama moja ya
mashirika ya hisani.

Katika nchi nyingi Kanisa limekuwa nguvu ya kutetea haki za binadamu. Tumesikia
habari za Desmond Tutu kule Afrika Kusini au za Janani Luwum katika Uganda,
jinsi walivyojaribu kutetea haki za wananchi dhidi ya utawala mbaya. Ikiwa
Wakristo wanajisikia wito wa kusimama na kusema mbele ya wakubwa hukumbuka
manabii wa Agano la Kale hadi Yohane Mbatizaji. Wanakumbuka pia Wakristo wengi
katika historia walioweza kusimama mbele ya wafalme na kutetea haki za watu.
Labda tunamkumbuka Askofu Ambrosi wa Milano (aliyemvuta kijana Agostino kuwa
Mkristo) alivyomtenga Kaisari na Kanisa kwa sababu ya uuaji wa wananchi wengi
wasio na kosa uliofanywa na wanajeshi wa serikali. Msingi wake ni katika
mafundisho juu ya kazi ya uumbaji. Mbele ya Mungu tuko sawa: kuna msingi gani
kuona wengine ni sawa zaidi?

Lakini si Wakristo wote wanakubali na kufurahia msimamo wa aina hiyo. Wengine
huona imani ya Kikristo haihusiki na taratibu za dunia hii au huona ni wajibu wa
Mkristo kutii serikali yoyote wakikumbuka maneno ya Mtume Paulo katika Rum 13.
Pamoja na hayo katika Ukristo yapo mapokeo ya kutoshindana na wenye mamlaka bali
kuwavumilia katika yote. Labda huona hofu ya kuwa dini inaingizwa mno katika
siasa.

Binadamu wa karne ya 21 wanahitaji jibu litakalosaidia kuwakwamua kutoka
matatizo yao. Wenye dini mbalimbali, hususan Wakristo, wanadai kujua ufumbuzi wa
matatizo makuu ya binadamu, ingawa wachache tu wameweza kuonyesha dhahiri
matatizo yaliyotatuliwa kabisa kwa dini. Wakati mwingine wanadini wenyewe
wamekuwa chanzo cha matatizo badala ya kuyatatua.

Ukristo na dini nyingine zinahusiana kwa kiasi tofauti, kadiri ya mazingira
asili, historia, mafundisho kuhusu imani na maadili, desturi, ibada n.k.

Ni wazi kuwa Ukristo unahusiana zaidi na dini ya Uyahudi, kwa sababu unatokana
nayo na kutumia vitabu vyake vitakatifu (Tanakh na pengine Deuterokanoni pia).
Haiwezekani kumuelewa Yesu kwa kumweka nje ya mazingira ya Kiyahudi.

Dini hizo mbili zilitengana moja kwa moja miaka 50 hivi baada ya Yesu kuaga
dunia. Ni kwamba Wayahudi wa shule ya Jabneh (mwaka 80 hivi B.K.) waliamua
kuwatenga kama wazushi wananchi wenzao waliomuamini Yesu Kristo, hasa baada ya
kuona hawakusaidia vita vya ukombozi dhidi ya wakoloni Warumi vilivyosababisha
maangamizi ya Hekalu la pili na mji wa Yerusalemu mwaka 70 B.K.

Tangu hapo Wakristo hawakushiriki tena ibada pamoja na Wayahudi, wakazidi
kuzingatia sakramenti ya Kumega Mkate katika Siku ya Bwana (Jumapili, siku
inaposadikika Yesu alifufuka) badala ya Sabato (Jumamosi, siku ya pumziko ya
Wayahudi). Kabla ya hapo Wakristo wa Kiyahudi walikuwa wanashika siku zote
mbili.

Hakuna uhusiano wa kihistoria kati ya Yesu na Ubuddha. Hata hivyo mambo kadhaa
yanafanana.

Yesu alifundisha kuhusu nidhamu mbili zinazompelekea mtu kuwa mwadilifu na
hatimaye kuurithi utukufu wa kiroho ambao karama yake ni uzima wa milele: hizo
ni kumpenda Mungu kwa moyo wako wote na kwa akili yako yote na kwa nguvu zako
zote, na jirani yeyote kama unavyojipenda mwenyewe.

Buddha alifundisha hali ya kutodhuru viumbe hai wowote, tena kuwa na moyo mkuu
wa mapenzi kwa vitu vyote. Hii ni miongozo inayolenga mtu atambue tabu
anazodumisha yeye mwenyewe, kwa matendo yake na upeo ulio na mipaka, katika
maisha yake ya kila siku.

Baada ya hili, mafundisho ya Kristo yanatofautiana katika kuchukulia hali hii.
Kwa mujibu wa Kristo, dhambi, matendo yenye kukosea kanuni za kiroho na hata za
kimaumbile, hufutwa na toba; wakati katika mafundisho ya Buddha, makosa yote
yanatokana na kutokuwa makini. Hivyo, kwa mujibu wa Buddha, njia pekee ya
kumkomboa mtu na shida zake ni kufuata mwongozo wa Nguzo Nane ambazo humweka
katika hali ya kuweza kuamka kiroho wakati utulivu wa kimwili na wa kiakili
unapofikiwa. Haya ndiyo yanayofanya Ubuddha kuwa ni njia inayojali sana nidhamu
ya mtu kimatendo, wakati Ukristo hufuata sana moyo wenye kukiri makosa, na
kutafuta uadilifu wa kweli wa kiroho. Huu ni uzuri wa pekee kutoka kwenye
mafundisho ya Yesu: Tubuni kwa kuwa saa ya ukombozi ni sasa...

Jingine lenye tofauti ni kuwa Kristo hufundisha kuhusu Upendo kwamba ni Mungu,
kwa kuwa Upendo una maana kuliko elimu yote ya binadamu, nao ndio unaounganisha
na kutunza vitu vyote vinavyoonekana na visivyoonekana. Hilo hutambulika kupitia
Kristo ambaye hujidhihirisha kwa yule mwenye kumpokea Roho wa Mungu. Upande wa
Buddha, hukanusha nafsi na pia Mungu, akisema: Ni Buddha mwenye ufahamu wa
milele, tena hana nafsi isipokuwa Utupu; na ni wenye furaha isiyo kifani izidiyo
yote yenye kufanyika ulimwenguni, yaani Nirvana; kila mtu ni Buddha aliyesahau
asili yake ya ndani kabisa.

Ukristo na Uislamu vinafanana zaidi kwa sababu Muhammad alifahamu Wayahudi na
Wakristo wengi katika nchi yake na katika safari zake. Dini hizo tatu
zinajulikana kwa kushika imani katika Mungu Pekee, muumba wa vitu vyote, na kwa
kumchukua Abrahamu kama kielelezo cha imani na rafiki wa Mungu.

Mafundisho ya msingi ya Uislamu ni unyenyekevu kwa Mola mmoja aitwaye Allah ,
mwingi wa rehema na mwingi wa fadhila; nguzo ya Uislamu ni kumuabudu. Katika
Uislamu, unyenyekevu wa mtu katika kumcha Mola kwa ibada na swala humpa
kukirimika na kuhifadhika kwa Mola wake mwenye fadhila, ambaye atamtunuku haki
yake. Naye mnyenyekevu kwa Mola ataishi kuona utukufu mwingi wa Mola wenye
kutajwa katika Kurani kwa majina 99 ya Allah. Kati ya sifa na utukufu huo ulio
na majina mengi, baadhi yake ni Al Rahman (kwa Kiarabu, "Mwenye rehema"), Al Nur
("Mwenye nuru") n.k. Hayo hufanana na neno la Nuru ya Bwana, rehema na ukombozi
kuwa utukufu wa Mbingu katika mwongozo wa Kikristo.

Pia Uislamu unafundisha udugu miongoni mwa Waislamu yaani mzizi wa neno
linalotumika sana katika Kurani: Waly (Wala, Wilayat, Mawla, Awla) katika
kueleza jinsi Mwislamu apasavyo kuishi karibu na mwenzake. Nalo husisitiza
upendo na kulindana kwa heri na pia kuepushana na shari. Hilo linafanana na
upendo ambao katika Ukristo ndio adili kuu kuliko yote:

Lakini katika Ukristo upendo hauna mipaka wala masharti. Unatakiwa kuenea kwa
maadui pia na kusamehe kila mara kufuatana na mfano wa Baba wa Mbinguni.

Mwislamu kadiri ya wingi wa unyenyekevu na usafi wa moyo wake huakisi sifa za
Mola wake. Uislamu hufundisha kuhusu vita vya ndani ambavyo muumini hupigana na
nafsi yake yenye matamanio ya chini, ambayo huzaa chuki, dhuluma, wivu na maovu
mengine ili kuishinda kwa utukufu wa Mola na kudumisha dini (mwongozo) yake
katika ngazi zote za maisha.

Kabla yake Yesu alihimiza wote wafuate mfano wake wa upole na unyenyekevu wa
moyo, akitoa kielelezo katika Heri Nane za hotuba ya mlimani. Tofauti ya msingi
ni kuwa kwa mujibu wa Kristo, ni kwa neema ya imani katika Neno la Uzima kwamba
mtu hukombolewa kutoka matamanio yake ya kibinadamu, mbali ya kwamba anapaswa
kujitahidi asije akapotewa na neema hiyo na kurudia utumwa wa dhambi.

Ni imani ya Wakristo na ya Waislamu kwamba Yesu atarudi duniani kwa utukufu,
ingawa jambo hilo wanalitafsiri kwa namna tofauti.

Kwa mfano, Waislamu wanaweza kutumia neno "jihadi" wakiongea juu ya jitihada za
kuimarisha jumuiya yao au kueneza imani yao, lakini Wakristo walio wengi
wanasikia neno hilo vibaya kwa sababu "vita vitakatifu" vya Waislamu vilivyoitwa
"jihadi" vilileta mateso mengi kwa Wakristo katika nchi mbalimbali. Kumbe neno
halimaanishi vita hasa ila liliwahi kutumika hivyo tangu muda mrefu.

Vilevile Wakristo wengi hawaoni tatizo kutumia neno "Crusade" kwa ajili ya
mikutano ya kiroho. Lakini Waislamu wanaweza kuchukua neno hili vibaya pia kwani
kiasili "Crusade" (maana yake "Vita vya Msalaba") linamaanisha hasa kipindi cha
miaka 800 hivi iliyopita. Wakati ule Wakristo wa Ulaya Magharibi walijaribu
kufuta utawala wa Kiislamu katika nchi za Mashariki ya Kati kwa vita
vilivyoendelea kwa kwikwi muda wa miaka 200.

Ukristo na Uislamu viko karibu katika mambo mengi lakini hutumia mafundisho
yanayogongana katika sehemu nyingine, hivyo mpaka leo hii kwa Waislamu ni vigumu
sana kupokea Injili. Wakati wa vita vya msalaba Fransisko wa Asizi aliona hakuna
njia ya kuwavuta Waislamu kwa mabavu. Mashindano pekee yanayoruhusiwa kwa
Mkristo ni yale ya upendo ya kumfuata Yesu.

Kwa Wakristo wengi ni fumbo kwa nini Mungu alikubali kutokea kwa dini hiyo mpya.
Lakini mwanzoni mwa Uislamu Mfalme Mkristo wa Ethiopia alipokea na kuhifadhi
wakimbizi Waislamu kutoka Maka. Mapokeo ya Kiislamu yanasema mfalme huyu
aliyekuwa na jina "Negasi" aligeukia Uislamu baadaye. Lakini "Negasi" si jina la
mtu fulani, ni cheo cha wafalme wote wa Ethiopia hadi mwaka 1974 (kwa kawaida
huandikwa "Negus"). Halafu hakuna kumbukumbu ya kwamba mfalme yeyote wa karne
zile aliacha Ukristo wake.



https://sw.wikipedia.org/wiki/Vitamini_C

Vitamini C ni vitamini inayopatikana hasa katika matunda na majani mabichi.
Kikemia ni aina ya asidi askobini na binadamu ni kati ya spishi chache ambazo
haziwezi kutengeneza asidi hii mwilini. Kwa hiyi watu hutegemea chakula chenye
kiwango cha vitamini hii.

Vitamini C ina kazhi muhimu katika mchakato wa kupona vidonda mwilini. Uhaba
wake kwa muda mrefu unasababisha ugonjwa wa kiseyeseye (au hijabu). Kiseyeseye
husababisha ufizi wa meno kuwa na vidonda na pia vidonda vingine mwilini
kutopoa. Ugonjwa huu ulijulikana hasa wakati wa safari ndefu za baharini. Zamani
haikujulikana chanzo chake kilikuwa nini; meli na jahazi zilibeba tu unga wa
mkate au mchele kama chakula kilichoongezwa kwa nyama kavu au samaki kutoka
baharini lakini matunda hayakuwa kawaida. Mabaharia wengi waligonjeka na kufa.
Katika karne ya 19 mabaharia walitambua ya kwamba akiba ndogo ya malimau inaweza
kuokoa watu kama wanakunjwa kijiko cha maji ya limau kila baada ya siku kadhaa.

Matunda kama limau, chungwa na balungi ni vyanzo bora vya vitamini C. Kwa jumla
karibu matunda yote yenye ladha ya kichungu ni chanzo chake.

Kuna pia aina za nyama na samaki zinazopeleka vitamini C mwilini. Hapo ndipo
sababu ya kwamba Waeskimo hawakuwa na kiseyeseye ingawa zamani waliishi bila
matunda kwa miezi mingi lakini walikula samaki bichi.



https://sw.wikipedia.org/wiki/Uziwi

Matatizo ya kusikia, kusikia hasara, au uziwi, ni sehemu au jumla ya kukosa
uwezo wa kusikia. Ni unasababishwa na mambo mbalimbali , ikiwa ni pamoja ,
lakini si mdogo, kuzeeka, yatokanayo na kelele, ugonjwa, au kemikali na maumivu
ya kimwili au mchanganyiko wa haya. Audiometry (kusikia kupima) zinaweza
kutumika kuamua ukali wa kuharibika kwa kusikia. Wakati matokeo ni walionyesha
katika decibels, descriptor kimwili, kusikia hasara ni kawaida kama kali, kali
-wastani, wastani, kiasi kali, kali, au makubwa ilivyoelezwa. Conceptually,
kusikia hasara ni kawaida alipewa na mtu ambaye wakati fulani katika maisha
hakuwa na kuharibika kwa kusikia. Kuna idadi ya hatua ambayo inaweza kuchukuliwa
ili kuzuia kupoteza kusikia, hasa ukwepaji kutoka yatokanayo na kelele, mawakala
kemikali, na maumivu ya kimwili. Lakini, katika baadhi ya kesi kama vile
kutokana na ugonjwa, ugonjwa, au genetics, ni vigumu kubadili au kuzuia.
Maendeleo ya teknolojia yanafanywa kuendelea kuboresha kusikia ya wale ambao ni
kusikia kuharibika. Misaada ya kusikia kuwa juu zaidi na ndogo. Kumekuwa na
maendeleo katika usimamizi wa dawa ya kusikia katika kukabiliana na tusi kutoka
yatokanayo na kelele, mawakala kemikali, au maumivu ya kimwili.



https://sw.wikipedia.org/wiki/Uwanja_wa_Ndege_wa_Kimataifa_wa_Entebbe

Uwanja wa Ndege wa Kimataifa wa Entebbe (IATA: EBB, ICAO: HUEN) uwanja wa ndege
wa kimataifamkuu wa Uganda. Iko karibu na mji wa Entebbe, pwani ya Ziwa
Victoria, na takriban kilomita 35 (Maili 21) kutoka mji mkuu wa Kampala. Ofisi
kuu za Shirika la Urobani Uganda ziko katika uwanja wa ndege huu.

Jengo la abiria lilijengwa katikati hadi mwishoni mwa miaka ya 1970. Uwanja mzee
wa ndege wa Entebbe hutumiwa na vikosi vya kijeshi ya Uganda na ilikuwa eneo la
operesheni kuwaokoa mateka na Israel Sayeret Matkal, operesheni Entebbe, mwaka
wa 1976, baada ya Kiarabu-Kijerumani kuteka nyara Air France nambari 139 nje ya
Tel Aviv.

Eneo la uokozi huo ulifanyika "uwanja wa ndege wa zamani", ambao hivi karibuni
ulibomlewa isipokuwa chumba cha udhibiti. Katika mwishoni mwa mwaka wa
2007,kituo cha matumizi ya nchi kilijengwa katia eneo hilo la uwanja wa ndege wa
zamani, na kuacha ya "uwanja wa ndege mpya" kushughukia mambo ya kimataifa.
Uwanja wa Ndege wa Kimataifa wa Entebbe ulihudumia abiria 720.000 wa Kimataifa
mwaka wa 2007. (+10,7% Vs 2006). Takwimu ya kuingia mwaka wa 2008 ilikadiriwa
kuwa 850.000 (+18,1% vs 2006)

Uwanja wa Ndege wa Kimataifa wa Entebbe eneo la shirika la Usalama la Kijeshi ya
Marekani . Uwanja wa Ndege wa Kimataifa wa Entebbe unatumia mfumo wa kupanda
ndege wa {{0}daraja.



https://sw.wikipedia.org/wiki/Uvimbe_wa_koromeo_kistreptokokki

Streptococcal pharyngitis au strep throat ni ugonjwa ambao unasababishwa na
bakteria inayoitwa “Streptococcus ya kundi A”. Maambukizi katika koo inaathiri
koo na findo. Findo ni tezi katika koo nyuma ya mdomo. Maambukizi katika koo pia
inaweza kuathiri zoloto (zoroto). sIshara ya kawaida ni pamoja na homa, uchungu
kwa koo (pia inaitwa koo uchungu), na tezi iliyofura (inayoitwa kivimbe timfu)
katika shingo. Maambukizi katika koo inasababisha asilimia 37 ya uchungu kwa koo
miongoni mwawatoto.

Maambukizi katika koo huenea kwa njia ya mawasiliano ya karibu na mtumgonjwa.
Ili kuwa na uhakika mtu ana maambukizi katika koo, kipimo kinachoitwa throat
culture kinahitajika. Hata bila kipimo hiki, uwezekano wa hali ya strep throat
inaweza kujulikana kwa sababu ya ishara. Kiuua vijasumu inaweza kumsaidia mtu
aliye na maambukizi katika koo . Kiuua vijasumu ni dawa ambazo huua bakteria.
Hizo hutumika zaidi ili kuzuia matatizo kama vile homa kang’ata badala ya
kufupisha urefu wa ugonjwa.

dalili ya kawaida ya strep throat ni uchungu kwa koo, homa ya zaidi ya digrii
sentigredi 38°C (100.4°F), usaha (ugiligili ya manjano au kijani iliyoundwa na
bacteria waliokufa, na chembechembe nyeupe za damu) kwenye findo, na kivimbe
timfu iliyofura.

Mtu ambaye anapata strep throat ataonyesha dalili siku moja hadi tatu baada ya
kugusana na mtu mgonjwa.

Maambukizi katika koo inasababishwa na aina ya bakteria inayoitwa kundi A
beta-hemolytic streptococcus (GAS).Bakteria au virusi vingine pia husababisha
kuumwa na koo. Watu hupata strep throat kwa mawasiliano ya karibu ya moja kwa
moja, na mtu mgonjwa. Ugonjwa unaweza kuenea kwa urahisi zaidi wakati kuna umati
wa watu. Mifano ya umati ni pamoja na kwatu katika jeshi au katika shule.
Bakteria ya GAS inaweza kukauka katika vumbi, lakini haiwezi kufanya watu wawe
wagonjwa. Kama bakteria yamewekwa katika mazingira nyevunyevu inaweza kufanya
watu wawe wagonjwa hadi siku 15. MBakteria nyevunyevu inaweza kupatikana kwenye
vitu kama miswaki. Bakteria hawa wanaweza kuishi katika chakula, lakini hii si
kawaida. Watu ambao wanakula chakula hicho wanaweza kugonjeka. TAsilimia kumi na
mbili ya watot wasiokuw na ishara ya maambukizi katika koo wana GAS kawaida
katika koo zao.

Orodha inayoitwa alama ya Kituo Kilichobadilishwa inasaidia madaktari kuamua
jinsi ya kutunza watu walio na uchungu kooni. Alama ya kituo ina vipimo au
uchunguzi tano za kliniki. Inaonyesha uwezekano wa jinsi vile mtu ana maambukizi
katika koo.

Jaribio inaitwa throat culture ni njia kuu ya kujua mtu kama ana maambukizi
katika koo. Kipimo hiki ni sahihi asilimia 90 hadi 95 ya wakati. Kuna kipimo
kingine kinachoitwa rapid strep test, au RADT. The rapid strep test ni haraka
zaidi kuliko throat culture lakini kwa usahihi inapata ugonjwa kwa asilimia 70
ya wakati. Vipimo vyote huonyesha wakati mtu hana strep throat. Wanaweza
kuonyesha hili kwa usahihi kwa asilimia 98 ya muda.

Wakati mtu ni mgonjwa kipimo cha throat culture au rapid strep inaweza kubaini
kama mtu ni mgonjwa kutokana na strep throat. Watu ambao hawana dalili wanapaswa
wapimwe kipimo cha throat culture au rapid strep kwani baadhi ya watu wana
bakteria ya streptococcal katika koo zao kwa kawaida bila ya matokeo yoyote
mabaya. Na watu hawa hawahitaji matibabu. .

Strep throat ina baadhi ya dalili sawa kama magonjwa mengine. Kwa sababu ya
haya, inaweza kuwa vigumu kujua kama mtu ana strep throat bila ya kipimo cha
throat culture au rapid throat test. Kama mtu ana homa na uchungu kwa koo na
kukohoa, mafua, kuhara, na hisia ya macho mekundu yanayowasha, huenda ikawa ni
uchungu wa koo ambayo inasababishwa na virusi. Maambukizi mononucleosis inaweza
kusababisha kivimbe timfu iliyovimba katika shingo na koo, homa, na inaweza
kufanya findo kuwa kubwa. Utambuzi huu unaweza kuamuliwa na uchunguzi wa damu.
Hatahivyo hakuna tiba maalum kwa ajili ya kuambukiza ya mononucleosis.

Baadhi ya watu hupata strep throat mara nyingi zaidi kuliko watu wengine.
Kuondoa findo ni njia moja ya kuzuia watu hawa kutopata strep throat. Kupata
strep throat mara tatu au zaidi kwa mwaka moja inaweza kuwa sababu nzuri ya
kuondoa findo. Kusubiri pia ni sahihi.

Maambukizi katika koo kwa kawaida huchukua muda wa siku chache bila matibabu.
Kutibu na kiua vijasumu kwa kawaida hufanya dalili kupotea masaa 16 kwa haraka.
Sababu kubwa kwa ajili ya kutibu na kiua vimelea ni kupunguza hatari ya kupata
ugonjwa mbaya zaidi. Kwa mfano, ugonjwa wa moyo inayojulikana kama homa kang’ata
au ukusanyaji wa usaha katika koo inajulikana kama retropharyngeal abscess. Kiua
vijasumu itafanya kazi vizuri ikipewa ndani ya siku 9 za mwanzo wa dalili.

Dawa ya kupunguza uchungu inaweza kusaidia uchungu unaosababishwa na strep
throat. Kwa kawaida hizi ni pamoja na NSAID aur paracetamol ambayo pia
inajulikana kama acetaminophen. Steroidi pia ni muhimu, kama ulimo lidocaine.
Aspirini inaweza kutumiwa kwa watu wazima. Si vizuri kuwapa watoto aspirini kwa
sababu inawafanya kuwa na uwezekano wa kupata Ugonjwa wa Reye.

Penicillin V ni kiua vijasumu ya kawaida inayotumika nchini Marekani kwa
maambukizi katika koo. Ni maarufu kwa sababu ni salama, inafanya kazi vizuri na
haigharimu pesa pesa nyingi. Amoxicillin kwa kawaida hutumika barani Uropa.
Nchini India, sana sana ni ya watu wanaopata homa ya yabisi. Kwa sababu hiyo,
dawa ya kudunga inayoitwa benzathine penicillin G ni tiba ya kawaida. Kiua
vijasumu hupunguza urefu wa wastani ya dalili. Urefu wa wastani siku tatu hadi
tano. Kiua vijasumu inapunguza hii kwa siku moja. Dawa hizi pia kupunguza
maambukizi ya ugonjwa. Dawa hutumika zaidi na inajaribu kupunguza matatizo
matatizo nadra. Hizi ni pamoja na homa kang’ata, upele, aumaambukizi. Madhara
mazuri ya kiua vijasumu inapaswa iwe na uwiano na uwezekano wa athari zake.
Matibabu ya kiua vijasumu haihitaji kupewa kwa watu wazima walio na afya ambao
wamekuwa na athari mbaya kwa dawa. Kiua vijasumu hutumiwa kwa ajili ya strep
throat mara nyingi zaidi kuliko inavyotarajiwa kutoka jinsi ilivyo kali na kwa
kasi ambavyo huenea.Dawa erythromycin (na dawa zingine, zinazoitwamacrolide)
zinapaswa zitumike kwa watu ambao wana mizio mbaya kwa penicillin.Cephalosporin
inaweza kutumiwa kwa watu walio na mzio kidogo. Maambukizi ya Streptococcal pia
inaweza kusababisha uvimbe wa figo (glomerulonephritis kali). Kiua vijasumu
haipunguzi uwezekano wa hali hii.

Dalili za maambukizi katika koo kawaida hupata kuwa bora, na au bila ya tiba,
katika muda wa siku tatu hadi tano.Matibabu na viua vijasumu hupunguza hatari ya
magonjwa mabaya zaidi. Pia huifanya vigumu kueneza ugonjwa. Watoto wanaweza
kurejea shuleni masaa 24 baada ya kuchukua kiua vijasumu.

Strep throat ni pamoja na kundi kundi pana ya uchungu wa koo au uvimbe wa
koromeo. Kadiri ya watu milioni 11 hupata kidonda kooni nchini Marekani kila
mwaka. Kesi nyingi za vidonda vya koo husababishwa na virusi. Bakteria Kundi A
Streptokokasi beta-hemolytic husababisha asilimia 15-30 ya vidonda vya kooni kwa
watoto. Husababisha asilimia 5 hadi 20 ya vidonda vya kooni kwa watu wazima.
Kesi kwa kawaida hutokea katika majira ya baridi na mapema katika majira ya
kuchipua.



https://sw.wikipedia.org/wiki/Ustaarabu

Katika fani ya historia "ustaarabu" (kwa Kiingereza civilisation) ni hali ya
jamii iliyoendelea juu ya kuishi katika jumuiya ndogo zinazojitegema katika
mahitaji yote. Kwenye hali ya ustaarabu watu wanashirikiana katika eneo kubwa
zaidi, huwa na namna ya serikali. Shughuli zinagawanywa kati ya vikundi,
matabaka na kazi mbalimbali chini ya kanuni na sheria zinazosimamiwa na mtawala
au serikali.

Katika historia ustaarabu kwa maana hii ulitokea penye kilimo ambako wakulima
walianza kutoa sehemu ya mapato yao kwa mtawala au serikali fulani. Mapato hayo
yalitumiwa kugharamia jeshi au silaha kwa kutetea jamii, mafundi na wasanii,
ujenzi wa mahekalu, maboma, mifereji ya umwagiliaji mashamba, ghala kwa mazao
n.k.

Miji ilitokea ambako sehemu ya watu haikuzalisha vyakula bali kushughulika na
kazi za pekee.

Mahitaji ya kusimamia na kupanga kodi na mahitaji mengine ya utawala
yalisababisha kutokea kwa mbinu za kutunza kumbukumbu, hivyo vyanzo vya kuandika
na kuhesabu.

Kwa maana hii "ustaarabu" hutazamiwa tofauti na maisha katika hali ya jumuiya
ndogo ambako watu huishi katika koo ndogo za wakusanyaji, au makabila madogo
yanayofuata zaidi mila na desturi lakini hawana mamlaka ya juu inayogharamiwa na
wote.

Kati ya ustaarabu wa kwanza zinazojulikana katika historia kuna Mesopotamia,
Misri ya Kale, Uhindi na China ambako ugawaji wa maji ya mito mikubwa katika
mazingira yabisi yalikuwa msingi wa ushirikiano wa watu katika maeneo makubwa.



https://sw.wikipedia.org/wiki/Urani

Urani ni elementi katika mfumo radidia yenye alama U. Namba atomia ni 92 na
uzani atomia ni 238. Jina limechaguliwa kutokana na sayari Uranus.

Urani ni metali nururifu. Isotopi yake 235U ni dutu asilia ya pekee inayoweza
kuwa na mmenyuko mfululizo wa kinyuklia. Hutumiwa katika tanuri nyuklia pia
katika silaha za nyuklia. Bomu ya nyuklia ya kwanza huko Hiroshima ilitengenezwa
kwa Urani.

Ikiwa ni metali nururifu ya pekee inayopatikana duniani kiasili hutumiwa kwa
utengenezaji wa umeme katika tanuri nyuklia. Takriban asilimia 16 ya umeme
duniani hutengenezwa kwa njia hii, katika nchi kadhaa ni sehemu kubwa ya umeme.
Mwanzoni wa upatikanaji wa teknolojia hii katika karne ya 20 kulikuwa na
matumaini makubwa ya kuwa italeta umeme nafuu kwa watu wote. Ila tu matatizo ya
takataka nyuklia na ajali hatari za tanuri nyuklia yalichelewesha maendeleo ya
matumizi yake. Tena upatikanaji wa urani yenyewe ni tatizo kwa sababu akiba za
urani duniani zinazofaa kwa uchimbaji wa kiuchumi hukadiriwa kudumu kwa miaka
50-100 pekee.



https://sw.wikipedia.org/wiki/Upara

Upara (kwa Kiingereza baldness) ni hali ya kutokuwa na nywele au ukosefu wa
nywele mahali ambapo mara nyingi hukua, hasa kichwani. Aina ya upara ya kawaida
zaidi ni upungufu wa nywele unaowatokea hatua kwa hatua binadamu wanaume na
viumbehai wengine na ambayo huitwa "mkondo wa upara wa kiume".

Istilahi alopeshia hutokana na neno la Kigiriki αλώπηξ, alópex, inayomaanisha
mbweha. Asili ya matumizi hayo ni kuwa mnyama huyu huvua manyoya yake mara mbili
kwa mwaka.

Matukio ya upara wa kiolezo hutofautiana miongoni mwa idadi kubwa ya watu kwa
misingi ya maumbile ya jeni; sababu za kimazingira hazionekani kuathiri sana
aina hii ya upara. Utafiti mmoja mkubwa uliofanywa katika Maryborough, Victoria,
Australia ulionyesha kuwa kiwango cha ya upotezaji nywele za mbeleni mwa
kichwa-katikati hulingana na ongezeko la umri na huathiri 73.5% ya wanaume na
57% ya wanawake wenye umri wa miaka 80 na zaidi. Kwa mujibu wa tovuti ya Medem
Medical Library, upara wa kiume huathiri takribani wanaume milioni 4 nchini
Marekani. Takriban asilimia 25 ya wanaume huanza kupata upara tokea umri wa
miaka 20, theluthi mbili huanza kupata upara kuanzia miaka 60. Uwezekano wa
kupata jeni ya upara ni 4 kwa 7.

Mkondo wa wanaume hudhihirisha upungufu wa nywele kutoka pande za paji la kichwa
unaojulikana kama "upeo wa nywele unaopungua". Upungufu wa upeo wa nywele
huonekana katika wanaume waliozidi miaka 20 lakini unaweza kuonekana mapema,
mwishoni mwa umri wa ujana pia.

Sehemu ndogo ya upara inaweza kujitokeza sehemu ya juu (vertex). Sababu za aina
hii ya upara (uitwao androjenetic alopecia) ni DHT, homoni yenye msukumo wa
nguvu za ngono, ukuaji wa nywele za mwilini na usoni, ambayo huweza kuathiri
vibaya tezi kibofu pamoja na nywele za kichwani.

Bado haijafahamika kikamilifu namna ambayo DHT hutekeleza jambo hili. Kwenye
ngozi za vichwa zinazoathirika na jeni hii, DHT huzua mchakato wa ukondefu wa
nywele. Kupitia mchakato wa ukondefu wa nywele, upana wa mzizi wa nywele
huendelea kupungua kitaratibu hadi nywele kwenye ngozi ya kichwa kufanana na
manyoya hafifu au "sufi za pichi" au hata kutoweka kabisa. Mwanzo wa kupoteza
nywele wakati mwingine huanza mapema mwishoni mwa ubalehe na hasa husababishwa
na jeni. Upara wa mkondo wa kiume huainishwa katika kipimo cha Hamilton Norwood
I-VII.

Iliaminika awali kuwa upara ulirithiwa kutoka kwa babu wa ukoo wa mama. Ingawa
pana misingi ya imani hii, wazazi wote huchangia uwezekano wa vizalia wao
kupoteza nywele. Pana uwezekano mkubwa zaidi wa kurithi upara iwapo mchanganyiko
wa jeni zinazosheheni kwa nguvu kutoka wazazi wote zina hali hiyo.

Hakuna makubaliano kuhusu maelezo ya mageuzi ya mkondo wa upara wa kiume. Madai
ya kwamba mkondo wa upara wa kiume (MPB) hunuiwa kuwasilisha ujumbe wa kijamii
unaungwa mkono na ukweli kwamba msambao wa vihisivu androjeni kwenye ngozi ya
kichwani hutofautiana baina ya wanaume na wanawake, aidha waume na wake wazee
walio na viwango vya juu vya androjeni mara nyingi hudhihirisha ukondefu wa
nywele uliotawanyika, kinyume na ilivyo katika mkondo wa upara wa kiume.

Nadharia moja, iliyotolewa na Muscarella na Cunningham, inaeleza kuwa upara
ulijitokeza miongoni mwa wanaume kufuatia uteuzi wa jinsia kama ishara pevu ya
uzee na ukomavu wa kijamii, ambapo uchokozi na tabia za kujihatarisha
huongezeka. Hii ilitoa taswira ya mwanamume aliyefikia hali iliyoimarika kijamii
lakini aliyepungukiwa na uwezo wa kimwili wa kupata washirika wa kujamiiana na
kukuza watoto hadi utu uzima.

Katika utafiti wa Muscarella na Cunningham , wanaume na wanawake walitazama
wanamitindo 6 wa kiume waliokuwa na viwango tofauti vya nywele usoni (walio na
ndevu na masharubu au bila) na nywele kichwani (kichwa kilichojaa nywele,
zinazopungua na upara). Washiriki walitathmini kila mafungu kwa kutumia
vivumishi 32 vilivyohusiana na mitazamo ya jamii. Wanaume waliokuwa na upara ama
waliokuwa na nywele usoni au nywele zinazopungua walichukuliwa kuwa wenye umri
mkubwa zaidi kuliko wale ambao waliokuwa wamenyolewa kabisa au waliokuwa na
nywele nyingi kichwani. Ndevu na kichwa kilochojaa nywele zilionekana kama hali
ya ujasiri zaidi na kutokomaa kijamii, nao upara ukahusishwa na ukomavu zaidi
kijamii. Hariri ya maoni ya kijamii kuhusu mikondo ya upara wa kiume umetolewa
na Henss (2001).

Upara si tu ni sifa bainishi ya binadamu. Viumbe wengine wa jamii ya nyani, kama
vile masokwe, makakiu wenye mikia minene, na uakari wa Amerika ya Kusini
hudhihirisha ukondefu taratibu wa nywele kichwani baada ya kubalehe. Makakiu
wazima wenye mikia minene, kwa kweli, hutumika mara nyingi maabarani katika
kutafiti matibabu yasaidiayo ukuaji wa nywele.

Watangulizi mbalimbali wa tai wa Ulimwengu wa Kale na Ulimwengu Mpya waligeuka
kwa kipindi cha wakati na kupata upara kichwani, iliyozuia manyoya kushika
vipande vya nyama zilizooza kutoka mlo wa tai, na kusaidia pia kupunguza joto.

Utafiti mwingi ulifanywa kuhusu maumbile ya jeni zinazohusiana na mkondo wa
upara wa kiume, au androgenetic alopecia (AGA). Utafiti unaonyesha kwamba kwa
kiasi kikubwa, uwezekano wa kupatwa na upara wa mapema wa kiume hutokana na jeni
za chembeuzi X. Jeni nyingine zisizohusiana na ngono pia hushirikishwa.

Watafiti wa Ujerumani wanataja jeni pokezi ya androjeni kama kiungo muhimu zaidi
cha upara. Wanahitimisha kwamba aina fulani ya jeni pokezi ya androjeni
huhitajika kwa ukuaji wa AGA. Mwaka huohuo matokeo ya utafiti huu
yalithibitishwa na watafiti wengine. Jeni hii ni dhaifu, kwa hivyo mwanamke
huhitaji kromosomu mbili za X zenye kasoro ili kuonyesha alopeshia ya mkondo
sawa na wa kiume. Kwa vile androjeni na mahusiano yake na kipokezi cha androjeni
ndiyo sababu za AGA inaonekana jambo la kimantiki kuchukulia kuwa jeni hisivu ya
androjeni ina jukumu muhimu katika ukuaji wake.

Utafiti mwingine wa mwaka 2007 ulipendekeza kuwa jeni nyingine katika kromosomu
X, iliyo karibu na jeni pokezi ya androjeni, ilikuwa na jukumu muhimu katika
mkondo wa upara wa kiume. Walipata kuwa eneo la Xq11-q 12 katika kromosomu X-
lilihusiana pakubwa na AGA katika wanaume. Walisisitiza kuwa EDA2R ndiyo jeni
inyohusiana zaidi na AGA. Utafiti huu umeigwa katika angalau tafiti tatu huru
zifuatazo.

Jeni nyinginezo zinazohusika na upotevu wa nywele zimegunduliwa. Mojawapo ikiwa
jeni ya kromosomu 3. Jeni huwa iko katika 3q26. Jeni hii pia huchangia katika
aina ya upara unaohusishwa na ulemavu wa akili. Jeni hii ni dhaifu.

Jeni nyingine ambayo inaweza kushiriki katika upotevu wa nywele ni P2RY5. Jeni
hii inahusika na muundo wa nywele. Baadhi zinaweza kusababisha upara wakati wa
kuzaliwa ilhali aina nyinginezo husababisha "nywele za sufu".

Ingawa upara si kawaida sana katika wanawake kama ilivyo kwa wanaume, athari za
kisaikolojia za kupoteza nywele huwa kubwa zaidi. Kwa kawaida ukanda wa nywele
za mbele hudumu ilhali uwingi wa nywele hupungua katika maeneo yote kichwani.
Hapo awali iliaminika kuwa ilisababishwa na testosteroni sawa na katika upara wa
kiume, lakini wanawake wengi ambao kupoteza nywele huwa na viwango vya kawaida
vya testosteroni .

Hata hivyo, upotezaji nywele kwa mwanamke umekuwa tatizo linaloendelea, ambalo
kwa mujibu wa Akademia ya Marekani ya Matibabu ya ngozi, huathiri karibu
wanawake 30,000,000nchini Marekani. Ingawa upotezaji nywele kwa wanawake kwa
kawaida hutokea baada ya umri wa miaka 50 au hata baadaye, isipoambatana na
matukio kama ujauzito, maradhi sugu, ya mlo, na mfadhaiko kati ya nyinginezo,
kwa sasa inatokea miaka ya mapema na huku ripoti zikionyesha kuwa hutokea hata
wanawake wachanga kama wa miaka 15 au 16.

Hata hivyo, kulingana na Ted Daly, MD, tabibu wa ngozi kutoka Kituo cha Matibabu
cha Chuo Kikuu cha Long Island, alopeshia androjeni sio sababu kuu ya kupotea
kwa nywele kwa wanawake na wataalamu wa ngozi kwa sasa hupendelea kuita hali hii
mkondo wa upotevu wa nywele kwa wanawake badala ya kutumia neno androjeni
alopeshia. Anaongeza kuwa mkondo wa kike ni wa mtawanyiko na hudhihirika katika
eneo lote la juu ya kichwa na waweza kuathiri wanawake wakati wowote.

Wakati mwingine pia mchakato wa homoni huweza kusababisha upotevu wa nywele kwa
mwanamke. Baadhi ya mifano ni: uja uzito, kufikia kutoweza kuzaa, uwepo wa
uvimbe wa ovari, dawa za kudhibiti upataji mimba na kiwango juu cha androjeni,
dalili za vimbe nyingi za ovari. Pia matatizo ya tezi, anemia, ugonjwa sugu na
baadhi ya dawa husababisha upotevu wa nywele kwa mwanamke .

Alopeshia kutokana na kemotherapi ya saratani imeripotiwa kusababisha mabadiliko
katika dhana-nafsia na taswira ya mwili. Taswira ya mwili hairejelei hali ya
awali baada ya kuota upya kwa nywele kwa idadi kubwa ya wagonjwa. Katika hali
kama hizo, wagonjwa hutatizika kuonyesha hisia zao (alexithymia) na hutaka zaidi
kujiepusha na migogoro ya familia. Tiba ya familia inaweza kusaidia familia
kukabiliana na matatizo ya kisaikolojia yakijitokeza.

Matatizo ya kisaikolojia kutokana na upara, yakiwepo, kwa kawaida hushamiri
zaidi mwanzoni mwa dalili.

Baadhi ya wanaume wenye upara huonea fahari upara wao, wakihisi unasaba na watu
maarufu wenye haiba walio na upara kama vile Yul Brynner, Bruce Willis, Vin
Diesel, Sean Connery, Jason Statham, Patrick Stewart, Ben Kingsley, "Stone Cold
Steve Austin, Tupac Shakur, Michael Chiklis , Telly Savalas, na Jeffrey
Eugenides. Larry David hasa hutumia upara wake kama njia ya ucheshi-nafsia
katika vipindi vyake vya televisheni vya Seinfeld and Curb Your Enthusiasm.
Katika miaka ya hivi karibuni, upara ,umekuwa si tatizo kubwa kutokana na
ongezeko la mtindo wa kudumisha nywele fupi sana, au hata kunyoa nywele kabisa,
miongoni mwa wanaume katika nchi za magharibi. Kwa mfano, Patrick Stewart
alitajwa kama "Mume wa Kuvutia zaidi kwenye TV" kwa jukumu lake la haiba kama
Kapteni Jean-Luc Picard.

Makampuni mengi yamefanikiwa kibiashara kwa kuuza bidhaa ambazo hugeuza hali ya
upara, kwa ukuzaji nywele upya, upandikizaji nywele kwa upasuaji au kuuza
vibandiko vya nywele.

Vizuiakinga-mwili vinavyotumiwa kichwani zimeonyeshwa kugeuza kwa muda alopeshia
areata, ingawa madhara ya baadhi ya dawa hizi husababisha maswala kuzushwa
kuhusu dawa hizi.

Utafiti unaangazia uhusiano kati ya upotevu wa nywele na masuala mengine ya
afya. Ingawa pamekuwepo uvumi juu ya uhusiano kati ya kuanza mapema
kwa-androjeni alopeshia na maradhi ya moyo, upitiaji upya wa makala kuanzia
1954-1999 haikupata uhusiano wa kudumu kati ya upara na ugonjwa wa mishipa ya
moyo. Wataalamu wa ngozi walioendesha shughuli hiyo walipendekeza utafiti zaidi
unahitajika.

Sababu za kimazingira zinachunguzwa upya. Utafiti wa mwaka 2007 ulionyesha kuwa
uvutaji sigara unaweza kuwa sababu inayohusishwa na upotevu wa nywele kutokana
na uzee miongoni mwa wanaume wa Kiesia. Utafiti huu uliozingatia maswala ya umri
na historia ya familia, ulipa takwimu kubwa ya uhusiano chanya kati ya androjeni
alopeshia kali au wastani na uvutaji sigara.

Katika Mei 2007, watafiti katika Chuo Kikuu cha Pennsylvania walivumbua njia
mpya ya kisayansi ambayo huenda ikatibu upara kwa seli shina. Bidhaa hii inaweza
kuwa sokoni katika muda wa miaka mitatu ijayo. Watafiti waligundua kwamba ukuaji
wa shina mpya zinazoweza kuotesha nywele uliweza kusisimuliwa katika panya kwa
kuharibu ngozi zao.

Februari 2008 watafiti katika Chuo Kikuu cha Bonn walitangaza kugundua msingi wa
kijentiki wa aina mbili tofauti ya ipotevu wa nywele uliorithiwa, hivyo basi
wakafungua njia pana ya matibabu ya upara. Ukweli kwamba kipokezi mahususi
kilikuwa na wajibu maalum katika ukuaji wa nywele haukujulikana awali kwa
wanasayansi na kutikana na maarifa haya mapya, tafiti zinazolenga kugundua jeni
zaidi za aina hii huenda ikachangia ongezeko la tiba kwa aina tofauti za
upotezavu wa nywele.

Utafiti wa miezi minane katika Taasisi ya Sayansi ya Dawa katika Chuo Kikuu cha
Sayansi ya Malaysia ulionyesha virutubisho vya kila siku vilivyodhihirishwa vya
tokotrienoli(vitamini E) tata inaweza kuongeza ukuaji wa nywele kwa watu wenye
mkondo wa upara wa kiume kwa asilimia 42.

Mnamo Mei 2009, watafiti kule Ujapani walitambua jeni, SOX21, inayoonekana kuwa
ndiyo yenye wajibu wa upotevu wa nywele kwa watu.



https://sw.wikipedia.org/wiki/Ulaya_ya_Mashariki

Ulaya ya Mashariki ni sehemu ya mashariki ya bara la Ulaya lakini hakuna
maelewano juu ya mipaka yake hasa upande wa magharibi.

Orodha hii imejumlisha nchi zote za Ulaya zilizokuwa sehemu za Umoja wa
Kisovyeti au zilizoshikamana nao kisiasa hadi mwaka 1989 (isipokuwa Ujerumani ya
Mashariki). Tatizo lake ni ya kwamba watu wa Poland, Hungaria, Ucheki na
Slovakia zinajihesabu kuwa sehemu za Ulaya ya Kati.

Kijiografia mara zinatajwa humo nyingi nchi za Ukraine, Belarus, Moldova na
sehemu ya Ulaya wa Urusi. Isipokuwa sehemu za kaskazini za Urusi huhesabiwa mara
nyingi upande wa Ulaya ya Kaskazini.

Mara nyingi nchi zinazokaliwa na watu wenye lugha za Kislavoni huhesabiwa humo.
Lakini kwa njia hii Romania na Hungaria si nchi za Ulaya ya Mashariki lakini
Ucheki, Slovenia na Kroatia zimo. Kihistoria hata sehemu za Ujerumani zilikaliwa
na Waslavoni, na Wasorbi katika mashariki bado hutumia lugha yao.

Hivyo kuna nji ya pili inayosema: Nchi zote zenye lugha za Kislavoni zilizoguswa
hasa na Kanisa la Kiorthodoksi kama vile Urusi, Ukraine, Belarus.



https://sw.wikipedia.org/wiki/Ukristo_barani_Afrika

Ukristo uko Afrika katika wingi wa madhehebu yaliyopatikana katika historia ya
Kanisa, baadhi katika bara hilo, baadhi katika mabara mengine.

Kwa sasa ndiyo dini kubwa zaidi barani, hasa Kusini kwa Sahara, pamoja na
Uislamu ambao unaongoza Kaskazini kwa jangwa hilo.

Leo karibu nusu ya Waafrika wote ni Wakristo. Lakini asilimia ya Wakristo
inaweza kuwa ndogo katika nchi kadhaa na kubwa katika nchi nyingine. Katika
Afrika Kaskazini Wakristo ni wachache. Kumbe ni wengi kwa theluthi mbili za bara
kusini kwa Sahara.

Kwa jumla Wakristo wanaishi kati ya wafuasi wa dini nyingine, hasa Uislamu na
dini za jadi.

Idadi yao inaongezeka haraka sana. Kila baada ya nukta nne Mwafrika mmoja
anaingia Ukristo. Wengine huzaliwa katika familia ikiwa mzazi mmoja au wote
wawili ni Wakristo tayari. Katika madhehebu mengi iko desturi ya kuwabatiza
watoto wadogo. Ubatizo huo unawafanya kuwa wanakanisa. Wakikua watafundishwa na
pengine kukaribishwa kwenye Kipaimara. Katika ibada hiyo kijana atarudia ahadi
ya ubatizo wake na kuwekewa mikono na askofu au mchungaji mwingine na kuombewa
ili Roho Mtakatifu amsaidie katika maisha yake ya Kikristo. Madhehebu mengine
hayabatizi watoto wadogo. Yanaweza kuwapokea katika Kanisa kwa ibada maalumu
lakini yanasubiri mpaka mtoto atakapokuwa mtu mzima, halafu apokee ubatizo na
kuwa Mkristo rasmi.

Njia nyingine ya kukua kwa Kanisa ni kuongoka. Maana yake mtu asiye Mkristo
anasikia habari za imani na kuvutiwa moyoni. Halafu anafika kwa kiongozi wa
Kanisa na kupata mafundisho juu ya imani na maisha ya Kikristo. Halafu anaweza
kubatizwa. Atakuwa mwanakanisa katika dhehebu fulani lakini ni vilevile Mkristo
katika Kanisa moja takatifu la Bwana Yesu lililopo popote duniani. Wakristo
Waafrika wengi kidogo ni watu walioongoka: waliwahi kuwa wafuasi wa dini
nyingine (hasa dini za jadi, lakini wengine Uislamu), wakasikia Habari Njema
wakaamua kumfuata Yesu.

Wakati mwingine tunaweza kusikia kuwa Ukristo uliingizwa Afrika juzijuzi tu, na
asili yake ni Ulaya. Hili si kweli. Ukristo ni imani ya kale sana katika Afrika.
Tangu mwanzo wa Kanisa walikuwepo Wakristo Waafrika.

Ila Afrika Mashariki historia ya Ukristo si ndefu. Mwaka 1900 katika eneo la
Tanzania ya leo Wakristo walikuwa elfu kadhaa tu. Ongezeko lilikuja haraka sana.
Leo hii wako zaidi ya milioni 20. Wakati ule kati ya Watanganyika 100, Wakristo
walikuwa 2 tu. Leo zaidi ya 50 kati ya Watanzania 100 ni Wakristo.

Miaka 2000 iliyopita mawasiliano kati ya nchi na nchi hayakuwa rahisi. Hapakuwa
na redio wala simu wala ndege wala magari. Usafiri ulikuwa kwa miguu au kwa
kupanda wanyama (k.v. farasi, ngamia, punda), halafu kwa meli za tanga. Meli
hizo ziliweza kufuata pwani tu, hazikuwa imara kutosha kuvuka bahari kubwa.

Lakini hata kwa vyombo hivyo iliwezekana kufanya biashara kati ya Mediteranea na
nchi za mbali kama Bara Hindi au Afrika Mashariki. Tunafahamu kitabu ambacho
kiliandikwa mwaka 100 BK na kueleza usafiri wa baharini kutoka Misri hadi pwani
ya Afrika Mashariki (iliyoitwa na Wagiriki "Azania"). Lakini watu waliojua
habari hizo walikuwa wachache.

Jangwa la Sahara lilikuwa kizuizi kikuu cha mawasiliano na usafiri kati ya
sehemu kubwa ya Afrika na sehemu nyingine. Mabara ya Amerika na Australia
hayakujulikana na wataalamu wa Asia, Afrika na Ulaya.

Watu wengi waliamini dunia kuwa tambarare yenye umbo la duara (kama sahani),
ingawa wataalamu wengine katika Misri walikwishagundua kwa njia ya kupima dunia
kuwa ina umbo la chungwa. Lakini si watu wengi walioamini au kujali elimu hizo.
Ilikuwa nje ya upeo wao. Hali hii ilibadilika tu karne nyingi baadaye, wakati
meli za kuvuka hata bahari kubwa zilipopatikana.

Tukiona ya kwamba asili ya Ukristo ni eneo la Yerusalemu tunaweza kuelewa jinsi
gani mitume wa Yesu waliweza kutumia usafiri uliopatikana wakati ule na kufika
nchi zilizojulikana katika mazingira yao lakini hawakufika mbali zaidi.

Wakati wa Yesu Afrika Kaskazini pia ilikuwa chini ya utawala wa Roma. Wakati ule
wakazi wake hawakuwa Waarabu. Kiutamaduni palikuwa na sehemu mbili: Misri upande
wa Mashariki na nchi za Waberberi upande wa Magharibi. Nchi hizo za Waberberi
(Moroko, Algeria, Tunisia na Libia za leo) zilikuwa pia na miji mingi walipokaa
wahamiaji kutoka Italia waliotumia lugha ya Kilatini. Mji mkuu wa sehemu ile ni
Karthago (karibu na Tunisi ya leo). Mji mwingine unaoonekana katika Biblia ni
Kurene (kule Libia).

Misri ilikuwa kitovu cha elimu ya juu tangu karne nyingi. Mji mkuu wa Misri
ulikuwa Aleksandria. Eneo la utawala wa Roma lilifika mpakani mwa Sudani ya leo
(eneo lililoitwa "Nubia").

Nchi hizo hazikuwa na mawasiliano mengi na nchi za kusini mwa jangwa la Sahara
lililozuia usafiri. Hivyo imani ya Kikristo ilifika haraka katika sehemu ya
Kaskazini kwa Sahara ila haikuvuka jangwa hilo kubwa. Lakini mawasiliano
yalikuwepo na sehemu za Ulaya Kusini na Asia, hasa kupitia Bahari ya Kati.
Ilikuwa rahisi kwa mitume wa Kristo kutumia mawasiliano hayo yaliyokuwepo
tayari.

Watu wa Mediteraneo walifanya tayari biashara kwa meli na pwani ya Afrika
Mashariki. Tunaweza kuwaza ya kwamba wafanyabiashara Wakristo walitembelea
mapema sehemu hizo pia lakini hakuna kumbukumbu yoyote kama walihubiri n.k.

Nchi hizo za Afrika Kaskazini zilikuwa tajiri. Hali ya hewa wakati ule ilikuwa
afadhali kwa kilimo kuliko leo. Milima ya Atlas ilijaa misitu. Katika Algeria na
Tunisia ya leo ililimwa ngano kwa wingi na kuilisha Italia. Hata jina la
"Afrika" lina asili yake katika kipindi cha Kiroma. "Afrika" ilikuwa jina la
mkoa mmoja uitwao leo Tunisia. Kutoka kule jina hilo lilitumika baadaye kwa
sehemu nyingine za bara hilo.

Kwa jumla watu walifuata dini zao za asili za kuabudu miungu mingi. Palikuwa na
mchanganyiko wa imani mbalimbali. Wanajeshi Waroma waliokaa katika nchi nyingi
walileta miungu yao na kuwajengea mahekalu pale walipokaa. Kule Misri na sehemu
za Kurene waliishi pia Wayahudi wengi waliotumia hasa lugha ya Kigiriki. Kwa
njia ya Wayahudi hao habari za Mungu mmoja zilikuwa zinasikika sehemu nyingi.

Watu wa Afrika Kaskazini walisafiri na kukaa pia katika miji ya Ulaya na Asia.
Kutokana na mawasiliano mazuri tunaona Waafrika mbalimbali katika taarifa za
Agano Jipya. Tuone mifano: - Yesu alipobeba msalaba wake kule Yerusalemu
akaanguka chini. Maaskari wakamkamata mtu aliyepita mtaani jina lake ni Simoni
wa Kurene. Jina linaonyesha ya kwamba alikuwa mgeni kutoka Kurene (Libia). (Lk
23:26) - wakati wa ushirika wa kwanza kule Yerusalemu, Filipo mwinjilisti
alikutana na msafiri kutoka Kushi akambatiza. Kushi ni jina la kale la sehemu ya
Sudan Kusini ya leo (matoleo mengine ya Biblia hutafsiri: Mhabeshi au
Mwethopia). (Mdo 8:26 n.k.). - katika ushirika wa mji mkubwa wa Antiokia (Asia
Magharibi) tunasikia juu ya watu wa asili ya Afrika waliokuwa viongozi wa
ushirika huo. Mmoja ni Lukio Mkurene. Mwingine ni "Simeoni aitwaye Nigeri". Neno
"Nigeri" linatafsiriwa "Mweusi". Kumbe hata huyu anaonekana ametokea Afrika
kutokana na rangi yake. (Mdo 13)

Yesu mwenyewe alikaa miaka kadhaa Afrika. Alitoka nje ya Israeli-Palestina mara
moja tu katika utoto wake wakati wazazi wake walipokimbilia pamoja naye Misri
kwa sababu Mfalme Herode Mkuu alitaka kumwua mtoto Yesu. Mpaka leo Wakristo
wenyeji wa Misri wanatunza kumbukumbu ya Familia Takatifu katika nchi yao.
Makanisa mbalimbali yapo mahali panapokumbukwa ya kwamba Yosefu, Bikira Maria na
mtoto Yesu walipumzika.

Hatuna habari ndani ya Biblia juu ya shirika za kwanza zilizoundwa kule. Lakini
Wakristo wa Misri wanamkumbuka Marko Mwinjili aliyefika Aleksandria na kuhubiri
Habari Njema Afrika hata kuanzisha Kanisa pale Misri. Ndiye hasa mwinjilisti wa
Afrika. Marko alikuwa amesafiri na Mtume Petro kama mwanafunzi wake.

Hakuwahi kuwa mwanafunzi wa Yesu, lakini aliandika Injili, yaani taarifa juu ya
maisha na mafundisho yake. Alikuwa mwandishi wa kwanza wa habari hizo. Mtume
Mathayo na Luka mwinjili walitumia taarifa ya Marko walipoandika Injili zao.

Anasemekana alikufa akiwa shahidi wa imani wakati wa mateso ya kwanza chini ya
serikali ya Roma. Anakumbukwa kama Askofu wa kwanza wa Aleksandria. Ndiyo sababu
mpaka leo Askofu Mkuu wa Aleksandria huitwa "Mwandamizi wa Marko".

Tuna habari nyingi juu ya Wakristo kule Misri na Karthago (magofu yake yako
nchini Tunisia) wakati wa karne ya 2. Habari hizo zinaeleza maisha na mateso
yao.

Hao na Wakristo wa kwanza walio wengi waliishi chini ya serikali ya Roma. Kwa
jumla hiyo iliwaruhusu watu wote kuendelea na desturi na dini zao. Serikali
iliona ni muhimu kuabudu miungu yote kwani ingekuwa hatari mungu fulani
angesahauliwa hata kusababisha akasirike.

Matendo ya Mitume 17:16-23 inasimulia kwamba Mtume Paulo alishangaa kuona sanamu
nyingi za miungu kule Athene. Kati ya sanamu hizo aliona madhahabu (altare)
yaliyotengwa kwa ajili ya "Mungu asiyejulikana". Kumbe serikali ya Athene
iliogopa kumsahau mungu yeyote ikatoa sadaka za tahadhari.

Kaisari naye, yaani Mfalme Mkuu wa Roma, alipewa heshima ya kimungu. Raia
walitakiwa kushiriki ibada za kumtolea sadaka mbele ya sanamu zake. Kwa watu
wengi waliozoea kuabudu miungu mingi haikuwa vigumu sana kumwingiza Kaisari kama
mungu wa nyongeza katika mawazo yao. Lakini kwa Wakristo haikuwezekana kushiriki
ibada hizo. Kwa hiyo walionekana kama maadui wa serikali. Walikamatwa na polisi
na kupelekwa mahakamani.

Ukali wa mateso ulitegemea siasa ya wakuu wa mikoa ya Kiroma. Wakati mwingine
waliweza kujipatia sifa wakitoa taarifa ya kwamba wamekamata Wakristo wengi na
kuwahukumu. Wakati mwingine waliona afadhali kuwaacha Wakristo na kutosababisha
vurugu katika mkoa. Nje ya suala la kidini Wakristo walikuwa raia wema.

Katika karne ya 3 mateso yalikuwa makali hasa kule Misri. Katika miji mikubwa
kama Aleksandria watu wengi walikuwa Wakristo. Machoni pa wakuu wa serikali hali
hiyo ilikuwa uasi. Wakaona ni lazima kuzima uasi huo.

Kati ya miaka 302 na 308 B.K. maelfu wakauawa kule Aleksandria. Wakakatwa vichwa
na maaskari, wakapelekwa katika kiwanja cha michezo mbele ya wanyama mwitu,
wakachomwa moto. Lakini idadi ya Wakristo waliokuwa tayari kufa ilizidi uwezo wa
serikali wa kuwaua.

Kumbe mwaka 312 ilikuwa kama ukombozi kwa mji wa Aleksandria. Kaisari mpya, kwa
jina Konstantino Mkuu akatangaza mwisho wa mateso. Akatoa sheria ya kuwa Ukristo
ni dini halali katika Dola la Roma.

Misri ilikuwa kitovu muhimu cha Ukristo wa kale. Uhodari wa Wakristo wake
ulishinda dhuluma za serikali ya Kiroma. Katika mapambano hayo Wakristo Wamisri
wakaunda silaha mbili ambazo zimekuwa muhimu katika Kanisa zima mpaka leo: 1.
Elimu ya Kikristo 2. Utaratibu wa umonaki.

Jiji la Aleksandria lilikuwa na maktaba kubwa kuliko zote duniani. Wakati ule
haikujulikana jinsi ya kupiga chapa vitabu. Kila kitabu kiliandikwa kwa mkono
kikawa na bei kubwa sana. Kununua kitabu kulikuwa na gharama zinazofanana na ile
ya kununua gari leo. Kwa hiyo elimu ilikuwa na thamani kubwa, na maktaba kubwa
ilikuwa na thamani kupita kiasi. Wataalamu toka pande zote za dunia walifika
Aleksandria, mji wa elimu, ili kusoma na kunakili vitabu. Si ajabu kwamba Agano
la Kale lote lilitafsiriwa kwa mara ya kwanza katika lugha ya Kigiriki huko
Aleksandria mwaka 150 hivi K.K.

Hivyo Wakristo wa Aleksandria walijisikia hawana budi kuwa tayari kujadiliana na
watu wenye elimu. Wawe tayari kujibu maswali yao juu ya Injili hata kutetea
imani kwenye ngazi inayolingana na elimu ya hali ya juu. Wakristo wenye elimu
walijitolea kuelimisha Wakristo wenzao. Katika mafundisho hayo kilitokea chuo
cha Kikristo cha kwanza. Masomo yake yalihusu imani na Biblia lakini pia elimu
kwa jumla. Falsafa ilikuwa muhimu katika mawazo ya wataalamu hata katika
mafundisho ya kidini ya Wapagani na Wayahudi. Basi, ilionekana afadhali mwalimu
Mkristo ajue falsafa na awe na msimamo wake juu ya uhusiano kati ya falsafa na
imani ya Kikristo.

Chuo cha Aleksandria kilipata sifa chini ya Panteno. Mnamo mwaka 200 BK huyo
aliacha uongozi wa chuo akawa mmisionari huko Bara Hindi. Aliyemfuata alikuwa
Klementi wa Aleksandria aliyefaulu sana kuvuta Wapagani wenye elimu kumpokea
Kristo.

Mwanafunzi wake mashuhuri alikuwa Origene, ambaye baadaye akapewa uongozi wa
chuo hicho. Alifanya kazi hiyo kwa muda wa miaka 25. Origene alikuwa mtaalamu wa
pekee: ndiye wa kwanza kutumia njia ya kisayansi katika kuchunguza fasiri za
Biblia. Pamoja na makarani wake akaandika maneno yote ya Kiebrania ya Biblia
pamoja na fasiri zake katika nguzo sita kwenye ngozi kubwa. Njia hiyo ilisaidia
kuona mara moja makosa au udhaifu katika fasiri hizo. Aliwafundisha vijana wengi
kutumia akili yao katika kutafakari imani kwani akili ni kipawa cha Mungu.

Kwa njia hiyo Chuo cha Aleksandria kimekuwa mwanzo wa elimu ya juu katika
Ukristo. Mpaka leo ni kawaida kwamba mtumishi wa Kanisa awe na elimu.
Wachungaji, mapadri na watawa wanasomeshwa katika vyuo mbalimbali hadi ngazi ya
chuo kikuu. Ukristo umekuwa imani ya wasomi. Asili ya jambo hilo ni katika
juhudi za Wakristo wa Misri.

Kati ya wote, alijitokeza Atanasi wa Aleksandria anayeitwa Mkuu (Aleksandria,
Misri, 295 hivi - Aleksandria, 2 Mei 373), Patriarki wa Kanisa Katoliki la
madhehebu ya Misri kati ya mitaguso mikuu miwili ya kwanza: Nisea I (325) na
Konstantinopoli I (383).

Maisha yote ya Atanasi yalihusika na juhudi kubwa za Kanisa kwa ajili ya
kufafanua na kutetea imani sahihi juu ya Yesu na juu ya Utatu hata akaitwa
mapema “nguzo ya Kanisa” (Gregori wa Nazianzo).

Pamoja na kupatwa na vurugu nyingi maishani (hasa kufukuzwa mara tano kutoka mji
wake), Atanasi aliandika sana: hotuba na barua, lakini pia vitabu juu ya imani,
historia, ufafanuzi wa Biblia, pamoja na maisha ya Kiroho. Kitabu chake maarufu
kimojawapo kinahusu umwilisho wa Neno; humo aliandika kuwa Neno wa Mungu
“alifanyika mtu ili sisi tuweze kufanywa Mungu”.

Lakini kitabu ambacho kilienea na kuathiri zaidi maisha ya Kanisa labda ni
"Maisha ya Antoni" ambacho kilieneza umonaki haraka mashariki na vilevile
magharibi.

Watawa ni Wakristo walioamua kuishi kwa njia ya pekee. Mara nyingi tumezoea
kuwaona katika Kanisa Katoliki. Lakini wako vilevile kati ya Waanglikana na
Walutheri, ingawa si wengi. Ulaya wako hata masista Wamoravian na Wabaptisti.

Mtawa amepokea katika maisha yake ushauri wa mtume Paulo (ambaye hakuoa):
«Nawaambia wale wasiooa bado, Ni heri wakae kama nilivyo» 1Kor 7:8. Yesu
mwenyewe aliwahi kueleza ya kwamba watakuwepo wale watakaochagua maisha ya pekee
bila familia na uzazi kwa ajili ya Ufalme wa Mungu (Mt 19:12: "Wako matowashi
waliojifanya kuwa matowashi kwa ajili ya ufalme wa mbinguni»).

Kwa jumla watawa ni kundi muhimu linalosaidia sana kazi ya kiroho katika
Ukristo. Wako huru kuliko wengine kujitolea katika huduma za Kanisa, kwani
hawalazimiki kufikiria maendeleo ya watoto wao. Watawa wanaweza kuishi peke yao
lakini mara nyingi wanajiunga na shirika au jumuiya na kuweka nadhiri za useja
mtakatifu, ufukara na utiifu.

Asili ya jumuiya hizo iko Misri. Katika karne ya 3 mateso yalizidi chini ya
serikali ya Waroma Wapagani. Wakristo wengine walijificha jangwani wakiogopa
kulazimishwa kutoa sadaka kwa sanamu. Wengine waliona jinsi familia yao
ilivyouawa katika dhuluma za kidini. Wengine karibu walikata tamaa wakiona
Wakristo wengine walivyokana imani kwa kuogopa mateso. Kumbe wengine hawakuona
raha tena katika maisha ya kawaida, wakajitenga na dunia wakaenda porini kuishi
kule maisha ya kufunga na kusali.

Watawa hao waliitwa kwa jina la Kigiriki "wamonaki" (monos= moja; monakos=
anayekaa peke yake). Walikaa jangwani katika maeneo yaliyokuwa mbali na miji na
vitovu vya utawala wa Kiroma. Lakini waliheshimiwa sana na wananchi wa kawaida.
Walitumia muda mwingi wakisali na kusoma Biblia. Watu wakazoea kuwaendea kuomba
ushauri wao katika mambo ya kiroho au maisha kwa ujumla, kuombewa katika
magonjwa n.k. Wengine walizoea kupokea zawadi za wanavijiji wakaelekea maisha ya
kuombaomba.

Wamonaki wa kwanza walikaa kila mmoja peke yake bila kushirikiana. Antoni wa
Misri alikuwa mmojawao, naye akaona umuhimu wa kuweka utaratibu fulani kati ya
wamonaki wenzake.

Mwanafunzi wake Pakomi aliendeleza mkazo wake akawaunganisha wamonaki mahali
pamoja akawapa utaratibu wa kazi na sala. Katika utaratibu huo kila mmonaki (pia
masista katika mashirika yao) hutoa ahadi au nadhiri tatu: 1. Useja mtakatifu:
atachagua maisha bila ndoa; badala yake kujiunga na shirika la wenzake kama
familia ya kiroho. 2. Ufukara: ataacha mali yake ya binafsi na hatatafuta tena
utajiri wa kidunia. 3. Utii: atamtii mkuu wa shirika hilo aliyechaguliwa kati
yao (huitwa "Abba/Abati") na kutii taratibu za ushirika wake.

Utaratibu huo wa umonaki ulienea haraka: watawa wakaanza kukaa na kufanya kazi
pamoja ili kujipatia mahitaji yao wenyewe. Baadaye vituo vya wamonaki vilikuwa
vitovu vya elimu ambapo sehemu ya wamonaki walisoma, kuandika (au kunakili)
vitabu, kuanzisha shule n.k.

Leo hii mashirika ya watawa ni maelfu. Kwa kawaida kila shirika lina mkazo wake
wa pekee, kama vile maisha ya kimya katika sala au huduma za upendo: hospitali,
nyumba za mayatima, ufundishaji, uinjilishaji, misheni, au n.k. Hivyo mtawa
anaweza kuwa na maisha ya kutotoka katika nyumba ya shirika lake au anaweza
kuishi kati ya Wakristo na wasio Wakristo akiwatolea huduma zake.

Panteno wa Chuo cha Aleksandria alikwenda India kuhubiri Injili. Wamisionari wa
Kanisa la Misri walianzisha Kanisa katika Sudan, Sudan Kusini na Ethiopia za
leo.

Hata sehemu mbalimbali za Ulaya zinakumbuka wamisionari kutoka Afrika
waliohubiri huko Injili wakati wa Dola la Roma. Askari Wamisri katika jeshi la
Roma walikaa miaka mingi Uswisi na kwingineko. Kati yao kulikuwa na Wakristo
waliohubiri huko Injili kwa mara ya kwanza. Mji wa Zurich mpaka leo hii
unaonyesha katika nembo yake majina ya Wamisri watatu waliokuwa wainjilisti wa
kwanza wa eneo lake.

Kule Ireland Wamisri waliunda monasteri mnamo mwaka 500 na kufundisha Injili.
Waireland wanafunzi wa Waafrika hao ndio wainjilisti wa Ujerumani na Uholanzi
baadaye.

Mnamo mwaka 203 B.K. aliishi mama kijana mwenye miaka 22 kwa jina Perpetua
katika mji mkubwa wa Karthago. Perpetua alitokea familia tajiri na kuwa na mtoto
wa kiume. Wazazi wake walikuwa wanaheshimiwa sana.

Kumbe Perpetua akashtakiwa kuwa Mkristo akakamatwa. Baba akamwendea mkuu wa mkoa
wakapatana Perpetua atoe sadaka mbele ya sanamu ya Kaisari ili shtaka lifutwe.
Kutoa sadaka maana yake ilikuwa kushika nafaka kidogo na kuitupa kwenye karai ya
mkaa uliowaka mbele ya sanamu. Baba akamweleza mtoto wake gerezani alivyopatana
na mkuu wa mkoa. Perpetua akakataa. Baba akamsihi akamwomba asilete aibu juu ya
wazazi wake na amhurumie mtoto wake mdogo. Perpetua akamjibu baba ya kuwa tendo
hilo halipatani na imani yake.

Felista alikuwa msichana Mkristo na wanawake hao wawili walikuwa marafiki ingawa
Felista alikuwa mtumwa. Akafungwa pamoja na Perpetua na vijana watatu.
Walipokataa kutoa sadaka wakapewa wote adhabu ya kifo.

Hao vijana Wakristo watano wakapelekwa katika uwanja wa michezo wa Karthago.
Watu wengi wakatazama. Kuua wakosaji kulikuwa kama mchezo au burudani kwa wakazi
wa miji. Walizoea kutazama maonyesho ya kuua wakosaji wenye hukumu ya mauti.
Vijana Wakristo waliposimama uwanjani milango ya chini ikafunguliwa. Wanyamapori
wakali waliokuwa wanahifadhiwa katika vyumba vya chini katika uwanja huo,
wakiwekwa tayari ili kuwararua Wakristo wakatokea. Kuwatupa Wakristo mbele ya
wanyama wakali ilifanywa kama onyesho la kuburudisha halaiki. Hao vijana
wakashambuliwa na wanyama; wengine wakawaua na wengine wakajeruhiwa vibaya.
Mwishoni wote waliojeruhiwa waliuawa kwa upanga.

Maonyesho hayo yalikusudiwa kutisha watu waogope kuwa Wakristo. Lakini yakageuka
kampeni kwa ajili ya Ukristo, kwa sababu watazamaji walianza kujiuliza: Je, watu
hao wana kosa gani? Ni imani gani inayowapa nguvu ya kusimama mbele ya wanyama
mwitu na kuuawa badala ya kutoa sadaka mbele ya sanamu? Kwa nini wale wanaokufa
hivyo wanajulikana kuwa watu wasioiba wala kusema uongo, lakini wengine wenye
tabia mbaya hawana matatizo wakitoa sadaka tu mbele ya sanamu? Kumbe damu ya
mashahidi ilikuwa mbegu ya kukua kwa Kanisa.

Wakati Roma ilipotawala Wakristo wengi Waafrika walionyesha uhodari kwa kutokana
imani yao na kufa kama mashahidi wa Yesu. Mfano huo ulisababisha Wapagani wengi
kuwa Wakristo. Lakini si wote walisimama imara mbele ya vitisho. Wengi wakatoa
sadaka mbele ya sanamu wakatubu baadaye na kuomba wasamehewe udhaifu huo.
Wengine waliwahonga maafisa wa serikali wakanunua vyeti vilivyothibitisha ya
kwamba walitoa sadaka zile ingawa haikuwa kweli. Katika eneo la Karthago jambo
hili lilisababisha farakano ndani ya Kanisa lililoitwa kwa jina la askofu Donato
Mkuu.

Augustino (Thagaste, leo Souk Ahras nchini Algeria, 13 Novemba 354 – Hippo, leo
Annaba, Algeria, 28 Agosti, 430) alikuwa mtawa, mwanateolojia, padri na hatimaye
askofu mkuu wa Hippo.

Ndiye kiongozi mkuu wa Kanisa Katoliki katika Afrika Kaskazini mwanzoni mwa
karne ya 5.

Katika historia yote Augustino ni kati ya watu wenye akili kubwa zaidi,
iliyopenya masuala yoyote, pamoja na ubunifu wa ajabu na moyo mpana. Aliunda
upya teolojia ya mapokeo akiitia chapa yake mwenyewe.

Kati ya mababu wa Kanisa, ndiye aliyetuachia maandishi mengi zaidi, kuanzia yale
maarufu sana yanayoitwa "Maungamo", kwa kuwa humo miaka 397-400 aliungama sifa
za Mungu na ukosefu wake mwenyewe kwa kusimulia alivyoishi hadi miaka ya kwanza
baada ya kuongoka.

Kila wakati ulifurahia zaidi kitu fulani katika Augustino. Siku hizi anapendwa
hasa kwa unyofu wake katika kujichunguza na kutoa siri zake, akikiri makosa yake
na kuyageuza yawe sifa kwa Mungu.

Uzingatifu wake wa fumbo la nafsi yake ambamo fumbo la Mungu limefichama, ni
mzuri ajabu kiasi cha kubaki hata leo kilele cha kujitafiti kiroho. Aliandika:
“Usiende nje, rudi ndani mwako; ukweli unakaa katika utu wa ndani; na ukiona
umbile lako ni geugeu, panda juu yako. Lakini kumbuka, unapopanda juu yako,
unapanda juu ya roho inayofikiri. Basi, ufikie pale mwanga wa akili unapowaka”.
Tena: “Naona ni lazima wanadamu warudishiwe tumaini la kupata ukweli”.

Kazi yake kubwa haikuwa kuandika maelezo juu ya vitabu na maneno ya Biblia
yenyewe alivyofanya Origene, bali kuingiza Biblia katika mazingira ya kiroho, ya
kijamii na ya kisiasa ya wakati wake. Hapo, akitegemea mamlaka ya imani
inayodhihirishwa na Biblia, maandiko ya Kimungu yasiyoweza kukosea yakisomwa
katika mapokeo ya Kanisa lililoorodhesha vitabu vinavyoiunda, aliuliza maswali
na kutoa majibu yaliyo muhimu mpaka leo.

Akilinganisha imani na akili, Augustino alichunguza hasa fumbo la Mungu (Ukweli
mkuu na Upendo wa milele, unaohitajiwa na roho ili kupata amani) na la binadamu
(ambaye ni sura na mfano wa Mungu). Huyo katika roho yake isiyokufa, bado ana
uwezo wa kuinuka hadi kwa Mungu, ingawa uwezo huo umeharibiwa na dhambi na
unahitaji kabisa kurekebishwa na neema.

Teolojia yake kuhusu Utatu inaendeleza ile ya mapokeo na kuathiri Kanisa lote la
Magharibi. Augustino anaweka wazi kuwa Nafsi tatu ni sawa lakini
hazichanganyikani; tena anajaribu kuufafanua Utatu kwa kutumia saikolojia (mfano
wa kumbukumbu, akili na utashi). Kitabu muhimu zaidi kuhusu Utatu (kwa Kilatini
kinaitwa “De Trinitate”) alikiandika miaka 399-420. Kilichukua muda mrefu kwa
kuwa alisimamisha uandishi wake miaka minane “kwa sababu ni kigumu mno na
nadhani wachache tu wanaweza kukielewa; basi kuna haraka zaidi ya kuwa na vitabu
vingine tunavyotumaini vitafaidisha wengi”.

Hivyo alielekeza nguvu zake kutunga vitabu vya katekesi kwa wasio na elimu (hasa
“De Catechizandis Rudibus”). Akijibu hoja za Wadonati, ambao walitaka Kanisa la
Kiafrika na kuchukia mambo ya Kilatini, alikubali kurahisisha lugha hata kufanya
makosa ya kisarufi kusudi wamuelewe zaidi akifafanua umoja wa Kanisa ulivyo
muhimu kwa mahusiano na Mungu na kwa amani duniani.

Hasa hotuba zake, zilizoandikwa na wengine wakati alipokuwa anazitoa kwa watu
akiongea nao kirahisi, zimechangia kueneza ujumbe wake. Tunazo bado karibu 600,
lakini zilikuwa zaidi ya 3,000.

Pia alifafanua upya imani kuhusu umwilisho wa Mwana wa Mungu, akiwahi kutumia
misamiati iliyokuja kupitishwa na Mtaguso wa Kalsedonia (451): uwepo wa hali
mbili (ya Kimungu na ya kibinadamu) katika nafsi moja. Lengo la umwilisho
lilikuwa wokovu wa watu, hivyo hakuna anayeweza kuokoka bila Kristo aliyejitoa
sadaka kwa Baba, “akitakasa, akifuta na kutangua makosa yote ya binadamu,
akiwakomboa kutoka mamlaka ya shetani”.

Jangwa kubwa la Sahara lilifanya mawasiliano yote kati ya Afrika Kaskazini na
sehemu zingine za bara kuwa magumu. Lakini tangu zamani mto Nile ulisaidia
biashara na athari za kiutamaduni na za kisiasa kuvuka kanda la jangwa. Hivyo
upo uhusiano wa pekee kati ya Misri na eneo linaloitwa leo "Sudan".

Zamani nchi hiyo kusini kwa Misri iliitwa kwa jumla "Nubia"; sehemu moja
ilijulikana kwa miaka mingi kwa jina la "Kushi". Mdo 8 inaonyesha kwamba safari
kati ya Kushi (Sudan) na Misri mpaka Yerusalemu zilikuwa kawaida. Njiani Filipo
alimbatiza "towashi wa Kushi" yaani afisa wa serikali ya malkia Kandake wa Kushi
katika mji mkuu wa Meroe (Agano Jipya tafsiri ya Kiswahili cha Kisasa linatumia
hapa kwa kosa jina la "Ethiopia"). Lakini hatuna habari zaidi kama huyo afisa
alihubiri Injili kwao.

Kuanzia karne ya 3 athari za Ukristo katika Nubia zinajulikana. Wamonaki Wamisri
walihubiri Injili huko. Kuanzia mwaka 600 wakazi wengi wa Kushi walikuwa
Wakristo. Makanisa mengi tena makubwa yalijengwa na kupambwa katika miji mikubwa
kama Dongola na Soba. Kwa miaka elfu moja utamaduni wa Kikristo uliendelea.
Kutoka Dongola wamisionari walifika kusini mwa Sahara mpaka eneo la Tibesti
(yaani Chad ya leo) ambapo maghofu yanaonyesha alama za Ukristo kule.

Kusini-Mashariki kwa Kushi tunakuta eneo kubwa lenye milima mirefu inayosimama
kama mnara katika tambarare ya nchi jirani. Ni nyanda za juu za Ethiopia au
Uhabeshi. Mnamo mwaka 300 B.K. kulikuwa na ufalme katika eneo la Aksum (Ethiopia
ya leo).

Wakati alipotawala Kaisari Konstantino kule Roma, meli moja ilikuwa safarini
kutoka Shamu kwenda Bara Hindi ikaharibika kwenye pwani ya Ethiopia. Vijana
wawili waliokolewa wakapelekwa mbele ya mfalme kule Aksum. Mmojawao kwa jina
Frumensyo alipata haraka sifa za kuwa mwenye elimu na hekima. Akapanda ngazi
kuwa mshauri wa mfalme na mwalimu wa mwana wa mfalme aliyeitwa Ezana. Frumensyo
aliweza kupanda mbegu za imani moyoni mwa kijana huyo. Baada ya kuwa mfalme,
Ezana akaendelea kumtumia Frumensyo kama mshauri wake.

Siku moja Frumensyo aliomba ruhusa ya mfalme aende nyumbani kuangalia kama
wazazi wake bado wanaishi. Mfalme akamruhusu akamwomba atafute kule walimu
wanaoweza kufundisha elimu aliyokuwa nayo Frumensyo pamoja na imani ya Kikristo.
Frumensyo akamwendea Askofu Mkuu wa Misri aliyemweka wakfu kuwa askofu kwa ajili
ya Waethiopia. Hivyo Kanisa lilianza katika nyanda za juu za Ethiopia. Mfalme
Ezana akabatizwa akifuatwa na watu wengi wa makao makuu.

Baadaye kule Ethiopia walifika wamonaki kutoka Misri na Shamu. Ndio walioanza
kufundisha na kuwabatiza Wahabeshi wengi. Ndio mwanzo wa taifa la Kikristo la
Ethiopia. Wahabeshi wametunza urithi wao wa Kikristo mpaka leo. Ukristo wao
unafuata mapokeo ya Waorthodoksi wa Mashariki yalivyo hata Misri. Mpaka karne ya
20 walipokea Maaskofu wao wote kutoka Kanisa la Kikopti la Misri.

Labda tumeshangaa kusikia ya kwamba leo hii wako Wakristo milioni kadhaa kule
Misri, kwa sababu tumesikia mara kwa mara ya kwamba wenyeji wa Misri ni Waarabu
na Waislamu. Kumbe katika karne saba za kwanza baada ya Kristo hali ilikuwa
tofauti. Afrika Kaskazini ilikuwa nchi ya Wakristo, lakini baadaye yalitokea
mageuzi makubwa yaliyokuwa muhimu sana katika historia ya Afrika: uenezi wa
Uislamu.

Mnamo mwaka 610 B.K. sehemu kubwa ya Afrika Kaskazini iliunganika tena chini ya
Dola la Roma lililotawaliwa kutoka mji wa Bizanti (Roma ya mashariki). Lakini
utawala huo ulikuwa hafifu kulingana na zamani za Roma ya Kale.

Wenyeji wa Misri na mkoa wa "Afrika" (= Tunisia ya leo) walipinga utawala wa
Bizanti. Wakristo wengi katika nchi hizo walikataa usimamizi wa Askofu Mkuu wa
Bizanti wakiwafuata viongozi wao wa kitaifa. Viongozi wa Kanisa la Kikopti
(Misri) waliteswa na serikali ya Bizanti. Dola la Roma ya Mashariki ilichosha
nguvu zake vitani dhidi ya majirani yao wa Uajemi na makabila yasiyostaarabika
kutoka kaskazini.

Hali hii ilibadilika ghafla mwaka 640 B.K. Habari za imani mpya kati ya Waarabu
zilisikika tangu mwaka 622 kutoka eneo la Maka na Madina. Kiongozi mpya
aliyeitwa Muhamad aliunganisha makabila yote ya Waarabu katika jina la Mungu
mmoja, "Allah".

Baada ya kifo cha Muhamad wafuasi wake walitoka nje ya jangwa la Uarabuni na
kushambulia maeneo jirani ya Bizanti na Uajemi. Walipigana na majeshi ya nchi
hizo na kuyashinda. Mwaka 640 waliingia Misri. Baadhi ya wenyeji Wakopti
waliwapokea kwa matumaini ya kuwa watamaliza utawala wa Bizanti. Jeshi la
Bizanti lilishindwa kwa kukosa msaada wa wazalendo. Kiongozi Mwislamu aliahidi
madhehebu yote yataheshimiwa. Alifanya mkataba na Wakristo waendelee na ibada
zao na desturi zao.

Lakini baada ya muda Wamisri waliona ya kwamba wamekuwa watu wa ngazi ya chini
nchi mwao. Mabwana wapya walianza kubadilisha utamaduni wa nchi. Aliyejiunga na
Uislamu na kujifunza Kiarabu alikubalika lakini Wakristo wenyeji waliotunza
urithi wao walibaguliwa. Majaribio yote ya kupigania uhuru yaligandamizwa
vikali.

Miaka mia iliyofuata Waislamu waliteka sehemu iliyobaki ya Afrika Kaskazini.
Miaka 670/696 waliteka mkoa wa "Afrika" ya Kiroma pamoja na Karthago (Tunisia ya
leo). Mwaka 711 wakavuka mlangobahari na kuingia Hispania (Ulaya Kusini).
Walifika mpaka Ufaransa wakarudishwa na wenyeji mwaka 732 lakini walitawala
sehemu za Hispania kwa karne saba zilizofuata.

Kule Tunisia na Algeria Ukristo ulikuwa dhaifu kutokana na mafarakano mengi ya
miaka ya nyuma na dhuluma za Wavandali. Baada ya karne za kulaumiana kati ya
Wakristo, wengine walikuwa na wasiwasi juu ya ukweli wa mafundisho ya Kanisa.
Katika nchi za jirani (Italia na Hispania) vita vikali vilipigwa kati ya Waarabu
walioshambulia na Wakristo waliojitetea. Labda hali hiyo iliongeza moyo wa
Waislamu kutovumilia kuwepo kwa Wakristo. Kanisa katika Afrika Kaskazini
lilipotea baada ya karne chache.

Wafuasi wa Muhammad walishambulia maeneo jirani ya Waroma wa Bizanti hasa Afrika
Kaskazini. Uislamu ulienea haraka sana kwa nguvu ya kijeshi katika nchi
zilizokuwa na Wakristo wengi.

Sababu kubwa ya udhaifu wa Wakristo Waorthodoksi ilikuwa mafarakano kati yao, na
hasa majaribio ya serikali ya Bizanti kuwalazimisha Wakristo wote kufuata
uongozi wake, wakiitumia na kuitawala dini kama nguzo ya siasa yake. Lakini
mambo ya imani hayafai kulazimishwa.

Hivyo katika nchi kama Misri Wakristo waliotafuta uhuru wa kisiasa
walilazimishwa kuwa chini ya Askofu wa Bizanti, wakajisikia wanagandamizwa
kidini pia, si kisiasa tu. Waarabu Waislamu walipofika walikaribishwa mahali
pengine kama wakombozi wanaomaliza utawala wa kidikteta. Waliwaahidi vikundi
vyote vya Wakristo uhuru wa dini. Ahadi hiyo ilitimizwa kwa namna tofauti.

Utawala wa Kiislamu ulifikia nchi hizo kwa njia ya vita. Mwanzoni walikuwa
Waarabu kadhaa tu: walichukua madaraka ya serikali kuu na kujenga makambi ya
kijeshi katika kila nchi. Vijana wa Kiarabu walifuata baba zao wakiitikia wito
wa dini uliokuja pamoja na nafasi ya kupata maisha nafuu. Walifundishwa kwamba
ikiwa watakufa vitani watapokewa na Mungu kama mashahidi wa imani na kuingia
Paradiso moja kwa moja. Lakini wasipokufa vitani watakuwa matajiri wakitawala
nchi mpya na kupokea kodi za wenyeji wasio Waislamu. Imani ya aina hii iliwapa
nguvu kweli na iliendelea kuvuta Waarabu wengi kutoka kwao kuhamia Afrika
Kaskazini na Asia ya Kati.

Chini ya utawala wa Waarabu Waislamu, wenyeji waliruhusiwa kuendelea na desturi
zao lakini hawakuwa na haki zote za uraia. Wasio Waislamu walijiona wanabaguliwa
mbele ya Waislamu. Walitozwa kodi kubwa ya pekee. Mahakamani hawakuweza
kushuhudia dhidi ya Mwislamu, walilazimishwa kuvaa nguo za pekee tofauti na
Waislamu, walikataliwa kupanda farasi, kujenga makanisa mapya, au kutumia
kengele makanisani.

Waislamu walipata kipaumbele katika mambo yote. Hivyo polepole wenyeji walianza
kutumia lugha ya Kiarabu pamoja na kujiunga na Uislamu. Bila shaka wazazi
wengine walitumaini kuwasaidia watoto wao wapate maendeleo maishani wakifuata
dini ya watawala.

Masharti ya kujiunga na Uislamu yalikuwa rahisi sana. Hakuna mafundisho magumu,
mwanzoni inatosha kutamka "shahada" ya Kiislamu ambayo ni fupi sana: As-haddu
inna la ilaha ila allah, wa Muhamad rasul ullah. (Nakiri ya kwamba Mungu ndiye
mmoja tu, na Mohamad ni mtume wa Mungu). Lakini baadaye haikuwezekana kurudi
katika Ukristo maana sheria ya Kiislamu iliruhusu Mkristo kugeuka Mwislamu
lakini ilikataza kwa adhabu ya kifo Mwislamu asitoke katika imani hiyo na
kufuata dini nyingine.

Kwa kawaida Wakristo hawakulazimishwa kuacha imani yao. Viongozi wa Waarabu
washindi walifanya mikataba na maaskofu wa Kikristo katika maeneo waliyoyateka.
Wakristo waliahidiwa ulinzi wa makanisa yao wakiambiwa wanaweza kuendelea na
mila na desturi walivyozoea.

Lakini mara kwa mara upande wa watawala na wakubwa yalijitokeza matendo mabaya,
kama makanisa kubomolewa au kugeuzwa misikiti, n.k. Kwa mfano msikiti mkuu wa
Dameski (Siria) ulikuwa zamani Kanisa la Mt. Yohane Mbatizaji. Mwanzoni Waarabu
waliahidi kuliheshimu, lakini mtawala aliyefuata alitaka jengo kubwa
lililopatikana mjini kwa ajili ya ibada yake. Ndivyo ilivyotokea Waturuki
walipoteka Konstantinopoli. Kanisa Kuu la Hagia Sofia (Hekima Mtakatifu)
liligeuka msikiti.

Vipindi vya kulazimisha vilitokea tena na tena, hasa baada ya mataifa mapya kuwa
Waislamu. Waarabu wenyewe walionyesha ustahimilivu zaidi kwa wenye imani
nyingine (Wakristo, Wayahudi, Wafuasi wa dini ya Uajemi n.k.). Lakini Waturuki,
Waajemi na Wamongolia baada ya kuwa Waislamu walikuwa wakali.

Kwa ujumla majaribio ya vita vya msalaba ya kuikomboa nchi takatifu
yalishindikana. Pamoja na hayo vita hivyo vilidhoofisha Wakristo wa Mashariki
waliozoea kuishi chini ya Waarabu Waislamu. Ilibidi walipe madeni yaliyoachwa
nyuma na ndugu zao kutoka Ulaya Magharibi.

Katika uhusiano mgumu kati ya dini hizo mbili kule Ulaya na Mashariki ya Kati,
Waislamu wanastahili pia sifa. Ahadi nyingi walizozifanya zilivunjika, lakini
mahali pengine Wakristo walipewa nafasi za kuendelea kuishi kati ya Waislamu
hata kama ilikuwa kwa ubaguzi na mateso.

Tangu kuja kwa Uislamu uenezaji wa Injili katika Afrika ulikwama na kurudi
nyuma. Kusini mwa Sahara ilifika kupitia Nubia lakini baada ya Nubia kuwa ndani
ya eneo la Kiislamu athari hii haikuendelea.

Karne za 15 na 16 zilikuwa muhimu katika historia ya Ukristo. Anguko la Bizanti
mwaka 1453 lilisababisha wataalamu wengi wa mashariki kukimbilia Ulaya Magharibi
wakileta vitabu vyao. Elimu ilisonga mbele. Hasa mijini shule ziliundwa. Mawazo
mapya yalienea duniani.

Mjerumani kwa jina Gutenberg alitengeneza mashine ya kwanza ya kupiga chapa
vitabu. Hivyo vitabu vilianza kupatikana kwa urahisi. Habari zikazunguka haraka
kati ya nchi na nchi, hali isiyojulikana karne nyingi tangu anguko la Dola la
Roma.

Wataalamu walianza kusoma tena vitabu vya Wagiriki na Waroma wa kale. Wakaanza
kusambaza tena mafundisho ya kale kuwa dunia si tambarare lakini mviringo kama
chungwa.

Hapo alijitokeza nahodha Mwitalia kwa jina Kristoforo Kolombo aliyetaka
kujaribisha mafundisho haya mapya. Ikiwa dunia kweli ina umbo la chungwa
inawezekana kuelekea magharibi kutoka Hispania na kufika mashariki katika Bara
Hindi. Kwa njia hiyo inawezekana kufanya biashara moja kwa moja na nchi tajiri
za mashariki bila kuwapa faida wafanyabiashara Waarabu. Mfalme wa Hispania
akampa Kolombo fedha za kuandaa meli tatu.

Mwaka 1492 Kolombo akaondoka Hispania akakuta bara jipya magharibi lililoitwa
baadaye Amerika. (Mwenyewe alifikiri amefika Bara Hindi, hivyo akawaita wenyeji
"Wahindi" na visiwa alipofika mwanzoni mpaka leo huitwa "West Indies" = India ya
Magharibi). Wahispania walipora utajiri wa mataifa ya Amerika yaliyokosa silaha
za kushindana nao. Utajiri huu mpya ulisaidia maendeleo ya Ulaya kupita yale ya
mataifa ya Waislamu na ya Asia.

Miaka michache baadaye, huku Urekebisho wa Kikatoliki ukiendelea, yalitokea
Matengenezo ya Kiprotestanti yaliyogawa moja kwa moja Kanisa la Magharibi katika
madhehebu mengi ajabu.

Nubia ni jina la kale la Sudan. Tangu karne ya 6 wafalme wa Nubia walikuwa
Wakristo. Mmisionari mkuu alikuwa Juliano wa Aleksandria aliyefika Nubia mwaka
546. Baada ya Uislamu kuingia Misri, Wakristo wa Nubia walijitetea kwa silaha.
Lakini polepole Waarabu wahamiaji wakaelekea kusini.

Baada ya mwaka 1200 vita vikatokea tena na tena kati ya Waarabu Waislamu na
Wanubia Wakristo. Mambo yalikuwa mabaya zaidi kwa sababu ya majaribio ya jeshi
la msalaba toka Ulaya ya kuteka Palestina. Mtawala Mwislamu wa Misri, kwa jina
Salah ed Din, akalipa kisasi akishambulia madola ya Wakristo kusini kwa Misri.
Mji mkuu wa Nubia ulikuwa Alodia (karibu na Khartoum ya leo).

Kuenea kwa Uislamu katika Nubia na Pembe la Afrika kulifanya mawasiliano ya
Ethiopia na nchi za nje kuwa magumu. Taifa hilo la Kikristo lilijikuta kama
kisiwa katika bahari ya Kiislamu.

Mawasiliano na Misri yaliendelea kwa shida. Kanisa la Ethiopia lilikuwa
limekubali usimamizi wa kiroho wa Askofu mkuu wa Aleksandria. Lakini, kama
kawaida katika mapokeo ya Kiorthodoksi, lilikuwa chini ya usimamizi wa kisiasa
wa Negus Negesti (Mfalme wa Ethiopia).

Tangu mwaka 1400 Manegus wakatambua kwamba msaada wa mataifa mengine ya Wakristo
haupatikani mpaka Ulaya. Wakatuma wasafiri waliopeleka barua kwa watawala
mbalimbali wa Ulaya, hasa mfalme wa Hispania na Papa wa Roma (mwaka 1424 na
1441). Negus (Mfalme) Zara Yakubu akatuma ujumbe Italia kwa Papa akajaribu
kujenga umoja wa Kanisa ila haukutekelezwa kwa sababu tu ya ukosefu wa
mawasiliano. Safari kati ya Ulaya na Ethiopia kupitia maeneo ya nchi za Waislamu
ilikuwa jambo la kubahatisha.

Mwaka 1493 mjumbe wa mfalme wa Ureno alifika katika mji mkuu wa Lalibela (karibu
na ziwa Tana). Ziara hiyo ilianzisha kipindi cha mawasiliano kati ya Ureno na
Ethiopia.

Mwanzoni Wareno walisaidia Ethiopia kujitetea dhidi ya mashambulio ya Waarabu wa
pwani. Waarabu walisaidiana na askari Waturuki walioleta bunduki kwa mara ya
kwanza katika nchi hiyo. Walipoanza kushinda, msaada wa Wareno ulifika na
Wahabeshi walipata pia bunduki. Mwaka 1543 Wahabeshi na wasaidizi wao Wareno
wakawashinda Waarabu na Waturuki katika mapingano ya ziwa Tana.

Kipindi kilichofuata kilileta uhusiano mgumu. Wajumbe Wareno wakaendelea kufika.
Mapadri wa Shirika la Yesu wakaanza kuhubiri na kufundisha vijana. Wafalme
wawili wakajiunga na Kanisa Katoliki.

Lakini majaribio ya kuunganisha Ukristo wa Ethiopia na Kanisa la Roma
yalisababisha ghasia za wananchi. Mapadri kutoka Ulaya waliona wasiwasi:
hawakuelewa desturi nyingi za Kanisa la Uhabeshi. Ukristo wake ulionyesha uso
uliolingana na utamaduni wa Kiafrika: katika Misa ngoma hupigwa, makasisi
huchezacheza kiibada, wavulana hutahiriwa kama desturi ya kanisa.

Kumbe Wajesuiti waliyaona mambo haya kama ni ya Kipagani. Wakamshawishi Negus
Sussenyos aliyekubali Ukatoliki "kutakasa" Kanisa, yaani kukataza desturi
mbalimbali na kusoma Misa kwa kufuata Liturujia ya Roma. Ghasia zilifuata. Mwaka
1632 Negus Susneyos akajiuzulu. Wajesuiti wakafukuzwa. Wahabeshi Wakatoliki
wakalazimishwa kurudi katika Ukopti.

Mabaharia Wareno wakaanza kufuata pwani za Afrika Magharibi kuelekea kusini.
Elimu mpya iliwasaidia. Mnamo mwaka 1450 vitabu vya kwanza vilikuja kupatikana
vikieleza uhusiano kati ya nyota, majira ya mwaka na jiografia. Pamoja na chombo
kipya cha "compass" vikawawezesha mabaharia kupiga hesabu juu ya safari zao
baharini wakipima nyota hata bila kuona pwani.

Mwaka 1497 nahodha Vasco da Gama akazunguka Afrika Kusini akatembelea bandari za
Uswahilini na kufika Bara Hindi. Katika bandari za Kilwa, Zanzibar na Mombasa
Wareno wakashangaa kukutana tena na Waarabu Waislamu waliozoea kuwa maadui wao
tangu karne nyingi nyumbani kwao.

Shabaha ya safari za Wareno ilikuwa biashara na Bara Hindi. Kwa kutumia elimu
mpya ya jiografia wakaona kwamba inawezekana kuchukua bidhaa za mashariki kwa
njia ya bahari badala ya kutegemea biashara mikononi mwa Waarabu kupitia
Mashariki ya Kati.

Pamoja na hayo, biashara nyingine ilianza kuongezeka: biashara ya watumwa.
Wareno na Wahispania waliunda utawala wao kule Amerika katika karne ya 16.
Walitafuta madini ya nchi hizo wakaanzisha mashamba makubwa.

Lakini wakaona ugumu wa kutumia Wahindi wekundu kama wafanyakazi. Watu hao
waliishi miaka elfu kadhaa bila mawasiliano na watu wengine. Magonjwa yaliyokuwa
ya kawaida Ulaya, Afrika na Asia (kwa sababu watu wa kule waliwahi kuambukizana
tangu karne nyingi) yaliua wenyeji wengi wakiishi pamoja na Wazungu. Tena
walowezi Wazungu walikuwa wakatili mno. Wahindi wekundu waliofanywa watumwa
wakafa kwa mamilioni.

Hapo wazo jipya lilijitokeza: kuchukua watumwa kutoka Afrika ili wafanye kazi
Amerika! Waliopendekeza wazo hili walisema Waafrika wana nguvu na afya kuliko
wenyeji wa Amerika. Ndivyo ilivyotokea. Msingi wa maendeleo ya Ulaya uliwekwa
kwa malighafi za Amerika zilizochimbwa na kulimwa na watumwa Waafrika.

Kwa karne tatu biashara ya watumwa ilikua na kuongezeka kwenye pwani za Afrika.
Katika karne ya 16 Wareno walikuwa mstari wa mbele katika biashara hii ya aibu,
halafu Waingereza wakashika nafasi ya kwanza kabisa wakawauza watumwa popote.

Wareno walipozunguka pwani za Afrika walikutana na jamii za wenyeji. Katika
Afrika Mashariki na eneo la mto Kongo (Kongo/Angola) walijaribu kuunda vituo vya
biashara. Wamisionari walitumia nafasi hizo kuhubiri Injili.

Afrika Magharibi walikutana na watu walioishi chini ya watawala wenye nguvu. Kwa
jumla wamisionari walijaribu kuwasiliana na viongozi hao kwa kutumaini watu wa
kawaida watafuata. Benin ilikuwa kitovu cha maendeleo ya kisiasa, kiuchumi na
kisanii tangu mwaka 900 B.K.

Mwaka 1486 Mreno d`Aveira alimtembelea Mfalme wa Benin mara ya kwanza. Wakati wa
Mfalme Esigie wamisionari wakaruhusiwa kuingia na kuanza kazi. Mfalme Orhogbua
alikuwa Mkristo mnamo mwaka 1550. Lakini chini ya waandamizi wake maendeleo ya
Ukristo yalikwama na kuisha.

Kongo ilikuwa eneo kusini mwa mdomo wa mto huo. Tangu karne ya 14 Mfalme kwa
cheo cha Manikongo alitawala nchi. Wakati wa Mfalme Nzinga Nkuwu Wareno wa
kwanza walifika na kujenga ubalozi.

Baada ya kusikia mahubiri ya wamisonari Mfalme akabatizwa akipokea jina la
Yohane; mji mkuu ukapewa jina la "San Salvador" (=Mtakatifu Mkombozi). Wakati wa
Mfalme Afonso I (1508-1545) Kanisa lilikua sana.

Mtoto wa Mfalme akasoma teolojia kule Lisbon. Akasafiri Roma alipowekwa wakfu na
Papa Leo X akarudi kama askofu wa kwanza Mwafrika kusini kwa Sahara.

Lakini pamoja na wamisionari Wareno waliingia pia wafanyabiashara ya watumwa.
Wakati uleule wamisionari walipofundisha Injili na heshima ya binadamu kuwa
kiumbe wa Mungu, wafanyabiashara wale walivunja amani nchini. Walichukua watumwa
kutoka maeneo ya jirani lakini pia ndani ya Ufalme. Hivyo uhusiano kati ya
serikali ya mfalme Mkristo wa Kongo na wageni Wakristo Wareno ulikuwa mbaya
mpaka kupigana kwa silaha. Kwa jumla biashara ya utumwa ndiyo iliyoangusha
ufalme huo wa Kikristo.

Ki-Zerbo, mtaalamu wa historia ya Afrika alisema: "Biashara ya watumwa ilifanya
vita kuwa hali ya kudumu kati ya makabila. Vita vilikuwa vikali zaidi. Watawala
wa madola ya pwani wakauza watumwa. Watumwa waliouzwa wakawawezesha kununua
bunduki nyingi. Bunduki nyingi ziliwawezesha kukamata watumwa wengi zaidi.
Watawala wa pwani waliingia katika mzunguko wa kishetani wakipigana vita kwa
shabaha ya kupata wafungwa watakaouzwa kuwa watumwa. Watawala wakaanza
kuwaangalia raia wao kuwa bidhaa tu zinazosaidia kujipatia yote wanayotamani".

Nia nzuri za Mfalme wa Ureno na vilevile wamisionari wenyewe hazikuwa na nguvu
mbele ya uovu wa watu hao na pesa zao.

Mfalme Afonso alijitahidi sana kuwafukuza, lakini kufuatana na mkataba wake na
Ureno alipaswa kuwarudisha Wareno ili waadhibiwe kwao. Kumbe walipokabidhiwa kwa
maafisa Wareno kwenye vituo vya pwani ya Afrika walitumia hela zao kuwalipa
mahakimu wawekwe huru tena. Mara nyingi walitumia mapato ya biashara yao
kuwahonga hata maafisa wa mfalme wa Kongo waanze kumpinga.

Hivyo Ufalme wa Kongo ulidhoofishwa ukaingia katika kipindi kirefu cha vita vya
ndani, dhidi ya majirani wake na hata dhidi ya Wareno. Mwishoni uchumi na
utaratibu pamoja na Ukristo viliharibika.

Ureno ulishindwa wakati uleule kujenga taifa la marafiki Wakristo kwa mkono
mmoja na kuruhusu wafanyabiashara wake kuwafanya marafiki hao kuwa watumwa kwa
mkono mwingine.

Kati ya miaka 1500 na 1800 wamisionari Wakatoliki walihubiri kwenye pwani ya
Afrika Mashariki. Walifuata uenezi wa Wareno waliojaribu kutawala pwani hiyo
kama vituo vya biashara kati ya Ulaya na Bara Hindi.

Kutoka kwa makao yao ya Sofala na Msumbiji walijaribu pia kutawala biashara ya
dhahabu iliyochimbwa katika eneo la Mwene Mtapa (Zimbabwe).

Katika pwani za Uswahilini Wareno wakafika kuanzia mwaka 1505 wakitafuta njia ya
Bara Hindi. Waislamu wa pwani hawakufurahia kupokea Wakristo. Vilevile
hawakuvutwa na picha ya kwanza waliyoipata juu ya Wareno kwa ujumla. Viongozi
Wareno waliwaangalia Waislamu wa Afrika moja kwa moja kuwa maadui kama Waislamu
nyumbani kwao walipowahi kupigana nao karne nyingi.

Chini ya ulinzi wa kijeshi wa Ureno wamisionari wakaanza kazi yao. Mapadri wa
Shirika la Yesu wakaingia ndani ya bara kuwahubiria wafuasi wa dini asilia za
Kiafrika. Mashirika mengine yalijaribu kujenga vituo kama hospitali na
kuwasaidia maskini. Kazi kati ya Waislamu iliendelea polepole. Lakini kisiwani
Pemba na vilevile Mombasa mamia wakabatizwa na kuwa Wakristo.

Mwaka 1630 kijana kwa jina Jerome Chungulia akapokea cheo cha Mfalme wa Mombasa
kwa msaada wa Wareno. Alikuwa mtoto wa Sultani Mwislamu. Wareno walimwua baba
vitani na kumlea mwanaye. Baada ya masomo kule Goa (Bara Hindi) alirudi kama
Mkristo.

Lakini mwaka 1631 alikumbuka jinsi Wareno walivyomuua baba yake akalipiza
kisasi. Akajitangaza kuwa Mwislamu tena akawaongoza Waislamu wa Mombasa kuwaua
Wareno mjini. Waswahili wote waliopokea Ukristo waliuawa pia. Hukumbukwa kama
"Mashahidi wa Mombasa".

Mnamo mwaka 1560 mmisionari Mjesuiti kwa jina Gonsalo Da Silveira akafika
Msumbiji akaendelea kuhubiri sehemu za ndani akafika Manica (mji mkuu wa Mwene
Mtapa).

Baada ya kuhubiri kwa muda wa majuma matatu Mwene Mutapa (mfalme) alikuwa tayari
kupokea ubatizo pamoja na wakubwa 300. Lakini washauri Waislamu wa Mwene
wakamshtaki Da Silveira kuwa mpelelezi na mchawi. Mwene akageuka akamwua Da
Silveira alipolala usingizi. Maiti yake ikatupwa mtoni.

Wamisionari wengine walifaulu tena kufika Zimbabwe mwaka 1570. Walijifunza lugha
ya nchi, walihubiri na kujenga makanisa. Katika karne ya 17 wafalme wa Mwene
Mtapa walikuwa mara nyingi Wakristo Wakatoliki. Watoto wa wakubwa walisomeshwa
katika shule za misheni kule Tete (Msumbiji) au Goa.

Mwana wa Mwene Kapararidze kwa jina Miguel (Mikaeli) alichukua digrii ya Daktari
wa Teolojia kule India mwaka 1670. Baadaye alihudumia kanisa la Mt. Barbara huko
Goa na kufundisha kama Profesa wa seminari. Ndiye mtaalamu wa kwanza wa kisasa
kutoka Zimbabwe.

Kumbe kati ya mashambulio ya makabila ya ndani (Rozwi, Zimba) na kuingiliwa na
Wareno Ufalme wa Mwene Mtapa ulianguka kabisa. Ukristo ulitegemea mno nguvu ya
kifalme ukaanguka pamoja na utawala wake.

Hivyo mizizi ya Kanisa Afrika ilikauka tena kwa sababu ya kuingiliana kwa hotuba
ya Injili na siasa ya ukoloni. Udhaifu wa kibinadamu uliongezea ugumu wa
mazingira na hali ya hewa kwa ajili ya wamisionari kutoka Ulaya.

Uenezaji wa tatu wa Ukristo katika Afrika ulianzishwa na Wakristo kutoka nchi za
Ulaya zilizoendelea kama Uingereza, Ufaransa na Ujerumani. Mapinduzi ya
viwandani yaliongeza sana uwezo wa kiuchumi wa mataifa hayo.

Biashara ya kimataifa ilianza kuunganisha nchi za mbali sana. Vyombo vya usafiri
kama vile meli, reli na baadaye hata ndege vilifikisha watu na bidhaa kila
sehemu za dunia. Watu walianza kupata habari za nchi zisizojulikana kwao mpaka
wakati ule.

Wakristo wa nchi za Ulaya walitumia mawasiliano hayo. Labda tunaweza
kulinganisha hali hiyo na sera za mitume ambao walitumia njia zilizofunguliwa na
biashara ya Kiroma katika karne za kwanza. Wengine waliona uwezo wao kama wito
wa Mungu kwa Wakristo wa Ulaya katika karne ile hasa.

Mahali pengi Ulaya Wakristo hawakuridhika tena na hali ya Kanisa. Ukristo
ulikwisha kuwa sehemu ya utamaduni na jambo la kawaida. Bila kutafakari sana,
mtoto alibatizwa, akafundishwa na kupewa Kipaimara, akafunga ndoa kanisani,
akawabatiza watoto wake halafu akazikwa kwa ibada.

Hasa katika nchi za Kiprotestanti Kanisa lilikuwa kama idara ya serikali
iliyosaidia taifa kuweka utaratibu wa kidini kwa manufaa ya maadili ya umma.
Serikali zilihimiza watu washiriki na kuhudhuria ibada. Wasipofika kanisani
waliweza kutozwa faini.

Lakini mazingira na hali ya maisha vilibadilika. Watu walianza kuhamia mijini,
jumuiya za vijiji zilianza kulegea na kuvunjika. Mahali pengi watumishi wa
makanisa hawakujua kujibu maswali mapya ila tu kukumbusha mazoea ya kale na mila
nzuri za zamani.

Ndiyo asili ya matapo ya uamsho iliyotokea kwa nguvu sana. Wasioridhika na hali
hiyo walikutana nje ya makanisa. Katika maeneo ya Kiprotestanti hali ilitegemea.
Penye uongozi wenye busara walipewa nafasi zao shirikani. Watu waliguswa upya na
neno la Mungu na Roho wake, walitafuta njia mpya za kuishi na kuonyesha imani
yao. Hivyo vilijitokeza vyama vya kusaidia wagonjwa, wajane, mayatima na
maskini.

Kumbe penye uongozi mkali uliokataa njia na mbinu mpya Wakristo walikutana na
kusali katika nyumba za watu. Wengine walianzisha jumuiya na madhehebu ya pekee.
Lakini sehemu kubwa ya Wakristo wa uamsho walielewa kazi yao ya kutengenezwa
upya makanisa yao badala ya kuunda vikanisa vipya.

Katika maeneo ya Wakatoliki matapo yaliyofanana na uamsho yalisababisha mara
nyingi kutokea kwa shirika jipya la watawa au la walei. Muundo wa Kanisa
Katoliki unasaidia kuwapa watu wenye wito au vipawa vya pekee nafasi zao katika
mashirika hayo.

Wakristo walimtumia Mbunge Wilberforce pamoja na wahubiri kanisani kukaza
kampeni kote nchini. Mwaka 1807 walifaulu kupata sheria bungeni iliyopiga
marufuku biashara ya watumwa kwa Waingereza na katika makoloni ya Uingereza
(lakini watumwa waliokuwepo walibaki hivihivi).

Afrika Mashariki biashara ya watumwa iliendelea hata baada ya Waingereza
kumlazimisha Sultani wa Zanzibar kufunga soko la watumwa mjini mwaka 1874.

Mskoti David Livingstone (1813-1873) ndiye aliyetumia nguvu zake zote kupeleleza
habari za biashara ya utumwa na kuzipeleka Uingereza. Alikuwa mmisionari na
daktari aliyezunguka nchi zote za Kusini mwa Afrika hadi Ujiji (leo katika Mkoa
wa Kigoma) kwenye ziwa Tanganyika. Akafa mwaka 1873, moyo wake ukazikwa Chitambo
(Zambia). Alifaulu kuamsha watu wengi dhidi ya biashara ya watumwa.

Biashara ilikomeshwa tu baada ya kuundwa kwa utawala wa kikoloni. Lakini watu
walishikwa kama watumwa mpaka mwanzo wa karne ya 20, serikali za kikoloni
zilipofanya taratibu za kuwaweka huru.

Kanisa la kwanza la Kiprotestanti lililotuma wamisionari hasa kwa watu wasiomjua
Kristo lilikuwa ni la Ndugu wa Herrnhut (Wamoravia). Katika kijiji hicho cha
Ujerumani waliishi wakimbizi Wamoravia waliopewa ustahimilivu kuanzisha upya
ushirika wa Umoja wa Ndugu kufuatana na urithi wao kutoka Ucheki. Walikuwa watu
wa kawaida kama wakulima na mafundi.

Siku moja katika mwaka 1732 walikutana na mgeni, kwa jina Antoni, mtumishi wa
Mdenmark aliyemtembelea Mkuu wa Herrnhut, Ludwig von Zinzendorf. Antoni alikuwa
mtumwa mwenye asili ya Afrika aliyenunuliwa na bwana wake katika Visiwa vya
Karibi. Baadaye akapewa uhuru wake akasafiri pamoja na bwana wake hadi Denmark.

Usiku ule ndugu wawili wakasali pamoja na asubuhi yake wakamwendea Mkuu wa
Herrnhut wakamwomba ruhusa ya kusafiri hadi Karibi ili wawahubirie wale watumwa.
Katika sala hiyo ya maseremala wawili ilianza kazi ya misheni za Kiprotestanti.

Baadaye Ndugu Wamoravia waliendelea kuhubiri kule Greenland, Urusi, Nikaragua,
Afrika Kusini na kati ya Waindio wa Amerika. Mawasiliano mapya yakaleta katika
kila pembe ya dunia habari hizo zisizosikika zamani kwa watu wengi.

Kuelekea mwaka 1800 Wakristo Waingereza waliunda vyama mbalimbali vya misheni,
kama Wabatisti (1792), Chama cha Misioni cha London (1795) na Chama cha Misioni
cha Kanisa (la Kianglikana = Church Missionary Society/CMS) (1799).
Waprotestanti wa nchi nyingine za Ulaya walifuata.

Wamisionari wa kwanza tangu zamani za Wareno waliofika Afrika Mashariki walikuwa
Wajerumani waliotumwa na CMS. Majina yao ni Ludwig Krapf na Johannes Rebmann.
Wanakumbukwa pia kwa kutunga kamusi ya kwanza ya lugha ya Kiswahili.

Katika Kanisa Katoliki vyama vipya viliundwa hasa kwa ajili ya Afrika. Cha
kwanza kilichoingia Afrika mashariki kilikuwa cha mapadri wa Roho Mtakatifu.

Anayekumbukwa sana ndiye askofu Mfaransa Charles Lavigerie. Mwaka 1868
alianzisha Shirika la Wamisionari wa Afrika (linalojulikana kama "White
Fathers") na mwaka 1869 Shirika la Masista Wamisionari wa Afrika. Baadaye
Lavigerie alipewa cheo cha Askofu Mkuu wa Algeria. Alijitahidi sana kukomesha
biashara ya watumwa na kueneza Injili. Tofauti na mashirika mengine ya
Wakatoliki hao Mapadri Weupe walishambulia moja kwa moja wafanyabiashara ya
watumwa na kuwapokea watumwa waliotoroka.

Wengine kati yao walipokea ubatizo na kuwa Wakristo wa kwanza katika nchi zao.
Vituo vya kwanza vya watumwa waliowekwa huru vilikuwa Freetown (= Mji wa watu
huru) huko Sierra Leone, halafu Bagamoyo na Masasi katika Tanzania ya leo, na
Freretown karibu na Mombasa, Kenya.

Kwa namna hiyo uinjilisti ulianza kwanza Afrika Magharibi. Kazi ya kuhubiri
Injili ilianzishwa na watu kutoka Ulaya lakini ikaendeshwa baadaye na
wainjilisti au wachungaji Waafrika.

Samuel Crowther aliwahi kuwa mtumwa utotoni. Alinunuliwa na wamisionari
Waanglikana, akapewa uhuru, akasomeshwa teolojia na kuwa kasisi wa Kianglikana.
Mwaka 1864 alibarikiwa kule Nigeria kuwa Askofu wa kwanza wa Kianglikana katika
Afrika. Hivyo msingi wa Kanisa la Kiafrika kusini kwa Sahara uliwekwa.

Buganda ilikuwa ufalme mkubwa. Mtawala wake kwa cheo cha Kabaka aliyeitwa Mutesa
aliwakaribisha wageni.

Katika miaka 1877 hadi 1879 walifika Buganda wamisionari Wazungu, wakitangulia
Waanglikana wa C.M.S. wakifuatwa na Wakatoliki wa shirika la Mapadri Weupe.

Lakini makao makuu yalijaa vijana kutoka familia za machifu waliofanya kazi ya
kumhudumia mfalme. Wamisionari walitafsiri Biblia katika Kiganda wakafundisha
kusoma. Ilikuwa mara ya kwanza kwa lugha ya Kiganda kuandikwa.

Vijana wengi walivutwa na mahubiri ya Kikristo pamoja na elimu mpya. Kwa namna
hiyo Kanisa la Uganda lilianza na vijana. Mwaka 1882 Waanglikana walianza
kubatiza.

Baada ya kifo cha Mutesa alifuata Kabaka Mwanga aliyekuwa na wasiwasi juu ya
wamisionari. Mwaka 1885 watumishi watatu wa mmisionari Mackay waliuawa kwa amri
ya mfalme huyo walipomsindikiza kinyume cha katazo lake.

Waziri wa Mfalme, ambaye alifuata dini za jadi na kuwa na mpango wa kumwangusha
mfalme na kufukuza wageni wote, aliendelea kumshawishi.

Tarehe 25 Mei 1886 hasira ya Kabaka iliwaka. Aliamua kuwaondoa Wakristo wote
katika mazingira yake. Vijana wote waliitwa mbele yake wakaulizwa kama wako
tayari kuacha Ukristo. Walio wengi walikataa.

Tarehe 3 Juni 1886 kwa amri ya Mfalme zaidi ya vijana Wakristo 30 walichomwa
moto wakiwa hai. Mahali pa vifo paliitwa Namugongo. Inajulikana kwamba
wamisionari Waanglikana na Wakatoliki waliendelea kuvutana juu ya matatizo hayo
mpaka dakika ya mwisho. Lakini pale Namugongo Wakristo walikufa pamoja; kati
yao, Wakatoliki 12 na Waprotestanti 9 wanajulikana; juu ya wengine hakuna
uhakika. Baadhi walikuwa hawajabatizwa, walikuwa bado wanafunzi wa ubatizo.

Hali ilibadilika baada ya mageuzi ya kisiasa. Kipindi kipya cha ukoloni
kilianza. Mwaka 1885 serikali za Ulaya ziligawanya Afrika kati yao. Sehemu zote
za Afrika ziliwekwa chini ya utawala wa kikoloni, isipokuwa Ufalme wa Kikristo
wa Ethiopia, uliojitetea dhidi ya Waitalia, na Liberia iliyokuwa chini ya ulinzi
wa Marekani. Ukoloni ulileta mabadiliko gani kwa kazi ya misheni katika Afrika?

Serikali za kikoloni zilijiingiza katika kazi ya wamisionari. Mara nyingi
ziliwategemea kutoa huduma za elimu na afya nao walifaidika na ulinzi wa
serikali za kikoloni. Walipata msaada wa kumiliki ardhi na kukabidhiwa madaraka
katika ustawi wa jamii.

Mara nyingi wamisionari walipokea kwa shukrani ulinzi huo wa pekee kutoka kwa
serikali yenye uraia wao. Hii ilileta matatizo mara kadhaa ikiwa serikali ya
kikoloni iligandamiza wenyeji lakini wamisionari walisita kuwatetea kwa sababu
walikuwa karibu mno na serikali yao.

Ukoloni uliambatana na mawazo ya kibaguzi. Tangu watawala na walowezi kutoka
Ulaya walipoingia itikadi ya kuwa Mwafrika si mwanadamu kamili ilienea. Itikadi
hiyo iliwasaidia wakoloni kujitetea mbele ya wananchi wenzao nyumbani kwao jinsi
walivyoendesha ukoloni.

Hata hivyo viongozi wengine wamisionari walilenga mapema kuwaandaa wenyeji kuwa
viongozi baadaye, kama vile wamisionari Waanglikana na Wakatoliki kule Uganda.

Mara nyingi serikali za kikoloni zilisisitiza kuwa na wamisionari kutoka mataifa
yao. Mfano ni Tanganyika ambako vituo vingine vya Waanglikana (Waingereza)
vilifungwa baada ya kuingia kwa Wajerumani. Badala yake serikali ya Ujerumani
iliomba Walutheri pamoja na Wamoravia (toka Ujerumani) kuanza kazi katika
Tanganyika.

Baadaye kuingiliana kwa namna hiyo kati ya kanisa na serikali kulisababisha
kufukuzwa kwa wamisionari Wajerumani wakati wa vita vikuu vya kwanza (1914-1918)
nchi ilipotekwa na Waingereza.

Wamisionari walijitahidi zaidi kuendesha vituo kama shule, seminari na
hospitali. Pia walishika muda mrefu shughuli kama ubatizo, Chakula cha Bwana na
sakramenti kwa jumla kwani hizo zimewekwa kwa wachungaji au mapadri, vyeo
ambavyo havikupatikana mwanzoni kwa wenyeji (tofauti na Afrika Magharibi jinsi
tulivyoona juu).

Lakini baada ya muda mfupi wa mwanzo kazi kubwa ya kuhubiri vijijini, ushuhuda
wa moja kwa moja na hata kufundisha katika shule za msingi iliendeshwa na
Wakristo Waafrika. Wamisionari walikazia zaidi kuwaandaa hawa wainjilisti,
makatekista na walimu.

Mwanzoni mwa karne ya 20 Kanisa la Afrika lilikuwa bado chini ya uongozi wa
wamisionari Wazungu. Leo hii ni Waafrika wenyewe, bila viongozi wengi wa nje,
ambao wanahubiri neno la Mungu kwa wenzao.

Vita vikuu vya dunia vilisaidia kukomaa kwa Kanisa la Afrika. Kwa mfano, mahali
pengi Tanzania makanisa yalianzishwa na wamisionari Wajerumani (Wakatoliki,
Walutheri, Wamoravia, Wasabato n.k.). Katika vita vikuu vya kwanza (miaka
1914-18) jeshi la Kiingereza liliingia na kuteka Afrika ya Mashariki ya
Kijerumani (baadaye Tanganyika, Rwanda na Burundi). Raia wa Ujerumani
walifukuzwa pamoja na wamisionari.

Kwa kiasi fulani hali hiyohiyo ilitokea wakati wa vita vikuu vya pili
(1939-1945). Safari hiyo wamisionari Wajerumani waliwabariki wainjilisti
Waafrika kuwa wachungaji kabla ya kufukuzwa na serikali ya Kiingereza kutoka
Tanganyika. Katika vipindi hivyo ieleweke kwamba wamisionari wachache wa mataifa
mengine au madhehebu mengine walisaidia, kama vile Walutheri kutoka Marekani na
Skandinavia, au Wapresbiteri kutoka Malawi katika eneo la Wamoravia.

Afrika Mashariki walikuwa hasa wamisionari katika Uganda waliofanya mapema
maandalizi ya kuwa na mapadri na wachungaji Waafrika. Huko Askofu Mwanglikana
Tucker aliwahi kubariki makasisi wa kwanza mwaka 1893, akifuatwa na Wakatoliki
mwaka 1913. Wakatoliki walisonga mbele walipomweka wakfu askofu Kiwanuka mwaka
1939.

Mtanzania wa kwanza aliyepata cheo cha kimataifa alikuwa Laurean Rugambwa,
askofu aliyewekwa wakfu mwaka 1952. Miaka minane baadaye alipewa cheo cha
"kardinali": ndiye kardinali Mwafrika wa kwanza. Kardinali ni askofu Mkatoliki
anayekabidhiwa usimamizi wa kanisa moja jimboni Roma pamoja na haki ya kumchagua
Papa. Halmashauri ya makardinali inakaa na Papa na kumshauri juu ya uongozi wa
Kanisa. Papa akifa ndio makardinali tu wanaokutana kumchagua Papa mpya.

Huko Kenya wenyeji walishtushwa sana na tendo la ardhi yao kutolewa kwa walowezi
Wazungu. Uchungu huo mkubwa ulionekana pia katika shaka juu ya wamisionari.
Wakikuyu walipoanza kupinga siasa hiyo wamisionari waliwashauri Wakristo watulie
huku wakijaribu wenyewe kutetea haki za wenyeji mbele ya serikali ya kikoloni.

Huko Kongo mwinjilisti Simon Kimbangu alionekana kuwa na kipawa cha uponyaji.
Watu wengi walimwendea kutafuta nafuu wakasikia mahubiri yake, lakini serikali
ya kikoloni ya Ubelgiji iliogopa mikutano mikubwa ya Waafrika bila usimamizi wa
Wazungu au machifu. Hivyo Kimbangu akaagizwa na wamisionari kwa amri ya serikali
aache mahubiri na uponyaji lakini hakuweza kutii. Wabelgiji wakamkamata
wakamfunga gerezani miaka mingi mpaka kifo.

Wafuasi wake wakamwamini kuwa nabii wa Mungu, wengine walisema ndiye Yesu
aliyerudi, wakatoka katika uongozi wa wamisionari walionyamaza mbele ya tendo la
serikali kumfunga Kimbangu bila kosa. Kati ya wafuasi wake limetokea "Kanisa la
Kristo kwa Mtume wake Simon Kimbangu" ambalo leo lina waumini milioni kadhaa.

Kwa jumla makanisa hayo yalitokea kwenye ukoloni mkali, ugandamizaji kupita
kiasi au kuingia kwa walowezi Wazungu waliochukua ardhi ya wenyeji ikiwa
wamisionari waliomba Wakristo wao kutulia na kutii serikali. Siasa kali ya
kikoloni ilisababisha uchungu mkubwa ulioleta mafarakano. Kumbe Tanganyika
makanisa hayo hayakuwa na Wakristo wengi, isipokuwa katika maeneo ya mipakani,
kwa mfano Mara (Maria Legio Church kutoka Kenya) au Mbeya.

Pia hali ya uchumi ina uzito wakeː siku hizi vikundi vingi vya Kikristo kutoka
nchi tajiri vinaendelea kufika Afrika na kuvuta wafuasi kwa uwezo wao wa kutoa
misaada mbalimbali. Wakati mwingine vinajitahidi zaidi kuvuta Wakristo wahame
madhehebu kuliko kuinjilisha wasio Wakristo.

Kwa neema ya Mungu ushirikiano upo pia, si mafarakano tu. Wamisionari wenyewe,
hasa upande wa Uprotestanti, waliona tayari umuhimu wa ushirikiano. Kwa mfano
Walutheri waliomba Wamoravia kuanza kazi pamoja katika Tanganyika
Kusini-Magharibi. Wamisionari wao walifika mwaka uleule wa 1891 wakitumia njia
ya Ziwa Nyasa wakagawana maeneo yao kama walivyogawana wachungaji wa Ibrahimu na
Lutu. Baadaye walichapisha hata kitabu cha pamoja cha nyimbo za Kikristo.

Hasa karne ya 20 imekuwa ya kurudisha umoja. Wakristo wa madhehebu mbalimbali
yanashirikiana kirahisi katika shughuli mbalimbali. Mwaka 1936 viongozi wa
madhehebu kama Walutheri, Waanglikana, Wabatisti na Wamoravia waliunda "Baraza
la Misheni Tanzania". Baraza hilo lilikuwa mtangulizi wa CCT (Jumuiya ya
Kikristo Tanzania / Christian Council of Tanzania). Katika miaka ya 1960
viongozi wa makanisa ya Kiprotestanti waliongea juu ya kuunda Kanisa la Muungano
katika Afrika Mashariki.

Hatua muhimu sana ilikuwa mkutano mkuu wa Kanisa Katoliki duniani ulioitwa
Mtaguso wa pili wa Vatikano miaka 1962-1965. Hapo maaskofu wote chini ya uongozi
wa Papa (kwanza Yohane XXIII, halafu Paulo VI) walitamka kwamba Wakristo wote ni
ndugu na kwamba kujenga umoja wa Kanisa ni wajibu wa kila mmojawao. Leo hii
makanisa ya CCT na Baraza la Maaskofu Katoliki Tanzania hushirikiana katika
shughuli mbalimbali kama vile Baraza la Kikristo la Afya Tanzania (Tanzania
Christian Medical Board) au katika kuandaa mafundisho ya pamoja katika elimu ya
Kikristo mashuleni.

Chama cha Biblia ni chombo kingine cha ushirikiano kati ya madhehebu. Chama
hicho kina kazi ya kutoa Biblia kwa bei nafuu kwa watu wengi. Kinasimamia
tafsiri ya Biblia katika Kiswahili cha kisasa na lugha nyingine. Kinaandaa
matoleo mapya ya Biblia na misaada ya kuielewa kama "Itifaki ya Biblia".

Kwa mfano, Waislamu wanaweza kutumia neno "jihadi" wakiongea juu ya jitihada za
kuimarisha jumuiya yao au kueneza imani yao, lakini Wakristo walio wengi
wanasikia neno hilo vibaya kwa sababu "vita vitakatifu" vya Waislamu vilivyoitwa
"jihadi" vilileta mateso mengi kwa Wakristo katika nchi mbalimbali. Kumbe neno
halimaanishi vita hasa ila liliwahi kutumika hivyo tangu muda mrefu.

Ukristo na Uislamu viko karibu katika mambo mengi lakini hutumia mafundisho
yanayogongana katika sehemu nyingine, hivyo mpaka leo hii kwa Waislamu ni vigumu
sana kupokea Injili. Wakati wa vita vya msalaba Fransisko wa Asizi aliona hakuna
njia ya kuwavuta Waislamu kwa mabavu. Mashindano pekee yanayoruhusiwa kwa
Mkristo ni yale ya upendo ya kumfuata Yesu.

Wakristo kwa jumla wasijivunie sifa zao kuwa bora kuliko za Waislamu. Anayesoma
"Historia ya Kanisa" ataona mifano mingi ya jinsi Wakristo walivyosahau
mafundisho ya Yesu na kutendeana kwa unyama. Kwa hiyo mtu asijivune kwamba
Ukristo ni dini ya upendo au imani yenye maendeleo kama mwenyewe si mfano wa
upendo huo na maendeleo hayo.

Kwa Wakristo wengi ni fumbo kwa nini Mungu alikubali kutokea kwa dini hiyo mpya.
Lakini mwanzoni mwa Uislamu Mfalme Mkristo wa Ethiopia alipokea na kuhifadhi
wakimbizi Waislamu kutoka Maka. Mapokeo ya Kiislamu yanasema mfalme huyu
aliyekuwa na jina "Negasi" aligeukia Uislamu baadaye. Lakini "Negasi" si jina la
mtu fulani, ni cheo cha wafalme wote wa Ethiopia hadi mwaka 1974 (kwa kawaida
huandikwa "Negus"). Halafu hakuna kumbukumbu ya kwamba mfalme yeyote wa karne
zile aliacha Ukristo wake.

Kuhusu wanaofuata bado imani asilia pia ni kwamba wanatunza katika mila na
desturi zao urithi wa utamaduni. Hata maadili mengine yanayofundishwa kwao
yanalingana na sehemu za Biblia. Hakika si vema Wakristo wakiwacheka na kuwaita
kwa majina ya dharau kama "Wapagani". Hata juu ya imani hizo za jadi ni kweli
kwamba zilimjua Mungu kwa namna fulani kutokana na uumbaji wake jinsi
alivyoandika Mtume Paulo katika Rom. 1.

Katika nchi nyingi Kanisa limekuwa nguvu ya kutetea haki za binadamu. Tumesikia
habari za Desmond Tutu kule Afrika Kusini au za Janani Luwum katika Uganda jinsi
walivyojaribu kutetea haki za wananchi dhidi ya utawala mbaya. Ikiwa Wakristo
wanajisikia wito wa kusimama na kusema mbele ya wakubwa hukumbuka manabii wa
Agano la Kale hadi Yohane Mbatizaji. Wanakumbuka pia Wakristo wengi katika
historia walioweza kusimama mbele ya wafalme na kutetea haki za watu. Labda
tunamkumbuka Askofu Ambrosio wa Milano (aliyemvuta kijana Agostino kuwa Mkristo)
alivyomtenga Kaisari na Kanisa kwa sababu ya uuaji wa wananchi wengi wasio na
kosa uliofanywa na wanajeshi wa serikali. Msingi wake ni katika mafundisho juu
ya kazi ya uumbaji. Mbele ya Mungu tuko sawa: kuna msingi gani kuona wengine ni
sawa zaidi?



