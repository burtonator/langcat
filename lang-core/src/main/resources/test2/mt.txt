https://mt.wikipedia.org/wiki/Demografija_ta%27_Malta

Malta hija waħda mill-artijiet li għandhom l-ogħla densità ta' popolazzjoni,
b'madwar 1,250 ruħ għal kull kilometru kwadru (3,000 għal mil kwadru). Abitata
sa minn żminijiet preistoriċi, Malta kienet l-ewwel kolonizzata mill-Feniċi,
mill-Kartaġiniżi, ir-Rumani, il-Biżantini u l-Għarab. Iktar tard, l-Ordni
tal-Kavallieri ta' San Ġwann, it-Taljani, u l-Ingliżi influwenzaw il-ħajja u
l-kultura Maltija.

Il-maġġoranza tal-barranin f'Malta, is-soltu Ingliżi rtirati jew min jiddependi
fuqhom, jgħix madwar in-naħa ta' Tas-Sliema. Il-Kattoliċiżmu Ruman hu r-reliġjon
uffiċjali tal-pajjiż, hekk kif stabbilit fil-Kostituzzjoni Maltija; iżda,
il-libertà tal-kuxjenza u tar-reliġjon huma protetti. Malta għandha żewġ lingwi
uffiċjali: Il-Malti, l-ilsien nazzjonali, u l-Ingliż, filwaqt li t-Taljan
jinftiehem ħafna wkoll billi kien ukoll lingwa uffiċjali sal-1934. Ir-rata
tal-litteriżmu hi ta' 90%, waqt li fl-1946 kienet 63%. L-iskola hi obbligatorja
sal-età ta' 16-il sena.

Dawn l-istatistiki demografiċi huma meħuda minn "Index Mundi 2012" jekk mhux
indikat il-kontra.

Struttura tal-età: 0-14 snin: 15.7% (rġiel 32,829; nisa 31,198) 15-64 snin:
68.5% (rġiel 142,006; nisa 137,803) 65 snin u iktar: 15.8% (rġiel 28,305; nisa
36,192) (2011 st.)

Proporzjon tas-sessi: mat-twelid: 1.06 rġiel/nisa taħt il-15: 1.05 rġiel/nisa
15-64 sena: 1.03 rġiel/nisa 65 sena u iktar: 0.79 rġiel/nisa popolazzjoni
totali: 0.99 rġiel/nisa (2011 st.)

Għomor mistenni: popolazzjoni totali: 79.85 sena rġiel: 77.57 sena nisa: 82.26
sena (2011 est.)

Litteriżmu: definizzjoni: 10 snin u iktar, jafu jiktbu u jaqraw; popolazzjoni
totali 92.8% rġiel: 91.7% nisa: 93.9% (Ċensiment tal-2005)



https://mt.wikipedia.org/wiki/De_facto

De facto hija espressjoni bil-Latin li tfisser "fil-fatt". Fil-ġurisdizzjoni, hi
maħsuba li tfisser "fil-prattika imma mhux neċessarjament imposta mil-liġi" jew
"fil-prattika jew fir-realtà, imma mhux stabbilita b'mod uffiċjali". Din hija
l-oppost tal-espressjoni de jure (li tfisser "skont il-liġi") meta tiġi riferuta
għal affarijiet dwar il-liġi, il-governanza, jew teknika (bħal m'huma
l-istandards) li jinstabu fl-esperjenza komuni kif maħluqa jew żviluppata
mingħajr jew bil-kontra ta' regolament.

Sitwazzjoni de facto tkun dik li fir-realtà teżisti imma li ma ġietx rikonoxxuta
formalment, jew permezz tal-mekkaniżmi legali attwali jew mill-awtorità
kompetenti. Per eżempju, persuna jista' jkollha kariga de facto mingħajr ma din
il-kariga jkollha rikonoxximent formali mill-awtorità approprjata jew kuntratt
tax-xogħol. Pajjiż jista' jkun indipendenti de facto, mingħajr ma jkollu
għarfien formali mill-Ġnus Magħquda jew minn pajjiżi oħra. F'ċerti pajjiżi
relazzjoni domestika (poġġuti) huwa żwieġ de facto f'kull aspett tal-ħajja
soċjali, però mingħajr ir-rikonoxximent legali taż-żwieġ.



https://mt.wikipedia.org/wiki/Catherine_Middleton

Catherine, Dukessa ta' Cambridge (imwielda bħala Catherine Elizabeth "Kate"
Middleton; Reading, 9 ta' Jannar 1982) hija l-mara tal-Prinċep William ta'
Wales. Irċiviet it-titlu ta' Dukessa ta' Cambridge, Kontessa ta' Strathearn u
Barunessa ta' Carrickfergus mir-Reġina Eliżabetta II f'jum it-tieġ tad-29 ta'
April 2011.

Catherine Elizabeth Middleton twieldet fl-Isptar Rjali ta' Berkshire ġewwa
Reading, fir-Renju Unit, nhar id-9 ta' Jannar 1982. Hi hi l-ikbar fost tliet
aħwa imwielda lil Carole Elizabeth (née Goldsmith) u ta' Michael Francis
Middleton, eks-impjegati tal-British Airways, li żżewġu fil-21 ta' Ġunju 1980
fil-Knisja Parrokkjali ta' Dorney, f'Buckinghamshire. Iż-żewġ aħwa ta' Catherine
huma, oħtha Philippa Charlotte, magħrufa wkoll bħala "Pippa" (t. 1983), u ħuha
James William (t. 1987).

Il-familja paterna ta' Catherine ġejja minn Leeds, West Yorkshire, u l-bużnanna
tagħha Olivia kienet membru tal-familja Lupton, li għal ġenerazzjonijiet kienu
attivi fix-xogħol kummerċjali u muniċipali. Il-familja min-naħa ta' ommha,
il-Harrisons, kienu familja ta' ħaddiema u ta' minaturi minn Sunderland u
mill-Kontea ta' Durham.

Catherine iffrekwentat l-iskola St. Andrew's School f'Pangbourne, ġewwa
Berkshire. Kompliet l-istudji tagħha ġewwa l-Marlborough College, fejn aktar
tard attendiet l-Universià ta' Saint Andrews ġewwa Fife, l-Iskozja, fejn
hemmhekk iltaqgħet ma' William, sieħeb tagħha fil-kors.

L-istat tagħha bħala l-għarusa tal-prinċep William ta' Wales ġab interess qawwi
min-naħa tal-istampa Brittanika u dik internazzjonali, u spiss kienet tkun
fotografata waqt l-ħajja ta' kuljum tagħha. Fis-17 ta' Ottubru 2005, l-avukati
tagħha urew l-iskumdità li Catherine kienet qed tħoss minħabba l-fastidju
kontinwu mill-medja, fejn stqarret li m'għamlet xejn importanti li kien
jisħoqilha din in-notorjetà kollha. Fi Frar tal-2006 ġie imħabbar li Kate kienet
se tingħata gwardja tas-sigurtà mid-Dipartment tal-Protezzjoni Rjali u
Diplomatiku. Dan wassal għal aktar xniegħat li hi u William kienu se jitgħarsu,
minħabba li kieku ma kinitx tingħata dan is-servizz.

F'Jannar tal-2007 l-attenzjoni tal-medja reġgħet daret fuq Catherine,
fl-okkażjoni ta' għeluq il-ħamsa u għoxrin sena tagħha, li wassal għal
twissijiet kemm min-naħa tal-Prinċep Karlu kemm tal-istess William u tal-avukati
tal-familja Middleton. Ir-riżultat kien li News International, li tippubblika
l-gazzetti The Times u The Sun, u l-Guardian Media Group, proprjetarja
tal-gazzetta The Guardian, iddeċidew li jieqfu milli jippubblikaw ritratti
tal-paparazzi.

Nhar il-15 ta' Diċembru 2006, Kate ħademt sehem f'parata li fiha ħa sehem
il-Prinċep William, organizzata mill-Akkademja Militari Rjali ta' Sandhurst,
bħala mistiedna uffiċjali tad-Dar Rjali. F'Diċembru tal-2007 ħarġu rapporti li
Catherine marret toqgħod ma' William fi Clarence House, ir-residenza tal-Prinċep
ta' Wales ġewwa Londra, spekulazzjonijiet li ġewwa miċħuda minn Clarence House.

Fl-14 ta' April 2007, waqt btala fil-villeġġjatura Żvizzera ta' Zermatt,
ir-relazzjoni bejn Kate u William intemmet. L-ebda motiv uffiċjali ma ngħata
wara din l-aħbar, għalkemm ġie ipotizzat li l-kawża setgħet kienet minħabba
n-nuqqas ta' attenzjoni min-naħa tal-Prinċep, jew li kienu għadhom wisq żgħar
biex jidħlu għaż-żwieġ. F'Ġunju tal-istess sena, Kate u William insistew fuq
il-fatt li baqgħu biss "ħbieb kbar". Madanakollu, il-familja Middleton ħadu
sehem fil-kunċert għal Lady Diana ġewwa Wembley Stadium, imma Kate u William
qagħdu bilqiegħda 'l bogħod minn xulxin.

Sussegwentament, il-koppja dehret ħafna drabi flimkien f'diversi okkażjonijiet
pubbliċi, u numru ta' sorsi tal-aħbarijiet ikkonfermaw li kienu rrikonċiljaw.
Fis-17 ta' Mejju 2008, Kate ħadet sehem fl-assenza tas-sieħeb tagħha fit-tieġ
ta' Peter Philipps – it-tifel tal-Prinċipessa Anna u l-kuġin tal-Prinċep William
– ma' Autumn Kelly. F'Ġunju tal-istess sena Kate assistiet mal-familja rjali
kollha għall-investitura ta' William fl-Ordni tat-Takkalja u f'Lulju ġiet
mistiedna fit-tieġ ta' Lady Rose Windsor, it-tifla tad-Duka ta' Gloucester – u
kuġin tar-Reġina Eliżabetta – ma' George Gilman.

Fis-16 ta' Novembru 2010, Clarence House ħabbret l-għerusija uffiċjali
tal-Prinċep William ma' Catherine Middleton. Il-proposta għaż-żwieġ kienet diġà
waslet min-naħa ta' William f'Ottubru tal-2010, waqt vjaġġ tal-koppja fil-Kenja.
Bħala ċurkett, Kate irċiviet il-ġojjell li l-Prinċep Karlu kien ta lil Lady
Diana fl-istess okkażjoni: ċurkett abjad deheb ta' tmintax-il karat b'żaffir
ovali ta' tnax-il karat imdawwar minn erbatax-il djamant.

Minn komunikat uffiċjali mid-Dar Rjali fit-23 ta' Novembru 2010, id-data
tat-tieġ ġiet iffissata għad-29 ta' April 2011 – festa ta' Santa Katerina ta'
Siena, liema Kate ħadet isimha – u l-ġurnata ġiet proklamata bħala festa
nazzjonali. Iċ-ċerimonja żvolġiet f'Westminster Abbey. Bħala miżżewwġa ta'
prinċep rjali u duka, Kate ingħatat it-titlu ta' dukessa flimkien ma' dak ta'
altezza rjali. Fil-fatt, mid-29 ta' April hi saret Catherine dukessa ta'
Cambridge.

Għar-rit tat-tieġ, barra l-preżenza tar-Reġina Eliżabetta II, il-Prinċep
t'Edinburgh, il-Prinċep Karlu u l-Prinċep Harry, kien hemm mijiet ta'
personalitajiet u dinjitarji li jappartjenu għax-xena politika, tan-nobbli u
tal-ispettaklu Ingliż u dak internazzjonali. Barra minn hekk, kien stmat li dan
l-avveniment segwewh bejn 300 miljun u żewġ biljun persuna, waqt li 24.5 miljun
ruħ mir-Renju Unit raw it-tieġ dirett.



https://mt.wikipedia.org/wiki/Bloggosfera

Is-sezzjoni tal-kummenti taħt kull post teżisti biex il-qarrejja jkunu jistgħu
joffru l-kummenti tagħhom dwar dak il-post minflok jiktbu ittra elettronika
lill-awtur. Kemm l-awtur u kemm il-qarrejja l-oħrajn jistgħu mbagħad
jikkummentaw fuq il-kummenti diġa' miktubin, u b'hekk ġieli jsiru kemm
diskussjonijiet u kemm argumenti fis-sezzjoni tal-kummenti.

Isir ukoll l-abbuż tal-kummenti f'diversi modi - pereżempju meta xi ħadd jikteb
xi ħaġa kontroversjali u ma jiktibx ismu, jew jikteb biss biex jagħmel xi forma
ta' riklam (spam), jew biss joqgħod jgħajjar.

Ħafna drabi, jekk bloggatur jieħu pjaċir jaqra blogg ieħor, hu jpoġġi ħolqa
permanenti fuq il-blogg tiegħu (fis-sezzjonali msejħa blogroll) ħalli min jaqra
tiegħu jsir jaf bl-ieħor. Hemm l-użanza ta' ħolqa reċiproka meta wieħed isir jaf
li hemm xi ħadd jagħmel ħolqa għal miegħu.

Is-soltu meta wieħed jikteb bil-Malti fuq kompjuter, juża Word processor
b'karattri Maltin, imma l-kitba ta' bloggs is-soltu jsir direttament ġo
navigatur tal-internet, fejn m'hemmx għażla ta' karattri. Barra minn hekk, jekk
blogger juża l-karattri Maltin fuq il-blogg tiegħu, dan ser jidher sew biss fuq
kompjuters li ukoll għandhom il-karattri Maltin.

Hemm min jevita din problema billi juża ittri Ingliżi biss (C,c,G,g,H,h,Z,z).
Permezz tat-tastiera Maltija (tgħallem kif tinstallaha), wieħed jista' jikteb
b'karattri Maltin b'mod faċli, u l-karattri li jiġu użati huma tal-Unicode li
għalhekk ser jidhru kif suppost fuq kwalunkwe kompjuter. Din is-soluzzjoni
taħdem biss fuq Windows biss, u bloggers li jużaw sistemi operattivi differenti
jkollom jsibu metodi oħrajn biex idaħħlu l-karattri Maltin. Jistgħu jdaħħluhom
wieħed wieħed billi jikkupjawhom mill-character map, jew jistgħu jużaw scripts
bħal dan li hemm fis-sit linux.org.mt.

Għat-tieni problema, tal-użu ta' kliem tekniku, il-blogger jista' juża kliem
Ingliż bħal website, blog, Internet, u forsi jagħmilhom kursivi peress li
mhumiex bil-Malti. Inkella jkollu jista' juża l-ekwivalenti bil-Malti ("website"
tiġi "sit tal-web", "blog" tiġi "blogg", "Net" tiġi "Xibka"). Jekk bloggers
oħrajn jaqblu ma’ xi ħaġa li jivvinta wieħed, jaddottawha huma wkoll (per
eżempju Mark Vella [1] beda juża l-kelma "blogg", li issa saret aċċettata u
użata fil-bloggosfera Maltija).



https://mt.wikipedia.org/wiki/Billboard

Billboard huwa magażin Amerikan li joħroġ kull ġimgħa u li huwa ddedikat
għall-mużika. Bħala wieħed mill-eqdem magażins li qatt ġew pubblikati fid-dinja,
fih jinkludi sezzjonijiet dedikati għall-klassifiki, ikkunsidrati bħala fost
l-iktar preċiżi u dettaljati fid-dinja. Din ir-rivista iżżomm numru ta'
klassifiki mużikali li juru l-aqwa kanzunetti u albums tal-mument f'diversi
kategoriji kull ġimgħa. Żewġ klassifiki popolari huma l-Billboard Hot 100 li
tikklassifika l-aqwa 100 kanzunetta, irrelevanti mill-ġeneru mużikali tagħhom, u
l-Billboard 200 li tikkategorizza l-200 album li l-aktar inbiegħu fl-Amerika.

Meta twieldet f'Cincinnati fl-1894, ir-rivista Billboard Advertising kienet
prattikament magażin għall-industrija tal-kartelluni pubbliċitarji. Fi ftit snin
wara l-fundazzjoni tagħha, il-Billboard saret tippubblika dwar ċirkli,
karnivali, parks ta' divertiment, fieri, vaudeville, esebizzjonijiet tal-balieni
u aktar serati ta' divertiment. Fl-1909 bdiet tkopri informazzjoni dwar il-films
u fis-snin għoxrin dwar ir-radju.

Kien l-iżvilupp tal-industrija tal-juke box matul is-snin tletin li wasslet
għall-Billboard li tibda tippubblika klassifiki mużikali. Għall-bidu kien hemm
biss tliet klassifiki ta' tliet ġeneri partikulari: Pop, Rhythm & Blues, u
Country & Western. Fl-1950 introduċiet sezzjoni dwar l-industrija televiżiva, li
kienet tinkludi klassifikazzjoni tal-films. Fl-1961, l-aħbarijiet dwar il-fieri,
karnivali, parks u esebizzjonijiet oħra ġew immexxija għal fuq magażin ieħor
bl-isem ta' Amusement Business. F'dan iż-żmien, affarijiet dwar it-televiżjoni
ġew trasferiti għal fuq pubblikazzjoni oħra.

Mill-1961 sal-2005, il-Billboard kienet kompletament devota lejn l-industrija
mużikali. Fl-2005, il-magażin flimkien mal-websajts tiegħu ġew irranġati sabiex
jipprovdu informazzjoni għal kull forma ta' divertiment diġitali.

Nhar l-4 ta' Jannar, 1936, il-Billboard ippubblika l-ewwel klassifika tiegħu, u
fl-20 ta' Lulju, 1940, ħarġet l-ewwel Music Popularity Chart, klassifika
iddedikata għall-aktar kanzunetti mismugħa. Il-Hot 100 bdiet fl-1958 bħala
kombinazzjoni tal-bejgħ tad-diski flimkien mas-smiegħ fuq ir-radju.

Sa Jannar 2010, l-aktar artisti li dehru f'din il-klassifika kienu l-Metallica,
Mariah Carey, The Beatles, Bing Crosby, Madonna, Pet Shop Boys, Elvis Presley u
Michael Jackson. L-album li dam l-aktar fil-quċċata tal-klassifika kien "The
Dark Side of the Moon" tal-grupp Pink Floyd: 741 ġimgħa, mill-1973 sal-1987.



https://mt.wikipedia.org/wiki/Bar%C4%8Bellona

Barċellona hi belt Spanjola. Barċellona hi l-belt kapitali tar-reġjun ta'
Katalunja, reġjun awtonomu fi Spanja. Hija l-belt bl-ikbar popolazzjoni f'dan
ir-reġjun u t-tieni l-ikbar f'pajjiżha, b'1,605,600 ruħ fl-2006, filwaqt
bl-inħawi metropolitani b'kollox iġġib 3,161,000 ruħ.

Barċellona hi waħda mill-akbar ċentri kummerċjali fl-Ewropa, b'port u ajruport
immovimentati ferm. L-ekonomija tar-reġjun tiddependi ħafna fuq din il-belt, u
fil-fatt għalhekk hi waħda b'saħħitha.

Barċellona bdiet bħala belt Rumana. Bi klima Mediterranja, din il-belt hi
magħrufa għall-kultura unika tagħha, fejn hija ċentru t'arti, arkitettura, u
hija ukoll fejn il-lingwa Katalana ssib il-qofol tagħha. Ta' min isemmi xi
postijiet bħall-Katidral iddedikat lill-Familja Sagra, il-Park u l-Bini Güell,
kapulavuri ta' Antoni Gaudí, arkitett ta' fama mondjali.

Barċellona hi forsi l-aktar famuża għall-faċilitajiet sportivi tagħha, fejn ġew
miżmuma l-Olimpjadi tas-Sajf tal-1992. Magħruf żgur ukoll hu il-Klabb tal-Futbol
ta' Barċellona, FC Barcelona, anke jekk hemm klabb ieħor tal-futbol, dak ta' RCD
Espanyol il-Klabb Irjali Sportiv Spanjol, għaliex dan kien miftuħ minn nies
Spanjoli biss, għad differenza tal-klabb l-ieħor, li kellu Svizzeru bħala
l-ewwel president.



https://mt.wikipedia.org/wiki/Attakki_ta%27_Novembru_2015_f%27Pari%C4%A1i

Fit-13 ta' Novembru 2015 filgħaxija, numru ta' attakki terroristiċi koordinati
seħħew f'Pariġi, Franza u fis-subborg Saint-Denis fit-Tramuntana ta' Pariġi.
L-attakki kkonsistew fi sparar tal-massa, bombi suwiċidjali, bombi u nies
meħudin bħala ostaġġi. Bdew fid-21:16 CET, fejn seħħew tliet splużjonijiet u
sitt sparaturi tal-massa, b'bombi wkoll ħdejn l-iStade de France f'Saint-Denis.
L-agħar attakk kien fit-teatru Bataclan fejn l-attakkanti ħadu ostaġġi u
b'konfronti mal-pulizija, sakemm spiċċa kollox fis-00:58 14 ta' Novembru CET.

Tal-inqas 129 persuna inqatlu, 89 minnhom fit-teatru Bataclan. Iktar minn 350
persuna ġew feruti mill-attakki, inklużi 99 persuna irrappurtati f'qagħda serja.
Apparti l-vittmi pajżani, tmien attakkanti inqatlu wkoll u awtoritajiet komplew
ifittxu għal kull kompliċi. F'dikjarazzjoni televiżiva f'23:58 CET, il-President
Franċiż François Hollande ħabbar stat nazzjonali t'emerġenza, l-ewwel stat
t'emerġenza nazzjonali mill-2005, u minħabba f'hekk poġġa kontrolli temporanji
madwar il-fruntiera tal-pajjiż. In-nies ġew ordnati biex ma joqogħdux barra
fit-toroq ta' Pariġi, l-ewwel darba sa mill-1944.

Fl-14 ta' Novembru, l-Istat Iżlamiku tal-Iraq u l-Lvant (ISIS) ikklejmja
r-responsabbiltà tal-attakki. Skont il-gazzetta The Wall Street Journal,
l-attakki kienu motivati mill-Istat Iżlamiku bħala "ritaljazzjoni" tal-irwol
tal-Franċiżi fil-Gwerra Ċivili tas-Sirja u fil-Gwerra Ċivili tal-Iraq. Hollande
qal ukoll li l-attakki kienu organizzati minn barra l-pajjiż "mill-Istat
Iżlamiku b'għajnuna interna" u ddeskriviehom bħala "atti ta' gwerra".

Dawn l-attakki kienu l-agħar li seħħew fi Franza mit-Tieni Gwerra Dinjija u
l-iktar li mietu fl-Unjoni Ewropea mill-bombi tal-ferrovija f'Madrid fl-2004.
L-attakki ġew jum biss wara attakki oħrajn mill-Istat Iżlamiku fil-Libanu fit-12
ta' Novembru 2015, fejn inqatlu 43 persuna; ġurnata wara l-qtil tal-membru
tal-ISIS Jihadi John u 14-il jum wara li ġġarraf l-ajruplan Metrojet Flight
9268, fejn mietu 217-il passiġġier u 7 membri tal-kru, li l-fergħa Sinaj
tal-Istat Iżlamiku qiegħda tikklejmja responsabbiltà. Qabel dan l-attakk ta'
Pariġi, Franza kienet diġà kien fuq allarm għoli mill-attakki ta' Jannar 2015
fl-istess belt ta' Pariġi fejn inqatlu 17-il persuna, inklużi pajżani u
uffiċjali tal-pulizija.

Dan l-avveniment ġie msemmi mit-Telegraph bħala l-attakki f'Pariġi tal-"Friday
the 13th", minħabba li ġara fil-jum tradizzjonali ta' sfortuna tal-Ġimgħa t-13.



https://mt.wikipedia.org/wiki/Aston_Villa_FC

Aston Villa Football Club huwa klabb tal-futbol professjonali Ingliż ibbażat
ġewwa Aston, Birmingham, u li jilgħab fil-Premier League. Il-klabb ġie fundat
fl-1874 u mill-1897 ilhom jilgħabhom ġewwa l-grawnd tagħhom preżenti, Villa
Park. Aston Villa kienu l-membri fundaturi tal-Football League lura fl-1888, u
kienu wkoll membri fundaturi tal-Premier League fl-1992.

Aston Villa Football Club ġew iffurmat f'Marzu tal-1874 minn membri tal-Villa
Cross Wesleyan Chapel f'Handsworth, li illum hija parti minn Birmingham. L-erba'
fundaturi ta' Aston Villa kienu Jack Hughes, Frederick Matthews, Walter Price u
William Scattergood. L-ewwel logħba tal-klubb kienet kontra tim tar-rugby,
l-Aston Brook St Mary's Rugby. It-tnejn qabblu li jilgħabu l-ewwel taqsima
bir-regoli tar-rugby, u t-tieni waħda bir-regoli tal-futbol. L-Aston Villa
mal-ewwel sar wieħed mill-aqwa timijiet f'Midlands u, fl-1880, iggwidati
mill-kaptan George Ramsay, rebħu l-ewwel trofew tagħhom, il-Birmingham Senior
Cup.



https://mt.wikipedia.org/wiki/Arkan%C4%A1lu_Rafel

Rafel (bil-Lhudi רָפָאֵל, Rāfāʾēl, "Huwa Alla li jfejjaq", "Alla jfejjaq", "O
Alla, Nitolbok Fejjaq", bl-Għarbi: رافائيل, Rāfāʾīl) huwa isem ta' arkanġlu
fir-reliġjon Lhudija u f'dik Nisranija li jwettaq kull xorta ta' fejqan, u anġlu
meqjum ukoll fir-reliġjon Iżlamika. Fil-Lhudi modern, il-kelma "rofe" tfisser
tabib u ġejja mill-istess għerq ta' Rafael, marbuta mal-funzjoni gwaritriċi
tiegħu.

Fil-Ktieb ta' Enok (10, 5-7), ktieb tat-tieni seklu qabel Kristu, li mhuwiex
parti mill-Bibbja, Rafel ijassar lil Ażażel, ix-xitan, f'deżert jismu Dudagħel:

Fil-Bibbja, l-isem tal-arkanġlu Rafel jissemma biss fil-Ktieb Dewtrokanoniku ta'
Tobit. Il-Ktieb ta' Tobit jitqies bħala ktieb kanoniku (parti mill-Bibbja)
mill-Kattoliċi u l-Ortodossi, iżda jitqies apokrifiku mill-Protestanti. F'dan
il-Ktieb, Rafel isejjaħ lilu nnifsu bħala "wieħed mis-seba' anġli, li qegħdin
quddiem it-tron tal-Mulej, u nistgħu nersqu lejh" (12, 15). Rafel kien mibgħut
minn Alla biex jgħin lil Tobit, ibnu Tobija u lil Sara, mart Tobija. Tobit kien
għama, u Sara għal seba’ darbiet ġarrbet il-mewt tal-għarus tagħha dakinhar
tat-tieġ. Rafel akkumpanja lil Tobija fi vjaġġ lejn il-Medja, u jgħidlu li hu
Għażarija li jfisser “Jahweh jgħin.” Filfatt Rafel jgħin lil Tobija
fid-diffikultajiet li kien jinsab fihom u jipprepara lil Tobija għaż-żwieġ ma’
Sara. Fi tmiem il-vjaġġ jikxef min kien verament. Kien Rafel li keċċa l-ispirtu
l-ħażin li kien qed iħabbat lil Sara. Dan l-ispirtu l-ħażin kien Ażmodew. Xogħlu
hu li jfarrak iż-żwieġ. Kien ukoll bl-interċessjoni ta’ Rafel li Tobit beda
jara. Fl-arti, xi drabi Rafel jiġi raffigurat fuq ħuta kbira jew qed iżomm ħuta
f'tarf ta' qasba. Dan għax fil-Ktieb ta' Tobit, Rafel jgħid lil Tobija u jaqbad
ħuta, u mbagħad juża l-marrara tagħha biex ifejjaq għajnejn missieru Tobit, u
biex ikeċċi lil Ażmodew billi jaħraq il-qalb u l-fwied. Xi drabi San Rafel jiġi
raffigurat ukoll b'xi flixkun tal-mediċina f'idu.

Rafel, flimkien ma’ Mikiel u Gabrijel huma l-uniċi tliet anġli msemmija
b’isimhom fil-Bibbja.

Il-Knisja Kattolika tiċċelebra l-festa tiegħu nhar id-29 ta' Settembru, flimkien
ma' San Mikiel u San Gabrijel. Fid-devozzjoni popolari Nisranija, San Rafel huwa
l-qaddis patrun ta' diversi kategoriji ta' nies:

Qaddis partikolarment devot ta' San Rafel kien San Ġwann t'Alla, li l-arkanġlu
kien deherlu biex jassigurah mill-protezzjoni tiegħu fil-kura li kien qed jagħti
lill-morda u l-foqra. Id-devozzjoni lejh baqgħet fl-ordni li huwa waqqaf, l-Aħwa
Ospidalieri.

San Ġorġ Preca ried li s-soċji tal-MUSEUM u t-tfal jitolbu l-protezzjoni ta' San
Rafel meta jkunu se jibdew xi vjaġġ. Is-soċji tal-MUSEUM għadhom sal-ġurnata
tal-lum isejħu ismu meta jieħdu t-tfal għal xi ħarġa, speċjalment meta jagħmlu
użu minn vetturi.

Ħafna sptarijiet madwar id-dinja huma ddedikati lil San Rafel, fosthom dak ta'
Milan imwaqqaf minn Don Luigi Verzé li jismu Istituto Scientifico Universitario
San Raffaele.



https://mt.wikipedia.org/wiki/Arkan%C4%A1lu_Gabrijel

Fil-Ġudaiżmu, fil-Kristjaneżmu u fl-Iżlam, Gabrijel (bil-Lhudi: גַּבְרִיאֵל -
il-qawwa ta' Alla, il-kobor ta' Alla; bil-Latin: Gabrielus; bil-Grieg: Γαβριήλ,
Gabriēl; bl-Għarbi: جبريل, Ġibrīl jew جبرائيل Ġibrail; bl-Aramajk: Gabri-El,
"Alla huwa l-qawwa tiegħi", huwa arkanġlu, messaġġier ta' Alla.

L-ewwel li jissemma fil-Bibbja huwa fil-Ktieb ta' Danjel, ifisser il-viżjonijiet
ta' Danjel rigward il-Messija.

Fl-Evanġelju skond San Luqa, Gabrijel iħabbar kemm it-twelid ta' Ġwanni
l-Battista lil missieru Żakkarija, kif ukoll ta' Ġesù lil ommu Marija.
Il-Kattoliċi jirreferu għalih bħala San Gabrijel Arkanġlu.

Il-Musulmani jemmnu li Ġibrail kien dak li permezz tiegħu Alla rrivela l- Quran
lil Mawmettu, u li ta messaġġ lill-ħafna profeti biex dawn isiru jafu l-missjoni
tagħhom. Jissejjaħ l-Ispirtu tal-Verità, li m'għandux jitħallat mal-Ispirtu
s-Santu li jemmnu fih l-Insara.

Fil-Knisja Kattolika, San Gabrijel huwa meqjum bħala patrun ta' dawk li jidħlu
għal missjonijiet importanti, li jwasslu aħbarijiet importanti għal Alla.
Gabrijel wassal il-messaġġ t’Alla lil Marija. F'dak il-waqt hija kienet flok
il-bnedmin kollha, u hu kien jirrapreżenta lill-anġli kollha.

Il-Knisja Kattolika tagħmel il-festa ta' San Gabrijel nhar id-29 ta' Settembru,
flimkien mal-arkanġli Mikiel u Rafel.



https://mt.wikipedia.org/wiki/Amedeo_Modigliani

Amedeo Clemente Modigliani (Livorno, 12 ta' Lulju 1884 – Pariġi, 24 ta' Jannar
1920) kien pittur u skultur Taljan, li l-ħadem l-iżjed fi Franza.

Amedeo Modigliani twieled f'familja Lhudija f'Livorno fit-Toscana. Kien ir-raba'
tifel ta' Flaminio Modigliani u l-mara tiegħu Eugénie Garsin li twieldet Franza
u trabba fil-faqar wara li n-negozju ta' missieru f'Sardenja falla. Modigliani
kien qrib ħafna t'ommu, li għallmitu d-dar sakemm kellu għaxar snin. Wara li
qabditu plewrite meta kellu ħdax-il sena, baqa' jbati b'saħħtu u ftit snin wara
żviluppa t-tefojde. Ta' xi sittax reġa' ħa l-plewrite u mbagħad t-tuberkolożi li
fl-aħħar kienet il-kawża ta' mewtu. Kull darba rpillja bis-saħħa ta' kemm ħadet
ħsiebu ommu. Wara t-tieni marda bil-plewrite, ħaditu ġita mal-Italja t'isfel,
Napli, Capri, Ruma u Amalfi u mbagħad 'il fuq lejn Firenze u Venezja.

Fl-1898, meta kellu 14-il sena Modigliani beda jistudja l-pittura taħt Guglielmo
Micheli f'Livorno stess. Baqa' jitgħallem fl-iSkola tal-Arti ta' Micheli
sal-1900. L-ewwel edukazzjoni formali artistika tiegħu kienet f'atmosfera
influwenzata ħafna mill-istili u s-suġġetti tal-arti Taljana tas-seklu 19. Hekk
li kien għad baqa' traċċi ta' din l-influwenza u tal-istudu tal-arti
rinaxximentali fl-ewwel xogħlijiet Pariġini tiegħu. Fil-bidu tal-karriera
tiegħu, pitturi bħal Giovanni Boldini influwenzawh daqs Toulouse-Lautrec.

Fl-1902 Amedeo Modigliani inkiteb fl-Scuola libera di Nudo ta' Firenze, u wara
sena telaq għal Venezja, fejn kien jattendi l-Istituto per le Belle Arti di
Venezia. Kien hemm li Amedeo ipprova għall-ewwel darba d-droga tal-ħaxix u
minflok jistudja beda jqatta' ħajtu fil-kwartieri l-iżjed infami tal-belt.

Fl-1906, Modigliani mar Pariġi, li dak iż-żmien kienet il-punt fokali
tal-avant-garde, fejn kellu jsir l-epitomu tal-artista traġiku, billi joħloq
wara mewtu leġġenda famuża kważi daqs dik ta' Vincent Van Gogh. Mar joqgħod Le
Bateau-Lavoir, komunità għall-artisti bla sold ta' Montmartre, u malajr reġa'
ntefa' fuq il-pittura, għall-ewwel influwenzat mix-xogħol ta' Henri de
Toulouse-Lautrec, sakemm Paul Cézanne biddillu l-ideat. Fl-aħħar, Modigiliani
żviluppa l-istil uniku oriġinali tiegħu ta' ġenju kreativ, kontemporanju
mal-kubisti, imma mingħajr ma kien parti minn dak il-moviment.

Meta nħarsu lejn l-iskulturi ta' Modigliani, malajr nindunaw kemm kien
influwenzat mill-arti Afrikana u Kamboġjana, li x'aktarx kien ra fil-Musée de
l'Homme. L-interess tiegħu fil-maskri Afrikani jidher ċar fil-mod kif kien
jittratta l-uċuħ tal-mudelli tiegħu. Dawn jidhru antiki, kważi Eġizzjani, ċatti
u jfakkruk fil-maskri, bl-għajnejn qishom lewż tal-għarusa, ħalq bix-xoffa,
imnieħer imtawwal u għonq imġebbed.

Allavolja serje ta' skultura ta' Modigliani ntwergħiet fis-Salon d'Automne
tal-1912, minħabba t-trabijiet li kien itajjar fix-xogħol, it-tuberkolożi marret
għall-agħar u kellu jieqaf mill-iskultura fil-ġebel u wara anki fl-injam u beda
jikkonċentra fuq il-pittura biss.

Fost ix-xogħlijiet tiegħu ta' minn isemmi ir-ritratt tal-ħabib tiegħu Chaim
Soutine, u r-ritratti ta' bosta mill-kontemporanji tiegħu li kienu jmorru
Montparnasse, bħal Moise Kisling, Pablo Picasso, Diego Rivera, Juan Gris, Max
Jacob, Blaise Cendrars, u Jean Cocteau.

Meta bdiet l-ewwel gwerra dinjija, Modigliani pprova jidħol fl-armata, imma ma
ġiex aċċettat peres li saħħtu kienet ħażina. Forsi kellu xewqa li jmut kmieni
billi kien jaf li se jkollu ħajja qasira minħabba saħħtu, u għalhekk kien jixrob
bla waqfien u jieħu kwantitajiet kbar ta' drogi. Magħruf minn ħbiebu bħala
"Modì" (li tinħass bħall-kelma Franċiża "maudit" jew "misħut"), Amedeo
Modigliani kien raġel gustuż u n-nisa kienu jsibuħ attraenti ħafna. Kien hemm
dejjem xi nisa ġejjin u sejrin, sakemm Beatrice Hastings daħlet f'ħajtu.
Beatrice baqgħet miegħu għal kważi sentejn u kienet is-suġġett ta' bosta
ritratti, fosthom "Madame Pompadour", u l-vittma ta' lsienu meta kien ikun
fis-sakra. F'sensih kien ikun dħuli, mistħi u affaxxinanti, jikkwota l-Dante
Alighieri u jgħid bl-amment il-poeżji mill-ktieb ta' Lautréamont, Les Chants de
Maldoror, li kien dejjem iżomm kopja tiegħu fuqu. Meta kien jixrob kien
jinbiddel għal kollox, isir dimonju, irrabjat u vjolenti, dejjem ifittex
il-ġlied kif jidher fid-disinn famuż ta' Marie Vassilieff.

Fl-1916, Modigliani għamel ħabib mal-poeta u bejjiegħ tal-arti Polakk, Leopold
Zborovskiu u martu Anna. Modigliani pinġihom bosta drabi u ħadilhom biss 10
franki r-ritratt. Is-sajf ta' wara, l-iskultriċi Russa, Ċana Orloffa, laqqgħitu
ma' studenta sabiħa ta' tmintax-il sena bl-isem ta' Jeanne Hébuterne, li kienet
ippużat għal Foujita. Jeanne kienet minn familja kattolika devota u ġiet toqgħod
miegħu mingħajr ma kienu jafu l-familja li f'għajnejhom il-pittur kien derelitt
ivvizzjat u agħar minn hekk, kien Lhudi. Għalkemm Jeanne kienet l-imħabba ta'
ħajtu, ix-xenati tagħhom fit-triq saru iżjed famużi mill-istorbju li kien
iqajjem Modigliani waħdu meta kien jisker.

Għalkemm Modigliani baqa' jpinġi, saħħtu kienet sejra lura bl-għaġla, u spiss
kien jintilef minn sensieh minħabba x-xorb. Fl-1920, wieħed mill-ġirien li kien
joqgħod isfel, meta ma' semgħax ħosshom għal xi ġranet, tela' fuq biex jara
xinhu jiġri u sab ‘l Modigliani fis-sodda jehwden u mqabbad ma' Jeanne li kienet
tqila kważi disa' xhur. Bagħtu għat-tabib imma għal xejn għax Modigliani kien
qiegħed imut bil-meninġite tuberkulari li dak iż-żmien ma' kinetx titfejjaq.

Modigliani miet fqir u bla sold — irnexxielu jagħmel esibizzjoni “solo” waħda
biss f'ħajtu u kien ipartat il-pitturi ma' xi ikla f'ristorant. Daż-żmien,
Modigliani hu meqjus bħala wieħed mill-ikbar artisti tas-seklu 20 u x-xogħlijiet
tiegħu jintwerew fil-mużewijiet l-iżjed importanti tad-dinja. L-skulturi
rarament jidhru għall-bejgħ u l-ftit pitturi li jinbiegħu iġibu iżjed min 15-il
miljun Ewro. Il-pittura Nu couché, f'Novembru tal-2003, ġabet 26.887.500
dollaru.



https://mt.wikipedia.org/wiki/Air_Malta

L-Air Malta twaqqfet fil-21 ta' Marzu, 1973 wara li ġiet iffurmata minn
riżoluzzjoni fil-Kamra tad-Deputati, u saret kumpanija fit-30 tax-xahar. Fid-29
tal-istess xahar, din il-linja tal-ajru ġiet provduta ċertifikat li forniha bi
drittijiet biex topera fuq servizzi internazzjonali minn Malta. Dan
iċ-ċertifikat ġie ffirmat mill-Prim Ministru, bil-patt u l-kundizzjoni li l-Air
Malta tobdi ċerti regoli imposti minnu.

L-Air Malta bdiet topera fl-1 ta' April, 1974, b'żewġ Boeing 720 mikrija,
b'titjiriet lejn Ruma, Tripli, Londra, Manchester, Frankfurt, u Pariġi
mill-Ajruport ta' Malta.

Fl-1982 l-Air Malta ffirmat kuntratt ta' xiri mal-kumpanija Boeing biex b'hekk
din il-kumpanija tal-ajruplani mill-Amerika ta' Fuq forniet tliet mudelli Boeing
737 lill-Air Malta. Dawn kienu fil-fatt l-ewwel ajruplani ġodda li kellha l-Air
Malta, u tlestew lejn il-bidu tal-1983.

Fl-1986 l-Air Malta ordnat żewġ Boeing 737 ġodda, u fl-1987, ordnat l-ewwel
Airbus A320 filwaqt li biegħet iż-żewġ Boeing 720 li kellha fil-flotta. Fl-1989,
l-Air Malta xtrat Airbus A320 ieħor, u iktar tard fl-1992 ordnat żewġ Boeing 737
oħra. Dik is-sena ġew ordnati wkoll erba' Avro RJ-70 biex ikunu jistgħu jintużaw
f'rotot minn Malta għal Katanja, għall-Ajruport Internazzjonali ta' Palermo u
għal destinazzjonijiet ġodda bħal Tuneż u Monastir (it-tnejn fit-Tuneżija).

Wara l-ftuħ tal-Ajruport Internazzjonali ta' Malta fl-1992, l-Air Malta ħolqot
il-"CargoSystems" li tikkonsisti f'servizzi li jinkludu trasport bl-ajru ta'
merkanzija fuq ajruplani tal-Air Malta. Għal dan il-għan, fl-1994 l-Air Malta
inawgurat ċentru apposta fl-ajruport.

Fl- ahhar tal- 2010, inbeda process ta restructuring fl Air Malta, ghax bdiet
taghmel it telf u hemm biza li tfalli. Ir rizultat tal process ghandu ikun
imhabbar lejn l ahhar ta Jannar 2011. Jista jkun ikollhom jitnaqqasu xi
ajruplani u anke xi haddiema, biex il kumpannija tigi profittabbli.

Fix-xitwa tal-2004/05, l-Air Malta operat f'iktar minn 45 destinazzjoni lejn
l-Ewropa, l-Afrika ta' Fuq u l-Lvant Nofsani.

Fi Frar 2005, l-Air Malta ħabbret żieda fid-destinazzjonijiet lejn l-Ingilterra
(Cardiff, East Midlands, Bristol, u Newcastle) u Franza (Nantes, u Toulouse).



https://mt.wikipedia.org/wiki/Ahron_Daum

Ahron Daum (bil-Lhudi: אהרן דאום‎; twieled nhar is-6 ta’ Jannar tal-1951). Hu
Rabbi Modern-Ortodoss imwieled f’Iżrael, hu wkoll edukatur, awtur, u kien ukoll
Rabbi ta’ Frankfurt am Main, Illum jgħix f’Antwerp fil-Belġju.

Ahron Daum twieled nhar is-6 ta’ Jannar tal-1951 fi Bnei Brak,f’Iżrael. Twieled
f’familja reliġjuża Ashkenazi. Missieru, Schmuel Daum kien edukatur importanti,
kittieb, u figura fil-komunità, ġej minn familja Rabbinika prominenti
mill-Polonja u mill-Bohemia. Ommu Rivka Gina Daum ġejja minn familja ta’
negozjanti ta’ prospetti tajbin minn Sopron, l-Ungerija. Għandu tliet ħutu
subien iżgħar minnu. It-taħriġ intensiv reliġjuż tiegħu beda fl-età ta’ 13-il
sena fil-magħrufa Chassidic tal-Litwanja “Ruzhin” Yeshiva fi Bnei Brak. Fl-età
ta’ 14–il sena, telaq lejn il-Gran Brittanja fejn kompla l-istudji tiegħu
fil-Yeshiva Ha-Rama u aktar ’il quddiem mar lejn il-magħrufa Zionistic Yeshiva
Etz Chaim f’Montreux, l-Iżvizzera . Fl-1975, wara li kiseb il-Grad ta’
Baccalaureate mill-Iżvizzera, hu mar jistudja fil-Kulleġġ tal-Lhud
tal-Università ta’ Londra minn fejn kiseb Grad ta’ Bachelor fl-Istudji Lhud
(bl-Unuri). Mill-1978 hu attenda s-Seminarju Teoloġiku Rabbi Isaac
Elchanan(RIETS '82) tal-Università Yeshiva fi New York minn fejn kiseb il-grad
ta’ Master fl-Istudji Bibbliċi (bl-Unuri) u l-ordinazzjoni Rabbinika tiegħu ġiet
iffirmata u mogħtija personalment lilu minn Prof. Rabbi Joseph Soloveitchik.
Wara li m’aċċettax l-offerta biex ikompli jistudja biex jikseb it-titlu ta’
Dayan, hu ġie lura lejn l-Ewropa fejn iżżewweġ lil Francine Frenkel u magħha
għandu tlett ibniet. Hu jitkellem l-Ebrajk, l-Ingliż, il-Ġermaniż, il-Franċiż,
l-Olandiż u l-Yiddish u għandu għarfien passiv tal-Aramajk u tal-Latin.

Fl-1982 huwa beda l-karriera rabbinika tiegħu fl-Iżvizzera bħala Rabbi
tal-komunità bil-belt żgħira ta’ Biel, belt żgħira bilingwi fil-Franċiż u
l-Ġermaniż. Hu ħalla dan ix-xogħol fl-1986 biex sar doctoral fellow
fil-Christlich-Jüdische Institut f’Lucerne, dan hu affiljat mal-Fakultà
tat-Teoloġija tal-Università ta’ Lucerne, fl-Iżvizzera. Fl-1987 hu aċċetta
l-post ta’ Rabbi Ewlieni tal-komunità Lhudija ta’ Frankfurt am Main,
fil-Ġermanja li f’dak iż-żmien din kienet l-akbar u l-aktar komunità Lhudija
prestiġjuża fil-Ġermanja tal-Punent.Waqt iż-żmien tiegħu bħala Rabbi Ewlieni ta’
Frankfurt kien hemm mewġa kbira ta’ immigranti Lhud Russi, ġejjin minn eksUnjoni
Sovjetika lejn il-Ġermanja u partikularment lejn Frankfurt. L-ewwel għajnuna
għal dawn in-nies – li kellhom kundizzjoni ekonomika inċerta – kienet li dawn
jiġu integrati fil-komunità Lhudija. Din kienet il-prijorità prinċipali ta’
Rabbi Daum, li jintegra lil dawn in-nies li kienu ilhom maqtugħa mill-għeruq
Lhud tagħhom għal aktar minn 90 sena. Ħafna drabi din kienet ħaġa kumplessa
ħafna, għax fl-Unjoni Sovjetika ftit li xejn sar sforz biex dawn isaħħu
l-identità Lhudija tagħhom, b’hekk kienet diffiċli ħafna li wieħed jara fiċ-ċar
l-istatus Lhudi ta’ dawn in-nies. Uħud minn dawn l-immigranti ma taw l-edba kas
u wrew apatija kbira lejn il-ħajja Lhudija.

B’hekk, waħda mill-ewwel biċċiet xogħol bħala Rabbi tal-komunità fi Frankfurt am
Main kien li jsolvi l-problema kbira li jikkjarifika l-istatus Lhudi ta’ dawn li
ġew mill-eks Unjoni Sovjetika. Minbarra dan, Rabbi Daum kien ukoll dak li mexxa
l-komunità fejn jidħlu attivitajiet reliġjużi u kulturali, mhux biss, imma
speċjalment għall-membri l-ġodda tal-Komunità Lhudija ġejjin mill-EksUnjoni
Sovjetika. Hu organizza jiem iddedikati lill-Kultura Lhudija, li fost l-oħrajn
kien hemm il-mużika Lhudija Klezmer u kien hemm kelliema li jispeċjalizzaw
fil-kuntatt reliġjuż, li addattaw għall-bżonnijiet tal-membri l-ġodda
tal-komunità mill-Eks Unjoni Sovjetika. Hu organizza wkoll viżti f’siti ta’
patrimonju u f’postijiet ta’ vulur storiku kbir Lhudi, pereżempju bliet bħal
Worms, Mainz, u Michelstadt.

Waqt il-ħames snin bħala Rabbi tal-komunità fi Frankfurt, ir-Rabbi Ahron Daum
kien l-uniku Rabbi. Huwa għamel ix-xogħol kollu għall-komunità fi Frankfurt, li
f’dak iż-żmien kienet tgħodd bejn 6000 u 7000 ruħ. Huwa għamel ix-xogħol waqt
is-servizzi nhar ta’ Sibt (Shabbat) u waqt festi oħra, inkluż prietki fuq
kwistjonijiet kontemporanji. Minbarra li għallem lezzjonijiet fuq it-Torah
regolarment nhar ta’ Sibt (Shabbat) u fost il-ġimgħa lill-membri tal-komunità,
hu kien iżur l-erba’ sinagogi eżistenti regolarment u żar ukoll liż-żewġt idjar
tal-anzjani Lhud b’mod regolari għall-okkażjonijiet tal-Festi Importanti,
iċ-Chanukkah (il-festa tad-dawl) u fl-Għid tal-Lhud. Hu ta sehmu wkoll
f’funerali b’mod regolari u għamel viżti fiż-żmien tal-viżtu, minkejja l-istat
tal-membru l-mejjet; jekk hux magħruf jew le, fqir jew sinjur. Hu kien imexxi
wkoll il-liġi fuq l-ikel (il-Kashrut) tal-istituzzjonijiet tal-komunità, bħal
ristoranti, il-ħwienet tal-laħam, l-ikel kosher tal-Lufthansa u
ċelebrazzjonijiet f’okkażjonijiet, bħall-Bar-/Bat Mitzvahs u żwiġijiet f’lukandi
kbar. Minbarra dan, kien importanti ħafna għal Rabbi Daum li jibda l-bidla
fil-banjijiet li jintużaw mil-Lhud għar-ritwali (il-Mikvah) skont l-istandards
għoljin tal-Liġi Lhudija (il-Halacha). Bl-għajnuna ta’ Rabbi Meir Posen, li
fl-Ewropa ta’ dak iż-żmien kien l-ogħla awtorità tal-Liġi Lhudija fuq il-bini
ta’ dawn l-imsemmija banjijiet li l-Lhud jużaw għar-ritwali, huwa assigura li
l-istandards għoljin tal-Liġi Lhudija u li l-liġi fuq l-ikel tal-Lhud
(il-Kashrut) u fuq il-banjijiet li l-Lhud jużaw għar-ritwali (il-Mikvah) fi
Frankfurt jiġu milħuqa. Hu ma mexxiex biss l-Ikliet tal-Għid tal-komunità ta’
kull sena, b’mijiet ta’ parteċipanti, hu organizza wkoll komunità tas-Sukkah
għall-membri tal-komunità u żar ta’ spiss lill-membri tal-komunità u stedinhom
fuq il-mejda tiegħu nħar ta’ Sibt (ix-Shabbat), mingħajr ma għamel l-ebda
distinzjoni bejn membri mill-qalba jew mill-periferija tal-komunità. Flimkien
ma’ missieru, Shmuel Daum, huwa organizza b’mod regolari it-talb Kabbalat
Shabbat Minyanim għaż-żgħażagħ fis-Sinagoga ta’ Baumweg u waqt iż-żmien li kien
inkarigat kien ukoll l-Av Beth Din ta’ Frankfurt.B’hekk huwa kellu x’jaqsam
b’mod attiv ma’ kwistjonijiet ta’ dawk li xtaqu jikkonvertu għar-reliġjon
Lhudija (Giyurim), kwistjonijiet li jikkonċernaw il-liġi tal-ikel tal-Lhud
(il-Kashrut), mal-Liġi Lhudija (id-Dinei Torah) u ma’ divorzji reliġjużi
(Gittin). Rigward dawk li riedu jikkonvertu għar-reliġjon Lhudija (il-Giyurim),
Rabbi Daum għandu esperjenza kemm mill-perspettiva ta’ mħallef Rabbinku reliġjuż
(Beth Din), kif ukoll bħala għalliem u gwida. Hu għandu aktar minn 15-il sena
esperjenza fil-preparazzjoni fil-Liġi Lhudija biex jiġu rikonoxxuti dawk li
mhumiex oriġinarjament Lhud li jixtiequ jikkonvertu għar-reliġjon Lhudija.

Fl-1993, għal raġunijiet familjari, huwa rriżenja minn xogħlu ta’ Rabbi Ewlieni
u mar jgħix f’Antwerp, il-Belġju, fejn il-biċċa l-kbira tal-familja tiegħu
kienet tgħix diġà. Hemmhekk huwa beda jgħallem ir-reliġjon Lhudija fis-sistema
tal-iskejjel tal-istat u fl-iskejjel Lhud ta’ matul il-jum. Fl-1995 huwa aċċetta
l-pożizzjoni ta’ lekċerer tal-Liġi Lhudija fil-Fakultà tar-Reliġjon Komparattiva
f’Wilrijk (Antwerp), fil-Belġju. Bħala rikonoxximent tat-tagħlim tiegħu
hemmhekk, u tax-xogħol tiegħu fuq il-Liġi Lhudija, il-Fakultà għamlitu Professur
b’ Honoris Causa fil-Liġi Lhudija. Mill-2001, flimkien ma’ martu, hu beda wkoll
numru ta’ proġetti biex jilħaq aktar nies għall-indiema (il-Baalei Tshuva), għal
persuni li mhumiex Lhud li huma interessati fl-Istudji Lhud u għal dawk li
jixtiequ li jikkonvertu għar-Reliġjon Lhudija. Illum, dan jieħu l-maġġoranza
tal-ħin u tax-xogħol tiegħu u bħala parti mill-attivitajiet biex jilħaq aktar
nies, jorganizza regolarment, f’koperazzjoni maċ-Ċentru Shalom tal-Olanda, jiem
ta’ studju fuq suġġetti varji li huma relatati mal-Istudji Lhud.

Il-Prof. Rabbi Ahron Daum huwa awtur prolifiku li kiteb fuq ħafna suġġetti
relatati mal-Istudji Lhud. Waqt li kien jgħix fl-Iżvizzera, huwa kien
jikkontribwixxi b’mod regolari artikli fuq il-Liġi Lhudija fir-rivista ta’ kull
ġimgħa Lhudija Svizzera-Ġermaniża msejħa "Jüdische Rundschau". Waqt iż-żmien
tiegħu bħala Rabbi Ewlieni ta’ Frankfurt am Main, huwa regolarment kiteb artikli
fid-"Die Jüdische Allgemeine" u fir-rivista ta’ kull xahrejn "Die Gemeinde". Ilu
mill- 2010 jikteb artiklu ta’ kull xahar għar-rivista Joods Actueel, l-aktar
pubblikazzjoni Lhudija li timxi fil-Belġju. F’dawn l-artikli, huwa jikteb fuq
kull aspett tal-Istudji Lhud, pereżempju, is-serje tiegħu li ntgħoġbot ferm fuq
l-istorja tar-Reliġjon Lhudija mill-Illumiżmu. Huwa awtur ta’ żewġ kotba.
L-ewwel ktieb tiegħu "Halacha aktuell" huwa xogħol ta’ żewġ volumi, miktub
bil-Ġermaniż, li jittratta problemi tal-Liġi Lhudija u kwistjonijiet ta’
interess kurrenti kif jidhru fil-letteratura tal-Liġi Lhudija u speċifikament
ir-Responsa. Dan ix-xogħol huwa uniku għaliex huwa l-ewwel ktieb li nkiteb
bil-Ġermaniż fil-perjodu ta’ wara l-gwerra li jittratta b’mod komprensiv fuq
kwistjonijiet tal-Liġi Lhudija fil-letteratura Responsa. B’hekk dan ġie milqugħ
b’ħafna entużjażmu fid-dinja tal-Liġi Lhudija u ngħata titli minn ħafna
awtoritajiet distinti tal-Liġi Lhudija. Ċerti artikli minn dan il-ktieb ġew
miktuba bl-Ebrajk Rabbiniku u ġew ippubblikati separatament taħt it-titlu
"Iyunim b’Halacha". It-tieni ktieb tiegħu huwa "Die Jüdische Feiertage in Sicht
der Tradition" (Il-Festi Lhud fit-Tradizzjoni). Din hi antoloġija ta’ żewġ
volumi li tgħaqqad artikli fuq il-Liġi Lhudija, prietki, rimarki liturġiċi,
ħsibijiet ta’ omeliji u stejjer folkloristiċi u umoristiċi li huma relatati ma’
festi Lhud u mal-jum tas-Sibt (Shabbat). Bħalissa huwa qiegħed jaħdem fuq numru
ta’ kotba bl-Olandiż fuq diversi suġġetti bħall-Kabbalah, l-Istorja Lhudija,
id-Dinja Kontemporanja Lhudija u l-affiljazzjonijiet differenti tagħha u
kwistjonijiet oħra.



https://mt.wikipedia.org/wiki/Agatha_Barbara

Agatha Barbara (1923-2002) kienet it-tielet President ta' Malta, l-ewwel membru
parlamentari mara, l-ewwel ministru mara, l-ewwel aġent-Priministru mara, u
l-ewwel President mara. Imwielda Ħaż-Żabbar nhar il-11 ta’ Marzu 1923, ħadmet
bħala għalliema qabel ma daħlet fil-politika.

Fl-1946 bdiet tinvolvi ruħha b’mod attiv fil-politika mal-Partit Laburista dak
iż-żmien immexxi minn Pawlu Boffa, u sena wara saret l-ewwel membru parlamentari
mara fil-Parlament wara li kkontestat ghall-ewwel darba l-elezzjoni generali
tal-1947 f’isem il-Partit Laburista.

Bejn l-1955 u l-1958 kif ukoll bejn l-1971 u l-1974 hija serviet bħala Ministru
tal-Edukazzjoni fil-Gvern ta' Dom Mintoff. Malli nghatat din il-kariga fl-1955
hija ghamlitha obbligatorja li t-tfal imorru l-iskola sakemm ikollhom 14-il sena
u hadet hsieb il-bini jew it-tkabbir ta’ 44 skola fil-pajjiz. L-idea ta’ skola
sa 14-il sena u minghajr hlas dahlet fis-sehh fl-1955, hames xhur biss wara li
hija nghatat ir-responsabbiltà tal-Edukazzjoni.

Nhar is-16 ta’ Frar, 1982 inhatret bhala l-President tar-Repubblika biex kienet
it-tielet president tal-pajjiz wara Sir Anthony Mamo u Anton Buttigieg.

Il-President Edward Fenech Adami kixef monument ad unur taghha f'Ħaż-Żabbar
fit-23 ta' April, 2006. Dakinhar Fenech Adami qal li Agatha Barbara kienet
persuna li halliet il-marka taghha fl-istorja ricenti ta’ pajjizna. Filwaqt li
elenka d-diversi kisbiet li ghamlet bhala mara u li permezz taghhom
ikkontribwiet biex issir l-istorja, huwa qal li dawn il-fatturi kollha jispjegaw
ir-raguni ghalfejn jixirqilha li tinghata gieh ghall-kontribut kbir li tat
lill-pajjiz.



https://mt.wikipedia.org/wiki/Afrika_t%27Isfel

L-Afrika t'Isfel, uffiċjalment ir-Repubblika tal-Afrika t'Isfel, huwa pajjiż li
jinsab fil-ponta tan-nofsinhar tal-Afrika. Hija maqsuma f'disa 'provinċji u
għandha 2,798 kilometru (1,739 mi) ta' kosta. Il-pajjiż ġirieni huma : 'Namibja,
il-Botswana u ż-Żimbabwe;. Lejn il-lvant huma Możambik u s-Sważiland; filwaqt
Lesoto hija mdawwra minn territorju tal-Afrika t'Isfel. Afrika t'Isfel hija 25
l-akbar pajjiż fid-dinja li għandha erja u 24 l-akbar pajjiż popolat bil-fuq 51
miljun ruħ.

Afrika t'Isfel hija nazzjon multi-etnika u jkollha kulturi differenti u lingwi.
Ħdax-lingwi uffiċjali huma rikonoxxuti fil-kostituzzjoni. Tnejn minn dawn
il-lingwi huma ta 'oriġini Ewropea:. Ingliż tal-Afrika t'Isfel u Afrikaans ,
b'lingwa li oriġinaw prinċipalment mill-Olandiż li hija mitkellma
mill-maġġoranza tal-abjad u kkulurit Sud Afrikani. Għalkemm l-Ingliż huwa
komunement użat fil-ħajja pubblika u kummerċjali, huwa biss l-ħames l-aktar
lingwa mitkellma. Il-gruppi etniċi u lingwistiċi għandhom rappreżentanza
politika fid-demokrazija kostituzzjonali tal-pajjiż li tinkludi repubblika
parlamentari;. B'differenza repubbliki aktar parlamentari, il-pożizzjonijiet ta
'kap ta' stat u kap tal-gvern huma magħquda fil-President parlament-dipendenti.
Madwar 80% tal-popolazzjoni fl-Afrika t'Isfel huwa ta 'antenati Afrikani suwed,
maqsum fost varjetà ta' gruppi etniċi li jitkellmu lingwi Bantu differenti, li
disgħa minnhom għandhom status uffiċjali. Afrika t'Isfel fiha ukoll
il-komunitajiet akbar ta 'Ewropej, Ażjatiċi , u razziżmu antenati mħallta
fl-Afrika.



https://mt.wikipedia.org/wiki/%C4%A6al_Kirkop

Ħal Kirkop huwa raħal fin-nofsinhar ta' Malta. Jinstab ħdejn l-Ajruport
Internazzjonali ta' Malta u għandu storja twila, anki miż-żminijiet Puniċi.
Il-knisja parrokkjali hija ddedikata lil San Leonardu. Aparti mill-festa
prinċipali ta' San Leonardu, hemm ukoll sekondarja ta' San Ġużepp li tiġi
ċċelebrata fis-sajf. It-tim tal-futbol fir-raħal huwa Kirkop United FC, li
jilgħab fit-tieni diviżjoni ta' Malta

Fl-1969 l-antropologu Jeremy Boissevain ippubblika riċerka tiegħu fuq it-tessut
soċjali ta' dan ir-raħal fil-ktieb tiegħu Hal-Farrug: A village in Malta.
Il-ktieb reġa' ġie ippubblikat fl-1980, u fl-2006 ġie għal darb'oħra ippublikat,
din id-darba taħt l-isem ġdid, Ħal Kirkop: A village in Malta. Fil-ktieb tiegħu,
Boissevain identifika l-persuni ta' Ħal Kirkop li l-familji tagħhom kienu għexu
fiż-żona għal sekli sħaħ bħala li għandhom it-traċċi aktar impressjonanti
tad-demm qadim. Il-Feniċi kienu okkupaw il-gżejjer Maltin madwar 700 QK. F'dan
raħal jinstabu l-fdalijiet ta' katakombi Puniċi, għalkemm ħafna minnhom huma
abbandunati. Madanakollu , imma hemm pjanijiet li dawn se jiġu esplorti
fil-futur. Ħal Kirkop kien parti minn komunità akbar imsejħa 'Bir Miftuħ'
fil-Medju Evu. Fit-29 ta' Mejju 1592, Ħal Kirkop kien iddikjarat bħala parroċċa
għaliha.

Ir-raħa; għandu popolazzjoni ta 2,260 persuni minn Marzu tal-2011. Hija dar
tal-impjant ta' STMicroelectronics,li jammonta produzzjoni għal 60%
tal-esportazzjonijiet f'Malta.



https://mt.wikipedia.org/wiki/%C4%A6al_G%C4%A7axaq

Ħal Għaxaq hu villaġġ żgħir fix-xlokk ta' Malta li jinsab taħt l-għolja
taż-Żejtun, u qiegħed f'nofs Wied iz-Ziju u Wied il-Garnaw, li 'l hinn minn Bir
id-Deheb; Il-villaġġ għandu perċentaġġ għoli ta' kampanja naturali, bi ftit
attività kummerċjali, u fuq ix-xaqliba tal-Garnaw jeżistu għad ta' fabbriki u
industriji ħfief. Ħal Għaxaq ħareg mill-parroċċa taż-Żejtun fl-1626 u l-Parroċċa
tiegħu hija ddedikata lill-Assunta jew kif inhi maghrufa bhala Santa Marija.
Il-Festa Titulari tiġi ċċelebrata fil-15 ta' Awwissu.

Insibu wkoll bosta xogħlijiet ta' pitturi mill-isbaħ, magħmula minn ħafna
artisti kbar Maltin fosthom Gian Nikol Buhagiar li pitter il-kwadru Titulari
tat-tlugħ fis-sema tal-Madonna, Francesco Zahra, Emvin Cremona, Rokku Buhagiar u
Ganni Vella fost oħrajn. Apparti l-festa Titulari ta' Santa Marija, f'din
il-parrocca jsiru diversi festi sekondarji oħra matul is-sena, fosthom dik ta'
San Ġużepp, il-Madonna tar-Rużarju, Corpus. Ta' min jgħid li f'dan ir-raħal
il-purċissjoni bl-istatwi tal-Ġimgħa l-Kbira issir nhar Ħadd il-Palm filgħaxija.

Kif juri l-isem din l-għaqda mużikali għaxqija twaqqfet uffiċjalment f' Ħal
Għaxaq fl-1873 bil-għan li tkompli tkabbar il-festa Titulari, speċjalment
fil-festi ta' barra u tkabbar l-element mużikali u kulturali fir-raħal ta' Ħal
Għaxaq.

Fl-1934 twaqqfet ukoll il-Banda fi ħdan din l-ewwel għaqda soċjali fir-raħal u
llum ħadet isimħa għal kunċerti mill-isbaħ li torganiżża ta' kull sena fil-jiem
tal-festa Titulari. Illum il-ġurnata l-partitarji stillieri jiltaqgħu f'bini
ġdid u mill-isbaħ fil-Pjażża Ewlenija ta' Ħal Għaxaq. Dan il-Każin iġib l-isem
ta' Palażż Santa Marija u nfetaħ uffiċjalment fit-30 ta' Lulju 2009
mill-Onor.Prim Ministru Dr. Lawrenċe Gonżi wara programm mill-isbaħ fejn indaqqu
bosta siltiet mużikali tal-aqwa kompożituri fid-dinja. Il-ftuħ uffiċjali ta' dan
il-każin ħabat mal-25 sena mill-anniversarju tal-ftuħ tal-ewwel binja li kien
infetaħ mill-President emeritu s-sinjorina Agata Barbara. Matul is-snin il-festa
Titulari kompliet tikber f'ħafna aspetti u dejjem għolliet isem ir-raħal. Fejn
jidħol in-nar, din l-għaqda ħadet seħem għal diversi drabi, kemm fil-festival
Nażżjonali tan-nart tal-art fil-Furjana kif ukoll fil-festival Internażżjonali
tan-nar tal-arju ġewwa l-Port il-Kbir u qatt ma reġgħet lura r-raħal mingħajr xi
unur (il-lista kollħa tidħer ftit aktar 'l isfel). Apparti dawn il-festivali ta'
kull sena toħroġ bl-unuri kollha bl-ispettaklu tan-nar sinkronizzat mal-mużika
li jsir fl-14 ta' Awwissu lejliet il-festa tal-Patruna tar-raħal.

Propju fl-2008 fl-okkażżjoni tal-200 sena mill-miġja tal-istatwa meraviljuża
tal-Assunta, giet inawgurata statwa ta' San Gorg Preca maħduma minn artist
Għaxqi. Il-festa tiġi ċċelebrata ta' kull sena mit-30 ta' Lulju (bidu
tal-Kwindiċina) sal-qofol tal-festi fil-15 ta' Awwissu. Din l-għaqda ħija wkoll
magħrufa għal bosta kunċerti kbar li torganiżża qabel il-festa li jafu l-bidu
tagħhom fl-aħħar tas-snin 90, bl-isem ta' street concert.

Ħaga sabiħa ħija l-att ta' karita' li ssir fil-festa kif ukoll fil-Milied,
permeżż tar-radju fejn f'dawn l-iStreet concerts u fiż-żminjiet tal-Milied
jinġabru l-flus għal min ħu fil-bżonn.

Din kienet it-tieni soċjeta' li twaqqfet fir-raħal.Filfatt din l-għaqda mużikali
twaqqfet biex tieħu ħsieb il-festa Sekondarja ta' l-istess qaddis li ġġib isimħa
u twaqqfet fl-1874. L-ewwel forma ta' banda li projament kienet orkestra fi ħdan
din is-soċjeta' twaqqfet fl-1888 iżda kellħa tieqaf ħesrem wara biss ftit snin
minħabba problemi li ma kienx ħemm kontroll fuqhom. Din reġgħet bdiet
tiffunżjona uffiċjalment bħala banda kif nafuha llum fl-1935. Il-Partitarji
Ġużeppini jipposjedu każin mill-isbaħ ukoll imsejjaħ "il-Meravilja" u jinsab fi
Triq Santa Marija eżattament qabel tidħol fil-pjażża min-naħa tal-knisja.
Bħall-Għaqda mużikali ta' Santa Marija din l-Għaqda taħdem ħafna wkoll biex
tgħolli isem tar-raħal fl-aspetti mużikali u kulturali tal-lokal. Il-festa
Sekondarja fir-raħal ħadet xgħira oħra u kibret aktar meta fl-1975, il-kurja
neħħiet ir-regolamenti fuq il-festi Sekondarji. Għalkemm din hija festa
sekondarja, l-Għaqda Mużikali San Ġużepp ġabet unuri kbar kemm nazzjonali u kemm
internazzjonali. L-aħħar unur kien fi Spanja meta rebħet kompetitzzjoni
internazzjonali

Fost il-ħafna bini importanti insibu dar unika imsejħa id-Dar tal-Bebbux. Din
hija dar unika f'Malta u dan għaliex hija miksija bil-bebbux li joħolqu ħafna
disinji reliġjużi. Dan ix-xogħol kien sar minn sid id-dar fil-bidu tas-seklu 19
meta id-dar kienet għadha bħala ħanut tax-xorb. Din id-dar kienet ukoll il-post
fejn nibtet ix-xewqa biex f'Ħal Għaxaq isir ukoll l-ewwel każin soċjali, dak
tal-festa Titulari ta' Marija Assunta (magħrufa aktar bħala Santa Marija).

Post ieħor ħija it-Turetta li kienet tintuża mill-għassiesa tal-gżejjer biex
jgħassu ir-raħal u ‘l madwar.

Ħekk kif minn tal-Barrani f'Ħal Tarxien taqsam fit-triq il-Belt Valleta f'Ħal
Għaxaq issib kappella żgħira li tilqek f'dan ir-raħal pittoresk. Il-knisja ħija
ddedikata lir-Redentur u msejħa ta' Santu Kristu devożżjoni kbira mħux biss
mill-parruċċani ta' Ħal Għaxaq imma anke mill-irħula tal-madwar. Jingħad li
l-istimatur tal-art, Mikilanġ Żammit, fl-1806, ġieħ il-ħsieb li jwassal
fir-raħal tiegħu d-devożżjoni lejn il-Passjoni ta’ Ġesu’ Kristu, billi jibni
niċċa fit-triq ewlenija li twasslek għal Ħal Għaxaq, preċiż fil-quċċata fejn
kienu isibuh bħala Kalamija. F’waħda min-niċeċ fl-1808 ġiet imqiegħda l-istatwa
tar-Redentur, xogħol Mastru Pawl Cassar, minn Bormla, student ta’ Marjanu
Gerada. Twajjeb ieħor inqala’ sabiex jagħmel minn butu n-niċċa tal-Veronika.
Sal-1808 kien hemm dejjem id-devożżjoni lejn dik ix-xbieħa, li din tat ħsieb lil
qassis mill-istess raħal, Dun Ġużepp Demicoli, li jibni knisja minflok in-niċċa,
u fiħa jqiegħed l-istatwa ta’ Ġesu’ Kristu mgħobbi bis-salib. Fis-17 ta’
Ottubru, 1852, il-Kappillan Dun Tumas Naudi ġie purċissjonalment għal-lok,
bierek l-ewwel ġebla u niseġ kelmtejn għall-okkażjoni. Il-knisja l-ġdida
fil-għodwa tal-25 ta’ Settembru 1859, ġiet imbierka mir-Reverendissmu Kanonku
Dun Filippu Amato, Vigarju Ġenerali. Biswit dan is-santwarju ħemm dar ċkejkna li
kinet tintuża mis-Sorijiet Franġiskani meta kienu f'dan ir-raħal. Issir ukoll
festa żgħira b'quddiesa u festin ħdejn il-kappella fil-15 ta' Settembru ta' kull
sena.



https://mt.wikipedia.org/wiki/%C4%A0or%C4%A1_Zammit

Ġorġ Zammit (Ħal Qormi, 17 ta’ Marzu 1908 - 21 ta' Lulju 1990) kien avukat,
poeta u awtur Malti.

Bin Ġorġ Zammit u Ludkarda mwielda Muscat, fi ċkunitu attenda l-iskola
tas-Sorijiet Agostinjani ta’ Ħal Qormi u wara attenda l-iskola primarja
tal-gvern f’raħal twelidu. L-edukazzjoni sekondarja tiegħu bdieha fil-kulleġġ
ta’ Flores u fis-St.Paul’s School minn fejn l-ewwel għadda għal-Liċeo u mbagħad
kompla fil-Kulleġġ San Alwiġi f’Birkirkara.

Wara l-matrikola kompla jistudja fl-Università Rjali ta' Malta. Billi ħass
il-vokazzjoni biex isir qassis mar Ruma biex ikompli jistudja fl-Università
Gregorjana. Aktar tard telaq il-kors tas-saċerdozju u sar avukat.

Kien ukoll għalliem tal-Ingliż, it-Taljan u l-Latin fil-Liċeo. Għallem ukoll
il-letteratura u t-Taljan fis-Seminarji, kemm ta’ Malta kif ukoll ta’ Għawdex,
fil-Kulleġġ ta’ San Alwiġi u kien ukoll lecturer tal-Malti fl-Università Rjali
ta’ Malta. Barra minn hekk għamel għadd kbir ta’ konferenzi bl-Ingliż u
bit-Taljan fl-Università, fil-British Institute u fis-Seminarji. Fi żmien
it-Tieni Gwerra Dinjija, għamel xi żmien jaħdem bħala Spettur tal-Pulizija.

Matul il-karriera tiegħu, kellu diversi karigi importanti, ngħidu aħna bħala
President tal-Partit tal-Ħaddiema Nsara, President tal-Kunsill Mediku u kien
ukoll membru fil-Kunsill tal-Akkademja tal-Malti.



https://mt.wikipedia.org/wiki/%C4%A0eneru

Fin-Nomenklatura Binominali użata mad-Dinja kollha, l-isem ta' organiżmu huwa
magħmul minn 2 partijiet: l-isem ġeneriku (dejjem kapitalizzat) u l-isem
speċifiku (magħruf bħala "epithet"). Eżempju huwa Homo sapiens, l-isem
xjentifiku tal-ispeċi Umana li tagħmel parti mill-Ġeneru Homo.

Il-burduri bejn il-Ġeneri kienu storikament suġġettivi, iżda bl-avvent
tal-Filoġenetika, sar ferm aktar komuni li l-livelli tassonimiċi kollha 'l fuq
mil-livell speċifiku jridu jkunu ristretti għal gruppi li juru biċ-ċar li huma
monofiletiċi, dan ifisser li d-dixxendenti ta' Takson anċestrali jridu jiġu
miġbura flimkien fi grupp wieħed, anke jekk uħud minnhom ma jkunux jaqsmu
l-karatteristiċi viżibli kollha mal-bqija. Dan kollu fil-kodiċi taż-Żooloġija
jew tal-Botanika qatt ma kien rekwiżit u b'hekk din hija diskussjoni taħraq
għaddejja l-ħin kollu fil-qasam tas-sistematika; jekk wieħed għandux jibbaża fuq
il-Kladistika jew fuq il-Fenetika. Fil-present, il-biċċa l-kbira
tal-klassifikazjonijiet ibbażati fuq il-Fenetika qegħdin jiġu bil-mod il-mod
mibdula bi klassifikazjonijiet ibbażati fuq il-Kladistika (eż. Reptilia u
Amphibia ma għadhomx użati).

Ġeneru f'Renju jista' jiġi użat bħala isem ta' Ġeneru jew Takson ieħor f'Renju
ieħor, għalkemm l-International Code of Zoological Nomenclature u
l-International Code of Botanical Nomenclature jagħtu l-parir biex dan ma jsirx.
Hemm 'il fuq minn 5000 minn dawn l-ismijiet użati f'aktar minn Renju wieħed.
Eżempji huma Anura li huwa isem ta' Ordni taż-Żrinġijiet imma huwa wkoll isem
ta' Ġeneru ta' pjanti u Aotus li huwa isem ta' Ġeneru tal-pjanta tal-piżelli u
ta' Xadina tal-lejl.

Ovvjament fl-istess Renju isem ġeneriku partikolari jista' jintuża għal Ġeneru
wieħed. Dan jispjega għaliex il-Ġeneru tal-platipu huwa Ornithorhynchus —
għall-ewwel George Shaw fl-1799 kien semmieħ Platypus, iżda kien diġa' użat għal
insett minn Johann Friedrich Wilhelm Herbst fl-1793 u peress li l-platipu u
l-insetti jagħmlu parti mill-istess Renju l-Animalia, l-isem Platypus ma setax
jintuża għat-tnejn li huma u b'hekk Johann Friedrich Blumenbach fis-sena 1800,
għall-platipu, ippublika l-isem xjentifiku Ornithorhynchus bħala sostitut.

Il-Ġeneru bħala Takson fil-ġerarkija obbligatorja qiegħed eżatt taħt il-Familja
u livell aktar 'l fuq mill-ispeċi.

Il-Ġeneru bħala Takson fil-ġerarkija f'tassonomija kumplessa huwa Takson bejn
l-Infratribu u s-Sottoġeneru (jew Sezzjoni fil-botanika).



https://mt.wikipedia.org/wiki/%C3%89dith_Piaf

Édith Piaf (Pariġi, 19 ta' Diċembru 1915 – Grasse, 10 ta' Ottubru 1963),
imwielda Édith Giovanna Gassion u mlaqqma "la Môme Piaf", kienet kantanta
Franċiża tal-music-hall u tal-varjetà. Kellha ħafna suċċessi bil-kanzunetti
bil-Franċiż, bħal La Vie en rose, Non, je ne regrette rien, Hymne à l'amour, Mon
légionnaire u Milord. Piaf kellha fama internazzjonali, minkejja l-problemi
serji f'saħħitha. Bil-personalità qawwija li kellha ispirat bosta kompożituri u
kienet il-mentriċi ta' ħafna artisti żgħażagħ. Kienet ukoll attriċi fit-teatru u
ċ-ċinema.

Édith twieldet Pariġi fil-faqar u l-miżerja. Kienet bint Louis Alphonse Gassion
Franċiż, kontorsjonista fiċ-ċirku, imwieled in-Normandija u Annetta Maillard,
kantanta tat-triq, ta' nisel Franċiż-Taljan/Alġerin.

Annetta kienet fqira wisq biex trabbiha u fdata għal kollox f'idejn ommha, Aïcha
Saïd Ben Mohammed li kienet mill-Alġerija. In-nanna kienet moħħha fix-xorb biss
u tant kienet tittraskura lit-tifla u tħalliha fil-ħmieġ li din nksiet bl-ekżema
u għolbot esaġerat. Baqgħet 18-il xahar f'din il-kundizzjoni sakemm missierha ħa
permess biex jiġi mill-front u ħadha għand ommu. Din in-nanna kienet is-sidt ta'
burdell f'Bernay fin-Normandija. Édith kienet il-fessuda tal-prostituti fid-dar,
u għall-ewwel darba setgħet tiekol sakemm tixba', tilbes ilbiesi sbieħ u tixrob
il-ħalib tajjeb tan-Normandija. Meta kellha xi 7 jew 8 snien, għamiet
temporanjament għax qabditha l-keratite. In-nanna semgħet b'xi tfajla li kellha
din il-marda u kienet fieqet wara li kienet talbet fuq il-qabar ta' Santa Tereża
ta' Lisieux‎, u ddeċidiet li tmur hemm mat-"tfajliet" u titlob għall-fejqan
tat-tifla. Ħadu t-tren u marru jitolbu fuq il-qabar tal-qaddisa fejn ġabru ftit
ħamrija biex kull fil-għaxija jagħmluha mal-faxxa fuq għajn Édith. Wara xi tmint
ijiem, Édith fieqet! Hi dejjem baqgħet devota ta' Santa Tereża "iż-żgħira" u
baqgħet iżżomm domna tagħha mdendla ma' għonqha għal ħajjitha kollha.

Fi Frar 1933, ta' 17-il sena kellha tifla, Marcelle, minn-namrat tagħha ta' dak
iż-żmien, Louis Dupont. It-tifla mietet b'attak tal-meninġite sentejn wara.

Fl-1935, Louis Leplée, il-manager tal-cabaret Le Gerny's li qiegħed
fix-Champs-Élysées, skopriha meta kienet tkanta fit-triq. Dak iż-żmien, Piaf
kienet tkanta l-iżjed il-kanzunetti ta' Fréhel. Leplée għażillha "la Môme Piaf"
bħala isem tal-palk; "piaf" bil-ġerg ta' Pariġi, tfisser "għasfur tal-bejt". U
Édith kienet suċċess kbir! It-talenti u l-leħen straordinarju tagħha attiraw
l-attenzjoni ta' ħafna, fosthom il-kompożitur Raymond Asso u l-ħabiba kbira u
fidila tagħha futura Marguerite Monnot, kompożitur u pjanista virtuoso li
kkumpanjatha matul il-karriera kollha tagħha u li kkomponitilha l-mużika ta' Mon
légionnaire, Hymne à l'amour, Milord u Amants d'un jour.

Fl-1936, irrekordjat l-ewwel diska, Les Mômes de la cloche, mat-tiketta Polydor
u kellha suċċess immedjat. Imma f'April sabet 'il Leplée maqtul fid-dar tiegħu
ta' Pariġi. Jidher li Leplée kien imdaħħal f'xi gangs tal-Pigalle. Édith
inqabdet f'dan l-iskandlu u kellha tmur lura minn fejn ġiet fil-miżerja tal-kant
fit-triq u fil-cabarets żgħar.

Reġgħet għamlet kuntatt ma' Raymond Asso (awtur ta' Mon légionnaire u ta' Fanion
de la Légion), li sar in-namrat tagħha, ħadha f'idejh u ikkowċjaha biex issir
kantanta professjonali tal-music-hall.

F'Marzu 1937, Édith bdiet il-karriera fil-music-hall fit-teatru ABC f'Pariġi,
fejn immedjatament saret star immensa tal-kanzunetta Franċiża, maħbuba
mill-publiku u mxandra fuq ir-radju.

Bħala star tal-aħħar tas-snin tletin, Piaf ittrijumfat fil-Bobino kif ukoll
fit-teatru f'Le Bel Indifférent fl-1940, dramm f'att wieħed miktub speċjalment
għaliha minn Jean Cocteau li hi interptretat b'suċċess kbir mal-attur Paul
Meurisse. Imsieħba ma' Paul, ħadmet fil-film Montmartre-sur-Seine ta' Georges
Lacombe (1941). Waqt li kienu qegħdin jagħmlu dal-film saret taf 'l Henri
Contet, li sar, bħalma kienet saret Marguerite Monnot, wieħed mill-awturi li
ġabilha l-fortuna.

Matul l-okkupazzjoni Ġermaniża, Édith, li kienet waqqgħet l-isem "La Môme Piaf"
u saret "Édith Piaf", kompliet tagħti l-kunċerti u ma' beżgħetx minn-nazi:
kienet tinterpreta l-kanzunetti f'sens doppju billi tuża l-kliem tal-imħabba
biex tinkuraġġixi r-Reżistenza (Tu es partout) u kienet ukoll tipproteġi
l-artisti Lhud mill-minaċċja tal-milizzja u tal-Ġermaniżi.

Fl-1945, Piaf mingħajr l-għajnuna ta' ħadd, kitbet il-versi ta' La Vie en rose
(li damet ma rrekordjatha sal-1946), l-iżjed kanzunetta popolari u famuża tagħha
li daż-żmien saret klassika. Kienet taħdem ukoll fil-Comédie-Française.

Fl-1948, meta kienet New York fuq tournée glorjuż kellha l-ikbar rumanza ta'
ħajjitha mal-boxer Franċiż, Marcel Cerdan li kien joqgħod il-Marokk. Cerdan kien
ħa l-kampjonat tad-dinja tal-boxing ta' piż medjan fit-2 ta' Settembru 1948,
imbagħad miet f'inċident bl-ajruplan fit-28 ta' Ottubru 1949 fuq titjira
Pariġi-New York, huwa u sejjer ħdejha. Mifnija bin-niket, Édith Piaf bdiet tieħu
dożi qawwija ta' morfina. B'tifkira tiegħu kantat Hymne à l'amour li kellha
suċċess kbir kif ukoll Mon Dieu.

Fl-1951, l-awtur-kompożitur-kantant żagħżugħ Charles Aznavour sar il-fac-totum
tagħha: segretarju, xufier u konfident. Fid-29 ta' Lulju 1952, iżżewġet
lill-kantant Franċiż Jacques Pills, u kellha bħala xhud l-attriċi Marlène
Dietrich, imma iddivorzjatu fl-1956.

Fl-1953, bdiet il-kura tad-diżintossikazzjoni u wara l-fama tagħha bħala star
tal-music-hall infirxet mad-dinja kollha u b'mod partikulari mal-iStati Uniti.
Kellha suċċess kbir fl-1956 fil-Carnegie Hall ta' New York, fejn kienet tidher
regularment.

Kellha rumanza ma' Georges Moustaki, li varat f'karriera tal-kant. Miegħu kellha
inċident serju bil-karozza fl-1958, li għamel agħar is-saħha ħażina tagħha u
d-dependenza fuq il-morfina. Irrekordjat il-kanzunetta Milord, li kitbet hi
stess u li kienet waħda mill-ikbar suċċessi.

Fl-1961, fuq talba ta' Bruno Coquatrix, Édith Piaf tat serje ta' kunċerti
fl-Olympia, Pariġi, li kien ħa jagħlaq minħabba problemi finanzjarji. Dawn
il-kunċerti kienu fost l-iżjed memorabbli u komoventi tal-karriera tagħha. F'din
is-sala preferita tagħha interpretat Non, je ne regrette rien, kanzunetta li
kitbilha Charles Dumont u li saret parti minnha. Edith salvat l-Olympia, imma
bilkemm kellha saħħa tieqaf fuq saqajha jew tiċċaqlaq, u rnexxielha tkanta biss
billi tieħu kwantità kbira ta' morfina.

Fid-9 ta' Ottubru 1962, meta kellha 47 sena, mifnija, marida u ddrogata,
iżżewget lil Théo Sarapo, kantant gustuż żagħżugħ ta' 26 sena u kif stqarriet
hi, xi minn daqqiet kien qisu "iben li qiegħed jieħu ħsieb ommu marida". Kantaw
flimkien À quoi ça sert l'amour ?

Édith Piaf mietet fl-10 ta' Ottubru 1963, Plascassier (raħal f'Grasse
fl-Alpes-Maritimes) fl-età ta' 47 sena, mifnija mill-eċċessi tagħha, il-morfina
u dbatijiet ta' ħajjitha kollha. Il-ġarr tal-katavru tagħha lejn Pariġi kien
organizzat bil-moħbi u illegalment, u l-mewt tagħha tħabbret uffiċjalment fil-11
ta' Ottubru, Pariġi, l-istess jum tal-mewt ta' Jean Cocteau. Hemm xniha li tgħid
li Cocteau (li baqa' jikkorrespondi ma' Édith kontinwament) qatel ruħu b'idejh
meta sema' bl-aħbar ta' mewtha.



https://mt.wikipedia.org/wiki/Wolfsberger_AC

Wolfsberger AC huwa klabb tal-futbol Awstrijak li huwa bbażat ġewwa Wolfsberg,
Carinthia. Il-klabb ikkompeta 20 staġun fuq it-2 livell tal-piramida tal-futbol
Awstrijak. Bejn l-istaġuni 2007-08 u 2011-12, Wolfsberger AC daħlu
f'kooperazzjoni ma' SK St. Andrä, li kkompetew taħt l-isem WAC/St. Andrä matul
dak il-perjodu.

Wara li lagħbu l-maġġoranza tal-eżistenza tagħhom fil-kampjonati aktar baxxi,
il-klabb spiċċa l-istaġun 2011-12 tiegħu bħala ċampjins tal-Ewwel Diviżjoni
Awstrijaka 2011–12 u għalhekk daħlu fil-Bundesliga Awstrijaka għall-ewwel darba
fl-istorja tagħhom.

Wolfsberger AC kien fondat minn Adolf Ptazcowsky, Karl Weber, Hermann
Maierhofer, Franz Hafner u Michael Schlacher fl-1931. Wara li qattgħu l-ewwel 37
sena ta 'eżistenza tagħhom fuq livelli baxxi tal-piramida tal-kampjonat
Awstrijaċi, il-klabb eventwalment kisbu l-promozzjoni għall-Kampjonat Reġjonali
Awstrijak, li kienu fit-tieni livell tal-piramida f'dak iż-żmien, fl-1968. WAC
baqa f'dak il-livell, b'eċċezzjoni waħda matul l-istaġun 1977-78, għal dawk
is-17-il sena, jistabbilixxu ruħhom bħala sekondarji mejda tan-nofs.

Fl-2007, WAC u l-ġirien lokali SK St. Andrä iddeċidew li jidħlu f'kooperazzjoni.
Filwaqt li żewġ timijiet baqgħu bħala entitajiet separati, huma ħadmu qrib
flimkien fil kważi l-aspetti kollha: "Oqsma ċentrali taż-żewġ timijiet bħal
amministrazzjoni, ġestjoni, ekonomija, kummerċjalizzazzjoni, gastronomija, kif
ukoll l-oqsma atletiċi bħala l-qalba (kemm it-timijiet kbar u żgħar) kienu
ċentralment amministrati mill-uffiċċji maħluqa ġodda ta' WAC-ST.ANDRÄ at
Wolfsberg. Minn meta SK St. Andrä kienu jilagħbu fil-Kampjonat Reġjonali,
il-korporazzjoni bdiet f'dan il-livell, li minnu ġew promossi għall-Ewwel
Diviżjoni Awstrijaka fl-2010. Fl-aħħar tal-istaġun 2011-12, il-kooperazzjoni ta'
promozzjoni assigurati l-Bundesliga b'rawnd wieħed biex jitilgħu. Ftit wara,
il-kooperazzjoni ġiet xolta; Wolfsberger AC għalhekk ser jikkompetu bħala klabb
indipendenti dwar l-ogħla livell tal-futbol Awstrijak għall-ewwel darba
fl-istorja tagħhom.



https://mt.wikipedia.org/wiki/US_Sassuolo_Calcio

Unione Sportiva Sassuolo Calcio huwa klabb tal-futbol Taljan, ibbażat ġewwa
Sassuolo, Emilia-Romagna.

Mill-istaġun 2013–14, il-klabb beda jilgħab fis-Serie A għall-ewwel darba
fl-istorja tiegħu, wara li kien rebaħ it-titlu tas-Serie B 2012–13.

Sassuolo telgħu fis-Serie C1 fl-2006, wara li rebħu l-play-offs tal-promozzjoni
billi għelbu lil Sansovino fil-finali. Fis-snin ta' wara, Sassuolo pruvaw ikunu
konkorrenti serji għal promozzjoni fis-Serie B, iżda naqsu li jitilgħu fl-2007,
b'Gian Marco Remondina bħala kowċ prinċipali, huma tilfu l-promozzjoni mmedjata
kontra Grosseto fil-jiem tal-finali tal-istagun, u kienu megħluba mit-tim
klassifikat il-ħames post, Monza fil-play-off tas-semi-finali. Imbagħad,
Remondina telaq lil Sassuolo biex jissieħeb ma klabb tas-Serie B Piacenza, u
l-eks plejer tas-Serie A Massimiliano Allegri kien magħżul bħala kowċ prinċipali
ġdid.

Taħt Allegri, Sassuolo malajr qajmu t-tamiet tagħhom biex jiksbu promozzjoni
għas-Serie B; dan wasal fis-27 ta' April 2008, meta huma rebħu t-titlu tas-Serie
C1/A, b'hekk żguraw il-promozzjoni storika fis-Serie B, għall-ewwel darba
fl-istorja tal-klabb.

Wara l-promozzjoni tan-neroverdi' għat-tieni livell tal-futbol Taljan, Allegri
telaq lil Sassuolo biex jimla l-pożizzjoni tal-kowċ prinċipali tal-klabb
tas-Serie A Cagliari. F'Lulju 2008, il-klabb ħabbar li mela din il-pożizzjoni
billi ħatar l-eks kowċ ta' Atalanta u Siena Andrea Mandorlini għall-istaġun
2008–09.

Sassuolo kellhom bidu sorprendenti fil-kampanja 2008–09 u kisbu post
fil-play-offs tal-promozzjoni għal żmien twil ħafna, iżda rnexxielhom jirbħu
biss żewġ punti fl-aħħar 5 logħbiet u eventwalment spiċċaw fis-7 post. Minkejja
staġun ta' suċċess, Mandorlini telaq lil Sassuolo b'kunsens reċiproku f'Ġunju
2009. Huma ħatru lil eks kowċ ta' Piacenza Stefano Pioli fil-11 ta' Ġunju 2009.

Suċċessivament, Sassuolo kwalifikaw għall-play-offs tal-promozzjoni tas-Serie B
fl-istaġun 2009–10 billi ġew ir-raba' post, u fl-istaġun 2011–12 ġew it-tielet
post, iżda ġew eliminati fis-semi-finali fiż-żewġ staġuni.

Madankollu, fl-istaġun 2012-13, taħt il-gwida tal-kowċ prinċipali ġdid Eusebio
Di Francesco, Sassuolo rebħu t-titlu tas-Serie B, b'hekk kisbu l-promozzjoni
diretta fis-Serie A u żguraw l-ewwel kampanja għall-ogħla kampjonat Taljan
fl-istaġun 2013–14.

Matul it-taħriġ tal-pre-staġun, Sassuolo komplew is-suċċess tagħhom billi rebħu
t-Trofew TIM wara li tilfu ma' Juventus bil-penalties u għelbu lil Milan 2-1.
Sassuolo huwa l-ewwel tim li rebaħ dan it-trofew, apparti minn Milan, Inter u
Juventus.

Fil-25 ta' Awwissu 2013, Sassuolo lagħbu l-ewwel logħba tagħhom fis-Serie A,
kontra Torino barra minn darhom fejn tilfu 2-0. It-tieni logħba kienet l-ewwel
logħba f'darhom, kontra Livorno. Simone Zaza skorja l-ewwel gowl għal Sassuolo
fl-ogħla kampjonat fejn huma tilfu bl-iskor ta' 4-1. It-tim kiseb l-ewwel punt
tiegħu fil-ħames logħba, fil-25 ta' Settembru barra minn darhom kontra Napoli.
Zaza ugwalizza l-logħba fid-dro ta' 1-1, fejn għall-ospiti spiċċa l-bidu perfett
tal-istaġun. Ftit wara, Sassuolo kisbu l-ewwel punt f'darhom fid-dro ta' 2-2
kontra Lazio. Fl-20 ta' Ottubru 2013, Sassuolo rebħu l-ewwel logħba tagħhom
fis-Serie A, billi għelbu lil Bologna 2-1 f'darhom grazzi għal gowls ta'
Domenico Beradi u Antonio Flores Flores, biex b'hekk il-klabb inqala mill-qiegħ.

Il-kuluri tal-klabb oriġinaw minn kit donat mill-klabb Ingliż Lancaster Rovers.
Il-kuluri tat-tim huma aħdar u iswed.

Il-grawnd ta' Sassuolo, Stadio Enzo Ricci, xorta għadu jintuża għat-taħriġ, iżda
minħabba l-kapaċità żgħira tiegħu (4,000), il-klabb beda jilagħab l-istaġuni
tas-Serie B fl-iStadio Alberto Braglia ġewwa Modena.

Mill-istaġun 2013-14, l-ewwel kampanja fis-Serie A għall-klabb, Sassuolo se
jilgħabu ġewwa Reggio Emilia fir-rinovat Stadio Città del Tricolore (qabel kien
imsemmi Stadio Giglio) fi ftehim ta' tqassim mal-klabb tal-Lega Pro Prima
Divisione Reggiana.



https://mt.wikipedia.org/wiki/Tim_nazzjonali_tal-futbol_tad-Danimarka

It-tim tal-futbol Daniż mill-bidu nett tal-kariera tiegħu kienet ta' suċess,
fil-fatt dan jidher mill-ewwel logħba fix-xena internazzjonali fejn fid-19
t'Ottubru 1908 kien skorja 9 gowls ma' tim Franċiż (Danimarka 9 - 0 Franza B) u
tlett ijiem wara kiseb ukoll l-ikbar rebħa fl-istorja tiegħu meta fit-22
t'Ottubru 1908 rebaħ bi skor ta' 17-il gowl (Danimarka 17 - 1 Franza A). Ma
nistgħux ngħidu li dan it-tim dejjem sab il-logħba faċli, għax fl-1937 kiseb
l-agħar żewġ logħbiet li qatt lagħab. L-ewwel waħda hi kontra l-Ġermanja li
saret fis-16 ta' Mejju 1937 (Ġermanja 8 - 0 Danimarka) u l-logħba l-oħra
għalkemm ma tiġix ikkalkulata bħala logħba uffiċjali saret fid-29 t'Awissu
kontra l-Pajjiż Bask fejn sofrew 11-il gowl (Danimarka 1 - 11 Pajjiż Bask).

Dan it-tim bil-laqam Danish Dynamite (Splussiv Qawwi Daniż) jew Olsen Banden
(peress li jikkowċjah il-kowċ Morten Olsen) daħal għall-ewwel darba fit-Tazza
tad-Dinja fl-1986 u wara fl-1998 u fl-2002. Wieħed mis-suċċessi li kiseb kien
fl-1992 meta rebaħ l-European Championship, barra f'dik is-sena li rebaħ f'dan
il-kampjonat ħa sehem ukoll fl-1964, 1984, 1988, 1996, 2000 u fl-2004.

Fil-Logħob Olimpiku wkoll ħareġ ta' nies, għax b'kollox rebaħ 4 midalji.
Il-midalja tal-Bronż rebaħha darba fl-1948 ġewwa Londra (l-Ingliterra). Iżda
l-midalja tal-Fidda raha tliet darbiet fl-1908 (Londra), fl-1912 (Stokkħolm) u
fl-1960 (Ruma).

Il-plejers li ġejjin kienu msemmija għall-logħba ta' kwalifika tat-Tazza
tad-Dinja kontra Malta u l-Armenja fis-6 u fl-10 ta' Settembru 2013. Preżenzi u
gowls huma korretti sal-11 ta' Ġunju 2013.



https://mt.wikipedia.org/wiki/Thea_Garrett

Thea Garrett (Ħal Tarxien, 15 ta' Marzu 1992) hija kantanta Maltija li ħadet
sehem f'isem Malta fil-Festival tal-Eurovision 2010 ġewwa Oslo.

Imwielda fil-15 ta Marzu tal-1992 ġewwa Ħal Tarexin. Thea ilha ssegwi l-istudju
fuq it-teknika u l-interpretazzjoni tal-vuċi taħt id-direzzjoni tas-soprana
Gillian Zammit. Waqt li kienet qed tesebixxi oratorju fil-Knisja Anglikana ġewwa
l-Belt Valletta, hi kienet akkumpanjata min-North West Choir minn ġewwa r-Renju
Unit. Għal għaxar snin hi studjat it-teatru mużikali fil-Masquerade Theatre
School fejn ħadet sehem f'The King and I u Beyond the Barriquades ġewwa t-Teatru
Manoel, fil-Belt Valletta. Thea kisbet ukoll kwalifiki mit-Trinity Guildhall
College fit-Teatru Mużikali, fit-Teknika tal-Vuċi u fid-Drama.

Għal żewġ sjuf konsekuttivi, Thea kellha ġimgħa workshop f'Londra, f'Sylvia
Young Theatre School. Barra minn hekk, ġiet magħżulha sabiex tkun il-vokalista
sekondarja ġewwa l-West End għal Paco Peña, kantant rinomat Spanjol. Thea ħadet
sehem ukoll fil-festival British Voice of Tomorrow fejn minn fost mijiet ta'
esebituri Brittaniċi, hi spiċċat fost l-aħħar tletin kontestant.

Lejn l-aħħar tal-2009, Thea kantant flimkien mal-kantant famuż Taljan, Gigi
D'Alessio fil-ftuħ tat-tour mondjali tiegħu f'Ruma u aktar tard ukoll ġewwa
Milan, fejn din id-darba Gigi akkumpanja lil Thea fuq il-pjanu. Attwalment hi
hija membru tal-grupp gospel "Enkor" fejn tkanta wkoll bħala solista.

Nhar l-20 ta' Frar 2010, Thea Garrett rebħet id-dritt li ġġorr il-bandiera
Maltija fil-Festival tal-Eurovision 2010 bil-kanzunetta "My Dream", komposta
minn Jason Cassar (li kkompona wkoll il-kanzunetta "The One That I Love" ta'
Chiara fl-1998) u b'lirika ta' Sunny Aquilina. Ġewwa Oslo, Thea kantant
fil-ħdax-il post mill-ewwel semifinali li saret fil-25 ta' Mejju 2010, ġewwa
Oslo, in-Norveġja. Madanakollu, hi naqset li tagħmilha sal-finali fejn
ikklassifikat fit-tnax-il post, b'distakk minimu ta' seba' punti mill-aħħar post
disponibbli.



https://mt.wikipedia.org/wiki/Tere%C5%BCa_ta%27_Lisieux

Santa Tereża ta’ Lisieux (2 ta' Jannar 1873 – 30 ta' Settembru 1897), jew kif
inhi magħrufa Santa Tereżina (biex niddistingwuha minn Santa Tereża ta’ Avila),
jew Santa Tereża tal-Bambin Ġesù u tal-Wiċċ Imqaddes, kienet soru Karmelitana
Franċiża, imwielda Marie-Françoise-Thérèse Martin, imsejħa Il-Fjura Żgħira ta’
Ġesù, saret waħda mill-qaddisin l-iktar maħbubin fost l-Insara.

Bint Louis Martin, arluġġar, u Zelie Guerin, Tereża twieldet f’Alencon, Franza,
u minn età żgħira kienet tifla qaddisa. Kienet l-iżgħar fost disa’ aħwa, erbgħa
minnhom mietu żgħar, il-ħamsa l-oħra li kienu bniet, waħda wara l-oħra, daħlu
sorijiet, tlieta minnhom, fosthom Tereża, mal-Karmelitani.

Ommha Zelie mietet meta t-tifla kellha 4 snin, u qabel mietet kienet qalet lil
żewġha li kien ikun aħjar li jafda lil uliedhom f’idejn il-mara ta’ ħuha, li
kienet taqgħod Lisieux. U missier Therese, Louis, malli sab ruħu bil-piż
tal-familja fuq spallejh, trasferixxa l-familja fil-belt ta’ Lisieux, qrib
il-familja Guerin, fejn Therese għexet il-bqija ta’ ħajjitha. Meta wasal
iż-żmien li Tħerese tibda tmur l-iskola, missierha ħaseb biex jiktibha
fil-Kulleġġ immexxi mis-Sorijiet Benedittini, fejn diġà kienu jmorru ħutha
l-bniet Leone u Celine. Therese ħaditha hekk bi kbira t-telfa ta’ oħtha Pauline
li daħlet soru mat-Tereżjani, illi lejn l-aħħar tas-sena 1882, meta kienet se
tagħlaq 10 snin, waqgħet f’marda li ħallietha bla saħħa, tant li ħasbuha se
tmut.

Ta’ 15-il sena daħlet il-kunvent Karmelitan ta’ Lisieux. Fl-1893 intgħażlet
tieħu ħsieb in-novizzi tal-kunvent, fejn baqgħet għall-bqija ta’ ħajjitha.
Tereża għażlet li tgħix it-“triq iż-żgħira”, programm ta’ ħajja u ta’ mħabba
lejn Alla sempliċi u fl-istess ħin profond. Fittxet il-qdusija fl-azzjonijiet
żgħar u fil-ħidmiet umli. It-tjubija tagħha kienet hekk kbira li s-superjuri
tagħha ordnawlha tikteb il-ħajja tagħha (awtobijografija). Storja ta’ Ruħ (1898)
sar wieħed mill-iktar bijografiji spiritwali li jinqraw.

Il-bosta mirakli li jingħad li saru bl-interċessjoni tagħha wettqu l-wegħda
tagħha li, “Wara mewti, inħalli taqa’ xita ta’ ward.” Meta kienet żgħira Tereża
xtaqet tmut martri bħal Ġovanna t'Arc. Din ta’ l-aħħar ġiet iddikjarata qaddisa
fl-1920, f’ċerimonja modesta fil-Vatikan. Meta Tereża ġiet dikjarata qaddisa
ħames snin wara (1925), il-Bażilika ta’ San Pietru iddawlet bil-fjakkoli,
ċerimonja antika li tqajmet mill-ġdid għaliha b’miljun ruħ jimlew il-qċaċet ta’
Ruma biex jaraw il-Koppla l-Kbira mdawla għal Santa Tereżina.

Santa Tereża hija l-qaddisa patruna tal-missjunarji u l-avjaturi, u —flimkien
ma’ Santa Ġovanna t’Arc — hija l-qaddisa patruna ta’ Franza. Fl-1997 il-Papa
Ġwanni Pawlu II iddikjaraha Duttur tal-Knisja. Il-Papa ħabbar dan quddiem miljun
żagħżugħ miġburin f’Pariġi għall-Jum Dinji taż-Żgħażagħ f’Awissu 1997 fejn qal:
“Xtaqt li nħabbar solennement dan l-avveniment hawnhekk għax il-messaġġ ta’
Santa Tereża, mara żagħżugħa qaddisa hekk attwali għal żmienna, hija ta’
interess partikulari għalikom, iż-żgħażagħ."



https://mt.wikipedia.org/wiki/Teorija_tan-numri

Tradizzjonalment, it-teorija tan-numri hi fergħa tal-matematika li tistudja
l-proprjetajiet tan-numri sħaħ jew interi, kemm l-interi naturali u kemm
l-interi relattivi, u fiha nsibu ħafna problemi miftuħin li jinftehmu faċilment,
anki minn dawk li mhumiex matematiċi. B’mod iżjed ġenerali, din-teorija tħares
lejn klassi wiesgħa ta' problemi li joħorġu naturalment mill-istudju tan-numri
sħaħ. It-teorija tan-numri għandha post speċjali fil-matematika, minħabba
r-rabtiet li għandha ma oqsma oħra u l-interess li jqajmu il-propożizzjonijiet
tagħha. Kif qal Jürgen Neukirch :

It-teorija tan-numri kultant tissejjaħ ukoll "Aritmetika". Dan hu isem antik
ħafna li m'għadux popolari daqs li kien. Madankollu għadu jintuża fl-ismijiet
ta' xi oqsma tal-matematika (ġeometrija alġebrija aritmetika, l-aritmetika
tal-kurbi u superfiċi ellittiċi). Dan is-sens tat-terminu aritmetika m’għandniex
inħalltuh mal-fergħa tal-loġika li tistudja l-aritmetika fis-sens tas-sistemi
formali.

F'dal-qasam, nistudjaw l-interi mingħajr l-użu ta' metodi minn oqsma oħra
tal-matematika. Fih insibu il-kwistjonji tad-diviżibbiltà, l-algoritmu ta'
Ewklide għall-kalkulazzjoni tal-ikbar diviżur komuni, il-fattorizzazzjoni
tal-interi f'numri primi, it-tfittix għal numri perfetti u l-aritmetika
modulari. Bħala teoremi tipiċi hawn għandna it-teorema żgħir ta' Fermat u
t-teorema ta' Euler, it-teorema Ċiniż tal-bqija u l-liġi tar-reċiproċità
kwadratika. Nistudjaw ukoll il-proprjetajiet tal-funzjonijiet multiplikattivi
bħall-funzjoni ta' Möbius u l-funzjoni φ ta' Euler kif ukoll is-suċċessjonijiet
ta' interi bħall-fattorjali u n-numri ta' Fibonacci.

It-teorija analitika tan-numri tuża l-mekkaniżmi tal-kalkulu infiniteżmali u
tal- analisi komplessa biex tħares lejn problemi fuq in-numri interi. Fost
l-eżempji hemm it-teorema tan-numri primi u l-ipoteżi ta' Riemann li hi marbuta
magħha. Anki problemi tat-teoria elementari tan-numri bħall-problema ta’ Waring
(rappreżentazzjoni ta' numru mogħti bħala somma ta' kwadrati, kubi, etc.),
il-konġettura tan-numri primi tewmin u l-konġettura ta' Goldbach nistgħu
nattakkawhom b'metodi analitiċi. Il-prova tat-traxxendenza tal-kostanti
matematiċi, bħal π jew e ukoll nistgħu inqisuhom parti mit-teorija tan-numri
analitika. Waqt li proprjetajiet tan-numri traxxendenti ma jidhrux li għandhom
x'jaqsmu man-numri interi, fil-fatti nistudjaw nkunu qegħdin infittxu
l-possibbiltà li ċerti numri jiġu rappreżentati bħala radiċi ta' polinomju
b'koeffiċjenti interi; in-numri traxxendenti għandhom rabta qawwija
mal-approssimazzjoni Diofanteja, li tistudja l-preċiżjoni li biha nistgħu
napprossimaw numru reali mogħti b'numru razzjonali.

Hawn il-kunċett ta' numru jiġi ġeneralizzat għal dak ta' numru alġebri li hu
r-radiċi ta' polinomju b’koefficjenti interi. Dawn id-dominji fihom l-elementi
analogi għall-interi, imsejħin interi alġebrin. F'dan l-ambjent jista' jkun li
proprjetajiet tas-soltu tan-numri sħaħ (bħall-uniċità tal-fattorizzazzjoni) ma
jibqgħux iżjed validi. Il-qawwa tal-metodi użati -- teorija ta' Galois,
koomologija tal-kampi, teorija tal-kampi tal-klassijiet, rappreżentazzjonijiet
tal-gruppi u l-funzjoni L – hi hekk li biha nerġgħu insibu ordni fuq din
il-klassi ġdida ta' numri.

Ħafna problemi tat-teorija tan-numri nistgħu nattakkawhom iżjed faċilment billi
nistudjawhom modulo p għall-primi kollha p. Dan il-metodu hu jissejjaħ
lokalizzazzjoni u jwassal għall-bini tan-numri p-adiċi u dan il-qasam ta' studji
li ħareġ mit-teorija tan-numri alġebrija jissejjaħ analisi lokali.

It-teorija ġeometrika tan-numri tgħaqqad fiha xi kunċetti bażiċi ġeometriċi ma'
problemi tat-teorija tan-numri. Tibda bit-teorema ta' Minkowski fuq il-punti
retikolari fis-settijiet konvessi u l-istudju tal-ippakkjar tal-isferi. Spiss
tintuża wkoll il-ġeometrija alġebrija, speċjalment it-teorija tal-kurvi
ellittiċi. It-teorema famuż, l-aħħar teorema ta' Fermat , ġiet ippruvata bl-użu
ta' dawn il-metodi.

It-teorija kombinatorja tan-numri tittratta problemi tat-teorija tan-numri fejn
jidħlu ideat kombinatorji fil-formulazzjoni jew soluzzjoni tagħhom. Paul Erdős
kien il-fundatur ewlieni ta' din il-fergħa tat-teorija tan-numri. Fost
is-suġġetti tipiċi hemm is-sistemi għattejja, problemi tas-somma żero, diversi
settijiet ta' somom ristretti u progressjonijiet aritmetiċi fis-sett tal-interi.
Il-metodi alġebrin u analitiċi għandhom qawwa kbira f'dan il-qasam.

Dan il-qasam jistudja l-iżjed l-algoritmi li qegħdin apposta għat-teorija
tan-numri. L-algoritmi deterministiċi u probabilistiċi għall-verifika
tal-primalità u l-fattorizzazzjoni tan-numri sħaħ għandhom applikazzjonijiet
importanti fil-krittografija.

Il-matematiċi Indjani kienu ilhom interessati li jsibu soluzzjonijiet integrali
għall-ekwazzjonijiet diofantej mill-perjodu Vediku. L-użu ġeometriku l-iżjed
antik tal-ekwazzjonijiet diofantej insibuh fis-Sulba Sutra, li nkitbu bejn
is-sekli VIII u VI Q.K. Bawdhajana (madwar 800 Q.K.) sab żewġ settijiet ta'
soluzzjonijiet integrali pożittivi ta' sistema ta' ekwazzjonijiet diofantej, u
uża wkoll is-sistemi ta' ekwazzjonijiet diofantej b’erba’ varjabbli mhux
magħrufin. Apastamba (madwar 600 Q.K) uża wkoll is-sistemi ta' ekwazzjonijiet
diofantej b’ħames varjabbli mhux magħrufin.

Fl-indja, il-matematiċi tal-epoka Ġajina żviluppaw teorija sistematika tan-numri
mis-seklu IV sas-seklu II Q.K. It-test tas-Surja Praġinapti (madwar 400 Q.K.)
ikklassifika n-numri kollha fi tliet settijiet, numerevoli, innumerevoli u
infiniti. Kull wieħed minn dawn it-tliet settijiet imbagħad jinqasam fi tliet
ordnijiet :

L-ogħla numru innumerevoli N tax-xogħol Ġajin jikkoresspondi mal-kunċett modern
ta' alef-żero, ℵ 0 {\displaystyle \aleph _{0}} , (in-numru kardinali tas-sett
infinit tal-interi 1, 2, ...), l-iċken numru trasfinit kardinali. Il-matematiċi
ta' din l-epoka iddefinew ukoll sistema sħiħa ta' numri kardinali trasfiniti, li
fosthom l- ℵ 0 {\displaystyle \aleph _{0}} tagħna hu l-iżgħar.

Fl-istudju tat-teorija tas-settijiet, iddistingwew żewġ tipi bażiċi ta' numri
trasfiniti. Għal raġunijiet fiżiċi u ontoloġiċi għamlu distinzjoni bejn asmkjata
u ananata, bejn l-infinit b'rabta riġida u b'rabta laxka.

It-teorija tan-numri kienet suġġett favorit fost il-matematiċi Griegi ta'
Lixandra fl-Eġittu mill-bidu tas-seklu III Q.K., li kienu jagħfu bil-kunċett
tal-ekwazzjoni Diofanteja f’bosta każijiet partikulari. L-ewwel matematiku Grieg
li studja dan l-ekwazzjonijiet kien Diofantu.

Diofantu fittex ukoll metodu biex jinstabu soluzzjonijiet integrali
għall-ekwazzjonijiet indeterminati linjari, ekwazzjonijiet li m’għandhoma
imformazzjoni biżżejjed biex jagħtu sett uniku ta' soluzzjonijiet diskreti.
L-ekwazzjoni   x + y = 5 {\displaystyle \ x+y=5\,} hi waħda minnhom. Diofantu
sab ħafna ekwazzjonijiet indeterminati li jistgħu jiġu ridotti f'forma waħda li
għaliha hi magħrufa ċerta kategorija ta' soluzzjonijiet allavolja m'hemmx
soluzzjoni speċifika.

Il-matematiċi Indjani tal-perjodu medjovali studjaw l-ekwazzjonijiet diofantej
b'ħafna ħerqa. Huma kienu l-ewwel li għamlu tfittxija sistematika għal metodi
għad-determinazzjoni ta' soluzzjonijet integrali tal-ekwazzjonijiet diofantej.
Arijabhata (fl-499) ta l-ewwel deskrizzjoni espliċita ta' soluzzjoni integrali
ġenerali tal-ekwazzjoni diofanteja   a y + b x = c {\displaystyle \ ay+bx=c\,} ,
li dehret fil-ktieb tiegħu Arijabhatija. Dan l-algoritmu, kuttaka, meqjus bħala
waħda mill-kontribuzzjonijiet importanti ta’ Arijabhata fil-matematika pura,
jinstabu bih is-soluzzjonijiet tal-ekwazzjonijiet diofantej f’termini ta'
frazzjonijiet kontinwati. Arijabhata applika l-metodu biex jagħti
s-soluzzjonijiet integrali tal-ekwazzjonijiet diofantej linjari, problema li
għandu applikazzjonijiet importanti fl-astronomija. Bl-istess metodu sab ukoll
is-soluzzjoni ġenerali tal-ekwazzjoni linjari indeterminata.

Brahmagupta fl-628 ħadem fuq ekwazzjonijiet diofantej iżjed diffiċli. Uża
l-metodu ċakravala biex jirriżolvi l-ekwazzjonijiet diofantej kwadratiċi,
fosthom xi forom tal-ekwazzjoni ta' Pell-Fermat, bħal   61 x 2 + 1 = y 2
{\displaystyle \ 61x^{2}+1=y^{2}\,} . Ix-xogħol tiegħu Brahma Sphuta Siddhanta
inqaleb għall-Għarbi fl-773 u għal-Latin iżjed tard fl-1126. L-ekwazzjoni   61 x
2 + 1 = y 2 {\displaystyle \ 61x^{2}+1=y^{2}\,} fl-1657, il-matematiku Franċiż
Pierre de Fermat ipproponiha bħala problema. Is-soluzzjoni ġenerali ta' din
il-forma partikulari tal-ekwazzjoni ta' Pell-Fermat sabha 70 sena wara Leonhard
Euler, waqt li s-soluzzjoni ġenerali tal-ekwazzjoni ta' Pell-Fermat sabha 100
sena wara Joseph Louis Lagrange fl-1767. Fil-waqt, ħafna sekli qabel,
is-soluzzjoni ġenerali tal-ekwazzjoni ta' Pell-Fermat kien diġà sabha u kitiebha
Bhaskara II fl-1150, bl-użu ta' verżjoni modifikata tal-metodu ċakravala ta'
Brahmagupta, li użah ukoll biex isib is-soluzzjoni ġenerali ta' ekwazzjonijiet
kwadratiċi indeterminati oħra u ta' ekwazzjonijiet diofantej kwadratiċi oħra.
Il-metodu ċakravala ta' Bhaskara biex tinstab is-soluzzjoni ġenerali
tal-ekwazzjoni ta' Pell-Fermat kien eħfef mill-metodu li uża Lagrange 600 sena
wara.

Bhaskara sab ukoll xi soluzzjonijiet għall-ekwazzjonijiet indeterminati oħra
kwadratiċi, kubiċi, kwartiċi u polinomjali ta' ordni ogħla. Narayana Pandit
kompla jipperfezzjoni l-metodu ċakravala u sab iżjed soluzzjonijiet ġenerali
għall-kwadratiċi indeterminati l-oħra u wkoll għall-ekwazzjonijiet polinomjali
ta' ordni ogħla.

Mis-seklu IX, il-matematiċi misilmin bdew jinterresaw ruħhom bil-ħeġġa
fit-teorija tan-numri. L-ewwel minn dawn il-matematiċi kien il-matematiku Għarbi
Thabit ibn Qurra, li skopra teorema biex jinstabu pari ta' numri ħbieb.

Fis-seklu X, Al-Bagdadi skopra verżjoni xi ftit differenti tat-teorema ta’
Thabit ibn Qurra. Al-Hajtham jidher li kien l-ewwel wieħed li pprova
jikklassifika in-numri żewġ perfetti . Al-Hajtham kien ukoll l-ewwel li ipprova
t-teorema ta' Wilson, jiġifieri, jekk   p {\displaystyle \ p} hu sħiħ imbagħad p
{\displaystyle p\,} jidħol ġo 1 + ( p − 1 ) ! {\displaystyle 1+(p-1)!\,} . Mhux
ċar jekk kienx jaf jipprova dan ir-riżultat. Dan it-teorema tissejjaħ it-teorema
ta' Wilson minħabba l-kumment li għamel Edward Waring fl-1770 li John Wilson
kien intebaħ b’dan ir-riżultat. John Wilson avża 'l Waring li ma kienx jaf kif
jippruvah u Waring ma sabx prova. L-ewwel prova magħrufa sabha Leibniz, li ma
kienx jahseb li hi uttli biżżejjed biex jippubblikaha u Euler ippubblika l-ewwel
prova.

In-numri ħbieb kellhom sehem kbir fil-matematika Iżlamika. Fis-seklu XIII
il-matematiku Persjan Al-Fariżi ta prova ġdida tat-teorema ta' Thabit ibn Qurra,
fejn daħħal ideat ġodda li għandhom x'jaqsmu mad-dekompożi u l-metodi
kombinatorji. Sab ukoll il-par tan-numri ħbieb 17 296, 18 416 li kienu
attribwiti lil Euler, imma nagħfu li Al-Fariżi, kien jaf bihom qabel u forsi
anki Thabit ibn Qurra stess. Fis-seklu XVII, Muħammet Baqir Jażdi sab il-par
tan-numri ħbieb 9 363 584 u 9 437 056, ħafna qabel il-kontribuzzjoni ta' Euler.

It-teorija tan-numri fl-Ewropa bdiet fis-sekli XVI u XVII bix-xogħol ta'
François Viète, Claude-Gaspard Bachet de Méziriac u fuq kollox ta' Fermat. Euler
u Lagrange ikkontribuxxew għat-teorija lejn l-aħħar tas-seklu VIII u s-suġġett
beda jieħu xeħta xjentifika bix-xogħol kbir ta' Legendre (1798) u Gauss (1801).
Nistgħu ngħidu l-teorija moderna tan-numri bdiet bil-ħidma ta' Gauss u l-ktieb
tiegħu Disquisitiones arithmeticae (1801). Gauss qal

Čebyšëv (1850) ta limiti utli għan-numri primi bejn żewġ numri mogħtija. Riemann
(1859) għamel konġettura li limitu tad-densità tan-numri primi ma taqbisx ċertu
funzjoni (it-teorema tan-numri primi), daħħal l-analisi komplessa fit-teorija
tal-funzjoni ζ ta' Riemann , u miż-żeri tagħha ddeduċa l-formula tan-numri
primi.

L-aritmetika modulari bdiha sewwa Gauss bid-Disquisitiones arithmeticae. Hu
daħħal dan is-simbolu:

u esplora l-parti kbira ta' dan il-qasam. Iġġeneralizza t-teorija għall-interi
relattivi u skopra l-ewwel sett ta' numri sħaħ alġebrin, l-interi ta' Gauss.
Čebyšëv fl-1847 ppubblika xogħol bir-Russu fuq is-suġġett, u fi Franza,
Joseph-Alfred Serret għamlu popolari.

Barra li ġabar fil-qosor ix-xogħol ta' qabel, Legendre stabilixxa l-ewwel
applikazzjonijiet tal-liġi tar-reċiproċità kwadratika. Din il-liġi li kien
proponiha Euler wara li skopriha bl-induzzjoni, ippruvaha għall-ewwel darba
Legendre fix-xogħol tiegħu It-teorija tan-numri (1798) għal xi każijiet
partikulari. Indipendement minn Euler u Legendre, il-liġi skopriha Gauss lejn
l-1795, u dan kien l-ewwel li ta prova ġenerali. Dawn ikkontribuxxew ukoll
għas-suġġett : Cauchy , Dirichlet bix-xogħol tiegħu Vorlesungen über
Zahlentheorie li sar klassiku , Jacobi, li daħħal is-simbolu ta' Jacobi ,
Liouville, Ferdinand Eisenstein, Ernst Kummer, u Léopold Kronecker. It-teorija
twessgħet minn Gauss, Jacobi u Kummer biex tħaddan ir-reċiproċità bikwadratika u
kubika (ippruvata għall-ewwel darba minn Jacobi).

Lil Gauss nafulu wkoll r-rapprentazzoni tan-numri bil-forom kwadratiċi binarji.
Cauchy, Louis Poinsot (1845), Lebesgue (1859, 1868), u l-iżjed Hermite kollha
taw kontribut għal dan is-suġġett. Fit-teorija tal-forom ternarji, Eisenstein
kien minn ta' quddiem, u minħabba fih u f' H. J. S. Smith, kien hemm progress
notevoli fit-teorija tal-forom in ġenerali.

Fl-istorja tat-teorija tan-numri, l-aħħar teorema ta’ Fermat għandha post
speċjali minħabba l-isforzi kbar, mifruxin fuq iżjed minn tliet mitt sena,
mill-matematiċi tad-dinja kollha biex jippruvawha jew imeruha. Pierre de Fermat
ta prova hu stess fil-każ partikulari n = 4. Euler, fl-1753 kważi ippruvaha għal
n = 3, u daħħal fil-prova tiegħu in-numri imaġinarji. Fl-1825, Dirichlet u
Legendre ippruvaw il-każ n = 5 u Gabriel Lamé l-każ n = 7 fl-1839. Dawn
il-każijiet diversi kienu ppruvati bl-għajnuna tal-istruttura taċ-ċrieki
Ewklidej tal-istess natura bħall-interi ta' Gauss, jiġifieri ċ-ċrieki tal-interi
ta' Eisenstein u l-interi ta' Dirichlet . Kummer fl-1847 pprova t-teorema
fil-każ li l-esponent n hu numru prim regolari u beda t-teorija tal-ideali.
Fl-aħħar tas-seklu XIX u l-bidu tas-seklu XX, il-matematiċi ttraskuraw
it-teorema ta' Fermat biex jikkonċentraw fuq is-sisien tal-matematika. Fl-1955,
il-Ġappuniżi Taniyama u Shimura suġġerew li hemm rabta profonda bejn
il-funzjonijiet ellittiċi u l-forom modulari, żewġ oqsma tal-matematika a priori
mbegħdin ħafna minn xulxin. Jekk il-konġettura ta' Shimura-Taniyama-Weil, hi
vera ifisser li t-teorema ta' Fermat hi vera wkoll. Fl-1994 Andrew Wiles,
bl-għajnuna ta' Richard Taylor, ipprova din il-konġettura, u ta tweġiba
pożittiva għal din il-problema famuża.



https://mt.wikipedia.org/wiki/Tazza_A%C5%BCjatika_tal-Futbol

It-Tazza Ażjatika hija kompetizzjoni tal-futbol organizzata mill-Konfederazzjoni
Ażjatika tal-Futbol (AFC) bejn il-pajjiżi Ażjatiċi. It-tim rebbieħ isir
iċ-ċampjin tal-Asja u awtomatikament jikkwalifika għat-Tazza
tal-Konfederazzjonijiet.

It-Tazza Ażjatika kienet issir darba kull erba' snin mill-1956 'il quddiem,
imma, minħabba li l-Logħob Olimpiku tas-sajf u l-Kampjonati Ewropej isiru
fl-istess sena tat-tazza (2004, 2008, 2012 etċ.), il-kalendarju kellu jinbidel.
L-AFC iddeċidiet li dan il-kampjonat jiġi skedat f'ħin fejn ikun hemm nuqqas ta'
avvenimenti, u b'hekk wara l-2004, dan it-turnew sar fl-2007, biex issa se
jkompli jsir kull erba' snin minn dik is-sena.

Matul is-snin, it-Tazza Ażjatika kienet iddominata mill-aqwa timijiet Ażjatiċi,
tipikament dawk li ġejjin mill-Punent u mil-Lvant tal-Asja. Timijiet
bħar-Repubblika Koreana, l-Iran, il-Ġappun u l-Arabja Sawdija kważi kull sena
kienu laħqu l-finali. Timijiet oħra li kisbu suċċess jinkludu lill-Iraq,
il-Kuwajt, iċ-Ċina u l-Emirati Għarab Magħquda.



https://mt.wikipedia.org/wiki/Superfamilja_(tassonomija)

Il-Familja plural Familji ( Latin familia plural familiae) fil-Klassifikazjoni
Xjentifika tal-organiżmi ħajjin semplifikata, huwa Takson bejn Ordni u Ġeneru,
waqt li f'Klassifikazjoni Xjentifika kumplessa hemm żewġ Taksi oħra,
Superfamilja 'l fuq minn Familja u Sottofamilja taħt Familja (il-klassifikazjoni
tal-Lepidoptera hi eċċezjoni billi t-Takson Familja qiegħed bejn it-Taksa Serje
u Grupp), għalkemm dan jiddependi skond l-iskema.

Il-livell tat-Takson Familja huwa l-aktar importanti wara it-Taksa Speċi u
Ġeneru fit-Tassonomija. Dettalji eżatti tan-nomenklatura formali jiddependu fuq
il-Kodiċi tan-Nomenklatura u f'liema tip ta' grupp it-Takson Familja jkun
qiegħed , jekk hux:

Familja, bħala livell intermedju bejn Ordni u Ġeneru, hija invenzjoni
relativament reċenti.

Fil-Botanika il-kelma "Familja" (familia) ġiet użata mil-botaniku franċiż Pierre
Magnol f' "Prodromus historiae generalis plantarum, in quo familiae plantarum
per tabulas disponuntur" (1689) fejn hu sejjaħ "Familji" (familiae) is-76 grupp
ta' pjanti li hu rrikonoxxa fit-tabelli tiegħu. Dak iż-żmien il-kunċett livell
kien għadu fl-istat ta' in statu nascendi u fil-Prologu ta' "Prodromus" Magnol
kiteb li ried jiġbor il-Familji f' Ġenera akbar, kelma li hija ferm 'il bogħod
minn kif tintuża llum.

Fiż-Żooloġija, il-Familja bħala livell intermedju bejn Ordni u Ġeneru kien
introdott minn Pierre André Latreille f' "Précis des caractères génériques des
insectes, disposés dans un ordre naturel" (1796). Huwa uża l-Familji (uħud
minnhom bla isem) f'uħud mill-Ordnijiet tal-"insetti" iżda mhux kollha
(bl-artropodi kollha inklużi).

Madankollu, mill-bidu tas-seklu 20 din il-kelma bdiet tintuża kostantement
b'kunċett u f'sens modern. L-użu u l-karatteristika ta' dawn l-ismijiet huwa
definit fil-'Kodiċi tal- "International Code of Botanical Nomenclature" u
tal-"International Code of Zoological Nomenclature".

Grupp fil-Klassifikazjoni Xjentifika tal-organiżmi ħajjin huwa Takson bejn
il-Familja u s-Sottofamilja u dan huwa Takson ta' eċċezjoni għax jintuża biss
fil-klassifikazjoni tal-Lepidoptera.



https://mt.wikipedia.org/wiki/Struttura_.NET

L-Istruttura .NET tal-Microsoft hija struttura għas-softwer li hija disponibbli
ma' ħafna mis-sistemi operattivi tal-Microsoft Windows. Din tinkludi librerija
kbira ta' soluzzjonijiet kodifikati biex jiġu evitati problemi komuni
tal-ipprogrammar kif ukoll magna virtwali li tmexxi t-twettieq ta' programmi
miktubin speċifikament għal din l-istruttura għas-softwer. L-Istruttura .NET
hija maħsuba biex tintuża' mill-maġġoranza tal-programmi ġodda maħluqa
għall-pjattaforma Windows.

Is-soluzzjonijiet kodifikati illi jiffurmaw il-Librerija ta' Klassijiet Bażi
tal-Istruttura tkopri sensiela wiesgħa ta' bżonnijiet tal-ipprogrammar f'numru
ta' oqsma, fosthom l-interfaċċa tal-utent, l-aċċess għad-data, il-konnessjoni
mad-databażi, kriptografija, żvilupp tal-programmi għall-internet, algoritmi
numeriċi, u netwerks tal-kompjuter. Il-librerija tal-klassi tintuża'
mill-programmaturi, illi jikkumbinawha mal-kodiċi tagħhom biex jipproduċu
il-programmi.

Programmi miktubin għall-Istruttura .NET jitwettqu f'ambjent tas-softwer illi
jmexxi il-bżonnijiet tal-runtime tal-programm. Ukoll parti mill-Istruttura .NET,
dan l-ambjent tal-ħintwettieq hu ukoll magħruf bħala ir-Runtime tal-Lingwa
Komuni. Is-CLR jipprovdi l-apparenza ta' magna virtwali biex il-programmaturi
,ma jkollhomx għalfejn jikkunsidraw il-kapaċitajiet tal-Unit tal-Ipproċessar
Ċentrali speċifiku illi ser iwettaq il-programm. Is-CLR ukoll jipprovdi servizzi
oħrajn importanti fosthom is-sigurtà, tmexxija tal-memorja, u kkontrollar
tal-eċċezjonijiet. Il-Librerija tal-Klassijiet u s-CLR flimkien jagħmlu
l-Istruttura .NET.

L-aspetti ġewwinija tal-Istruttura .NET jinstabu ġol-Infrastruttura tal-Lingwa
Komuni, jew CLI. L-iskop tas-CLI huwa illi jipprovdi pjattaforma newtrali
għall-ftih u t-twettieq tal-programmi, fosthom funzjonijiet għall-kontrollar
tal-eċċezjonijiet, ġbir tal-iskart, sigurtà, u interoperabbiltà.
L-implementazzjoni tas-CLI tal-Microsoft jgħidulu r-Runtime tal-Lingwa Komuni
jew CLR.

Il-kodiċi tan-nofs tal-Lingwa Komuni tan-Nofs jew CIL jinstab Assemblej .NET.
Kif meħtieġ mill-ispeċifikazzjoni, l-assemblej huma miżmuma fil-format
tal-Eżegwibbli Portabbli (PE),komuni fuq il-pjattaforma Windows għall-fajls
kollha DLL u EXE. L-assemblea tikkonsisti f'fajl wieħed jew aktar, li minnhom
wieħed irid ikun fih il-manifest, li għandu l-metadata għall-assemblea. L-isem
komplut tal-assemblea (ma jridx ikun konfuż mal-isem tal-fajl fuq id-diska) fih
ismu sempiliċi, l-verżjoni, kultura, u t-token taċ-ċavetta komuni. Il-marka
taċ-ċavetta komuni huwa kanċellett wieħed generat meta l-assemblea tiġi
kompilata, allura żewġ assemblei bl-istess marka taċ-ċavetta komuni huma
garantiti li jkunu identiċi mill-punto di vista tal-istruttura. Ċavetta privata
tkun ukoll tkun speċifikata u tkun magħrufa biss lill-ħallieq tal-assemblea u
tista' tkun użata biex tiġi msemmija qawwi u biex tiggarantixxi li l-assemblea
hija mill-istess awtur meta verżjoni ġdida hija kompilata (hija bżonn biex
l-assemblea tkun miżjuda fill-Cache Globali tal-Assemblej).

Il-Lingwa Komuni tan-Nofs (CIL) tiddeskrivi lilha nnifisha bl-użu tal-Metadata
.NET. Ir-Runtime tal-Lingwa Komuni (CLR) jiċċekja l-metadata biex jiżgura illi
l-proċedura korretta tiġi mgħajta. Il-metadata hija normalment iġġenerata
mill-kompilaturi tal-lingwi imma l-iżviluppaturi jistgħu jikkrejaw il-metadata
tagħhom bl-attributi tagħhom. Il-metadata jkun fiha informazzjoni fuq
l-assemblea, u hija ukoll użata biex tiġi implemetata l-abilità tar-riflessjoni
tal-Istruttura .NET.

l-Istruttura .net għandha l-mekkaniżmu tas-sigurtà tagħha b'żewġ karatteristiċi
generali: Sigurtà tal-Aċċess tal-Kodiċi (bl-Ingliż Code Access Security (CAS)),
u l-validazzjoni u l-verifikazzjoni. Is-Sigurtà tal-Aċċess tal-Kodiċi hija
bbażata fuq l-evidenza li hija assoċjata ma l-assembea. Tipikament l-evidenza
hija s-sors tal-assemblea (tista tkun installata lokalment jew mniżżla
mill-Intranet jew mill-Internet). Is-Sigurtà tal-Aċċess tal-Kowd tuża l-evidenza
biex tiddetermina il-permessi mogħtija lill-kowd. Kowd ieħor jista' jsaqsi biex
il-kowd li għajjatlu jiġi mgħoti permess speċifiku. Il-mistoqsija tikkawża s-CLR
li jsaqsi għall-mixja tal-call stack: kull assemblea ta' kull proċedura fil-call
stack hija ċċekjata għall-permess li hemm bżonn; jekk l-assemblea mhix mogħtija
l-permess ikun hemm eċċezzjoni tas-sigurtà.

L-Istruttura .NET tinkludi sett ta' libreriji ta' klassijiet standard.
Il-librerija ta' klassijiet hi organizzata f' ġerarkija ta' Namespaces. Ħafna
mill-APIs li huma inklużi huma parti minn namespaces System.* jew Microsoft.*.
Dawn il-libreriji ta' klassijiet jimplementaw numru ta' funzjonijiet komuni,
bħall-kitba l-qari tal-fajls, grafika, interazzjoni ta' databażi, u
l-manipulazzjoni ta' dokumenti XML, fost l-oħrajn. Il-libreriji ta' klassijiet
.NET huma aċċessibli mill-Lingwi .NET kollha. Il-librerija ta' klassijiet
tal-Istruttura .NET hi maqsuma f'biċċtejn: il-Librerija ta' Klassijiet Bażi u
l-Librerija ta' Klassijiet tal-Istruttura.

Il-Librerija ta' Klassijiet Bażi jew BCL tinkludi sett zgħir mill-librerija ta'
klassijiet kollha u hija s-sett fundamentali tal-klassijiet li jservu bħala
l-API tal- Runtime tal-Lingwa Komuni. Il-klassijiet f' mscorlib.dll u xi wħud
mill-klassijiet f' System.dll u System.Core.dll huma ikkunsidrati parti
mill-BCL. Il-klassijiet tal-BCL huma proovduti fl-Istruttura .NET kif ukoll
fl-implementazzjoniet alternattivi għalih fosthom l-IStruttura .NET Kumpatta,
Microsoft Silverlight u Mono.

Il-Librerija ta' Klassijiet tal-Istruttura jew FCL huwa sett ikbar
tal-klassijiet tal-BCL u jirreferi għall-librerija ta' klassijiet kollha illi
tiġi mal-Istruttura .NET. Tinkludi sett ta' klassijiet espans, fosthom WinForms,
ADO.NET, ASP.NET, Mistoqsija Integrata mal-Lingwa, Fondazzjoni
tal-Preżentazzjoni Windows, Fondazzjoni tal-Komunikazzjoni Windows fost
l-oħrajn. L-FCL hija ikbar fl-iskop mill-libreriji standard għall-lingwi
bħas-C++, u hija kumparabbli fl-iskop mal-libreriji ta' klassijiet standard
tal-Java.

Il-kollettur tal-iskart .NET (bl-Ingliż Garbage Collector jew GC) huwa kolletur
tal-iskart non deterministiku, li jikkumpatta, jimmarka u jiġbor. il-GC jaħdem
biss meta ċertu ammont ta'memorja ġiet użata jew hemm biżżejjed pressa
għall-memorja fuq is-sistema. Minħabba li mhux iggarantit meta l-kundizzjonijiet
għall-ġbir tal-memorja ser jintlaħqu, ix-xogħol tal-GC huwa non deterministiku.
Kull programm .NET għandu sett ta' għeruq, illi jindikaw oġġetti fuq il-gozz
immaniġjat (oġġetti immaniġjati). Dan jinkludi r-referenzi lejn oġġetti statiċi
u oġġetti iddefiniti bħala varijabli lokali jew parametri tal-metodu
kurrentament fl-iskop, kif ukoll oġġetti irreferenzjati mir-reġistri tas-CPU.
Meta l-GC jaħdem, iwaqqaf l-applikazzjoni, u għall-kull oġġett irreferenzjat
fl-għerq, jenumera l-oġġetti li jistgħu jintlaħqu mill-għerq u jimmarkahom bħala
li jistgħu jintlaħqu. Juża l-metadata .NET u r-riflessjoni biex jiskopri
l-oġġetti enkapsulati minn oġġett, u mbagħad jimxihom rekursivament. Imbagħad
jenumera l-oġġetti fuq il-gozz (illi inizjalment kienu allokati kontigwament)
permezz tar-riflessjoni. L-oġġetti mhuz immarkati bħala li jistgħu jintlaħqu
huma skart. Din hi l-fażi tal-immarkar. Minħabba li l-memorja okkupata
mill-iskart mhi tal-ebda konsegwenza, hija ikkunsidrata bħala spazju vojt. Imma,
dan iħalli ħafna spazju vojt bejn l-oġġetti illi inizjalment kienu kontigwi.
L-oġġettu imbagħad jiġu ikkumpattati flimkien, permezz tal-memcpy biex jiġi
ikkupjati lejn l-ispazju vojt biex jerġgħu isiru kontigwi. Kwalsiasi referenza
lejn oġġett invalidata mit-tmexxija tal-oġġett hija rranġata biex tirrifletti
l-post il-ġdid mill-GC. Meta l-ġbir tal-iskart ikun lest l-applikazzjoni
tkompli.

Il-GC użat mill-Istruttra .NET huwa ġenerazzjonali. L-Oġġetti huma assenjati
ġenerazzjoni; l-oġġetti li għadhom kif inħolqu huma parti minn Ġenerazzjoni 0.
L-oġġetti li jibqgħu ħajjin wara l-ġbir tal-iskart huma mmarkati Ġenerazzjoni 1,
u l-oġġetti ta' Ġenerażżjoni 1 illi jibqgħu ħajjin wara ġbir ieħor huma
Ġenerazzjoni 2. L-Istruttura .NET tuża sa oġġetti ta' Ġenerazzjoni 2.
Ġenerazzjonijiet għola huma skart miġbur inqas regolarment minn oġġetti ta'
ġenerazzjonijiet aktar l-isfel. Dan iżid l-effiċjenza tal-ġbir tal-iskart, għax
oġġetti li huma eqdem għandhom ħajja itwal minn oġġetti iġded. Allura, permezz
tat-tneħħija tal-oġġetti l-qodma (u allura aktar faċli li jibqgħu ħajjin wara
ġabra) oġġetti mill-iskop ta' ġabra li saret, inqas oġġetti ikollhom bżonnn li
jiġu iċċekjati u kumpatti.

F' Awwissu 2000, Microsoft, Hewlett-Packard, u Intel ħadmu biex jistandardizzaw
is-CLI u lingwa tal-ipprogrammar, C#. Sa Diċembru 2001, it-tnejn kienu
ratifikati bħala standards tal-ECMA (ECMA 335 u ECMA 334). L-ISO segwiethom
f'April 2003 - il-verżjonijiet kurrenti tal-istandards ISO huma ISO/IEC
23271:2006 u ISO/IEC 23270:2006.

Il-Microsoft u l-imseħbin tagħha għandhom il-brevetti għas-CLI u s-C#, waqt li
l-ECMA u l-ISO għandhom bżonn illi l-brevetti essenzjali għall-implementazzjoni
ikunu magħmula disponibbli taħt "termini raġonevoli u non-diskriminatorji".
Imbarra r-rispettar ta' dawn it-termini, il-kumpaniji qablu biex jagħmlu
l-brevetti disponibbli minajr regalità.

Imma, dan ma japplikax għal parti tal-Istruttura .NET illi mhix koperta
mill-istandard ECMA/ISO , illi jinkludi Windows Forms, ADO.NET, u ASP.NET.
Il-brevetti illi żżomm il-Microsoft f'dawn is-sezzjonijiet jistgħu iwaqqfu
implementazzjonijiet tal-istruttura kollha mhux magħmulin mill-Microsoft.

Fit-3 t'Ottubru 2007, Microsoft avżat illi ħafna mil-kodiċi fonti tal-Istruttura
.NET Librerija ta' Klassijiet Bażi (li tinkludi l-ASP.NET, l-ADO.NET, u
l-Fondazzjoni tal-Preżentazzjoni Windows) kien ser ikun disponibbli mal-aħħar
verżjoni tal-Visual Studio 2008 lejn l-aħħar ta' l-2007 taħt fonti maqsum
Liċenzja tar-Referenza Microsoft. Il-kodiċi fonti għall-libreriji l-oħrajn
fosthom Fondazzjoni tal-Komunikazzjoni Windows (WCF), Fondazzjoni tal-Workflow
Windows (WF), and Mistoqsija Integrata mal-Lingwa (LINQ) kienu ser jiġi inkluż
ma verżjonijiet futuri. Minħabba li ġie maħruġ taħt il-liċenzja Fonti-Miftuħ
tar-Referenza Microsoft ifisser illi dan il-kodiċi fonti huwa disponibbli
għall-skopijiet tat-tneħħija tal-iżbalji biss, primarjament biex jiżdied support
għat-tneħħija tal-iżbalji integrat tal-BCL fil-Microsoft Visual Studio.

Lista aktar kompluta tal-ħarġiet tal-Istruttura .NET tinsab fil-Lista
tal-verżjonijet tal-Istruttura .NET.

Din hi l-ewwel ħarġa tal-Istruttura .NET, maħruġa nhar it-13 ta'Frar 2002 u
disponibbli għall-Windows 98, Me, NT 4.0, 2000, u XP. Għajnuna mill-Microsoft
għal din il-verżjoni waqfet nhar l-10 ta'Lulju 2007, u l-għajnuna estiża waqfet
nhar l-14 ta'Lulju 2009.

Dan hija l-ewwel reviżjoni maġġuri tal-Istruttura .NET. Hija disponibbli
għalijha bħala pakkett li jista' jiġi distribwit b'xejn jew f'kit tal-iżvilupp
tas-softwer, u ġie ippublikat nhar it-3 t'April 2003. Huwa ukoll parti tat-tieni
ħarġa tal-Microsoft Visual Studio.NET (maħruġ bħala Visual Studio .NET 2003).
Din hi l-ewwel verżjoni tal-Istruttura .NET inkluża bħala parti mis-sistema
operattiva Windows, parti mil-Windows Server 2003. Għajnuna għall-Istruttura
.NET Framework 1.1 waqfet nhar l-14 t'Ottubru 2008, u l-għajnuna estiża ser
tieqaf nhar it-8 t'Ottubru 2013. Sa minn .NET 1.1 hu komponent tal-Windows
Server 2003, għajnuna estiża għal-.NET 1.1 fuq Server 2003 ser tieqaf ma dik
tas-sistema operattiva stess - l-14 ta'Lulju 2015.

Struttura .NET 3.0, qabel magħrufa bħala WinFX, ġiet maħruġa nhar il-21
ta'Novembru 2006. Tinkludi sett ġdid ta' APIs għall-kodiċi immaniġjat illi huma
parti integrali tas-sistemi operattivi Windows Vista u Windows Server 2008. Huwa
ukoll disponibbli għall-Windows XP SP2 u Windows Server 2003 bħala download.
M'hemm l-ebda tibdil arkitettoniku maġġuri inkluż ma din il-ħarġa; L-Istruttura
.NET 3.0 tuża r-Runtime tal-Lingwa Komuni tal-Istruttura .NET 2.0. Ma kien hemm
l-ebda ħarġa tal-Istruttura .NET Kumpatta marbuta ma din il-ħarġa bħal ma kien
hemm ma ta' qabilha.

Il-verżjoni 3.5 otal-Istruttura .NET inħarġet nhar id-19 ta'Novembru 2007, imma
mhix inkluża mal-Windows S0erver 2008. Bħal ma għamlet l-Istruttura .NET 3.0,
il-verżjoni 3.5 tuża s-CLR tal-verżjoni 2.0. Ukoll, tinstalla Struttura .NET 2.0
SP1, (tinstalla Struttura .NET 2.0 SP2 mal-verżjoni 3.5 SP1) u Struttura .NET
3.0 SP1 (tinstalla Struttura .NET 3.0 SP2 ma 3.5 SP1), illi jżid xi metodi u
propjetajiet mal-klassijiet tal-BCL mal-verżjoni 2.0 illi hemm bżonnhom
fil-verżjoni 3.5. Fosthom insibu Mistoqsija Integrata mal-Lingwa (LINQ). Dawn
it-tibdiliet ma jaffetwawx programmi miktuba għall-verżjoni 2.0.

Bħal ma ġara ma' verżjonijiet preċedenti, ħarġet ukoll l-Istruttura .NET
Kumpatta 3.5 ma din ir-reviżjoni biex tipprovdi support għall-fetures extra fuq
il-Windows Mobile u l-makkinarju lu juża Windows Embedded CE.

Il-kodiċi fonti tal-Librerija ta' Klassijiet Bażi ta' din il-verżjopni ġie
parzjalment maħruġ (bħala refernza għat-tneħħija tal-iżbalji biss) taħt
il-Liċenzja tar-Referenza Microsoft (Ms-RSL)

Il-Pakkett tas-Servizz 1 tal-Istruttura .NET inħareġ nhar il-11 t'Awwissu 2008.
din il-ħarġa izid funzjonijiet ġodda u tipprovdi titjib taħt ċerti
kundizzjonijiet, speċjalment mal-WPF fejn titijib ta' 20-45% hu mistenni. Żewġ
komponenti tad-data ġodda ġew miżjuda , l-Struttura tal-Entitajiet ADO.NET u
s-Servizzi tad-Data ADO.NET. Żewġ assemblej ġodda għall-iżvilupp web,
System.Web.Abstraction u System.Web.Routing, ġew miżjuda; dawn huma użati
fl-iStruttura ASP.NET MVC u, ser jintużaw f'ħargiet futuri tal-applikazzjonijiet
ASP.NET Forms. il-pakkett tas-servizz 1 hu inkluż ma'SQL Server 2008 u Visual
Studio 2008 Pakkett tas-Servizz 1.



https://mt.wikipedia.org/wiki/Serie_A

Serie A jew Serie A TIM, hija kompetizzjoni professjonali tal-klabbs tal-futbol
li jinsabu fil-quċċata tas-Sistema tal-Kampjonat tal-Futbol Taljan u ilha topera
għal aktar minn 80 sena mill-istaġun 1929-30. Hija kienet ġiet organizzata minn
Lega Calcio sal-2010 ,imma kampjonat ġdid, il-Lega Serie A, kienet maħluqa
għall-istaġun 2010-11. Is-Serie A hija meqjusa bħala waħda mill-aqwa kampjonati
tal-futbol fid-dinja. Is-Serie A kienet ikkunsidrata l-aqwa kampjonat fid-dinja
fis-snin 90, sa nofs is-sena 2000.Is-Serie A pproduċiet l-ogħla numru ta'
finalisti tal-European Cup: il-Klabbs Taljani laħqu l-finali tal-kompetizzjoni
fuq 26 rekord fuq okkażjonijiet differenti,u rebħu t-titolu tnax-il darba.
Is-Serie A hija kklassifika r-4 fost il-kampjonati Ewropej skond il-UEFA's
league coefficient wara l-Premier League Ingliża , La Liga Spanjola u
l-Bundesliga Ġermaniża, li hija bbażata fuq il-prestazzjoni tal-klabbs Taljani
fiċ-Champions League u l-Europa League. Hija wkoll kklassifikata il-5 fid-dinja
skond l-ewwel tendenzi tar-rata tal-IFFHS.

Fil-format attwali tagħha, l-Italian Football Championship ġiet riveduta minn
wara rawnds reġjonali u interreġjonali, għal kampjonat b'rawnd wieħed
mill-istaġun 1929–30 'il quddiem. It-titoli kampjonat li ntrebħu qabel l-1929
huma rikonoxxuti uffiċjalment mill-FIGC bħala l-istess kampjonat b'mod dawk minn
dakinhar. Fl-istaġun 1945–46, meta l-kampjonat ntlagħab fuq żewġ gruppi
ġeografiċi minħabba il-WWII, mhux statistikament meqjus, anki jekk it-titolu
huwa kompletament uffiċjali.

Il-kampjonat jospita l-aktar 3 klabbs famużi fid-dinja li huma Juventus, Milan u
l-Internazionale, kollha membri fundaturi tal-G-14, grupp li jirrappreżenta
l-akbar klabbs prestiġjużi tal-futbol Ewropej; is-Serie A kienet l-unika
kampjonat li pproduċiet tliet membri fundaturi. L-aktar plejers li rebħu l-unur
tal-Ballon d'Or waqt li jilagħbu fi klabb tas-Serie A minn kwalunkwe kampjonat
ieħor fid-dinja. Milan huwa wieħed mill-aktar żewġ klabbs li għandhu titoli
internazzjonali uffiċjali fid-dinja. Juventus, l-aktar klabb ta 'suċċess
fl-Italja tas-seklu 20 u l-aktar tim taljan suċċessiv, huwa marbut ir-raba
fl-Ewropa u 8 fid-dinja fl-istess grad.

Il-klabb huwa l-uniku wieħed fid-dinja li rebaħ l-uffiċjal tal-kompetizzjonijiet
kontinentali u titlu dinji. L-Internazionale, wara kisbiet tagħhom fil-istaġun
2009–10, li sar l-ewwel tim Taljan li kiseb it-tripletta.

Is-Serie A, kif hija strutturata illum, bdiet fl-1929. Mill-1898 sal-1922,
il-kompetizzjoni kienet organizzata fi gruppi reġjonali. Minħabba li timijiet
fil-kampjonati reġjonali bdew jikbru dejjem, il-FIGC qasmet il-CCI
(Konfederazzjoni tal-Futbol Taljan) fl-1921. Fl-1926, minħabba l-kriżijiet
interni tal-FIGC bidlu l-issettjar interni fit-timijiet tan-nofsinhar
għad-diviżjonijiet nazzjonali li waslu għal ftehim finali tal-1929/1930. L-ebda
titolu ngħata fl-1927 wara li Torino kienu barra mill-kampjonat tal-Federazzjoni
tal-Futbol Taljan (FIGC). Torino kienu ddikjarati ċampjins fl-istaġun 1948-49
meta ġara l-kraxx ta' ajruplan qrib it-tmiem tal-istaġun li fih it-tim kollu
miet.

Il-kampjonat tas-Serie A huwa spiss imsejjaħ bħala l-iscudetto (tarka żgħira)
minħabba li l-istaġun 1924-25 it-tim rebbieħ kellhom kowt żgħira ta' armi
bil-bandiera taljana fuq il-flokk. L-aktar tim taljan suċċessiv huwa Juventus bi
28 titlu, u warajhom hemm Milan (18), Internazionale (18), u Genoa (9).
Mill-istaġun 2004–05 'il quddiem it-trofew reali ngħata lill-klabb fil-grawnd
wara l-aħħar dawra tal-kampjonat. It-trofew, imsejjaħ Coppa Campioni d'Italia,
sar uffiċjali mill-istaġun 1960-61, imma bejn l-1961 u l-2004 kien ikkunsinnat
lill-klabbs rebbieħa fl-uffiċċju prinċipali tal-Lega Nazionale Professionisti.

Fit-30 t'April 2009, is-Serie A kienet maqsuma mas-Serie B. 19 minn 20 klabb
ivvota favur il-moviment fl-argument fuq id-drittijiet tat-televiżjoni. It-tim
tar-relegazzjoni Lecce ivvuta kontra. Maurizio Beretta, l-eks kap
tal-assoċjazzjoni prinċipali tal-Italja, kien il-president tal-kampjonat ġdid.

Qabel l-1929, ħafna klabbs ikkompetew fl-ogħla livell tal-futbol Taljan bħala
r-rawnds preċedenti kienu kkompetew sa 1922 fuq bażi ​​reġjonali imbagħad
interreġjonali sa 1929. Hawn taħt hawn lista ta' klabbs tas-Serie A li kienu
kkompetew fil-kompetizzjoni meta ġie format l-kampjonat (62 b'kollox).

It-timijiet bil-bold jikkompetu fis-Serie A bħalissa. Internazionale huwa
l-uniku tim li minn dejjem jilgħab fis-Serie A.



https://mt.wikipedia.org/wiki/Serebro

Serebro (bir-Russu: Серебро) huma grupp mużikali Russu li ġie iffurmat fl-2006
minn Maxim Fadeev. Dan il-grupp irnexxielu jispiċċa fit-tielet post fil-Festival
tal-Eurovision 2007 li sar ġewwa Ħelsinki bil-kanzunetta "Song #1".

Lejn l-aħħar ta' Marzu 2007, il-ġurija tal-istazzjon nazzjonali Russu, Channel
One, kienu qed jagħżlu r-rappreżentant tar-Russja għall-Festival tal-Eurovision
2007. B'sorpriża, kien Serebro il-grupp magħżul, hekk kif irnexxielhom jirbħu
l-isfida ta' artisti famużi ta' dak l-istess pajjiż.

Is-suċċess fil-Eurovision wassal sabiex Serebro mal-ewwel saru wieħed mill-aktar
gruppi akklamati fir-Russja. Matul is-sajf u x-xitwa l-grupp għamel diversi
kunċerti fir-Russja, il-Każakistan, it-Turkija, il-Polonja, l-Użbekistan u
l-Belarus.

Wara l-avventura fil-Eurovision, Serebro ħarġu "Song #1" bħala CD waħedha, fejn
magħha kien hemm tlettax-il verżjoni tal-istess kanzunetta, ilkoll definiti
b'kulur, kif ukoll verżjoni estiża tal-vidjo. Il-grupp imbagħad ħareġ verżjoni
Russa ta' "Song #1", bl-isem ta' "Песня #1". Din kienet l-ewwel kanzunetta
bil-lingwa Russa. F'Lulju tal-2007, huma ħarġu t-tieni kanzunetta tagħhom, "Дыши
(Dyshi)". F'Ottubru tal-istess sena ħareġ il-vidjo mużikali ta' din l-istess
kanzunetta.

Fis-serata tal-MTV Russian Music Awards ta' Ottubru 2007, Serebro kantaw
għall-ewwel darba l-kanzunetta l-ġdida "What's Your Problem?", li baqgħet mhix
ikkonfermata bħala diska uffiċjali. Serebro ġew nominati f'erba' kategoriji
tal-MTV RMA 2007, u rebħu l-unur għall-aqwa debutt. F'Diċembru 2007, il-grupp
rebaħ unur ieħor fil-Golden Gramophone Award, ċeremonja kbira ta' unuri
għall-mużika organizzata mill-ikbar stazzjon tar-radju fir-Russja, Russian
Radio. Serebro rebħu wkoll unur fil-World Music Award 2007 għall-aktar artisti
Russi li biegħu diski.

Fit-13 ta' Mejju, 2008, Serebro ħabbru fuq is-sit uffiċjali li kienu se joħorġu
t-tielet kanzunetta uffiċjali mir-repertorju tagħhom, imsemmija "Опиум". Din
indaqqet għall-ewwel darba fuq ir-radju Europa Plus. Minkejja li kien mistenni
li l-ewwel album, Opiumroz, joħroġ lejn nofs Ottubru, dan ma seħħx minħabba
problemi fil-lista finali ta' kanzunetti. F'Novembru tal-istess sena, Serebro
ġew onorati bħala l-Aqwa Grupp fl-MTV RMA Awards.

Nhar il-25 ta' April, 2009, il-grupp ħareġ uffiċjalment l-ewwel album tiegħu.
Fit-18 ta' Ġunju, 2009, Marina Lizorkina ħabbret li ħalliet il-grupp minħabba
raġunijiet finanzjarji u personali. Post Lizorkina ħaditu Anastasia Karpova.
Ftit wara, ħareġ il-vidjo uffiċjali tal-ħames silta "Сладко", li ħarġet ukoll
b'verżjoni bl-Ingliż taħt it-titlu "Like Mary Warner". Fid-19 ta' April, 2010,
il-grupp ħareġ "Не Bремя", miktuba minn Maxim Fadeev b'lirika ta' Olga
Seryabkina.



https://mt.wikipedia.org/wiki/Sena_dawl

Sena dawl hi d-distanza li jivvjaġġa d-dawl fil-vojt matul sena Ġuljana,
jiġifieri madwar 9461 biljun kilometru (għalhekk l-ordni ta' kobor hi madwar
10,000 biljun kilometru, jew 1016 metru).

L-Għaqda Astronomika Internazzjonali iddefinietha bħala d-distanza li jivvjaġġa
foton (jew iżjed sempliċi, id-dawl) fil-vojt, f'sena Ġuljana (jiġifieri 365.25
jum jew 31,557,600 sekonda).

Il-veloċità tad-dawl fil-vojt hi kostanti fissa ta' 299,792,458 m/s (madwar
300,000 km/s), sena dawl hi eżatt ugwali għal 9,460,730,472,580.8 km; madwar
9460.730 biljun kilometru li hi ekwivalenti għal 9.460730 Petametru (Pm) jew
9460.730 Terametru (Tm). F'valur arrotondat, sena dawl hi ekwivalenti għal 9.461
Pm jew 9.461x1015m.

Pereżempju, Proxima Centauri, l-istilla li hi l-eqreb għas-Sistema solari,
tinsab 4.22 snin dawl 'il bogħod minnha, il-Galassja ta' Andromeda tinsab madwar
2.5 miljuni snin dawl 'il bogħod mis-Sistema Solari u r-raġġiera ta' Triq ta'
Sant'Anna għandha dijametru ta' madwar 10,0000 sena dawl.

L-astronomi professjonali rari jużaw it-terminu sena dawl għax jippreferu
il-parsec (simbolu pc), unità li ġejja mit-teknika sperimentali għall-kejl
tad-distanzi permezz tal-parallassi anwali tal-istilla li jkunu qegħdin
josservaw. Parsec hu d-distanza mix-xemx ta' punt fl-ispazju li minnu il-linji
għad-dinja u x-xemx jagmlu angolu ta' sekonda tal-ark. Hu ekwivalenti għal
madwar 3.26 snin dawl.

L-unità astronomika (simbolu ua), ibbażata fuq id-distanz bejn id-dinja u
x-xemx, tintuża sikwit, l-iżjed għal oġġetti relativament qrib (fuq l-iskala
astronomika). Unita astronomika hi ekwivalenti għal madwar 8.32 minuti dawl u
sena dawl hi ekwivalenti għal 63241.077 ua.

Meta nimmoltiplikaw il-veloċità tad-dawl b'xi ħin li nagħżlu, nistgħu
niddefinixxu unitajiet oħra li jiġu minn xulxin bħal, pereżempju, is-siegħa dawl
li tiġi 1,079,252,848.8km.



https://mt.wikipedia.org/wiki/Santa_Lu%C4%8Bija_(qaddisa)

Santa Luċija (Sirakuża, 283 – Sirakuża, 13 ta' Diċembru 304) hija qaddisa
martri, meqjuma mill-Knisja Kattolika, mill-Knisja Ortodossa u mil-Luterani
Skandinavi. It-tifkira tagħha ssir fit-13 ta' Diċembru. Hija waħda mis-seba'
qaddisin nisa li jissemmew b’isimhom fil-Kanoni Ruman tal-quddiesa Kattolika
fir-Rit Latin.

Isimha ġej mill-kelma Latina ‘lux’, li tfisser dawl. Il-festa tagħha hija
ċelebrata viċin l-iqsar ġurnata tas-sena, meta d-dawl tax-xemx jerġa’ jibda
jitqawwa. Fil-Kalendarju Ġuljan din kienet l-iqsar ġurnata tas-sena. Għalhekk
il-festa tagħha ssir f’din il-ġurnata, għax titqies bħala l-qaddisa li ddawwal
it-triq tal-Insara.

Luċija kienet tgħix f’Sirakuża, Sqallija matul is-seklu ħamsa fejn
il-persekuzzjoni tal-Insara kienu komuni. Sfortunatament, ħafna mill-istorja
dwarha ntilfet matul is-snin. Skond leġġenda komuni, Luċija tilfet id-dawl
t’għajnejha fi żmien il-persekuzzjoni ta' Dijoklezjanu minħabba t-twemmin
Nisrani taghha. Oħrajn jgħidu li jista’ jkun li hi qalgħet għajnejha biex
tipprotesta kontra l-persekuzzjoni fuq l-Insara. Luċija infatti hija l-qaddisa
patruna tal-għomja.

Fl-ikonografija Santa Luċija tiġi rraffigurata iżżomm platt f’idejha b’par
għajnejn ġo fih. L-għajnejn fil-platt jindikaw li l-qaddisa raffigurata hi Santa
Luċija u mhux Santa Odilja li normalment tintwera ġġorr għajnejha fuq Bibbja.

F’Malta hawn sitt kappelli jew knejjes iddedikati lil Santa Luċija: f'Ħal
Għaxaq, fin-Naxxar, fil-Belt Valletta, fl-Imtarfa kif ukoll fis-subborg ta’
Kerċem li jġib l-isem ta’ Santa Luċija u f'Santa Luċija. Din il-lokalità ta’
Santa Luċija f’Malta nħolqot b’Avviż Legali f’Lulju tal-1961 u isimha ingħata
proprju għall-kappella ddedikata lill-qaddisa li kien hemm fl-inħawi. Hemm ukoll
kappella ddedikata lil Santa Luċija u San Nikola fil-Buskett. Insibu żewġ niċeċ
iddedikati lil Santa Luċija, fil-Belt u f'Kerċem.

Ħafna nies fil-pajjiżi Skandinavi jiffesteġġjaw il-festa ta’ Santa Luċija ta’
kull sena fit-13 ta’ Diċembru. Din iċ-ċelebrazzjoni bdiet fl-Isvezja, iżda sa
nofs is-seklu 20 nfirxet lejn id-Danimarka u l-Finlandja. F’dawn il-pajjiżi, din
il-vaganza hija kkunsidrata l-bidu tal-istaġun tal-Milied u, għalhekk, ħafna
drabi nirreferu għaliha bħala ‘little Yule’. Tradizzjonalment, it-tifla l-kbira
ta’ kull familja tqum kmieni filgħodu u tqajjem lill-membri kollha tal-familja,
fejn tkun liebsa libsa twila bajda b’terħa ħamra, u kuruna magħmula biz-zkuk
irqaq b’disa’ xemgħat mixgħula. Matul din il-ġurnata hija tissejjaħ ‘Lussi’ jew
‘Lussibruden (għarusa Lucy)’. Imbagħad il-familja tingħaqad għall-ikel f’kamra
mixgħula biss bix-xemgħat. Anke jekk imorru jikkaċċjaw l-għasafar jew jistadu
kienu juzaw fjamma biss f'dan il-jum, u n-nies kienu jilluminaw id-djar tagħhom.
Bil-lejl, l-irġiel, in-nisa, u t-tfal kienu joħorgu bil-fjammi f’purċissjoni.
Il-lejla tispiċċa meta kulħadd jitfa’ l-fjamma fuq balla silla, u joħolqu
ħuġġiega kbira. Illum il-ġurnata fil-Finlandja, tintagħżel tifla waħda biex
isservi bħala ‘Luċija nazzjonali’ u tiġi onorata waqt purċissjoni fejn tiġi
mdawra b’diversi nies bil-fjammi f’idejhom. Id-dawl huwa t-tema principali f’Jum
Santa Luċija, bħal isimha.



https://mt.wikipedia.org/wiki/Samir_Handanovi%C4%8D

Samir Handanovič (Ljubljana, 14 ta' Lulju 1984) huwa plejer tal-futbol Sloven
b'antenat Bożnijakk, li jilgħab bħala gowler mal-klabb Taljan Internazionale u
mat-tim nazzjonali Sloven. Matul il-kors tal-istaġun 2010–11, huwa salva total
ta' sitt penalties, hu laħaq rekord li nkiser l-aħħar fl-istaġun 1948–49.

Handanovič beda l-karriera tiegħu ma' Slovan u aktar tard ġie trasferit ma'
Domžale, fejn magħhom qatta' żewġ staġuni. Hu kien iffirmat minn Udinese
fis-sajf tal-2004 fl-età ta' 20 sena. Hu kien imsellef lil Treviso fis-sajf
tal-2005, iżda f'Jannar 2006, kien skambjat ma' Matteo Sereni għal Lazio.

F'Lulju 2006, hu kien imsellef lil Rimini Calcio, bi prezz stabbilit ta' €1,2
miljun. Grazzi għall-prestazzjonijiet tajbin tiegħu, Rimini baqgħu mingħajr
telfa fiż-żewġ logħbiet tal-kampjonat li lagħbu kontra Juventus. Il-klabb spiċċa
l-ħames fis-Serie B u kien ir-raba l-inqas tim li qala' gowls. Handanovič kien
t-tieni l-aħjar gowler ta' dik l-edizzjoni tas-Serie B, wara Gianluigi Buffon.

Hu rritorna ma' Udinese fis-sajf tal-2007, Udinese kkunsmaw il-kontro-għażla li
jirrifjutaw ix-xiri, fejn hu kien sostitwit minn Morgan De Sanctis, u ffirma
kuntratt ġdid li jiskadi fit-30 ta' Ġunju 2012. Huwa ffirma l-kuntratt flimkien
ma sħabu tat-tim Asamoah Gyan u Fabio Quagliarella. F'Mejju 2011, matul
il-partita kontra Lazio, hu salva penalty minn Mauro Zárate u laħaq rekord ta'
kull żmien billi salva sitt penalties matul staġun wieħed.

Fl-4 ta' Lulju 2012, il-kowċ ta' Udinese Francisco Guidolin ikkonferma l-ftehim
għat-trasferiment ta' Handanovič għal ma' Internazionale bi prezz ta' €11-il
miljun għas-servizzi tiegħu.

Handanovič deher 62 darba għat-tim nazzjonali tas-Slovenja. Huwa għamel
id-debutt tiegħu għat-tim nazzjonali fis-17 ta' Novembru 2004, f'logħba kontra
l-iSlovakkja. Huwa lagħab ukoll għas-Slovenja fit-Tazza tad-Dinja 2010.

Huwa jiġi l-kuġin tal-gowler Jasmin Handanovič, li attwalment jilgħab ma'
Maribor. Huma t-tnejn jilgħabu bħala gowlers għat-tim nazzjonali tas-Slovenja.



https://mt.wikipedia.org/wiki/Sami_Khedira

Sami Khedira (Stuttgart, 4 ta' April 1987) hu plejer tal-futbol Ġermaniż li
jilgħab ma' Real Madrid u mat-tim nazzjonali Ġermaniż. Hu hu midfilder ċentrali
dinamiku li kapaċi jilgħab ukoll bħala midfilder difensiv, waqt li kapaċi
jingħaqad mat-tim waqt l-attakki permezz tax-xuttijiet tajbin li għandu.

Khedira beda jilgħab mal-klabb TV Öffingen, liema klabb kien ikkowċjat minn
missieru Lazhar. Fl-1995, Stuttgart tefgħu għajnejh fuqu, fejn wara li
akkwistawh Khedira beda jilgħab mad-diversi livelli tal-iskwadri ġovanili
tal-klabb, u rebaħ it-titli Ġermaniżi tal-klassi A-Jugend u B-Jugend.

Iddebutta mat-tieni skwadra, li tilgħab fir-Regionalliga, fl-istaġun 2004–05.
L-istaġun 2005–06 kien imtappan bi problemi fiżiċi li laqqtugħ fl-irkoppa,
sabiex lagħab 21 logħba fi tliet staġuni. Kien fil-bidu tal-istaġun 2006–07 li
l-kowċ Armin Veh daħħlu fil-lista tal-ewwel tim fil-Bundesliga, fejn iddebutta
bħala sostitut nhar l-1 ta' Ottubru 2006, fis-sitt logħba mill-kampjonat kontra
Hertha Berlin.

Fid-29 ta' Ottubru 2006, fid-disa' ġurnata mill-kampjonat kontra Schalke 04,
Khedira skorja l-ewwel gowls tiegħu fl-ogħla diviżjoni Ġermaniża; fil-fatt,
il-plejer ta' oriġini Tuneżina skorja doppjetta. Mill-ewwel staġun tiegħu hu
beda jiġi skjerat mal-ewwel ħdax fuq bażi regulari u permezz ta' gowl bir-ras
fl-aħħar ġurnata tal-kampjonat kontra Energie Cottbus, Stuttgart assiguraw
ir-rebħ tal-kampjonat. F'dik is-sena wkoll, il-klabb wasal sal-finali tat-tazza
nazzjonali.

Hu ffirma l-ewwel kuntratt professjonali mal-klabb fid-29 ta' Ġunju 2007, fejn
fid-9 ta' Lulju tas-sena ta' wara estendieh sal-2011.

Fit-30 ta' Lulju 2010, Stuttgart u Real Madrid, permezz tas-sit uffiċjali
rispettivi, ħabbru l-passaġġ ta' Khedira għal mal-klabb Spanjol. Il-plejer
iffirma kuntratt ta' ħames snin mal-klabb tal-merengues. Id-debutt fil-kampjonat
Spanjol wasal f'pari ta' mingħajr gowls kontra Mallorca.

Fl-2009, bħala kaptan tat-tim nazzjonali Ġermaniż ta' taħt il-21 sena, rebaħ
il-Kampjonat Ewropew ta' dak il-livell.

Khedira iddebutta mat-tim tal-kbar fil-5 ta' Settembru 2009, f'logħba ta'
ħbiberija kontra l-Afrika t'Isfel. Għat-Tazza tad-Dinja 2010 ġewwa l-Afrika
t'Isfel hu lagħab il-logħbiet kollha, dejjem mill-ewwel minuta, u skorja l-gowl
rebbieħ (l-ewwel wieħed bil-flokk tat-tim nazzjonali) fir-rebħa deċiża ta' 3–2
għat-tielet post kontra l-Urugwaj.



https://mt.wikipedia.org/wiki/Peramelemorphia

Il-Peramelemorphia huwa ordni ta' mammiferi marsupjali, eżattament il-bandikuti
tal-kontinent Awstraljan.

Din l-ordni hija kklassifikata fil-klassi Mammalia, fis-sottoklassi Theria,
fl-infraklassi Metatheria (il-marsupjali) u fis-superordni Australidelphia
(il-marsupjali Awstraljani kollha u l-kolokolo tal-kontinent tal-Amerika ta'
isfel) ma' erba' ordnijiet oħra.

Il-Peramelemorphia jikkonsisti minn tliet superfamilji (Perameloidea,
Thylacotingoidea u Yaraloidea), 5 familji (Chaeropodidae, Peramelidae,
Thylacomyidae, Thylacotingidae u Yaralidae) u tnejn minnhom biss, il-Peramelidae
u t-Thylacomyidae għadhom rapreżentati bi speċi ħajjin, filwaqt il-Chaeropodidae
hija kkunsidrata estinta (għalkemm hemm possibilita li l-bandikut tas-saqajn ta'
ħanżir li huwa magħruf xjentifikament bħala Chaeropus ecaudatus, għadu jgħix f'
partijiet remoti fid-deżerti Awstraljani).

Din l-ordni, tiġbor fiha bosta ġeneri u numru mdaqqas ta' speċi kemm estinti,
kif ukoll estanti jew ħajjin u dawn tal-aħħar huma madwar 20 speċi, li kollha
kemm huma jagħmlu parti mis-superfamilja Perameloidea ('l aktar superfamilja ta'
suċċess ta' din l-ordni).

Il-Peramelemorphia, flimkien ma' erba' ordnijiet oħra, in-Notoryctemorphia,
id-Dasyuromorphia, id-Diprotodontia u l-Microbiotheria, jifforma s-superordni
Australidelphia.

(għal aktar informazzjoni ara l-artikli Bandikuti, Bandikuti fniek, Bandikut
tas-saqajn ta' ħanżir)

L-akbar inċertezza fit-tassonomija ta' l-ordni Peramelemorphia huwa l-ġeneru
Thylacotinga. Dan minn numru żgħir ta' tassonomisti u għal ftit żmien, kien ġie
kklassifikat bħala l-uniku ġeneru fis-Superfamilja Thylacotingoidea u
fil-Familja Thylacotingidae. Iżda l-llum il-ġurnata għalkemm dejjem b' dubji,
hemm ħjiel li dan il-ġeneru jista jkun l-aktar relatat fil-qrib ma' dak
tal-bilbijiet il-ġeneru Macrotis.



https://mt.wikipedia.org/wiki/Paolo_Maldini

Paolo Maldini (Milan, 26 ta' Ġunju 1968) kien plejer tal-futbol Taljan li kien
ikkunsidrat fost l-aqwa difensuri li qatt lagħbu l-logħba. Il-karriera tiegħu
qattagħha mal-Milan, fejn matul dan iż-żmien minbarra l-ħafna unuri miksuba, hu
sar l-iktar plejer li għamel dehriet kemm għat-tim Milanist, kemm fis-Serie A u
anki mat-tim nazzjonali Taljan.

Missieru hu Cesare Maldini, plejer veteran u kaptan tal-Milan u kowċ ta' suċċess
għat-tim nazzjonali ta' taħt il-21 sena.

Maldini għamel id-debutt fil-kampjonat mat-tim tal-Milan meta kien għadu
sittax-il sena, fl-20 ta' Jannar 1985, kontra l-Udinese, bħala sostitut
għall-imweġġa' Sergio Battistini. Din kellha tkun l-unika apparenza matul dak
l-istaġun, però fl-istaġun ta' wara beda jingħata aktar opportunitajiet
mal-ewwel ħdax.

Fl-istaġun suċċessiv, fl-età tenera ta' sbatax-il sena, Maldini sar plejer
titulari mal-formazzjoni tar-rossoneri, bil-flokk numru 3 bħala difensur
xellugi. L-ewwel gowl tiegħu minn fost id-29 li skorja fis-Serie A wasal fl-4
ta' Jannar 1987 kontra Como, li kien ukoll il-gowl rebbieħ tal-konfront.
Fl-Ewropa, il-gowl dam ma wasal sal-21 ta' Ottubru 1992, fejn dan kien ukoll
il-gowl partita kontra Slovan Bratislava.

Mill-istaġun 1997–98, wiret il-faxxa ta' kaptan minn Franco Baresi li kien temm
il-karriera tiegħu. L-istess passaġġ tal-faxxa kien diġà seħħ fl-1994 mat-tim
nazzjonali Taljan, meta Baresi ħallielu l-faxxa ta' kaptan wara l-edizzjoni
tat-Tazza tad-Dinja li ġiet ospitata fl-Istati Uniti.



https://mt.wikipedia.org/wiki/Nemanja_Vidi%C4%87

Nemanja Vidić (bis-Serb: Немања Видић; Titovo Užice, 21 ta' Ottubru, 1981) hu
plejer tal-futbol mis-Serbja. Hu jilgħab mal-klabb Ingliż tal-Premier League
Manchester United u anki għat-tim nazzjonali Serb.

Vidić beda l-futbol f'età ta' 7 snin , flimkien ma' ħuh Dušan, mat-tim lokali
ta' Jedinstvo Užice. Hu għamel progress kbir, u mexa mat-tim ta' Sloboda Užice
f'età ta' tnax-il sena.

Sentejn u nofs wara, f'għeluq il-ħmistax-il sena, Red Star Belgrade kisbu lil
Vidić għas-sistemà taż-żgħażagħ. Hu beda l-karriera professjonista tiegħu b'self
għal staġun mat-tim ta' Spartak Subotica fis-sena 2000. Hu reġa' rritorna ma'
Red Star Belgrade wara s-sena ta' self, fejn lagħab regularment fl-aqwa serje
tal-Yugoslav League. Hu rebaħ it-Tazza Jugożlava fl-2001–02 ma' Red Star. Vidić
mal-ewwel kiseb il-faxxa ta' kaptan, u matul it-tliet snin ta' kaptan, hu skorja
tnax-il gowl f'67 logħba, u spiċċa l-karriera ma' Red Star Belgrade fuq nota
pożittiva billi wassal lill-klabb għal doppjetta domestika. Hu rebaħ l-kampjonat
tas-Serbja u Montenegro 2004 u t-Tazza tas-Serbja u Montenegro ma' Red Star
Belgrade, u f'Lulju tal-2004, hu ngħaqad mat-tim tal-kampjonat Russu Spartak
Moscow. Id-dettalji tat-trasferiment ma kinux magħrufa imma kien rappurat li
Vidić sar l-aktar difensur għoli fl-istorja tal-Premier League Russu.

Wara li lagħab staġun ma' Spartak Moscow, Vidić iffirma ma' Manchester United
għal somma ta' madwar £7 miljun fil-5 ta' Jannar 2006; sentejn u nofs wara li
Manchester United irrapurtaw interess fih. Hu kien mogħti n-numru 15 u ddebutta
ma' Manchester United bħala sostitut għal Ruud Van Nistelrooy fl-aħħar minuti
tar-rebħa ta' United kontra Blackburn Rovers fit-tieni leg tas-semi-finali
tal-Carling Cup fil-25 ta' Jannar 2006.

Matul l-istaġun 2006–07, Vidić ifforma koppja ma' Rio Ferdinand fiċ-ċentru
tad-difiża u stabbilixxa lilu nnifsu mal-ewwel tim. Vidić skorja l-ewwel gowl
għal Manchester United fl-14 ta' Ottubru 2006 kontra Wigan Athletic - United
ħarġu 3-1 rebbieħa. L-ewwel gowl tiegħu f'Old Trafford kien fir-rebħa ta' 3–0
kontra Portsmouth fl-4 ta' Novembru. L-ewwel gowl fiċ-Champions League għal
Manchester United kien kontra SL Benfica fis-6 ta' Diċembru, waqt il-fażi
tal-gruppi; partita fejn United ħarġu 3–1 rebbieħa.

Vidić kiser l-għadma tal-ispalla waqt il-partita kontra Blackburn Rovers fil-31
ta' Marzu 2007, u ma kien barra mill-azzjoni għal madwar xahar. Vidić irritorna
lura biex jaffaċċja lil AC Milan f'San Siro fit-2 ta' Mejju, f'logħba fejn
Manchester United ħarġu telliefa 3–0, u b'hekk sfaw eliminati miċ-Champions
League, b'riżultat aggregat ta' 5–3. Minkejja dan kollu, hu rnexxielu jagħmel
prestazzjoni solida tliet ijiem wara meta United affaċċjaw lil Manchester City
fis-City of Manchester Stadium. United rebħu 1–0 u t-titlu tal-Premier League
kien assigurat ġurnata wara meta Chelsea spiċċaw pari mat-tim ta' Arsenal
fl-Emirates.

Hu hu rikonoxxut bħala wieħed mill-aqwa difensuri tal-Premiership u l-Ewropa.
Imlaqqam "Vida" minn sħabu tat-tim, hu hu magħruf għall-abilità kbira
fid-daqqiet tar-ras kemm fid-difiża u anki fuq l-attakk, kif ukoll
għall-preżenza fiżika tiegħu u l-bravura tiegħu. Minħabba dan, hu hu ħafna drabi
mqabbel ma' difensur li kien jilgħab ma' Manchester United, Steve Bruce,
minħabba li għandhom karatteristiċi simili.

Vidić, fl-2005 rebaħ l-unur tal-Plejer tas-Sena tas-Serbja li jilgħab barra minn
pajjiżu, meta kien qed jilgħab għal Spartak Moscow, wara sondaġġ mill-kaptani
tas-sittax-il klabb tal-kampjonat Serb li hu organizzat kull sena mill-gazzetta
Večernje novosti. Hu rċieva dan l-unur ukoll fl-2007, meta kien qed jilgħab ma'
Manchester United. Hu kien imsemmi fost it-Tim tas-Sena tal-Premiership 2006–07
flimkien ma' seba plejers oħra ta' United. Kien imsemmi ukoll fil-31 ta' Awissu
2007 għad-Difensur tas-Sena tal-UEFA, u kien ukoll magħżul fil-25 ta' Settembru
2007, għall-unur tal-plejer tal-FIFPro World XI.

Fit-8 ta' Novembru, Vidić iffirma estenzjoni tal-kuntratt għal sentejn, fejn
b'hekk se jżommu mal-klabb ta' Manchester United sas-sena 2012.

Hu għamel id-debutt internazzjonali fit-12 ta' Ottubru 2002, kontra l-Italja
fil-fażi ta' kwalifikazzjoni tal-Kampjonati Ewropej 2004. Vidić kien parti
mid-difiża tas-Serbja u Montenegro magħrufa aħjar bħala l-"Famużi Erbgħa",
flimkien ma' Mladen Krstajić, Ivica Dragutinović u Goran Gavrančić. Id-difiża
tal-"Famużi Erbgħa" laqqtu biss gowl wieħed matul l-għaxar partiti tal-fażi ta'
kwalifikazzjoni għat-Tazza tad-Dinja 2006, l-aqwa rekord difensiv minn tim
kwalifikat. Vidić lagħab parti importanti fl-aħħar partita ta' kwalifikazzjoni,
kontra l-Bożnija u Ħerżegovina. Is-Serbja u Montenegro rebħu 1–0 u assiguraw
il-kwalifikazzjoni, minkejja li Vidić laqqat karta ħamra ħames minuti qabel
it-tmiem. Vidić tilef l-ewwel partita tas-Serbja u Montenegro fil-fażi
tal-gruppi tat-Tazza tad-Dinja kontra l-Olanda minħabba l-karta l-ħamra li kien
laqqat fl-aħħar logħba ta' kwalifikazzjoni, u fit-12 ta' Ġunju 2006 hu weġġa'
l-ligament tal-irkoppa x-xellugija matul it-taħriġ u ma lagħab l-ebda logħba
tat-Tazza tad-Dinja 2006. Wara t-Tazza tad-Dinja 2006, Vidić irrapreżenta
lit-tim nazzjonali l-ġdid tas-Serbja.



https://mt.wikipedia.org/wiki/Neftchi_Baku_PFC

Neftchi Baku PFC (Neftçi Peşəkar Futbol Klubu), magħruf ukoll Neftchi, hu klabb
tal-futbol mill-Ażerbajġan li huwa bbażat fil-kapitali, Baku, li attwalment
jilgħabu fil-Premier League Ażerbajġan. Dawn huma l-aktar klabb famuż u ta'
suċċess fl-Ażerbajġan b'7 titli tal-Premier League Ażerbajġan u 4 titli
tat-Tazza Ażerbajġana. Il-klabb huwa wieħed minn tliet timijiet fl-Ażerbajġan li
ħadu sehem fil-kampjonat tal-Premier League Ażerbajġan s'issa, flimkien ma ' FK
Qarabağ u Turan Tovuz.

Fl-2012, Neftchi Baku sar l-ewwel tim mill-Ażerbajġan li avvanza għall-fażi
tal-gruppi tal-kompetizzjoni Ewropea, li rebħu lil APOEL ta' Ċipru 4-2
bl-aggregat fir-rawnd tal-play-off fil-UEFA Europa League 2012-13.

Neftchi Baku PFC kienu fondati fl-1937. Matul is-snin 1937–1967, kienu magħrufa
bħala Neftyanik u issemmew mill-ġdid Neftchi fl-1968.

Neftchi lagħbu 3 perjodi fils-Soviet Top League, fl-1949–1950, 1960–1972, u
1977–1988, għal total ta' 28 sena fl-ogħla diviżjoni tal-futbol Sovjetiku.
Il-klabb deher ukoll fis-Soviet First League, it-tieni l-ogħla diviżjoni,
mill-1946–1948, 1951–1959, 1973–1976, u 1989–1991, li kellhom l-aħħjar finitura
fl-1976 fit-2 post.

L-aqwa skorer ta' Neftchi f'din ir-era bikrija kien il-leġġenda tal-futbol
Ażerbajġan Alakbar Mammadov, li wkoll lagħab ma FC Dynamo Moscow; Mamedov skorja
51 gowl fil-kampjonat matul l-1950 u 1960 għall-klabb, minkejja l-prim
tal-karriera tiegħu waslet f'Moska.

Diskutibilment, l-akbar kisba tal-klabb kienet il-finitura fit-3 post fis-Soviet
Top League fl-1966, l-ogħla finitura għal kull naħa tal-Ażerbajġan fl-era
Sovjetika. Fl-1966, l-iskwadra kienet magħmula minn ħafna futbolers Ażerbajġani
kbar, inklużi l-attakkanti Anatoliy Banishevskiy u Kazbek Tuaev, il-midfilder
Aleksandr Trofimov, u l-gowler Sergey Kramarenko. Il-Partitarji u l-ġurnalisti
fl-Ażerbajġan kkommemoraw l-40 anniversarju ta' suċċess ta' Neftchi fl-2006.

L-aktar era suċċessiva ta' Neftchi daħlet fid-1990ijiet, meta l-klabb sar
l-ewwel klabb tal-futbol mill-Ażerbajġan biex rebħu 7 titoli domestiċi u erba
tazzi.

Fl-2006, Neftchi rnexxielhom jirbħu l-CIS Cup wara li kienu għelbu lil FBK
Kaunas fil-finali. Fil-kompetizzjonijiet Ewropej, il-klabb ukoll avvanza
għat-tieni fażi ta' kwalifika tal-UEFA Champions League darbtejn, wara li għelbu
ċ-ċampjins Bosnijaċi – NK Široki Brijeg – u ċ-ċampjins Iżlandiżi – FH
Hafnarfjarðar – fl-2004 u 2005 rispettivament. Fl-2008, il-klabb avvanza
sat-tielet rawnd tal-Intertoto Cup, wara li għelbu lil-klabb Slovakk FC Nitra u
l-Belġjani Beerschot AC fl-ewwel żewġ rawnds.

Perjodu twil ta' tnaqqis segwa s-suċċess tal-2005 sal-aħħar tad-deċennju.
Minkejja l-ħatra ta' ismijiet famużi bħal Gurban Gurbanov, Vlastimil Petržela,
Anatoliy Demyanenko u Hans-Jürgen Gede, il-klabb ma kiseb l-ebda suċċess u nefqu
somom kbar ta 'flus fuq plejers tajbin. L-affarijiet inbidlu għall-pożittiv
f'Diċembru 2009, meta l-kontroll tal-klabb kien mogħti lil Sadyg Sadygov.
L-akkwisti kienu immedjatamenta segwiti minn ħafna offerti ta' plejers
internazzjonali bħall-Belġjan internazzjonali Émile Mpenza minn Sion, Bahodir
Nasimov minn Rubin Kazan, u l-Maċedoni Igor Mitreski u Slavčo Georgievski.
F'Mejju 2010, taħt l-ewwel staġun ma Arif Asadov bħala kowċ ta' Neftchi,
il-klabb rebaħ is-sitt titolu tiegħu tal-kampjonat. Asadov ukoll sar l-ewwel
persuna li rebaħ it-titolu tal-kampjonat bħala kowċ u plejer tal-futbol.

Fl-istaġun 2011–12, Boyukagha Hajiyev iggwida lil Neftchi għal suċċess ieħor
domestiku kif il-klabb saru ċampjins għas-seba darba fl-istorja tagħhom.
F'Novembru 2011, il-klabb wkoll iċċelebra l-1000 rebħa tiegħu fil-logħob
uffiċjali u l-1000 gowl, li ġie skorjat minn Araz Abdullayev.

Fl-2012, Neftchi Baku kwalifikaw għal fażi tal-gruppi tal-UEFA Europa League
2012-13, li saru l-ewwel tim mill-Ażerbajġan li avvanzaw għal dan
fil-kompetizzjoni Ewropea. Neftchi rnexxielhom jiksbu tliet punti f'sitt
logħbiet, li ġew dro darbtejn ma' FK Partizan u żammew lil-Inter Milan fi Stadio
Giuseppe Meazza.

Il-logħob ta' Neftchi Baku jintlagħbu normalment lagħbu fl-Istadju Tofiq
Bahramov f'Baku. Mibni mill-priġunieri tal-gwerra Ġermaniżi fl-1951 u bnewh
b'forma ta' C biex jonoraw lil-Stalin, madankollu kien imsemmi għal famuż referì
Tofik Bakhramov fl-1993 wara mewtu. L-istadju jservi wkoll bħala bażi tat-Tim
nazzjonali tal-Ażerbajġan u jesa' 31,200 spettatur li jagħmila l-akbar stadju
fil-pajjiż. Fl-2012, Il-logħob domestiċi ta' Neftchi imxew għall-Bakcell Arena.

Il-kit tradizzjonali ta' Neftchi kien kompost minn flokkijiet suwed, xorts abjad
u kalzetti tal-istess kulur. Għalkemm matul is-snin dawn it-tnejn immxew minn
alterna bejn strixxi bojod u suwed. Il-kits tal-klabb huma manifatturati
mill-Adidas u sponsorjati minn SOCAR, kumpanija taż-żejt multinazzjonali u
tal-gass minn Baku.

Neftchi Baku huwa wieħed mill-aktar klabbs appoġġjati fl-Ażerbajġan,
mal-partitarji li jorganizzaw klabbs għalihom ħafna madwar id-dinja, inklużi
l-Istati Uniti, Turkija, Russja, Ġermanja, u l-Olanda, u kull pajjiż ieħor
mdaqqsa mal-komunità Azerbaijana. L-aktar gruppi attivi huma Neftchi's official
fan club, Sector 11 Ultras u ultraNeftçi.

Il-logħba bejn Neftchi u Khazar Lankaran hija waħda mill-akbar fl-Ażerbajġan.
Ir-relazzjoni bejn iż-żewġ timijiet dejjem kienet magħrufa għall-ostilita kbira
tagħha, bħala l-klassika tapponi żewġ reġjuni ġeografiċi – Neftchi u Khazar
Lankaran jirrappreżentaw it-tramuntana u nofsinhar tal-Ażerbajġan,
rispettivament.

Hawn hekk hawn lista ta' plejers bl-aktar apparenzi u l-aqwa skorers tal-klabb,
mit-23 ta' Frar 2013. Samir Alakbarov huwa l-aqwa skorer tal-klabb b'138 gowl,
inklużi 12-gowl fit-Tazza Ażerbajġana.



https://mt.wikipedia.org/wiki/Mona_Lisa

Il-Mona Lisa (magħrufa wkoll bħala La Gioconda) hija pittura tas-seklu 16,
imwettqa biż-żejt fuq panew tal-luq minn Leonardo da Vinci fi żmien
ir-Rinaxximent Taljan. Dan ix-xogħol huwa propjetà tal-Gvern ta' Franza u jinsab
espost ġewwa l-Louvre f'Pariġi (Franza) bit-titlu Xbieha ta' Lisa Gherardini,
mart Francesco del Giocondo.

Il-pittura turi nofs xbieha ta' mara b'espressjoni sikwit deskritta bħala
enigmatika. L-ambigwità espressiva tas-suġġett, il-qagħda monumentali tal-figura
u l-immudellar delikat tal-forom u l-illużjoniżmu atmosferiku kienu kwalitajiet
innovattivi li taw sehemhom fis-seħer li l-pittura dejjem kellha matul iż-żmien.
Ftit xogħlijiet oħra ta' pittura kienu suġġetti għal daqstant eżaminazzjoni,
studju, mitoloġija u parodija.

Leonardo da Vinci beda jaħdem fuq il-Mona Lisa fl-1503 fi żmien ir-Rinaxximent
Taljan u, skont Giorgio Vasari, "wara li dam iġebbed erba' snin, ma
lestihiex..." Huwa maħsub li Leonardo ssokkta jaħdem fuqha għal tliet snin wara
li mar joqgħod Franza u li lestiha ftit qabel miet fl-1519. Leonardo ġarr
il-pittura mill-Italja għal Franza fl-1516, meta r-Re François I stieden
lill-pittur biex jaħdem fil-Clos Lucé, qrib il-kastell tar-re f'Amboise.
X'aktarx ir-re xtara l-pittura mingħand il-werrieta ta' Salai, l-assistent ta'
Leonardo, b'4,000 skud u żammha f'Château Fontainebleau. Din baqgħet hemm sakemm
ingħatat lil Luiġi XI, li wara ħa l-pittura fil-Palazz ta' Versailles. Wara
r-Rivoluzzjoni Franċiża l-Mona Lisa ttieħdet fil-Louvre. Napuljun I poġġiha
fil-kamra tas-sodda tiegħu fil-Palazz tat-Tuileries u wara reġgħet ittieħdet
għal darba oħra fil-Louvre. Waqt il-Gwerra Franko-Prussjana (1870-1871)
iċċaqilqet mil-Louvre għal moħba xi mkien fi Franza.

Il-Mona Lisa ma kenitx magħrufa wisq sakemm, f'nofs is-seklu 19, l-artisti
tal-Muviment Simbolista nibbieta bdew japprezzawha u jassoċjawha mal-ideat
tagħhom tal-mistika femminili. Il-kritiku Walter Pater, fl-artiklu tiegħu
tal-1867 dwar Leonardo, iddeskriva l-figura fil-pittura bħala għamla ta'
inkarnazzjoni mitika tal-femminilità eterna, għaliex hija "ixjeħ mill-ġebel li
fosthom tinsab bilqiegħda" u għaliex "kienet mejta ħafna drabi u tgħallmet
is-sigrieti tal-qabar."

Il-Mona Lisa hija msemmija għal Lisa del Giocondo , membru tal-familja
Gherardini ta' Firenze u Toskana u l-mara tan-negozjant għani tal-ħarir minn
Firenze Francesco del Giocondo . Il-pittura ġiet ikkummissjonata għad-dar
il-ġdida tagħhom kif ukoll biex jiċċelebraw it-twelid tat-tieni tifel tagħhom,
Andrea .

L-identità tas-suġġett ġiet aċċertata fl-Università ta' Heidelberg fl-2005, meta
espert bibljotekarju skopra nota ta' Agostino Vespucci miktuba fil-ġenb fl-1503
. L-istudjużi kellhom diversi fehmiet, u dawn mhux biss identifikaw minn
tal-anqas erba' pitturi oħra bħala l-Mona Lisa iżda pproponew ukoll bosta nies
oħra bħala s-suġġett possibbli tal-pittura . Omm Leonardo Caterina, Iżabella ta'
Napli jew Aragon , Cecilia Gallerani , Costanza d'Avalos (imsejħa wkoll
"il-ferħana" jew La Gioconda) , Isabella d'Este, Pacifica Brandano jew Brandino,
Isabela Gualanda, Caterina Sforza, u Leonardo stess kollha ssemmew bħala
suġġetti possibbli . Dan iż-żmien huwa aċċettat li s-suġġett hija Lisa u dan
kien minn dejjem it-twemmin tradizzjonali .

It-titlu tal-pittura ttieħed minn deskrizzjoni fil-bijografija ta' Leonardo da
Vinci ta' Giorgio Vasari, li ġiet ippubblikata fl-1550 jiġifieri 31 sena wara
l-mewt tal-artista. "Leonardo ħa f'idejh li jpinġi għal Francesco del Giocondo
xbihet Mona Lisa, martu..." (bit-Taljan: Prese Lionardo a fare per Francesco del
Giocondo il ritratto di mona Lisa sua moglie). Bit-Taljan, ma donna tfisser
sinjura tiegħi. Din ġiet madonna u tqassret f'mona. Mona għaldaqstant hija forma
pulita ta' indirizz. Fit-Taljan modern, il-forma mqassra ta' madonna hija
spelluta bħala Monna, jiġifieri xi mindaqqiet it-titlu jidher bħala Monna Lisa.
Din hija aktar frekwenti fil-lingwi Rumanzi, bħal fil-Franċiż u t-Taljan, iżda
rari fl-Ingliż.

Fil-mewt ta' Leonardo fl-1525, l-assistent tiegħu Salai sar il-proprjetarju
tal-pittura, minħabba li din ingħatat lilu mill-artista u tniżżlet fid-dokumenti
personali tiegħu bħala La Gioconda. Gioconda, li bit-Taljan tfisser "ferriħija"
u "pjaċevoli", kien għaldaqstant laqam mogħti lis-suġġett u logħba bil-kliem
dwar il-forma femminili ta' kunjomha Giocondo . Fil-Franċiż, it-titlu La Joconde
għandu l-istess tifsira doppja.

Il-mara bilqiegħda tinsab f'qagħda dritta u prominenti b'dirgħajha marbutin,
simbolu tan-natural riżervat tagħha. Il-ħarsa profonda tagħha ssammar
l-osservatur u tidher tistiednu biex tikkomunika miegħu fis-skiet. Peress li
l-wiċċ imdawwal huwa prattikament imdawwar b'elementi ħafna aktar skuri
(ix-xagħar, il-velu, id-dellijiet), l-osservatur jinġibed ħafna aktar lejn wiċċ
il-Mona Lisa. Għaldaqstant il-kompożizzjoni tal-figura toħloq effett ambigwu:
l-osservatur jinġibed lejn din il-mara misterjuża iżda jkollu jżomm id-distanza,
bħallikieku kienet ħlejqa divina. Mhemm ebda ħjiel ta' djalogu intimu bejn
il-mara u l-osservatur, bħalma jiġri fil-każ tax-xbieha ta' Baldassare
Castiglione (fil-Louvre) li saret minn Raffaello xi għaxar snin wara l-Mona
Lisa, li ġie bla dubju ta' xejn influwenzat mix-xogħol ta' Leonardo.

Din il-pittura kienet fost l-ewwel xbiehat li juru suġġett fuq sfond
immaġinarju. Il-mara enigmatika tidher bilqiegħda f'donnha loġġa miftuħa fejn
hemm bażi ta' kolonna skura fuq kull naħa. Warajha tinsab veduta li tieqaf hekk
kif jibdew il-muntanji miksija bis-silġ. Il-mogħdijiet imserrpin u l-pont
imbiegħed jagħtu ħjiel ċkejken ta' preżenza umana. Il-kurvi senswali ta' xagħar
il-mara u ħwejjiġha, maħluqin bl-isfumato, jidwu fil-widien immaġinarji mmewġin
u fix-xmajjar ta' warajha. Ix-xfar sfumati, il-figura grazzjuża, il-kuntrasti
drammatiċi bejn iċ-ċar u l-iskur, u s-sensazzjoni ġenerali ta' kalma huma kollha
karatteristika tal-istil ta' Leonardo. Minħabba li Leonardo kiseb din is-sinteżi
espressiva bejn is-suġġett u l-veduta, huwa diskutibbli jekk il-Mona Lisa
għandhiex tkun meqjusa xbieha tradizzjonali li tirreppreżenta l-mara ideali
aktar milli l-mara reali. Is-sens ta' armonija ġenerali miksub fil-pittura,
b'mod speċjali fil-ħjiel ta' tbissima fuq fomm is-suġġett, jirrifletti l-idea li
kellu Leonardo tal-għaqda bejn il-bniedem u n-natura.

Il-Mona Lisa m'għandha ebda xagħar fuq wiċċha, la fuq ħuġbejha u lanqas fuq
il-kpiepel ta' għajnejha. Xi riċerkaturi jisħqu li dak iż-żmien in-nisa ta'
klassi kellhom użanza jneħħuh dan, minħabba li kien meqjus ħaġa mhux ta' quddiem
in-nies . Għall-osservaturi moderni n-nuqqas tax-xagħar tal-għajnejn iżid
mal-kwalità kemxejn semiastratta tal-wiċċ.

Il-Mona Lisa qiegħda attwalment esposta fil-Musée du Louvre f'Pariġi, fi Franza.
Il-fama dejjem tiżdied tal-pittura ġiet aktar enfasizzata meta nsterqet fil-21
ta' Awwissu 1911. L-għada l-pittur Louis Béroud daħal fil-Louvre u mar fis-Salon
Carré fejn il-Mona Lisa kienet ilha esposta għal ħames snin. Iżda minflok
il-Mona Lisa sab erba' grampuni tal-ħadid. Béroud sejjaħ il-kap tas-sezzjoni
tal-gwardji, li ħaseb li t-tpinġija kienu qegħdin jitteħdulha xi ritratti
għall-skopijiet kummerċjali. Ftit sigħat wara, Béroud reġa' sejjaħ il-kap
tas-sezzjoni tal-mużew, u ġie kkonfermat li l-Mona Lisa ma tteħditx
mill-fotografi. Il-Louvre ingħalaq għal ġimgħa sħiħa sabiex tiġi ffaċilitata
l-investigazzjoni tas-serqa.

Is-suspett waqa' fuq il-poeta Franċiż Guillaume Apollinaire, li kien saħaq li
l-Louvre għandu "jinħaraq", u għalhekk ġie arrestat u mitfugħ il-ħabs.
Apollinaire ipprova jdaħħal lil sieħbu Pablo Picasso fil-kwistjoni, li nġieb
huwa wkoll għall-interrogazzjoni, iżda t-tnejn inħelsu aktar tard .

Dak iż-żmien kien maħsub li l-pittura ntilfet għalkollox u kien biss wara
sentejn li nqabad il-ħalliel. L-impjegat fil-Louvre Vincenzo Peruggia seraq
il-Mona Lisa billi daħal fil-bini waqt is-sigħat regolari tal-ftuħ, staħba ġo
kmajra tal-ixkupi u ħarab 'il barra biha moħbija taħt il-kowt wara li ngħalaq
il-mużew . Peruggia kien patrijott Taljan li kien jemmen li x-xogħol ta'
Leonardo għandu jerġa' lura fl-Italja u jiġi espost f'mużew Taljan. Peruggia
seta' tħeġġeġ minn ħabib tiegħu li kien ibiegħ kopji tal-pittura, minħabba li
l-valur ta' dawn kien jogħla ħafna wara s-serqa tal-kopja oriġinali. Wara li
żamm it-tpinġija fl-appartament tiegħu għal sentejn, Peruggia beda jitlef sabru
u sa fl-aħħar inqabad meta pprova jbiegħha lid-diretturi tal-Gallerija Uffizi
ġewwa Firenze. Wara dan kollu, il-Mona Lisa ġiet esposta madwar l-Italja kollha
u ttieħdet lura fil-Louvre fl-1913. Ġewwa l-Italja Peruggia ġie mfaħħar
għall-patrijottiżmu tiegħu u kien għalhekk li qatta' biss ftit xhur il-ħabs .

Matul it-Tieni Gwerra Dinjija, il-pittura tneħħiet għal darba oħra mil-Louvre u
ttieħdet f'postijiet anqas perikolużi: l-ewwel f'Château d'Amboise, imbagħad
fil-Kunvent Loc-Dieu u fl-aħħar fl-Ingres Museum ġewwa Montauban. Fl-1956,
il-pittura saritilha ħsara estensiva fil-parti t'isfel meta vandalu tefa' l-aċtu
fuqha . Fit-30 ta' Diċembru tal-istess sena żagħżugħ Bolivjan għamlilha l-ħsara
billi waddbilha ġebla. Ġara li ntilfet biċċa żgħira mill-pigment ta' qrib
il-minkeb xellugi, iżda ma damitx ma nżebgħet.

Il-Mona Lisa għexet għal aktar minn 500 sena, u kummissjoni internazzjonali li
ltaqgħet fl-1952 irrimarkat li "x-xbieha qiegħda fi stat eċċezzjonali ta'
preservazzjoni" . Dan huwa parzjalment dovut għall-varjetà ta' trattamenti ta'
konservazzjoni li ngħatat il-pittura. Analiżi dettaljata minn Madame de Gironde
fl-1933 uriet li l-ewwel restawraturi "żammew lura ħafna" . Madanakollu,
l-applikazzjonijiet ta' verniċ fuq il-pittura kienu laħqu swiedu saħansitra
sal-aħħar tas-seklu 16, u tindifa aggressiva u passata friska ta' verniċ fl-1809
neħħew xi ftit mill-kisja ta' kulur tal-wiċċ, li ċċara l-wiċċ tal-figura.
Minkejja t-trattamenti kollha, il-Mona Lisa ngħatat attenzjoni tajba matul
l-istorja tagħha u t-tim ta' konservazzjoni tal-2004/5 kien ottimist dwar
il-futur ta' din l-opra tal-arti .

Il-pittura tinżamm attwalment f'kundizzjonijiet klimatiċi ikkontrollati u
stretti f'niċċa tal-ħġieġ, li hija reżistenti għall-bulits. L-umdità li tinżamm
fiha hija ta' 50% ±10%, u t-temperatura tinżamm bejn 18 u 21 °C. Sabiex ikun
hemm kumpens għall-bidliet fl-umdità relattiva, in-niċċa fiha wkoll strat ta'
ġell tas-silika li jipprovdi 55% tal-umdità relattiva .

Minħabba li t-tavla tal-luq tal-Mona Lisa tespandi u tiċkien bil-bidla
fl-umdità, il-pittura tilfet xi ftit mil-forma tagħha. Sabiex ipattu
għad-deformazzjonijiet li kellha tgħaddi minnhom matul il-konservazzjoni tagħha
waqt it-Tieni Gwerra Dinjija, u sabiex il-pittura titħejja għall-wirja f'isem
l-anniversarju tal-500 sena ta' Da Vinci, fl-1951 il-Mona Lisa tqiegħdet fi
gwarniċ tal-ballut flessibbli b'lasti tal-fagu minn naħa għall-oħra. Dan
il-gwarniċ flessibbli, li huwa użat flimkien mal-gwarniċ dekorattiv deskritt
hawn isfel, jagħfas fuq il-panew sabiex ma jkomplix jinbaram iżjed. Fl-1970,
il-lasti tal-fagu inbidlu f'lasti oħra magħmula mill-aġġru wara li nstab li
l-injam tal-fagu ġie attakkat mill-insetti. Fl-2004-2005 tim ta' studjużi
konservaturi bidlu l-lasti tal-aġġru f'oħrajn tas-sikamoru u żiedu magħhom virga
tal-metall għall-kejl xjentifiku tal-bidliet fil-forma tal-panew. Il-Mona Lisa
kellha bosta gwarniċi dekorattivi differenti fl-istorja tagħha minħabba li
l-gosti kienu jinbidlu maż-żmien. Fl-1906, il-kontessa ta' Béarn tat il-gwarniċ
attwali lill-pittura, xogħol Rinaxximentali konsistenti mal-perijodu storiku
tal-Mona Lisa. It-truf tal-pittura traqqmu minn tal-anqas darba fl-istorja
tagħha sabiex titqiegħed fi gwarniċi differenti, iżda ebda parti mill-istrat
oriġinali taż-żebgħa ma traqqmet .

L-ewwel tindif, applikazzjoni friska ta' verniċ u rtukkar l-aktar estensivi
tal-Mona Lisa seħħew fl-1809 meta ingħatatilha ħasla u applikazzjoni friska ta'
verniċ minn Jean-Marie Hooghstoel, li kien responsabbli mir-restawr tal-pitturi
tal-gallerija tal-Musée Napoléon. Ix-xogħol kien jinvolvi ħasil bl-ispirti,
irtokki fuq il-kulur u applikazzjoni friska ta' verniċ fuq il-pittura. Fl-1906,
ir-restawratur tal-Louvre Eugène Denizard wettaq irtokki bl-akkwarelli fuq
il-partijiet tal-istrat tal-kulur iddisturbat mill-qasma fil-panew. Denizard
irtokka wkoll it-truf tal-pittura bil-verniċ sabiex jgħatti l-partijiet li qabel
kienu mgħottija minn gwarniċ ieħor antik. Fl-1913, meta l-pittura nstabet
mill-ġdid wara li nsterqet, Denizard reġa ssejjaħ sabiex jaħdem fuq il-Mona
Lisa. Denizard ingħatawlu istruzzjonijiet biex ma jnaddafx il-pittura mingħajr
solvent u biex jirtokka b'mod ħafif il-ħafna brix li sarilha bl-akkwarelli.
Fl-1952, l-istrat tal-verniċ fuq l-isfond tal-pittura ġie rregolarizzat ma' dak
fil-bqija tal-pittura. Wara t-tieni attakk fl-1956, ir-restawratur Jean-Gabriel
Goulinat ingħatawlu istruzzjonijiet biex jirtokka l-ħsarat li saru fuq il-minkeb
xellugi tal-Mona Lisa bl-akkwarelli .

Fl-1977, instab attakk ġdid mill-insetti fuq il-wara tal-panew minħabba
s-serratizzi miżjuda sabiex ma titgħawwiġx il-pittura. Dan ġie ttrattat fuq
il-post bit-tatrakloridu tal-karbonju, u wara bl-ossidu tal-etilene. Fl-1985,
il-punt reġa ġie ttrattat mill-ġdid bit-tetrakloridu tal-karbonju bħala miżura
preventiva .

Fl-2004 esperti Kanadiżi mill-Kunsill Nazzjonali għar-Riċerka wettqu skan
infraħmar tridimensjonali. Minħabba l-qedem tal-verniċ fuq il-pittura kien
diffiċli li jingħarfu d-dettalji. Id-data tal-iskan u l-infraħmar intużat minn
Bruno Mottin miċ-"Ċentru għar-Riċerka u r-Restawr" tal-Mużewijiet Franċiżi
sabiex iseddaq l-argument li l-velu trasparenti tas-suġġett huwa guarnello, użat
tipikament min-nisa tqal jew eżatt wara li dawn ikunu welldu. Guarnello
jixtiebaħ jinsab fir-Ritratt ta' Smeralda Brandini (ċ.1470/1475) ta' Sandro
Botticelli li juri mara tqila (dan huwa attwalment espost fil-Victoria and
Albert Museum f'Londra). Barra minn hekk, din ir-riflessografija wriet li xagħar
il-Mona Lisa ma jidhirx mitluq 'l isfel iżda marbut ma' bonit fuq il-wara ta'
rasha jew miġbur bil-molol f'qagħqa u mgħotti b'velu ta' bordura bi ħjata
mdawra. Fis-seklu 16, ix-xagħar mitluq fuq l-ispalel kien stil tax-xbejbiet jew
tal-prostituti. Din il-kuntradizzjoni apparenti dwar l-istatus tal-Mona Lisa
bħala mara miżżewġa issa ssolviet.

Ir-riċerkaturi mhux biss użaw id-data miksuba biex jikxfu d-dettalji tekniċi
mħaddma minn Leonardo, iżda bassru wkoll li l-pittura mhux se tiddegrada wisq
jekk it-teknika ta' konservazzjoni attwali titkompla . Matul l-2006, il-Mona
Lisa għaddiet minn osservazzjoni xjentifika mill-akbar fejn permezz tal-kameras
infrared ingħatat prova li kienet oriġinarjament liebsa bonit u qiegħda taqbad
xagħarha, ħaġa li Leonardo ddeċieda li jbiddel .

Fis-6 ta' April 2005, wara perijodu ta' manutenzjoni, dokumentazzjoni u analiżi
tal-kuratur, il-pittura ċċaqilqet f'post ġdid fis-Salle des États stess
tal-mużew. Hija esposta f'niċċa magħluqa mibnija apposta li tirregola l-klima,
bi ħġieġ reżistenti għall-bulits About 6 million people view the painting at the
Louvre each year.. Bejn wieħed u ieħor 6 miljun persuna żżur il-pittura
fil-Louvre kull sena .

L-istudjuż tal-istorja Donald Sassoon iddokumenta l-fama tal-pittura. F'nofs
is-seklu 19, Théophile Gautier u l-poeti Romantiċi iddeskrivew il-Mona Lisa
bħala femme fatale għaliex Lisa kienet persuna normali. Il-Mona Lisa "...kienet
ktieb miftuħ minn fejn wieħed seta' jaqra dak li ried; jista' jkun għaliex ma
kenitx figura reliġjuża; u jista' jkun għaliex l-esperti letterarji kienu
mill-biċċa l-kbira rġiel li għamluha s-suġġett ta' ruxxmata fantażiji maskili ma
jispiċċaw qatt." Matul is-seklu 20 mhux biss insterqet iżda saret ukoll oġġett
ta' riproduzzjoni bil-massa, merkanzija, żuffjett u spekulazzjoni. Ġiet
riprodotta wkoll fi 300 pittura u 2,000 reklam . Il-mara ġiet deskritta bħala
truxa, bil-vistu , bla snien, "prostituta mħallsa tajjeb", namrata ta' ħafna
nies, riflessjoni tan-nevrożi tal-artista, u vittma ta' sifilide, infezzjoni,
paraliżi, kolesterol u uġigħ ta' snien . L-ispekulazzjonijiet mill-għorrief kif
ukoll mid-dilettanti attribwew l-isem ta' Lisa lil minn tal-anqas erba' pitturi
differenti u l-identità tagħha lil minn tal-anqas għaxar persuni differenti .

Min iżur il-Mona Lisa ġeneralment idum bejn wieħed u ieħor 15-il sekonda jaraha
. Sas-seklu 20, il-Mona Lisa kienet biss waħda fost ħafna pitturi famużi u żgur
mhux "l-aktar pittura famuża" fid-dinja bħalma hija magħrufa llum il-ġurnata.
Fost ix-xogħlijiet li jinsabu fil-Louvre, fl-1852 il-valur tagħha kien ta'
90,000 frank meta wieħed jikkumpara max-xogħlijiet ta' Raffaello li kellhom
valur jilħaq is-600,000 frank. Fl-1878, il-gwida Baedeker sejħitilha "l-aktar
xogħol ċelebri ta' Leonardo fil-Louvre". Bejn l-1851 u l-1880, l-artisti li żaru
l-Louvre ikkuppjaw il-Mona Lisa bejn wieħed u ieħor nofs id-drabi ta' ċerti
xogħlijiet minn Bartolomé Esteban Murillo, Antonio da Correggio, Paolo Veronese,
Tiziano, Jean-Baptiste Greuze u Pierre Paul Prud'hon.

Qabel is-sensiela ta' żjariet li l-pittura għamlet fl-1962/3 l-istima tal-valur
tagħha kien ta' $100,000,000, iżda ma nxtrat ebda assigurazzjoni u minflok
intefqu aktar flus fuq sigurtà . Bħala pittura tiswa l-flus, kien biss
riċentement li tliet pitturi oħra saru jiswew aktar mill-Mona Lisa f'termini ta'
flus: ir-Ritratt ta' Adele Bloch-Bauer I ta' Gustav Klimt li nbiegħet għal $350
miljun, il-Woman III ta' Willem de Kooning li nbiegħet għal $138 miljun
f'Novembru 2006 u n-No. 5, 1948 minn Jackson Pollock li nbiegħet għas-somma
rekord ta' $140 miljun f'Novembru 2006. Għalkemm dawn il-figuri huma aktar
mill-figura tal-1962 stimata għall-Mona Lisa, it-tqabbil ma jqisx il-bidla
fil-prezz li ġġib l-inflazzjoni - $100 miljun fl-1962 huwa l-ekwivalenti ta'
bejn wieħed u ieħor $700 miljun fl-2009 meta tiġi kkalkulata l-inflazzjoni
bl-Indiċi tal-Prezz tal-Konsumatur tal-Istati Uniti .

Id-dinja tal-arti avangardista qieset li l-popolarità tal-Mona Lisa huwa fatt li
ma jistax jinċaħad. Minħabba l-istatura dominanti tal-pittura, id-Dadaisti u
s-Surrealisti sikwit kienu jipproduċu modifikazzjonijiet u karikaturi tagħha.
Fl-1919, Marcel Duchamp, wieħed mill-aktar Dadaisti ta' influwenza, ħoloq
l-L.H.O.O.Q. bħala parodija tal-Mona Lisa magħmula minn riproduzzjoni fqira
tal-figura b'mustaċċi u pizzett u taħtha inżiedet skrizzjoni insolenti, li meta
tinqara bil-Franċiż tinstema' "Elle a chaud au cul" (tradotta litteralment bħala
"Għandha sormha sħun", li timplika li l-mara fil-pittura hija eċitata
sesswalment u qiegħda tfittex). Din kellha tkun ċajta fl-istil ta' Freud,
b'referenza għall-omosesswalità allegata ta' Leonardo. Skont Rhonda R. Shearer,
ir-riproduzzjoni apparenti hija fil-fatt kopja parzjalment ibbażata fuq wiċċ
Duchamp stess. Salvador Dalí, famuż bħala pijunier tas-surrealiżmu, pinġa
awtoritratt bħala l-Mona Lisa fl-1954.



https://mt.wikipedia.org/wiki/Miley_Cyrus

Miley Ray Cyrus (twieldet bħala Destiny Hope Cyrus; 13 ta' Novembru 1992),
magħrufha aktar bl-isem tal-arti Miley Cyrus, hi attriċi, kantanta, u liriċista
Amerikana. Cyrus hi magħrufha aktar fl-irwol prinċipali bħala Miley
Stewart/"Hannah Montana" fis-serje televiżiva Hannah Montana fuq Disney Channel.

Cyrus kisbet il-popolarità speċjalment wara li s-serje Hannah Montana ddebutta
f'Marzu tal-2006. Wara dan is-suċċess, f'Ottubru tal-istess sena, ħarġet CD bi
tmien kanzunetti tagħha li kantat matul is-serje. F'Diċembru 2007, skont Forbes,
hi kienet is-sbatax il-persuna l-aktar sinjura ta' taħt il-25 sena, bi qligħ
annwali ta' US$3.5 miljun. Minn Diċembru 2007, hi qed taħdem f'film bħala parti
minn Hannah Montana, bl-isem ta' Hannah Montana: The Movie li se joħroġ fl-1 ta'
Mejju 2009.

Il-karriera bħala solista bdiet permezz tal-album debuttanti, Meet Miley Cyrus
fit-23 ta' Ġunju 2007. It-tieni album tagħha, Breakout ħareġ fit-18 ta' Ġunju
2008, li kien l-ewwel album ta' Miley li ma kellux il-konċessjoni ta' Hannah
Montana.

Cyrus twieldet f'Nashville, Tennessee, it-tifla ta' Leticia "Tish" (née Finley)
u l-kantant tal-country Ray Cyrus. Hi għandha żewġt aħwa subien, Trace,
kitarrista u korista mal-grupp Amerikan Metro Station, u Braison, kif ukoll
żewġt aħwa bniet, Noah, li hi wkoll attriċi, u Brandi, kitarrista ta' Hannah
Montana. L-isem veru ta' Miley hu Destiny Hope (tradott bil-Malti għal destin u
speranza), minħabba li l-ġenituri tagħha kienu jaħsbu li meta tikber għad
tagħmel affarijiet kbar. Cyrus kisbet il-laqam "Miley" minħabba li meta kienet
żgħira kienet kontinwament titbissem, u mill-kelma bil-lingwa Ingliża Smiley (li
tfisser titbissem) ħareġ dan il-laqam.

Cyrus bdiet tinteressa ruħha fir-reċtar fl-età ta' disa' snin meta l-familja
kienet residenti għal ftit f'Toronto, Ontario, fil-Kanada. L-ewwel rwol bħala
attriċi kien fis-serje televiż Doc ta' missierha, fejn hi ħadmet il-parti ta'
tifla żgħira bl-isem ta' Kylie. Fl-2003, hi ħadmet fil-film ta' Tim Burton Big
Fish, u wara kienet ukoll parti mill-vidjo mużikali ta' Rhonda Vincent mis-silta
"If Heartaches Have Wings".

Cyrus kellha tnax-il sena meta għamlet l-awdizzjoni għal Disney għall-irwol
prinċipali ta' Miley Stewart/Hannah Montana u kif ukoll għall-irwol tal-aqwa
ħbieb tal-istess serje, imma l-eżekuttiv ta' Disney Channel iġġudikawaha li hi
wisq żgħira. Madanakollu, Cyrus kienet persistenti fix-xewqa tagħha li tkun
parti ta' Hannah Montana, u għalhekk Disney għajtulha lura għal aktar
awdizzjonijiet. Skond l-Viċi-President Eżekuttiv ta' Disney Gary Marsh, Cyrus
kienet magħżulha minħabba l-enerġija u l-vivaċità li kienet toffri u kienet
tidher bħala persuna li "tħobb kull minuta tal-ħajja". Hi qattgħet diversi snin
biex taqtal-aċċent tan-Nofsinhar, imma fl-aħħar Disney riedu li terġa' tqajmu.
Cyrus, attwalment, għandha l-irwol prinċipali ta' Miley Stewart f'Hannah
Montana. Hi wkoll tesebixxi fil-karattru ta' Hannah Montana għall-albums u
l-kunċerti tagħha.

Cyrus, fl-2007, għamlet gamew żgħir fil-film għat-televiżjoni High School
Musical 2, fejn żifnet qabel it-tmiem. Cyrus kienet ukoll ospitu bħala Yatta
fis-serje The Emperor's New School ta' Disney Channel.

Fl-1 ta' Mejju 2009 mistenni li joħroġ il-film ta' Hannah Montana, Hannah
Montana: The Movie , fejn se jkun prodott minn missier Cyrus (kemm fis-serje u
anki fil-ħajja reali), Billy Ray Cyrus.

Cyrus kienet mistiedna biex tippreżenta l-kanzunetta "That's How You Know"
mill-film Enchanted fil-Premji Oscar 2008. Fid-9 ta' April 2008, Miley Cyrus
dehret fis-serata ta' ġbir ta' fondi ta' American Idol f'Idol Gives Back, u hi
stqarret lill-udjenza li kienet il-ħolma tagħha li xi darba tidher fuq American
Idol. F'Ġunju 2008, kien ġie mħabbar li Miley se tospita u tkanta fit-Teen
Choice Awards.

Walt Disney Records ħarġu l-ewwel album ta' Hannah Montana, fl-24 ta' Ottubru
2006. Dan kien jinkludi tmienja mill-kanzunetti li Cyrus kantat bħala Hannah
Montana. Cyrus iffirmat ftehim rekord ta' erba' albums ma' Hollywood Records
għall-albums tagħha. L-album wara kien reġa' ħareġ darbtejn. Cyrus fetħet għal
The Cheetah Girls fl-2006, fejn esebixxiet f'20 data mid-39 serata li kellhom
ippreparti.

Fis-26 ta' Ġunju 2007, eżattament tmien xhur wara l-publikazzjoni tal-ewwel
album, Cyrus ħarġet album doppju, Hannah Montana 2: Meet Miley Cyrus. L-ewwel
disk serba bħala t-tieni album ta' Hanna Montana, waqt li t-tieni disk kien
l-album debuttanti ta' Cyrus bħala solista. Hi kitbet tmien kanzunetti minn
għaxra, li kienu mniżżlin taħt l-isem tat-twelid Destiny Hope Cyrus.

Sena wara, Cyrus ħarġet it-tieni album taħt isimha. Breakout hu l-ewwel album
ta' Miley Cyrus mingħajr ebda konnessjoni ma' Hannah Montana, fejn dan l-album
kien jinvolvi s-silta "7 Things" li għenitha titla' fil-quċċatta tal-klassifiki.

Cyrus kantat kemm bħala hi nnifisha u kemm ukoll bħala l-karattru ta' Hannah
Montana fil-Best of Both Worlds Tour fl-Amerika ta' Fuq li beda mit-18 ta'
Ottubru 2007 f'St. Louis, Missouri; dan kien estiż sal-31 ta' Jannar 2008
minħabba d-domanda kbira li kien hemm, fejn spiċċa biex saru 69 data, 14 aktar
min-numru previst. Il-Jonas Brothers kienu l-att tal-ftuħ għal ħafna
mill-kunċerti. Il-biljetti ta' kull kunċert kienu jiġu mibjugħa f'rekord ta' ħin
wara li jkunu ħarġu għall-bejgħ, fejn iddiżappunta numru kbir ta' ammiraturi.
Dawn il-kunċerti li saru ġew irrikordjati u ħarġu fiċ-ċinema, fejn il-film ġabar
$8,651,758 fil-ġurnata tal-ftuħ u kompla sakemm wasal sa $31,117,834 sa tmiem
il-ġimgħa, fejn b'hekk sar l-aktar film bi qligħ mal-ewwel tmiem il-ġimgħa li
ħareġ f'inqas minn 1000 ċinema. Fis-26 ta' Lulju 2008, kien maħruġ minn Disney
Channel. Minkejja li l-film baqa' sejjer biss għal ġimgħa, Disney estendew
il-wiri tal-film indefinitivament minħabba domanda mill-ammiraturi.

Fl-24 ta' Settembru 2007, kien hemm għajdut jiċċirkonda li Cyrus kienet tqila.
Il-kawża ta' dan l-għajdut kienet stampa fuq paġna ta' J-14 Magazine li kienet
qed tiċċirkonda fuq l-internet, fejn kien hemm ukoll li Miley kienet stqarret
l-għajdut fuq it-tqala waqt intervista ma' J-14. J-14 stqarrew li din l-istorja
kienet "kompletament fabbrikata". L-istorja vera kienet dwar id-drawwiet ta'
Miley, li ntqalu min-nies tal-produzzjoni fis-set ta' Hannah Montana.

F'Jannar 2008, deher fuq YouTube, vidjo li juri lil Cyrus, fil-parti ta' Hannah
Montana, li tkanta fil-Best Of Both Worlds Tour. Wara ftit minuti fil-vidjo,
il-ballerin jgħin lil Cyrus toħroġ minn fuq il-palk fejn għattiha permezz ta'
biċċa drapp sewda. Wara ftit sekondi, minn bieb, tidħol tfajla oħra liebsa
bħalha li tieħu postha u tispiċċa l-kanzunetta li Miley kienet qed tkanta.
Fil-11 ta' Jannar 2008, il-maniġer ta' Miley ikkonferma li l-vidjo ma kienx falz
u li effettivament kienet tiġi wżata sostituta fl-aħħar żewġ minuti
tal-kanzunetta "We Got The Party" biex b'hekk Miley tkun tista' tneħħi
l-parrokka ta' Hanna Montana u terġa' tilbes b'mod li terġa' takkwista
l-personalità ta' Miley.

Fi Frar 2008, Miley għamlet servizz fotografiku għal Vanity Fair b'liżar
tas-sodda biss jagħtti l-parti ta' fuq tal-ġisem, b'darha jkun viżibbli.
L-intenzjoni vera tar-ritratt kien dak li jipproponi serje ta' ritratti ta'
nudità artistika, imma l-pubbliku ma tantx laqa' tajjeb il-messaġġ artistiku u
b'hekk, f'Mejju 2008, qam skandlu li spiċċa bl-iskużi min-naħa tal-istilla.



https://mt.wikipedia.org/wiki/Michel_de_Montaigne

Michel Eyquem de Montaigne (28 ta’ Frar 1533 – 13 ta’ Settembu 1592) kien
filosfu, kittieb u politiku Franċiż.

Michel Eyquem de Montaigne, iżjed magħruf bl-isem sempliċi ta’ Montaigne,
twieled minn familja ta’ merkanti ta’ Bordeaux li kienet saret nobbli żewġ
ġenerazzjonijiet qabel. Fl-1477, Bużnannuh Ramon Eyquem kien kiseb kastell
tas-seklu XIV f’Saint-Michel-de-Montaigne fil-Périgord, u hekk akkwista t-titlu
ta’ "Seigneur de Montaigne", li wirtuh uliedu u n-neputijiet.

Fosthom, Pierre Eyquem, kien l-ewwel wieħed li mar jogħqod b’mod permanenti
fil-kastell li rrestawra u ffortifika. Dan kien iġġieled l-Italja u fl-1528
iżżewweġ lil Antoinette de Louppes, bint merkant ta’ Toloża ta’ oriġni marrana.
Pierre Eyquem irċieva t-titlu nobiljari fl-1519 u ġie elett sindku ta’ Bordeaux
fl-1554.

Michel kien l-ewwel tifel tal-koppja li għex u kien il-kbir fost seba’ aħwa.
Missieru ried jagħtih edukazzjoni skond il-prinċipji ta’ l-umaneżmu tas-seklu
XVI. Skond Montaigne stess, bagħtuh jitrabba ma’ familja f’raħal fqir biex jidra
mod ta’ għixien iżjed umli u ordinarju (Saġġi, III, 13). Meta kellu tliet snin
ħaduh lura l-kastell, u tawh bħala għalliem tabib Ġermaniż jismu Hortanus, li
kellu l-ordni li jkellmu bil-Latin biss, bħal bqija tal-familja. Ta’ tlettax-il
sena, meta kien għadu jaf jitkellem bil-Latin biss, bagħtuh il-kulleġġ ta’
Guyenne f’Bordeaux, post importanti ta’ l-umaneżmu Bordoliż, fejn tgħallem
il-Franċiż, il-Grieg antik, ir-retorika u t-teatru.

Ma nafux jekk kienx f’Toloża jew Pariġi fejn, aktarx bejn l-1546 u l-1554, temm
l-istudju tal-liġi li kien ħa jkun indispensabbli għall-attività futura tiegħu.
Fl-1557 sar kunsillier fil-"Cour des Aides" (Qorti ta’ l-Għenniena) ta’
Périgueux li wara ngħaqad mal-Parlament ta’ Bordeaux. Baqa’ f’dil-ħatra għal
tlettax-il sena u mar fuq bosta missjonijiet il-qorti ta’ Franza. Mill-1561 sa
l-1563 kien jagħmel parti mill-qorti ta’ Karlu IX ta’ Franza.

Min-naħa l-oħra, il-ħbiberija ma’ Étienne de La Boétie, li bdiet fl-1558, kienet
ta’ importanza profonda. Il-mewt ħesrem ta’ ħabibu, erba’ snin wara, ħalliet
f’Montaigne vojt insopportabbli li esprimih fis-saġġ De l'amitié:

Mill-1570, irtira fl-artijiet tiegħu u ddedika ruħu għall-istudju u
l-meditazzjoni. Kif tistenna minn umanista u ammiratur ta’ Virġilju u ta’
Ċiċeruni, Montaigne għażel il-bniedem, u lilu innifsu in partikulari, bħala
l-oġġett ta’ l-istudju fix-xogħol ewlieni tiegħu, is- Saġġi, li beda jaħdem fuqu
mill-1571. Waqt li jikkumenta fuq il-klassiċi, bħal Plutarku, Seneka u Lukrezju,
Montaigne analizza l-kundizzjoni umana u l-ħajja ta’ kuljum, b’kapaċità rari ta’
introspezzjoni ħielsa mill-preġudizzji. L-għan tiegħu kien li jikxef il-maskri u
t-tiżjin biex juri il-verità ċara u tonda. Dan, xogħol mingħajr preċedenti
għas-sinċerità u l-introspezzjoni, hu ritratt ta’ xettiku li għalih id-duttrini
riġidi wisq u ċ-ċertezzi għomja għandhom jiġu ikkundannati. L-influwenza tiegħu
fuq il-filosofija ta’ Franza u tal-punent kienet kolossali.

Matul il-gwerer tar-reliġjon, Montaigne, li kien Kattoliku, għamilha ta’
moderatur, irrispettat kemm mill-Kattoliku Enriku III u kemm mill-Protestant
Enriku ta’ Navarra, li miegħu kellhu ħbiberija qawwija. Fl-1577, dan ta’
l-aħħar, sar re ta’ Navarra, u ħatru gentilhomme de sa Chambre.

Fl-1580 u l-1581 għamel vjaġġ twil fi Franza, l-iSvizzera, l-Ġermanja u
l-Italja, bit-tama li l-ilma termali jgħinu jfiq mill-kliewi li kien ibati
bihom. Wara li dam ftit żmien Verona u Venezja, mar Ruma, fejn baqa’ sa l-aħhar
t’April u kien milqugħ bl-unuri kollha. F’Mejju reġa’ telaq biex iżur it-Toscana
li kien għadda minnha fil-ħarifa tas-sena ta’ qabel biex isir jaf iżjed fuqha.
Lucca, Pistoia u ċentri minuri oħra għoġbuh, imma deherlu li Firenze ma
tħabbathiex ma’ Venezja għas-sbuħija. Dam żmien twil il-Bagni di Lucca, biex
jieħu l-kura ta’ l-ilma..

F’Settembru ta’ l-istess sena, ġietu l-aħbar li kien inħatar sindku ta’ Bordeaux
u qabad it-triq lura. In-noti li ħa matul il-vjaġg twil inġabru fil-Journal du
voyage en Italie par la Suisse et l'Allemagne – Djarju tal-vjaġġ fl-Italja li
jgħaddi mill-iSvizzera u l-Ġermanja – li dam ma ġie ippubblikat sa żewġ sekli
wara, fl-1774. Dan baqa ktieb ta’ interess straordinarju għax fih ħafna
informazzjoni fuq l-użanzi, id-drawwiet u t-tradizzjonijiet ta’ l-Italja ta’ dak
iż-żmien li l-awtur kellu ammirazzjoni kbira lejha.

Meta mar lura pajjiżu, il-filosfu wettaq bil-kompetenza x-xogħol ta' sindku għal
sentejn u ġie rielett għal sentejn oħra. F’dan l-aħħar perijodu, wera li kien
diplomatiku abbli, u mmedja bejn il-mexxej Protestant Enriku ta’ Navarra (re
futur bl-isem ta’ Enriku IV), il-mexxej Kattoliku Enriku ta’ Guise u l-Marixxall
ta’ Matignon, bl-għan li jevita li l-belt ta’ Bordeaux tiġi mdaħhla fil-gwerra
ċivili li faqqet fl-1584 wara l-mewt tal-werriet desinjat id-Duka ta’Angou.

Meta għaddielu l-mandat ta’ sindku (1585), feġġet epidemja tal-pesta fir-reġjun
ta’ Bordeaux. Montaigne kellu jitbiegħed mill-artijiet tiegħu, u meta għaddiet
l-epidemja rrtira lejn il-kastell tiegħu u beda jaħdem fuq it-tielet ktieb
tas-Saġġi, li ġie ppubblikat fl-1588.

It-"Tour de la librairie" (torri tal-bibljoteka), li fit-tielet sular tiegħu
Montaigne irtira biex ikompli l-ħidma letterarja tiegħu, kien bini ċilindriku,
li hu l-unika parti li baqgħet wieqfa mill-Kastell ta’ Montaigne
f’Saint-Michel-de-Montaigne. Fl-1587 ħabtu għalih u serquh meta kien fuq vjaġġ
lejn Pariġi, u meta wasal fil-belt tefugħ il-ħabs għal ftit sigħat minħabba
l-istorbju li qam. Fl-1588 il-filosfu sar jaf ‘l Marie de Gournay, ammiratriċi
akkanita tax-xogħol tiegħu. Il-mewt ġìet fuqu għall-għarrieda fl-1592, waqt li
kien qiegħed jaħdem fuq is-Saġġi. L-għana u l-varjetà ta’ l-esperjenzi ta’ ħajtu
u l-karigi importanti li kellu jagħtu valur partikulari lill-osservazzjonijiet
psikoloġiċi u r-riflessjonijiet morali sbieħ tiegħu.

kiteb fl-ewwel paġni tas-Saġġi. U fihom tkellem fit-tul fuq il-karatteristiċi,
it-temperament, is-sentimenti u l-idejat tiegħu u l-ġrajjiet ta’ ħajtu. L-għan
tiegħu kien li jikseb l-għerf. Is-sentiment ta’ ħajja aċċettata għal kollox u
mela gawduta, tal-mewt mistennija bla biża’, meqjusa bħala ġrajja naturali,
jagħmlu dan il-ktieb estremament uman.

Ix-xogħol tal-filosfu jagħti l-qarrej l-impressjoni li l-attività pubblika
kienet toħodlu l-ħin kollu tiegħu, filwaqt li l-unika ħwejjeġ essenzjali għal
Montaigne baqgħu l-għarfien tiegħu in-nifsu u tfittix għall-għerf. Fis-Saġġi
jpinġi bniedem bil-komplessità kollha tiegħu, li jaf bil-kontraddizjonijiet
tiegħu, animat minn żewġ passjonijiet biss: il-verità u l-libertà.

L-influwenza tal-kittieb kienet enormi fuq il-letteratura Ewropea kollha.
Is-Saġġi saru meqjusa bħala waħda mix-xogħlijiet l-iżjed sinjifikattivi u
oriġinali tar-Rinaxximent. Sostanzjalment huma passi li jvarjaw fit-tul, forma,
suġġett u burdata. Xi wħud huma qsar ħafna, waqt li oħrajn - iżjed twal –
jiffaċċjaw problemi li jolqtu ‘l dak iż-żmien, per eżempju, l-użu tat-tortura
bħala mezz ta’ prova.

L-umanisti ħasbu li fid-Dinja l-Ġdida ħa jsibu l-Ġenna ta’ l-Art, waqt li
Montaigne iddeplora l-fatt li l-konkwisti ġabu tbatija kbira fuq dawk kollha li
kienu għamluhom lsira. “Vittorji vili” kien isejħilhom. Kien iżjed jistmerr
it-torturi li nies bħalu wettqu fuq bnedmin oħra mill-kannibaliżmu ta’ dawk
l-Indjani ta’ l-Amerka, li kienu jsejjħulom "slavaġġ", u li hu kien jammira
għall-privileġġ li kienu jżommu għall-kap tagħhom li "jmexxihom għall-gwerra
minn quddiem".

Bħal ħafna nies ta’ żmienu ( Erażmu, Tommaso Moro, Guillaume Budé ) Montaigne
kien jemmen f’ relativiżmu kulturali, għax għaraf li l-liġijiet, il-morali u
r-reliġjonijiet tal-kulturi diversi, anki jekk sikwit huma mbegħdin u differenti
ħafna minn xulxin, għandhom kollha xi sisien.

Fuq kollox Montaigne kien jappoġġa bill-qawwa l-umaneżmu. Kien jaħseb li billi
l-“Jien” juri ruħu fil-kontraddizzjoniet u varjazzjoniet, hemm bżonn li neħilsu
mit-twemmin u preġudizzji li jtellfuh.

Fost it-temi ta’ interess kbir li ttratta insibu l-edukazzjoni, il-ħbiberija,
il-virtù, l-uġiegħ, il-mewt. Fl- Edukazzjoni, Montaigne jistmerr il-kastigi u
kull għamla ta’ kostrizzjoni. Il-metodu li jsegwi fl-espożizzjoni, fejn għandu
l-ħabta li jittratta bosta temi l-istess ħin, jagħmilha diffiċli li wieħed
isegwi l-linja ta’ żvilupp tal-ħsibijiet profondi tiegħu.

Kull problema kien janalizzah b’ħafna għaqal u introspezzjoni. Per eżempju,
Montaigne iddiskuta l-mewt u l-aħjar mezz li nitħejjew għaliha. Iddeskriva
l-metodu tiegħu biex jissara ma’ l-uġiegħ tal-mard. Kien jinsisti fuq il-bżonn
ta’ sistema edukattiv li jħeġġeg l-użu ta’ l-intelligenza iżjed minn tal-memorja
- tkun taf bl-amment mhux jiġifieri tkun taf– għall-formazzjoni ta’ nies ta’
ġudizzju san, mgħonija bi spirtu kritiku li jippermettilhom jirriaġġixxu kif
jixraq fiċ-ċirkostanzi kollha. Kien ukoll jammira l-indiġeni Amerikani
għal-lealtà u s-sempliċità tad-drawwiet tagħhom. Ta analisi, ibbażata fuq
l-esperjenza umana iżjed mit-teoriji astratti, tal-ħbiberija vera u falza.

Ħafna qarrejja jibqgħu affaxxinati sewwa bl-awtoritratt ta’ l-awtur li l-ktieb
ippinġi. Montaigne ma beżgħax jiddeskrivi ruħu mimli paradossi u
kontraddizzjonijiet. Is-Saġġi jirrappreżentaw l-ewwel awtoritratt
fil-letteratura Ewropea u kellu influwenza deċiżiva fuq il-kittieba, letterati u
filosfi li ġew wara bħal Blaise Pascal, Jean-Jacques Rousseau uMarcel Proust.

Mill-punto di vista strettament filosofiku, wieħed jista’ jara li ħsieb ta’
Montaigne hu mifrux wisq biex jista’ jitqiegħed f’sistema filosofikament riġidu,
għadda minn fażi stoika (1572-1573) u fażi xettika fl- 1576, qabel ma sab
pożizzjoni awtonoma. Għall-eżistenza u n-natura t’ Alla, joqgħod fuq
ir-rivelazzjoni, imma l-ħsieb tiegħu hu qrib ħafna ta’ l-anjostiċiżmu, u
infatti, jisħoq iżjed fuq id-dubju minn fuq il-fidi, għax iqis id-dubju inċentiv
li jżomm il-ġudizzju dejjem attent u ħaj.



https://mt.wikipedia.org/wiki/Membru_tal-Parlament_Ewropew

Membru tal-Parlament Ewropew (MPE), Ewrodeputat jew Ewroparlamentari huwa
persuna li ġie elett għall-Parlament Ewropew. Meta l-Parlament Ewropew ġie
stabbilit, MPE kien maħtura mill-istati membri minn membri tal-parlament
nazzjonali tagħhom. Madanakollu, mill-1979 MPE bdew jiġu eletti b'suffraġju
universali. Kull stat membru jistabbilixxi l-mod kif jiġu eletti l-MPE tiegħu u
f'ċerti pajjiżi s-sistema elettorali nbidlet matul ż-żmien u f'diversi raġjuni.
Attwalment l-istati kollha jużaw is-sistema proporzjonali.

Mill-1 ta' Jannar 2007, meta r-Rumanija u l-Bulgarija ngħaqdu fl-UE, kien hemm
785 MPE; in-numru niżel għal 736 fl-aħħar elezzjonijiet tal-2009, għalkemm dan
se jikber għal 751 bi dħul fis-seħħ tat-Trattat ta' Liżbona li ta lill-Parlament
poteri leġiżlattivi ġodda. Kull stat għandu minn tal-inqas sitt deputati
bil-massimu jkun ta' 96. L-elezzjonijiet isiru darba kull ħames snin fuq il-bażi
ta' suffraġju universali. M'hemm l-ebda sistema ta' votazzjoni uniformi
għall-elezzjoni tal-MPE; kull stat membru huwa ħieles li jadotta s-sistema
tiegħu, suġġett għal tliet restrizzjonijiet:

L-iktar elezzjonijiet riċenti għall-Parlament Ewropew kienu l-elezzjonijiet
tal-2009 li saru f'Ġunju ta' dik is-sena. Dawn kienu l-ikbar elezzjonijiet
transnazzjonali li qatt saru fl-istess ħin madwar id-dinja, hekk kif madwar 500
miljun ċittadin kienu eleġibbli għall-vot.

Il-Parlament Ewropew għandu turnover għoli ta' membri kkumparat ma' ċerti
parlamenti nazzjonali. Per eżempju, wara l-elezzjonijiet tal-2004, il-maġġoranza
ta' membri eletti kienu qed iservu għall-ewwel darba u ma kellhomx esperjenza
preċedenti, għalkemm dan jista' jiġi attribwit għat-tkabbir riċenti li seħħ.
Wieħed biss, Hans-Gert Pöttering, kompla jkopri r-rwol b'kontinwità mill-ewwel
elezzjonijiet tal-1979.

L-Ewroparlamentari kollha, minbarra 27, jiffurmaw parti minn gruppi politiċi
transnazzjonali, organizzati skont l-alleanza politika. Per eżempju, il-MPE
tal-Partit Laburista Irlandiż u l-Partit Soċjalista Franċiż huma membri
tas-Soċjalisti u Demokratiċi filwaqt li l-MPE tal-Partit Moderat Żvediż u
l-Unjoni Kristjana Demokratika Ġermaniża huma membri tal-Partit Popolari
Ewropew.

Il-MPE fil-Parlament huma organizzati f'seba' gruppi parlamentari differenti,
fosthom madwar tletin membru li mhumiex affiljati. L-akbar żewġ gruppi huma
l-Partit Popolari Ewropew (PPE) u s-Soċjalisti u Demokratiċi (S&D). Dawn
it-tnejn ilhom jiddominaw il-parlament mill-bidu tiegħu, u bejniethom iżommu
kontinwament bejn 50% u 70% tat-total tas-siġġijiet. L-ebda grupp qatt ma żamm
maġġoranza fil-Parlament. Id-dixxiplina fi ħdan il-grupp hija ġeneralment iktar
laxka minn dik f'parlamenti nazzjonali, fejn id-delegazzjonijiet nazzjonali jew
il-membri individwali xi drabi jmorru kontra l-linja espressa mill-grupp fuq
ċerti argumenti. Barra minn hekk, il-pożizzjoni meħuda minn grupp fuq kwalunkwe
materja trid tiġi determinata minn diskussjoni fil-grupp stess u mhix
kundizzjonata fuq id-direzzjoni tal-partit.

Hija tradizzjoni li pajjiżi kandidati għas-sħubija fl-Unjoni Ewropea jibgħatu
numru ta' osservaturi għall-Parlament qabel id-dħul uffiċjali. In-numru ta'
osservaturi u l-metodu tal-ħatra tagħhom (ħafna drabi ssir mill-parlamenti
nazzjonali) huma stipulati fit-Trattati ta' Aċċess tal-pajjiż li se jingħaqad.

L-osservaturi jistgħu jattendu dibattiti u jieħdu sehem wara stedina, imma ma
jistgħux jivvutaw jew jeżerċitaw dmirijiet oħra uffiċjali. Meta l-pajjiż isir
stat membru sħiħ dawn l-osservaturi isiru MPE sħaħ għall-perjodu bejn is-sħubija
u l-elezzjonijiet Ewropej li jmiss. Mis-26 ta' Settembru 2005 u l-31 ta'
Diċembru 2006, il-Bulgarija kellha 18-il osservatur fil-Parlament u r-Rumanija
kellha 35. Dawn ġew magħżula mill-gvern u l-partiti tal-oppożizzjoni kif
stabbilit mill-parlamenti nazzjonali. Wara s-sħubija uffiċjali fl-1 ta' Jannar
2007, l-oservaturi saru MPE (b'xi bidliet fil-persunal).



https://mt.wikipedia.org/wiki/Mellie%C4%A7a

Koordinati: 35°57′23″N 14°21′59″E﻿ / ﻿35.95639°N 14.36639°E﻿ / 35.95639;
14.36639

Il-Mellieħa huwa villaġġ fit-Tramuntana ta' Malta. Jokkupa l-peninsula li ħafna
jirreferu għaliha bħala 'd-denb tal-ħuta', minħabba l-forma tagħha.

L-etimoloġija ta' l-isem 'Mellieħa' possibilment hi dik ta' nisel Grieg, peress
illi Melleca (li tittraduċi bħala għasel) jirrappreżenta industrija antika f'din
il-parti tal-pajjiż. Alternattiva oħra hija x-xebħ mal-kelma 'melħ' (kelma
t'oriġini Semitika), peress illi fil-Mellieħa probabbilment kien jinġabar
il-melħ minn salini li kien hemm mal-kosta, fil-Medjuevu u anke qabel.

Ġeografikament dan il-villaġġ igawdi minn varjeta' ta' pajsaġġi, bi ħdura u
msaġar żgħar (bħal tal-Miżieb u ta' l-Aħrax), ir-Riserva Naturali ta' l-Għadira
(li probabbilment hi l-unika roqgħa ilma naturali eżistenti s-sena kollha
fil-pajjiż) li hi żona protetta, l-irdumijiet fil-Lvant (tax-Xquq, qrib
Il-Prajjet, imsejjaħ Popeye Village) bl-Ingliż u fil-Punent (tal-Madonna ta'
l-Aħrax). Insibu wkoll l-ikbar ammont ta' xagħri fil-gżejjer Maltin fejn jikber
ħafna sagħtar li minnu jinġabar għasel imfittex ħafna. Naraw ħafna widien tant
fertili, b'ilma ġieri s-sena kollha, bosta siġar tal-frott u raba' saqwi. Insibu
wkoll numru ta' bajjiet mrammla bħar-Ramla taċ-Ċirkewwa Paradise Bay, l-Armier
kif ukoll l-akbar bajja ramlija ġewwa Malta: il-Bajja tal-Mellieħa jew kif inhi
aħjar magħrufa mal-Maltin, l-Għadira.

Minħabba n-numru ta' fdalijiet Rumani u Puniċi fil-viċin tal-Mellieħa,
bħall-banjijiet Rumani f'Għajn Tuffieħa, is-Salini u San Pawl Milqi f'Burmarrad,
wieħed jista' jimmaġina illi fil-Mellieħa seta' kien hawn xi forma ta' abitanti
illi kienu nvoluti fl-agrikoltura (bħall-produzzjoni taż-żejt taż-żebbuġa u
għasel) u forsi anke s-sajd.

Huwa mifhum li fil-Medju Evu il-popolazzjoni tal-Mellieħa kienet waħda limitata
meta kkomparata ma' dik ta' villaġġi u bliet 'l bogħod mit-tramuntana tal-gżira,
l-aktar dawk qrib iċ-ċentru u madwar il-Port il-Kbir. Hu wkoll possibbli li din
iż-żona setgħet kienet diżabitata għal medda ta' snin, jew forsi abitata biss
temporanjament matul ċerti staġuni. Dan jirrefletti realtajiet ekonomiċi
diffiċli f'perjodi meta d-distanzi, il-mezzi tat-trasport u l-kommunikazzjoni
kienu ristretti, jekk mhux ineżistenti għal kollox.

Kien lejn l-aħħar parti tal-preżenza f'Malta tal-Kavallieri ta' San Ġwann,
fis-Seklu XVII illi l-Mellieħa esperjenzat interess probabbilment minħabba
l-pożizzjoni loġistikament favorevoli tagħha għal dawk illi jivvjaġġaw
regolarment minn/lejn il-gżira t'Għawdex, u għal dawk illi xtaqu jesplojtaw
il-potenzjal agrikolu ta' din iż-żona fertili.

Kien f'dan il-perjodu illi l-popolazzjoni rabbiet il-kunfidenza neċessarja biex
tistabilixxi kolonji ta' Maltin u anke Għawdxin fil-lokalita' Melleħija. Kien
wara dan iż-żmien ukoll illi naraw l-istituzzjoni tal-parroċċa tal-Mellieħa
(wara li ma baqatx taqa' taħt dik tan-Naxxar) fuq bażi aktar permanenti.

Il-preżenza ta' l-Ingliżi f'Malta kompliet tinkoraġġixxi t-tkabbir tal-Mellieħa,
l-aktar matul it-Tieni Gwerra Dinjija meta l-perikli kontinwi ta' l-attakki
mill-ajru tal-Ġermaniżi u Taljani fiż-żona tal-Port il-Kbir u ċ-ċentru u
n-Nofsinhar ta' Malta ħeġġeġ aktar nies sabiex jerħu r-residenzi tagħhom
fl-ibliet u jimxu lejn it-Tramuntana tal-gżira fejn il-periklu u l-attakki kienu
ferm inqas.

Il-Mellieħa kienet lokalità pijuniera fis-settur turistiku lokali għaliex
fil-bidu tas-snin sittin rat investiment f'bini ta' lukandi qrib il-kosta, u
aktar tard ristoranti u ħwienet relatati ma' din l-industrija.

Ħafna mill-Melliħin antiki (dawk illi kien ilhom residenti f'din il-lokalita' sa
minn qabel il-gwerra) kellhom artijiet agrikoli, jew konnessjonijiet oħrajn
mal-biedja (trobbija ta' l-annimali, tkabbir ta' frott u ħxejjex, eċċ.). Dan
l-istil ta' ħajja inqered kważi għal kollox lejn it-tmiem tas-Seklu XX għaliex
l-orjentazzjoni ekonomika tal-Mellieħa saret waħda ibbażata fuq it-turiżmu u
servizzi relatati.

It-turiżmu u l-progress ekonomiku nazzjonali ġab l-ispekulazzjoni ta' l-artijiet
tal-lokalita' lejn l-aħħar tas-snin tmenin u l-bidu tas-snin disgħin. Din
l-ispekulazzjoni wieħed jista' jiddeskriviha bħala evidenza ta' stat ekonomiku
affluenti. Dan ta' l-aħħar kien effett sekondarju tal-progress in ġenerali
f'Malta li wieħed seta' josserva f'partijiet oħra tal-pajjiż, speċjalment ġo
Tas-Sliema, f'Buġibba, u saħansitra f'Għawdex.

Il-Mellieħa tilfet ukoll ħafna mill-karatteristiċi rurali li jiftakru sew dawk
imwielda qabel is-snin sebgħin. Illum din il-lokalità hija raħal imdaqqas,
b'popolazzjoni illi tvarja darbtejn fis-sena: b'medja ta' madwar 6,000 persuna
bejn Novembru u April, u medja ta' madwar 17,000 fix-xhur sajfin bejn Mejju u
Ottubru. Post tajjeb biex tghum!



https://mt.wikipedia.org/wiki/Mattia_Preti

Mattia Preti (Taverna, 24 ta' Frar 1613 – Valletta, 3 ta' Jannar 1699) kien
pittur Taljan tal-istil Barokk li ħadem l-Italja u Malta.

Preti, li twieled fil-belt żgħira ta' Taverna f'Calabria, kultant jissejjaħ Il
Cavalier Calabrese (il-Kavalier Kalabriż) billi meta kien Ruma nħatar Kavallier
mill-Papa Urbanu VIII. Jaħsbu li l-ewwel taħriġ tiegħu kien mal-"Caravaggist"
Giovanni Battista Caracciolo u dan jista' jispjega l-interess li kellu matul
ħajtu kollha fl-istil ta' Caravaggio.

X'aktarx qabel 1630, Preti mar Ruma fejn diġà kien hemm ħuh Gregorio li kien
pittur ukoll. Hemmhekk trawwem fit-tekniki ta' Caravaggio u tal-iskola tiegħu u
studja wkoll ix-xogħol ta' Guercino, Rubens, Reni u Giovanni Lanfranco. Ruma,
pinġa sensiela ta' affreski f'Sant'Andrea della Valle u oħra f'San Carlo ai
Catinari. Bejn l-1644 u l-1646, seta' qatta' xi żmien Venezja, imma baqa' bbażat
Ruma sal-1653 u mar lura hemm fl-1660-61. Pinġa affreski għall-knisja ta' San
Biago f'Modena (madwar l-1651–2) u ħa sehem fid-dekorazzjoni bl-affreski ta'
Palazzo Pamphilj f'Valmontone (dokumentat 1660-61), fejn ħadem flimkien ma' Pier
Francesco Mola, Gaspar Dughet, Francesco Cozza, Giovanni Battista Tassi (il
Cortonese), u Guglielmo Cortese.

Matul il-parti l-kbira ta' snin bejn l-1653 u l-1660, ħadem Napli, fejn kien
influwenzat mill-pittur il-kbir l-ieħor Naplitan tal-perjodu, Luca Giordano.
Wieħed mill-kapulavuri ta' Preti kienet sensiela ta' affreski kbar bħala
ringrazzjament għall-ħelsien mill-pesta li pinġa fuq is-seba' bibien tal-belt.
Dawn juru l-Madonna jew qaddisin jeħilsu n-nies mill-pesta. Biż-żmien dawn
inqerdu kollha ħlief dak fuq il-Bieb ta' San Ġennaru li juri 'l San Ġennaru,
Santa Rożalja u San Franġisk Saveriju. Hemm ukoll żewġ abbozzi fil-mużew ta'
Capodimonte, Napli. Wieħed mill-abbozzi juri l-Madonna bil-Bambin tħares fuq
in-nies imutu bil-pesta u d-dfin tagħhom, qisu "Ġudizzju Universali" presedut
minn mara. Is-salarju ta' Preti għal dan ix-xogħol kien ta' 1500 dukat. Preti ħa
ordni wkoll biex jieħu ħsieb il-bini, l-iskultura u induratura tan-navi u
l-kappelluni tal-knisja ta' San Pietro a Maiella.

Preti żar Malta fl-1659 wara li kien inħatar Kavallier tal-Grazzja tal-Ordni ta'
San Ġwann u għadda l-parti l-kbira tal-bqija ta' ħajtu hemm. Fil-belt Valletta
żejjen is-saqaf tal-Knisja Konventwali tal-Kavallieri b'sensiela ta' pitturi
kbar li juru l-ħajja u l-martirju ta' San Ġwann Battista (1661–1666). F'Malta
nsibu ħafna pitturi ta' Preti f'kollezzjonijiet privati u fil-knejjes parokkjali
u kappelli. Il-fama tiegħu kibret u kellu ordnijiet mill-Ewropa kollha. Skont
l-istoriku tal-arti Antonio Sergi, Mattia Preti Malta pinġa madwar 400 pittura.

Preti kellu x-xorti li għex ħajja twila u pproduċa għadd kbir ta' xogħlijiet.
Il-pitturi tiegħu, rappeżentanti tal-istil eżuberanti tal-Barokk tard, insibuhom
f'ħafna mużewijiet ewlenin. Fost il-kollezzjonijiet importanti hemm dawk ta'
Napli, tal-belt Valletta u ta' Taverna, belt twelidu.



https://mt.wikipedia.org/wiki/Linosa

Linosa (Sqallija: Linusa) tifforma parti mill-Gżejjer Pelagie fil-Kanal ta'
Sqallija tal-Baħar Mediterran. Din il-gżira hija frazzjoni zgħira tal-komun ta'
Lampedusa e Linosa, parti mill-provinċja ta' Agrigento, ta' Sqallija u
tal-Italja. Il-popolazzjoni ta' din il-gżira ċkejkna tammonta għal 450 abitant.

L-isem Lenusa deher għall-ewwel darba matul is-seklu 16 fil-kitba letterarja ta'
Tommaso Fazello hekk kif il-verżjoni moderna tmur lura għas-sena 1845, l-isem li
tlissen mill-kavallier Bernardo Maria Sanvinsente, waqt il-missjoni mogħtija
lilu mir-re Ferdinandu II taż-żewġ Sqallijiet (Napli u Sqallija).

Il-gżira ta' Linosa kienet użata mir-Rumani fejn serviet bħala bażi matul
il-Gwerer Puniċi. Il-150 tank tal-ilma li għad fadal huma l-fdalijiet ta' dan
il-perjodu hekk bikri fl-istorja tal-bniedem. Din il-gżira ġiet iddominata minn
bosta qawwiet barranija, fosthom kien hemm: is-Saraċeni, in-Normanni, l-Anġovini
u l-Aragoniżi. Il-gżira baqgħet abbandunata mill-preżenza tal-umani sas-sena
1843, meta Ferdinand it-tieni tar-renju taż-żewġ Sqallijiet ordna lill-kavallier
Bernardo Maria Sanvinsente, il-kaptan tal-frigata sabiex ifittex jikkolonizza
l-gżira. L-ewwel tletin kolonjalist (artiġjani minn: Ustika, Agrigento u minn
Pantellerija) maż-żieda ta' kmandant maġġuri, patri u tabib, illandjaw fil-25
ta' April tal-1845. Ftit kienu l-persuni interessati fil-gżira matul l-għaqda
tar-Renju tal-Italja, u għalhekk kien fl-1970 biss fejn il-gżira bdiet tinbidel,
b'innovazzjonijiet teknologiċi u l-iżvilupp fit-turiżmu. L-ewwel telefonu kien
installat fl-1963, l-ewwel stazzjon tal-enerġija fl-1967 u skola ġdida flimkien
ma' mixtla fl-1968.

Il-gżira ta' Linosa tkopri żona ta' 5.45 kilometru kwadru, u jingħad li hija ta'
oriġini vulkanika. Din il-gżira hija magħmula minn serje ta' ħofor fondi,
b'Monte Vulcano, 195 metru (640 pied) 'il fuq mill-art ikun l-iktar wieħed
prominenti. L-eqreb art ta' Linosa hija l-gżira ta' Lampedusa, li tinsab xi 43
kilometru lejn in-nofsinhar ta' Linosa, 119-il kilometru lejn il-punent
tal-Gżira Maltija Għawdex, 121 kilometru lejn l-ilbiċ ta' Pantellerija, 163
kilometru lejn in-nofsinhar tal-gżira maġġuri ta' Sqallija u 165 kilometru lejn
il-lvant ta' Cape Mahida fit-Tuneżija.



https://mt.wikipedia.org/wiki/Life_of_Pi

Life of Pi huwa rumanz ta' avventura fantastika miktub mill-Kanadiż Yann Martel
fl-2001. Il-protagonist, Piscine Molitor "Pi" Patel, tifel Indjan minn
Pondicherry, jesplora t-temi tal-ispiritwalità u tal-prattiċità minn età
bikrija. Jirnexxilu jibqa' ħaj għal 227 jum fuq dgħajsa wara li l-vapur li kienu
fuqu għereq f'nofs l-Oċean Paċifiku flimkien ma' tigra irjali tal-Bengala
jisimha Richard Parker.

Fl-2002 il-ktieb rebaħ il-Man Booker Prize for Fiction, u fl-2004,
l-Asian/Pacific American Award for Literature in Best Adult Fiction. Fl-2012 ġie
addattat għaċ-ċinema b'film dirett minn Ang Lee, mimli animazzjoni tal-kompjuter
bi screenplay ta' David Magee. Il-film li ħareġ f'Settembru mill-ewwel intlaqa'
tajjeb mill-pubbliku u mill-kritika. Fl-Academy Awards tal-2013 kellu ħdax-il
nominazzjoni, u rebaħ erba' Oscars: l-Aqwa Direttur, l-Aqwa Ċinematografija,
l-Aqwa Effetti Viżivi u l-Aqwa Mużika.

Life of Pi fih tliet taqsimiet. Fl-ewwel taqsima, il-karattru ewlieni, Pi,
adult, jiftakar tfulitu. Kien ġie msemmi Piscine Molitor Patel għal pixxina li
kien hemm Franza. Huwa jibdel ismu għal "Pi" meta jibda l-iskola sekondarja,
għax jiddejjaq li kulħadd jaqbad miegħu bil-laqam "Pissing Patel". Missieru
għandu zoo f'Pondicherry, u lil Pi jipprovdilu ħajja pjuttost komda u ċertu
għarfien tal-psikoloġija tal-annimali.

Pi jitrabba bħala Indù, iżda ta' erbatax–il sena isir midħla tal-Kristjaneżmu u
tal-Islam, u jibda josserva t-tliet reliġjonijiet għax kulma jrid li jħobb lil
Alla "just wants to love God." Jipprova jifhem lil Alla mil-lenti ta' kull
reliġjon u jara s-sabiħ ta' kull waħda minnhom.

Familtu tiddeċiedi li tbigħ iż-zoo wara kwistjoni fuq l-art li kellha mal-gvern,
u tbigħ l-annimali lil diversi zoos madwar id-dinja qabel ma temigra lejn
il-Kanada. Fit-tieni taqsima, il-familja ta' Pi tirkeb vapur merkantili Ġappuniż
lejn il-Kanada b'uħud mill-annimali taż-zoo tagħhom, iżda wara ftit jiem,
il-vapur jinqabad f'maltempata u jegħreq, u ommu, missieru u ħuh imutu.
Fil-maltempata, Pi jaħrab f'dgħajsa tas-salvataġġ żgħira flimkien ma' jena
ttikjata, żebra feruta, u orangutan.

Pi jirrakkonta diversi ġrajjiet, fosthom l-iskoperta ta' gżira magħmula minn
minn alka karnivora miżgħuda bis-surikati (bl-Ingliż, meerkats). Wara 227 jum,
id-dgħajsa tas-salvataġġ tasal fil-kosta tal-Messiku u Richard Parker mill-ewwel
jaħrab fil-ġungla li kien hemm qrib.

Fl-2010 il-President Amerikan Barack Obama kiteb lill-awtur, u ddeskriva Life of
Pi bħala "prova eleganti ta' Alla u tal-ħila tan-narrattiva" ("an elegant proof
of God, and the power of storytelling").



https://mt.wikipedia.org/wiki/Kunflitt_I%C5%BCraeli-Palestinjan

Il-Konflitt Iżraeli Palestinjan fil-Lvant Nofsani jaf il-bidu tiegħu fis-Sena 70
Wara Kristu, meta l-Lhud tkeċċew minn arthom mill-kolonizzaturi tagħhom ta’ dak
iż-żmien, ir-Rumani. Ir-Rumani keċċew lil-Lhud għax tal-aħħar kienu l-iktar
poplu maħkum li taw inkwiet lill-ħakkiema tagħhom. Dan wassal biex il-Lhud
baqgħu bla stat għal mijiet ta’ snin. Din is-sitwazzjoni damet għaddejja
sat-Tieni Gwerra Dinjija.

Meta din il-gwerra spiċċat, il-popli kollha ta’ madwar id-dinja urew simpatija
mal-Lhud minħabba l-ġenoċidju li l-Ġermanja Nażista għamlet fil-konfront
tagħhom. Dan wassal biex il-komunità Internazzjonali, inklużi ż-żewġ super
potenzi, kienu favur l-idea li l-Lhud jerġgħu jingħataw l-istat li huma kienu
jokkupaw sa meta tkeċċew mill-Imperu Ruman. Minn dan il-mument bdiet it-tensjoni
f’dan ir-reġjun. Dan għax dik l-art li prattikament żvojtat wara t-tkeċċija
tal-Lhud, matul iż-żmien ġiet okkupata mill-Għarab Palestinjani. L-Għarab ma
qablux li parti mill-art li huma issa kienu qegħdin jokkupaw tingħata lil-Lhud.
Kellhom kull dritt jargumentaw hekk minn perspettiva ta’ Liġi Internazzjonali
iżda l-Lhud ingħataw stat fl-1948.



https://mt.wikipedia.org/wiki/Kolokolo

Il-kolokolo (Dromiciops gliroides) jew kif isibuħ ukoll monito del monte li
jfisser "xadina żgħira tal-muntanji", huwa mammiferu marsupjali karnivoru ta'
l-Amerika t'isfel. Jinstab biss fuq il-muntanji bejn iċ-Ċili u l-Arġentina u
jippreferi foresti umdi, partikolarment fejn jikber il-bambu jew qasab ċilen u
huwa pjuttost komuni fl-arja ristretta li jgħix fiha.

Il-kolokolo huwa marsupjal notturn u għandu abblità kbira biex jitla' mas-siġar
fejn jgħinu ħafna denbu, imma jsibu komdu tant ieħor fuq l-art. Huwa għandu
kapaċità li jakkumula riserva kbira ta' xaħam f'denbu, u fi żmien ġimgħa kapaċi
jirdoppja l-piż ta' ġismu. Din ir-riserva tintuża matul il-ġranet kesħin
tax-xitwa meta il-kolokolo jkun qiegħed fi stat ta' ibernazzjoni.

Il-kolokolo huwa ftit akbar minn ġurdien, twil bejn 8 u 13-il cm, b'denb
pjuttost oħxon fil-bidu, moderatament preħensili, ta' bejn wieħed u ieħor
l-istess tul u jiżen bejn 17 u 31 gramma. Il-pil, qasir u folt fil-kanella b'xi
ftit iswed fin-naħa ta' fuq għal mal-ġnub, ma' l-idejn u s-saqajn, b'xi tbajja
fil-griż ċar 'l hemm u 'l hawn, b'wiċċu u żaqqu fil-bajdani. Il-kolokolo għandu
par għajnejn kbar ftit imqabbżin 'il barra b'żewġt iċrieki suwed madwarhom u par
widnejn qosra, żgħar u tondi.

Il-parti l-kbira tad-dieta tal-kolokolo hija waħda karnivora, magħmulha minn
insetti u annimali vertebrati żgħar, għalkemm ammont żgħir ta' frott jittiekel
ukoll.

It-tgħammir isir matul ir-rebbiegħa u fil-bidu tas-sajf. Wara biss ftit ġranet
jitwieldu minn 1 sa 5 frieħ taħt forma ta' embrjuni żgħar ħafna, li jiġu miżmuma
ġewwa marsupju żviluppat sew li jiflaħ massimu ta' 4. Dawn ikomplu jiżviluppaw
fil-marsupju ta' l-omm u joħorġu biss wara ftit ġimgħat, meta jkunu kapaċi
jżommu it-temperatura ta' ġisimhom stabli. Wara jkomplu jikbru ġo bejta
fis-siġar li tkun lestiet l-omm minn qabel. Ftit ġranet biss wara il-frieħ
jibdew iduru ma' l-omm imqabdin ma' daharha, dan sakemm jkunu kapaċi jżommu
waħedhom fis-siġar. Il-kolokolo jilħqu l-maturità sesswali tagħhom fit-tieni
sena ta' ħajja.

Il-kolokolo jew monito del monte huwa l-uniku membru tal-familja
Microbiotheriidae u l-unika speċi ħajja mill-ordni antik Microbiotheria, li ilu
miż-żminijiet ta' l-Oligoċen u l-Mioċen ta' l-Amerika t'isfel. Għalkemm darba
kien maħsub li huwa membru ta' l-ordni Didelphimorphia, ħafna evidenzi anatomiċi
u ġenetiċi fi żmienijiet reċenti wasslu għall-konklużjoni li dan il-mammiferu
marsupjali ċkejken ta' l-Amerika t'isfel huwa relatat l-aktar fil-qrib
mal-marsupjali tal-kontinent Awstraljan. Huwa maħsub ukoll li l-antenati
fil-bogħod tal-kolokolo, jew baqgħu fil-kontinent ta' l-Amerika t'isfel waqt li
oħrajn daħlu fil-kontinent Antartiku w eventwalment f'dak Awstraljan matul
iż-żmien li t-3 kontinenti kienu magħqudin f'kontinent wieħed bl-isem ta'
Gondwana jew kienu parti mil-fawna marsupjali Awstraljana li reġgħu invadew lura
il-kontinent ta' l-Amerika t'isfel.



https://mt.wikipedia.org/wiki/Klassifika_dinjija_tal-FIFA

Il-Klassifika dinjija tal-FIFA hija sistema ta' klassifikazzjoni tat-timijiet
nazzjonali tal-irġiel tal-futbol, li attwalment hi ggwidata minn Spanja.
It-timijiet membri tal-FIFA, il-federazzjoni li tħares il-logħba tal-futbol
madwar id-dinja, huma pożizzjonati skont ir-riżultati tal-logħob tagħhom,
bit-timijiet bl-aktar suċċess ikunu fl-aktar postijiet għoljin. Introdotta
f'Diċembru tal-1992, seba' timijiet waslu sal-quċċata (l-Arġentina, il-Brażil,
Franza, il-Ġermanja, l-Italja, l-Olanda u Spanja), fejn il-Brażil qatta' l-aktar
żmien fl-ogħla pożizzjoni.

Sistema ta' punti hija wżata, bil-punti jiġu mogħtija skont ir-riżultati
tal-partiti rikonoxxuti mill-FIFA. Taħt is-sistema attwali, il-klassifika hija
bbażata skont il-prestazzjoni tat-tim fl-aħħar erba' snin, bir-riżultati l-aktar
riċenti u il-logħbiet iktar sinjifikanti jkollhom iktar piż sabiex ikun rifless
l-istat kompetittiv tat-tim. Il-bidla li saret wara t-Tazza tad-Dinja 2006 rat
bidla li r-riżultati mill-aħħar erba' snin jiġu kkunsidrati u mhux aktar
tal-aħħar tmienja. Dan wara kritika li l-klassifiki ma kinux jirriflettu s-saħħa
relattiva tat-timijiet nazzjonali.

F'Diċembru tal-1992, il-FIFA ppubblikat lista tal-membri tagħha skont
il-pożizzjoni tagħhom biex tipprovdi bażi ta' paragun tas-saħħa relattiva ta'
dawn it-timijiet. Minn Awwissu ta' wara, din il-lista bdiet tiġi aġġornata
frekwentament, għal pubblikazzjoni mensili. Bidliet importanti saru fl-1999 u
fl-2006, wara kritika fuq is-sistema. Il-membri tal-FIFA żdiedu minn 167 għal
208 minn meta beda l-użu tal-klassifiki.

Il-FIFA ħabbret li s-sistema tal-klassifika kienet se tiġi aġġornata wara
t-Tazza tad-Dinja 2006. Il-perjodu ta' evalwazzjoni kien imnaqqas minn tmienja
għal erba' snin, u metodu aktar sempliċi ta' kalkolu kien implimentat. Il-gowls
skurjati, u l-vantaġġ tal-partiti li jintlagħbu ġewwa jew barra minn darhom ma
baqgħux aktar jingħataw importanza, u aspetti oħra tal-kalkolu, bħall-importanza
tal-partita, ġew reviżati. Is-sett il-ġdid tal-klassifika reviżata u
l-metodoloġija ta' kalkolu ġew imħabbra fit-12 ta' Lulju 2006.

Din il-bidla saret minħabba l-krìtika tas-sistema ta' qabel. Ħafna entużjasti
tal-futbol ħassew li ma kinitx sewwa, speċjalment meta kienu paragunati ma'
sistemi ta' klassifika oħra u ma kinitx tirrispondi għall-bidliet
tal-prestazzjoni tat-timijiet nazzjonali. Timijiet mir-Repubblika Ċeka
sal-Istati Uniti kienu s-sorpriża fil-postijiet l-aktar għoljin tal-klassifika,
fejn ġabu krìtika akbar u affetwaw negativament fuq il-kredibilita tas-sistema.
L-eliminazzjoni ta' dawn iż-żewġ timijiet kmieni fit-Tazza tad-Dinja 2006 ġabu
aktar fidi fil-krìtika li kienu jsiru.

Meta s-sistema kienet introdotta, il-Ġermanja ddebutat bħala l-aqwa tim
fil-klassifika wara żmien ta' dominanza fl-aħħar tliet edizzjonijiet tat-Tazza
tad-Dinja fejn spiċċat dejjem fil-finali u rebħet darba. Il-Brażil ħadu l-ewwel
post fil-fażi preliminarju għat-Tazza tad-Dinja 1994 fejn rebħu tmienja u tilfu
waħda mid-disa' partiti ta' kwalifikazzjoni, u skurjaw għoxrin gowl u sofrew
erba' biss. L-Italja ħadu l-ewwel post għal żmien qasir wara wkoll suċċess
fil-fażi ta' kwalifikazzjoni, wara li l-ewwel post reġa' ġie miksub
mill-Ġermanja.

Is-suċċess tal-Brażil fil-fażi ta' kwalifikazzjoni tahom perjodu qasir tal-ewwel
post. Il-Ġermanja reġgħu ħadu l-ewwel post matul it-Tazza tad-Dinja 1994, sakemm
il-Brażil rebħu l-edizzjoni biex b'hekk kisbu l-ewwel post u baqgħu hemm sa
seba' snin. Franza ħadu l-ewwel post wara r-rebħ tat-Tazza tad-Dinja 1998 u
tal-Kampjonati Ewropej 2000. Is-suċċess tal-Brażil fit-Tazza tad-Dinja 2002
reġgħet tefgħet lit-tim Sud-Amerikan fl-ewwel post, fejn baqgħu hemm sa Frar
tal-2007, wara li l-Italja rritornat għall-ewwel darba fl-ewwel post mill-1993
wara r-rebħa fit-Tazza tad-Dinja 2006 fil-Ġermanja. Xahar wara l-Arġentina ħadu
post l-Italja, fejn kisbu l-ewwel post għall-ewwel darba, imma l-Italja
rritornaw fl-ewwel post f'April. Wara r-rebħ tal-Copa América 2007 f'Lulju,
il-Brażil irritornaw fl-ewwel post, imma f'Ottubru posthom reġgħu kisbuh
l-Arġentina. F'Lulju 2008, Spanja ħadu l-ewwel post għall-ewwel darba, wara li
rebħu l-Kampjonati Ewropej 2008. Il-Brażil reġgħu ħadu l-ewwel post wara li
rebħu t-Tazza tal-Konfederazzjonijiet 2009 u Spanja reġgħet ħadet it-titlu
f'Novembru tal-2009 wara li rebħu l-partiti kollha fil-fażi ta' kwalifikazzjoni
għat-Tazza tad-Dinja 2010. F'April tal-2010, il-Brażil reġgħu telgħu l-ewwel.

Dawn il-klassifiki huma wżati mill-FIFA biex tara l-progress u l-abilità
kurrenti tat-timijiet nazzjonali tal-futbol tan-nazzjonijiet membri, u kif ukoll
biex tipparaguna t-timijiet nazzjonali. Huma huma wkoll użati bħala parti
tal-kalkolu li jsir biex jikklassifikaw lit-timijiet għal kompetizzjonijiet.
Fil-fażi ta' kwalifikazzjoni għat-Tazza tad-Dinja 2010, il-klassifiki ġew użati
biex jirranġaw il-gruppi fil-kompetizzjonijiet li jinvolvu lill-membri
tal-CONCACAF (bl-użu tal-klassifika ta' Mejju), tal-CAF (bil-klassifika ta'
Lulju), u tal-UEFA, bl-użu tal-klassifika posposta ta' Novembru 2007.

It-Tim tas-Sena hu unur mogħti lit-tim nazzjonali li fl-aqwa sebgħa logħbiet
tas-sena rċieva l-akbar ammont ta' punti. It-tabella t'hawn taħt turi l-aqwa
tliet timijiet ta' kull sena.

L-Aqwa Progress tas-Sena huwa unur mogħti lit-tim li jkun għamel l-iktar
progress matul dik is-sena fil-klassifika dinjija. Fil-klassifika tal-FIFA, dan
mhuwiex sempliċi t-tim li tela' l-aktar postijiet, imma jsir kalkolu minħabba li
aktar ma' tim ikun fl-aktar postijiet għolja, aktar ikun diffiċli biex jikseb
aktar punti. Il-kalkolu li jintuża' hu n-numru ta' punti fi tmiem is-sena (ż)
immultiplikat man-numru ta' punti li kiseb matul dik is-sena (y). It-tim
bl-ikbar total jirċievi dan l-unur. It-tabella t'hawn taħt turi l-aktar tliet
timijiet li għamul progress ta' kull sena.

Waqt li ma sar l-ebda unur uffiċjali għall-movimenti li seħħew fl-2007, il-FIFA
ħarġet lista tal-'Aqwa Progress' fil-klassifiki tal-2007. Madanakollu, il-metodu
ta' kalkoli tbiddel skont id-differenza fil-punti tal-klassifiki matul il-kors
tas-sena (aktar milli l-metodu wżat fl-unur uffiċjali mill-1993 sal-2006).
Ir-riżultati għas-snin riċenti huma bbażati skont metodu simili.



https://mt.wikipedia.org/wiki/Klaas-Jan_Huntelaar

Klaas-Jan Huntelaar (Voor-Drempt, 12 ta' Awwissu 1983) hu plejer tal-futbol
professjonali Olandiż li jilgħab bħala attakkant ma' Schalke 04 u għat-tim
nazzjonali Olandiż.

Imlaqqam bħala The Hunter, Huntelaar iħaddan teknika tajba u atletiċità, u
kapaċi jiskorja kull tip ta' gowls kemm b'rasu u anki b'saqajh. L-istil tiegħu
ġie mqabbel ma' dak ta' Marco van Basten u Fernando Morientes.

Il-kowċ veteran tat-tim nazzjonali tal-Olanda, Louis van Gaal, stqarr fuq
il-plejer "ġewwa l-kaxxa l-kbira, hu l-aqwa plejer fid-dinja".

Huntelaar twieled f'Drempt, raħal fir-reġjun ta' Achterhoek ġewwa l-Olanda, imma
familtu marret toqgħod Hummelo meta kellu biss sitt ġimgħat. Fl-età ta' ħames
snin, Huntelaar flimkien maż-żewġ ħutu, ingħaqdu mat-tim lokali ta' v.v. H. en
K. fejn lagħab magħhom għas-sitt snin ta' wara.

Il-prestazzjonijiet tiegħu laqqtu l-għajn tal-klabb ta' De Graafschap li fis-6
ta' April, 1994, ipperswadewh biex jiffirma l-ewwel kuntratt tiegħu, meta kellu
biss ħdax-il sena. Matul l-ewwel sentejn tiegħu ma' De Graafschap, Huntelaar
lagħab f'diversi pożizzjonijiet fosthom fuq il-faxxa x-xellugija, bħala
midfilder offensiv, difensur xellugi u anki gowlkiper; kien biss fit-tielet sena
tiegħu li kabbar il-kredenzjali tiegħu bħala attakkant.

Fl-istaġun 1997–98, Huntelaar, li kellu erbatax-il sena, kien l-attakkant
prinċipali tat-tim Ċ ta' De Graafschap fejn f'20 logħba skorja 33 gowl.
L-istaġun segwenti rah jiġi promoss mat-tim B1, u fl-istaġun 1999–2000 sar
l-aqwa skorer tal-kampjonat B1 b'31 gowl. L-abbilitajiet tiegħu attiraw
l-attenzjoni ta' PSV Eindhoven, li sussegwentament kisbu l-firma tiegħu f'Ġunju
tas-sena 2000.

Fl-ewwel staġun tiegħu ma' PSV, Huntelaar mill-ewwel stabilixxa lilu nnifsu
bħala skorer prolifiku mat-tim ġovanili A1 taħt il-kowċ Willy van der Kuijlen,
fejn sab ix-xibka 26 darba fi 23 logħba, hekk kif spiċċa wkoll l-aqwa skorer ta'
dik is-sezzjoni. Fit-tieni staġun tiegħu ma' PSV, Huntelaar tniżżel mal-ewwel
tim immexxi minn Guus Hiddink. Id-debutt tiegħu wasal fit-23 ta' Novembru 2002
fir-rebħa barra minn darhom ta' 3-0 fuq RBC Roosendaal, fejn daħal bħala
sostitut għal Mateja Kežman fis-76 minuta. Madanakollu, dan l-istaġun kellu jkun
wieħed qares għalih minħabba li din kellha tkun l-unika dehra tiegħu.

Lejn il-bidu tal-2003 kien jidher ċar li l-opportunitajiet mal-ewwel tim għal
Huntelaar kienu se jonqsu, u b'hekk ġie msellef lill-klabb preċedenti tiegħu, De
Graafschap, fejn hemmhekk kien hemm zijuh li kellu l-irwol ta' direttur
finanzjarju. Id-debutt mat-tim tal-kbar ta' De Graafschap wasal fit-8 ta' Frar,
2003, bħala sostitut għal Han van de Haar kontra Roosendaal. L-unika dehra
mal-ewwel ħdax waslet fis-16 ta' Frar, 2003, hekk kif De Graafschap sfaw
megħluba 5–1 minn SC Heerenveen. L-aħħar preżenza tiegħu waslet fit-telfa
tat-tim ta' nhar id-29 ta' Meju, 2003, kontra Zwolle bl-iskor ta' 2–1, li
kkonfermat ir-relegazzjoni mill-Eredivisie. Fil-perjodu ta' self għamel disa'
dehriet fil-kampjonat, imma ma skorja l-ebda gowl, b'De Graafschap jiddeċiedu li
ma jestendux il-perjodu ta' self.

Fil-bidu tal-istaġun 2003–04, Huntelaar intbagħat għal darb'oħra taħt self
mat-tim promoss fl-Eerste Divisie ta' AGOVV immexxi minn Jurrie Koolhof.
L-istaġun ta' Huntelaar kien wieħed fenomenali, fejn barra li skorja fid-debutt
tiegħu mal-klabb kontra TOP Oss, u tripletta fit-tieni partita tiegħu kontra
Heracles Almelo, hu spiċċa wkoll bħala l-aqwa skorer ta' dik id-diviżjoni b'26
gowl f'35 logħba. Fi tmiem l-istaġun ġie magħżul bħala l-Plejer tal-Istaġun
tal-Eerste Divisie.

Fi tmiem il-perjodu ta' self ma' AGOVV, Huntelaar irrifjuta li jiffirma kuntratt
ġdid ma' PSV, u minflok ingħaqad ma' Heerenveen għal somma ta' €100,000.
Huntelaar beda l-istaġun 2004–05 billi skorja fid-debutt tiegħu ma' Heerenveen
fl-Eredivisie kontra AZ, u sal-waqfa tax-xitwa kien diġà wasal sa 10 gowls fi
17-il logħba. L-istaġun intemm b'Huntelaar jiskorja 17-il gowl f'31 logħba, fejn
għen lil Heerenveen jikkwalifikaw għat-Tazza UEFA. L-istaġun segwenti
tal-2005–06, kompla bl-istess ritmu bħal ta' qablu, u sax-xitwa kien skorja
17-il gowl fi 15-il logħba, u dan wassal biex diversi klabbs kemm mill-Olanda u
anke dawk minn barra l-ixtut bdew josservaw lil dan il-plejer. Finalment,
Huntelaar iffirma ma' Ajax, il-klabb li kien jappoġġja meta kien għadu żgħir.
Heerenveen irċivew is-somma ta' €9 miljun flimkien ma' inċentivi futuri
għall-plejer, bi 15 fil-mija (€1.35 miljun) tmur għal PSV, b'riżultat tar-regola
ta' kompensazzjoni imposta mill-FIFA.

Huntelaar iddebutta ma' Ajax wara l-waqfa xitwija, u skorja l-ewwel gowl tiegħu
mal-klabb kontra l-klabb preċedenti tiegħu, Heerenveen, fit-Tazza Olandiża.
Matul ix-xahar ta' Frar, Huntelaar sab ix-xibka disa' darbiet f'seba' partiti
għal Ajax, fosthom kontra t-tim Taljan ta' Inter fid-debutt personali
fil-kompetizzjoni taċ-Champions League. Huntelaar temm l-istaġun bħala l-aqwa
skorer għal Ajax b'16-il gowl f'16-il partita, minkejja li kien għadu kemm
ingħaqad magħhom f'Jannar, u spiċċa wkoll bħala l-aqwa skorer tal-kampjonat bi
33 gowl staġjonali. F'47 dehra hu skorja total ta' 44 gowl fil-kompetizzjonijiet
kollha.

Fis-semifinali tat-Tazza Olandiża, Huntelaar skorja rovexxata biex kiseb il-pari
fil-ħin miżjud tal-partita kontra Roda, biex il-partita marret għall-ħin
barrani. Ajax rebħu l-konfront 4–1, b'Huntelaar iżid it-tieni gowl personali
fil-109 minuta. Fil-finali, kontra PSV, Huntelaar skorja darbtejn biex għen lil
Ajax jirbħu din it-tazza 2–1. Huntelaar ingħata l-unur tat-Talent tas-Sena u
l-Plejer tas-Sena ta' Ajax għall-2005–06.

Huntelaar ġie nnominat bħala l-viċi-kaptan ta' Ajax għall-istaġun 2006–07.
Huntelaar skorja żewġ gowls fil-partita ta' kwalifika għall-UEFA Champions
League kontra FC Copenhagen, fejn għen lit-tim jirbaħ l-ewwel leg barra minn
daru bl-iskor ta' 2–1. Madanakollu, Ajax tilfu ġewwa darhom it-tieni leg
bl-iskor ta' 2–0, u kellhom jikkuntentaw b'post fit-Tazza UEFA. Matul din
il-kompetizzjoni, Huntelaar skorja seba' darbiet f'seba' partiti, fosthom
fir-rebħa fit-tieni leg tar-rawnd tal-aħħar 32 kontra Werder Bremen, rebħa li
ftit swiet minħabba li Ajax inqalgħu barra mill-kompetizzjoni. Fil-kampjonat
kellhom jikkuntentaw bit-tieni post, waqt li fit-Tazza Olandiża, Huntelaar
skorja erba' gowls f'sitt partiti, fosthom il-gowl tal-pari fil-finali kontra AZ
li spiċċat 1–1 wara l-ħin miżjud u dak supplementari. Ajax irnexxielhom iżommu
t-tazza f'idejhom meta rebħu 7–8 wara l-għoti tal-penalties, b'Huntelaar
jiskorja wieħed minnhom.

Fl-2007–08 Ajax ġew eliminati miċ-Champions League fil-fażi ta' kwalifikazzjoni,
b'Huntelaar jitlef penalty fl-ewwel leg kontra Slavia Praha. Lanqas fit-Tazza
UEFA ma gawdew minn fortuna hekk kif Dinamo Zagreb ħarġu rebbieħa fil-konfront
dirett grazzi għall-gowls barra minn darhom, biż-żewġ gowls ta' Huntelaar ma
jkunux biżżejjed biex jiżguraw il-progress f'din il-kompetizzjoni. Fl-ewwel
partita tal-istaġun tal-Eredivisie, Huntelaar skorja erba' gowls biex għen
lit-tim jirbaħ lit-tim promoss ta' De Graafschap bl-iskor kbir ta' 8–1. Wara
l-irtirar ta' Jaap Stam f'Ottubru tal-2007, Huntelaar ingħata l-faxxa ta'
kaptan, sakemm jirritorna lura fl-azzjoni l-midfilder esperjenzat Edgar Davids.
Fis-6 ta' April, 2008, Huntelaar skorja l-100 gowl tiegħu fil-kampjonat bi
tripletta fir-rebħa ta' 4–1 ta' Ajax fuq De Graafschap. Fil-25 sena ta' qabel,
kienu biss Dennis Bergkamp u Dirk Kuyt li laħqu dan it-tragward qabel għeluq
il-25 sena. Huntelaar għalaq l-istaġun bi 33 gowl f'34 partita, l-aqwa skorer
tal-Eredivisie, u l-ewwel plejer ta' Ajax li qatt skorja 30 gowl fi staġun
wieħed minn mindu Marco van Basten għamel dan fl-1986–87.

Bil-wasla ta' Marco van Basten bħala kowċ ġdid ta' Ajax fil-bidu tal-istaġun
2008–09, Huntelaar ġie msemmi bħala l-kaptan definittiv tat-tim. Huntelaar
skorja 9 gowls fi 15-il logħba f'kull kompetizzjoni qabel ma ġibed il-ligamenti
ta' irkopptu nhar id-9 ta' Novembru, 2008, waqt partita valida għall-kampjonat
kontra Sparta Rotterdam. Ma kellux jilgħab għal aktar minn tmien ġimgħat wara,
fejn din kellha tkun l-aħħar partita ma' Ajax.

Fil-bidu ta' Diċembru 2008, Real Madrid laħqu qbil ma' Ajax għall-firma ta'
Huntelaar fil-bidu tas-sena l-ġdida. Huntelaar ingħaqad ma' Real Madrid f'Jannar
tal-2009 għal €20 miljun, somma li tista' titla' sa €27 miljun. Id-debutt tiegħu
mal-klabb Madrilen wasal fl-4 ta' Jannar, 2007, fil-partita kontra Villarreal.
Hu lagħab 56 minuta tal-partita u għamel erba' dehriet konsekuttivi minn fuq
il-bank tas-sostituti, qabel ma fetaħ il-kont tiegħu mat-tim nhar il-15 ta' Frar
2009 fir-rebħa ta' 4–0 kontra Sporting Gijon. Real Madrid kienu lesti li jżidu
mal-iskwadra tagħhom għaċ-Champions League 2008–09 liż-żewġ akkwisti l-ġodda,
Huntelaar u Lassana Diarra, imma ż-żewġ plejers kienu diġà lagħbu fl-istess
staġun fit-Tazza UEFA għal Ajax u Portsmouth rispettivament. Ir-regoli tal-UEFA
jimplikaw li wieħed biss mit-tnejn jista' jiġi rreġistrat sal-1 ta' Frar 2009, u
l-midfilder difensiv Diarra ġie magħżul biex jilgħab fil-kompetizzjoni.
Huntelaar temm in-nofs staġun tiegħu ma' Real Madrid bi 8 gowls f'20 dehra.

Nhar is-6 ta' Awwissu, Milan waslu fi qbil ma' Real Madrid fuq it-trasferiment
tal-plejer għal €15-il miljun, suġġett għall-eżamijiet mediċi fis-7 ta' Awwissu,
2009. Hu ffirma kuntratt ta' erba' snin mat-tim Minalist. Nhar id-29 ta'
Awwissu, Huntelaar idebutta fil-kampjonat mal-Milan bħala sostitut fit-telfa ta'
4–0 kontra r-rivali ta' Inter. Fid-29 ta' Novembru, hu skorja l-ewwel gowls
personali fis-Serie A b'permezz ta' doppjetta fil-partita kontra Catania, b'żewġ
gowls li waslu fil-ħin miżjud tat-tieni taqsima wara li kien daħal bħala
sostitut fl-84 minuta. Il-Milan rebħu din il-logħba grazzi għal dawn il-gowls
tiegħu. Minħabba l-forma li kien jinsab fiha Marco Borriello, l-attakkant
Olandiż ftit li xejn sab spazju fit-tim. Meta Borriello kien qiegħed isofri minn
problemi fiżiċi, ħa din l-opportunità u matul dan iż-żmien skorja numru ta'
gowls importanti fosthom doppjetta kontra Udinese (fir-rebħa ta' 3–2) u gowls
kontra Fiorentina u Cagliari.

Fil-31 ta' Awwissu, il-klabb Ġermaniż ta' Schalke 04 u Milan qabblu li
fit-trasferiment ta' Huntelaar għal mat-tim tal-Bundesliga għas-somma ta' €13-il
miljun.

Wara l-prestazzjonijiet tiegħu mat-tim nazzjonali Olandiż ta' taħt il-21 sena,
Huntelaar intgħażel minn Marco van Basten għall-partita ta' ħbiberija kontra
r-Repubblika tal-Irlanda tas-16 ta' Awwissu 2006. Huntelaar, fid-debutt tiegħu,
skorja żewġ gowls u pprova żewġ assist fir-rebħa ta' 4–0 tal-Olanda, biex b'hekk
sar l-ewwel plejer li skorja fid-debutt internazzjonali tiegħu minn mindu Dick
Nanninga irrepeta dan il-pass fl-1978.

Wara li għal numru ta' partiti ma kienx magħżul fost l-iskwadra, hu reġa' ngħata
sejħa f'Ottubru tal-2007 għall-partita ta' kwalifika għall-Kampjonati Ewropej
2008 kontra r-Rumanija u l-Islovenja. Minħabba s-sospensjoni ta' Ruud van
Nistelrooy, Huntelaar kien mal-ewwel ħdax u skorja l-ewwel gowl internazzjonali
kompetittiv fir-rebħa kontra l-Islovenja bl-iskor ta' 2–0. Huntelaar kien inkluż
fl-iskwadra Olandiża għall-fażi finali tal-Kampjonati Ewropej 2008, fejn matul
dawn il-kampjonati skorja darba fl-unika apparenza tiegħu fl-aħħar partita ta'
Grupp Ċ kontra r-Rumanija, b'riżultat finali ta' 2–0.

Bl-irtirar mix-xena internazzjonali ta' Ruud van Nistelrooy, Huntelaar sar
l-ewwel għażla fuq l-attakk għall-kowċ il-ġdid Bert van Marwijk għall-fażi ta'
kwalifikazzjoni għat-Tazza tad-Dinja 2010. Huntelaar, s'issa irnexxielu jiskorja
14-il gowl minn 25 dehra mat-tim nazzjonali.



https://mt.wikipedia.org/wiki/Karl_Shuker

Karl P. N. Shuker (t. 1959) huwa zoologu, kripto-zoologu u awtur Brittaniku li
jgħix fil-West Midlands, l-Ingilterra. Huwa jaħdem bħala konsulent zooloġikali,
konsulent tal-media u kittieb awtorevoli tal-kripto-zooloġija.

Shuker kiseb B.Sc fiz-zooloġija mill-Università ta’ Leeds u ġab id-dottorat
fiz-zooloġija u l-fizjoloġija komparattiva mill-Università ta’ Birmingham. Huwa
membru ta’ ħafna soċjetajiet xjentifiċi. Shuker huwa wieħed mill-kriptologi
l-aktar magħrufa fid-dinja. Kiteb diversi artikli u ppubblika erbatax-il ktieb.

Shuker kien l-ewwel kripto-zoologu li ġibed l-attenzjoni dwar numru
konsiderevoli ta’ kriptidi li sa dakinhar ma kinux magħrufin. Minbarra
l-pubblikazzjonijiet tiegħu, Shuker jikkorrispondi regolarment fil-Fortean
Times, huwa l-editur speċjali u korrispondent dwar il-kripto-zooloġija għal
Strange Magazine, u korrispondent regolari għal Fate u pubblikazzjonijiet oħrajn
simili. Barra minn dan, huwa konsulent zooloġiku għar-rekords dinjija
tal-Guinness. Ikkontribwixxa bħala konsulent għal diversi serje televiżivi
wkoll, bħal Into the Unknown tad-Discovery TV.



https://mt.wikipedia.org/wiki/Kamra_tad-Deputati_ta%27_Malta

Skont is-Sezzjoni 65(1) tal-Kostituzzjoni il-Kamra, flimkien mal-President
tar-Repubblika, tista' tagħmel "liġijiet għall-paċi, ordni u gvernar tajjeb ta'
Malta b'mod konformi mar-rispett sħiħ għad-drittijiet tal-bniedem, il-prinċipji
ġeneralment aċċettati tad-dritt internazzjonali u l-obbligi internazzjonali u
reġjonali ta' Malta partikolarment assunti bit-trattat ta' adeżjoni mal-Unjoni
Ewropea ffirmat f'Ateni fis-16 t'April, 2003".

Il-Kamra trid tkun komposta minn numru farradi ta' Deputati magħrufa bħala
"Membri Parlamentari" elett minn numru ta' Distretti fejn kull Distrett jeleġġi
l-istess numru ta' Deputati. Minbarra dawn, meta l-iSpeaker jiġi appuntat minn
barra l-Kamra dan ukoll jitqies bħala membru tal-Kamra. Fl-X Leġislatura li
bdiet fl-2003 in-numru ta' Deputati kien ta' 65 eletti minn 13-il Distrett li
naqsu b'wieħed meta l-iSpeaker, Anton Tabone, ġie appuntat mill-Grupp
Parlamentari tal-Partit Nazzjonalista. Din kienet l-ewwel darba
mill-Indipendenza 'l hawn li l-iSpeaker ġie maħtur minn fost il-membri
tal-Kamra.



https://mt.wikipedia.org/wiki/Jum_il-%C4%A6elsien_(Malta)

Jum il-Ħelsien hija festa nazzjonali ċċelebrata f'Malta li tfakkar il-31 ta'
Marzu, 1979, ġurnata li mmarkat il-ħelsien tal-gżejjer Maltin minn kull qawwa
barranija għall-ewwel darba fl-istorja tagħha. Minn dakinhar 'l hawn ma kien
hawn ebda bażi militari ta' xi nazzjon ieħor f'Malta, u b'hekk wara eluf ta'
snin bħala bażi militari u navali, il-Maltin kellhom fl-aħħar is-sovranità
totali ta' arthom. Dan l-avveniment seħħ meta l-bażi militari Ingliża ngħalqet
wara li r-Renju Unit irrifjuta li jħallas iċ-ċens dovut lil Malta fl-1979, u
peress li l-kuntratt kien jagħlaq fl-[[1 ta' April], il-forzi Ingliżi telqu minn
Malta ġurnata qabel. Jum il-Ħelsien huwa wieħed mill-ħames Festi Nazzjonali li
għandha Malta, flimkien ma' Jum l-Indipendenza, Is-Sette Giugno, Il-Vitorja u
Jum ir-Repubblika.

Il-Priministru ta' Malta Dom Mintoff, fil-lejl tal-31 ta' Marzu 1979 xegħel
it-torċa tal-Ħelsien fuq il-monument tal-Ħelsien, xogħol tal-iskultur Anton
Agius, quddiem il-Knisja ta’ San Lawrenz il-Birgu, fost il-ferħ u l-għajat
tal-pubbliku preżenti, l-isparar tal-murtali, id-daqq tal-marċi mill-baned u
d-daqq ta’ qniepen tal-knejjes kollha ta’ Malta. Flimkien mal-Prim Ministru
Mintoff, xegħel id-dawl tal-ħelsien George Agius, Segretarju Ġenerali
tal-General Workers Union.

Ftit qabel, il-bandiera Ingliża tniżżlet bil-mod il-mod u flokha telgħet
il-bandiera Maltija għad-daqq tal-Innu Malti u l-għajat ta’ ferħ tal-Maltin
miġburin fit-toroq u fuq is-swar tal-Kottonera u, fuq in-naħa l-oħra, tal-Belt
Valletta. Il-bandiera Ingliża tniżżlet mill-baħri Ingliż David Gilchrist ta’ 23
sena, signal man fuq l-HMS London wara li l-pulizija Malti Richard Cauchi ta’ 28
sena mill-Ħamrun ta s-salut. Il-baħri Ingliż imbagħad geżwer il-bandiera u ħa
b’idejn il-ħaddiem Malti Carmel Boxall ta’ 22 sena mill-Birgu, li kien impjegat
mad-Dipartiment tax-Xogħlijiet Pubbliċi. Imbagħad il-bandiera Maltija ttellgħet
minn Alfred Xuereb ta’ 45 sena minn Bormla, li kien welder it-tarzna, fost
ċapċip kbir, kaxxi infernali u daqq tal-qniepen tal-knejjes.

Wara sar diskors mill-President tar-Repubblika Anton Buttigieg, diskors li
xxandar dirett fuq Xandir Malta, radju u televiżjoni.

Il-President temm id-diskors imqanqal tiegħu b’qari tal-poeżija tiegħu
Il-Kappella tal-Paċi. Wara huwa tela’ fuq il-monument biex iqiegħed bukkett ta’
fjuri ħomor u bojod f’riġlejn il-monument. Kien akkumpanjat minn żewġt itfal
Maltin, Odette Buhagiar u Garry Hurst, li ssimbolizzaw il-ġenerazzjoni l-ġdida,
li ukoll qiegħdu fjuri f’riġlejn il-monument.

Imbagħad tela’ l-Kurunell Muammar Gaddafi, Mexxej tal-Ġemeħerija Libjana, li
poġġa bukkett fjuri kbir f’riġlejn il-monument, li kien milqugħ b’ċapċip kbir
mill-folol preżenti.

Warajh telgħu jqegħdu l-fjuri tagħhom il-membri tal-korp diplomatiku,
rappreżentanti tal-Partit Laburista u tal-General Workers Union u rappreżentanti
ta’ għaqdiet u assoċjazzjonijiet li waslu sa fuq il-Monument tal-Ħelsien
f’korteo li telaq minn Pjazza Gavino Gulia, Bormla. Aktar kmieni, fid-daħla ta’
bejn il-Birgu u l-Isla saret ir-regatta tradizzjonali, tlielaq tal-kenuri, opri
tal-baħar u fl-aħħar għadd ta’ skiers daħlu sa quddiem il-monument bit-torċa
tixgħel f’idejhom.

Dom Mintoff kien ikkummissjona lill-kompożitur magħruf Mikis Theodorakis biex
jikkomponi l-mużika tal-innu "Lil Malta f'Jum il-Ħelsien", miktub mill-poeta
Malti Karmenu Vassallo. L-Innu ndaqq għall-ewwel darba fil-31 ta' Marzu 1979
mill-Berlin Philharmonic Orchestra taħt it-tmexxija ta' Herbert von Karajan.

Fiċ-ċerimonja kommemorattiva tal-2009 il-Mexxej Laburista Joseph Muscat tkellem
dwar kif Malta tista’ jimxi ‘l quddiem jekk il-Maltin iridu li jkun hawn għaqda
nazzjonali. Huwa qal li bħala ġens qatt ma stajna naslu sa hawn kieku ma kienx
għall-ġrajjiet li sawruna. Qal li wasal iż-żmien li ma nkomplux nitkellmu qisu
hemm xi kisbiet tal-ewwel, it-tieni u t-tielet klassi. Huma kollha ġrajjiet li
huma katina waħda. Mit-taqbida tas-7 ta’ Ġunju 1919 fejn il-Maltin qamu biex
jagħtuna x-xogħol u l-ħidma u r-rebħa u liberazzjoni tal-Ewropa fil-Gwerra fit-8
ta’ Settembru. Għall-kisba importanti tal-21 ta’ Settembru 1964 fejn Ġorġ Borg
Olivier kiseb l-Indipendenza u wera li jemmen fil-ħila tal-Maltin. Mill-jum rari
fit-13 ta’ Dicembru 1974 fejn il-Parlament qabel kważi unanimament li Malta
għandha tkun Repubblika u li l-Kap tal-Istat għandu jkun Anthony Mamo, wild Art
Twelidna. Sal-appuntament mad-destin tal-31 Marzu 1979 meta l-poplu Malti mmexxi
minn Dom Mintoff wera li kiber u sar Nazzjon.



https://mt.wikipedia.org/wiki/Jonny_Evans

Jonathan Grant Evans (Belfast, 2 ta' Jannar 1988) hu plejer tal-futbol
mill-Irlanda ta' Fuq li attwalment jilgħab mat-tim Ingliż ta' Manchester United.

Evans beda l-karriera tiegħu ma' Greenisland FC, qabel ma fis-sajf tal-2006
ingħaqad ma' Manchester United. Suċċessivament mar taħt self ma' Royal Antwerp u
ma' Sunderland, qabel ma reġa' ngħaqad ma' Manchester United fis-sajf tal-2007.
Evans iddebutta mal-ewwel tim ta' Manchester United fil-League Cup 2007–08 u
lagħab ukoll fil-UEFA Champions League. Madanakollu, f'Jannar tal-2008,
intbagħat għal darb'oħra taħt self lit-tim ta' Sunderland biex jakkwista aktar
esperjenza. Lura lejn Manchester, Evans għamel id-debutt fil-kampjonat Ingliż
fil-21 ta' Settembru 2008 fil-partita kontra Chelsea, meta ħa post is-Serb
Nemanja Vidić li kien sospiż. Il-partita spiċċat 1–1. F'Diċembru 2008, Evans
għamel żewġ preżenzi bħala sostitut bil-flokk ta' United fit-Tazza tad-Dinja
tal-Klabbs, fosthom fil-finali fejn daħal ftit wara l-bidu tat-tieni taqsima
wara t-tkeċċija ta' Nemanja Vidić. Evans kompla jżid fil-preżenzi fil-kampjonat
u fil-finali tal-League Cup.

Fuq il-lat internazzjonali, minkejja li kien għadu ma deherx f'ebda partita
mat-tim ta' Manchester United, Evans ġie msejjaħ fl-iskwadra tal-Irlanda ta' Fuq
għall-ewwel darba f'Settembru tal-2006, fejn iddebutta fir-rebħa memorabbli ta'
3–2 fuq Spanja. Minn dakinhar, Evans żamm post regulari fl-iskwadra.



https://mt.wikipedia.org/wiki/John_Buttigieg

John Buttigieg (Tas-Sliema, 5 ta' Ottubru 1963) huwa eks-futboler u kowċ
professjonali li kien jilgħab bħala difensur.

Matul il-karriera tiegħu, Buttigieg lagħab ma' Sliema Wanderers, Brentford u
Swindon Town fl-Ingilterra, Floriana u Valletta.

Sussegwentement sar kowċ fejn beda jħarreġ lit-tfal ta' sitt snin fl-iskola ta'
Carmel Busuttil. F'Marzu tal-2007, huwa ngħaqad ma' Birkirkara bħala kowċ
tal-ewwel tim, u magħhom rebaħ it-Tazza Maltija tal-2008.

F'Lulju tal-2009, Buttigieg inħatar bħala kowċ għat-tim nazzjonali ta' Malta,
wara li Dusan Fitzel kienet sfurzat biex jirriżenja minħabba problemi ta' saħħa,
ħames xhur qabel it-tmiem tal-kuntratt tiegħu. Flimkien ma' Carmel Busuttil
bħala assistent, it-tnejn 'il huma iffirmaw kuntratt ta' ħames snin
mal-assoċjazzjoni tal-futbol ta' Malta. F'Ġunju tas-sena ta' wara huwa ngħata
liċenzja tal-ikkowċjar professjonali mill-UEFA mill-iskola ta' Coverciano,
fl-Italja.

F'Ottubru tal-2011 Buttigieg tneħħa minn kowċ ta' Malta wara biss żewġ rebħiet
f'21 logħba, it-tnejn f'logħbiet ta' ħbiberija, u punt wieħed mill-kwalifika
tal-UEFA Euro 2012 kontra Ġeorġja.

Buttigieg lagħab 95 darba mat-tim nazzjonali Malti, bid-debutt tiegħu iseħħ
fit-23 ta' Mejju 1984, f'logħba ta' kwalifika għat-Tazza tad-Dinja 1986 kontra
l-Iżvezja (telfa ta' 4–0).

L-aħħar logħba tiegħu kienet fit-telfa minima ta' 2–1 kontra l-Ingilterra
f'Ġunju tas-sena 2000.



https://mt.wikipedia.org/wiki/J%C3%B4

João Alves de Assis Silva (São Paulo, 20 ta' Marzu 1987), komunement imsejjaħ
bħala Jô, huwa futboler Brażiljan li jilgħab ma' Al Shabab bħala attakkant.

Huwa qabel lagħab għal Corinthians, CSKA Moscow, Manchester City, Everton,
Galatasaray, Internacional u Atlético Mineiro.

Huwa twieled f'São Paulo, Jô lagħab għall-ġenb Brażiljan Corinthians matul
is-snin 2003–2005. Huwa għamel 54 apparenzi u skorja 23 gowls. Fl-2005 huwa ġie
trasferit għall-klabb Russu CSKA Moscow.

Jô skorja 14-il gowl fl-ewwel 18-il apparanza għal CSKA Moscow. Fil-UEFA
Champions League, Jô skorja żewġ gowls fil-logħbiet kontra Inter Milan, darba ġo
telfa drammatika 4–2 ġewwa San Siro. B'kollox Jô deher 77 logħba għal CSKA
Moscow u skorja 44 gowl.

Fil-31 ta' Lulju 2008, Manchester City iffirmaw lil Jô għall-ammont mhux żvelat
maħsub li jkun jiswa madwar £19-il miljun, it-trasferiment għamel rekord
lill-klabb f'dak iż-żmien. Huwa skorja gowl wieħed biss f'9 logħbiet li sar
kontra Portsmouth u wkoll skorja doppjeta fit-Tazza UEFA kontra Omonia Nicosia.
Jô sabha bi tqila biex jistabbilixxi ruħu fit-tim ta' City filwaqt li hu deher
biss 6 logħbiet fil-bidu tal-istaġun 2008–09.

Jô ssieħeb ma Everton b'self fi Frar 2009, sal-aħħar tal-istaġun 2008–09. Hu
għamel id-debutt tiegħu ġewwa Goodison Park kontra Bolton Wanderers filwaqt li
skorja doppjeta f'rebħa ta' 3–0. Hu spiċċa l-istaġun b'ħames gowl minn tnax-il
apparenza tal-kampjonat.

Huwa rritorna lejn Manchester City fl-aħħar tal-istaġun, iżda reġa ssieħeb
mill-ġdid ma' Everton b'self għall-istaġun 2009–10, bl-għażla ta' pass
permanenti fit-tmiem ta' dak il-perjodu. L-ewwel gowl kompetittiv tiegħu wasal
kontra AEK Athens f'logħba tal-gruppi tal-Europa League, fejn Everton rebħu 4–0.
Wara li mar lura l-Brażil mingħajr permess matul il-perjodu tal-Milied, il-kowċ
ta' Everton David Moyes issospendih għall-ksur ta' kondotta.

Wara l-ksur ta' kondotta ma' Everton, hu rritorna ma' Manchester City u kien
imsellef ma' Galatasaray fl-istess ġurnata. Huwa skorja tlett gowls matul
il-perjodu ta' self ma' Galatasaray.

Huwa reġa' irritorna ma' Manchester City wara li l-perjodu ta' self ma'
Galatasaray kien skada. Jô skorja gowl fil-logħba ta' ritorn kontra Portland
Timbers u kien ukoll suċċessiv fil-logħob ta' ħbiberija tal-pre-staġun kontra
New York Red Bulls, Borussia Dortmund u Valencia CF rispettivament. Imbagħad
huwa reġa' skorja fl-Europa League f'rebħa kontra Red Bull Salzburg u fil-League
Cup fit-telfa ma' West Bromwich Albion, dawn kienu ir-raba' u l-ħames gowls
tiegħu għall-klabb.

Fl-20 ta' Lulju 2011, wara l-perjodu diżappuntanti ma' Manchester City, fejn
skorja 6 gowls f'41 apparenzi, Jô ddeċieda li jirritorna lejn il-Brażil u
ssieħeb ma' Sport Club Internacional biex jipprova jerġa jqajjem l-karriera
tiegħu.

F'Mejju 2012, Jô ffirma ma' klabb ieħor Brażiljan Atlético Mineiro, fejn hu
ffurma sħubija tal-attakk ma' Ronaldinho. Hu rebaħ il-Campeonato Mineiro u għen
lill-klabb jirbaħ l-ewwel titlu tal-Copa Libertadores fl-2013.

Fl-4 ta' Novembru 2014, wara sensiela ta' atti ta' indixxiplina, Jô kien
irrappurtat rilaxxat mill-uffiċjali tal-klabb. Fl-10 ta' Jannar 2015, kien
mill-ġdid fl-iskwadra flimkien ma Emerson Conceição u André, li kienu wkoll ġew
sospiżi mill-kowċ Levir Culpi. Fit-3 ta' Mejju 2015, wara aktar minn sena
mingħajr gowl wieħed, Jô qam bħala sostitut fil-finali tal-Campeonato Mineiro
2015 kontra Caldense u skorja l-gowl tar-rebħa tal-logħba minn pożizzjoni ta'
offside, biex b'hekk Atlético rebħu 2-1 u ġew inkurunati ċampjins
tal-kompetizzjoni għat-43 darba.

Jô rċieva l-ewwel għajta mat-Tim nazzjonali Brażiljan f'Mejju 2007 u kien
fl-iskwadra biex jilagħab kontra l-Ingilterra, iżda ma lagħabx. F'Ġunju 2007,
fl-eta' ta' 20, huwa għamel id-debutt internazzjonali tiegħu f'logħba ta'
ħbiberija kontra t-Turkija.

Jô kien imsemmi fl-iskwadra Brażiljana għall-Logħob Olimpiku 2008 f'Bejġing.
Huwa skorja gowl f'rebħa ta' 3–0 kontra Singapor, f'logħba ta' ħbiberija
pre-Olimpika. Wara li kiseb numru żgħir ta' dehriet aktar sostituti fil-Logħob
Olimpiku, hu mar biex jiskorja żewġ gowls fil-logħba tat-tielet post fejn
il-Brażil rebħu bl-iskor ta' 3–0 kontra l-Belġju. Huwa ma ġiex inkluż fi
kwalunkwe skwadri ulterjuri.

Fis-7 ta' Ġunju 2013, Jô kien imsejjaħ biex jissostitwixxa lil Leandro Damião
għat-Tazza tal-Konfederazzjonijiet 2013, li ġie rtirat mill-iskwadra oriġinali
minħabba xi korriment. Fil-logħba tal-ftuħ, hu skorja l-ewwel gowl
internazzjonali tiegħu f'rebħa ta' 3–0 kontra l-Ġappun. Huwa mbagħad skorja
t-tieni gowl tiegħu għall-Brażil kontra l-Messiku fid-19 ta' Ġunju, 2013, erbat
ijiem wara li skorja l-ewwel gowl tiegħu. Fis-7 ta' Settembru 2013, hu skorja
t-tielet u r-raba' gowls tiegħu għall-Brażil f'logħba ta' ħbiberija kontra
l-Awstralja.



https://mt.wikipedia.org/wiki/It-Trinita%27_Mqaddsa

Il-kelma Trinità ma tinstabx fil-Bibbja. Hi kelma użata mill-Kristjani sa minn
żminijiet bikrija tal-knisja biex jesprimu veritajiet dwar Alla mgħallma
fil-Bibbja. Bl-istess mod nużaw kliem bħal providenza u inkarnazzjoni, li
għalkemm ma nsibuhomx fl-Iskrittura jirreferu għall-tagħlim bibbliku. Min jista’
jghid, Jien ma nemminx li Alla jieħu ħsieb kollox għax providenza ma tinstabx
fil-Bibbja? Min jista’ jgħid: Ma nemminx li l-Kelma saret ġisem ghax
inkarnazzjoni mhix kelma bibblika? Wara kollox lanqas il-frażi Il-Bibbja Mqaddsa
ma nsibu fl-Iskrittura! B’daqshekk ħadd ma jiċħad il-Bibbja! Hekk ukoll mhix
raguni li tiċħad it-Trinità għax il-kelma ma tinsabx fil-Bibbja. L-interess
tagħna mhux tant fil-kelma Trinità, imma fit-tagħlim li tirrappreżenta.

Il-kelma Trinità ġejja minn żewg kelmiet Latini, tres (tlieta) u unitas
(wieħed). Hemm, mela, l-ħsieb ta’ pluralità f’unità, jew unità fi pluralità.
Hemm tlett veritajiet ewlenin li jifformaw din id-dottrina.

Dawn it-tlett stqarrijiet huma mghallma fil-Bibbja, kif se naraw. Nistiednek
tfittex ir-referenzi fl-Iskrittura biex tikkonferma l-provi li Alla hu wiehed u
tkun ċert ukoll mid-divinità tal-Missier, l-Iben u l-Ispirtu s-Santu.

It-Testment il-Qadim u t-Testment il-Ġdid jgħallmu ċar li hemm Alla wieħed:
“Isma’, o Iżrael: Il-Mulej (Jahwe), Alla tagħna, hu Mulej (Jahwe) wieħed!”
(Dewterenomju 6:4). “Hekk jgħid il-Mulej, is-Sultan ta’ Iżrael, u l-feddej
tiegħek, il-Mulej ta’ l-eżerċti: Jien l-ewwel, u jien l-aħħar; u m’hemmx Alla
ieħor għajri” (Isaija 44:6). “Hemm Alla wieħed; u m’hemmx ieħor għajru” (Mark
12:32).

Il-pagani jemmnu f’ħafna allat. Saħansitra Satana jitqies bħala “Alla ta’ din
id-dinja.” Iżda l-Insara ma jagħrfux ‘ll-allat pagani għax jieħdu bis-serjetà
l-ewwel kmandament: “Ma jkollokx allat oħra quddiemi” (Esodu 20:3). Il-Kristjani
jirrifjutaw il-politeiżmu (twemmin f’ħafna allat) għax “l-allat kollha tal-ġnus
huma idoli” - allat foloz (Salm 96:5). Bħalma jikteb l-appostlu Pawlu: “Għalkemm
hemm sew fis-sema u kemm fl-art dawk li jgħidulhom allat; (u hemm ħafna allat u
ħafna sidien) imma għalina hemm Alla wieħed (1 Korintin 8:5,6).

Alla veru jingħaraf minn allat oħra għax hu waħdu l-ħallieq, is-salvatur u
l-imħallef tad-dinja. Hu biss etern, jista’ kollox, jinsab kullimkien, jaf
kollox u ma jinbidilx. Ismu hu Jahwe. Hu waħdu s-Sid tas-sidien. Lilu biss
għandna nqimu u naqdu u nħobbu b’qalbna kollha. F’ismu biss għandna nemmnu
għas-salvazzjoni tagħna.

Fit-Testment il-Ġdid Alla sikwit jissejjaħ il-Missier. “Imbierek Alla u Missier
Sidna Ġesù Kristu” (Efesin 1:3).Alla mhux Missier minħabba wliedu maħluqin
(l-anġli) jew uliedu adottivi (in-nies mifdija). Alla hu Missier minħabba l-Iben
il-waħdieni tiegħu. Alla hu Missier etern, minn qabel ma kienet id-dinja,
għaliex kien minn dejjem ma’ Ibnu. Il-Mulej Ġesù talbu: “U issa, o Missier,
igglorifikani int bik innifsek bil-glorja li kelli miegħek qabel ma kienet
id-dinja” (Ġwanni 17:5). Ladarba ma jistax ikun Missier mingħajr Iben, min
jiċħad li l-Iben hu etern jiċħad lill-Missier ukoll.

Il-Bibbja tgħallem ċar li l-Iben hu Alla daqs il-Missier. L-appostlu Tumas
indirizzah: “Mulej tiegħi u Alla tiegħi” u l-Missier stess qallu: “It-tron
tiegħek, o Alla, hu għal dejjem ta’ dejjem” (Ġwanni 20:28; Lhud 1:8). L-Iben
huwa l-Ħallieq: “Int, Mulej, fil-bidu qegħidt is-sisien ta’ l-art; u xogħol
idejk huma s-smewwiet’ (Lhud 1:10). L-Iben hu s-Salvatur tad-dinja: “Alla l-kbir
u s-Salvatur tagħna Ġesù Kristu” (Titus 2:13). L-Iben hu “l-Imħallef tal-ħajjin
u l-mejtin” u jista’ jaħfer id-dnubiet (Atti 10:42; Mark 2:5-12). L-Iben hu
Mulej (Kyrios, l-isem ta’ Jahwe fit-Testment il-Ġdid), “is-Sid ta’ kulħadd” u
“s-Sid tas-sidien” (Filippin 2:11; Atti 10:36; Rivelazzjoni 19:16).

L-Iben hu etern għax jissejjaħ “missier għal dejjem,” “il-ħajja eterna” u nislu
“mill-jiem ta’ dejjem” (Isaija 9:6; 1 Ġwanni 1:2; Mikea 5:2). L-Iben jista’
kollox għax “dawk il-ħwejjeġ kollha li jagħmel l-Missier, dawn l-Iben jagħmel
ukoll” (Ġwanni 5:19). L-Iben jinsab kullimkien, għalhekk wiegħed lid-dixxipli
tiegħu “Ara, jien dejjem magħkom, sa tmiem id-dinja,” u, “Fejn tnejn jew tlieta
huma miġburin flimkien f’ismi, hemm inkun jien f’nofshom” (Mattew 28:20; 18:20).
L-Iben jaf kollox, kif stqarr l-appostlu Pietru: “Mulej, int taf kollox” (Ġwanni
21:17). L-Iben ma jinbidilx: “Ġesù Kristu l-bieraħ, u llum, hu l-istess, u
jibqa” għal dejjem” (Lhud 13:8).

Il-profeti tat-Testment il-Qadim wegħdu li l-Mulej (Jahwe) kellu jżur il-poplu
tiegħu: “Ħejju triq il-Mulej, wittu fid-deżert triq lil Alla tagħna.” Din
il-profezija seħħet mal-miġja ta’ Ġesù Kristu kif ħabbar Ġwanni l-Battista. “Dan
hu dak li fuqu tkellem il-profeta Isaija, li jgħid: Il-leħen ta’ wieħed jgħajjat
fid-deżert: Ħejju t-triq tal-Mulej, wittu l-mogħdijiet tiegħu” (Isaija 40:3;
Mattew 3:3). Il-Messija huwa Jahwe nnifsu.

L-Iskrittura tafferma d-divintà sħiħa ta’ l-Iben meta tikkmandana nħobbuh
b’qalbna kollha, nonorawh u nqimuh bħala Alla, u nemmnu fih għas-salvazzjoni
tagħna (ara Mattew 10:37-39; Ġwanni 5:23; Rivelazzjoni 5:8-12; Efesin 1:13).

Meta l-appostlu Filippu staqsih biex jurihom ‘ll-Missier, Ġesù wieġeb: “Ilni
daż-żmien kollu magħkom, u għadek ma tafnix Filippu? Min ra lili ra ‘l Missier;
u kif tgħid int mela: Urina ‘ll-Missier?” (Ġwanni 14:9). Din l-istqarrija kienet
tkun l-akbar dagħwa kieku l-Iben mhux Alla daqs il-Missier. Imma ladarba l-kelma
tiegħu hi verità, l-Iben hu tassew Alla.

Id-divinità ta’ l-Ispirtu s-Santu hi evidenti għax hu “l-Ispirtu t’Alla tagħna”
u “l-Ispirtu tal-Mulej,” u mhux l-ispirtu ta’ xi ħlejqa spiritwali bħall-anġli
(2 Korintin 6:11; Luqa 4:18). Kif jista’ jkun l-Ispirtu t’Alla ma jkunx Alla?

L-Ispirtu jwettaq l-għemejjel divini, fosthom il-ħolqien - “Int tibgħat
l-Ispirtu tiegħek u huma jinħolqu” (Salm 104:30). Il-qarrej ukoll jista’
jistqarr: “L-Ispirtu t’Alla għamilni” (Ġob 33:4). L-Ispirtu s-Santu jagħti
l-ħajja u s-salvazzjoni. Il-Mulej Ġesù qal: “Hu l-Ispirtu li jagħti l-ħajja
(Ġwanni 6:63), u l-appostlu jfakkar l-Insara li Alla salvahom “bil-ħasil
tat-twelid mill-ġdid u t-tiġdid ta’ l-Ispirtu s-Santu” (Titus 3:5). Hu mexxa
wkoll il-kittieba ta’ l-Iskrittura biex jiktbu l-kelma t’Alla, “nies qaddisa,
mqanqlin mill-Ispirtu s-Santu, tkellmu” (2 Pietru 1:21).

L-Ispirtu hu Alla għax għandu l-attributi divini: l-Ispirtu huwa etern (Lhud
9:14); jinsab kullimkien (“Fejn immur bogħod mill-Ispirtu tieghek?” - Salm
139:7); u jaf kollox (“l-Ispirtu jfittex kollox, iva, sa l-għammieq t’Alla...dak
li hemm f’Alla ma jafu ħadd, ħlief l-Ispirtu t’Alla” - 1 Korintin 2:10,11).

Darba l-appostlu Pietru staqsa: “Hananija, għaliex imlielek qalbek ix-xitan biex
tigdeb lill-Ispirtu s-Santu...Mhux lill-bnedmin gdibt, imma ‘l Alla” (Atti
5:3,4). Skond Pietru, li tigdeb lill-Ispirtu s-Santu tkun tigdeb lil Alla. Hu
ċar, mela, li l-Ispirtu huwa Alla għax meta tigdeb l-Ispirtu, tigdeb ‘l Alla.

F’post ieħor, l-appostlu Pawlu jgħid lill-Kristjani: “Ma tafux li intom
it-tempju t’Alla, u li l-Ispirtu t’Alla jgħammar fikom?” (1 Korintin 3:16).
Il-Kristjani huma tempju mqaddes “mibnijin flimkien biex ikunu l-għamara t’Alla
permezz ta’ l-Ispirtu” (Efesin 2:22). Kieku l-Ispirtu mhux Alla ma nkunux
nistgħu

L-istess Skrittura li tgħallem li l-Missier hu Alla, l-Iben hu Alla u l-Ispirtu
hu Alla, ma tgħallimx li huma persuna waħda. Il-Missier mhux l-Iben u mhux
l-Ispirtu s-Santu. It-tlett Persuni huma distinti minn xulxin.

“Fil-bidu kienet il-Kelma, u l-Kelma kienet m’Alla, u l-Kelma kienet Alla”
(Ġwanni 1:1). Ġwanni jsejjaħ l-Iben “il-Kelma” u jafferma d-Divinità tiegħu
(“il-Kelma kienet Alla”). Fl-istess sentenza Ġwanni jgħidlna wkoll li l-Kelma
kienet ma’ Alla. L-Iben hu Alla u ma’ Alla.

Alla l-Missier bagħat lil Ibnu; l-Iben ġie biex jagħmel ir-rieda ta’ Missieru.
Ċertament mela mhumiex l-istess persuna. Hekk ukoll l-Ispirtu s-Santu mhux
il-Missier u lanqas l-Iben. Ġesù qal: “L-Avukat, li hu l-Ispirtu s-Santu, li
l-Missier jibghat f’ismi, hu jgħallimkom kollox u jfakkarkom kulma għidtilkom”
(Ġwanni 14:26). Innota t-tlett persuni tat-Trinità: il-Missier jibgħat l-Ispirtu
s-Santu, u l-Ispirtu s-Santu jgħallimna dwar l-Iben. Ġesù qal ukoll: “Jien
nitlob lill-Missier, u hu jagħtikom Avukat ieħor, biex jibqa’ magħkom għal
dejjem” (Ġwanni 14:6). Id-distinzjoni bejn it-tlett persuni tidher ċar.

Hekk mela, mill-Bibbja wrejna li hemm Alla wieħed, u li l-Missier, l-Iben u
l-Ispirtu s-Santu huma Alla u persuni distinti minn xulxin.

M’hemm ebda tixbiħa mill-ħolqien biex nifhmu aħjar il-misteru tat-Trinità li
Alla wriena fil-Kotba Mqaddsa. Il-Mulej jistaqsina: “Lil min ixxebbhuh ‘l Alla?
jew liema xbieha tqabblu miegħu?” (Isaija 40:18). Kull anoloġija jew xbieha
t’Alla tgħallem il-qerq. Il-Kristjani ma jemmnux fit-Trinità għax kapaċi
jispjegaw ‘l Alla imma għax huma konvinti li l-Bibbja tgħallem ċar sew l-unità
kif ukoll id-divinità u d-distinzjoni tat-tlett Persuni minn xulxin.

Għalkemm il-veritajiet dwar Allali flimkien jifformaw id-dottrina tat-Trinità
mhumiex diffiċli biex tifhimhom waħda waħda, huwa diffiċli ferm tifhem kif Alla
hu wieħed u li t-tlett Persuni huma Alla. Fl-ewwel sekli l-knisja tħabtet biex
tagħti definizzjoni korretta tar-relazzjoni bejn it-tlett Persuni filwaqt li
żżomm sħiħ it-tagħlim fuq l-unità t’Alla. Fil-kredu Atanasjan naqraw: “Issa
l-fidi Kattolika hi din: inqimu Alla wieħed fi trinità, u trinità f’unità; bla
ma nħawwdu l-Persuni, jew nisseparaw is-sustanza. Għax il-Persuna tal-Missier
waħda, ta’ l-Iben oħra, u ta’ l-Ispirtu S-Santu oħra. Iżda tal-Missier, ta’
l-Iben, u ta’ l-Ispirtu s-Santu hemm divinità waħda, glorja ugwali u majestà ko-
eterna.” Il-knisja riedet tħares lilha nfisha kontra tagħlim eretiku:

Alla mhux persuna waħda li jidher f’bixriet jew modi differenti. Din l-ereżija
(msejjħa modaliżmu) ixxebbaħ ’l Alla ma’ attur li daqqa jidher mod u daqqa oħra
jidher mod ieħor. Aħna nemmnu li t-tlett persuni huma ko-eżistenti u għandhom
relazzjoni personali flimkien.

Ma nemmnux li hemm tlett allat. L-Iben hu ħaġa waħda mal-Missier; u l-Ispirtu
s-Santu huwa l-Ispirta t’Alla. Id-dottrina tat-Trinità tafferma bil-qawwa kollha
l-unità t’Alla (“inqimu Alla wiehed…[ma nisseparawx] is-sustanza…divinità
wahda”).

Alla mhux kompost minn tlett partijiet, bħal trijangolu magħmul minn tlett
linji. Il-Missier hu Alla sħiħ, mhux parti jew biċċa minn Alla. L-istess nistgħu
ngħidu ghall-Iben u l-Ispirtu.

Oħrajn jiċħdu t-Trinità billi jinnegaw li Kristu huwa Alla u li l-Ispirtu
s-Santu huwa persuna distinta minn Alla l-Missier. L-argumenti tagħhom huma
żbaljati, kif se naraw.

Il-Kristjani ma jemmnux biss li l-Iben hu Alla; jemmnu wkoll li “għalina
l-bnedmin u għas-salvazzjoni tagħna, niżel u kien inkarnat, u kien magħmul
bniedem.” F’Filippin 2:6-11, l-appostlu Pawlu jikteb li Kristu:

Kristu huwa Alla minn dejjem u sar ukoll bniedem tassew meta tnissel fil-ġuf
tal-verġni Marija. Għalhekk għandu l-kwalitajiet divini (kif rajna qabel) u
l-kwalitajiet umani ukoll -- twieled fiż-żmien, għandu ġisem fiżiku, kiber,
inbidel, tgħallem, għejja, bata u fl-aħħar miet ukoll. Għalhekk ma tistax
targumenta li Ġesù mhux Alla għax kellu kwalitajiet umani, ngħidu ahna, li ma
kienx jaf kollox. Ma kienx jaf kollox għax hu bniedem. Bħala Alla l-istess
Kristu jaf kollox (“Issa nafu li taf kollox” - Ġwanni 16:30). Irridu dejjem
inżommu f’moħħna li Kristu hu Alla u bniedem.

Lanqas ma tista’ tiċħad il-glorja divina ta’ Kristu għax umilja lilu nnifsu għal
xi żmien biex jikseb il-fidwa tal-poplu tiegħu. L-istess raġel li bħala qaddej
tbaxxa biex jaħsel riġlejn l-appostli, xorta waħda huwa s-Sid tagħhom u ta’
kulħadd. Darba qal, “Missieri akbar minni,” għax filwaqt li l-Missier kien
fil-glorja tas-sema meqjum mill-anġli, l-Iben tlibbes kuruna tax-xewk fost
iż-żebliħ u l-insulti tal-midinbin. Umilja lilu nnifsu u tbaxxa s’isfel nett
għal xi żmien biex jikseb is-salvazzjoni iżda issa huwa glorifikat mal-Missier
fl-ogħla smewwiet. Il-mifdija jagħrfu s-sagrifiċċju li Kristu sofra għalihom u
mill-qalb jagħtuh l-istess ġieħ li jagħtu ’ll-Missier (Ġwanni 5:23). Jasal jum
meta kulħadd ikollu jistqarr li Ġesù hu Mulej u jinżel għarkopptejh quddiemu u
hekk jagħtuh l-qima li tixraq biss ’l Alla, anke dawk li llum jiċħduh (Isaija
45:23; Filippin 2:9-11).

Huwa assurd l-argument li l-Iben mhux Alla għax jitlob u jobdi l-Missier. Tassew
l-Iben hu sottomess għal Missier kif tgħallem il-Bibbja: “sar ubbidjenti” u “ras
Kristu hu Alla” (1 Korintin 11:3). Bl-istess mod il-mara hi sottomessa għal
żewġha, għax “ir-ras tal-mara hu r-raġel.” Iżda b’daqshekk ħadd ma jgħid li
l-mara hi anqas umana mir-raġel għax għandha rwol differenti; kif mela jinnegaw
id-divinità ta’ Kristu minħabba s-sottomissjoni tiegħu?

L-appostlu Ġwanni kien jemmen li Ġesù hu bniedem tassew għax kien xhud
tat-tbatija u l-umiltà tiegħu. L-istess appostlu jistqarr fuq l-Iben t’Alla,
Ġesù Kristu: “Dan hu Alla veru, u l-ħajja eterna” (1 Ġwanni 5:20).

Bil-kelma persuna nifhmu “xi ħadd li għandu rieda, jaħseb, iħoss u jitkellem.”
Il-kliem Missier u Iben mal-ewwel jissuġġerixxu personalità iżda il-kelma Spirtu
(li litteralment tfisser nifs) tista’ tindika sempliċement qawwa jew forza
impersonali. Iżda ma rridux ninsew li l-anġli u d-demonji huma spirti u
madankollu huma personali għax jaħsbu u jitkellmu. Aktar importanti rridu
niftakru li “Alla hu Spirtu” (Ġwanni 4:24). Għalhekk hi preżunzjoni li tiċħad
il-personalità ta’ l-Ispirtu s-Santu sempliċiment għax hu spirtu.

L-Iskrittura tieħu ħsieb tiddistingwi bejn l-Ispirtu u l-qawwa tiegħu. Naqraw
dwar “il-qawwa ta’ l-Ispirtu s-Santu” bħalma naqraw dwar “il-qawwa ta’ Kristu”
(Rumani 15:13; 2 Korintin 12:9). Għalhekk ma nistgħux ngħidu li l-Ispirtu hu
sempliċement qawwa, bħalma ma nistgħux ngħidu li Kristu hu biss qawwa.

Qabel bata, il-Mulej Ġesù wiegħed lid-dixxipli li hu u l-Missier kellhom
jibghatu “Kunsullier ieħor” (Gwanni 14:16, 26; 15:26; 16:7). Ġesù kien
il-Kunsullier tagħhom sakemm kien preżenti u wara li telaq bagħtilhom Kunsullier
bħalu f’Pentekoste. Mela l-Ispirtu s-Santu huwa persuna bħal Ġesù Kristu.

L-Ispirtu s-Santu huwa intelliġenti għax jaf, jgħallem u għandu fehma: “Dak li
hemm f’Alla ma jafu ħadd, ħlief l-Ispirtu t’Alla...li jgħallem l-Ispirtu
s-Santu…Dak li jgħarbel il-qlub jaf x’inhi l-fehma ta’ l-Ispirtu” (1 Korintin
2:10-11; Rumani 8:27). L-Ispirtu s-Santu għandu wkoll rieda għax iqassam id-doni
tiegħu lil kull wieħed kif irid (1 Korintin 12:11).

L-Iskrittura tikkmandana: “La tnikktux lill-Ispirtu mqaddes t’Alla” (Efesin
4:30). Min jiċħad il-personalità ta’ l-Ispirtu qajla jista’ jifhem dan il-kliem
għax hu impossibbli li tnikket “forza.” Iżda ladarba l-Ispirtu jitnikket, huwa
persuna tassew. Għalhekk il-Bibbja titkellem ukoll fuq “l-imħabba ta’ l-Ispirtu”
(Rumani 15:30).

L-Ispirtu għandu relazzjoni personali mal-Kristjani. Fl-Atti naqraw: “Waqt li
Pietru kien jaħseb fuq id-dehra, qallu l-Ispirtu: Ara, tlett irġiel qegħdin
ifittxuk. Qum, mela, u inżel, u mur magħhom: għax jien bgħatthom.” F’post ieħor:
“Qal l-Ispirtu s-Santu: ifirduli ‘l Barnaba u ‘l Sawl għax-xogħol li għalih
sejjaħtilhom” (Atti 10:19,20; 13:2). L-Ispirtu jgħin lid-dixxipli kollha billi
“jitlob għalina bi tnehid li ma jistax jingħad” (Rumani 8:26). Innota l-Ispirtu
jitkellem, jibgħat, isejjaħ u jitlob. Dawn huma lkoll azzjonijiet personali.

L-għarfien ta’ Alla Trinità huwa marbut mas-salvazzjoni tal-bniedem.
Il-Kristjani jemmnu li huma “maħturin skond l-għarfa minn qabel t’Alla
l-Missier, bit-taqdis ta’ l-Ispirtu, biex jisimgħu minn Ġesù Kristu u jitraxxu
b’demmu” (1 Pietru 1:2). Għalhekk jitgħammdu “fl-isem tal-Missier, u ta’ l-Iben,
u ta’ l-Ispirtu s-Santu” (Mattew 28:19). Ma jitgħammdux fi tlett ismijiet, iżda
fl-isem wieħed t’Alla. Fl-istess waqt jgħarfu li dan Alla wieħed huwa l-Missier,
l-Iben u l-Ispirtu s-Santu. Matul ħajjithom iqimu Alla wieħed, u mingħand
it-tlett Persuni jistennew kull barka spiritwali: “Il-grazzja ta’ Sidna Ġesù
Kristu, u l-imħabba t’Alla, u x-xirka ta’ l-Ispirtu s-Santu, ikunu magħkom
ilkoll. Amen” (2 Korintin 13:14).

Ngħid kelma lil min ma jemminx li Ġesù hu Alla. Kif tista’ tiċħad id-divinità
ta’ Kristu u xorta isejjaħlu Mulej u Salvatur? Jekk tgħid li Ġesù hu ħlejqa, kif
issejjaħlu “Mulej”? Is-salmista qal: “O ruħi, inti għidt lill-Jahwe: Inti Sidi”
(Salm 16:2). Iżda inti tgħid: “O ruħi, inti għidt lill-ħlejqa: Inti Sidi.” Kif
isejjaħ ħlejqa “s-salvatur tiegħi” meta taf li hemm salvatur wieħed, Alla?
“Jien, iva jien, jien Jahwe; u għajri m’hemmx salvatur” (Isaija 43:11). Minkejja
r-reliġjon tiegħek, int għadek m’għaraftx ’l Alla fis-sewwa għax il-glorja
t’Alla tingħaraf biss f’wiċċ Kristu. “Kieku kontu tafu lili,” iwissi l-Mulej
Ġesù, “tafu wkoll lil Missier.” (Ġwanni 8:19). Għalhekk mhux għaġeb li lanqas
tagħraf l-Ispirtu s-Santu. Il-Mulej Ġesù qal dwar l-Ispirtu: “id-dinja ma tistax
tilqgħu, għax la tarah, u lanqas tafu.” Iżda lid-dixxipli qalilhom: “iżda intom
tafuh” (Ġwanni 14:17).

Ma rridx ngħid li kull min għandu għarfien intellettwali tad-dottrina
tat-Trinità hu tassew Kristjan. Kristjan ġenwin jingħaraf mill-qima u l-imħabba
lejn Alla l-Missier, il-fiduċja fil-Mulej Ġesù Kristu, u l-qdusija li jaħdem fih
l-Ispirtu s-Santu. Inti temmen f’Alla Trinità? Konvint li l-Iskrittura tgħallem
li hemm Alla wieħed? Għaraft lill-Missier? Għaraftu bi Kristu, ix-xbieha
perfetta tiegħu? Qiegħed jgħammar fik bl-Ispritu s-Santu?



https://mt.wikipedia.org/wiki/Il-Marsa

Il-Marsa hija belt fil-qasam tal-Port il-Kbir ta' Malta, b'popolazzjoni ta'
5,389 ruħ (Novembru 2005). L-isem Marsa jfisser "port".

Barra l-Marsa hemm erba' postijiet ohra f’Malta li isimhom jikkonsisti bil-kelma
'marsa' b'kelma ohra marbuta magħha. Dawn huma; Il-Port ta' Marsamxett,
Marsaskala, Marsaxlokk u Marsalforn. Kull wieħed għandu rabta ma' xatt il-bahar,
u kull wieħed minnhom jagħmel parti minn port jekk mhux hu nnifsu, port.
Il-Marsa kienet tissejjah hekk ghax bla dubju kienet tħaddan il-port ġewwieni u
importanti. Il-fdal megalitiku fuq Kordin u nħawi fil-qrib kif ukoll oħrajn
tal-Feniċi u u r-Rumani marbutin mal-Għolja tal-Ġiżwiti li jindikaw biċ-ċar li
għal dawn in-nies il-port kien meħtieġ u importanti.

Fil-fond tal-Port il-Kbir hemm id-daħliet kennejja tal-Marsa, post importanti sa
mill-qedem. Fil-mappa ta' Malta li ppubblika Jean Quintin fl-1536, hemm indikat
il-post ‘Marsa Hortus’. Minn żminijiet l-aktar imbegħda l-post kien magħruf
bhala il-Marsa, kelma Għarbija li tfisser port fejn jankraw il-vapuri.

Aktar il-gewwa hemm il-Marsa l-Kbira li tigbed sa fejn hemm il-knisja ta' Ċejlu.
Kienet saret ukoll magħrufa bħala Portu Novu. Iż-żewġ daħliet huma mifrudin
mill-“Għolja tal-Ġiżwiti”, li warajha tinfirex il-pjanura l-kbira li tibqa'
dieħla sat-truf ta' Ħal Qormi. Hawn wieħed jista' jinnota l-livell baxx tal-art
u l-widien, wieħed Wied is-Sewda u l-iehor Wied il-Kbir, li jaqilbu għall-hemm.

Żmien ilu, anke sa ftit qabel il-wasla tal-Kavallieri ta' San Ġwann, id-daħla
baxxa kienet twassal sat-truf ta' Ħal Qormi, bħal taċ-Ċagħqi jew l-Erba'
Qaddisin, fejn kienu nstabu ħafna ċagħaq u ramel. L-inħawi baxxi kienu jigbru
ilma qiegħed li kien jikkawża ħafna malarja. Mal-ilma baħar kien jitelgħa l-ilma
tal-widien. Sa mill-qedem il-bnedmin li fittxew henn f'dawk l-inħawi kienu
jahdmu fir-raba' u jkabbru l-uċuh. Fil-witja jingħad li kien hemm is-simar,
kanal tas-sallur, qiegħa mimlija arzell bl-arkati, u menqa mimlija ħut.

Ta' min jinnota li f’dak li għandu x’jaqsam ma' konfini elettorali fl-1921
il-Marsa kienet tqieghdet fil-ħames distrett li kien jikludi fih ir-Raħal Ġdid u
Ħal Tarxien waqt li mill-1947 tqiegħdet fl-ewwel distrett mal-Belt Valletta.



https://mt.wikipedia.org/wiki/Il-Mandra%C4%A1%C4%A1

Il-Mandraġġ hija żona fin-naħa t’isfel tal-Belt Valletta man-naħa ta’
Marsamxett.

F’din iż-żona meta ġiet biex tinbena l-Belt fl-1566 kien ippjanat li jkun hemm
“mandracchio” jew mandraġġ li jfisser parti kennija fil-port għat-tiswija
tal-vapuri. B’dan il-għan l-Ordni ta’ San Ġwann ħareġ ordni sabiex il-ġebel biex
tinbena l-belt kellu jittieħed minn dan is-sit sakemm il-ġebel ma jittiħidx
mill-ġebel biex jitħaffer il-ġibjun. Ir-raġuni għalfejn intgħażel dan is-sit
kien minħabba li l-blat kien inqas imżerżaq lejn il-baħar.

L-erba' toroq li kienu jdawru l-Mandraġġ kienu Triq San Mark, Triq Santa Luċija,
Triq San Patrizju u Triq Marsamxett. Id-daħliet għall-mandraġġ kienu minn Triq
San Mark kif ukoll minn Triq San Patrizju u Santa Luċija. Dawn id-daħliet biex
wieħed jidħol fil-mandraġġ kienu jinkludu taraġ jew turġien li jagħtu għal Triq
il-Mandraġġ. Id-daħla ta' Triq San Mark kienet magħrufa bħala "Il-mina
taċ-Ċintura" filwaqt li dik ta' Triq Santa Luċija kienet magħrufa bħala
"It-tomba tal-Mandraġġ". Minkejja li l-mandraġġ kien jikkonsisti fi triq waħda
b'diversi sqaqien, il-karratteristiċi differenti ta' ċertu partijiet wasslu biex
ikunu magħrufa bl-ismijiet tagħhom fosthom "it-triq tal-kanal" u "it-triq ta'
taħt il-bastjun".

Kienu diversi r-rapporti matul iż-żmien li talbu biex id-djar li kienu jinsabu
fil-Mandraġġ jitwaqqgħu minħabba n-nuqqas ta’ spazju u iġene. Fosthom kien hemm
il-Professur Bernard, it-tabib ewlieni tal-gvern, Dr W. H. Burrell li kien
ressaq rapport quddiem il-Parlament fl-1854, il-Kaptan P. Galton u Dr. J.
Sutherland f’rapport dwar il-kundizzjonijiet sanitarji ta’ l-iStations
tal-Mediterran, il-Kummissjoni tal-Kolera tal-1886, Is-Sur Read, li kien
Technical Adviser tal-Qirda tal-Ġrieden tal-Ministru tal-Biedja u tas-Sajd u Sir
Walter Johnson C.M.G., F.R.C.S.

Kien fil-Gazzetta tal-Gvern tal-24 ta’ Marzu, 1937 li il-gvern ħareġ abbozz ta’
Ordinanza li bih il-Gvern ried jirranġa l-inħawi li huma ta’ ħsara għas-saħħa
fosthom il-Mandraġġ. F’Novembru tal-1948 bdiet tiġi mplimentata l-iskema
tal-Mandraġġ fejn in-nies ngħataw residenza temporanja sakemm isir it-twaqqiegħ
u l-bini mill-ġdid taż-żona. Uħud minnhom ingħataw residenza fil-Belt stess
filwaqt li oħrajn ngħataw post f'diversi lokalitajiet fosthom Il-Furjana,
Il-Gżira u San Ġiljan. Kien fit-8 ta’ Awwissu, 1951 li l-Ministeru
tax-Xogħolijiet u r-Rikostruzzjoni qal li tlesta l-ewwel blokk ta’ 42 flat.
Fis-snin ħamsin tlestew il-blokkijiet ta’ flats l-oħra ta’ din iż-żona. Illum
ftit li xejn baqa’ mill-bini li kien jagħmel parti mill-Mandraġġ ħlief xi bini
li jinsab fin-naħa ta’ Marsamxett.



https://mt.wikipedia.org/wiki/Hugo_Ch%C3%A1vez

Hugo Chávez (Sabaneta, 28 ta' Lulju 1954 – Caracas, 5 ta' Marzu 2013) kien
il-President tal-Veneżwela mill-1999 sal-mewt tiegħu fl-2013. Huwa kien wieħed
mill-aktar mexxejja kontroversjali fl-Amerika Latina tal-aħħar snin tas-seklu
għoxrin u l-bidu tas-seklu wieħed u għoxrin. Il-popolarità tiegħu kienet marbuta
mal-kariżma populista tiegħu. Il-Veneżwelani tawh mandat elettorali għar-raba'
darba bħala President f'Ottubru 2012 – għalkemm b'distakk inqas qawwi
mill-elezzjoni ta' qabel. Huwa rebaħ din l-elezzjoni b'55 fil-mija tal-voti,
għalkemm huwa kien marid wisq biex jattendi għall-inawgurazzjoni tiegħu f'Jannar
2013.

Chávez qatt ma ħa tagħlim formali, huwa żviluppa interess partikolari lejn
il-karattri romantiċi fl-Istorja tal-Amerika Latina, fosthom Che Guevara u Simón
Bolívar, l-eroj tal-Indipendenza tal-Veneżwela tad-19-il seklu li fuqu Chávez
huwa rappurtat li kellu "ossessjoni".

L-aħbar ta' mewtu xxukkjat lill-miljuni ta' Veneżwelani – fil-parti kbira nies
foqra li kienu jħobbuh talli investa ħafna mill-ġid iġġenerat miż-żejt
f'benefiċċji soċjali. Chávez kien ilu aktar minn sena marid bil-kanċer u għamel
diversi operazzjonijiet f'Kuba filwaqt li ilu ma jidher fil-pubbliku għal
diversi xhur. Il-Ministru tal-Affarijiet Barranin Elias Jose Juana Milano
ddikjara sebat'ijiem ta' luttu filwaqt li l-funeral se jsir nhar il-Ġimgħa.
Il-Viċi President ħa l-presidenza sakemm jħabbar elezzjoni fi żmien tletin
ġurnata.

Fost il-mexxejja li marru Caracas biex jagħtu l-aħħar tislima lil Chávez kien
hemm alleati ewlenin bħall-President tal-Ekwador Rafael Correa, il-mexxejja
attwali u preċedenti tal-Brażil, Dilma Rousseff u Luiz Inacio Lula da Silva u
l-President ta' Kuba Raul Castro.

Il-President tal-Arġentina Cristina Fernandez, li kienet ħabiba kbira ta'
Chávez, kienet fost l-ewwel mexxejja li marru fil-Venezwela biex isellmu
lill-Mexxej Venezwelan iżda din telqet mill-pajjiż mingħajr ma attendiet
għall-funeral. Il-President tal-Iran Mahmoud Ahmadinejad kien preżenti ukoll
għaċ-ċerimonja, l-istess bħal delegazzjoni mill-Istati Uniti.



https://mt.wikipedia.org/wiki/Hugo_(film)

Hugo huwa film tal-avventura Amerikan tal-2011, 3D ibbażat fuq ir-rumanz ta'
Brian Selznick The Invention of Hugo Cabret dwar tifel li kien jgħix waħdu fi
stazzjon tal-ferrovija f'Pariġi. Il-film kien dirett minn Martin Scorsese u
miktub minn John Logan. Koprodott minn GK Films ta' Graham King u Infinitum
Nihil ta' Johnny Depp. Fil-partijiet ewlenin, Asa Butterfield, Chloë Grace
Moretz, Ben Kingsley, Sacha Baron Cohen, Helen McCrory, Ray Winstone, Emily
Mortimer, Jude Law u Christopher Lee.

Il-film irċieva riċensjonijiet tajbin ħafna, b'ħafna mill-kritiċi jfaħħru
l-viżwal, ir-reċtar u d-direzzjoni. Xi uħud sejħulu l-aqwa film 3D tad-deċennju.
Fl-84 Academy Awards, Hugo rċieva ħames Oscars — għal Best Cinematography, Best
Art Direction, Best Visual Effects, Best Sound Mixing, u Best Sound Editing — u
bl-ikbar numru ta' nominazzjonijiet - ħdax.

Fl-1931, Hugo Cabret (Asa Butterfield), tifel ta' tnax-il sena, kien jgħix ma'
missieru armel (Jude Law), arluġġar mustaċċun f'Pariġi. Missieru kien jieħdu
jara l-films b'mod speċjali dawk ta' Georges Méliès. Il-missier imut f'nirien li
qabdu f'mużew, u Hugo beda jitrabba minn zijuh (Ray Winstone), arluġġar
sakranazz li kien jieħu ħsieb l-arloġġi tal-istazzjon tal-ferrovija Gare
Montparnasse. Zijuh jgħallmu jieħu ħsieb l-arloġġi imbagħad jgħib. Wara jinstab
li jkun għereq.

Hugo jintroduċi lil Isabelle għall-films, xi ħaġa li parrinuha ma kienx iħalliha
tara, filwaqt li hi tintroduċi lil Hugo għal ħanut tal-kotba li sidu
(Christopher Lee) għall-ewwel ma jafdax lil Hugo. Isabelle ikollha ċ-ċavetta
tar-robot. Meta jużaw iċ-ċavetta biex jattivaw ir-robot, dan jipproduċi tpinġija
ta' xena ta' film, iffirmata minn Georges Méliès. Hugo jiftakar li dak kien
l-ewwel film li kien ra missieru (Voyage to the Moon) u Isabelle tagħraf
il-firma ta' parrinuwha, Papa Georges, u t-tnejn joħduha d-dar għal iktar
spjegazzjoni.

Sid il-ħanut tal-kotba jagħti ktieb lil Hugo u Isabelle fuq l-istorja tal-films
u jistagħġbu kif l-awtur, Rene Tabard (Michael Stuhlbarg), jgħid li Méliès kien
miet fl-Ewwel Gwerra Dinjija. Tabard jippreżenta ruħu hu nnifsu, u t-tfal
jgħidulu li Méliès kien ħaj. Tabard, li kien iħobb il-films ta' Méliès, kellu
kopja ta' Voyage to the Moon, maħsuba li kienet l-aħħar kopja ta' film ta'
Méliès. Hugo jikkonvinċi lil Tabard imur id-dar ta' Georges. Dak il-lejl Hugo
joħlom li ttajjar minn ferrovija meta jipprova jieħu ċ-ċavetta f'forma ta' qalb
mil-linja tal-ferrovija, ri-kreazzjoni tax-xena tal-inċident ta' Montparnasse.
Meta jqum, jisma' ħoss qawwi ta' tektik u jinduna li ġej minn sidru u f'daqqa
waħda jieħu l-forma ta' robot, sakemm imbagħad iqum.

Hugo, Isabelle u Tabard imorru d-dar ta' Georges, u għall-ewwel Jeanne
tgħidilhom biex imorru qabel ma żewġha jqum. Iżda, Jeanne taċċetta li jaraw
Voyage to the Moon meta Tabard ifaħħarha bħala attriċi sabiħa fil-films ta'
Georges. Kif jintemm il-film, jidher Georges li jispjega kif beda jagħmel
il-films, kif ivvinta l-effetti speċjali, u kif tilef il-faxxinu tal-films meta
bdiet l-Ewwel Gwerra Dinjija, wara li kellu jbigħ il-films bħala kimika biex
jaqla' l-flus, u kellu jiftaħ ħanut tal-ġugarelli biex ikun jista' jgħix. Ħaseb
li r-robot li kien ħoloq kien spiċċa fin-nirien tal-mużew u ma kien baqa' xejn
mill-ħidma ta' ħajtu.

Fl-aħħar tal-film, Georges jintroduċi ċerimonja li fiha ningħat rikonoxximent
lill-films tiegħu b'Tabard iħabbar li iktar minn 80 film instabu jew ġew
restawrati. Georges jirringrazzja lil Hugo għal dak li jagħmel u jistieden
lill-udjenza ssegwi l-ħolma tiegħu, "follow his dreams".

Ħafna mill-ħajja ta' Georges Méliès kif murija fil-film hija eżatta: tassew li
beda jinteressa ruħu fil-films wara li ra dimostrazzjoni tal-kamera tal-aħwa
Lumière, tassew li kien illużjonista u kien jaħdem il-ġugarelli, tassew li kien
jesperimenta bir-robots, tassew li kellu teatru(Theatre Robert-Houdin), li
spiċċa fallut, il-films tiegħu nħallu għaċ-cellulose, beda jbigħ il-ġugarelli
fl-istazzjon ta' Montparnasse u finalment ingħata l-midalja Légion d'honneur
wara perjodu terribbli fejn kien assolutament minsi. Ħafna mis-silent films
tal-bidu murija fil-film huma xpgħlijiet veri ta' Méliès bħal Le voyage dans la
lune (1902).

Emil Lager, Ben Addis, u Robert Gill jidhru ukoll fil-film bħala Django
Reinhardt, missier il-kitarra jazz taż-żingari, Salvador Dalí, il-pittur
surrealista Spanjol, u James Joyce, awtur Irlandiż.

Il-ktieb li Monsieur Labisse jagħti lil Hugo bħala rigal, Robin Hood le
proscrit, inkiteb minn Alexandre Dumas fl-1864 traduzzjoni mill-oriġinal Ingliż
ta' Pierce Egan the Younger.



https://mt.wikipedia.org/wiki/Greenpeace

Il-Greenpeace (maqluba litteralment għall-Malti: Paċi ħadra) hija għaqda
ambjentali internazzjonali. Hija taħdem biex tbiddel il-politika tal-gvernijiet
u l-industriji li jheddu id-dinja naturali. Greenpeace tiġbed l-attenzjoni
għall-perikli li l-ambjent jsofri b'azzjonijiet bħat-tħaffir għaż-żejt
fil-baħar, l-ittestjar ta' bombi nukleari u r-rimi ta' żibel radjoattiv
fl-oċeani. Hija ukoll t'opponi l-qbid tal-baleni, it-tifrix t'armi nukleari u
t-theddid lill-ambjent selvaġġ minħabba l-kaċċa, t-tniġġis u t-telf ta' l-abitat
naturali.

Membri tal-Greenpeace jużaw metodi ta' protesti diretti u indiretti. Huma jmorru
fil-post fejn tkun qed issir l-attività li l-grupp jikkunsidra bħala ħażina.
Mingħajr ma jużaw il-forza, huma jippruvaw iwaqqfu l-attività. Eżempju, biex
jipprotestaw kontra l-qbid tal-baleni, membri tal-Greenpeace ġewwa dgħajjes
ippustjaw lilhom infushom bejn il-baleni u l-vapuri ta' dawk li jaqbduhom.

Il-Greenpeace twaqqfu fil-Kanada fl-1971. Hija ġibdet l-attenzjoni
internazzjonali permezz ta' l-isforzi tagħha biex issalva l-baleni u
għall-oppożizzjoni tagħha lejn il-qtil ta' tip t'iljun il-baħar, magħruf bħala
harp seal, mal-kosta ta' Newfoundland. Fl-1985, membri tal-Greenpeace ippjanaw
biex jużaw il-vapur tagħhom, ir-''Rainbow Warrior'', biex jipprotestaw kontra
it-testijiet nukleari Franċiżi fil-Paċifiku t'isfel. Imma splużżjoni għerqet
il-vapur fil-port ta' Auckland fi New Zealand, u nqatel fotografu
tal-Greenpeace. Uffiċjali tal-gvern Franċiż ammettew ir-responsabiltà tagħhom
fl-għarqien tal-vapur, u l-Ministru tad-Difiża rriżenja.



https://mt.wikipedia.org/wiki/Gowler

F'diversi sport tat-timijiet, il-gowler hu plejer definit li għandu x-xogħol li
jwaqqaf direttament lill-iskwadra avversarja biex tiskorja fil-lasta tiegħu. Din
il-pożizzjoni teżisti fil-futbol, fil-futbol Galliku, fil-futbol tar-regoli
internazzjonali, fil-handball, fil-ħokì, fin-netball, fil-water polo,
fil-lacrosse, fil-floorball u fi sport oħra.

Komunament, regoli speċjali japplikaw għall-gowler li ma japplikawx
għall-plejers l-oħra. Dawn ir-regoli huma ħafna drabi applikati biex jipproteġu
lill-gowler, minħabba li hu ikun, f'diversi drabi, bersall f'azzjonijiet
perikolużi jew anki vjolenti. F'ċerti sport, bħall-ħokì fuq is-silġ, il-gowlers
ikollhom bżonn jilbsu fornimenti speċjali bħall-maskla fil-wiċċ biex jevitaw
l-impatt tal-puck. Fil-futbol, il-gowlers fil-biċċa l-kbira jilbsu l-ingwanti
biex jipproteġu l-idejn u jkunu jistgħu jikkontrollaw aktar il-ballun meta jkun
f'idejhom.

Fil-futbol, kull gowler tat-tim jiddefendi l-lasta tat-tim tiegħu u għandu
privileġġi speċjali matul il-logħba. Ix-xogħol prinċipali tal-gowler hu li
jwaqqaf milli l-ballun jidħol fil-lasta.

Il-gowler hu l-uniku plejer li jista' juża' idejh biex imiss ballun (minkejja li
dan ma jistax isir fil-kaxxa tal-penalty). Il-gowler irid jilbes flokk b'kulur
differenti mill-plejers, referis u assistenti oħra biex ikun evitat
il-konfużjoni. Gowlers ħafna drabi jilbsu l-ingwanti biex jgħinu biex jaqbad
il-ballun.

Fil-futbol Galliku, ix-xogħol prinċipali tal-gowler hu li jevita li jiġi skurjat
gowl kontra t-tim tiegħu billi direttament jiddefendi l-lasta. Il-gowl ikun meta
l-ballun jidħol fil-lasta; it-tim li jkun qed jattakka jingħata 3 punti.
Il-gowler hu l-uniku plejer li jista' jikkontrolla l-ballun ma' l-art u dan
jista' jsir biss fir-rettanglu ż-żgħir.

Fil-hurling, l-inkarigu tal-gowler hu li jevita li jkun skurjat xi gowl
fil-lasta tiegħu. Gowl ikun mogħti jekk jidħol fil-lasta; it-tim attakkant
jingħata 3 punti. Il-gowler m'għandux regoli speċjali li jħarsuh, ħlief li
jilbes flokk ta' kulur differenti.

Il-gowler (bl-Ingliż imsejjaħ goaltender f'dan l-isport, imma wkoll goalie jew
netminder) fil-ħokì fuq is-silġ hu l-plejer li jiddefendi l-lasta tat-tim tiegħu
fejn iwaqqaf xuttijiet tal-puck li jkunu se jidħlu fix-xibka, u b'hekk
jimpedixxi li l-iskwadra avversarja tiskorja. Il-gowler jilgħab ħafna drabi
ġewwa jew qrib il-kaxxa ta' quddiem il-lasta li bl-Ingliż tissejjaħ goal crease
(jew sempliċiment the crease). Minħabba s-saħħa tax-xuttijiet u l-frekwenza
tagħhom, il-gowler jilbes ħwejjeġ speċjali biex jipproteġulu ġismu mill-impatt
dirett. Wieħed biss jista' jagħmel il-gowler matul il-partita tal-ħokì u mhux
aktar.

Il-gowler hu tipikament pożizzjoni speċjalizzata fil-ħokì fuq is-silġ; fuq
livell professjonstiku fil-partiti, l-ebda gowler ma jilgħab f'ebda pożizzjoni
oħra u dan jgħodd ukoll għall-plejers l-oħra li dawn ukoll ma jistgħux jieħdu
l-irwol ta' gowler. Tim tal-ħokì fuq is-silġ jista' jkollu 2 jew 3 gowlers
fl-iskwadra. Il-gowler igawdi minn privileġġi partikulari li l-plejers l-oħra
m'għandhomx: hu jilbes ħwejjeġ differenti mill-plejers l-oħra. Il-gowler jista'
jżomm jew iwaqqaf legalment il-puck b'idejh fejn jipprovoka interuzzjoni
fil-logħob. Jekk plejer tat-tim avversarju jolqtu mingħajr ma jagħmel sforz biex
jevitah, dan il-plejer ikun penalizzat. F'ċerti kampjonati, jekk il-mazza
tal-gowler tinkiser, hu jista' jkompli jilgħab bil-mazza miksura sakemm
il-logħob ikun imwaqqaf, b'differenza tal-plejers l-oħra li jridu jwaqqgħu
l-mazza jekk tinkiser.

Meta gowler jimblokka jew iwaqqaf xutt li jkun sejjer fix-xibka, dik l-azzjoni
tieħu l-isem ta' salvataġġ. Il-gowlers ħafna drabi għandhom stil partikulari,
imma ġeneralment jagħmlu salvataġġi bil-modi kollha possibli: jaqbdu l-puck
bl-id li jkollha l-ingwanti, ixellfu x-xutt bil-mazza tagħhom, jimblokkaw
permezz tal-protezzjoni fuq saqajhom jew fuq partijiet oħra ta' ġisimhom,
jintefgħu f'pożizzjoni ta' farfett biex jimblokkaw xuttijiet fil-baxx li jkunu
ġejjin, speċjalment f'dawk li jkunu ġejjin minn distanza qasira. Wara li jkunu
għamlu s-salvataġġ, il-gowler ifittex li jikkontrolla l-azzjoni li ssegwi biex
jevita li l-avversarju jiskorja meta l-gowler ikun barra l-pożizzjoni, jew
sempliċiment ifittex li jħalli lit-tim tiegħu li jikseb il-kontroll tal-puck.
Ħafna drabi l-gowler jista' jagħżel li jżomm il-puck (għal xi sekonda jew aktar,
skond il-ġudizzju tar-referì) biex iwaqqaf il-logħob għal konfrontazzjoni. Jekk
il-gowler iżomm il-puck għal ħafna mingħajr ma jkun hemm ebda pressjoni, hu
jingħata penalizzazzjoni ta' żewġ minuti barra mil-logħob.

Fil-futbol tar-regoli internazzjonali, logħob kompost bejn il-futbol Awstraljan
(li m'għandux gowler) u futbol Galliku, ix-xogħol prinċipali tal-gowler hu li
jevita li jiġi skurjat gowl. Ikun hemm gowl meta l-ballun, li jkun xuttjat minn
kwalunkwe parti minn plejer li qed jattakka, jgħaddi fil-lasta; it-tim attakkant
jingħata 6 punti.

Fil-lacrosse maskili, kull darba li gowler jagħmel salvataġġ u jkollu l-kontroll
tal-ballun fil-crosse (mazza) tiegħu, hu jista' jibqa' fil-pussess tal-ballun
fil-kaxxa protettiva għal erba' sekonda (il-ħin li jdum bil-ballun jiddependi
skond il-livell tal-logħob). Qabel jiskadu l-erba' sekondi l-gowler irid jew
iqassam il-ballun jew imur barra l-kaxxa. Wara li jkun ħareġ barra, hu ma jistax
jerġa' jidħol fil-kaxxa bil-ballun fil-pussess.

Meta jkun fil-kaxxa (disa' piedi ta' dijametru), il-plejers li jkunu qed
jattakkaw ma jistgħux imissu l-gowler jew il-mazza tiegħu: jekk jagħmlu dan,
tiġi ddikjarata "interferenza mal-gowler" u jkunu penalizzati bi free clear
mil-linja ta' nofs il-grawnd. Hemm differenza sinjifikanti bejn ir-regoli ta'
l-NCAA/MLL u r-regoli internazzjonali li jirrigwadraw passaġġ meta l-gowler ikun
fil-kaxxa: skond ir-regoli ta' l-NCAA/MLL il-kuntatt mal-mazza tal-gowler waqt
li jkun qed iqassam (anki meta il-ballun ikun diġà imqassam) hu projbit u
kkunsidrat bħala interferenza. Taħt ir-regoli internazzjonali, il-protezzjoni
tispiċċa meta l-possessjoni tispiċċa. Għalhekk, kuntatt mal-mazza tal-gowler
wara li l-ballun ikun imqassam, hu legali. Aktar minn hekk, għall-gowler hu
permess li jmiss il-ballun b'idejh, minkejja li ma jistax jikkontrollah jew
jiġbru.

Fil-lacrosse femminili, meta gowler jagħmel salvataġġ u jkollu l-kontroll
tal-ballun fil-crosse tiegħu, dan jista' jibqa' bil-pussess tal-ballun fil-kaxxa
għal għaxar sekondi. Ir-regola ta' l-interferenza hi simili għal dik
tal-lacrosse maskili, imma b'differenza għal-logħba maskili, il-gowler mara
tista' tikkontrolla jew anki tiġbor il-ballun b'idejha.

Il-gowler tan-netball hu wieħed miż-żewġ plejers li joqogħdu ġewwa t-terz
difensiv, u l-azzjoni tagħhom hi limitata fit-terz difensiv tal-grawnd.

Il-gowler tal-handball juża' diversi tipi ta' teknika minn dawk tal-gowler
tal-futsal. Fil-fatt, waqt li dan ta' l-aħħar jaqa' ma' l-art biex isalva
x-xutt, il-gowler tal-handball joqgħod bejn l-attakkant u l-lasta biex jagħlaq
l-angolu tax-xutt ta' l-istess attakant. Għalhekk, hu ma jmurx lejn il-ballun
imma jagħlaq il-lasta b'movimenti ràpidi ta' l-idejn u s-saqajn.

Għall-gowlers tal-water polo, dawn għandhom tliet privileġġi speċjali meta
wieħed ikun fil-kaxxa tal-ħames metri:



https://mt.wikipedia.org/wiki/Gaia_Cauchi

Gaia Cauchi (Mġarr, 19 ta' Novembru 2002) hija kantanta Maltija. Hi rrapreżentat
u rebħet f'isem Malta l-Junior Eurovision Song Contest 2013.

Bdiet il-karriera tagħha fil-kant meta kellha biss sentejn u nofs. Illum
tistudja f'La Voix Academy immexxija minn Gillian Attard. Ħadet sehem f'bosta
kompetizzjonijiet mużikali internazzjonali fosthom fl-2011 fit-trażmissjoni
televiżiva Taljana Ti Lascio Una Canzone fejn interpretat il-kanzunetta ta' Tina
Turnet, "Proud Mary", kif ukoll kantat . Sena wara, rebħet is-San Remo Junior
Music Festival tal-2012.

Fl-2013, il-Public Broadcasting Services (PBS) għażlet lil Gaia biex tieħu sehem
fil-Junior Eurovision Song Contest 2013, ġewwa Kjiv, l-Ukrajna. Fil-konkors
tat-30 ta' Novembru, Gaia rebħet il-festival bil-kanzunetta "The Start" b'total
ta' 130 punt, disgħa aktar mit-tieni klassifikata, l-Ukrajna. B'hekk, Gaia
Cauchi saret l-ewwel kantanta Maltija li qatt rebħet il-Junior Eurovision Song
Contest kif ukoll l-ewwel persuna Maltija li rebħet konkors organizzat mill-EBU.



https://mt.wikipedia.org/wiki/G-14

Il-G-14 kienet organizzazzjoni Ewropea tal-klabbs tal-futbol. Fundata fis-sena
2000, din baqgħet teżisti biss sas-sena 2008.

Il-klabbs tal-G-14 kienu mxerrdin madwar seba' pajjiżi differenti, u bejniethom
rebħu madwar 250 titlu tal-kampjonat nazzjonali. Tliet timijiet kienu ġejjin
mill-aqwa diviżjoni tal-Italja, l-Ingilterra, Franza, il-Ġermanja, il-Pajjiżi
l-Baxxi u Spanja ilkoll kellhom żewġ timijiet, waqt li l-Portugall tim wieħed.
Minn 51 staġun tat-Tazza taċ-Ċampjins (aktar tard magħrufa bħala l-UEFA
Champions League), 41 edizzjoni minnhom ġew mirbuħa minn membri ta' din
l-għaqda.

Il-finali tal-UEFA Champions League 2003–04 kienet l-ewwel darba mill-1992 li
f'din il-kompetizzjoni ltaqgħu żewġ finalisti li wieħed minnhom ma kienx membru
tal-G-14. Dan il-konfront finali laqqa' lil Porto, membru ta' din
l-organizzazzjoni, u lil AS Monaco li ma kienx. Fl-istorja ta' din
il-kompetizzjoni kien hemm biss tliet okkażjonijiet fejn il-finali laqqet żewġ
timijiet li ma kinux membri tal-G-14 (1970, 1979 u 1980).

Il-G-14 ġiet fundata f'Settembru tas-sena 2000 minn fost l-aqwa erbatax-il
klabb, u l-għan tagħha kien li tipprovdi vuċi waħda waqt negozjati mal-UEFA u
l-FIFA. Membri ġodda setgħu jidħlu permezz ta' invit biss. F'Awwissu tal-2002,
erba' klabbs oħra ngħaqdu, biex b'hekk tellgħu n-numru ta' klabbs fis-sħubija
għal 18, minkejja li l-organizzazzjoni baqgħet iżżomm l-isem oriġinali.

L-aħħar president tal-grupp kien iċ-ċermen ta' Olympique Lyonnais Jean-Michel
Aulas, li ħa post David Dein, li kien abdika wara sitt xhur ta' presidenza. Hu
kien elett president fis-16 ta' Mejju 2007, wara li kien assigura minn taħt,
qbil mall-klabbs membri dwar il-prinċipju ta' espansjoni tal-membri tal-G-14.
Aulas ħabbar li l-intenzjoni tiegħu kienet li jistieden 16-il tim ieħor biex
jingħaqad, fejn stqarr li hu ried li l-G14 "tespandi ġeografikament u tkun
imsaħħha permezz ta' klabbs oħra." F'Ottubru tal-2007, 22 klabb Ewropew kienu
ġew mistiedna biex jipparteċipaw f'taħdidiet dwar l-espansjoni.

F'April 2004, il-G-14 bdiet inkjesta preliminari għad-danni tal-FIFA, fejn din
tal-aħħar tobbliga l-plejers tal-klabbs għall-parteċipazzjoni
f'kompetizzjonijiet internazzjonali mingħajr ir-rikonoxximent ta' xi kumpens
għad-danni jew għas-salarju. Għal dawn l-ilmenti esposti mill-federazzjoni,
il-president tal-FIFA, Sepp Blatter, irrisponda billi rrifjuata li jiddiskuti
dwar dawn il-ħwejjeġ ma' din l-organizzazzjoni.

Nhar il-5 ta' Settembru 2005, il-klabbs tal-G-14 iddeċiedu li jtellgħu lill-FIFA
quddiem il-qorti wara episodju fejn kien koinvolt Abdelmajid Oulmers, fejn waqt
logħba mat-tim nazzjonali Marokkin dan weġġa', u b'hekk wassal biex il-klabb
Belġjan ta' Charleori jitlef il-preżenza ta' dan il-plejer għal tmien xhur.

L-organizzazzjoni ġie xolta nhar il-15 ta' Jannar 2008 u l-klabbs parteċipanti
aċċettaw li jirrinunzjaw għal kwalunkwe azzjoni legali fil-konfront tal-FIFA u
tal-UEFA wara qbil iffirma f'Żurigu biż-żewġ organiżmi tal-futbol
internazzjonali. Il-FIFA u l-UEFA bdew jassumu impenji ġodda, fosthom
il-finanzjament għall-parteċipazzjoni tal-plejers f'turnej ta' importanza kbira
bħall-Kampjonati Ewropej u t-Tazza tad-Dinja. "Hi okkażjoni storik u żvolta
kbira fil-futbol modern", iddikjara l-president tal-FIFA Joseph Blatter.

Fil-21 ta' Jannar 2008 f'Nyon twieldet il-European Club Association (ECA),
l-Assoċjazzjoni ta' Klabbs Ewropej. Fl-ECA, il-UEFA tirrikonoxxi l-kapaċità ta'
rappreżentazzjoni tal-interessi tal-klabbs tal-futbol Ewropew. L-ECA tirikonoxxi
l-UEFA bħala organu uniku ta' amministrazzjoni u tmexxija tal-futbol Ewropew u
l-FIFA bħala organu ta' amministrazzjoni tal-futbol dinji.



https://mt.wikipedia.org/wiki/Frans_Camilleri

Dun Frans Camilleri (il-Marsa, 29 ta’ Jannar 1919 - 6 ta' Diċembru 1990) kien
poeta Malti.

Frans Camilleri studja fl-iskola tal-Gvern u f' St Paul’s School. Kompla
l-istudji tiegħu fis-Seminarju tal-Furjana u l-Università ta’ Malta fejn għamel
il-Kors tat-Teoloġija. Fl-1943 ġie ordnat saċerdot u baqa’ jqaddes kuljum
fil-Knisja ta’ Santu Nuzzu, il-Ħamrun, li tagħha kien Rettur għal ħafna snin.
Għallem il-Malti fil-Kulleġġ San Alwiġi u s-Seminarju bejn is-snin 1944-1964.

Dun Frans kien attiv f’għadd ta’ għaqdiet letterarji, fosthom l-Għaqda ta’ Qari
Tajjeb li tagħha kien segretarju u editur għal ħafna snin, u fl-Akkademja
tal-Malti. Kien l-ewwel editur tar-rivista tal-Azzjoni Kattolika Il-Ħuġġieġa u
Lil Ħutna, ir-rivista maħsuba għall-emigranti Maltin. Inħatar Assistent
Ekkleżjastiku tas-St Thomas Moore Circle u kien Direttur Spiritwali ta’ bosta
għaqdiet.

Dun Frans kellu għal qalbu l-fotografija u kien magħruf għar-ritratti li jaqbdu
l-ambjent lokali u l-pajsaġġ Malti. Ħafna minnhom dehru f’kartolini u
kalendarji. Imma jibqa’ magħruf l-aktar bħala l-fotografu tal-Poeta Nazzjonali,
b’mod partikulari għar-ritratt ta’ Dun Karm mal-kanarin. Tiegħu wkoll huwa
l-film li issa ġie rrestawrat għal fuq DVD mid-Dipartiment tal-Informazzjoni,
id-dokumentarju bit-titlu Dun Karm – Il-Bniedem wara l-Poeta.

Fost il-poeti tal-ġenerazzjoni ta’ wara Dun Karm, wieħed mill-ftit poeti
qassisin huwa Dun Frans Camilleri. Fil-poeżija Maltija, ismu hu marbut
mal-poeżija tad-dawl, ilwien u ħsibijiet pożittivi. Iżda min-naħa l-oħra ħafna
versi miktubin minnu ġew mmużikati minn għadd ta’ kompożituri lokali. Tabilħaqq,
is-sehem tiegħu fil-ħolqien ta’ repertorju bil-Malti għall-kant sagru huwa
wiesa’ ħafna. Dun Frans kiteb mal-500 innu għal parroċċi, skejjel, għaqdiet
reliġjużi u lajċi – innijiet ispirati mill-ħajja Maltija kemm reliġjuża, soċjali
u edukattiva, imqanqla b’mod speċjali mill-imħabba u l-qima li kellu lejn
il-Madonna u l-qaddisin.

L-aqwa ġabra ta’ poeżiji tiegħu hija L-Għanja ta' Ħajti li ħarġet fl-1964.
Fil-volum hemm għażla tajba tal-muża kollha bil-burdati li jvarjaw minn żmien
għal ieħor. Hemm ġiri ta’ fantasija marbuta ma’ rkejjen u ħlejjaq sbieħ
tal-ħolqien. Hemm irbit ta’ tifkiriet storiċi u valuri soċjali u filosofiċi.



https://mt.wikipedia.org/wiki/Frank_Temile

Frank Temile (Lagos, 15 ta' Lulju 1990) huwa futboler Niġerjan li jilgħab bħala
attakkant mal-klabb tal-Premier League Malti, Birkirkara.

Huwa twieled ġewwa Lagos, in-Niġerja, Frank Temile beda l-karriera tal-futbol
tiegħu fl-indiġeni tiegħu Covenant Lagos.

Temile ssieħeb mal-mexxejja tal-Premier League Niġerjan Shooting Stars fejn hu
lagħab fl-istaġun 2006–07 mal-klabb.

Wara xi wirjiet impressjonanti ma' Shooting Stars, Frank iddeċida li jissieħeb
ma' Valletta, fejn kien allokat in-numru 14. Huwa kien magħżul bħala t-tielet
barrani li lagħab għal Valletta. Fl-4 ta' Ottubru, 2007, huwa għamel id-debutt
tiegħu b'telfa ta' 2-1 kontra Sliema Wanderers.

Fl-ewwel staġun tiegħu (2007–08) huwa skorja 10 gowls, u għenu lill-klabb jirbaħ
il-Premier League Malti għall-ewwel darba f'seba' snin. L-impatt tiegħu matul
l-ewwel staġun tant kien kbir li huwa kien ġie nnominat għal tliet premjijiet
prestiġjużi fil-Premji tal-Futbol Malti. Dawn huma L-Aqwa Attakkant, L-Aktar
Plejer Promettenti u L-Aqwa Plejer Barrani. Huwa rnexxielu jirbaħ it-tliet
premjijiet li kien nominat fihom. Huwa rebaħ ukoll il-premju Replay Gala Night
Player of the Year, fejn il-plejers lokali vvotawlu.

Fis-26 ta' Mejju, 2008, kien ġie rrapportat li Temile, flimkien mal-aġent tiegħu
Henry Ekezie, kienu vvjaġġaw lejn Munich għall-prova ma' klabb Ġermaniż.

Temile ssieħeb ma' FC Dynamo Kyiv fis-sajf tal-2008 iżda aktar lagħab għat-tim
tar-riżerva FC Dynamo-2 Kyiv.

Temile ssieħeb ma' Birkirkara fis-suq tat-trasferimenti 2013 b'kuntratt
sal-2014.Fis-17 ta' Awwissu 2013, huwa għamel id-debutt tiegħu fil-Premier
League Malti ma Birkirkara fejn huwa skorja żewġ gowls kontra Rabat Ajax,
il-logħba spiċċat bl-iskor ta' 2-1.

Temile kien orfni, sfortunatament huwa tilef l-ommu meta kellu tliet snin u lil
missieru meta kellu ħdax-il sena. Huwa tmexxa għal Malta meta kellu sittax-il
sena fejn kien adottat mill-familja Gauci.

Temile ġej minn familja tal-futbol. Iz-ziju tiegħu, Clement Temile, li huwa
missier ta' Iżraeljan internazzjonali Toto Tamuz, kien lagħab diversi logħob
għan-Niġerja u ħuh, Omonigho Temile, li lagħab għall-Botev Plovdiv u Valletta.



https://mt.wikipedia.org/wiki/Franco_Debono

Franco Debono (9 ta' Marzu 1974) huwa l-Kummissarju tal-Liġijiet. Huwa avukat u
kien Membru Parlamentari fi ħdan il-Partit Nazzjonalista mill-2003 sal-2012,
meta' waqqa' l-Gvern wara nuqqas ta' qbil mat-tmexxija tal-Priministru Lawrence
Gonzi.

Ħa l-edukazzjoni tiegħu fil-Kulleġġ San Alwigi u kompla l-istudji tiegħu
fl-Università ta' Malta fejn studja l-liġi u t-teoloġija bħala qasam
sussidjarju. Franco kiseb il-warrant biex jipprattika bħala avukat fl-2000.
It-teżi tiegħu kient titratta l-aspetti kostituzzjonali tal-organizzazzjoni u
l-finanzjament tal-partiti politiċi.

Huwa beda jaħdem għal rasu f'uffiċċju ż-Żurrieq. Sa mill-bidu tal-karriera
tiegħu speċjalizza fil-kamp penali u llum imexxi uffiċċju legali Franco Debono
and Associates b'uffiċċji ġewwa ż-Żurrieq u l-Belt Valletta li jispeċjalizza
wkoll fl-oqsma tal-liġi ċivili u kummerċjali. Taħt it-tmexxija tiegħu jaħdmu
l-avukati Marion Camilleri, Angie Muscat u Amadeus Cachia.

Minn wara l-elezzjoni tal-2008, Debono kellu diversi kwistjonijiet mat-tmexxija
tal-gvern tal-Priministru Lawrence Gonzi.

Fl-2011, huwa ikkritika bl-aħrax ir-riforma fit-trasport pubbliku u wasal biex
fl-4 ta' Novembru astjena waqt il-votazzjoni fuq il-mozz­joni ta' sfiduċja
mressqa mill-Oppożizzjoni fil-Ministru Aus­tin Gatt. Dan wassal biex
il-Mi­nistru Gatt, żamm postu bil-vot tal-Ispeaker. Diversi la­qgħat
tal-eżekuttiv tal-Partit Nazz­jonalista fuq il-mozzjoni ma kinux irnexxielhom
jik­kon­vinċu lil Franco Debono biex jivvota kontra din il-mozz­joni kif għamlu
d-deputati l-oħrajn tal-Gvern.

Dakinhar stess, Franco Debono, f'kummenti lill-ġurnal L-Orizzont, qal li "din
mhix demokrazija. Għal darb'oħra l-Prim Ministru Lawrence Gonzi reġa' ħa
l-pariri tiegħi. Jien nagħti l-pariri u huma jimxu fuqhom u jwettquhom. Illum
Malta spiċċat f'Oligarkija, gvern immexxi minn ftit nies. Dan hu gvern tal-ftit.
Jien għedt u kont ikkwotat fuq dan, li jekk joff­rili xi kariga nara dakinhar.
Sa fejn naf jien ma sejjaħx nies ġodda. Sejjaħ lill-istess nies. Lill-‘elite'.
Lill-istess uċuħ. Imma basta jaħqarni lili. Krudeltà din. Krudeltà fl-aqwa
tagħha."

Nhar it-30 ta' Mejju 2012, f'żewġ votazzjonijiet li saru marbutin mal-mozzjoni
mressqa mill-Oppo­żizzjoni Laburista, fost­hom dik tar-riżenja tal-Ministru Carm
Mifsud Bonnici, hu vvota mal-Oppożizzjoni. Il-vot kien ta' 35 vot favur
il-mozzjoni u 34 kontra. Dan wassal biex il-Ministru Mifsud Bonnici rriżenja
immedjatament, liema riżenja ġiet aċċettata mill-Prim Ministru Lawrence Gonzi,
waqt li l-istess Prim Ministru ressaq mozzjoni ta' fiduċja fil-Gvern li se tibda
tiġi diskussa fl-4 ta' Ġunju 2012.

Fl-aħħar diskors tiegħu fil-Parlament huwa qal hekk, fost affarijiet oħra:
"Illum permezz ta dan il-vot mhux biss qed terga tirristabbilixxi ruha
s-supremazija ta' dan il-parlament fis-sens tal-iskrutinju tal-ezekuttiv,
tal-gvern izda wkoll nittama li qed inpoggi l-pedament u l-ewwel gebla ta'
demokrazija moderna Ewropea. Dan hu mument storiku fejn il-parlament rega ha
centre stage fis-sistema politika taghna – l-poplu huwa sovran permezz ta dan
il-parlament u gvern irid l-approvazzjoni ta' dan il-parlament biex imexxi u
mhux l-ispin ta' bloggers, gurnalisti u xandara, u l-finanzjament okkult ta'
certi negozjanti parassiti."



https://mt.wikipedia.org/wiki/Festival_tal-Eurovision_tat-Tfal

Il-Festival tal-Eurovision tat-Tfal (bil-Franċiż: Concours Eurovision de la
Chanson Junior), magħruf ukoll bħala l-Junior Eurovision Song Contest (JESC),
huwa konkors internazzjonali tal-kanzunetti organizzat mill-European
Broadcasting Union (EBU) u li hu miftuħ esklussivament għal membri ta' din
konfederazzjoni. Din issir kull sena ġewwa belt Ewropea.

Din il-kompetizzjoni tgawdi minn diversi similaritajiet mal-Festival
tal-Eurovision. Kull stazzjon parteċipanti jibgħat esebitur/i, li għandhom ikunu
bejn 10 u 15-il sena, u kanzunetta oriġinali ta' madwar 2 minuti u 30 sekonda u
2 minuti u 45 sekonda biex jikkompetu kontra kompetituri oħra. Kull kanzunetta
tirrapreżenta lil pajjiż partikulari li jiġi servit mix-xandar parteċipanti.
It-telespettaturi minn dawn il-pajjiżi huma mistiedna sabiex jivvutaw għall-aqwa
esebizzjonijiet permezz tat-televotazzjoni (minkejja li ġurija tista' tintuża'
jekk stazzjon ma jkunx jista' jxandar il-festival b'mod dirett). Ir-rebbieħ
finali tal-festival ikun dak li rċieva l-aktar punti wara li jinġabru l-voti
kollha.

Barra l-pajjiżi li jieħdu sehem, il-konkors jintwera wkoll f'diversi territorji
oħrajn fosthom il-Ġermanja, il-Finlandja, l-Estonja, l-Awstralja u l-Iżrael.
Mill-2006 'il quddiem il-festival beda jiġi muri direttament fuq l-internet
permezz tas-sit uffiċjali tal-Konkors.

L-oriġini tal-Festival imorru lura lejn is-sena 2000 meta Danmarks Radio kien
iżomm festival tal-kanzunetti għat-tfal Daniżi, f'dik is-sena u dik segwenti.
Din l-idea ġiet estiża għal festival Skandinavu fl-2002, MGP Nordic,
bid-Danimarka, in-Norveġja u l-Iżvezja bħala parteċipanti. L-EBU ħadet spunt
minn dan il-festival u ddeċidiet li tiftaħ il-kompetizzjoni għal kull membru
tal-EBU. Id-Danimarka ġiet mistoqsija biex tospita l-ewwel edizzjoni
tal-Festival tal-Eurovision għaż-Żgħar minħabba l-esperjenza kbira li kellha
fl-ospitu tal-kompetizzjonijiet tagħhom u tal-MGP Nordic.

Wara s-suċċess tal-ewwel edizzjoni, it-tieni wieħed kellu xi problemi ta'
lokazzjoni. Oriġinarjament, l-avveniment kellu jkun organizzat mix-xandar
Brittaniku ITV, f'Manchester.

ITV wara ħabbru li minħabba problemi finanzjarji u raġunijiet ta' skeda,
il-festival ma kienx se jieħu post fir-Renju Unit. Hu maħsub ukoll li fattur
ieħor wara din id-deċiżjoni kien li minħabba li r-rata ta' telespettaturi għal
ITV fis-sena ta' qabel kien inqas minn dak li kien mistenni. L-EBU ħajru
lix-xandar Kroat HRT, li kienu rebħu l-festival ta' qabel, biex jospitaw
l-avveniment f'Żagreb; wara kien ħareġ illi HRT kienu 'nsew' biex jibbukjaw
is-sala fejn kien se jiġi ospitat il-festival. Kien f'dan il-punt, b'ħames xhur
oħra għall-festival li l-istazzjon Norveġiż NRK offra ruħu biex jospita
l-edizzjoni tal-2004 f'Lillehammer.

Xandara interessati kellhom joffru l-applikazzjoni tagħhom biex b'hekk ikunu
evitati l-istess problemi. Il-Belġju, b'hekk, saret l-ewwel pajjiż li
l-applikazzjoni tagħha biex tospita l-edizzjoni tal-2005 kienet aċċettata.

Ir-rebbieħ tal-Konkors hu deċiż permezz tat-televotazzjoni. Bejn l-2003 u
l-2005, it-telespettaturi kellhom madwar 10 minuti ċans biex jivvutaw wara li
l-kanzunetti kollha jkunu tkantaw. Mill-2006 il-linji telefoniċi kienu miftuħa
matul il-programm u l-profitti magħmula mill-votazzjoni matul l-edizzjonijiet
tal-2007 u l-2008 ingħataw b'donazzjoni lill-UNICEF.

Il-format tal-festival baqa' relattivament l-istess matul il-kors tal-istorja
tiegħu fejn dan jikkonsisti f'esebizzjonijiet mużikali diretti minn artisti li
jkunu daħlu fil-kompetizzjoni grazzi għax-xandara parteċipanti. L-EBU issostni
li l-għan tal-programm hu li "tippromovi talenti żgħażagħ fil-kamp tal-mużika
popolari, billi tinkoraġġixxi kompetizzjoni fost il-kompetituri".

Il-programm jittella' ġeneralment nhar ta' Sibt filgħaxija lejn tmiem Novembru
jew bidu ta' Diċembru fit-20:15 (CET) u jdum madwar sagħtejn u kwart.

Tradizzjonalment, il-festival jikkonsisti f'ċerimonja tal-ftuħ fejn
il-parteċipanti jingħataw merħba għal dan l-avveniment, fejn wara jsegwi l-kant
tal-kanzunetti parteċipanti, u rikapitulazzjoni qasira tal-kanzunetti biex
jgħinu lill-votanti biex jiddeċiedu għal-liema kanzunetti se jivvutaw. Wara li
jingħalaq il-votazzjoni jsir l-att tal-intervall, u r-riżultati jitħabbru
suċċessivament minn tfal bejn l-età ta' għaxar snin u ħmistax-il sena, li tkun
segwita wara bit-tħabbira tar-rebbieħ u s-smiegħ mill-ġdid tal-kanzunetta
rebbieħa. F'ċerti mumenti matul is-serata, ċerti stazzjonijiet jagħżlu li
jagħmlu xi waqfiet kummerċjali.

Il-festival jippreżenta dejjem żewġ preżentaturi (li fil-biċċa l-kbira tad-drabi
kienu raġel wieħed u mara waħda minkejja li l-edizzjoni tal-2006 kien hemm
eċċezzjoni) li regularment jidhru fuq il-palk waqt li l-kontestanti jkunu
fil-green room. Il-preżentaturi huma wkoll responsabbli li jirrepetu r-riżultati
tat-televotazzjoni immedjatament wara li jkun inqara kull vot partikulari, biex
jiġi kkonfermat il-punti li jkunu ngħataw lil pajjiż.

Minkejja li l-Festival tal-Eurovision taż-Żgħar hu mibni fuq il-format
tal-Festival tal-Eurovision, hemm diversi differenzi li huma uniċi
għall-festival tat-tfal. Per eżempju, waqt li l-vokali prinċipali jridu jkantaw
dirett matul il-festival, il-vokali sekondarji jistgħu jkunu rikorjdati. Kull
għażla ta' pajjiż trid tiġi deċiża minn finali nazzjonali (sakemm ċerti
ċirkustanzi jimpedixxuha milli ssir u trid tikseb il-permess mill-EBU).
Mill-festival tal-2005 'il quddiem kull kontestant beda jingħata awtomatikament
tnax-il punt biex ma jkun hemm l-ebda mit-tfal parteċipanti li jispiċċa
bil-famużi, jew misħuta "nul points".

Il-parteċipazzjoni fil-Festival tbiddlet drammatikament kull sean. Seba' pajjiżi
minn sebgħa u għoxrin ġew rappreżentati kull sean. Fis-snin riċenti huma ftit
il-pajjiżi mill-Punent tal-Ewropa li qed jieħdu sehem waqt li pajjiżi mil-Lvant
bdew jingħaqdu f'dan il-Festival. Ix-xandara oriġinali Skandinavi ħallew
il-festival fl-2006 u bdew jerġgħu jorganizzaw il-kompetizzjoni tal-MGP Nordic
li kienet waqfet milli tiġi prodotta mal-bidu tal-Festival tal-Eurovision
taż-Żgħar.

Sal-edizzjoni tal-2007, kien hemm 27 membru tal-EBU li ħadu sehem f'dan
il-festival.



https://mt.wikipedia.org/wiki/Federico_Macheda

Federico "Kiko" Macheda (Ruma, 22 ta' Awwissu 1991) huwa futboler Taljan li
jilgħab bħala attakkant ma' Manchester United.

Imwieled Ruma, Macheda beda l-karriera fil-futbol ma' Lazio. Però, minħabba
r-regoli Taljani tal-futbol li jipprevjenu li plejers ta' taħt it-tmintax-il
sena jiffirmaw kuntratt professjonali, hu ma setax jissieħeb permanentament
mal-klabb, u ftit wara għeluq is-sittax-il sena, hu ġie mixtri mit-tim ta'
Manchester United tal-Ingilterra, fejn hemmhekk ir-regoli jħallu li jsir xiri
ta' plejers minn sittax-il sena 'il fuq. Wara t-trasferiment ta' familtu
fl-Ingilterra, hu uffiċjalment ingħaqad mal-klabb fis-16 ta' Settembru 2007, u
ngħata borsa ta' studju għal tliet snin fl-Akkademja tal-klabb.

Hu ngħaqad mal-ewwel mat-tim ta' taħt it-tmintax-il sena ta' Manchester United,
u skorja l-uniku gowl tal-partita fid-debutt tiegħu fir-rebħa ta' 1–0 kontra
Barnsley, nhar il-15 ta' Settembru 2007. Fl-ewwel staġun tiegħu hu spiċċa bħala
l-aqwa skorer tat-tim bi tnax-il gowl f'21 dehra, u wasal ukoll biex jagħmel
debutt mat-tim tar-riservi fis-26 ta' Frar 2008, meta daħal bħala sostitut
fit-68 minuta għal Gerard Piqué fit-telfa ta' 2–0 kontra Liverpool. Fit-12 ta'
Mejju 2008, Macheda rċieva midalja wara r-rebħa fil-finali tal-Manchester Senior
Cup kontra Bolton Wanderers.

F'għeluq is-sbatax-il sena, Macheda iffirma l-ewwel kuntratt professjonali ma'
Manchester United. Fl-istaġun 2008–09, hu kompla mat-tim ta' taħt it-tmintax,
waqt li għamel xi dehriet mat-tim tar-riservi. Lejn tmiem l-istaġun, Macheda
beda isib aktar post mat-tim tar-riservi, fejn skorja ħames gowls f'sitt
partiti, u grazzi għal din il-forma ġie magħżul mal-ewwel tim għall-partita
kontra Aston Villa tal-5 ta' April 2009. B'United 2–1 minn taħt u bi bżonn ta'
gowl biex iżommu ħajja l-isfida għat-titlu, il-kowċ Alex Ferguson daħħal lil
Macheda minflok Nani ftit wara s-siegħa logħob. Wara li Cristiano Ronaldo kiseb
il-pari fit-tmenin minuta, Macheda rebbaħ il-partita b'gowl spettakulari minn
tarf il-kaxxa l-kbira fit-tielet minuta ta' ħin miżjud.

Wara li ġie msejjaħ fil-bankina għall-ewwel leg tal-kwarti tal-finali
taċ-Champions League kontra Porto, hu għamel it-tieni apparenza mal-klabb
fil-partita mill-kampjonat kontra Sunderland. Bi kwarta minn tmiem il-partita,
Macheda daħal minflok Dimitar Berbatov u b'inqas minn 61 sekonda fil-grawnd hu
skorja għat-tieni darba fil-karriera tiegħu ma' United, fejn xellef xutt ta'
Michael Carrick li spiċċa fix-xibka. B'Alex Ferguson iserraħ ħafna mill-istilel
tiegħu għas-semifinali tal-FA Cup kontra Everton tad-19 ta' April 2009, Macheda
ingħata l-opportunità li jibda' mill-ewwel minuta. Però, Macheda naqas li
jiskorja u ġie sostitwit aktar tard fil-bidu tal-ħin supplementari minn Dimitar
Berbatov. L-ewwel partita mal-ewwel ħdax fil-Premier League waslet kontra
Middlesbrough fir-rebħa ta' 2–0, ta' nhar it-2 ta' Mejju 2009, imma naqas li
jispiċċa fost l-iskorers u ġie sostitwit għaxar minuti fit-tieni taqsima.

L-istaġun 2009–10 ta' Macheda beda b'dehriet fit-tielet u r-raba' rawnd
tal-League Cup kontra Wolverhampton Wanderers u Barnsley rispettivament. Hu
ddebutta fic-Champions League fit-3 ta' Novembru kontra CSKA Moscow. Nhar it-2
ta' Diċembru, 2009, Macheda iffirma kuntratt ta' erba' snin li se jżommu
mal-klabb sa Ġunju tal-2014. Lejn l-aħħar tas-sena, Macheda weġġa' u kellu
joqgħod barra mil-logħob sal-21 ta' Jannar, meta rritorna fil-partita
tar-riservi kontra Sunderland. L-ewwel dehra tiegħu fil-kampjonat għal dan
l-istaġun waslet fir-rebħa ta' 4–0 kontra Bolton fis-27 ta' Marzu, fejn ħa post
Ryan Giggs fl-84 minuta. B'Wayne Rooney mweġġa' wara l-konfront kontra Bayern
Munich miċ-Champions League, Macheda ġie msejjaħ fuq il-bankina għal-logħba
kontra Chelsea tat-3 ta' April, valida għall-Premier League. B'United 1–0 minn
taħt, Macheda ġie introdott fit-72 minuta; Chelsea skurjaw it-tieni gowl fid-79
minuta, qabel ma Macheda skorja gowl ta' konsolazzjoni żewġ minuti wara.

Nhar it-13 ta' Novembru, Macheda skorja l-ewwel gowl tiegħu għall-istaġun
2010–11 fejn għen lil United jirkupraw żewġ gowls minn taħt, meta skorja l-ewwel
gowl fil-pari ta' 2–2 barra minn darhom kontra Aston Villa.



https://mt.wikipedia.org/wiki/Fa%C5%BCijiet_lunari

Il-fażijiet lunari jew fażijiet qamrin jiddeskrivu kif jidher il-Qamar matul
il-moviment tiegħu. Kif jidher jiddependi mill-orjentament tiegħu relattiv
għax-Xemx. Il-fażijiet lunari jirrepetu ruħhom f'intervall ta' żmien imsejjaħ
"xahar sinodiku", ta' madwar 29 jum u nofs. Ix-xahar tal-kalendarju tagħna ġej
minnu. Il-fażijiet lunari ġejjin mit-tidwir tal-Qamar u t-tibdil ċikliku li jiġi
minnu tal-pożizzjoni relattiva mad-Dinja u x-Xemx.

Il-qmura jew fażijiet jirrappreżentaw il-parti tal-Qamar imdawla mix-Xemx. Hemm
erba' pożizzjonijiet fundamentali, rappreżentati fil-figura ta' taħt bit-titli
ta' fuq, u erba' intermedji:

It-terminu "kwart" jirreferi għall-pożizzjoni tal-Qamar fl-orbita madwar
id-Dinja. Meta jkun f'waħda minn dawn iż-żewġ pożizzjonijiet mid-dinja jidher
biss nofs emisferu.

Il-qamar jagħmel dawra sħiħa madwar id-dinja f'27 jum, 7 sigħat, 43 minuta u
11-il sekonda (xahar siderali). Waqt li x-xahar lunari jew sinodiku (jiġifieri
l-perjodu bejn żewġ qmura mitlufin) idum 29 jum, 12-il siegħa, 44 minuta u 3
sekondi. Id-differenza ġejja mill-fatt li sistema Dinja-Qamar qiegħda torbita
madwar ix-xemx fl-istess ħin li l-Qamar qiegħed jorbita madwar id-Dinja.



https://mt.wikipedia.org/wiki/FC_Pyunik

Pyunik Football Club (Armen: Փյունիկ Ֆուտբոլային Ակումբ) huwa klabb tal-futbol
Armen li huwa bbażat ġewwa Yerevan. Il-klabb jilgħab fil-Premier League Armen,
l-ogħla diviżjoni fil-futbol Armen. Il-Grawnd tagħhom huwa Stadju Repubblikan.

Il-Klabb ġie fondat fl-1992, Pyunik (li tfisser "Phoenix") li rebħu rekort ta'
12-il Kampjonat Armen, 4 Tazzi Armeni u 6 Supercup Armena. Il-klabb huwa
kkunsidrat bħala wieħed mill-aktar klabbs tal-futbol popolari fl-Armenja
mill-istabbiliment tal-Premier League Armen fl-1992. Huma kienu fondati bl-isem
Homenetmen Yerevan, u żammu dak l-isem sal-istaġun 1995–96, meta bidlu isimhom
għall-Pyunik. Wara li rebħu t-titolu darbtejn bħala FC Pyunik, l-inkwiet beda
bħala meta l-klabb beda problemi finanzjarji, u eventwalment tneħħew fl-1999.

L-era ġdida ta' Pyunik bdiet fl-2001, meta Pyunik assorbit lil FC Armenikum u
awtomatikament kisbu l-promozzjoni għall- Premier League Armen mingħajr ma
lagħbu logħba waħda fil-kampjonati baxxi. Is-Sid tal-klabb, negozjant sinjur
Armen Ruben Hayrapetyan, ħaDU approċċ aktar bis-serjeta għall-klabb u ġabu
plejers tajbin bħal Artavazd Karamyan u Arman Karamyan minn klabbs Armeni oħra.
FC Pyunik ma kinitx sodisfatti b'dak li għandhom, u tejbu t-tim aktar billi
jġibu xi maniġers barranin u plejers minn Mali, Kamerun, Arġentina u Rumanija.
Dan il-bidla ġabet lura riżultati malajr, u Pyunik rebaħ it-titlu Armen u
fl-istess sena rebħu t-Tazza Armena fl-2002. Aktar tard, għall-ewwel darba
fl-istorja tal-klabb indipendenti Armenjan avvanzaw għat-tieni fażi fiċ-Ċampjins
Lijg. Wara dan, il-klabb rebaħ it-titlu tal-Premier League Armen għaxar darbiet
wara xulxin.

Iż-żewġ rivali ewlenin ta' Pyunik huma Ararat u Banants, madankollu, ir-rivalita
ma Ararat hija ħafna aktar ħarxa minn dik ta' Banants. Ir-raġuni għal dan huwa
għaliex Ararat huwa l-aktar klabb magħruf u maħbub ta' Yerevan minħabba
l-kisbiet Sovjetika tiegħu, u Banants kienu oriġinarjament bbażati fir-reġjun
ta' Kotayk, u kien biss imċaqalqa għal Yerevan fl-2001.



https://mt.wikipedia.org/wiki/Evarist_Bartolo

Evarist Bartolo (Mellieħa, 14 ta' Ottubru 1952) huwa l-Ministru tal-Edukazzjoni
attwali ta' Malta. Kien ukoll Ministru tal-Edukazzjoni mill-1996 sal-1998. Huwa
edukatur u ġurnalist u politiku Malti fi ħdan il-Partit Laburista.

Missier Bartolo kien għalliem tal-Primarja, u Bartolo trabba f'familja reliġjuża
ħafna. Kien jgħallem il-Bibbja lit-tfal, u kien ukoll attiv f'għaqdiet reliġjużi
bħall-Azzjoni Kattolika, iż-Żgħażagħ Ħaddiema Nsara u l-Leġjun ta' Marija.

Fl-1975 Bartolo ggradwa mill-Università ta' Malta b'Baċellerat fil-Letteratura
Ingliża, u fl-1984 rebaħ borża ta' studju għal diploma fil-ġurnaliżmu
mill-Università ta' Stanford. Sentejn wara ggradwa b'Masters fl-Edukazzjoni
mill-Università ta' Cardiff.

Kien biss wara li esplora l-kitbiet u l-politika ta' ħassieba bhal Karl Marx,
Mahatma Gandhi, Vladimir Lenin, u Martin Luther King Jr. li beda jifhem liema
partit kien jirrappreżenta dak li jemmen fih. Bartolo jgħid li ż-żmien li għamel
jaħdem mal-attivist ta' kontra l-Mafja Danilo Dolci ukoll għenu f'din
il-formazzjoni tiegħu: "Twelidt f'familja Nazzjonalista, iżda għazilt li nħaddan
lill-Partit Laburista għax il-valuri tiegħu ta' ġustizzja soċjali, libertajiet
ċivili, u l-impenn favur l-interess ta' Malta huma l-valuri li nemmen fihom
jien.. Dħalt fil-politika bit-tama li dak li nagħmel itejjeb, għall-inqas imqar
ftit, il-ħajja ta' madwarna."

Bartolo ħadem mad-deputat Nazzjonalista Jeffrey Pullicino Orlando fuq abbozz ta'
liġi tad-divorzju, u flimkien miegħu u ma' Deborah Schembri, mexxa b'suċċess
il-kampanja tal-"Iva", biex id-divorzju sar legali fl-2011.

Bartolo kien Ministru tal-Edukazzjoni mill-1996 sal-1998 fl-Amministrazzjoni ta'
Alfred Sant. Bartolo ħadem biex ipoġġi l-problemi tal-illiteriżmu u l-falliment
edukattiv fuq l-aġenda tal-pajjiż, biex iżjed tfal u żgħażagħ jirnexxu
fl-edukazzjoni.

Nhar it-13 ta' Marzu 2013 huwa reġa' nħatar Ministru tal-Edukazzjoni fil-Gvern
Laburista li tela' fl-Elezzjonijiet Ġenerali 2013 li saru ħamest ijiem qabel.



https://mt.wikipedia.org/wiki/Erbivoru

Erbivoru (mil-Latin "herba" - erbi- li tfisser ħaxix u "vorare" - -voru li
tfisser tibla u taħtaf l-ikel) huwa organiżmu li jiekol il-pjanti biss.

B' din id-definizjoni, ħafna fungi, uħud mil-batteri, ħafna annimali, madwar 1%
tal-pjanti bil-fjuri u ftit protisti jistgħu jiġu kkunsidrati bħala Erbivori.
Madankollu ħafna nies jużaw din it-termini biex jidderkrivu l-annimali biss.
Fungi, batteri u protisti li jikkunsmaw pjanti ħajjin ħafna drabi jsejħulhom
patoġeni tal-pjanti. Mikrobi li jikkunsmaw pjanti mejtin jgħidulhom saprotrofi.
Pjanti tal-fjuri li jakkwistaw in-nutrizjoni minn pjanti oħrajn ħajjin,
normalment jissejħu pjanti parasiti.

Fiż-żooloġija, Erbivoru huwa annimal li huwa addattat b' tali mod li jiekol
primarjament pjanti (minflok il-laħam). Dawn it-tipi ta' annimali xi kultant
jissejħu veġetarjani, għalkemm din il-kelma nużawa wkoll biex niddiskrivu nies
li jagħżlu li ma' jieklux laħam, kontra l-annimali li ma jistgħux jieħdu tali
deċiżjoni.

L-Erbivori jistgħu jiġu klassifikati u jinqassmu f' sottogruppi varji, bħala
fruġivori, li jieklu primarjament frott; folivori, li jispeċjalizzaw billi
jieklu weraq; nettarivori, li jikkunsmaw in-nettari tal-fjuri, (sustanza likwida
ħelwa ħafna); fost l-insetti u l-artropodi erbivori, l-livell ta'
speċjalizzazjoni jista jiġi rrfinut aktar u jinkludi l-wikkiela taż-żerriegħa
granivori, l-wikkiela tal-pollini pollinivori, il-konsumaturi tal-likwidi
tal-pjanti mukivori u dawk speċjalizzati biex jieklu l-injam ksilofaġi jew
għeruq riżofaġi .

F'annimali oħra, l-grad ta' speċjalizzazjoni mhuwiex daqshekk avvanzat, u ħafna
annimali li jieklu il-frott u l-weraq jieklu partijiet oħra mil-pjanti, ħafna
drabi l-għeruq u ż-żrieragħ. Id-dieta ta' uħud mil-erbivori tvarja minn staġun
għal ieħor, speċjalment f' żoni temperati, fejn partijiet differenti tal-pjanti
jkunu disponibli fi żminijiet differenti tas-sena.

L-Erbivori jiffurmaw ħolqa mportanti fil-katina ta' l-ikel, għax dawn jibdlu jew
jittrasformaw l-enerġija tax-xemx maħżuna fil-pjanti, f'ikel li jista jiġi
kkunsmat mil-karnivori u l-omnivori. Għalhekk ngħidulhom il-konsumaturi primarji
fil-katina ta' l-ikel.



https://mt.wikipedia.org/wiki/Elezzjonijiet_%C4%A0enerali_2013_(Malta)

L-Elezzjonijiet Ġenerali saru nhar is-Sibt 9 ta’ Marzu 2013. 326,296 kienu
eliġibbli li jivvutaw biex jagħżlu l-Partit politiku li jmexxi lil Malti u
r-rappreżentanti fil-Parlament għat-12-il Leġislatura mill-Indipendenza 'l hawn.
Dan wara waħda mill-itwal kampanji elettorali fl-istorja ta' Malta, uffiċjalment
disa' ġimgħat.

Il-Partit Laburista kiseb 167,533 vot, 35,107 aktar mill-Partit Nazzjonalista li
kiseb 132,426 vot f’dik li tista’ tiġi meqjusa bħala l-ikbar differenza għal
diversi snin tant li bħala persentaġġi l-PL ġab kważi 55% u l-PN 43%.

Nhar l-10 ta' Diċembru 2012, id-deputat Nazzjonalista Franco Debono flimkien
mal-Oppożizzjoni Laburista vvutaw fil-Parlament kontra l- Baġit imressaq
ġimagħtejn qabel u allura dan m’għaddiex b’35 vot kontra l-34 favur, u l-Gvern
waqa’. Dan ġiegħel lill-Priministru Gonzi jmur l-għada għand il-President
tar-Repubblika Dr George Abela fil-Palazz il-Belt biex jissuġġerilu li
l-Parlament jiġi xolt u tissejjaħ elezzjoni ġenerali bil-Parlament ixolji fis-7
ta’ Jannar, 2013, waqt li l-elezzjoni ġenerali ssir fl-istess jum mal-elezzjoni
tal- kunsilli lokali, jiġifieri s-Sibt 9 ta’ Marzu 2013.

Għall-Elezzjoni Ġenerali 2013, b’kollox ikkontestaw 167 kandidat. It-tliet
partiti - il-Partit Laburista, il-Partit Nazzjonalista u l-Alternattiva
Demokratika - kellhom kandidati fuq id-distretti kollha li jammontaw għal
tlettax-il distrett elettorali.

Kien hemm 102 kandidati li kkontestaw fuq żewġ distretti elettorali, fosthom
il-Mexxej tal-Partit Laburista Joseph Muscat u l-Kap tal-Partit Nazzjonalista
Lawrence Gonzi, li kkontestaw ukoll flimkien fuq it-Tieni Distrett minkejja li
t-tnejn mhumiex minn xi waħda mil-lokalitajiet li jifformaw dan id-distrett.

Din kienet l-ewwel darba li Joseph Muscat ikkontesta l-elezzjoni ġenerali, wara
li f’Ġunju tal-2008, kien inħatar Mexxej tal-Partit Laburista. Minbarra fuq
it-Tieni Distrett, huwa kkontesta wkoll fuq ir-Raba’ Distrett, waqt li d-Deputat
Mexxej Laburista Louis Grech li għalih din ukoll kienet l-ewwel elezzjoni
ġenerali ikkontesta fuq l-Ewwel u l-Ħdax-il Distrett.

Il-Partit Laburista kiseb 167,533 vot, 35,107 aktar mill-Partit Nazzjonalista li
kiseb 132,426 vot f’dik li tista’ tiġi meqjusa bħala l-ikbar differenza għal
diversi snin tant li bħala persentaġġi l-PL ġab kważi 55% u l-PN 43%, kif kien
ħabbar kull stħarriġ li sar qabel l-elezzjoni.

Joseph Muscat, li nħatar Priministru fil-11 ta' Marzu 2013, kiseb 26,170 vot
bħala l-ewwel preferenza miż-żewġ distretti li kkontesta fuqhom, 13,968 vot
mit-Tieni Distrett u 12,202 vot mir-Raba’ Distrett, ifisser li Muscat kiseb
aktar voti personali milli qatt kisbu żewġ persuni meqjusin kbar fix-xena
politika lokali, Dom Mintoff u Eddie Fenech Adami.



https://mt.wikipedia.org/wiki/Dritt_Internazzjonali

Id-Dritt Internazzjonali hu ġabra ta' regoli li huma aċċettati b'mod ġenerali
bħala vinkolanti fir-relazzjonijiet bejn l-Istati u n-Nazzjonijiet. Huwa qafas
għall-prattika ta' relazzjonijiet internazzjonali stabbli u organizzati.
Id-differenza bejn id-Dritt Internazzjonali u l-ordinamenti ġuridiċi msejsin fuq
l-Istat hi li d-Dritt Internazzjonali hu primarjament applikabbli għall- pajjiż
u mhux għaċ-ċittadini privati.

Ħafna mid-Dritt Internazzjonali hu governanza msejsa fuq il-kunsens. Dan ifisser
li Stat Membru ma huwiex marbut jottempera ruħu ma' dan it-tip ta' Dritt
Internazzjonali, sakemm ma jkunx ta l-kunsens għal ċerta mġiba. Din hi kwestjoni
ta' sovranità tal-Istat. Imbagħad hemm aspetti oħrajn tad-Dritt Internazzjonali
la ma humiex imsejsin fuq il-kunsens imma xorta waħda huwa obbligatorju
għall-Istati u għall-atturi non-Statali li jimxu magħhom, bħal ngħidu aħna
d-Dritt Internazzjonali Konswetudinarju u l-jus cogens.

It-terminu Dritt Internazzjonali japplika għal tliet dixxiplini legali distinti:

Iż-żewġ fergħat tradizzjonali huma: jus gentium – id-Dritt tan-Nazzjonijiet jus
inter gentes – il-ftehimiet bejn in-Nazzjonijiet.



https://mt.wikipedia.org/wiki/Divorzju

Id-Divorzju (jew xoljiment taż-żwieġ) huwa t-terminazzjoni tal-għaqda
matrimonjali, li jħassar id-doveri u responsabbiltajiet legali taż-żwieġ u jħoll
l-għaqda taż-żwieġ bejn il-partijiet. F'ħafna pajjiżi d-divorzju jenħtieġ ordni
tal-qorti jew ta' xi awtorità oħra bi proċess legali. Il-proċess legali jista'
jinvolvi ukoll kwistjonijiet ta' manteniment tal-mara u tat-tfal u t-taqsim
tal-propjetà u tad-dejn.

F'ħafna pajjiżi tal-punent, id-divorzju ma jiddikjarax iż-żwieġ null, bħalma
jiġri fl-annullament, iżda jħassar l-istatus ta' żwieġ li kellhom il-partijiet.
Fejn il-monogamija hija fil-liġi, id-divorzju jħalli liż-żewġ partijiet li kienu
miżżewġin jerġgħu jiżżewġu lil ħaddieħor. Il-liġijiet tad-divorzju jvarjaw ħafna
madwar id-dinja. L-uniċi żewġ pajjiżi li ma jikkontemplawx divorzju fil-liġijiet
tagħhom huma l-Istat tal-Belt tal-Vatikan u l-Filippini. F'Malta se jsir
referendum fit-28 ta' Mejju 2011 biex il-Maltin jgħidu jekk iridux id-divorzju.
Bejn l-1971 u l-2011, ħames pajjiżi Ewropej daħħlu d-divorzju: Spanja, l-Italja,
il-Portugal, ir-Repubblika tal-Irlanda u Malta.

Kien hemm żewġ okkażjonijiet meta l-iktar li resaq viċin Gvern biex ipoġġi
d-divorzju fuq l-aġenda. Fl-1975 meta il-Gvern Laburista ta' Dom Mintoff kien
daħħal iż-żwieġ u l-annullament ċivili, il-liġi ipprovdiet ukoll biex il-qrati
Maltin ikunu jistgħu jirrikonoxxu d-divorzji barranin. Il-Liġi imma naqset milli
tagħti l-fakultà lill-qrati Maltin jamministraw id-divorzju huma. It-tieni
okkażjoni wasslet fl-1998 meta l-Kummissjoni għall-Futur tal-Familja mwaqqfa
mill-Prim Ministru Alfred Sant irrakkomandat li jidħol id-divorzju permezz ta’
vot ħieles fil-Parlament.

L-ewwel okkażjoni meta l-Parlament seta’ wasal biex jiddibatti liġi tad-divorzju
kien qabel l-1996 meta fil-kapaċità personali tiegħu d-deputat Laburista Joe
Brincat, li dakinhar ma kienx jifforma parti mill-Grupp Parlamentari Laburista,
ippreżenta mozzjoni privata (Private Member’s Bill) biex ikun introdott
id-divorzju għal dawk il-koppji li jkunu ilhom separati ħames snin. Il-mozzjoni
privata qatt ma telgħet fuq l-aġenda tal-Parlament.

Fis-Sebgħinijiet kien hemm ukoll tentattiv mill-Għaqda Żgħażagħ Laburisti biex
fil-Partit Laburista ssir diskussjoni dwar id-divorzju fid-dawl tal-bidliet
ċivili li beda jipproponi l-partit imma l-isforzi sfumaw fix-xejn.

Alternattiva Demokratika pproponiet l-introduzzjoni tad-divorzju f’kull manifest
elettorali sa mill-1992 lil hawn. Kien l-uniku partit politiku li tkellem b’mod
ċar dwar il-ħtieġa li jiddaħħal id-divorzju fis-sistema legali.

Sa minn qabel il-ħatra tiegħu bħala mexxej tal-Partit Laburista f'Ġunju 2008,
Joseph Muscat wiegħed kemm-il darba li fl-ewwel darba li jkun hemm Gvern
Laburista hu personalment (Private Member’s Bill) kien se jressaq liġi
tad-divorzju għall-approvazzjoni tal-Parlament.

F'Lulju 2008, il-Ministru tal-Politika Soċjali John Dalli qal li beħsiebu
jqanqal dibattitu fil-Kabinett dwar il-bżonn li tiddaħħal liġi tad-divorzju.
Kliem Dalli sab l-appoġġ tal-Prim Ministru Lawrence Gonzi.

Nhar is-6 ta' Lulju 2010, id-Deputat Nazzjonalista Jeffrey Pullicino Orlando
ressaq Private Member’s Bill fil-Parlament biex jiġi introdott id-divorzju. Dan
seħħ wara li qabel l-elezzjoni tal-2008 kien hemm diversi drabi fejn l-imsemmi
deputat wiegħed bil-fomm u kiteb fuq il-gazzetti li kien kontra l-istess
divorzju. Traditur tal-kostitwenti tieghu.

Fl-istess jum, l-Ar­ċisqof Pawlu Cre­mona stqarr li l-Private Member’s Bill li
ppreżenta dakinhar id-Deputat Nazzjonalista Jeffrey Pullicino Orlando
fil-Parlament kienet bħal sajjetta fil-bnazzi, peress li l-kwistjoni tad-dħul
tad-divorzju ma saritx referenza għaliha fil-manifest elettorali taż-żewġ
partiti l-kbar matul il-kampanja elettorali tal-aħħar Elezzjoni Ġenerali.

F'Novembru 2010 twaqqaf il-Moviment Iva għad-Divorzju, b'Deborah Schembri,
ċerpersin tal-movimenti, u b'membri prominenti bħall-Membri Parlamentari Evarist
Bartolo u Jeffrey Pulli­cino Orlando, iċ-Ċerpersin tal-Alternattiva Michael
Briguglio u Yvonne Ebejer Arqueros mill-istess par­tit, l-eks Ministru
Nazzjonalista Dr. Michael Falzon u Marlene Mizzi.

Fi Frar 2011, il-Partit Nazzjonalista ħa pożizzjoni kontra d-dħul tad-divorzju,
iżda l-Prim Ministru Lawrence Gonzi ta vot ħieles lill-Membri Parlamentari
Nazzjonalisti. Gonzi kien tal-fehma li minħabba li m'hemmx mandat elettorali
biex jidħol id-divorzju, din id-deċiżjoni għandha tittieħed mill-poplu.

Nhar it-13 ta' Lulju 2011, għadda mill-Parlament it-tieni qari tal-abbozz ta'
liġi dwar id-dħul tad-divorzju f'Malta, b'44 vot favur, 13-il vot kontra u 12-il
astensjoni. Il-Priministru Gonzi u l-Ministri kollha, barra wieħed (Joseph
Cassar) ivvutaw kontra jew astjenew. Il-Membri Parlamentari tal-Oppożizzjoni
vvutaw kollha favur, ħlief Adrian Vassallo li vvota kontra u Marie-Louise
Coleiro Preca li astjeniet. Tnax -il Membru Parlamentari Nazzjonalista vvutaw
favur.



https://mt.wikipedia.org/wiki/Dimitar_Berbatov

Dimitar Ivanov Berbatov (bil-Bulgaru: Димитър Иванов Бербатов; Blagoevgrad, 30
ta' Jannar 1981) hu plejer tal-futbol Bulgaru li jilgħab bħala attakkant mat-tim
tal-Premier League Ingliż Fulham u hu l-aqwa skorer ta' kull żmien għat-tim
nazzjonali tal-Bulgarija. Hu hu r-rebbieħ għal seba' darbiet tal-Plejer Bulgaru
tas-Sena.

Missier Berbatov, Ivan, kien futboler professjonali mat-tim lokali ta' Pirin
Blagoevgrad, u ommu, Margarita, kienet ukoll professjonista fil-logħba
tal-ħendbol. Bħala tfajjel, Berbatov kien iżomm mal-Milan u bħala mudell kellu
lil Marco van Basten, sakemm waqt il-Kampjonati Ewropej tal-1996 li żvolġew
ġewwa l-Ingilterra, Berbatov, ta' ħmistax-il sena skopra l-mudell il-ġdid tiegħu
u dan kien Alan Shearer, li kien jilgħab ma' Newcastle United. Berbatov
saħanistra kien jorqod bil-flokk ta' Newcastle. Ommu wara kienet stqarriet
bil-ħolma li Berbatov kellu li xi darba jilgħab ma' Newcastle.

Il-karriera ta' Berbatov bdiet fil-klabb ta' Pirin Blagoevgrad, u kompla sakemm
laqat għajn il-kowċ Dimitar Penev.

Ta' sbatax-il sena biss Berbatov sab ruħu ma' CSKA Sofia fejn segwa l-passi ta'
missieru, Ivan, li lagħab ukoll għall-klabb bħala midfilder xellugi u aktar tard
bħala difensur. Hu lagħab ma' CSKA fil-kampjonat Bulgaru bejn l-1998 u Jannar
tal-2001 fejn iddebutta fl-istaġun 1998–99 bħala żagħżugħ ta' tmintax-il sena.
Fl-istaġun ta' wara, hu ħalla impressjoni kbira meta skorja 14-il gowl f'27
logħba u rebaħ ukoll it-Tazza tal-Bulgarija fl-1999.

Serje pożittiva ta' disa' gowls fi ħdax-il logħba fl-istaġun 2000–01 kien
biżżejjed biex jipperswadu lil Bayer Leverkusen biex jiksbuh f'Jannar tal-2001.
Berbatov beda kemmxejn bil-mod l-avventura tiegħu fil-Ġermanja b'sittax-il gowl
f'67 apparenza mal-klabb. Madankollu hu kellu rwol kruċjali fiċ-Champions League
matul l-ewwel staġun mal-klabb fejn skorja gowl memorabbli kontra Lyon, u gowl
ieħor fil-kwarti tal-finali kontra Liverpool. Hu kellu wkoll parti fil-finali
kontra Real Madrid fejn daħal bħala sostitut għal Thomas Brdaric wara 38 minuta.

Fl-istaġun 2001–02 Leverkusen spiċċaw fit-tieni post tal-Fußball-Bundesliga u
t-Tazza tal-Ġermanja. Fl-istaġun ta' wara Berbatov stabilixxa ruħu bħala l-ewwel
għażla fl-attakk ta' Bayer Leverkusen imma kien fl-istaġun 2003–04 li beda
jibrilla fejn skorja 16-il gowl minn 24 partita. Iż-żewġ staġuni suċċessivi rawh
jikber fit-talent fejn skorja 46 gowl li jinkludu ħamsa fil-Champions League
2004–05, fejn beda jattira diversi timijiet Ewropej.

Diversi spekulazzjonijiet fuq il-futur tiegħu bdew jikbru, u f'Mejju tal-2006,
Berbatov finalment iffirma mat-tim tal-Premier League Tottenham Hotspur għal
somma ta' €16-il miljun, fejn b'hekk sar l-aktar plejer Bulgaru fl-istorja li
jiswa'. Wara li ngħata l-permess tax-xogħol hu ngħaqad ma' Tottenham nhar l-1
ta' Lulju 2006.

Berbatov skorja l-ewwel gowl kompetittiv żewġ minuti biss fid-debutt ġewwa daru
fil-logħba tal-Premiership kontra Sheffield United ġewwa White Hart Lane.
Flimkien ma' Robbie Keane hu fforma koppja promettenti fit-Tazza UEFA sakemm ġew
eliminati minn Seville fil-kwarti tal-finali, u minkejja l-istil ta' Martin Jol
li jagħmel rotazzjoni tal-plejers, Berbatov stabilixxa ruħu bħala l-ewwel
għażla. Hu skorja ħames gowls f'erba' logħbiet matul il-fażi tal-gruppi
tat-Tazza UEFA, bil-prestazzjonijiet tiegħu jagħtuh żewġ unuri tal-Plejer
tal-Partita kontra Besiktas u Club Brugge.

Minkejja l-forma tajba li kellu fl-Ewropa, Berbatov ħa ż-żmien qabel ma adatta
fil-Premiership. Madanakollu, hu beda bil-mod il-mod jikseb il-forma li wera
fiż-żmien li qatta ma' Leverkusen bi prestazzjoni eċċellenti kontra Wigan, fejn
skorja wieħed u ħoloq iż-żewġ gowls l-oħra fir-rebħa ta' 3–1. Nhar id-9 ta'
Diċembru, 2006, Berbatov skorja l-ewwel doppjetta tiegħu għal Tottenham
fir-rebħa ta' 5–1 kontra Charlton Athletic. L-ewwel gowl ta' Berbatov barra minn
White Hart Lane wasal f'Goodison Park kontra Everton, minn passaġġ ta' Aaron
Lennon. Spurs rebħu din il-logħba 2–1.

Berbatov u Robbie Keane ġew imsemmija bħala r-rebbieħa tal-unur tal-Plejer
tax-Xahar ta' April, fejn saru l-ewwel plejers li qasmu dan l-unur minn mindu
Dennis Bergkamp u Edu ta' Arsenal rebħu l-unur lura fi Frar tal-2004. Berbatov
għalaq l-istaġun 2006–07 bi 12-il gowl minn 33 dehra fil-Premier League, u
għamel ħdax-il assist.

Minħabba l-prestazzjonijiet impressjonanti, speċjalment fl-aħħar nofs
tal-istaġun, hu rebaħ l-unur tal-Plejer tas-Sena ta' Tottenham Hotspur
għall-istaġun 2006–07. Berbatov kien ukoll inkluż fit-Tim tas-Sena tal-Premier
League fil-21 ta' April 2007, fejn kien biss wieħed fost tliet plejers li kienu
ġejjin minn timijiet oħra barra r-rebbieħa tal-kampjonat Manchester United
(it-tnejn l-oħra kienu Steven Gerrard u Didier Drogba). L-ewwel tripletta tiegħu
fil-Premier League waslet fid-29 ta' Diċembru 2007 meta skorja erba' gowls
fir-rebħa ta' 6–4 fuq Reading.

L-ewwel finali ta' tazza li lagħab ma' Tottenham kien fl-24 ta' Frar 2008 meta
lagħab fil-League Cup ġewwa Wembley Stadium fejn kontra Chelsea skorja l-gowl li
ppareġġa l-iskor grazzi għal penalty. Tottenham ħarġu rebbieħa 2-1 wara l-ħin
supplementari, b'Berbatov jikseb l-ewwel trofew fil-futbol Ingliż. Berbatov
għalaq l-istaġun bi ħmistax-il gowl fil-kampjonat, b'total ta' 23 gowl u 11-il
assist bħall-istaġun preċedenti.

L-istaġun 2008-09 beda f'ċirkustanzi fejn Berbatov wera x-xewqa għal aktar
kompetizzjoni. Il-plejer spiċċa bejn ħalltejn, b'diversi għajdut fuq offerta
sostanzjali min-naħa ta' Manchester United u anki minħabba li ma ġiex magħżul
mal-iskwadra għall-partita kontra Sunderland u Chelsea.

Wara spekulazzjoni kbira fuq il-futur tiegħu, Berbatov kompla l-passaġġ tant
mixtieq lejn Manchester United fl-aħħar ġurnata ta' trasferimenti, l-1 ta'
Settembru 2008, għal somma ta' madwar £30.75 miljun, bi Fraizer Campbell
jingħaqad ma' Tottenham b'self għal staġun bħala parti min-negozjati. Berbatov
ingħata kuntratt ta' erba' snin, u ħa l-flokk numru disgħa li qabel kien milbus
minn Louis Saha.

Id-debutt ta' Berbatov wasal fid-derby tal-Ingilterra kontra Liverpool fejn
immarkah b'assist lejn l-Arġentin Carlos Tévez. L-ewwel doppjetta tiegħu waslet
fil-fażi tal-gruppi tal-UEFA Champions League meta United barra minn darhom
rebħu 3–0 lil Aalborg BK nhar it-30 ta' Settembru 2008. L-ewwel gowl
fil-kampjonat wasal nhar it-18 ta' Ottubru 2008 fejn skorja t-tielet gowl
fir-rebħa ta' 4–0 fuq West Bromwich Albion. L-ewwel gowl ta' Berbatov fil-ftuħ
tas-sena l-ġdida wasal kontra Chelsea fejn f'Old Trafford United rebħu 3–0, waqt
li fil-partita kontra Bolton Wanderers, skorja l-gowl rebbieħ lejn tmiem
il-logħba, gowl li tefa' lil Manchester United fl-ewwel post tal-klassifika.

L-ewwel gowl tal-istaġun 2009–10 wasal fit-22 ta' Awwissu 2009, meta skorja
t-tieni gowl fir-rebħa ta' 5–0 kontra Wigan Athletic. Wara prestazzjoni tajba
kontra Wolfsburg fiċ-Champions League, tliet ijiem wara skorja gowl b'rovexxata
kontra Sunderland. Wara li fil-31 ta' Ottubru skorja gowl kontra Blackburn sofra
minn problemi fiżiċi li ħallewh barra mil-logħob għal xahar. Id-disa' gowl
tiegħu fil-Premier League kontra Everton fisser li Berbatov kien skorja ħames
gowl fl-aħħar ħames logħbiet mal-ewwel ħdax. Fis-27 ta' Marzu 2010, Berbatov
skorja l-ewwel doppjetta tiegħu mal-klabb fir-rebħa barra minn darhom bl-iskor
ta' 4–0 kontra Bolton Wanderers.

Berbatov beda t-tielet staġun mal-klabb meta skorja fit-92 minuta fir-rebħa ta'
3–1 kontra Chelsea fl-FA Community Shield. Tmient ijiem wara hu skorja l-ewwel
gowl personali u tal-klabb għall-istaġun fir-rebħa ta' 3–0 kontra Newcastled
United fil-ftuħ tal-istaġun. Fid-19 ta' Settembru 2010, waslet l-ewwel tripletta
tiegħu mal-klabb fir-rebħa kontra r-rivali eterni Liverpool. Din kienet l-ewwel
tripletta minn plejer ta' Manchester United kontra Liverpool f'64 sena, minn
meta Stan Pearson wettaq l-istess pass fl-1946. Berbatov għamel il-100 dehra
tiegħu mal-klabb fid-derby ta' Manchester tal-10 ta' Novembru. Fil-25 ta'
Novembru, Berbatov ġie mniżżel fost sitt plejers oħra tal-United f'lista
proviżorja ta' 55 plejer għall-FIFPro World XI 2010. Nhar is-27 ta' Novembru,
Berbatov irnexxielu jilħaq rekord tal-Premier League meta skorja ħames gowls
fir-rebħa ta' 7–1 kontra Blackburn, fejn irnexxielu jilħaq dan ir-rekord miksub
minn Andrew Cole, Alan Shearer u Jermaine Defoe (u sar l-ewwel wieħed li mhux
Ingliż li laħaq dan it-tragward). Fl-20 ta' Diċembru, Berbatov ingħata s-seba'
unur tiegħu tal-Plejer Bulgaru tas-Sena.

L-ewwel gowls għall-2011 kienet it-tielet tripletta tal-istaġun fir-rebħa ta'
5–0 fuq Birmingham City fit-22 ta' Jannar. Berbatov b'hekk sar l-ewwel plejer
tal-United li skorja tliet tripletti fi staġun wieħed minn mindu Ruud van
Nistelrooy wettaq dan il-pass fl-istaġun 2002–03. Hu spiċċa l-istaġun bħala
l-aqwa skorer tal-kampjonat flimkien ma' Carlos Tévez u kien imniżżel fit-Tim
tas-Sena tal-PFA għall-istaġun 2010–11.

Fil-31 ta' Awwissu 2012, kien tħabbar li Berbatov kien iffirma kuntratt ta'
sentejn ma' Fulham għal tariffa mhux żvelata. Huwa għamel id-debutt tiegħu
fil-kampjonat l-għada, f'telfa ta' 3–0 kontra West Ham United, li qam minn fuq
il-bank għal Fulham fit-tieni taqsima. Fil-15 ta' Settembru, huwa għamel
id-debutt tiegħu f'darhu u skorja darbtejn fir-rebħa 3-0 kontra West Bromwich
Albion. Fis-27 ta' Ottubru, hu skorja t-tielet gowl ma Fulham li spiċċaw fid-drp
ta' barra minn darhom kontra Reading. Fl-10 ta' Novembru, Berbatov lagħab 90
minuta kontra Arsenal, f'logħba fejn huwa għamel assist u skorja darbtejn għal
dro oħra ta' 3-3.

Wara li skorja kontra s-Southampton fis-26 ta' Diċembru, 2012, Berbatov kixef
il-flokk tiegħu jiżvela l-kliem keep calm and pass me the ball bil-miktub fuq
il-flokk ta' taħt – kien att li qala karta safra u wkoll qala kelma mill-maniġer
Martin Jol, li ħaseb dak l-attakkant tiegħu li għamel kien Bad decision by the
player. Fl-1 ta' Jannar 2013, Berbatov skorja l-ewwel gowl fil-Premier League
tas-sena l-ġdida meta fetaħ il-punteġġ barra minn darhu kontra West Bromwich
Albion f'rebħa importanti ta' 2-1 għal Fulham. Fit-30 ta' Jannar 2013, f'għeluq
sninu, hu skorja l-ewwel fir-rebħa ta' 3-1 kontra West Ham United.



https://mt.wikipedia.org/wiki/Derry

Derry hija belt fl-Irlanda ta' Fuq, u t-tieni waħda fil-kobor wara l-kapitali
Belfast. Illum tgħodd madwar 84 elf ruħ, il-parti l-kbira ta' fidi kattolika.
Derry hija uffiċjalment ukoll magħrufa bħala Londonderry, liema isem jirreferu
għaliha l-Protestanti. Ix-xmara Foyle tgħaddi min-nofs il-belt, u hija l-aktar
xmara li tgelgel b'saħħitha fl-Ewropa, tant li hija perikoluża ħafna u mhux
tajba għall-għawm. Żewġ pontijiet ewlenin jgħinu sabiex jaqsam ix-xmara, il-Pont
Craigavon u l-Pont Foyle.

L-aktar post li jispikka huwa Bogside, in-naħa repubblikana tal-belt, li jemmnu
li l-belt għandha tingħaqad mar-Repubblika ta' l-Irlanda. Hawn kien il-post fejn
saru rvellijiet u ġlied kbir fl-hekk imsejjaħ Bloody Sunday tal-1972.

Il-belt hija l-ewwel waħda ppjanata fuq sistema ta' gradilja fl-Irlanda, u
l-ħitan tagħha bdew jinbnew fl-1613. Huma qatt ma ġew mirbuħa u għaldaqstant
Derry hija mlaqqma' The Maiden City. F'dawn l-aħħar snin kien hemm ħafna tibdil
fl-amministrazzjoni.

It-tim tal-futbol Derry City F.C., imwaqqaf fl-1928, huwa l-uniku klabb
mill-Irlanda ta' Fuq, li jieħu sehem fil-kampjonat tar-Repubblika ta' l-Irlanda.
Minħabba l-ġlied ma jaqta' xejn ma' timijiet mill-Irlanda ta' Fuq, dawn kellhom
l-grawnd tagħhom, The Brandywell, sospiż għal ħafna snin. Tant li Derry City
F.C. kellhom jilgħabu kontra qalbhom ħafna mil-logħob tletin mil 'il bogħod,
fil-grawnd ta' Coleraine.



https://mt.wikipedia.org/wiki/Demba_Tour%C3%A9

Demba Armand Touré (Dakar, 31 ta' Diċembru 1984) huwa futboler professjonali
Senegaliż li jilgħab bħala attakkant mal-klabb tal-Premier League Malti,
Valletta . Preċedentament lagħab għal Al-Oruba u Dynamo Kyiv, fost oħrajn.

Touré lagħab għall-Olympique Lyon għall-istaġuni 2002 u 2003, u mbagħad ġie
misluf lill-Grasshoppers għall-2004 u l-2005. Demba ffirma kuntratt ta' 3 snin u
nofs ma' Astra Giurgiu f'Novembru 2011. Iżda huwa telaqhom f'Diċembru 2011
minħabba tilwima finanzjarja mal-klabb. Demba Toure iffirma ma' Al-Oruba Dubai
f'Jannar tal-2012 għal sitt xhur. Fis-27 ta' Diċembru 2012, Demba Toure iffirma
ma' Valletta s'issa huwa lagħab sitt logħbiet u skorja 6 gowls. Fl-4 ta' Lulju
2013 huwa ffirma kuntratt ta' sentejn maċ-ċampjins Birkirkara. Touré għamel
id-debutt għal Birkirkara fis-17 ta' Awwissu 2013 f'rebħa ta' 2-1 kontra Rabat
Ajax. Fit-tieni logħba tiegħu, huwa skorja l-ewwel gowl għal klabb fid-dro ta'
1-1 kontra Sliema Wanderers

Huwa kien jissejjaħ mal-iskwadra nazzjonali tas-Senegal għall-kwalifiki
tat-Tazza Afrikana tal-2008 f'logħba kontra t-Burkina Faso f'Ottubru 2006 biex
jissostitwixxi l-attakkant imweġġa' ta' Beşiktaş Mamadou Niang.



https://mt.wikipedia.org/wiki/Chelsea_FC

Chelsea Football Club huwa klabb tal-futbol Ingliż ibbażat fil-Punent ta'
Londra. Iffundat fl-1905, huma jilagħbu fil-Premier League fejn qattgħu l-biċċa
l-kbira tal-istorja tagħhom fl-ogħla diviżjoni tal-futbol Ingliż. Il-grawnd ta'
Chelsea huwa Stamford Bridge li jesa' 41,837 persuna, grawnd li ilhom jilgħabu
fih mill-bidu tal-klabb.

Huma kellhom żewġ perjodi ta' suċċess: l-ewwel wieħed fis-snin sittin għall-bidu
tas-snin sebgħin, u t-tieni wieħed lejn it-tmiem tal-disgħinijiet sal-ġurnata
tal-lum. Fost it-trofej mirbuħa hemm inklużi erba' titli tal-kampjonat, seba' FA
Cups, erba' League Cups u erba' FA Community Shields. F'kompetizzjonijiet
kontinentali, il-klabb rebħa żewġ Tazzi tat-Tazez Ewropej, Super Cup Ewropea
waħda u UEFA Champions League waħda.

Chelsea kien fundat fl-14 ta' Marzu 1905 fil-pub The Rising Sun (li llum iġib
l-isem ta' The Buther's Hook), faċċata tad-daħla prinċipali tal-grawnd ta'
Fulham Road, u kienu amessi fil-Football League ftit wara. L-ewwel snin
tal-klabb ma tantx raw ħafna suċċessi; l-iktar qrib li waslu biex jirbħu trofew
maġġuri kienet il-finali tal-FA Cup fl-1915, fejn tilfu kontra Sheffield United.
Chelsea iggwadanjaw reputazzjoni li jixtru plejers ta' isem kbir u li jesprimu
futbol divertenti, imma fis-snin bejn iż-żewġ gwere ftit ħallew impatt fuq
il-futbol Ingliż.

Fl-1952 kien nominat bħala kowċ l-eks-attakkant tat-tim nazzjonali Ingliż Ted
Drake, li beda jimmodernizza l-klabb. Din il-modernizzazzjoni kienet se ssir
kemm ġewwa u anki barra l-grawnd. Fost il-provvedimenti li għamel kienet li
jneħħi l-logo storiku li kien juri pensjonant ta' Chelsea mill-programm
tal-partita, b'mod li ma jibqax aktar użat il-laqam storiku Pensioners
("pensjonati") u jkun sostitwit minn ljun rampanti (Lion Rampant Regardant).
Minn dakinhar il-plejers ta' Chelsea bdew jiġu magħrufa bħala The Blues. Barra
minn hekk, Drake tejjeb il-moda ta' taħriġ fejn introduċa sessjonijiet ta'
eżerċitazzjonijiet bil-ballun, li kien taħriġ rari f'dak iż-żmien fl-Ingilterra,
u wassal lill-klabb għall-ewwel rebħa maġġuri – il-kampjonat nazzjonali –
fl-1954–55. L-istaġuni segwenti ra l-kreazzjoni tat-Tazza taċ-Ċampjins
mill-UEFA, imma t-tim ta' Chelsea kienu persważi mill-Football League u l-FA
biex jirtiraw mill-kompetizzjoni qabel ma kienet diġà bdiet.

Is-snin sittin ra l-bidu tat-talent ġuvni ta' Chelsea taħt il-gwida ta' Tommy
Docherty. It-tim minn Londra ġġieled għall-unuri matul id-deċennju, u ħafna
minnhom waslu qrib ħafna tat-tragward. Fl-istaġun 1964–65, fil-fatt, kienu
qedgħin fil-ġirja għat-treble li kienet tinvolvi l-kampjonat, l-FA Cup u
l-League Cup, fejn rebħu biss dan it-trofew tal-aħħar. Fi tliet staġuni
l-iskwadra kienet megħluba fi tliet semi-finali oħra u kienu finalisti telliefa
tal-FA Cup. Fl-1970, Chelsea rebħu l-FA Cup fejn rebħu 2–1 lil Leeds United.
Sena wara huma kisbu l-ewwel trofew Ewropew, it-Tazza tat-Tazez Ewropej f'Ateni,
fejn rebħu f'ripetizzjoni tal-partita lit-tim ta' Real Madrid.

L-aħħar tas-snin sebgħin u l-bidu tas-snin tmenin kien perjodu mimli avvenimenti
għat-tim ta' Chelsea. Proġett ambizzjuż ta' ristrutturazzjoni ta' Stamford
Bridge hedded l-istabilità finanzjarja tal-klabb, fejn ġew minjugħa diversi
plejers importanti u din ipprovokat ir-relegazzjoni. Problemi oħra kienu kawżati
mill-element tal-hooligans li kompla matul dak id-deċennju. It-tim ta' Chelsea,
li kienu fl-inqas punt tal-fortuni, kien akkwistat minn Ken Bates għal ċifra
nominali ta' £1, anki jekk il-proprjetà legali fuq Stamford Bridge kienet
mibjugħha lill-iżviluppaturi mmobiljarji, bir-riskju konkret għall-klabb li
jħalli l-proprju stadju. Fuq il-grawnd l-iskwadra marret daqxejn aħjar, fejn
reqet viċin għall-ewwel darba għar-relegazzjoni fit-Third Division, imma fl-1983
il-kowċ John Neal kien irnexxielu li jgħaqqad skwadra ta' livell minimu ta'
żborsament. Chelsea rebħu s-Second Division fl-1983–84 u stabilixxew lilhom
infushom fl-aqwa serje, qabel ma kienu retroċessi għal darb'oħra fl-1988. Reġgħu
għamlu r-ritorn fl-aqwa diviżjoni immedjatament wara li rebħu s-Second Division
1988–89.

Wara battalja legali kbira Bates reġa' għaqqad il-proprjetà legali mal-klabb
fl-1992, fejn laħqu ftehim mal-iżviluppaturi finanzjarji, li kienu fallew
minħabba waqgħa fis-suq. Il-forma ta' Chelsea fil-Premier League il-ġdid ma
kienx konvinċenti, minkejja li laħqu l-finali tal-FA Cup tal-1994. Kellu jkun
Ruud Gullit, rebbieħ tal-Ballun tad-Deheb fl-1987, li bħala plejer-kowċ biddel
il-fortuni tal-klabb. L-Olandiż żied mal-iskwadra diversi plejers
internazzjonali, partikularment Gianfranco Zola. Il-klabb irnexxielu jirbaħ l-FA
Cup tal-1997 u jerġa' jsir wieħed mill-aqwa timijiet fil-futbol Ingliż bħalma
kien darba. Post Gullit ħadu Gianluca Vialli, li, ukoll bħala plejer-kowċ,
wassal lit-tim għar-rebħ fil-League Cup u fit-Tazza tat-Tazez Ewropej fl-1998,
fl-FA Cup fis-sena 2000 u fil-kwarti tal-finali tal-UEFA Champions League
1999–00. Wara l-eżoneru tiegħu minfloku wasal Taljan ieħor, Claudio Ranier, li
wassal lil Chelsea fil-finali tal-FA Cup tal-2002 u għall-kwalifikazzjoni
għaċ-Champions League fl-2002–03.

F'Ġunju 2003 Bates biegħ il-klabb għal ċifra ta' 60 miljun sterlina
għall-biljunarju Russu Roman Abramovich, fejn kompla l-bejgħ tal-aktar klabb
Ingliż li jiswa minn kull żmien. Il-proprjetarju l-ġdid ħallas parti kbira
mid-dejn ta' £80 miljun tal-klabb, u aktar minn £100 miljun kienu minfuqa għal
plejers ġodda. It-tim ta' Ranier ma kiseb l-ebda trofew, u postu ħadu l-kowċ
Portugiż José Mourinho, li kien għadu kemm rebaħ iċ-Champions League ma' Porto.

Fl-2005, fis-sena taċ-ċentinarju tal-klabb, il-Blues rebħu l-Premiership wara
nixfa ta' ħamsin sena mill-aħħar titlu nazzjonali, fi staġun rekord (l-inqas
numru ta' gowls li laqqat minn fost it-timijiet l-oħra, l-aktar numru ta'
rebħiet u l-aktar numru ta' punti miksuba). Mas-suċċess fil-kampjonat kien hemm
ukoll ir-rebħa fil-League Cup kontra l-Liverpool bl-iskor ta' 3–2. Fl-2005–06
Chelsea ikkonfermaw lilhom infushom bħala Ċampjins tal-Ingilterra, fejn ugwaljaw
ir-rekord ta' 29 rebħa stabbilit fl-istaġun preċedenti. Saret ukoll il-ħames
skwadra Ingliża li rebħu t-tieni titlu konsekuttiv wara t-Tieni Gwerra Dinjija u
l-ewwel klabb minn Londra li għamel dan wara l-Arsenal lura fl-1933–34. Fis-sena
ta' wara, Chelsea rebħu l-FA Cup u l-League Cup. imma spiċċaw it-tieni wara
Manchester United fil-Premier League.

Fl-20 ta' Settembru 2007, fil-bidu tal-istaġun 2007–08, José Mourinho ħalla lil
Chelsea fuq "ftehim kollettiv" u postu ħadu mid-Direttur tal-Futbol Avram Grant.
Grant wassal lill-iskwadra għat-tieni post fil-kampjonat, għall-finali
tal-League Cup li tilfuha kontra Tottenham Hotspur u għall-finali tal-UEFA
Champions League, l-ewwel waħda fl-istorja tal-klabb f'din il-kompetizzjoni.
Il-partita spiċċat però b'rebħa għal Manchester United permezz tal-għoti
tal-penalties. Tliet ijiem wara Grant abbanduna l-bankina ta' Chelsea wara li
l-iskadenza tal-kuntratt u kien sostitwit minn Luiz Felipe Scolari fl-1 ta'
Lulju 2008.

Mill-fundazzjoni tal-klabb, Chelsea kellha erba' emblemi prinċipali, minkejja li
kollha sarulhom xi varjazzjonijiet minuri. Fl-1905, Chelsea adottaw l-ewwel
emblema bl-immaġini ta' pensjonant ta' Chelsea (suldat Brittaniku), li għenet
fil-laqam ta' "pensioners", u baqgħet tintuża' sa nofs seklu wara, minkejja li
qatt ma dehret fuq il-flokkijiet. Bħala parti mill-modernizzazzjoni tal-klabb fi
żmien Ted Drake mill-1952 'il quddiem, hu insista li l-emblema preżenta
tintneħħa u minflok isir waħda ġdida. Għal sena kienet adottata emblema
temporanja u sempliċi li kienet tikkonsisti biss mill-inizzjali C.F.C. Fl-1953,
l-emblema tbiddlet għal iljun blu iħares lura u f'idejh iżomm bastun, li damet
sa tliet deċennji ta' wara. mal-iljun u l-bastun kien hemm ukoll tliet wardiet
li kienu jirrapreżentaw lill-Ingilterra u żewġ blalen tal-futbol. Din kienet
l-ewwel darba li l-emblema tal-klabb dehret fuq il-flokkijiet, minħabba li
l-politika li tpoġġi l-emblema tal-klabb fuq il-flokkijiet kienet adottata biss
fil-bidu tas-snin sittin.

Fl-1986, bi proprejatrji ġodda fil-klabb, l-emblema ta' Chelsea reġgħet
inbiddlet bħala parti ta' attentat ieħor ta' modernizzazzjoni. Din kienet
tikkonsisti minn iljun, b'kulur isfar u mhux blu, bilqiegħda fuq l-inizzjali
C.F.C. Din damet għad-dsatax-il sena ta' wara, b'xi modifiki bħal kuluri
differenti. Bi proprejatri ġodda u ċ-ċentinarju tal-klabb li kien qed joqrod,
bil-kombinazzjoni ta' xi rikjesi min-naħa tal-partitarji biex tiġi restawrata
l-emblema tradizzjonali tal-klabb, kien deċiż li din terġa' tinbidel fl-2004.
Din kienet adottata għall-bidu tal-istaġun 2005–06 u kien jimmarka r-ritorn
tad-disinn il-qadim tal-iljun blu bil-bastun. Bħal emblemi oħra, din ukoll
dehret f'kuluri diversi, fosthom l-abjad u kulur id-deheb.

Chelsea minn dejjem libbsu flokkijiet blu, minkejja li għall-bidu huma adottaw
kulur aktar ċar mill-verżjoni kurrenti, u b'differenza mill-ġurnata tal-lum huma
kienu jilbsu xorts bojod u b'kalzetti blu skuri. Il-flokkijiet blu ċari ma tantx
damu, u minflok il-kulur sar blu rjali madwar l-1912. Meta Tommy Dochert sar
kowċ fil-bidu tas-snin sittin hu biddel għal darb'oħra l-uniformi, fejn żied
xorts blu (li għadhom jintużaw sal-lum) u kalzetti bojod, biex b'hekk ikun
jista' jagħmel il-kuluri tal-klabb aktar distiniti hekk kif l-ebda klabb maġġuri
ma kellu din il-kombinazzjoni; din l-uniformi ntlibset fl-istaġun 1964-65.

Il-kuluri tradizzjoni ta' Chelsea għal logħob barra mid-dar huma kollha sofor
jew bojod b'linja bluna, imma, bħal xi timijiet oħra, huma kellhom ukoll oħrajn
li ma tantx kienu komuni. L-ewwel uniformi għal barra minn darhom kienet
tikkonsisti minn ta' faxxi suwed u bojod u għal logħba waħda fis-snin sittin,
it-tim libes bi strixxi blu u suwed fi stil ta' Inter Milan, għal darb'oħra fi
żmien Docherty. Uniformijiet oħra jinkludu uniformi ħadra menta fis-snin tmenin,
u b'kaxex ħomor u bojod fil-bidu tas-snin disgħin.

L-uniformi tal-istaġun 2007–08 ta' Chelsea għal logħob barra minn darhom
tikkonsisti minn flokk "isfar elettriku" b'linji suwed ħoxnin li jiffurmaw kaxex
separati fuq il-flokk. It-tliet strixxi tal-adidas huma suwed, li jkomplu sejrin
fuq l-id. Hi milbusa flimkien ma' xorts u kalzetti suwed, imma f'ċerti każijiet
jintlibsu xorts u/jew kalzetti "sofor elettriku". L-emblema tal-flokk hi f'kulur
"isfar elettriku" u iswed, minflok is-soltu blu, abjad, aħmar u kulur id-deheb.
Għall-istaġun 2007–08, hemm ukoll it-tielet uniformi, li hi kollha bajda b'linji
bluni u suwed.

L-uniformi ta' Chelsae bħalissa hi magħmula mill-Adidas, li għandu kuntratt li
joffri l-uniformi tal-klabb mill-2006 sal-2001. L-isponsor tal-uniformi kurrenti
hu Samsung.

Chelsea għandha rivalità kbira mat-tim tal-Fulham minħabba raġunijiet storiċi u
loġistiċi. Il-"Cottagers", fil-fatt, huma t-tim tad-distrett ta' Fulham li
jikkonfinaw proprju ma' dak ta' Chelsea. Barra minn hekk Stamford Bridge jinsab
fid-distrett ta' Fulham.

Rivalità oħra jinkludu dawk kontra l-Arsenal u kontra t-Tottenham. Timijiet oħra
ta' Londra, bħall-Millwal u West Ham ma tantx jissimpatizzaw lill-kuġini bluni.

Fuq livell nazzjonali, il-Leeds United hi forsi waħda mill-klabbs l-inqas
simpatiċi mal-benjamini ta' Chelsea. Din ir-rivalità kibret mill-finali diskussa
tal-FA Cup mirbuħa minn Chelsea. F'dawn l-aħħar snin, Sir Alex Ferguson (kowċ
ta' Manchester United) u José Mourinho welldu oppożizzjoni sinjifikattiva bejn
iż-żewġ klabbs.

Fuq ambitu kontinetali, mill-2004 iċ-Champions League offriet xenarju prestiġuż
għall-isfidi kontra l-Ispanjoli ta' Barcelona, li ħallew effetti fl-ambjenti
rispettivi. Anki mal-Liverpool ta' Rafa Benìtez żdiedet rivalità mill-ikbar ma'
Chelsea, l-aktar fl-isfida doppja fis-semi-finali taċ-Champions League li raw
lir-"Reds" jittrijunfaw dejjem.

Fl-isfida doppja taċ-Champions League kontra l-Barcelona fl-istaġuni 2004–05 u
2005–06, Chelsea rebħu lill-Ispanjoli wara partita emozzjonanti fi Stamford
Bridge, fejn hemmhekk twieldet ir-rivalità bejn iż-żewġ klabbs. F'dik
l-edizzjoni Chelsea kienu kkwalifikaw. Fis-sena ta' wara, dejjem fiċ-Champions
League, Chelsea ħarġu bħala telliefa kontra l-Katalani. Il-protagonista assolut
tal-isfida kien Ronaldinho, li kien awtur ta' gowl mill-isbaħ fit-tieni
konfront.



https://mt.wikipedia.org/wiki/Charles_de_Foucauld

Charles de Foucauld (Strasburgu, 15 ta' Settembru 1858 – Tamanrasset, 1 Diċembru
1916), beatu tal-Knisja Kattolika, kien saċerdot Franċiż li għex qalb it-Twareg
fis-Saħara fl-Alġerija. Il-kitbiet tiegħu ispiraw it-twaqqif tal-Aħwa ż-Żgħar ta
Ġesù fost kongregazzjonijiet reliġjużi oħra.

Charles twieled fil-15 ta’ Settembru 1858, fi Strasburgu (Franza), minn
Elisabeth u Édouard. Ta’ 6 snin, hu u oħtu Marie, kienu diġà tilfu ’l ommhom u
’l missierhom, u rabbieh nannuh. Aktar ma t-tifel beda jikber, aktar beda
jistaqsi kif Alla daħal f’ħajtu b’mod daqshekk krudil. Kien jistaqsi u jwaħħal
f’Alla.

Bejn l-1874 u l-1876 Charles kien jattendi skola immexxija mill-Ġiżwiti bħala
boarder. Id-dixxiplina stretta xejn ma ħadmet favur iż-żagħżugħ, u beda
jirribella kontra l-osservanza reliġjuża. Għalkemm tajjeb fl-iskola, xorta kien
imdejjaq għall-mewt, sakemm il-patrijiet ma felħux aktar u bagħtuh lejn id-dar.
Sfortunatament ftit kien hemm min qed jifhmu. Aktar tard f’waħda mill-ittri
tiegħu kiteb:

Waqt tbeżbiża miz-zijiet tiegħu biex jibża’ għal ġidu, Charles stqarr magħhom li
xtaq iħalli l-armata biex jesplora l-Marokk. L-Afrika kienet taffaxxinah.
Irriżenja mill-armata u ħalla ġidu f’idejn kuġinuh biex jamministrahom hu.

Fil-Marokk qatta’ 11-il xahar ta’ mixi u vvjaġġar, eluf ta’ osservazzjonijiet, u
mapep tal-post. Wara żar ukoll l-Alġerija u t-Tuneżija sakemm ta’ 28 sena reġa’
lura lejn Franza, għajjien u ddiżappuntat bħal qabel, qisu xejn ma jista’
jissodisfalu l-qalb vojta tiegħu.

Wara esperjenza mat-Trappisti, erħielha għall-Palestina fejn f’Nazzaret kellu
jaħdem bħala sagristan f’kunvent ta’ sorijiet Franġiskani fuq il-Muntanja Tabor.

Charles de Foucauld kien iddikjarat beatu nhar it-13 ta' Novembru 2006 mill-Papa
Benedettu XVI.



https://mt.wikipedia.org/wiki/Charles_J._Scicluna

L-Isqof Charles Jude Scicluna (Toronto, il-Kanada, 15 ta’ Mejju 1959) huwa
l-Arċisqof ta' Malta u membru fil-Kongregazzjoni għad-Duttrina tal-Fidi. Huwa
nħatar Arċisqof ta' Malta minn Papa Franġisku fis-27 ta' Frar 2015.

Ħa l-edukazzjoni tiegħu fl-Iskola Primarja San Sebastjan, Ħal Qormi, fl-Iskola
Teknika San Ġużepp, Raħal Ġdid u fil-Kulleġġ Saint Edward’s, fil-Kottonera.
Daħal għal kors tal-liġi fl-Università ta' Malta fl-1976 u iggradwa avukat
fl-1984. Wara l-formazzjoni meħtieġa fis-Seminarju Maġġuri u l-Liċenzjat
fit-Teoloġija Pastorali mill-Fakultà tat-Teoloġija, Tal-Virtù, ġie ordnat
saċerdot mill-Arċisqof ta’ Malta, Mons. Ġużeppi Mercieca, fil-11 ta’ Lulju 1986.

Fl-istess sena Mons. Scicluna ntbagħat jistudja id-Dritt Kanoniku ġewwa
l-Pontificia Università Gregoriana, f’Ruma u kiseb id-Dottorat fid-Dritt
Kanoniku bi speċjalizazzjoni fil-Ġurisprudenza fl-1991.

Wara l-istudji f’Ruma Mons Scicluna ħadem fuq it-Tribunal Metropolitan ta’ Malta
bhala Difensur taż-Żwieg u kien ukoll lecturer fit-Teoloġija Pastorali u
fid-Dritt Kanoniku fl-Università ta’ Malta. Wettaq ħidma pastorali fil-parroċċi
ta’ Ħ’Attard, San Girgor, Sliema, u fl-Iklin, Lija. Kien Viċi-Rettur
tas-Seminarju Maġġuri bejn l-1994 u l-1995.

Fl-1995 ġie msejjaħ biex jaħdem fil-Vatikan fuq it-Tribunal Suprem tas-Sinjatura
Apostolika bħala Promotur tal-Ġustizzja Sostitut.

Fl-1996 ġie nominat Postulatur fil-kawza tal-beatifikazzjoni u
tal-kanonizzazjoni ta’ Dun Ġorġ Preca.

F’Ottubru 2002 Mons. Scicluna inħatar Promotur tal-Gustizzja fil-Kongregazzjoni
tad-Duttrina tal-Fidi bil-mandat li jinvestiga u jkun prosekutur fuq il-każi
l-iżjed gravi riżervati lill-Kongregazzjoni. Vjaġġa ħafna biex jagħti seminars
dwar il-protezzjoni tal-minuri f’diversi komunitajiet lokali fl-Ewropa, fl-Asja,
fl-Afrika, fl-Amerika u fl-Awstralja.

Fl-24 ta' Novembru 2012 huwa kien ikkonsagrat Isqof mill-Arċisqof Pawlu Cremona.
Huwa Isqof Titulari ta' Leone, u Isqof Awżiljarju ta' Pawlu Cremona.



https://mt.wikipedia.org/wiki/Charles_Clews

Charles Clews (Isla, Malta, 27 ta' Settembru 1919 - G'Mangia, 29 ta' Jannar
2009) kien attur komiku Malti.

Qabel beda l-karriera fil-media, Clews kien jaħdem fit-Tarzna ta' Malta, minfejn
telaq biex jibda karriera fil-ġurnaliżmu. Biex ikun jista’ jgħin lill-familja
tiegħu fir-riżorsi finanzjarji limitati li kellha, huwa kien telaq mill-iskola,
għalkemm kien xtaq ħafna jsir perit u jistudja l-Latin, u daħal apprendist
fit-Tarzna fejn dam bejn l-1935 u l-1964 bħala ‘engine fitter surveyor’. Iżda
minn dejjem kien jistqarr li qalbu hi aktar marbuta mal-palk u r-radju.
Fil-fatt, hu beda jirreċta f'raħal twelidu stess qabel it-Tieni Gwerra Dinjija.
Il-karriera pubblika bdiet fi żmien il-Gwerra stess, meta kien jagħmel kunċerti
għall-ħaddiema fit-Tarzna li mhux l-ewwel darba twaqqfu ħesrem minn xi
bumbardament.

Fl-1945 Charles Clews kien membru tal-kumpanija komika The Stage Commandos u
anke parti essenzjali minn Radju Muskettieri. Fil-karriera tiegħu ħadem viċin
ħafna mill-aqwa komiċi tal-pajjiż, iżda l-aktar viċin Johnny Catania. Oħrajn
kienu jinkludu lil Ġemma Portelli, Vitorin Galea, Johnny Navarro, Terry Bencini,
Josette Ciappara, Nosi' Ghirlando u Ġuża Caruana. Fl-istejjer tiegħu kien jieħu
gost jinkludi lill-kunjata, impinġija bħala 'mostru', għalkemm kien jiddikjara
li fil-verita' kienet 'anġlu'.

Iżda probabbli l-akbar suċċess ta' Clews kienet is-soap opera "It-Tieġ ta'
Karmena Abdilla", li għal sentejn sħaħ inżammet fit-Teatru Radio City, u wara
kważi daret is-swali kollha ta' Malta u Għawdex bl-interpretazzjoni ta' Nosi'
Ghirlando. Clews kien igawdi wkoll popolarita' fl-Awstralja, fejn kien mistieden
darbtejn mill-Maltin tal-Awstralja. Aktar riċenti, kien jikteb
kontribuzzjonijiet komiċi f'ġurnali lokali.

Bogħod mill-komiċità, fis-snin ħamsin hu serva għal tliet snin bħala ċermen
tal-Bord taċ-Ċensura għall-Palk u l-Films. Għal ħafna żmien kien jikteb
regolarment fil-ġurnali It-Torċa, L-Antenna u Is-Sejħa tal-Ħbiberija. Fl-1964
huwa ngħaqad mal-Union Press bħala ġurnalist u ħadem f’it-Torċa, l-orizzont u
l-Malta News u beda jikteb il-kolonna tiegħu fuq it-Torċa fl-1959 meta The Torch
saret it-Torċa. Il-kolonna tiegħu kien jisimha "X’kont se ngħid", li baqgħet
regolari sa ftit qabel daħal l-isptar fl-2008. Fost l-eluf ta' kitbiet tiegħu
nsibu: Ali Babì, Ħotel Żewwiġni u Don Rodrigo (kummiedji mużikali) u L-Imgermda
(adattazzjoni ta’ Cinderella). Prof. A. J. Arberry ittraduċielu Dar Fuq ir-Ramel
għall-Maltese Anthology. Kiteb madwar ħamsin makjetta, fosthom il-famuża "Rosa
Marie".

Charles Clews iżżewweġ lil Anne fl-1943, u kellu tmint itfal – Hilary (miet
qablu l-Kanada), Miriam, Jane, Irene, Norman, Kenneth, Alan u Kevin. Kien
proprju l-post fejn illum hemm id-Domus Piju IX f’Bormla fejn Clews beda
jirreċta, post li laqqgħu ukoll mal-mara tiegħu Annie, li kienet tmur tarah
jirreċta u minn hemm ħadet grazzja miegħu. Huwa għex għal ħafna żmien Bormla.



https://mt.wikipedia.org/wiki/Baqra_tal-ba%C4%A7ar

Mammiferi plaċentati erbivori tal-baħar li jiffurmaw l-ordni Sirenia, mifruxa
ma' ħafna ibħra, xmajjar w estwarji, ma' tul il-kosta ta' l-Afrika, l-Indja,
l-Awstralja u ż-żewġ kontinenti Amerikani. Dawn il-mammiferi jiġu msejħa b'ħafna
ismijiet bħal baqar tal-baħar, lamantini u dugongi fost oħrajn.

Il-baqar tal-baħar kollha il jeżistu llum għandhom metaboliżmu estremament baxx
u tolleranza ta' xejn lejn l-ilma kiesaħ, biss xorta waħda huma mammiferi
totalment akkwatiċi u bħal baleni u d-dniefel, f'ħajjithom ma' joħorġu qatt
barra mill-ilma lanqas biex iwelldu. Minħabba dawn il-fatturi il-baqar tal-baħar
jistgħu jgħixu biss f'ibħra baxxi u sħan mal-kosta, fi xmajjar u f'estwarji
b'ekosistemi nodfa u b'saħħithom.

Il-lamantini (Trichechidae) u d-dugongi (Dugongidae) huma fil-periklu ta'
estinzjoni. L-erba' speċi li huma kollha vulnerabli minħabba telf ta' abitat u
mpatti negattivi oħra li huma relatati mal-bniedem, bħall-iżvilupp tal-kosta u
żieda fil-popolazjoni.

Ir-ras hija waħda mill-partijiet li ġiet immodifikata l-aktar, biex dawn
il-mammiferi jkunu jistgħu jieħdu in-nifs faċilment f'wiċċ l-ilma. Is-snien
fil-ħalq naqsu drastikament ukoll u l-ftit li baqa' ġew addattati għal
veġetazjoni ratba. Is-sider fil-mara qiegħed pożizjonat taħt l-idejn u għandhom
par wieħed biss. Id-differenza bejn il-familja Trichechidae u l-familja
Dugongidae hija fil-forma tad-denb u tar-ras. Għalkemm jidhru ħoxnin, il-baqar
tal-baħar huma fusiformi w idrodinamiċi.

Għad-differenza mill-mammiferi tal-baħar kollha l-oħra (dniefel, baleni,
bumerini, iljuni tal-baħar u lutri tal-baħar) il-baqar tal-baħar huma mammiferi
totalment erbivori u jieklu biss veġetazjoni u ħaxix tal-baħar biss.



https://mt.wikipedia.org/wiki/Ballun_tad-Deheb

Il-Ballun tad-Deheb (bil-Franċiż: Ballon d'Or) hu unur tal-futbol li beda
jingħata mill-1956 mir-rivista Franċiża France Football. Il-"Ballon d'Or", li hu
mogħti kull sena lil dak il-plejer li matul l-istaġun preċedenti jkun wettaq
prestazzjonijiet mill-aqwa, hu mħares bħala l-aktar unur individwali prestiġjuż
tal-futbol.

Qabel l-2007, il-plejer kellu jkun membru ta' klabb ibbażat fil-ġurisdizzjoni
tal-UEFA biex ikun jista' jikkwalifika għas-selezzjoni, u sal-1995, plejer kellu
jkun ukoll ta' nazzjonalità Ewropea biex ikun eleġibbli. It-tibdil
fir-regolamenti fl-2007 ra plejers mill-Qatar, l-Istati Uniti, il-Messiku,
il-Brażil u l-Arġentina msemmiha fil-lista tan-nominati flimkien ma' dawk minn
klabbs Ewropej.

Sa Ottubru tal-2007, 96 ġurnalist tal-futbol minn madwar id-dinja iddeċidew
ir-rebbieħ minn lista ta' 50 nominati minn France Football; qabel din 52
ġurnalist Ewropew għażlu rebbieħ li ried jilgħab għal klabb Ewropew. Kull votant
jagħżel ħames plejers mil-lista tal-50 nominat, u jagħtuhom minn wieħed sa ħames
punti. Ir-rebbieħ ikun determinat bin-numru totali ta' punti. Plejers li
jispiċċaw fit-tieni u fit-tielet post fil-votazzjoni jingħataw medalji tal-fidda
u tal-bronż.

Fl-2010, il-Ballun tad-Deheb u l-Plejer tas-Sena tal-FIFA ġew imwaħħdin ma'
xulxin u l-unur għall-aqwa plejer fid-dinja beda jingħata taħt il-Ballun
tad-Deheb tal-FIFA.

Tliet plejers biss irnexxielhom jirbħu dan l-unur tliet darbiet, fejn dawn kienu
Johan Cruyff, Marco van Basten u Michel Platini, waqt li ħames plejers rebħuh
darbtejn. Johan Cruyff u Franz Beckenbauer iżommu r-rekord li rċevew il-voti
mill-ġurija għall-akbar numru konsekuttivi ta' snin (12-il sena).



https://mt.wikipedia.org/wiki/Arsenal_FC

Arsenal Football Club, magħruf aħjar bħala Arsenal, hu klabb tal-futbol Ingliż,
li hu bbażat f'Holloway, fit-Tramuntana ta' Londra. Huma jilgħabu fil-Premier
League Ingliż u huma fost l-iktar timijiet ta' suċċess fil-futbol Ingliż.
L-Arsenal hu l-aktar tim mill-kapitali Ingliż li rebaħ titli, u t-tielet l-aktar
fuq bażi nazzjonali, fejn fost l-oħrajn rebħu tlettax-il titlu tal-Ewwel
Diviżjoni u tal-Premier League u għaxar FA Cups.

L-Arsenal kien fundat fl-1886, minkejja li l-ewwel trofej maġġuri waslu fis-snin
tletin, b'ħames titli tal-kampjonatu tnejn tal-FA Cup. Wara perjodu kemmxejn
imdallam fis-snin ta' wara l-gwerra, huma saru t-tieni klabb tas-seklu 20 li
rnexxielu jagħmel id-doppjetta fl-istaġun 1970–71, u matul l-għoxrin sena li
segwew huma kien wieħed mill-aktar timijiet ta' suċċess fil-futbol Ingliż.

Il-kuluri tal-klabb kienu tradizzjonalment aħmar u abjad, anke jekk dawn evolvew
matul l-istorja. Similarment, il-klabb biddel il-lokazzjoni tagħhom maż-żmien;
it-tim kien għall-ewwel fundat f'Woolwich, fix-Xlokk ta' Londra, imma fl-1913
huma mxew lejn it-Tramuntana għall-Arsenal Stadium, f'Highbury. Fl-2006, huma
ttrasferixxew lejn l-istadju kurrenti tagħhom, dak tal-Emirates Stadium.

L-Arsenal għandhom bażi kbira ta' partitarji, li jżommu rivalità kbira ma'
diversi klabbs oħra; l-aktar waħda prominenti hi dik mal-ġirien tat-Tottenham
Hotspur, fejn il-partiti bejniethom huma magħrufin bħala d-derby tat-Tramuntana
ta' Londra. Arsenal huma wieħed mill-aktar klabbs sinjuri fil-futbol Ingliż
(fejn jiswa aktar minn £600 miljun mill-2007).

L-Arsenal kien fundat bħala Dial Square fl-1886 minn ħaddiema tar-Royal Arsenal
f'Woolwich, imma ftit wara kienu ġew imsemmija Royal Arsenal. L-isem reġa'
tbiddel għal darb'oħra għal Woolwich Arsenal wara li saru professjonisti
fl-1891. Il-klabb ingħaqad mal-Football League fl-1893, fejn bdew fit-Tieni
Diviżjoni, u kisbu l-ewwel promozzjoni għall-Ewwel Diviżjoni fl-1904.
Madanakollu, il-pożizzjoni iżolata tal-klabb irriżultat f'attendenzi iktar baxxi
minn ta' klabbs oħra, biex wassal lill-klabb fi problemi finanzjarji u kważi
qrib il-falliment fl-1910, meta l-klabb kien akkwistat minn Henry Norris. Norris
prova jmexxi lill-klabb x'imkien ieħor, u fl-1913, ftit wara r-relegazzjoni lura
lejn it-Tieni Diviżjoni, l-Arsenal imxew lejn l-Arsenal Stadium il-ġdid ġewwa
Highbury, fit-Tramuntana ta' Londra; huma neħħew "Woolwich" mill-isem tat-tim
fis-sena ta' wara. Fl-1919, minkejja li spiċċaw biss fil-ħames post, l-Arsenal
setgħu jerġgħu jingħaqdu mal-Ewwel Diviżjoni għall-ispejjeż tar-rivali lokali
tat-Tottenham Hotspur, b'kawża ta' kontroversji fir-regolament.

Fl-1925 l-Arsenal innominaw bħala kowċ lil Herbert Chapman li kien diġà rebaħ
il-kampjonat ma' Huddersfield Town fiż-żewġ staġuni preċedenti. Ir-rivoluzzjoni
teknika-tattika ta' Chapman flimkien mal-akkwisti ta' plejers ta' fama kbira
bħal Alex James u Cliff Bastin, wasslu lill-Arsenal għall-perjodu tal-aktar
suċċess u ta' dominju fil-futbol Ingliż tas-snin tletin. Taħt il-gwida tiegħu
l-Arsenal rebħu l-ewwel trofej maġġuri – FA Cup fl-1929–30 u żewġ kampjonat
fl-1930–31 u fl-1932–33. Barra minn hekk, Chapman kien responsabbli tat-tibdil
tal-isem tal-istazzjon sotterran lokali ta' Londra, li minn "Gillespie Road
Station" sar "Arsenal tube station", fejn b'hekk sar l-uniku stazzjon sotterran
li ismu tbiddel minħabba klabb tal-futbol.

Chapman miet f'daqqa waħda b'kawża ta' polmonite, u postu ħaduh Joe Shaw u
George Allison. Taħthom, l-Arsenal rebaħ aktar titli (fl-1933–34, fl-1934–35 u
fl-1937–38) u FA Cup fl-1935–36. Madanakollu, il-klabb beda bil-mod bil-mod isir
aktar debboli mat-tmiem tad-deċennju, meta b'kawża tat-Tieni Gwerra Dinjija ġew
sospiżi l-kompetizzjonijiet professjonistiċi kollha tal-Ingilterra.

Wara l-gwerra, taħt il-gwida ta' Tom Whittaker, is-suċċessur ta' Allison,
l-Arsenal għadda mit-tieni perjodu ta' suċċessi fejn rebaħ il-kampjonat
fl-1947–48 u fl-1952–53, u l-FA Cup fl-1949–50. Madanakollu, wara li l-fortuni
tagħhom naqsu, fejn ma kinux qed jattiraw plejers tal-istess kalibru bħal ma
kellhom fis-snin tletin, il-klabb ma kiseb l-ewwel trofew bejn is-snin ħamsin u
sittin. Anki l-eks-kaptan tal-Ingilterra Billy Wright ma ġab l-ebda suċċess
għall-klabb bħala kowċ, meta kien fid-diriġenza bejn l-1962 u l-1966.

L-Arsenal reġa' beda jirbaħ mill-ġdid permezz tal-inkarigu sorprendenti
tal-fiżjoterapista Bertie Mee bħala kowċ fl-1966. Wara li tilfu żewġ finali
tal-League Cup, l-iskwadra rebħet it-Tazza tal-Fieri, l-ewwel trofew Ewropew,
fl-1969–70. Din ir-rebħa waslet ukoll għall-ewwel doppjetta tal-kampjonat u l-FA
Cup, fl-1970–71. Imma wara dan il-perjodu favorevoli, kien hemm mument ta'
kollass u fid-deċennju suċċessiv l-iskwadra waslet qrib ir-rebħ ta' diversi
titli. L-Arsenal ikklassifikaw fit-tieni post tal-Ewwel Diviżjoni fl-1972–73,
tilfu tliet finali tal-FA Cup (fl-1971–72, fl-1977–78 u fl-1979–80) u tilfu
t-1979–80 wara l-għoti tal-penalties. L-uniku suċċess miksub, li għadu sal-lum
ikkunsidrat bħala wieħed klassifiku, kienet l-1978–79 miksuba fl-aħħar minuta
kontra l-Manchester United bl-iskor ta' 3–2.

Fl-1986 kien hemm ir-ritorn tal-eks-plejer George Graham bħala kowċ fejn wassal
it-tielet perjodu ta' glorja. L-Arsenal rebaħ l-League Cup fl-1987, fl-ewwel
staġun taħt il-gwida ta' Graham. Din ir-rebħa kienet segwita minn dik
fil-kampjonat fl-1988–89, mirbuħ fl-aħħar minuta tal-aħħar partita tal-istaġun
kontra l-arċi-rivali u sfidanti għat-titlu Liverpool. L-Arsenal ta' Graham rebaħ
kampjonat ieħor fl-1990–91 (fejn tilfu biss partita waħda), id-doppjetta tal-FA
Cup u l-League fl-1993, u t-tieni trofew Ewropew, it-Tazza tat-Tazez Ewropej,
fl-1993–94. Imma r-reputazzjoni ta' Graham kienet tħammġet meta kien ġie żvelat
li kien aċċetta pagament illegali mill-aġent Rune Hauge biex jixtri ċerti
plejers, u b'hekk spiċċa eżonerat fl-1995. Is-sostitut tiegħu, Bruce Rioch,
baqa' biss staġun wieħed, fejn ħalla l-iskwadra wara battibekk mal-bord
tad-diretturi.

Is-suċċessi tal-klabb tas-snin disgħin u tal-millenju l-ġdid, huma parti minnhom
mertu tal-kowċ Arsène Wenger, li wasal fil-klabb fl-1996. Wenger adotta tattika
ġdid, reġim ġdid ta' taħriġ u għamel l-akkwist ta' xi plejers barranin li
kkomplemtaw mat-talenti Ingliżi li kienu diġà fit-tim. L-Arsenal għamel it-tieni
doppjetta ta' tazez fl-1997–98 u t-tielet waħda fl-2001–02. Barra minn hekk
it-tim wasal sal-finali tat-Tazza UEFA 1999–2000 (li tilfuha bl-għoti
tal-penalties kontra l-Galatasaray), rebaħ l-FA Cup fl-2002–03 u fl-2004–05, u
rebaħ il-Premier League fl-2003–04 mingħajr ma jitlef partita waħda, fejn
ingħataw il-laqam bħala l-"Invinċibbli"; b'kollox, il-klabb lagħab 49 logħba
fejn baqgħu mingħajr telfa, fejn dan hu rekord nazzjonali.

Minn mindu Wenger hu kowċ tal-Arsenal, fi tmien snin mill-ħdax taħt id-diriġenza
tiegħu, dejjem ikklassifika fl-ewwel jew fit-tieni post fil-klassifika.
L-iskwadra hi, flimkien ma' Manchester United, Blackburn u Chelsea, waħda
mill-erbgħa timijiet li rnexxielhom jirbħu l-Premier League minn mindu sar
il-formazzjoni tiegħu fl-1993, minkejja li huma fallew li jerġgħu jakkwistawh
fl-istaġun ta' wara kull darba li kienu ċampjins. sal-2005–06 l-Arsenal qatt ma
kienet irnexxielha tisspuera l-kwarti tal-finali taċ-Champpions League: f'din
l-eddizjoni huma waslu sal-finali, fejn b'hekk saru l-ewwel tim ta' Londra li
waslu sa dan l-istadju, imma kienu megħluba 2–1 minn Barcelona. F'Lulju 2006
il-klabb ittrasferixxa għall-Emirates Stadium, fejn biddel b'hekk l-istadju wara
93 sena f'Highbury.

L-ewwel emblema ta' Royal Arsenal, li kienet adottata fl-1888, kienet turi tliet
kanuni li jidhru minn fuq u f'pożizzjoni vertikali, simili tal-istemma
tal-Borough of Woolwich. Dawn xi kultant jistgħu jkunu mħawda ma' xi ċumniji,
imma l-preżenza ta' ras ta' ljun u ta' qampiena fuq kull wieħed minnhom, huma
indikazzjoni ċara li huma kanuni. Din l-emblema kienet imneħħiha wara li
ttrasferixxew lejn Highbury fl-1913, imma fl-1992, il-klabb adotta l-ewwel
emblema b'kanun wieħed, fejn dan kien jipponta lejn il-Lvant, bil-laqam
tal-klabb, "The Gunners", miktub fejnu; din l-emblema baqgħet biss sal-1925,
meta l-kanun kien imnaqqas fid-daqs u orjentat lejn il-Punent.

Fl-1949 il-klabb inawgura emblema aktar moderna bl-istess stil ta' kanun,
bl-isem tat-tim b'karattri gotiċi fuq il-kanun, u roll ta' parċmina fejn fiha
nkiteb il-mottu l-ġdid bil-Latin li kien adottat mill-klabb: Victoria Concordia
Crescit (ir-rebħa tasal mill-armonija). Għall-ewwel darba, l-emblema kienet
bil-kuluri, li varjaw xi ftit matul iż-żmien, fejn finalment saret bl-aħmar,
l-aħdar u kulur id-deheb. B'kawża tan-numru ta' reviżjonijiet li saru fuq
l-istemma, l-Arsenal ma kienx kapaċi li jagħmlu copyright fuqha. Minkejja li
l-klabb irnexxielu jirreġistra l-emblema bħala trejdmark, u ġġieled (u fl-aħħar
rebaħ) battalja twila legali ma' kummerċjalist ta' triq lokali li kien ibiegħ
prodotti tal-Arsenal li ma kinux uffiċjali, il-klabb staqsa għal protezzjoni
legali aktar kompluta. Fl-2002 kienet ġiet introdotta emblema ġdida b'linji
kurvi aktar moderni u stil aktar simplifikat, fejn il-kanun kien għal darb'oħra
orjentat lejn il-Lvant, l-isem tal-klabb miktub b'karattri topografiċi u l-blu
skur kien sostwit mal-aħdar. L-emblema l-ġdida però kkawżat reazzjoni kritika
min-naħa tal-partitarji: l-Assoċċazzjoni Indipendenti tal-Benjamini tal-Arsenal
akkużaw fil-fatt lill-klabb li injoraw parti kbira tal-istorja u t-tradizzjoni
tal-klabb, u li ma kkonsultawx lill-partitarji fuq din il-kwistjoni.

Għal biċċa l-kbir tal-istorja tal-Arsenal, il-kuluri għal-logħob ġewwa darhom
kienu flokkijiet ħomor bi kmiem bojod u xorts bojod, minkejja li dawn mhux
dejjem kienu hekk. L-għażla tal-aħmar kienet simbolu ta' rikonoxximent
għad-donazzjoni tan-Nottingham Forest, ftit wara l-fundazzjoni tal-klabb
fl-1886. Tnejn mill-membri fundaturi ta' Dial Square, Fed Beardsley u Morris
Bates, kienu plejers tal-Forest, li ttrasferixxew f'Woolwich għax-xogħol. Meta
ikkreaw l-ewwel tim f'dik iż-żona, ma kellhom l-ebda forma ta' uniformi, b'hekk
Beardsley u Bates kitbu lil familji tagħhom għall-għajnuna, u rċevew uniformi u
ballun. Il-flokk kellu sfumatura skura tal-aħmar, u kien milbus ma' xorts bojod
u kalzetti blu. Fl-1933 Herbert Chapman ried li l-plejers tiegħu jilbsu aktar
distintament u b'hekk immodifika l-uniformi fejn żied kmiem bojod u biddel
l-isfumatura tal-aħmar.

Hemm min jgħid li Chapman għamel din l-għażla minħabba li kien inspirat minn
partitarju li kien liebes ġersi aħmar mingħajr kmiem fuq flokk abjad; verżjoni
oħra tgħid li Chapman kien inspirat minn ħwejjeġ simili milbusin minn Tom
Webster, fejn hu kien jilgħab il-golf miegħu. Jekk dawn l-istejjer humiex veri
jew le, m'humiex ta' importanza, hekk kif minn dak il-mument l-Arsenal minn
dejjem adotta l-flokkijiet ħomor u bojod b'eċċezzjoni ta' żewġ staġuni:
fl-1966–67, meta libsu flokkijiet kollha ħomor li milli jidher ma tantx kienu
populari mal-partitarji, u fl-2005–06, l-aħħar staġun tal-Arsenal f'Highbury,
meta huma rritornaw lejn il-flokkijiet bi sfumatura ħamra, simili ta' dawk
milbus fl-1913.

Il-kuluri ta' darhom, inspirat diversi klabbs oħra. Fl-1909, Sparta Prague
adottaw uniformi ħamra skura bħal dik milbusa fl-istess epoka mill-Arsenal;
fl-1938, Hibernian adottaw id-disinn tal-kmiem tal-Arsenal għall-uniformi ħadra
u bajda tagħhom. Fis-snin tletin, il-kowċ ta' Sporting Clube de Braga, wara li
kien irritorna minn logħba f'Highbury, iddeċieda li jadotta l-uniformi ħadra
tal-iskwadra tiegħu ma' dik tal-"Gunners".

L-Arsenal għadu sal-lum juża' l-istess kuluri. Il-kuluri adottati mill-Arsenal
għal-logħob barra minn darhom kienu, tradizzjonalment, l-isfar u l-blu, minkejja
li bejn l-1982 u l-1984, kienu ġew milbusa uniformi ta' kulur aħmar u blu skur.
Mal-bidu tas-snin disgħin, il-kuluri tal-uniformi għal-logħob barra minn darhom
kienu mibdula regolarment. Fost l-aktar sinjifikant hemm: flokk b'żewġ
tonalitajiet ta' blu; xi varjanti tal-isfar u l-blu tradizzjonali, pereżempju,
l-istrixxi blu skuri fuq deheb mettaliku fl-2001–02; l-isfar u l-griż skur
tal-istaġuni 2005–06 e 2006–07.

Għal parti kbira tal-istorja tal-klabb, l-Arsenal kien jilgħab fix-Xlokk ta'
Londra. Lagħab l-ewwel partiti tiegħu f'Manor Ground fi Plumstead, u perjodu ta'
tliet snin f'Invicta Ground bejn l-1890 u l-1893. Il-Manor Ground inizzjalment
kienet biss għalqa, imma l-klabb installa tribuni u terrazzini fil-ħin biex ikun
jista' jilgħab l-ewwel logħba tiegħu fil-Football League f'Settembru 1893.
L-istadju kien użat fl-għoxrin sena ta' wara sakemm sar it-trasferiment
tal-klabb lejn it-Tramuntana ta' Londra fl-1913. L-istadju suċċessiv
tal-Arsenal, l-Arsenal Stadium, magħruf aħjar bħala bħala Highbury, ospita
l-logħob intern tal-"Gunners" minn Settembru 1913 sa Mejju 2006.

Il-kostruzzjoni tiegħu kienet fdata f'idejn l-arkitett Archibald Leitch. Kellu
disinn komuni ta' ħafna grawnds tal-futbol Brittaniċi, bi tribuna waħda li
kienet tgħatti. Fis-snin tletin, l-istadju għadda minn ristruturazzjoni kbira,
bil-kostruzzjoni tat-tribuni ġodda tal-Punent u l-Lvant fuq stil art deco u
l-bini tas-saqaf tat-terazza tan-North Bank, li aktar tard sofra bumbardament
tal-Ewwel Gwerra Dinjija, u ma kienx restawrat qabel l-1956.

Fl-aqwa tiegħu, il-Highbury seta' jospita aktar minn 60,000 spettatur, u kellu
kapaċità ta' 57,000 sal-bidu tas-snin disgħin, meta ir-rapport Taylor u
r-regolament tal-Premier League kienu nfurzaw lill-klabb biex jikkonverti lil
Highbury f'postijiet fejn kulħadd jista' jpoġġi għall-bidu tal-istaġun 1993–94,
fejn b'hekk il-kapaċità naqset għal 38,419 spettatur. Din il-kapaċità kellha
tonqos iktar matul logħob taċ-Champions League biex jakkomodaw bords
pubbliċitarji. B'hekk matul l-istaġuni 1998–99 u 1999–00, Arsenal lagħbu
l-logħob interni taċ-Champions League f'Wembley Stadium, li seta' jospita aktar
minn 70,000 persuna. Wara li kkunsidraw diversi oppzjonijiet, l-Arsenal
iddeċieda fis-sena 2000 li jibni stadju ġdid ta' 60,000 post f'Ashburton Grove,
l-Emirates Stadium, madwar 500 metru fil-Lbiċ ta' Highbury.

Għall-bidu l-proġett kien sospiż minħabba spiżi kbar, imma l-kostruzzjoni kienet
kompluta f'Lulju 2006, lejn il-bidu tal-istaġun 2006–07. L-istadju jġib l-isem
tal-isponsor tiegħu, il-kumpanija tal-ajru Emirates, fejn il-klabb iffirma
kuntratt ta' madwar £100 miljun; madanakollu xi partitarji rreferu għall-grawnd
bħala Ashburton Grove, jew il-Grove, minħabba li ma aċċettawx l-isem
tal-isponsor bħala l-isem tal-istadju wkoll. L-istadju se jkun uffiċċjalment
imsejjaħ bħala Emirates Stadium sal-2012 u l-logo tal-kumpanija tal-ajru se
jidher fuq il-flokkijiet tal-iskwadri sal-aħħar tal-istaġun 2013–14.

L-Arsenal għandha fost l-ikbar u l-iktar bażi ta' benjamini leali, li ssegwi
lit-tim kemm fil-logħob f'darhom u anki barra minn darhom. Fil-fatt, fil-kors
tal-istaġun 2007–08, huma rreġistraw it-tieni medja l-aktar għolja ta'
spettaturi preżenti fl-istadju għal klabb tal-futbol Ingliż (60,070, ugwali għal
99.5% tal-kapaċità disponibbli fl-istadju) u sal-2006, ir-raba' l-akbar medja
ta' kull żmien. Il-benjamini ħafna drabi jsejħu lil xulxin bħala "Gooners", isem
li ġej mil-laqam tal-klabb, "The Gunners". Il-lokazzjoni tal-klabb, li tgħaqqad
kemm żoni sinjuri bħal Canonbury u Barnsbury, żoni mħalltin bħal Islington,
Holloway u Highbury, u żoni industrijali bħal Finsbury Park u Stoke Newington,
ifisser li l-benjamini tal-Arsenal huma provenjenti minn klassijiet soċjali
diversi. Barra minn hekk, skont rapport tal-2002, il-klabb għandu l-akbar
perċentwal (7.7%) ta' partitarji li mhumiex bojod minn kull klabb ieħor
tal-futbol Ingliż.

Bħal kull klabb ta' kalibru tal-futbol Ingliż, l-Arsenal għandu numru ta' klabbs
subordinati, fosthom il-Klabb Uffiċċjali tal-Benjamini tal-Arsenal, li hu
affiljat mal-klabb, u l-Assoċċazzjoni Indipendenti Benjamini Arsenal, li
min-naħa l-oħra jżomm linja indipendenti. Hemm ukoll l-Arsenal Supporters'
Trust, li tippromovi manifestazzjonijiet bejn il-benjamini. Il-benjamini
tal-klabb jippubblikaw ukoll fanzines, jew rivisti, bħal The Gooner, Highbury
High, Gunflash u Up The Arse!. Barra mill-korijiet tal-istadju, il-partitarji
tal-Arsenal ikantaw "One-Nil to the Arsenal" (fuq ir-ritmu ta' "Go West") u
"Boring, Boring Arsenal", li qabel kienet titkanta regolarment minn partitarji
avversarji, imma issa saret titkanta ironikament mill-benjamini tal-Arsenal meta
t-tim ikun qed jilgħab tajjeb.

Minbarra n-numru kbir ta' benjamini li jinsabu fl-Ingilterra, it-tim Ingliż
naqas mid-dipendenza fuq il-ġeografija, hekk kif in-numru ta' benjamini kiber
ukoll madwar id-dinja. Il-bażi ta' partitarji kiber internazzjonalment bil-wasla
tat-televiżjoni satellitari, u issa hemm ukoll klabbs ta' benjamini barranin
subordinati mal-klabb. skont rapport tal-2005 minn Granada Ventures, hu stmat li
hemm madwar 27 miljun benjamin tal-Arsenal, li b'hekk jagħmlu t-tielet klabb
l-aktar segwit fid-dinja.

L-akbar rivalità profonda u li ilha sejra hi dik kontra l-ġirien tagħhom
tat-Tottenham Hotspur. Il-partiti bejn dawn iż-żewġ timijiet huma msejjħin bħala
d-derby tat-Tramuntana ta' Londra. Partiti kontra timijiet oħra minn Londra,
bħala Chelsea u West Ham United, huma wkoll imħarsa bħala importanti, imma
r-rivalità ma' dawn it-timijiet mhix daqshekk kbira kkomparata dik
mat-Tottenham. Barra minn hekk, l-Arsenal u l-Manchester United kellhom rivalità
kbir li tmur lura lejn l-aħħar tas-snin tmenin, li ntensifikat meta ż-żewġ
timijiet kienu jikkompetu għat-titlu tal-Premier League.

Fl-1985, l-Arsenal iffundaw proġett għall-komunità, "Arsenal in the Community",
li joffri sport, edukazzjoni u proġetti tal-karità. Il-klabb jappoġġja
direttament numru ta' kawżi karitabbli u fl-1992 stabilixxa l-grupp "The Arsenal
Charitable", li ġabar aktar minn €3 miljun għal każijiet lokali. Barra minn
hekk, skwadra eks-professjonistika famuża, mill-1991 bdiet tgħin fil-ġbir ta'
fondi għal motivi tajbin.

L-Arsenal Ladies hi l-iskwadra tal-futbol femminili affiljat ma' dik maskili.
Fundata fl-1987, il-klabb sar wieħed semi-professjonista fl-2002 taħt il-gwida
ta' Vic Akers, li qabel kien ukoll kowċ tal-klabb prinċipali. L-Arsenal Ladies
hi l-iskwadra Ingliża bl-ikbar numru ta' suċċessi fil-futbol femminili; hi
attwalment iċ-ċampjin kurrenti tal-Premier League femminili u huma l-unika tim
Ingliż li rebħu t-Tazza UEFA femminili fl-istaġun 2006–07.

Fuq il-bankina tal-Arsenal kien hemm preżenti tmintax-il kowċ u ħamsa oħrajn li
kellhom rwol temporanju, minn mindu l-klabb kien appunta lill-ewwel kowċ
professjonista, Thomas Mitchell fl-1862. L-aktar li serva għal żmien twil kien
George Allison (1934–1947) waqt li l-aktar wieħed li serva fuq terminu ta'
logħob hu l-kowċ preżenti Arsène Wenger (1996–). Wenger hu wkoll l-uniku kowċ
tal-Arsenal li ġej minn barra mir-Renju Unit jew l-Irlanda u hu dak bl-aktar
suċċessi fejn għandu perċentwal ta' 57.36% ta' rebħiet (sal-11 ta' Mejju 2008),
waqt li Leslie Knighton hu l-inqas wieħed ta' suċċess b'perċentwal ta' 34.46%.
Żewġ kowċis tal-Arsenal mietu matul il-karriera tagħhom mal-klabb – Herbert
Chapman u Tom Whittaker.



https://mt.wikipedia.org/wiki/Andrea_Palladio

Andrea Palladio (30 ta’ Novembru 1508 – 19 ta’ Awwissu 1580), ismu veru Andrea
di Pietro della Gondola, kien arkitett famuż Taljan tas-seklu 16. Ta l-isem lil
stil - l-istil Palladjan, li jżomm mal-prinċipji klassiko-rumani, kontra
t-tiżjin rikk rinaxximentali. Palladio ppjana ħafna knejjes, vilel u palazzi,
l-iżjed Vicenza, fejn trabba u għex, Venezja u fl-inħawi ta’ madwar. Kien
l-arkitett l-iżjed importanti tar-Repubblika ta’ Venezja. Ippubblika t-trattat I
Quattro Libri dell'Architettura (1570) li bid-disinji li jinsabu fih kellu
influwenza profonda fuq l-arkitettura Ewropea; l-imitazzjoni tal-istil tiegħu
bdiet moviment li jissejjaħ il-Palladjaneżmu jew in-Neopalladjaneżmu, li dam ħaj
tliet sekli.

Andrea di Pietro della Gondola twieled Padova, dak iż-żmien parti mir-Repubblika
ta’ Venezja, f’familja ta’ nisel umli: missieru Pietro kien tal-mitħna u ommu
Marta, mlaqqma la Zota, kienet mara tad-dar.

Meta kellu 13-il sena Andrea sar lavrant bħala scalpellino f’Padova, fil-ħanut
ta’ Bartolomeo Cavazza da Sossano imma wara 18-il xahar biss, f’April tal-1532,
ħarab lejn il-belt ta’ Vicenza fil-qrib, iżda kellu jiġi lura għax kien kiser
il-kuntratt ma’ Cavazza. Sena wara nkiteb fl-għaqda tal-iskulturi ta’ Vicenza.
Hemm ħadem bħala assistent fil-ħwienet prinċipali tal-iskulturi u l-bennejja,
speċjalment mal-bennejja Pedemuro li għalihom beda jieħu ħsieb il-parti
arkitettonika l-iżjed elaborata tal-proġetti tagħhom. L-ewwel traċċi tal-istil
ta’ Palladio ġejjin minn din il-fażi, diġa narawhom fil-portal tal-Chiesa dei
Servi u forsi nistgħu nsibu xi ħjilijiet tiegħu ukoll fil-palazzo Gualdo.

Minn barra, il-bini prinċipali ta' Villa Godi hu solidu, massif u bil-forma ta’
dar tipika tal-kampanja Veneta tal-quattrocento tat-tard, b’żewġ torrijiet, qisu
iżjed l-evoluzzjoni ta’ kastell antik fewdali milli l-prekursur tal-villa
palladjana: joħorġu l-karattri lokali u tradizzjonali, bħall-pożizzjoni
asimmetrika tat-twieqi fil-faċċata, il-portiku b’tliet ħnejjiet u l-bini
ċentrali mdaħħal il-ġewwa. L-esperjenza diretta tal-arkitett żagħżugħ kienet
limitata għall-ambjent tal-Veneto u l-bini sħiħ jirrifletti il-formazzjoni
tiegħu li f’dak iż-żmien kienet għadha limitata. L-istil tiegħu kien se
jinbidel, u jinbidel ħafna, imma biss wara li kellu jara b’għajnejh stess
l-arkitettura ta’ Ruma antika. Madankollu, f’villa Godi, bis-sempliċità
tal-forom, biċ-caħda ta’ kull tiżjin estern, Palladio pprova fl-istess ħin,
għalkemm timidament, jgħaqqad it-tradizzjoni lokali mat-tensjonijiet innovativi
li kienu ħa jimmaturaw bil-ħbiberija ma’ Gian Giorgio Trissino, biex jiksbu
struttura simmetrika b’taqsim ċar tal-volumi.

Fl-1534, Andrea kien intgħażel mill-Konti Gian Giorgio Trissino bħala
l-imgħallem biex immexxi l-bini ta’ Villa Cricoli. Trissino kien poeta, filosfu,
letterat u diplomatiku fis-servizz tal-kurja Rumana. Kien umanista, espert
tal-arti militari, dilettant tal-arkitettura u awtur tax-xogħol epiku u poetiku
L’Italia liberata dai Goti. Kien hu li ta ‘l Andrea l-laqam Palladio. Trissino
daħħal ‘l Palladio fiċ-ċirku umanista ta’ Vicenza, l-Academia Olimpica, għarrfu
bix-xogħlijiet ta’ Vitruvju u ta’ Leone Battista Alberti, u għenu jipperfezzjona
ruħhu fl-Arti liberali u fl-umaniżmu. Trissino u Palladio fl-1541 għamlu l-ewwel
vjaġġ arkeoloġiku lejn Ruma biex jitgħallmu iżjed fuq l-arti Antika tal-bini.

Wara l-ewwel vjaġġ, reġa’ lura Vicenza fejn waqt li kompla jaħdem, studja iżjed
fil-fond ‘il Vitruvju. Mar lura Ruma bosta drabi fl-1545, 1547 u 1549. Barra
Vitruvju, li kien jaqra bir-reqqa, Palladio kien jirreferi wkoll għal għadd ta’
awturi Latini oħra bħal Plinju, Ġulju Ċesri u kittieba oħra iktar qrib ta’
żmienu bħal Leon Baptiste Alberti jew Vasari.

Mill-1550, minkejja l-mewt ta’ Gian Giorgio Trissino, il-fama ta’ Palladio
infirxet sa’ Venezja fejn mexxa l-bini tal-Bażilka ta’ San Giorgio Maggiore.

Fl-1554, taħt Ġulju III, Palladio għamel l-aħħar vjaġġ lejn Ruma
mar-"reverendissmu Daniele Barbaro, Patrijarka ta’ Aquilea", li ikkollabora
miegħu fl-edizzjoni ta’ De architectura ta’ Vitruvju, ppublikata Venezja
fl-1556. Fl-istess sena, Palladio ippublika L'Antichità di Roma.

Minkejja r-rappreżentazzjonijiet tat-tempji ta’ Nîmes fil-Quattro libri
dell'architettura jidher li Palladio qatt ma ħalla l-Italja fil-vjaġġi tiegħu.
Seta’ għamel vjaġġ fil-Piemonte, fuq it-talba ta’ Emanuele Filiberto ta’ Savoja
fis-sajf tal-1566. Jista’ jkun li kien matul dan il-vjaġġ li mar La Turbie fi
Franza u ra l-monument Ruman tagħha li ddeskriva fil-Quattro libri.

It-talenti tiegħu kienu apprezzati ukoll Firenze fejn fl-1566 daħħluh bħala
membru tal-Accademia dell'Arte del Disegno. Il-Quattro libri dell'architettura,
li kien ħadem fuqhom minn meta kien żagħżugħ, kienu ppublikati Venezja fl-1570.
Fihom wera l-parti l-kbira tax-xogħlijiet tiegħu bħala inċiżjonijiet fl-injam
maħdumin taħt id-direzzjoni tiegħu.

Fl-istess sena Palladio kien nominat għall-kariga prestiġjuża ta' Proto della
Serenissima (arkitett prinċipali tar-Repubblika ta’ Venezja), minflok Jacopo
Sansovino li kien miet. Hemm bena l-Bażilka ta’ San Giorgio Maggiore u l-knisja
tar-Redentur.

Andrea Palladio miet fl-1580 qabel ma lesta t-Teatru Olimpiku ta’ Vicenza li
spiċċawh ibnu Silla u d-dixxiplu tiegħu, Vicenzo Scamozzi.

I Quattro Libri dell'Architettura ma nistgħux nifirduhom mix-xogħol ta’
Palladio. Dan it-trattat tal-arkitettura u fl-istess ħin l-espressjoni tal-ħsieb
teoriku u l-preżentazzjoni tal-bini li mbena minn Palladio jew kien disinjat
minnu.

Palladio hu arkitett tar-Renaxximent Taljan li jista’ jitqis bħala umanista.
Palladio hu bniedem ta’ żmienu, mill-kitba tiegħu toħroġ teorija universalista,
forsi influwenzata minn Vitruvju u Plinju. L-attenzjoni kontinwa li ta
għall-proporzjon u s-simetrija bħal ma jinstabu fin-natura tidher ċara f’xogħlu.
Palladio qagħad attent ħafna biex japplika r-regoli tal-proporzjon
għall-kompożizzjoni arkitettonika kostituti mill-Antiki u, ta’ minn jinnota,
ir-regoli tal-proporzjon mużikali mnidijin minn Pitagora. Palladio stess qalu
dan fl-1567: "Il-proporzjonijiet tal-vuċi huma armonija għall-widnejn: dawk
tal-qis huma armonija għall-għajnejn".

Is-suċċess tal-ħsieb ta’ Palladio hu marbut ukoll ma’ kontroversji kbar
bħall-Querelle des Anciens et des Modernes (Il-polemika bejn L-Antiki u
l-Moderni) fi Franza. Palladio bħal Trissino kien kritiku tal-arti gotika.
Ix-xogħol teoriku tiegħu għandu bħala għan li joħloq metodu espliċitu biex
l-arkitettura ma terġax taqa’ fid-diżordni antika.

L-idejat arkitettoniċi ta’ Palladio kellhom suċċess kbir l-Ingilterra fejn
l-arkitett Inigo Jones kien promotur entużjasta ta’ dawn l-idejat. Ħaġa
tal-għaġeb li fit-test storiku ta’ Constitutions tal-mażun James Anderson
ippublikat Londra fl-1723 hemm imsemmijin Palladio u bosta arkitetti oħra
tar-Rinaxximent. L-arti ta’ Palladio daħlet Franza mill-Ingilterra lejliet
ir-Rivoluzzjoni Franċiża: fil-fatti, kien l-arkitett Claude Nicolas Ledoux li
skopra il-Palladjaneżmu l-Ingilterra u introduċċieh ġo Franza.

Thomas Jefferson, it-tielet president tal-Istati Uniti, interessa ruħhu ħafna
fix-xogħol ta’ Palladio fil-vjaġġi tiegħu fl-Ewropa. Id-dar ta’ Monticello, qrib
ta’ Charlottesville hi eżempju tal-influwenza tiegħu. Kontemporanju
tal-president Jefferson qal li dan kien iħobb jgħid: “Palladio l-mulej tiegħi u
L-Erba’ Kotba tal-arkitettura l-bibbja tiegħi”.

Nota: Id-data tirriferixxi għall-bidu tal-ippjanar tax-xogħol u mhux
neċessarjament għall-meta sar ix-xogħol. Sors: CISA



https://mt.wikipedia.org/wiki/Alessandro_Nesta

Alessandro Nesta (Ruma, 19 ta' Marzu 1976) huwa futboler Taljan li jilgħab
mal-klabb Kanadiż ta' Montreal Impact. Ikkunsidrat bħala wieħed mill-aqwa
difensuri ċentrali ta' kull żmien, hu rebaħ it-Tazza tad-Dinja 2006 flimkien
mat-tim nazzjonali Taljan.

Nesta huwa meqjus bħala wieħed mill-aqwa difensuri ċentrali fid-dinja
tal-futbol. Huwa difensur veloċi ħafna, atletiku u b'saħħtu. Magħruf ukoll
għas-sens ta' pożizzjoni li għandu fil-grawnd u għall-mod kif jantiċipa lil
attakkant.

Rappreżentant ta' AS Roma kien għall-bidu induna bit-talent li jipposjedi Nesta
meta kien għadu tifel, imma missieru ma riedx li ibnu jilgħab mar-Roma minħabba
li hu kellu legami kbar mar-rivali kbar taghhom, SS Lazio. Fl-1985, beda
l-karriera tiegħu mal-Lazio kif xtaq missieru. Fl-1993 il-kowċ Zdenek Zeman
għaraf it-talent ta' Nesta u għażlu biex jilgħab mal-ewwel ħdax fis-Serie A.
Nesta lagħab l-ewwel logħba tieghu kontra Udinese, logħba li ntemmet 2–2.
Fl-istaġun 1997–98, Nesta skorja l-gowl deċiżiv li rebbaħ il-Coppa Italia lil
Lazio konta l-Milan. Fl-1998 ġie magħżul minn Cesare Maldini fl-iskwadra li
kellha tirrapreżenta lit-tim nazzjonali Taljan ġewwa Franza għat-Tazza
tad-Dinja. Waqt it-Tazza tad-Dinja, Nesta weġġa' u kellu jibqa' barra mil-logħob
għal ħames xhur. Ir-ritorn lura tiegħu wasal f'Diċembru tal-1998 fejn kien
strumentali fit-tiġrija għall-kampjonat li ntilef fl-aħħar ġurnata għal punt
biss. Fl-1999 bhala kaptan mexxa lit-tim tiegħu għal rebha fit-Tazza tat-Tazzi u
ftit xhur wara għolla wkoll is-Supercup Ewropea. L-ikbar sodisfazzjon għal Nesta
waslet fis-sena ta' wara meta irnexxielu jirbaħ kemm il-kampjonat kif ukoll
il-Coppa Italia.



https://mt.wikipedia.org/wiki/Al%C4%A1ebra

L-alġebra hi waħda mill-friegħi prinċipali tal-matematika u titratta l-istudju
ta’ strutturi alġebrin, relazzjonijiet u kwantitajiet.

Il-kelma alġebra (mill-Għarbi الجبر, al-ġabr li tfisser "ġabra") ġejja mill-isem
tal-ktieb tal-matematiku Persjan Għarbi Muħammad ibn Musa al-Khwariżmi,
intitolat Al-Kitab al-Ġabr wa-l-Muqabala ("Il-Ktieb tal-Ġabra u t-Tqabbil"), li
jittratta ir-riżoluzzjoni tal-ekwazzjonijiet linjari u kwadratiċi.

L-alġebra elementari li normalment tifforma parti mill-kurrikulu tal-iskejjel
sekondarji, tintroduċi l-idea ta’ simboli jew varjabbli li jirrepreżentaw
kwantitajiet mhux magħrufa. Nitgħalmu wkoll kif ngħoddu u nimmultiplikaw dawn il
varjabbli, fuq il-polinomji mibnija minnhom u l-fattorizzazzjoni u
l-kalkulazzjoni tar-radiċi. Però, l-alġebra hi ħafn’ usa’ minn hekk. L-għadd u
l-multiplikazzjoni nistgħu nqisuhom bħala operazzjoniet ġenerali u
d-definizzjoni eżatta tagħhom twassalna għal strutturi ġodda bħal gruppi, ċrieki
u kampi.

L-alġebra elementari hija l-forma l-iżjed bażika tal-alġebra. Jitgħalmuha
l-istudenti li m’għandhomx tgħalim tal-matematika iżjed avvanzat mill-prinċipji
bażiċi tal-aritmetika. Fl-aritmetika, nsibu biss in-numri u l-operazzjonijiet
aritmetiċi fuqhom (bħal +, −, ×, ÷). Fl-alġebra, in-numri spiss
nirrapreżentawhom bis-simboli (bħal a, x, y). Din ir-rappreżentazzjoni għandha
dawn il-vantaġġi:

L-'alġebra astratta’ testendi il-kunċetti li nsibu fl-alġebra elementari għal
oħrajn iżjed ġenerali.

Settijiet: Minflok nikkunsidraw biss it-tipi ta’ numri differenti, fl-alġebra
astratta nqisu il-kunċett iżjed ġenerali ta’ sett li hu ġabra ta’ oġġetti (li
jgħidulhom elementi) li għandhom ċerta propjetà speċifika għas-sett. Pereżempju
in-numri reali jiffurmaw sett u n-numri kumplessi sett ieħor. Eżempji oħra ta’
settijiet jinkludu is-sett tal-matriċi ta’ tnejn-bi-tnejn, is-sett tal-polinomji
tat-tieni ordni (ax2 + bx + c), is-sett tal-vetturi bi-dimensjonali, u gruppi
finiti varji bħall-gruppi ċikliċi, jiġifieri l-gruppi tan-numri interi modulo n.
It-Teorija tas-settijiet hija fergħa tal-loġika u teknikament mhux fergħa
tal-alġebra.

Operazzjonijiet binarji: L-idea tal-għadd (+) nistgħu nagħmluha iżjed astratta
biex ittina operazzjoni binarja, * ngħidu aħna. Il-kunċett ta’ operazzjoni
binarja ma jfisser xejn jekk ma nagħtux is-sett li fuqu qed niddefinixxu
l-operazzjoni. Għal żewġ elementi a u b f’sett S a*b ittina element ieħor
fis-sett, (dil-kundizzjoni ngħidulha għeluq taħt l-operazzjoni). L-Għad (+),
it-Tnaqqis (-), il-multiplikazzjoni (×), u d-[matematika diviżjoni|diviżjoni]]
(÷) huma operazzjonijiet binarji meta niddefinuhom fuq settijiet addattati, kif
ukoll l-għadd u l-multiplikazzjoni tal-matriċi, vetturi u polinomji.

Elementi tal-identità: Il-kunċett tal-“element tal-identità” huwa l-astrazzjoni
tan-numri żero u wieħed. Żero huwa l-element tal-identità għall-għadd and u
wieħed l-element tal-identità għall-multiplikazzjoni. Għal operazzjoni binarja
ġenerali * l-element tal-identità e irid jissodisfa a * e = a u e * a = a.
Għall-għadd din hija sodisfatta billi a + 0 = a u 0 + a = a u
għall-multiplikazzjini wkoll għax a × 1 = a u 1 × a = a. Imma, jekk nieħdu
n-numri naturali pożittivi u l-operazzjoni tal-għadd, m’hemmx element
tal-identità.

Elementi inversi: Min-numri negattivi noħolqu l-kunċett tal- element invers jew
sempliċiment l-invers. Għall-għadd, l-invers ta’ a huwa -a, u
għall-multiplikazzjoni l-invers huwa 1/a. L-element invers ġenerali a-1 jrid
jissodifa r-relazzjoni a * a-1 = e u a-1 * a = e.

Assoċjattività: L-għadd tan-numri interi għandu propjetà li nsejħulha
assoċjattività. Jiġifieri, l-kumbinazzjoni tan-numri li nkunu qed ngħoddu ma
tbiddilx is-somma tagħhom. Per eżempju: (2+3)+4=2+(3+4). Fil-kuntest ġenerali,
dan isir (a * b) * c = a * (b * c). Il-biċċa l-kbira tal-operazzjonijiet binarji
għandhom din il-propjetà imma t-tnaqqis u d-diviżjoni le.

Kommutattività: L-għadd tan-numri interi għandu wkoll propjetà oħra li ngħidulha
kommutattività. Jiġifieri, l-ordni tan-numri li nkunu qegħdin ngħoddu ma
tbiddilx is-somma tagħhom. Per eżempju: 2+3=3+2. Fil-kuntest ġenerali, dan isir
a * b = b * a. Mhux l-operazzjonijiet binarji kollha għandhom din il-propjetà.
L-għadd u l-multiplikazzjoni tan-numri interi għandhom din il-propjetà imma
l-multiplikazzjoni tal-matriċi le.

Meta niġbru flimkien il-kunċetti li rajna qabel, ikollna waħda mill-iżjed
strutturi importanti fil-matematika: il- grupp. Grupp jikkonsisti f’sett S u
operazzjoni waħda li rridu, li niktbuha '*', imma li jrid ikolla dawn
il-propjetajiet:

Jekk grupp hu anki kommutattiv - jiġifieri, għal kull żewg membri a u b ta’ S, a
* b hija ugwali għal b * a – il-grupp ngħidu li hu Abeljan.

Pereżempju, is-sett tan-numri interi bl-operazzjoni tal-għadd huwa grupp. F’dal
grupp, l-identità hija 0 u l-invers ta’ kull element a huwa n-negativ tiegħu,
-a. Il-kundizzjoni ta’ assoċjattività hi sodisfatta, għax għal kull tliet numri
interi a, b u c, (a + b) + c = a + (b + c).

L-istudju tal-gruppi jsir fit-teorija tal-gruppi. Wieħed mir-riżultati l-iżjed
importanti f’din it-teorija kien il-klassifikazzjoni tal-gruppi finiti sempliċi
li l-ikbar parti tagħha ġiet ippublikata bejn xi l-1955 u l-1983. Din tqassam
il-gruppi sempliċi finiti f’xi 30 tip bażiku.

Semigruppi, kważigruppi, u monoidi huma strutturi simili għall-gruppi, imma
iżjed ġenerali. Jikkonsistu f’sett u operazzjoni binarja magħluqa, imma ma
jissodisfawx il-kondizzjonijiet l-oħra neċessarjament. Semigrupp għandu
operazzjoni binarja assoċjattiva, imma jista’ jkun li m’għandux element
tal-identità. Monoid huwa semigrupp li għandu identità imma jista’ jkun li
m’għandux invers għal kull element. Kważigrupp għandu l-propjetà li kull element
jista’ jinbidel f’kull ieħor bi pre- jew post-operazzjoni unika; imma
l-operazzjoni binarja jista’ jkun li mhux assoċjattiva.

Il-gruppi għandhom operazzjoni binarja waħda biss. Biex nispjegaw il-mekkaniżmu
tat-tipi ta’ numri differenti kompletament, hemm bżonn li nistudjaw strutturi
b’żewġ operazzjonijiet. L-iżjed importanti fost dawn huma ċ-Ċrieki, u l-Kampi.

Id-Distributtività tiġġeneralizza l-liġi distributtiva tan-numri u tiffissa
f’liema ordni għandna napplikaw l-operazzjonijiet, (ngħidulha l-preċedenza).
Għall-interi (a + b) × c = a×c+ b×c u c × (a + b) = c×a + c×b, u ngħidu li ×
hija distributtiva fuq +.

Ċirku għandu żewġ operazzjonijiet (+) u (×), fejn × hu distributtiv fuq +. Taħt
l-ewwel operazzjoni (+) jifforma grupp Abeljan. Taħt it-tieni operazzjoni (×) hu
assoċjattiv, imma m’hemmx bżonn ta' identità jew ta' invers, u allura ma
nistgħux niddividu. L-element tal-identità tal-għadd (+) niktbuha bħala 0 u
l-inverse tal-għadd ta’ a jinkiteb -a.

Kamp hu ċirku b’propjetà oħra miżjuda li l-elementi kollha barra 0 jiffurmaw
grupp Abeljan taħt ×. L-identità multiplikattiva (×) niktbuha bħala 1 u l-invers
multiplikattiv ta’ a jinkiteb a-1.

L-alġebra nistgħu nsibu l-oriġini tagħha fil-Babilonja antika. Il-Babilonjani
żviluppaw sistema aritmetiku avvanzat li bih setgħu jagħmlu kalkulazzjonijiet
b’metodu alġebri. Permezz ta’ dan is-sistema, setgħu japplikaw formuli u
jikkalkulaw valuri mhux magħrufa għal klassi ta’ problemi li daż-żmien
nirriżolvuhom bl-użu ta’ ekwazzjonijiet linjari, ekwazzjonijiet kwadratiċi u
ekwazzjonijiet linjari indeterminati. Għall-kontrarju, il-biċċa kbira
tal-matematiċi Eġizzjani ta’ dak iż-żmien, u l-biċċa kbira tal-matematiċi
Indjani, Griegi u Ċiniżi fl-ewwel millennju QK, is-soltu kienu jirriżolvu dawn
il-problemi b’metodi ġometriċi, bħal dawk imfissra fil-Papiru matematiku ta’
Rhind, Sulba Sutras, L-Elementi ta’ Ewklidi, u Id-Disgħa Kapitli fuq’ l-Arti
matematika. Ix-xogħol ġometriku tal-Griegi, li l-Elementi huwa eżempju tajjeb
ħafna tiegħu, ipprovda s-sisien għall-ġeneralizzazzjoni tal-formuli
mis-soluzzjoni ta’ problemi partikulari għal sistemi iżjed ġenerali li jistgħu
jintużaw għall-formulazzjoni u s-soluzzjoni tal-ekwazzjonijiet.

Il-kelma "alġebra" ġejja mill-Għarbi "al-ġabr" fit-titlu tal-ktieb "al-Kitab
al-muhtasar fi ħisab al-ġabr wa-l-muqabala", li jfisser Il-ktieb fil-qosor fi
ħsib il-ġbir u tqassim. Dan kitbu il-matematiku Persjan Muħammad ibn Musa
al-Khwariżmi (Għarbi: محمد بن موسى الخوارزميّ المجوسيّ القطربّليّ) fit-820.
Il-matematiku Grieg Diofantu (Grieg: Διόφαντος ὁ Ἀλεξανδρεύς t. bejn 200 u 214,
m. bejn 284 u 298 AD) hu tradizzjonalment magħruf bħala “missier l-Algebra” imma
hemm argument jekk Al-Khwariżmi għandux joħodlu dan it-titlu. Dawk li jżommu ma
Al-Khwariżmi jsossnu li ħafna mix-xogħol tiegħu fuq “il-ġbir” jew riduzzjoni
għadu użat sa llum u li hu ta spjegazzjoni kompleta fuq is-soluzzjoni
tal-ekwazzjonijiet kwadratiċi. Dawk li jżommu ma' Diofantu jgħidu li l-alġebra
li nsibu f’Al-Ġabr hi iżjed elementari mill-alġebra fl- Aritmetika ta’ Diofantu
u li l-Aritmetika hi miktuba fi stil sinkopat waqt li Al-Ġabr hi kollha fi stil
retoriku. matematiku Persjan ieħor, Omar Khajjam (Persjan: غیاث الدین ابو الفتح
عمر بن ابراهیم خیام نیشابوری t. 18 ta’ Mejju, 1048, m. 4 ta’ Diċembru, 1131),
żviluppa l-ġometrija alġebrija u sab soluzzjoni ġenerali ġometrika
tal-ekwazzjonijiet kubiċi. Il-matematiċi Indjani Maħavira u Baskara II, u
l-matematiku Ċiniż Żu Xiġje, irriżolvew xi każi ta’ ekwazzjonijiet kubiċi,
kwartiċi, kwintiċi u polinomjali ta’ ordni ogħla.

F’nofs is-seklu 16 kien hemm żvilupp importanti ieħor tal-alġebra. Dan kien
is-soluzzjoni alġebrija ġenerali tal-ekwazzjonijiet kubiċi u kwartiċi. L-idea
ta’ determinant żviluppha l-matematiku Ġappuniż Kowa Seki fis-seklu 17, u għaxar
snin wara Gottfried Leibniz uża d-determinanti biex jirriżolvi sistemi ta’
ekwazzjonijiet linjari simultanji premezz tal-matriċi. Fis-seklu 18, Gabriel
Cramer ukoll ħadem fuq il-matriċi u d-determinanti. L-iżvilupp tal-alġebra
astratta sar fis-seklu 19. Fil-bidu dan ix-xogħol ikkonċentra fuq li daż-żmien
insejħulha it-teorija ta’ Galois u fuq kwistjonijiet tal-kostruttibbiltà.



https://mt.wikipedia.org/wiki/Akropoli_ta%27_Ateni

L-Akropoli ta' Ateni huwa fdal ta' bini, mibni fuq għolja tal-franka, li
jiddominha l-belt ta' Ateni, il-Greċja. L-Akropoli jinkludi uħud mill-eqdem
binjiet klassiċi fid-dinja li għandhom sinjifikat arkitetturali u storiku kbir,
bl-iktar famuż ikun il-Partenon. L-isem akropoli ġejja mill-kelma Griega ἄκρον
(akron, "tarf, estremità") u πόλις (polis, "belt").

Minkejja li hemm l-evidenza li din l-għolja kienu jgħixu fiha sa mir-raba'
millenju qabel Kristu, kien Periklew (c. 495 – 429 q.K.) li fis-seklu ħamsa
qabel Kristu kien ikkordina l-bini tal-iktar binjiet importanti ta' dan is-sit,
fosthom il-Partenon, il-Propylaea, l-Eructheum u t-tempju ta' Atena Nike.

Il-Partenon huwa tempju ta' stil Doriku, li nbena fis-sena 447 Q.K. għal Atena,
l-alla femminili tal-għerf.

Il-Propylaea, huwa monument li jikkonsisti minn diversi livelli, dan inbena
għall-ħabta tas-sena 437 Q.K., b'irħam abjad fuq disinn ta' Mnesicles.
Il-Propylaea għandu struttura ta' sala. Fuq in-naħa ta' barra nsibu żewġ
settijiet ta' sitt kolonni Doriċi l-wieħed.

L-Eructheum huwa msemmi għal Eruchthus, re tal-mitoloġija. Huwa wieħed
mill-iktar tempji elaborati li wieħed jista' jsib fl-Akropli, huwa eżempju
meraviljuż t'arkitettura Jonika. Il-veranda ta' quddiem hija mogħnija b'sitt
figuri femminili, il-Caryatids. Dan il-bini nbena fis-sena 407 Q.K.

It-Tempju ta' Atena Nike (Atena rebbieħa) inbena fis-sena 420 Q.K. Huwa eżempju
ċar ta' tempju klassiku, b'kolonni Joniċi, u huwa mdawwar bil-burdura man-naħa
ta' fuq.



https://mt.wikipedia.org/wiki/Achille_Mizzi

Achille Mizzi twieled minn Emanuel u Natalina mwielda Lia. Ħa l-edukazzjoni
tiegħu fil-Kulleġġ De La Salle, fis-Seminarju Arċiveskovili u fl-Universita' ta'
Malta.

Ifforma parti minn għadd ta' delegazzjonijiet governattivi fl-ILO (Ġinevra),
UNESCO (Pariġi) u l-Kunsill ta' l-Ewropa (Strasburgu).

Fl-1992 inħatar Assistent Kap fil-Ministeru tal-Edukazzjoni u Riżorsi Umani.
Inħatar Segretarju tal-President ta' Malta u f'din il-kariga serva taħt l-E.T.
Ugo Mifsud Bonnici (1994 - 1999) kif ukoll taħt l-E.T. Prof. Guido de Marco
(1999 - 2004) sakemm irtira mis-servizz ċivili fi Frar tas-sena 2000.

Achille Mizzi beda jikteb il-poeżija meta kellu tlettax-il sena. Il-ħila tiegħu
ġiet mill-ewwel magħrufa mill-Prof. J. Aquilina, li kien inkludieh f'Il-Muża
Maltija fl-1964. Minn dak iż-żmien 'l hawn ġie rrappreżentat f'kull antoloġija
ta' poeti Maltin li nħarġet. Fis-sittinijiet kien wieħed mill-fundaturi ewlenin
tal-Moviment Qawmien Letterarju, li kien wettaq tiġdid sħiħ fl-ilsien u
l-letteratura Maltija. Fl-1967 Achille Mizzi ppubblika l-ewwel ktieb tiegħu
L-Għar tal-Enimmi u fl-1968, ġie aċċettat bħala membru fl-Akkademja tal-Malti,
li fiha serva bħala President mill-1994 sas-sena 2000.

Rebaħ il-Premju Letterarju 1993 bil-pubblikazzjoni Poeżiji - Achille Mizzi.
Raġa' rebaħ il-Premju Letterarju għall-Poeżija 1999 bil-ġabra Vetrati
Milwiena.Rebaħ għat-tielet darba dan il-premju fl-2008 bil-ktieb Eklissi
Perpetwi. Fl-1995 ġie onorat bħala Commendatore fl-Ordine al Merito della
Repubblica Italiana u fl-istess sena ngħata lilu wkoll il-Croce dell' Ordine al
Merito Melitense ta' l-Ordni Militari Sovran ta' Malta.

Fl-1998 l-astronawta Russa, Valentina Terexkova ħatritu bħala membru tal-Kunsill
Eżekuttiv taċ-ċentru Russu għax-Xjenza u l-Kultura.

Il-Kunsill Lokali ta' Ħaż-Żabbar għaraf il-merti letterarji u ċiviċi tiegħu
billi fl-2001 tah Gieħ Ħaż-Żabbar.



https://mt.wikipedia.org/wiki/%C4%A0u%C5%BC%C3%A8_Muscat_Azzopardi

Muscat Azzopardi twieled Ħal Qormi fl-1 ta’ Settembru 1853. Hu studja
fis-Seminarju ta’ l-Imdina u fl-Università ta’ Malta fejn ħa d-diploma ta’
prokuratur legali fl-1875. Huwa żżewweġ lil Tonina Fenech u kellu tlett itfal
Ivo (kittieb), Ġino (kittieb) u Anton (kompożitur). Ġużè Muscat Azzopardi miet
fl-4 t’Awissu 1927 il-belt Valletta.

Muscat Azzopardi kien kelliem kapaċi, politiku popolari, kritiku tal-palk
magħruf, ġurnalist versatili u parteċipant attiv fl-ambjent soċjo-kulturali.
Fil-waqt li kien avukat ta' suċċess, huwa laħaq President tal-Kamra
tal-Prokuraturi Legali u kien membru tal-Giunta Teatrale tal-Gvern. B’ħerqa
kbira kien jippromwovi d-drama Maltija u kien l-editur ta’ diversi ħarġiet
perjodiċi fosthom In-Naħla Maltija (1878) u Il-Ħabib (1911), u anke
kkontribbwixxa f’publikazzjonijiet oħra bħal Id-Dawl (1892) u Il-Ħabbar Malti.

Ġużè Muscat Azzopardi kien membru fil-Kunsill tal-Gvern u waqqaf l-Għaqda
Kittieba tal-Malti (li aktar tard saret l-Akkademja tal-Malti). Fl-1920 ġie
elett bħala l-ewwel president tagħha, kariga li żamm sa mewtu. Fl-1924 sar
l-ewwel editor ta’ Il-Malti, il-ħarġa perjodikali ta’ l-għaqda. Għal xi żmien
kien eżaminatur tat-Taljan fl-Università ta’ Malta u fis-Seminarju.

Għall-kitbiet u attivitajiet reliġjużi tiegħu, ġie onorat darbtejn mill-Papa
Piju X, l-ewwel bil-Pro Ecclesia et Pontefice u mbagħad bil-medalja Bene
Merenti.

Fid-dawl tal-bosta kontribuzzjonijiet tiegħu b’proża u poeżija lil-letteratura
Maltija, Franġisk Saverju Caruana sejjaħlu ‘Missier il-lettaratura Maltija’.
Ix-xogħol letterarju tiegħu jinkludi rumanzi, poeżiji, reċti, bijografiji u
traduzzjonijiet. L-ewwel kitba tal-proża tiegħu kienet Il-Ħajja ta’ San Ġorġ
(1874), li kienet traduzzjoni mit-Taljan.

Ġużè Muscat Azzopardi kien involut b’mod attiv fil-ħajja soċjo-kulturali, tant
li fl-1875, fl-età żagħżugħa ta’ 22 sena insibuh imniżżel bħala Segretarju
tas-Soċjeta Filarmonika Pinto ta’ Ħal Qormi. Ħames snin wara, fl-1880, huwa
kiteb il-versi ta’ l-ewwel innu f’ġieħ San Ġorġ il-Qaddis Patrun tar-Raħal. Huwa
kien ukoll President ta’ l-istess Soċjeta mill-1906 sa l-1917. Il-ħeġġa u
l-imħabba tiegħu lejn il-kultura, kif ukoll il-versatilità ta’ Muscat Azzopardi
joħorġu ċari f’diskors li għamel nhar is-21 ta’ April 1907 meta l-Banda Pinto,
li tagħha kien President, wettqet program ta’ mużika fl-okkazzjoni tal-festa ta'
San Gorg. Fid-diskors Muscat Azzopardi qiegħed jindirizza lis-Surmast-Kompożitur
Mro. Ġanni Gatt li kiteb il-mużika għal l-Innu hawn fuq imsemmi. Jispikka wkoll
l-għażla ta’ kliem mirqum li juża Muscat Azzopardi f’dan id-diskors li deher
fil-gazzetta Malta tat-22 t’April 1907:

"Surmast, jien qiegħed noffrilek dawn il-fjuri mhux għax jien Qormi, għax int
ħabib tiegħi jew għax int alliev ta’ Vassallo, dak li qiegħed iżid ikabbar
dejjem il-ġieħ ta’ Malta Artistika; lanqas għax jien il-President ta’ din
il-Banda popolari Qormija jew għax jien rappreżentant ta’ din il-Belt Pinto
tagħna fil-Kunsill Popolari u wisq inqas għax jien l-awtur ta’ dawn il-versi ta’
l-Innu; le, iżda, biss noffrihomlok f’ismi, f’isem il-Banda u f’isem il-Qormin
kollha dilettanti tas-sabiħa arti tal-mużika għal dak il-kbir ġenju tiegħek li
bih għaraft tlibbes dawn il-versi tiegħi b’mużika tant sabiħa, ħelwa u
deskrittiva tinħass ħierġa ħafifa ħafifa minn dak il-ġenju li l-Providenza
għoġobha tagħnik bih."

Muscat Azzopardi bħala rumanzier. Huwa spikka bħala rumanzier. Fir-rumanzi
storiċi tiegħu Toni Bajjada (1878), Mattew Callus (1878), Vicu Mason (1881),
Susanna (1883), Ċejlu Tonna (1886), Ċensu Barbara (1893) u Nazju Ellul (1909),
l-imgħoddi jiġi użat għal l-applikazzjoni universali tiegħu. B’mod romantiku
l-istorja issir indikazzjoni tal-ġejjieni u r-rumanzier iħallat valuri
nazzjonalistiċi ma’ l-istorja vvintata. It-tagħqid ta’ l-istorja (li teħtieġ
tiftix) u l-finzjoni (li teħtieġ immaġinazzjoni) tfittex li tgħallem u fl-istess
ħin tiddeverti. Hu jimla il-proża tiegħu bl-istorja u narrazzjoni diretta hekk
kif l-istejjer tiegħu huma bbażati fuq azzjoni, deskrizzjoni, eżortazzjoni u
istruzzjoni espliċita. Filwaqt li l-karattri mhumiex żviluppati psikoloġikament,
il-qarrej jifhem il-karattru b’dak li jagħmel u mhux minħabba xi personalità
żviluppata.

Muscat Azzopardi kien ukoll poeta mirqum li esperimenta fil-flessibilita
tal-Malti bħala mezz ta’ espressjoni poetika. Ħafna mill-poeżiji tiegħu jinstabu
f’Ġabra ta’ Poeżiji bit-Taljan u bil-Malti (1876), Ħamsin poeżija bil-Malti
(1890) u Ġabra sħiħa ta’ Sunetti bi Studju fuqhom tal-Kittieb Innifsu (1956).
Il-poeżija tiegħu ħadet ħafna elementi validi mill-ambjent ta’ madwaru u
l-interpretazzjoni soċjali li ppreżentat kienet kemm il-darba t’ispirazzjoni
għal poeti oħrajn. Minħabba s-sens estetiku tiegħu qatt ma nesa’ il-missjoni
tiegħu ta’ edukatur letterarju u anke l-poeżija tiegħu ħafna drabi hija
didattika.

Ġużè Muscat Azzopardi, flimkien ma’ awturi minuri oħra bħal Ludovik Mifsud
Tommasi, Richard Taylor, Anton Muscat Fenech, Dwardu Cachia u Manwel Dimech,
wirtu l-wirt poetiku ta' Ġan Anton Vassallo li sejjes il-poeżija tiegħu fuq
tlett taqsimiet prinċipali: dik sentimentali, dik satirika u dik
nazzjonalistika. L-awturi msemmija hawn fuq issoktaw jorqmu u jfettħu
l-orjentament demokratiku tal-poeżija, waqt li wessgħu l-medda ta’
l-ispirazzjoni tagħhom billi fehmu aħjar l-istrutturi soċjali u l-mudelli
kulturali, waqt li komplew itejbu t-taħdit letterarju tagħhom, dejjem fid-dawl
tal-forom tat-taħdit popolari. Din li ġejja hija parti mill-poeżija ta’ Ġużè
Muscat Azzopardi Il-Baħar, b’xhieda ta’ l-istil tiegħu:



https://mt.wikipedia.org/wiki/%C4%A0u%C5%BC%C3%A8_Diacono

Ġużè Diacono (Belt Valletta, 24 ta’ Novembru, 1912 - 17 ta' Novembru 2002) kien
awtur, ġurnalist u drammaturgu Malti.

Bin Francis Xavier u Victoria, mwielda Meli, huwa studja fl-iskola Stella Maris
(Tas-Sliema), St.Paul’s (Valletta) u fl-Università ta’ Malta, fejn kiseb
id-Diploma ta’ Prokuratur Legali (1938); iżda flok il-professjoni legali għażel
dik letterarja u ta ruħu għall-ġurnaliżmu.

Diacono kien xellugi imma fl-Elezzjoni Ġenerali tal-1962, li fiha l-Knisja
imponiet id-dnub il-mejjet fuq min jivvota lill-Partit Laburista, huwa kien
ikkontesta bħala kandidat f'isem il-Partit Kostituzzjonali Progressiv (ta’ Mabel
Strickland) fuq l-10 distrett li kien ikopri lill Għawdex. Kien ġab 74 vot
fl-ewwel għadd u spiċċa b’94 vot.

Huwa beda bħala editur tal-aħbarijiet tat-Times of Malta, aġixxa ta’ editur
tas-Sunday Times of Malta u għal xi żmien kien korrispondent tal-aġenzija
tal-aħbarijiet Reuters. Fi żmien il-Gwerra, 1939-1945, ġie trasferit
fir-redazzjoni ta’ Il-Berqa, fejn waqqaf il-paġna sportiva bil-Malti u ħoloq
diversi espressjonijiet sportivi. Huwa beda l-paġna ta’ kuljum tal-fiction u
bdieha bit-traduzzjoni ta’ The Rosary, ir-rumanz magħruf ta’ Florence L.
Barclay. Din il-paġna kellha kontribuzzjonijiet ta’ diversi awturi Maltin, xjuħ
u żgħażagħ, iżda l-biċċa l-kbira kitibhom Diacono nnifsu. Huma baqa' mal-Allied
Newspapers sal-1966.

Kien l-ewwel editur tal-ġurnal tal-Knisja Il-Ħajja bejn l-1965 u l-1967. Kien
ukoll jieħu ħsieb ir-reklamar għall-ġurnal Il-Ħaddiem bejn is-snin 1966 u 1969.
Sadanittant kien għamel żmien jgħallem il-Letteratura Maltija fl-Università ta'
Malta.

Xandar bosta taħditiet minn fuq ir-Rediffusion speċjalment fis-serje Kotba
x’taqra u tagħrif u tagħlim dwar l-arti drammatika.

Huwa kien membru akkademiku tal-Għaqda tal-Kittieba tal-Malti u ko-fundatur
tal-Għaqda ta’ Awturi Maltin. Kien ukoll fil-kummissjoni biex ikun standardizzat
l-ilsien Malti. Irreveda u ppubblika l-Ħames Volum tad-Dizzjunarju Ingliż–Malti
ta’ Dun Karm Psaila fil-bidu tas-snin disgħin.

Diacono kien wieħed mill-aktar kittieba prolifiċi Maltin tas-seklu għoxrin.
Kiteb drammi, novelli, traduzzjonijiet u kritika letterarja. Fost il-kritika
tiegħu nsibu Wara Ibsen u Il-Fidwa tal-Bdiewa ta’ Ninu Cremona: Studju Kritiku.

Bħala studjuż tal-lingwa, kien ħareġ ktieb fl-1977 bl-isem Għeltijiet u
Barbariżmi fil-Malti.

L-iktar dramm li baqa’ sinonimu ma’ Diacono kien it-teledramm Il-Madonna
taċ-Ċoqqa li kien jidher fuq TVM fl-1979, black and white. Dan ix-xogħol ta'
Diacono juri l-qilla li jista’ juri l-bniedem meta ffaċċjat minn istituzzjoni
bħalma hija l-Knisja. Juri li l-imħabba tirbaħ fuq kollox, anke meta tiltaqa'
ma' bosta tfixkil. Il-ħsieb wara dan il-kapolavur kien ġieh wara li lill-istess
Diacono kienu ħadulu biċċa art. Il-ġrajja ta’ Karmnu ta’ Randu, li minkejja li
kien jagħmel kollox għall-knisja u għall-festa, spiċċa mċaħħad mill-art li
kienet tagħti l-għajxien lilu u lill-familja tiegħu hija qawwija wisq.

Dan it-teledramm kien qajjem ħafna kontroversji fil-pajjiż, mhux l-inqas għax
kien fi żmien meta l-Gvern Laburista mmexxi minn Dom Mintoff kien qed iwettaq
fil-prattika d-distinzjoni bejn Stat u Knisja. Ħafna telespettaturi ddarsu waqt
xena fejn Rita (il-protagonista), tkisser in-niċċa tal-Madonna u tneħħilha
ċ-ċoqqa. Oħrajn ma rawx għaliex din it-teleserje ngħatat dan l-isem, tant li
ħassew li bħal donnu ssemma l-isem tal-Madonna fil-batal.

Il-persekuzzjoni tant kienet qawwija li l-attriċi prinċipali Jane Marshall u
r-raġel tagħha Albert Marshall li kien id-direttur ta' din it-teleserje rċevew
ittri mimlija attakki, theddid u mibegħda. Dan wassal biex il-koppja Marshall
(b'żewġt itfal żgħar) saħansitra titlaq minn Malta u temigra lejn l-Awstralja. 

Kull meta kien jidher Il-Madonna taċ-Ċoqqa, it-toroq kienu jkunu baħħ, għax
minkejja l-kritika, kulħadd kien jarah.

Fl-1997, huwa kien onorat bħala Membru tal-Ordni Nazzjonali ta’ Mertu
mill-President Ugo Mifsud Bonnici għall-kontribut kbir tiegħu lejn is-soċjetà
Maltija.

Lejn l-aħħar ta’ ħajtu kien residenti fid-Dar ta’ l-Anzjani tal-Furjana. Jum
biss qabel mewtu, nhar is-16 ta' Novembru 2002, ir-remake tas-serje Il-Madonna
taċ-Ċoqqa bi produzzjoni ta’ Hermann Bonaci Productions li kien ixxandar ftit
xhur qabel fuq l-istazzjon tal-Partit Laburista Super One Television, rebaħ
il-premju għall-Aħjar Drama Televiżiv ta’ dik is-sena.



https://mt.wikipedia.org/wiki/Udo_Nwoko

Udochukwu Nwoko (Abia, 15 ta' Ottubru 1984) hu plejer tal-futbol Malti li bħala
midfilder mat-tim ta' Panthrakikos fil-kampjonat Grieg.

Nwoko ittrasferixxa Malta f'età ta' erbatax-il sena bix-xewqa li xi darba jkun
jista' jikber f'wieħed mill-aqwa kampjonati fl-Ewropa. Hu beda l-karriera ma'
Hibernians FC. L-iżblokk tiegħu fil-kampjonat Malti wasal fl-2002–03 fejn
irnexxielu jagħmel sittax-il apparenza mal-klabb, minkejja li falla li jsib
ix-xibka.

Fl-2004 mar fil-kampjonat Għawdxi mat-tim ta' Xewkija Tigers u kien ma' dan
il-klabb li wera l-qawwa tiegħu quddiem il-gowl. Fi sbatax-il apparenza
irnexxielu jiskorja ħmistax-il gowl, u b'hekk isir wieħed mill-ikbar prospetti
għall-futbol Malti.

Wara staġun pożittiv f'Għawdex, Nwoko reġa' sab ruħu fil-kampjonat Malti fejn
din id-darba ngħaqad mat-tim Mosti għall-istaġun 2005–06. Hu skorja sitt gowls
f'għoxrin partita, imma dawn ma kinux biżżejjed biex isalvaw lit-tim
mir-relegazzjoni.

Minkejja r-retroċessjoni tal-klabb, il-forma ta' Nwoko wasslet biex reġgħet
attirat lit-tim minn Raħal il-Ġdid, Hibernians, għall-istaġun 2006–07; minn
tlettax-il apparenza skorja gowl wieħed.

Il-kumplament tal-2007 qattgħu taħt self mat-tim ta' Marsaxlokk, fejn minkejja
li ma sabx ix-xibka għall-ebda mill-ħdax-il apparenza li għamel, xorta kien
parti mit-tim rebbieħ tal-kampjonat, fejn dan kien għalih l-ewwel titlu Malti.

Minkejja interess kbir min-naħa tat-tim taċ-Championship Ingliż Reading, hu
iffirma mat-tim Portugiż ta' Leixões, fejn id-debutt tiegħu kien immarkat b'gowl
kontra l-ġganti ta' Benfica. Minkejja li kien plejer regulari fl-ewwel staġun
tiegħu, fl-istaġun suċċessiv ma tantx sab post fost l-ewwel ħdax fejn lagħab
biss sbatax-il minuta. Bi qbil unanimu, il-kuntratt li kellu ma Leixoes ġie
mħassar, u minkejja li saħansitra kien ġie mħabbar li uffiċjalment kien ingħaqad
mat-tim Ċiniż ta' Chengdu Blades, Nwoko issieħeb mat-tim Brażiljan ta' Náutico.
Inqas minn xahar wara, fil-11 ta' April 2009, il-klabb xolja l-kuntratt
mal-plejer. Fis-sajf tal-2009, Nwoko irritorna ma' klabb Ewropew fejn ingħaqad
mat-tim ta' Panthrakikos li jilgħab fl-ogħla diviżjoni Griega, u iffirma
kuntratt għal tliet snin.

Nwoko ingħata l-ewwel sejħa mat-tim nazzjonali Malti fil-fażi ta'
kwalifikazzjoni għall-Euro 2008 kontra l-Ungerija f'Budapest nhar it-13 ta'
Ottubru 2007 u ġew daru kontra l-Moldova erbat ijiem wara. Hu kien disponibbli
għat-tim nazzjonali wara li ngħata ċ-ċittadinanza Maltija f'Awwissu 2007.



https://mt.wikipedia.org/wiki/UNCLOS_Konvenzjoni_tal-%C4%A0nus_Mag%C4%A7quda_dwar_id-Dritt_tal-Ba%C4%A7ar

Il-Konvenzjoni tal-Ġnus Magħquda dwar id-Dritt tal-Baħar, jew l-UNCLOS
(l-akronimu tal-isem bl-Ingliż United Nations Convention on the Law of the Sea,)
hija trattat internazzjonali li jiddefinixxi l-jeddijiet u r-responsabiltiajiet
tal-Istati li jużaw l-ibħra u l-oċeani, u jiddefinixxi l-linji-gwida li
jirregolaw it-trattattivi, l-ambjent u l-ġestjoni tar-riżorsi naturali.

L-UNCLOS issawret wara proċess twil ta' negozjati permezz ta' sensiela ta'
Konferenzi tal-Organizzazzjoni tal-Ġnus Magħquda li bdiet fl-1973. Fl-aħħar
infetħet għall-firem f'Montego Bay, il-Ġamajka, nhar l-10 ta' Diċembru 1982.
Daħlet fis-seħħ nhar is-16 ta' Novembru 1994, sena wara l-firma tal-Gujana,
is-sittin pajjiż kontraenti.

Bħalissa huma 155 l-Istat li ffirmaw il-Konvenzjoni. L-Unjoni Ewropea ffirmatha
u rratifikatha, l-Istati Uniti tal-Amerika ffirmawha imma s-Senat Amerikan għadu
ma rratifikahiex.

L-UNCLOS tieħu post il-kunċett qadim tal-libertà tal-ibħra, li kien imur lura
għas-Seklu 17. Skont dan il-kunċett, il-jeddijiet nazzjonali kienu limitati għal
faxex speċifiċi ta' baħar li kienu jestendu ġeneralment għal tliet mili nawtiċi,
skont ir-regola tal-hekk-imsejjaħ "tir tal-kanun" żviluppata mill-ġurista
Olandiż Cornelius Bynkershoek. L-ispazju kollu lil hinn minn dik il-faxxa kien
jitqies "ibħra internazzjonali", jiġifieri li ma hu tal-ebda Stat u għalhekk
kull Stat kellu aċċess liberu għalih.

Il-Konvenzjoni timponi limiti fuq arji marini identifikati, imkejla b’mod ċar u
definit li jibda mill-hekk-imsejħa linja ta’ bażi. Il-linja ta’ bażi, imsejħa
hekk billi hija l-bażi tat-tluq għad-definizzjoni tal-ibħra interni u tal-ibħra
internazzjonali, hija ddefinita bħala linja maqsuma li tgħaqqad l-punti notevoli
tal-kosta, billi żżomm ġeneralment fl-ibħra baxxi, imma fejn il-kosta tkun
partikolarment imħarbta jew f’każijiet li fihom l-gżejjer ikunu partikolarment
qrib il-kosta, il-linja ta’ bażi tista’ taqta’ u tħaddan meded kbar ta’ baħar.



https://mt.wikipedia.org/wiki/Tim_nazzjonali_tal-futbol_tal-Italja

It-tim nazzjonali Taljan hu l-iktar tim fl-Ewropa li rebaħ it-Tazza tad-Dinja,
kif ukoll l-iktar wieħed li ħa sehem f'din il-kompetizzjoni, flimkien
mal-Ġermanja, b'total ta' 16-il darba. Fil-fatt l-unika darbtejn li ma ħax sehem
kien fl-1930 u fl-1958. It-Tazza tad-Dinja rebaħha erba' darbiet fl-1934, 1938,
1982 u fl-2006. Huwa, ħa sehem ukoll sitt darbiet għat-tazza tal-kampjonat
Ewropew, dawn kienu fl-1968 meta rebaħ din it-tazza; fl-1980 (spiċċa r-4 post);
fl-1988; fl-1996; fis-sena 2000 (spiċċa t-2 post); u fl-2004.

Biex it-tim Taljan wasal fejn jinsab llum xi darba kellu jibda l-ewwel logħba
tiegħu u fil-fatt dan seħħ fil-15 ta' Mejju 1910 meta kien rebaħ l-ewwel logħba
tiegħu wkoll kontra Franza (Italja 6 - 2 Franza). Iżda għall-Azurri mhux din
kienet l-ikbar rebħa. Fil-fatt l-ikbar rebħa saret kontra l-Istati Uniti fit-2
t'Awwissu 1948 (Italja 9 - 0 Stati Uniti). Dan it-tim kellu wkoll telf ikrah
fl-istorja tiegħu u bħala l-agħar telfa kienet dik tas-6 t'April 1924 kontra
l-Ungerija (Ungerija 7 - 1 Italja).



https://mt.wikipedia.org/wiki/Tim_nazzjonali_tal-futbol_tal-Estonja

L-iskwadra nazzjonali tal-futbol tal-Estonja hu t-tim nazzjonali tal-futbol li
jirrapreżenta lil-Estonja u hu mmexxi mill-Estonian Football Association. Huma
lagħbu l-ewwel logħba tagħhom fl-1920. Fl-1940, l-Estonja kienet ingħaqdet ma'
l-Unjoni Sovjetika u ma kisbetx l-indipendeza (u l-possibilità ta' tim
nazzjonali tal-futbol) sa l-1991. Bħala nazzjon indipendenti, huma lagħbu
l-ewwel logħba kontra l-Litwanja fit-Tazza Baltika fil-15 ta' Novembru 1991, u
l-ewwel logħba rikonoxxuta mill-FIFA kienet kontra Slovenja fit-3 ta' Ġunju
1992, u l-partita spiċċat 1-1 f'Tallinn. Il-partiti tat-tim ta' l-Estonja
jintlagħbu f'A. Le Coq Arena f'Tallinn.

Wara li l-Estonja kisbet l-indipendenza, it-tim nazzjonali kien fil-bidu tiegħu
l-iktar wieħed dgħajjef mit-timijiet Baltiċi, fejn sofra telfa ta' 7-1 kontra
l-Kroazja fil-kwalifikazzjoni tal-Kampjonati Ewropej 1996. It-tim żviluppa
mas-snin fejn fil-kwalifikazzjoni għall-Kampjonati Ewropej 2004, huma kisbu
tmien punti fejn skurjaw erba' gowls u laqqtu sitt gowls. Fil-kwalifikazzjoni
għat-Tazza tad-Dinja 2006 huma komplew jissorprendu meta spiċċaw b'5 rebħiet, 2
pari u 5 telfiet. L-Estonja għandhom numru ta' plejers li għamlu numru ta'
apparenzi, fejn jinkludu lil Mart Poom, Andres Oper, Marko Kristal u Martin
Reim.



https://mt.wikipedia.org/wiki/Tim_nazzjonali_tal-futbol_ta%27_San_Marino

It-tim nazzjonali tal-futbol ta' San Marino huwa r-rappreżentazzjoni tal-futbol
ta' San Marino, ikkontrollat mill-Federazione Sammarinese Gioco Calcio.

Minħabba d-dimensjonijiet u l-popolazzjoni żgħira tal-pajjiż, fejn huwa l-iżgħar
pajjiż tal-UEFA, San Marino huwa wieħed mill-ifqar timijiet nazzjonali kemm
teknikament kif ukoll f'termini ta' riżultati fl-Ewropa kif ukoll tad-dinja.
Wara tnaqqis stabbli li beda fl-1994, it-tim nazzjonali spiċċa fil-qiegħ
tal-klassifika tal-FIFA, fejn attwalment jinsab jaqsam il-203 post mingħajr ebda
punt.

L-ewwel logħba uffiċjali li ntlagħbet minn tim minn San Marino kienet telfa ta'
4–0 kontra l-Iżvizzera, valida għall-Kampjonati Ewropej 1990. Preċedentament
fl-1986, San Marino kien tilef 1–0 f'logħba ta' ħbiberija kontra t-tim
nazzjonali Olimpiku tal-Kanada, minkejja li din ma kinitix ikkunsidrata bħala
logħba uffiċjali. Minn mindu għamlu d-debutt kompetittiv tagħhom, San Marino ħa
sehem f'kull fażi ta' kwalifikazzjoni għall-Kampjonati Ewropej u t-Tazza
tad-Dinja, imma għadu qatt ma rebaħ logħba. L-unika rebħa fl-istorja waslet
kontra l-Liechtenstein bl-iskor ta' 1–0, f'logħba ta' ħbiberija li ntlagħbet
fit-28 ta' April 2004.

Minkejja li l-Federazzjoni tal-Futbol ta' San Marino ġie fundat fl-1931,
il-federazzjoni ma kinitx stabillixxiet ruħha bħala tim nazzjoni sa l-1986, meta
tim irrappreżenta l-federazzjoni kontra it-tim tal-Kanada ta' l-Olimpjadi
f'kampjonat mhux uffiċċjali. San Marino ngħaqad mal-UEFA u l-FIFA fl-1988, fejn
b'hekk seta' jibda' jipparteċipa fil-komepetizzjonijiet il-kbar. Qabel dan li
ġara, plejers minn Sammarinese kienu kkunsidrati bħala plejers Taljani.

L-ewwel logħba internazzjonali ta' San Marino kienet kontra l-Isvizzera fl-14
ta' Novembru 1990 fil-fażi ta' kwalifikazzjoni għall-Kampjonati Ewropej ta'
l-1992 (Euro 1992). San Marino tilfu 4-0, u tilfu wkoll it-tmien partiti l-oħra.
Fil-fatt dan it-tim bata' biex jikseb riżultati tajbin barra minnd darhom fejn
kważi f'kull logħba laqqat erba' gowls. San Marino skorja gowl wieħed, penalty
fit-telfa ta' 3-1 kontra r-Rumanija, u laqqat total ta' 33 gowl.

Fl-ewwel fażi ta' kwalifikazzjoni, għal San Marino, għat-Tazza tad-Dinja huma
kienu ġew fil-grupp kontra l-Ingilterra, l-Olanda, in-Norveġja, il-Polonja u
t-Turkija. Fil-logħba tal-ftuħ kontra n-Norveġja huma tilfu 10-0. Il-partita ta'
wara provdiet inqas gowls hekk kif in-Norveġiżi rebħu 2-0. It-telfa ta' 4-1
kontra t-Turkija tathom l-ewwel gowl fi-Tazza tad-Dinja, u l-pari ta' 0-0
fil-partita ta' ritorn tathom l-ewwel punt. Fl-aħħar logħba kontra l-Ingilterra,
San Marino kisbu r-rekord ta' l-aktar gowl kmieni fl-istorja tat-Tazza
tad-Dinja. Davide Gualtieri skorja l-gowl wara biss 8.3 sekondi wara passaġġ
ħażin ta' Stuart Pearce. Il-partita spiċċat b'rebħa għall-Ingliżi, 7-1. San
Marino spiċċaw il-kampanja b'punt wieħed u total ta' 44 gowls li laqqtu.

San Marino rebħu s'issa logħba waħda internazzjonali; 1-0 kontra Liechtenstein
f'logħba ta' ħbiberija fl-2004. Andy Selva skorja l-gowl rebbieħ. L-agħar telfa
li ġarrab dan it-tim kienet it-telfa ta' 13-0 kontra l-Ġermanja fil-fażi ta'
kwalifikazzjoni għall-Euro 2008, fis-6 ta' Settembru 2006.

San Marino jilgħab il-logħob f'daru fil-grawnd "Stadio Olimpico", grawnd li
jinsab f'Serravalle u għandu kapaċità ta' 5,387. San Marino lagħab ukoll żewġ
partiti ta' daru barra minn daru. Dan kien fil-fażi ta' kwalifikazzjoni, kontra
l-Ingilterra u l-Olanda fl-1993, meta huma lagħbu fi "Stadio Renato Dall'Ara"
f'Bologna.

Ir-rekord ta' San Marino jagħtihom reputazzjoni żgħira fil-futbol mondjali. Din
ir-repubblika għadha ma rebħitx logħba kompetittiva, bl-unika rebħa tkun
il-logħba ta' ħbiberija kontra Liechtenstein fejn kienet spiċċat 1-0. Bl-iżgħar
popolazzoni fil-pajjiżi tal-UEFA, ma tantx hemm minn fejn jintagħżlu plejers.
Il-plejers huma il-biċċa l-kbira dilettanti, bi plejers bħal Andy Selva u Aldo
Simoncini li huma professjonali. It-telfa ta' 13-0 kontra l-Ġermanja kien rekord
fil-Kampjonati Ewropej u huma laqqtu għaxar gowls oħra f'żewġ okkażjonijiet
oħra.

L-iskwadra magħżula għal-logħba ta' kwalifikazzjoni għall-Kampjonati Ewropej
2012 kontra l-Iżvezja fis-6 ta' Settembru 2011.



https://mt.wikipedia.org/wiki/Tazza_tan-Nazzjonijiet_Afrikani

It-Tazza tan-Nazzjonijiet Afrikani hi l-kompetizzjoni prinċipali għat-timijiet
nazzjonali tal-futbol tal-Afrika. Din hi sanzjonata mill-Konfederazzjoni
Afrikana tal-Futbol (CAF), u saret għall-ewwel darb afl-1957. Mill-1968, din
il-kompetizzjoni ilha ssir darba kull sentejn. Ir-rebbieħa fi żmien it-Tazza
tal-Konfederazzjonijiet tal-FIFA jikkwalifikaw għal din il-kompetizzjoni.

Matul l-istorja tal-kompetizzjonijiet, tliet trofej differenti ġew mogħtija
lir-rebbieħa. It-trofew oriġinali, magħmul mill-fidda, kien l-"Abdelaziz
Abdallah Salem Trophy", ġiet imsemmiha wara l-ewwel president tal-CAF,
l-Eġizzjan Abdelaziz Abdallah Salem. Fl-1978, bħala l-ewwel tim li rebaħ tliet
edizzjonijiet tat-Tazza tan-Nazzjonijiet, il-Gana kisbet id-dritt li żżomm dan
it-trofew.

Bejn l-1980 u s-sena 2000, beda jingħata t-tieni trofew bl-isem ta' "Trophy of
African Unity" jew "African Unity Cup". Dan ġie mogħti mill-Kunsill Suprem
tal-Isport fl-Afrika lill-CAF qabel l-edizzjoni tal-1980 u dan kien jikkonsisti
minn biċċa ċilindrika biċ-ċrieki Olimpiki fuq inċiżjoni tal-mappa tal-kontinent.
Din kienet iżżomm fuq bażi kwadra u kellha widnejn fuq stil trijangulari.
Il-Kamerun kisbu dan it-trofew b'mod definittiv wara r-rebħ tat-tielet titlu
tagħhom f'din il-kompetizzjoni fl-2000.

Fl-2001, ġie mħabbar it-tieni trofew li kien jikkonsisti minn tazza indurata
bid-deheb, iddisinjata u magħmula ġewwa l-Italja. Il-Kamerun, li kienu rebbieħa
tal-aħħar trofew, refgħu dan it-trofew il-ġdid wara r-rebħa finali fl-edizzjoni
tal-2002. L-Eġittu rebħu dan it-trofew b'mod permanenti wara li saru tliet
darbiet ċampjins tal-Afrika fl-2010, rebħa li kienet it-tielet waħda
konsekuttiva.



https://mt.wikipedia.org/wiki/Tazza_tad-Dinja_VIVA

It-Tazza tad-Dinja VIVA hi kompetizzjoni internazzjonali tal-futbol kkontestata
minn timijiet nazzjonali li mhumiex membri tal-FIFA. Dan il-kampjonat isir kull
sentejn u hu mmexxi mill-NF-Board.

F'April 2005, l-NF-Board ħabbret li r-Repubblika Torka ta' Ċipru ta' Fuq kienet
magħżula biex tospita l-edizzjoni inawgurali tat-Tazza tad-Dinja VIVA, wara li
kienet ospitat b'suċċess kampjonat biex jiċċelebra l-50 sena anniversarju
mill-fundazzjoni tal-federazzjoni tal-futbol. Il-federazzjoni xtaqet li
sittax-il tim jieħdu sehem minn fost in-nazzjonijiet membri.

Fir-rebbiegħa tal-2005, gvern ġdid ġie elett fir-Repubblika Torka ta' Ċipru ta'
Fuq, li kien entużjast li jiżviluppa r-relazzjonijiet ma' nazzjonijiet oħra.
L-NF-Board saħqet li l-gvern ta' Ferdi Sabit Soyer insista liema pajjiżi jistgħu
jieħdu sehem u dawk li ma jistgħux biex jevita argumenti politiċi potenzjali.
Il-KTFF, kif inhi magħrufa l-federazzjoni tal-futbol tal-pajjiż rispettiv,
min-naħa tagħha saħqet li l-NF-Board għamlet domandi finanzjarji mhux
raġunevoli.

Ir-riżultat ta' dan kollu kien li l-NF-Board iddeċidiet li tagħti d-dritt biex
tospita l-ewwel edizzjoni lill-Oksitanja. Bħala risposta, il-KTFF ħabbret li
huma kienu se jospitaw kampjonat għalihom, l-ELF Cup, li kienet se tkun skedata
fl-istess perjodu bħat-Tazza tad-Dinja VIVA. Xi membri tal-NF-Board aċċettaw
l-invit biex jieħdu sehem f'din it-Tazza.

L-Oksitanja ħabbret li l-kampjonat se jkun xorta ospitat bejn id-19 u l-25 ta'
Novembru 2006, bil-logħob jintlagħbu f'Hyères les Palmiers, qrib Tolon. In-numru
ta' parteċipanti kien imnaqqas għal tmienja, bħala antiċipazzjoni għall-ELF Cup
– li qablet li tħallas l-ispejjeż – li kienet se tieħu membri tal-NF-Board
mit-Tazza tad-Dinja VIVA. Madankollu, minħabba n-nuqqas ta' kompetituri
approprjati kien ifisser li l-kampjonat kien se jinkludi sitt timijiet: Monako,
Romani, Sapmi, Kamerun t'Isfel, Papwa tal-Punent, u l-ospiti.

Madanakollu, minħabba li Papwa tal-Punent u l-Kamerun t'Isfel naqsu li jattendu
għall-Assemblea Ġenerali tal-NF-Board f'Settembru 2006, u wkoll minħabba
problemi loġistiċi, tefgħu dawl ta' dubju fuq il-kampjonat li deher li kien se
jkompli bi tliet timijiet biss. Fortunatament, il-Kamerun t'Isfel setgħu jaqblu
biex jibagħtu t-tim tagħhom, u erba' timijiet – minn tnax-il tim li kienu
maħsuba li jikkompetu – kienu se jipparteċipaw għar-rebħ tat-titlu.

Xorta kien għad problemi għall-organizzaturi meta l-Kamerun t'Isfel ma setgħux
jipparteċipaw minħabba problemi tal-Visa, fejn irriżulta li l-partiti kollha
tagħhom kienu rtirati.

It-tieni edizzjoni tal-Tazza tad-Dinja VIVA ntlagħabet fil-belt Żvediża ta'
Gällivare f'Sapmi bejn is-7 u t-13 ta' Lulju, 2008. Tnax-il tim urew interess li
jipparteċipaw fit-turnew tal-irġiel, waqt li tnejn fit-turnew tan-nisa.
Madanakollu ħamsa biss ħadu sehem u t-tim li ħareġ rebbieħ kien il-Padanja fuq
l-Aramej u l-ospiti tal-kompetizzjoni. Fil-kampjonat tan-nisa, b'żewġ timijiet,
ir-rebbieħ kien l-ospitu, Sapmi.

It-Trofew Tazza tad-Dinja VIVA kien iddiżinjat mill-iskultur Franċiż Gérard
Pigault, u hu msemmi t-Trofew Nelson Mandela, bħala unur għall-president veteran
Sud-Afrikan.



https://mt.wikipedia.org/wiki/Tarxien_Rainbows_FC

Tarxien Rainbows Club hu klabb tal-futbol Malti bbażat f'Ħal Tarxien. It-tim
attwalment jilgħab fil-Premier League, l-ogħla livell tal-futbol Malti.

Il-klabb kien fundat bħala Little Rainbows fl-1944, u pparteċipaw fil-Premier
League Malti għall-istaġun 2009-10. Il-klabb ġie promoss għall-aħjar diviżjoni
wara li jpiċċaw bħala ċampjins fl-Ewwel Diviżjoni Maltija fl-2007-08. Fl-2008/09
il-klabb lesta l-istess punti ma' Ħamrun Spartans and Msida St. Joseph. Ħamrun
kellha l-agħar punteġġ ta punti u sfaw relegati, filwaqt li Tarxien Rainbows
rnexxielhom jevitaw relegazzjoni meta rebħu l-playoff kontra Msida St. Joseph.
Fl-istaġun 2009–10 kien totalment differenti għar-Rainbows kif dawn irnexxielhom
iqiegħdu l-5 post fil-klassifika u pproċedew għas-semifinali taż-żewġ
kompetizzjonijiet domestiċi li l-klabb lagħab.

Fl-istaġun 2009–2010, Tarxien Rainbows spiċċaw il-5 fil-grupp taċ-championship
fuq ir-rivali eterni Hibernians FC, fl-istaġun 2009–2010 Tarxien Rainbows rebħu
d-derby tliet darbiet infila li kien għamlu staġun storiku. Kif ukoll, fl-istess
staġun Tarxien laħqu s-semifinali tal-FA Trophy u Tazza tal-100 Anniversarju.

Fl-istaġun 2010–11 Tarxien Rainbows spiċċaw il-5 fil-grupp taċ-championship.
Kien staġun tajjeb, kienu lestew l-ewwel rawnd fit-2 post. Huma kellhom 2
derbies x'jilagħbu għaliex l-eterni rivali Hibernians lestew fil-Grupp
tar-relegazzjoni, 1 minnhom rebħhuwa, b'kollox rebħu 4 derbies f'sena imma tilfu
waħda. Fl-istess staġun laħqu s-Semifinali tal-U*BET FA Trophy.Fl-istaġun
2011-12 Tarxien Rainbows evitaw ir-relegazzjoni sal-aħħar tal-istaġun.



https://mt.wikipedia.org/wiki/Stephan_El_Shaarawy

Stephan Kareem El Shaarawy (Savona, 27 ta' Ottubru 1992), imlaqqam Il Faraone
(Il-Fargħun) mill-partitarji tiegħu, huwa futboler Taljan li jilgħab bħala
attakkant mal-klabb tas-Serie A, Roma. Huwa membru attwali tat-tim nazzjonali
Taljan.

El Shaarawy beda l-karriera tiegħu ma Genoa. Il-prestazzjonijiet eklatanti
tiegħu meta kien misluf lil Padova, wasslu lill-Milan sabiex jiffirmawh.
Fl-2012, El Shaarawy ġie klassifikat fit-52 post fost l-aqwa 100 futboler
fid-dinja mill-gazzetta The Guardian.

Stephan El Shaarawy twieled f'Savona minn missier Eġizzjan u omm Taljana.
Ir-reliġjon tiegħu huwa Musulman.

El Shaarawy beda l-karriera ta' żgħożitu fil-klabb reġjonali tas-Serie A , Genoa
fl-età ta 14.

Fil-21 ta' Diċembru 2008, meta kellu 16-il sena u 55 ġurnata, huwa għamel
l-ewwel debutt fit-tim tiegħu, billi lagħab għaxar minuti f'logħba tas-Serie A
kontra Chievo, li sar l-aqwa 4 mill-iżgħar plejers fl-istorja tas-Serie A. Dik
kienet l-unika apparenza tiegħu fl-istaġun minkejja li għamlu fuq il-bank ħafna
drabi.

F'Ġunju 2010 huwa kien imsellef għall-Padova għall-istaġun 2010–11 fis-Serie B.
Fil-perjodu tas-self tiegħu lejn Padova, huwa malajr ħareġ bħala element ewlieni
għat-tim, li wassal il-klabb Venezjan għall-fażi finali tal-promozzjoni fejn
imbagħad tilfu man-Novara. Huwa ngħata l-unur tal-Plejer tas-Sena Serie B
fl-2011 bħala prestazzjoni tajba tiegħu f'Padova.

Fit-18 ta' Settembru 2011, El Shaarawy għamel id-debutt tiegħu ma 'Milan
fl-Stadio San Paolo f'telfa ta' 3-1 kontra Napoli fis-Serie A. Tlett ijiem wara,
wara li ġie bħala sostitut flok l-imweġġa Alexandre Pato, hu skorja l-ewwel gowl
mal-klabb, li għamel it-tim tiegħu 1-1 f'San Siro kontra Udinese. Fl-ewwel sitt
xhur tiegħu ma Milan, huwa għamel total ta' seba apparenzi (175 minuta biss ta
logħob) li jwassal għar-rapporti fil-midja li hu jista' jkun misluf barra għal
aktar biex jilgħab iktar ħin biex jgħin il-progressjoni tiegħu. Madankollu
deċiżjoni kienet magħmula bejn Galliani (id-direttur ta' Milan), Allegri (kowċ
kurrenti) u għalih nnifsu biex jibqgħa fil-klabb għall-futur qarib. Imbagħad
kienet li prestazzjonijiet tiegħu għal Milan bdiet titjib u wassluh sabiex isir
wieħed milll-aktar żgħażagħ ħafna ratata fl-Italja.

Fil-25 ta' Lulju 2012, El Shaarawy iffirma estensjoni tal-kuntratt, li se
jibqgħa mar-Rossoneri sal-2017. Fit-3 t'Ottubru, 2012 hu skorja l-ewwel gowl
tiegħu fil-UEFA Champions League kontra Zenit, biex b'hekk kiber fl-età ta 19-il
sena u 342 ġurnata, ,l-iżgħar goalscorer ta' AC Milan fil-kompetizzjoni. Huwa
skorja żewġ gowls fid-derby kontra Napoli li salve lil Milan li jitilfu logħba
importanti. El Shaarawy kompla l-forma tiegħu billi jiskurja żewġ gowls oħra
fil-logħba kontra Catania, li spiċċat fl-iskor 1-3 favur il-Milan. Huwa mbagħad
skurja gowls fis-76 minuta meta Milan rebħu 4-2 fuq Torino u gowl ieħor meta
rebħu lil Pescara 4-1 li kkontribwixxew b'mod li milan rebħu 4 logħob
konsekuttivi u baqgħu jitilgħu fil-klassifika. Huwa lesta nofs l-istaġun kif ġie
l-aqwa skorer b'14-il gowl u wkoll bħala l-aqwa skorer ta' AC Milan
fil-kompetizzjonijiet kollha b'16-il gowl.

Fit-13 ta' Lulju 2015, El Shaarawy issieħeb taħt self ma' Monaco għal staġun,
b'għażla li jista jinxtara. Huwa għamel id-debutt mal-klabb fit-28 tal-istess
xahar, fit-tielet rawnd ta' kwalifika taċ-Champions League, li ħa post Anthony
Martial fl-aħħar 7 minuti tal-partita, Monaco rebħu bl-iskor ta' 3-1 kontra BSC
Young Boys. Fit-tieni leg ġewwa Stade Louis II, l-ewwel darba inkluż mal-ewwel
ħdax, hu skorja l-ewwel gowl għal Monaco f'rebħa 4–0. Fit-22 ta' Ottubru 2015,
Monaco waslu klawsola wara li lagħbu lill-El Shaarawy għall-15-il darba,
il-klabb ġie obbligat li jiffirma lil-plajer fuq ftehim permanenti għal ħlas
rappurtat ta' €15-il miljun.

Inizjalment kien kwalifikat biex jilgħab għat-tim nazzjonali tal-Eġittu, iżda
ġie miċħud sa dakinhar mil-kowċ Hassan Shehata jiddikjara li "mhux kull eġizzjan
jilgħab f'kampjonat barrani jikkwalifika biex jilgħab għan-naħa nazzjonali"
bħala l-ġenb Eġizzjan mbagħad kellom suċċess kbir billi rebħu 3 Tazzi
tan-Nazzjonijiet Afrikani konsekuttivi u marru tajjeb fit-Tazza
tal-Konfederazzjonijiet 2009.

El Shaarawy imbagħad beda jilgħab mat-tim tal-Italja U-17, huwa ħa sehem kemm
fil-Kampjonati Ewropej ta' Taħt is-17-il sena 2009 u t-Tazza tad-Dinja ta' Taħt
is-17-il sena 2009.

Huwa għamel id-debutt tiegħu mat-tim tal-Italja U-21 f'Novembru 2011, fil-logħba
kwalifikanti kontra l-Ungerija.

Fil-15 t'Awwissu 2012, huwa għamel id-debutt kbir tiegħu għall-Italja, fil-telfa
ta' 2-1 f'logħba ta' ħbiberija kontra l-Ingilterra. El Shaarawy skorja l-ewwel
gowl għall-Italja fit-3 apparenza tiegħu, fl-14 ta' Novembru 2012 f'rebħa ta'
2-1 f'logħba ta' ħbiberija kontra Franza.

El Shaarawy ma kienx inkluż fl-iskwadra Taljana għat-Tazza tad-Dinja 2014, wara
li tilef ħafna mill-istaġun 2013–14 minħabba korriment.

Fl-10 ta' Ottubru 2015, El Shaarawy skorja l-gowl tar-rebħa għall-Italja kontra
l-Ażerbajġan f'logħba ta' kwalifka għall-Kampjonati Ewropej 2016; dan kien
l-ewwel gowl internazzjonali minn Novembru tal-2012, biex b'hekk l-Italja kisbet
post fl-Euro 2016.

1Jinkludu kompetizzjonijiet tat-tazzi bħall-Coppa Italia u l-Coupe de France.
2Kompetizzjonijiet Ewropej jinkludu l-UEFA Europa League u l-UEFA Champions
League.



https://mt.wikipedia.org/wiki/Sottordni

L-Ordni, fil-plural Ordnijiet ( Latin ordo plural ordines) huwa Takson
fil-Klassifikazjoni Xjentifika tal-organiżmi ħajjin.

L-Ordni bħala Takson fil-ġerarkija obbligatorja qiegħed eżatt taħt il-Klassi u
livell aktar 'l fuq mil-Familja.

L-Ordni bħala Takson fil-ġerarkija f'tassonomija kumplessa huwa Takson bejn
il-Mirordni u s-Sottordni.

Għal xi kladi, jintużaw xi klassifikazzjoni addizzjonali, imma mhux kollha huma
rikonoxxuti uffiċjalment.

Fil-klassifikazzjoni tagħhom tal-mammiferi tal-1998, McKena and Beel użaw żewġ
livelli addizzjonali bejn Superordni u Ordni: "Grandordni" and "Mirordni".

L-Ordni bħala livell u b'isem distint fil-Klassifikazjoni Xjentifika (u mhux
imsejjaħ biss bħala "ġeneru ogħla" bil-Latin genus summum) kien ġie ntrodott
għall-ewwel darba minn botanist ġermaniż Augustus Quirinus Rivinus, iżda kien
Carolus Linnaeus li użaħ l-ewwel ta' spiss biex jaqsam it-3 Renji tan-natura
(minerali, pjanti u annimali) fis-Systema Naturae ta' l-1735.

Wieħed irid jiġbed l-attenzjoni li l-ordnijiet ta' Carolus Linnaeus għal pjanti
fSystema Naturae u fSpecies Plantarum, kienu strettament artifiċjali u li kienu
ntrodotti biex jaqsmu l-klassijiet artifiċjali fi gruppi iżgħar biex wieħed ikun
jista' jifhem aħjar. Meta il-kelma ordo kienet użata ta' spiss għal unità
naturali ta' pjanti f'xogħolijiet tas-seklu 19 bħal Prodromus ta' de Candolle u
l-Genera Plantarum ta' Bentham & Hooker, din kienet tindika Taksa li llum
għandhom livell ta' Familja.

F'publikazjonijiet botaniċi Franċiżi, ta' Michel Adanson bħal Familles
naturelles des plantes (1763) u sa l-aħħar tas-seklu 19, il-kelma famille
(plural familles) kienat użata bħala l-ekwivalenti tal-kelma bil-Latin ordo. Din
l-ekwivalenza kienet spjegata espliċitament f' Lois de la nomenclature botanique
(1868) ta' Alphonse De Candolle's, il-predeċessur ta' International Code of
Botanical Nomenclature.

Fl-ewwel Regoli tan-Nomenklatura Botanika internazzjonali tal-1906 il-kelma
Familja (familia) ingħatat il-livell ta' "famille" fil-publikazjonijiet
bil-Franċiż, waqt li l-kelma Ordni (ordo) ingħatat livell ogħla, dak il-livell
li fis-seklu 19 ħafna drabi kien jissejjaħ Koħort (Latin cohors plural
cohortes).

Uħud mill-ismijiet tal-familji fl-ordnijiet naturali ta' Carolus Linnaeus baqgħu
jintużaw u anke ftit mill-ismijiet tal-gruppi naturali li kienu ġew rikonoxxuti
minn Carolus Linnaeus bħala ordnijiet fil-klassifikazjoni naturali tiegħu
baqagħu aċċettati u użati sal-lum (eż. Palmae jew Labiatae).

Fiż-Żooloġija, ta' Carolus Linnaeus l-ordnijiet kienu użati aktar ta' spiss.
Dawn l-ordnijiet fil-parti żooloġika tas-Systema Naturae kienu jirreferu għal
gruppi naturali. Uħud mill-ismijiet ta' l-ordnijiet għadhom jintużaw sal-lum
(eż. Lepidoptera l-Ordni tal-friefett u l-Ordni Diptera tad-dubbien u n-nemus).



https://mt.wikipedia.org/wiki/Sor%C4%8Bid

Is-Sriċed jew Sorċidi (Soricidae) huma familja ta' mammiferi sorikomorfi msejħin
komunement ġrieden ta' ġeddumhom twil jew ġrieden ta' ħalqhom twil.)

Is-sriċed huma mammiferi żgħar li jixbħu l-ġurdien, jiġu mit-talpa u huma
karatterizzati b'geddum twil bil-ponta u suf artab u bellusi ta' lewn
kannella-griż. Għalkemm minn barra jidher qisu ġurdien b'imnieħru twil,
is-sorċid mhuwiex roditur: il-familja tas-sriċed tappartieni għall-ordni
tas-sorikomorfi. Is-sriċed għandhom ħames swaba' f'saqjhom waqt li r-rodituri
għandhom erbgħa. Ma rridux inħalltuhom mat-Tupaiidae u Macroscelididae li
jappartienu għall-ordnijiet oħra.

Is-sriċed huma żgħar, il-parti l-kbira huma daqs ġurdien. L-ikbar speċi hi dik
tas-Suncus murinus tal-Asja tropikali li huma 15 ċm twal u jiżnu 100 gramma,
waqt li l-iżgħar hi dik tas-Suncus etruscus li huma 3.5 ċm twal u jiżnu 2 grammi
u li huma l-iżgħar mammiferi ħajjin li nafu bihom.

Is-sriċed huma mifruxin ma' kważi d-dinja kollha, barra Ginea l-Ġdida,
l-Awstralja u New Zealand, waqt li fl-Amerika t'Isfel jgħixu biss fil-parti
tat-Tramuntana. Il-familja tas-sriċed fiha xi 376 speċi, ir-raba' l-ikbar numru
fost il-mammiferi, wara il-Muridae, Cricetidae u Vespertilionidae.

Is-sriċed għandhom karatteristiċi mhux tas-soltu għall-mammiferi: xi speċi huma
velenużi waqt li oħrjan jużaw l-ekolokazzjoni, kif jagħmlu l-friefet il-lejl u
l-balieni bis-snien. Kontra l-parti l-kbira tal-mammiferi, dawn huma mogħnija
bl-għadam żigomatiku.

Hemm 376 speċi ta' sriċed f'26 ġeneru, miġburin fi tliet sottofamilji:
Crocidurinae, Myosoricinae u Soricinae. Barra minn hekk il-familja fiha wkoll
is-sottofamilji estinti Limnoecinae, Crocidosoricinae, Allosoricinae u
Heterosoricinae.



https://mt.wikipedia.org/wiki/Sistema_solari

Il-Pjaneta Art (id-dinja tagħna) tagħmel parti mis-Sistema solari, li fiċ-ċentru
tagħha tinsab ix-Xemx li għandha 99.86% mill-mass tas-Sistema solari kollha.
Il-kamp gravitazzjonali assoċjat mal-massa tax-Xemx jiġbed il-bqija
tal-kostiwenti l-oħra, inkluża il-pjaneta Art, jorbitaw madwarha. Il-maġġor
parti tal-oġġetti jinsabu fuq l-istess pjan, jorbitaw max-Xemx fl-istess
direzzjoni.

L-Art hi it-tielet pjaneta 'l bogħod mix-Xemx u hi waħda mill-erba' pjaneti
terrestri, dawn tal-aħħar jinsabu fis-Sistema solari ġewwinija. L-eqreb pjaneta
tax-Xemx hi Merkurju, segwita minn Venere. Wara l-Art hemm Marte, u mbagħad
insibu l-Ġganti Gassużi, Ġove, Saturnu, Uranu, u Nettunu. Iċ-ċkejkna Plutone
tinsab fit-tarf tas-Sistema solari.

L-Art għandha satellita naturali waħda li hija l-Qamar. L-unika pjaneta
terrestri oħra li għandha xi qmura hi Marte, iżda l-ġganti gassużi għandhom
familji sħaħ minnhom waqt li Plutone għandha waħda biss: Karonte.

Membri oħra tas-Sistema solari huma l-asterojdi roċċużi li jinsabu l-aktar
fl-orbiti ta' bejn Marte u Ġove. Fis-Sistema solari nsibu wkoll il-Faxxa ta'
Kuiper li tinsab lil hinn mill-orbita ta' Nettunu, insibu wkoll il-Kometi li
joriġinaw mis-Sħaba ta' Oort li tiżboq mad-dawra kollha tas-Sistema solari. Dawn
il-korpi huma fdal mill-formazzjoni tas-Sistema solari.

Ir-riħ solari, fluss ta' plasma ġej mix-Xemx, jinfirrex mas-sistema solari
kollha. Dan joħloq bużżieqa fil-materjal interstellari magħrufa bħala eljosfera,
li testendi lil hinn minn nofs tad-diska diffusa.

Lejn in-nofs tal-2008, ħames oġġetti tas-sistema solari ġew ikklassifikati bħala
pjaneti nani: Ċerere, li tinsab fil-faxxa ta' l-asterojdi, u erba' korpi oħra
misjuba lil hinn mill-orbita ta' Nettunu, Plutone (li qabel kien meqjus bħala
d-disa' pjaneta), Haumea, Makemake, u Eris.

Sitta mill-pjaneti u tlieta mill-pjaneti nani għandhom madwarhom satelliti
naturali, barra minn hekk kull pjaneta esterna hi mdawra minn ċrieket planetarji
ta' trab u ta' partiċelli oħrajn.

Huwa diffiċli tispjega il-kobor tas-sistema solari; wieħed jista' biss bejn
wieħed u ieħor iqisha bħala sfera irregolari b'dijametru ta' madwar 80 UA.
Ġos-Sistema solari l-spazju bejn il-korp ċelesti mhux vojt, fih trab, gassijiet
u partiċelli elementari li jagħmlu il-materjal interplanetarju.

Ix-Xemx għandha importanza ewlenija, dan għaliex barra li hija l-unika stilla
jew kewkba, u għaldaqstant l-unika għajn ta' enerġija termika tas-sistema, hija
wkoll iċ-ċentru gravitazzjonali.

L-ikbar korp ċelesti tas-sistema solari hija appuntu x-Xemx (il-kewkba SOL), li
minnha tieħu l-isem is-sistema kollha. Skont id-definizjoni ta' pjaneta
il-ġdida, stabilita fil-kongress tal-Unjoni Astronomika Internazjonali tal-24
t'Awwissu 2006: madwar ix-xemx iduru tmien pjaneti, hawn imniżżla skont l-ordni
tad-distanza mix-Xemx:

Barra minn dawn, insibu fis-Sistema ħames pjaneti nani: Ċerere, Plutone u
Eris,Haumea, Makemake. Pjaneta nana mhux neċessarjament tkun iċken minn pjaneta
normali: però hi ċkejken wisq biex tnadaf l-orbita tagħha minn korpi oħra ta'
daqsijiet sinifikattivi. Il-pjaneti nani s'issa msemmija mill-Unjoni Astronomika
Internazjonali, infatti, jaqsmu l-orbiti tagħhom ma' mijiet ta' oġġetti oħra
(fil-każ ta' Ċerere, forsi ma' miljuni).

Skont l-esperti fil-qasam jingħad illi x-Xemx u l-pjaneti ffurmaw minn nebuluża
ta' gassijiet interstellari, madwar 4,6 eoni ilu. (Eon wieħed huwa biljun sena).

Skont it-teoriji attwali, in-nebulosa tal-bidu kellha temperaturi baxxi u kienet
magħmula minn idroġenu u elju, minn varjetà kbira ta' elementi kimiċi itqal u
minn trabijiet.

Madwar ħames biljun sena ilu fin-nofs tan-nebuluża (sħab spazzjali) wisq
probbabbli ikkrajat ruħha parti aktar densa u għalhekk in-nube, taħt il-forza
gravitazzjonali, ipotetikament bdiet tixtorob.

Fi ftit miljuni ta' snin, fiż-żona ċentrali, id-densità u t-temperatura setgħu
għolew tant li ġiet iffurmata il-proto-Xemx. Kontemporanjament, il-kontrazzjoni
setgħet ikkawżat żieda fil-ħeffa tad-dawrin tal-qawwa ċentrifuga tas-sistema.
Għalhekk jista' jkun li n-nube iċċatjajt, u ħadet id-dehra li tixbah diska
rotanti madwar ix-Xemx. Il-tiġrif gravitazzjonali tal-massa tal-proto-Xemx
jista' jkun li kkawżat żieda fit-temperatura tal-qalba.

Fil-fażijiet finali tal-proċess, riħ Xemxi qawwi seta' ġibet lejn ir-reġjuni
barranin l-elementi ħfief kollha, partikolarment l-idroġenu u l-elju.

Waqt li l-qalba tal-proto-Xemx kienet qiegħed tisħon sa ma laħqet temperaturi
biżżejjed jiżirġu għar-reazzjonijiet termonukleari, fid-diska li ddawwar bdew
jikbru iġsma tul xi kolliżjonijiet u jiġbdu lejhom frak iċken preżenti
fl-ispazju li jiċċirkondha. Hu fuq din l-ipoteżi jista' jingħad li hekk ifformaw
il-proto-pjaneti, li minnhom ġew il-pjaneti attwali, waqt li l-proto-Xemx saret
stilla safra u stabbli.

Eris (uffiċjalment 136199 Eris, u qabel 2003 UB313) kien skopert minn Michael E.
Brown, Chad Trujillo, u David Rabinowitz fil-5 ta' Jannar, 2005, minn ritratti
li ttieħdu fil-21 ta' Ottubru, 2003. Huma riedu jagħtuha l-isem Ksina (en: Xena)
iżda l-Unjoni Astronomika Internazjonali, l-għaqda internazzjonali
tal-Astronomija tatha l-isem tal-alla Grieg tad-diżarmonija, Eris. L-isem latin
hu Discordia. Wieħed mir-raġuni għala ntgħażel dan l-isem hu biex jirrifletti
t-taħwid u l-konfużjoni li hemm fil-komunità tal-astronomi dwar in-natura
tal-oġġett (il-pjaneta nana).

Kważi l-pjaneti extrasolari kollha (dawk barra s-Sistema solari) skoperti s'issa
għandhom massa daqs jew ikbar minn ta' Ġove, l-ikbar pjaneta tagħna (l-unika
eċċezzjoni hija komposta minn tliet pjaneti orbitanti pulsar, il-fdal minn
splużjoni ta' supernova. Dawn huma l-uniċi tliet pjaneti ekstrasolari ta' massa
simili għal-Art). Il-mottiv huwa derivat minn effett ta' selezzjoni, li fih
l-istrumenti tagħna huma kapaċi li jaraw biss pjaneti kbar ħafna u biswit
għall-istilla tagħhom, għax l-effetti gravitazzjonali tagħhom huma ikbar u
allura iktar faċli li jidhru. Jeżistu probabilment, ħafna iktar pjaneti
ekstrasolari li għadna ma nistgħux niskopru. Barra minn hekk, huwa probabbli li
l-pjaneti skoperti s'issa, mhux simili għall-ġganti gassużi li nafu, għax huma
tant viċin l-istilla tagħhom li għandhom temperaturi elevati (anki sa' eluf ta'
gradi għal xi wħud), u spiss ikollhom orbita altament ellittika, li twassalhom
alternattivament, viċin u 'l bogħod mill-istilla tagħhom.

Sal-1781, kienu magħrufa biss il-ħames pjaneti viżibbli bl-għajn għera u l-Art,
is-seba' pjaneta, Uranu, kien skopert minn William Herschel, mużiċista Ġermaniż
li emigra lejn l-Ingilterra u sar astronumu famuż.

Għall-ewwel Herschel ħaseb li dak il-korp ċelesti hekk ċar kien xi kometa, iżda
ma damx ma ntebaħ li dak l-oġġett kien Uranu. Għall-bidu hu ried issemmi
l-pjaneta Georgium Sidus wara r-re Ġorġ III, iżda sar magħruf mal-Ewropa kollha
bħala Uranu, għall-muża tal-Astronomija, Urania, u l-isem baqa' hekk.

Il-moviment ta' kull pjaneta jseħħ tul linja magħluqa ta' forma
approssimattivament ellittika magħrufa bħala orbita. Il-pjan fuq liema jseħħ
il-mutur tar-rivoluzzjoni tal-Art huwa il-pjan ellittiku, u fuqu joqogħdu
approssimattivament l-orbiti ta' kull pjaneta tas-sistema solari.

Is-sistema solari fiha korpi oħrajn bħala huma is-satelliti, li jorbitaw madwar
il-pjaneti, u il- kometi, li jduru madwar ix-xemx u għandhom orbita daqxejn
eċċentrika u pjani orbitali inklinati ħafna pparagunati mal-ellittika. Hemm
preżenti ukoll anke trab u gass rarefatt ħafna kkonċentrat madwar l-ellittika,
li jxerdu ir-radjazzjoni xemxija u b'hekk jiġi ġġenerat id-dawl żodjakali.

Il-massa tax-xemx hi ta' madwar 2×1030 kg, u hi ħarira iktar elevata minn dik
ta' stilla medja. Madwar 74% tal-massa tagħha hi magħmula mill-idroġenu, 25%
mill-elju u l-bqija hu magħmul minn kwantità ta' traċċi ta' elementi itqal.
Ix-Xemx bħal kumplament tal-iġsma ċelesti l-oħra li jinsabu fis-sistema, għandha
xi 4.6 biljun sena, u li tinsab f'nofs triq tas-sekwenza ta' evoluzzjoni
ewlenija tagħha. Matulha, reazzjonijiet ta' fużjoni nukleari fil-qalba tax-xemx
jgħaqqdu bis-sħana l-idroġenu ma' l-elju. F'temp ta' qisu 5 biljun sena oħra
x-xemx issir nebula planetarja.

Kultant xi stimulu hu meħtieġ biex tibda' kontrazzjoni ta' sħaba. Din taf tkun
il-ġibda gravitazzjonali ta' kewkba għaddejja, il-mewġa ta' densità fi ħdan ta'
galassja spirali jew xokk minn splużjoni ta' supernova. Xi astronomi jsostnu li
supernova fil-qrib bdiet sħaba u naqset mid-daqs sa ma x-Xemx iffurmat xi
4,600,000,000 sena ilu.

Hekk kif is-sħaba naqset mid-daqs, il-pressjoni u t-temperatura telgħu fin-nofs
sakemm tal-aħħar saret daqshekk taħraq u l-pressa hekk kbira li l-fużjoni
nuklejari bdiet. IL-fużjoni nukleari hija l-qawwa li kull kewkba għandha, u
ġox-Xemx l-ammonti vasti ta' idroġenu li qed jiġu mibdula għal elju, jipproduċu
l-enerġija. Kewkba titwieled meta tibda l-fużjoni nuklejari.

Tul il-ħajja kollha ta' kewkba jkun hemm bilanċ sħiħ bejn il-gravità (li
tipprova tnaqqas id-daqs tal-istilla) u l-pressa li tipprova tinbuttaha 'l
bogħod. Kewkba tkun l-iżjed stabbli waqt li taħraq l-idroġenu ġewwa qalbha.
F'dan l-istadju hija msejħa kewkba fis-sekwenza ewlenija. Ix-Xemx hija
attwalment f'dan l-istadju ta' ħajjitha u għandha tibqa taħraq l-idroġenu ta'
qalbha għal 5,000,000,000 jew 6,000,000,000 sena oħra.

Meta l-idroġenu kollu tal-qalba jintuża , ix-Xemx tibda' taħraq l-idroġenu
ġol-atmosfera tagħha qoxra wara qoxra. Huwa u l-font tal-enerġija joħroġ 'il
barra, ix-Xemx tespandi u tiksaħ, u ssir ġganta ħamra.

Meta l-idroġenu jintuża kollu, ix-Xemx tikkrolla. Il-qalba tisħon ħafna iktar
sakemm terġa' ssir fużjoni nuklejari oħra, iżda din id-darba huwa l-elju li
jinħaraq jipproduċi l-karbonju.

L-elju jinħaraq f'ħafna inqas ħin mill-idroġenu, għalhekk jiġi kkonsmat
f'perijodu iqsar. Meta x-Xemx terġa tikkrolla, issa, il-qalba ma tisħonx
biżżejjed u ma jkunx possibli li sir fużjoni nukleari oħra. Ix-Xemx issir nana
bajda, tiksaħ gradwalment u tmut.

Sistema solari interna huwa l-isem użatt għar-reġjun spazjali li fih hemm
il-pjaneti imġebla u l-faxxa tal-asteroidi. Ikkomposti prinċipalment minn
silikati u metalli, l-oġġetti tas-sistema solare interna huma qrib ħafna
tax-Xemx, tant li r-raġġ ta' din is-sezzjoni huwa iżgħar mid-distanza ta' bejn
Ġove u Saturnu.

Il-pjaneti terrestri huma densi, għandhom kompożizjoni imġebla, għandhom ftit
jew xejn satelliti naturali, u m'għandhomx ċrieki. Huwa komposti l-akatr minn
materjali bħas- silikati, li jibnu il-krosta u il-mantelli, u il-metalli bħal ma
huma il-ħadid u n-nikil, li jagħmlu il-qalba. Tlieta mill-erbgħa pjaneti interni
(Venere, Art u Marte) għandhom atmosfera, għandhom il-ħofor tal-impatti u plakek
tettoniċi.

Merkurju hija l-pjaneta li hi l-eqreb lejn ix-Xemx, u t-tieni l-iżgħar pjaneta
tas-Sistema solari. Merkurju torbita f’inqas minn 88 jum. Bill qatt m'hi 'l
bogħod wisq mix-Xemx, Merkurju tista’ tidher biss tiddi fil-baxx tal-punent
immedjatament wara nżul ix-Xemx jew baxx fil-lvant eżatt qabel ż-żerniq.

Ir-Rumani semmew dan il-pjaneta għad-divinità Rumana Merkurju, x'aktarx minħabba
l-moviment pjuttost veloċi tiegħu.

Il-kulturi Ċiniżi, Koreani u Ġappuniżi jirreferu għal dan il-pjaneta bħala
l-Istilla ta' l-Ilma, ibbażat fuq il-Ħames Elementi.

Id-densità ta' Merkurju tixbah ħafna lil dik tal-Art, iżda huwa maħsub li
proporzjonalment, fiha daqs darbtejn iżjed ħadid mill-pjaneti l-oħra.

L-kamp manjetiku ta' Merkurju hu baxx ħafna, u minħabba li Merkurju iddur fuqha
nifsha bil-mod, huwa improbbabli li l-kamp manjetiku tagħha hu kkawżat
mill-moviment rotazzjonali tal-qalba likwida tiegħu.

L-atmosfera tagħha hija ħafiefa ħafna wkoll, u tipproduċi pressjoni ta’ 2 x
10-11 ta' dik tal-Art. L-iktar element komuni huwa l-ossiġnu, segwit mis-sodju u
l-idroġenu. Jinstabu ukoll atomi ta’ potassju u elju. L-idroġenu u l-elju huma
maqbudin mir-riħ solari; l-ossiġnu, sodju u potassju wisq probbabli kienu
mtajrin minn ġebel evaporat waqt in-nifdiet mikrometejorojdjali.

Minħabba li din il-pjaneta hi ftit biss iżgħar mill-Art iżda tinstab iżjed viċin
tax-Xemx, qabel kienu jaħsbu li Venere kienet xi Ġenna tropikali; infatti hi
infern tropikali b'temperaturi esaġerati, b'atmosfera qattiela u xita tal-aċtu.
Venere hija l-eqreb pjaneta tad-Dinja. Bħall-Merkurju, Venere ma tkun qatt 'il
bogħod ħafna mix-Xemx. Filgħodu kmieni u filgħaxijiet, tiddi brillantament fuq
ix-Xefaq; Venere hi ħafna drabi msejħa 'il-Kewkba ta' Filgħodu'. Apparti
mix-Xemx, u l-Qamar, Venere hija l-iktar ħaġa brillanti li nistgħu naraw
fis-sema.

L-Art, il-pjaneta li ngħixu fiha aħna l-bnedmin, hija it-tielet waħda 'l hinn
mix-Xemx. Fl-ispażju, il-pjaneta Art tidher ta' lewn ikħal skur u linji bojod
dejjem jidbidlu, li huma s-sħab. Il-kulur blu ġej mill-ilma likwidu li jieħu 70%
tas-superfiċi terrestri. Il-preżenza ta' dawn l-oċejani għandha effett
essenzjali għall-ħajja fuq l-Art.

Bħall-pjaneti l-oħra, l-Art għandha l-qalba. Din il-qalba hija maqsuma fi tnejn,
dik ġewwinija u dik ta' barra. Il-qalba ġewwinija hija magħmula maġġorment minn
ħadid solidu u xi nikil u fonda biss 1,200 km (740 mil). Din il-qalba imbagħad
hija mdawra bil-qalba barranija li hi magħmula minn ħadid imdewweb u hija ħarira
inqas densa mill-ħadid imdewweb pur billi x'aktarx jinsabu xi 10% ta' elementi
oħrajn. Il-qalba hija l-iżjed ħaġa densa li tinsab fl-Art. Fuq il-qalba hemm
iż-żona ta' tranżizzjoni: strat ta' bejn 200 u 300 km-(120 u 190 mil) li huwa
magħruf bħala "D". Din id-"D" tvarja kimikament kemm mill-qalba kif ukoll
mill-mantell ta' l-Art. Il-materjal li hemm fih jista' jkun li hu materjal li
kien maħlul mill-qalba jew inkella skula mill-mantell waqt li l-Art kienet
għadha qed tifforma.

Marte, tinstab iżjed 'l bogħod mix-Xemx mill-Art tagħna, u hija nofs biss
id-daqs tagħha b'densità tixbaħ lil dik tal-Qamar. Dan juri li l-qalba tal-ħadid
ta' Marte għandha volum proporzjonalment iżgħar meta imqabbla ma' dawk
tal-pjaneti terrestri l-oħrajn. Marte għandha kamp manjetiku dgħajjef, iżda
riċerki juru li xi darba din il-pjaneta kellha waħda qawwija mhux ħażin. L-assi
tar-rotazzjoni ta' Marte huwa mxaqleb ftit biss iżjed min dak ta' l-Art. Marte
torbita madwar ix-Xemx bħall-Art u tesperjenza staġuni simili bħalha wkoll,
għalkemm ix-xtiewi fin-nofsinhar tal-pjaneta huma iksaħ u itwal minn dawk
tat-tramuntana.

Il-maġġor parti ta' l-asterojdi huma iġsma żagħar tas-sistema solari magħmula,
l-aktar minn blat u metall. Il-faxxa ewlenija ta' l-asterojdi tinsab fir-reġjun
ta' bejn l-orbiti ta' Mars u Ġove, bejn 2,3 e 3,3 UA tax-Xemx. Huwa maħsub illi
dawn huwa radam ta' meta s-sistema solari kienet għadha qed tifforma, iżda
il-fużjoni tagħhom falliet minħabba l-ġibda gravitazzjonali qawwija ta' Ġove.

Asterojdi waħda tista' tilħaq qisien ta' mijiet ta' kilometri iżda ukoll ta'
ftit ċentimetri. Kull waħda mill-asterojdi, barra l-ikbar waħda, Ċerere, hija
ikklassifikata bħala korp minuri tas-sistema solari, imma uħud, bħall-asterojde
Vesta u Iġea possono jistgħu jiġu ikklasifikati bħala pjaneti nani jekk juru li
waslu l-bilanċ idrostatiku.

Is-sistema solari esterna hija il-post fejn jinsabu iġ-ġganti gassusi jew
il-pjaneti Ġovjali. f'dan ir-reġjun torbita wkoll faxxa ċkejkna ta' kometi,
fosthom iċ-Ċentawri. L- oġġetti solidi ta' dawn l-akwati huma magħmulha minn
kwota għola ta' elementi volatili (bħal ilma, ammonju u metanu) b'paragun
mall-oġġetti imġebla tas-sistema solari interna.

Il-kometi huma iġsma minuri tas-sistema solari, magħmula minn silġ voltili u
d-dijametru tagħhom ikun ta' ftit kilometri. L-orbita tal-kometi hija ftit
stramba, generalment matul il-perjelju insibuhom qrib l-orbiti tal-pjaneti
ġewwienija, mentri waqt l-afelju]] insibuhom lill-hinn minn Plutone. Meta kometa
tidħol fis-sistema solari interna, il-wiċċ inġazzat jibda' jinħal minħabba li
tkun qrib tax-Xemx, sa ma jiġi iffurmat demb, ħafna drabi viżibbli bl-għajn
għamja.

Huma magħarufa żewġ tipi ta' kometi, dawn ta' perjodu qasir u dawn ta' perjodu
twil. Dawk ta' perjodu qasir idumu inqas minn mitejn sena filwaqt li l-oħrajn
jafu jdumu jorbitaw għal eluf ta' snin. Huwa maħsub illi l-kometi ta' perjodu
qasir tnisslu mill-faxxa ta' Kuiper, waqt li dawn ta' perjodu twil, bħal
Hale-Bopp, huwa maħsub li joriġinaw mis-sħaba ta' Oort. Gruppi kbar ta' kometi,
ġew iffurmati mit-tifrik ta' kometa kbira waħda.

L-esitenza taċ-Ċintorin ta' Kuiper magħrufa anke bħala il-Faxxa ta' Kuiper
(mit-Taljan) kienet issuġġerita sa minn qabel ma ġiet osservata. Minħabba l-fatt
li l-Kometi ta' perijodu qasir iduru madwar ix-Xemx fuq l-istess pjan u
fl-istess direzzjoni bħall-pjaneti, huwa probabbli li huma joriġinaw mill-pjan
tas-Sistema Solari.

F'Awissu 1992, l-ewwel oġġett tal-Faxxa ta' Kuiper ġie skopert minn David Jewitt
u Jane Luu, u xi 100 oġġett simili ġew skoperti wara dik id-data. Kien
issuġġerit ukoll li ċ-ċkejken Plutone u qamru Karonte x'aktarx jagħmlu parti
mill-Faxxa ta' Kuiper, hekk ukoll kif jista' jkun li hu Tritone, l-akbar
satellita ta' Nettunu. Tritone huma satellita barra min normal, l-orbita tiegħu
madwar Nettunu hija retrograda (kontra l-orbita tal-oħrajn). Din l-imġiba
iġġiegħel lill-esperti jaħsbu li oriġinarjament kienet oġġett tal-Faxxa ta'
Kuiper u ġiet maqbuda mill-kamp gravitazzjonali ta' Nettunu.

Id-diska mifruxa tinsab lil fuq mill-faxxia ta' Kuiper, imma testendi ruħa ħafna
lejn l-estern tas-sistema solari. Huwa maħsub li dan ir-reġjun spazjali huwa
l-għajn tal-kometi ta' żmien qasir. huwa maħsub ukoll li l-oġġetti tad-diska
mifruxa kienu ġew imbuttati lejn orbiti irregolari mill-inflwenza
gravitazzjonali tal-migrazzjoni tal-bidu lejn l-estern ta' Nettunu. Il-biċċa
l-kbira tal-oġġetti tad-diska mifruxa (SDOs) għandhom il-perielju fl-intern tal-
faxxa ta' Kuiper, imma afeljuhom jista' jinsab anki 150 UA mix-Xemx. Ukoll, l-
orbiti tal-SDOs imma inklinati ħafna ħdejn il-pjan tal-ekklitka, spiss
saħansitra anki kartabun ghaliha. Xi astronomi jgħidu illi d-diska diffusa hija
sempliċement reġjun tal-faxa ta' Kuiper, u jideskrivu dawn il-korpi ċelesti
"oġġetti mifruxa tal-faxxa ta' Kuiper".

Eris (68 UA) huwa l-ikbar korp mgħaruf tad-diska diffusa, dan l-oġġett ħalaq
dibattitu fuq x'jista' jkun verament, Peress li huwa mill-inqas 5% ikbar minn
Plutone, b'dijametru stmat ta' xi 2400 km: għaldaqstant l-ikbar pjaneta nana
magħrufa. Għandha wkoll qamar, Disnomia. Bħal Plutone, l-orbita hija eccentrica
għall-aħħar u daqstant ieħor inklinata ħdejn il-pjan tal-eklittica: għandha
perjodu ta' 38,2 UA u afelju ta' 97,6 UA mix-Xemx.

Il-punt ta' fejn tintemm is-sistema solari u jagħti bidu għal-ispazju
interstellari mhux definit preċiżament, dan ghaliex il-konfini tiegħu jistgħu
jiġu ittraċċati b'żewġ forzi distinti: ir-riħ solari jew il-qawwa tal-gravità
xemxija. Il-limitu estern ittraċċat mir-riħ solari jasal sa bejn wieħed u ieħor
erba' darbiet aktar id-distanza Plutone-Xemx; din eliopausa hi meqjusa l-bidu
tal-mezz interstellari. Minkejja kollox, l-sfera ta' Hill tax-Xemx, jew ir-raġġ
effettiv ta' influwenza gravitazzjonali tagħha, hu ritenut li jista' jestendi sa
elf darba iktar 'il bogħod.

L-eljusfera hija maqsuma f'żewġ reġjuni distinti. Ir-riħ solari jivvjaġa bejn
wieħed u ieħor 40 000 km/s sa ma jiltaqa' mal-flussi tal-plasma fil-mezz
interstellari. Il-ħabta si tivverifika fi ħdan it-termination shock, li jinsab
bejn wieħed u ieħor 200 UA mix-Xemx.< ir-riħ jonqos drastikament, jikkondensa u
jsir aktar qawwi, jifforma struttura ovale kbira magħarufa bl-isem Eliosheath,
li tidher iġġib ruha bħala denb xi kometa: hu jestendi lejn l-estern għal 40
UAoħra fuq il-lat sopravvento, waqt li jestendi ħafna inqas fid-direzzjoni
opposta. Iż-żewġ sondi Voyager wieħed u Voyager tnejn qabżu it-termination shock
u daħlu fl-Eliosheath, u jidbgħadu rispettivament 94 u 84 UA mix-Xemx. Il-limiti
esterni tal-eljusfera, l-eljupawsa, huwa il-punt fejn ir-riħ Xemxi jintemm u
jibda l-spazju interstellari.

L-ipotetika sħaba ta' Oort hija massa kbira komposta minn biljuni ta' oġġetti
msilġa li huwa maħsub hija il-fonti tal-kometi ta' perjodu twil u li
jiċċirkondaw is-sistema solari bejn wieħed u ieħor 50 000 UA (xi sena dawl), u
forsi sa 100 000 UA (1,87 snin dawl). Huwa ritenut illi is-sħaba hija komposta
minn kometi li ġew imkeċċija mis-sistema solari interna min interazzjonijiet
gravitazzjonali mall-pjaneti esterni. L-oġġetti tas-sħaba ta' Oort jduru bil-mod
ħafna, u jistgħu jiġu iddisturbati minn eventi rari, bħal kolliżjonijiet per
eżempju, mill-qawwa gravitazzjonali ta' stilla passaġġa, jew mit tifriq
galattiku, eserċitat mit-Triq ta' sant' Anna.

Il-parti il-kbira tas-sistema solari mhiex magħrufa. Huwa stimat li t-tarka
gravitazjonali tax-Xemx tiddomina is-setgħat gravitazjonali l-istilel li
jdawruha sa bejn wieħed u ieħor sentejn dawl (125 000 UA). Il-konfini esterni
tan-nube ta' Oort,minn naħa l-oħra, ma tistax testendi għal aktar minn 50 000
UA. Minkejja is-sejbiet ta' oġġetti ġodda, bħal Sedna, ir-reġjun bejn faxxa ta'
Kuiper u in-nube di Oort, żona għexieren ta' miljuni ta' UA ta' raġġ, ma ġietx
mappata. Hemm ukoll, studji għadejja dwar ir-reġjun ta' bejn Merkurju u ix-.xemx



https://mt.wikipedia.org/wiki/Senglea_Athletic_FC

Senglea Athletic Football Club hu klabb tal-futbol tad-dilettanti. Huwa l-klabb
li ġej mill-Isla. Dan il-klabb jieħu sehem fit-Tielet Diviżjoni organizzat
mill-Malta Football Association. Bħalissa qieghdin fit-tieni post.

Senglea Athletic Football Club beda fl-1943. Il-klabb gie imsemi bħala Senglea
United, li kien ġie iffurmat fl-1921 wara t-tmiem ta 'Senglea Shamrocks. Wara
Tieni Gwerra Dinjija l-klabb beda jikkompeti fit-Tieni Diviżjoni Maltija.

L-aktar mumenti ta 'glorja u l-kuntentizza seħħew f'nofs is-sena 1970 ta' meta
l-klabb kien promoss għat-Tieni Diviżjoni Maltija, u aktar tard fl-Ewwel
Diviżjoni Maltija. Għal numru ta 'drabi wara xulxin Senglea Athletic FC kienu
ddikjarati ċampjins tat-Tieni Diviżjoni Maltija.

Għal mument ieħor, fl-1981, il-klabb ġie promoss għall-Premier League Malti.
Matul dak l-istaġun, Senglea Athletic għamlu l-istorja kkontestata meta ġew
fil-finali tat-Tazza Maltija, waqt li kienu fl-Ewwel Diviżjoni Maltija. Il-klabb
kien ferm viċin li jipparteċipa fil-UEFA Cup Winners' Cup, imma sfortunatament
il-finali kontra Floriana intemm f'telf ta 2-1 għall Senglea Athletic. Matul dak
iż-żmien il-president tal-klabb kien Walter Clinch.

Minn dak iż-żmien 'il quddiem ta Senglea Athletic kellhom xi mumenti ħżiena
ħafna minħabba l-kriżi finanzjarja. Imma mbagħad fis-sena 2000, huma marru lura
għas-saqajn tagħhom u kienu promossi mit-Tielet Diviżjoni Maltija u baqgħu
sejrin lejn it-Tieni Diviżjoni Maltija, flimkien ma 'Msida. Matul dak iż-żmien
l-president ta Senglea Athletic kien Reno Chirchop.

Is-sena ta wara, Senglea Athletic, din id-darba mill-ġdid ma Msida, kienu
promossi għall-Ewwel Diviżjoni. Matul dak iż-żmien l-president għal Senglea
Athletic Kien Dr Vincent S. Zammit. L-għan tal-klabb kien li jikkompetu
fil-Premier League Malti u ħa pass lura, meta fl-istaġun 2008-09 kienu relegati
għat-Tieni Diviżjoni. Matul l-istaġun 2009-10 Senglea Athletic spiċċaw
il-kampjonat fid-9 post, pożizzjoni fuq il-relegazzjoni tal-play-offs.

Fl-istagun 2012-13 Senglea ġew inkurunati ċampjins tat-Tielet Diviżjoni
għat-tieni darba.



https://mt.wikipedia.org/wiki/Sen%C4%A1i

Is-Senġijiet huma mammiferi insettivori Afrikani ta' daqs żgħir. Dawn jagħmlu
parti mill-familja Macroscelididae, fl-ordni Macroscelidea. L-isem senġi gej
minn lingwi Bantu Afrikani).

Huma mifruxin sew miż-żona subsaħarjana lejn in-nofsinhar tal-Afrika u għalkemm
m' huma komuni imkien, kważi tista' issibhom f' kull tip ta' ambjent; mid-deżert
tan-Namibja, għall-foresti tal-Afrika ta' isfel. Is-Senġi tal-Afrika ta' Fuq kif
jghid l-isem komuni tiegħu huwa l-unika speċi li jgħix fl-ambjent xott
tal-pajjiżi fil-Majjistral tal-kontinent Afrikan.

Fil-passat is-senġijiet kienu, ikklassifikati fl-ordni Insectivora flimkien
mal-ġriedem ta' geddumhom twil u l-qniefed, ikkunsidrati bħala relatati
fil-bogħod mal-Ungulati, miġburin fi grupp flimkien mat-tupaji u meqjusin parti
mill-ordni Lagomorpha mal-fniek, liebri u l-piki. Madankollu, evidenzi
molekolari reċenti, b' saħħa jissapportjaw is-superordni Afrotheria li jaqqagħad
flimkien, it-tenreki u t-talpi dehbin ma' ċerti ungulati jew mammiferi li xi
darba kienu meqjusin ungulati li jinkludu l-iraċi, l-iljunfanti, il-baqar
tal-baħar u l-oritteropi, kif ukoll is-senġijiet.

Instabu numru ta' speċijiet fossili, kollha kemm huma mil-kontinent Afrikan.
Uħud, bħal Myohyrax, tant kienu simili tal-iraċi li għal bidu kienu identifikati
ħażin bħala tali, filwaqt li oħrajn, bħal pereżempju Mylomygale kienu
relativament qishom gerriema. Dawn il-forom kienu kollha estinti sal-Plejstoċen.

Senġijiet hemm madwar 19-il speċi mqasmin ma' 4 ġeneri u 1 minnhom huwa
monotipiku.



https://mt.wikipedia.org/wiki/Sea_Malta

Sea Malta Company Limited (1973-2006) kienet il-kumpanija nazzjonali Maltija
tat-tbahhir.

Il-kumpanija twaqqfet fl-10 ta' Novembru 1973 fi zmien il-Gvern Laburista mmexxi
mill-Perit Duminku Mintoff, li kellu l-maggoranza tal-ishma f'din il-kumpanija
gdida. Il-hsieb wara din il-kumpanija kien illi tipprovdi servizzi marittimi
kemm ghall-bzonn tan-nazzjon ingenerali kif ukoll biex tghin l-industrija
Maltija. L-ewwel vapuri li operat is-Sea Malta kienu tlett vapuri qodma li qabel
kienu jappartjenu lill-kumpanija Maltese National Lines; il-Marsa, Gudja u
Mdina. Fl-1974, inxtraw l-ewwel vapuri mis-Sea Malta illi kienu r-Rabat u
z-Zejtun. Dan tal-ahhar, ghalkemm wiehed mill-aktar vapuri famuzi li kellha
l-kumpanija, ma tantx kien xortih tajba wara li fl-1976 kella tinbidillu l-pruwa
wara habta ma' vapur iehor qrib Capo Passero fi Sqallija waqt li fl-1978 rega
dahal fit-Tarzna ta' Malta wara li nqaleb f'Tunez.

Il-kumpanija kompliet tevolvi u anke investiet f'oil bunkering, assikurazzjoni u
agenzija ta' vapuri. Fl-1975 il-vapur Tudor Prince inqaleb waqt li kien fil-Port
il-Kbir. Dan inxtara mis-Sea Malta u wara li sarulu t-tiswijiet mehtiega issemma
Bormla. Ma' dan il-vapur inxtara iehor li ssemma Dwejra, izda dan inbiegh wara
ftit xhur biex floku ngieb vapur iehor li ssemma Dwejra II fl-1976. It-tlett
vapuri qodma Marsa, Gudja u Imdina waqfu joperaw fl-1976 u fl-istess sena
inxtara l-vapur Qormi biex b'hekk il-kumpanija tipprovdi servizz ahjar lejn
l-Ewropa. Fl-1979 is-Sea Malta kellha wkoll sehem fit-twaqqif tal-kumpanija
nazzjonali tal-irmonk, it-Tug Malta. Fl-1980 inbiegh il-vapur Rabat li fl-1990
ghereq vicin il-Kanal Ingliz. FL-1981, l-ufficcji tas-Sea Malta gew ittrasferiti
lejn il-Marsa fejn damu hemmhekk sal-2006. Fl-1985 gie akkwistat il-vapur Zebbug
wara l-bejgh tal-Bormla fl-1984. Iz-Zebbug ha post il-Qormi fuq ir-rotta lejn
l-Italja.

Fl-1987 inxtara vapur iehor sinonimu mas-Sea Malta, il-Pinto. Maz-zmien xi
vapuri kienu mislufa lis-Sea Malta ghal perjodu qasir fosthom il-Mosta
(1986-1988) u l-Kusi (1985-1987). Sa nofs id-disghinijiet, is-Sea Malta spiccat
biss b'zewg vapuri, iz-Zebbug u l-Pinto wara li nbieghu ukoll id-Dwejra II
fl-1987 u l-Qormi fl-1989. Pero, fl-1996 inxtara l-ikbar vapur sa dak iz-zmien,
is-Senglea, li pero rega nbiegh fl-1997. Fl-1998 inbiegh il-Pinto u sena wara
nxtara l-ahhar u l-ikbar vapur li qatt kellha l-kumpanija, il-Maltese Falcon.
Ghall-ahhar sitt snin tal-kumpanija din operat biss biz-Zebbug bejn Malta -
Catania - Reggio u l-Maltese Falcon bejn Malta - Tunez - Genoa - Marsilja. Sa
mill-2003 beda jrieghed fuq il-kumpanija hekk kif il-Gvern Nazzjonalista
ddikjara li kienet qed taghmel it-telf u tiswa l-flus lill-poplu, ghalkem is-Sea
Malta qatt ma hadet l-ebda sussidju. Fl-2005 fallew proposti ta'
privatizzazzjoni u l-Gvern iddikjara l-kumpanija falluta u s-Sea Malta, wahda
mill-ikoni ta' Malta u li dejjem qdiet lin-nazzjon, spiccat fix-xejn. Iz-Zebbug
inbiegh lill-kumpanija Fergun Lines u inghata l-isem ta' Fehim Bey, u ghadu
jopera lejn Malta. Il-Maltese Falcon inxtara mill-kumpanija Grimaldi u zamm
l-istess isem u dam jopera sal-2009 fejn gie skrapjat fl-Indja.



https://mt.wikipedia.org/wiki/Satani%C5%BCmu

Is-Sataniżmu jista’ jirreferi għal numru ta’ twemminijiet, jiddependi fuq min
juża it-terminu u f’liema kuntest. Użu komuni tal-kelma ġeneralment jirreferi
għall-adorazzjoni ta’ Satana kif inhu mifhum fil-kuntest Nisrani, jew
il-prattika tal-maġija ritwalistika.

Ġeneralment, il-kelma Sataniżmu hija użata minn studjużi biex jiddeskrivu għadd
ta twemminijiet u prattiċi spiritwali; l-aktar tnejn sinjifikanti huma Sataniżmu
LaVeyan (jew Sataniżmu Reliġjuż) u Sataniżmu Teistiku. Kull Satanist jemmen li
il-forma ta’ Sataniżmu li minha hu jagħmel parti hi il-veru tip ta’ Sataniżmu, u
jsejjaħ lilu nnifsu Satanist, mingħajr l-użu tal-suffiss kif preżentat fuq dan
l-artiklu.

Fis-Sataniżmu LaVeyan, is-Satanist ma jadurax lil Satana fis-sens teistiku, imma
jieħu rwol ta’ l-avversarju tat-twemminijiet spritwali. It-terminu Satanist
LaVeyan, jew Satanist simboliku jew reliġjuż, huwa wżat minn Satanisti oħra biex
jirreferu għal min isegwi il-kitbiet tal-fundatur tal-Knisja ta’ Satana, Anton
Szandor LaVey, u is-suċċessuri tiegħu, bħal Peter H. Gilmore.

It-twemmin, jew aħjar il-prattiċi, konnessi ma’ din is-sistema m’humiex relatati
ma’ l-ebda reliġjon jew fidi oħra, u jinkludu elementi minn filosofija edonista,
oġġettivista, Nietzscheana, u ateiżmu. Il-membri jħossu li huma liberi li
jissodisfaw il-bżonnijiet materjali responsabbilment, jesprimu mħabba u rispett
lill-ħbieb u qraba, u jattakkaw l-għedewwa.

Is-Sataniżmu LaVeyan huwa bbazat madwar it-tagħlim u kitbiet ta’ Anton Szandor
LaVey, il-fundatur tal-Knisja ta’ Satana. Wara il-mewt ta’ LaVey, it-tifla
tiegħu Karla LaVey akkużat 'il-Knisja ta’ Satana li saret wisq kummerċjali u li
mxiet wisq 'il bogħod mit-tagħlim originali ta’ missierha. B’hekk, iffundat
organizzazjoni oħra, bl-isem ta’ L-Ewwel Knisja Satanika, li allegatament hija
aktar vicin għat-tagħlim oriġinali ta’ Anton LaVey.

Matul iz-żmien, kien hemm għadd ta’ organizzazjonijiet oħra iffundati li jistgħu
jitqiesu bħala riformisti tal-Knistja ta’ Satana, b’livelli varji ta’ suċċess.
Dawn jistgħu jeskludu sezzjonijiet tat-tagħlim ta’ LaVey, jew jinkludu tagħlim u
filosofiji ta’ persuni oħra (bħal Aleister Crowley) f’dik ta’ LaVey. Il-Knisja
ta’ Satana tirriġetta dawn il-gruppi.

Is-Sataniżmu Teistiku, msejjaħ anke sataniżmu spiritwali, jinkludi għadd ta’
gruppi. Xi gruppi jikkunsidraw lilhom infushom bħala Satanisti ta’ veru, filwaqt
li gruppi oħra iqisu ir-realta’ bħala suġġettiva u jqisu kwistjonijiet bħal
“veru u falz” bħala il-ġenn ta’ fanatici. L-element li jaghqqad il-gruppi kollha
taht din it-tikketta hu il-fatt li huma jemmnu f’xi forma ta’ entita’ esterna
hekk imnsejha Satana, Luċifru, jew ismijiet ta' xjaten oħra relatati.

Waħda mill-verżjonijiet tas-Sataniżmu Teistiku hi dik hekk imsejħa Sataniżmu
Anti-Kristjan; dan it-terminu huwa ġeneralment użat minn gruppi ta’ Satanisti
Teistici oħra biex jiddistingwu lilhom infushom minn dawn, u aċċettat f’livelli
differenti minn gruppi li huma mogħtija din it-tikketta. Gruppi msejħa Satanisti
Anti-Kristjani jingħad li jipprattikaw dak li il-Kristjani jgħidu li
is-Satanisti jagħmlu, u jqimu dak li il-Kristjani jikkunsidraw bħala l-għadu ta’
Kristu u Alla. Huma jibbazaw il-kunċett ta’ Satana fuq id-deskrizzjoni tiegħu
fil-bibbja u kredu Kristjan. Gruppi oħra ta’ Satanisti Teistici ma jaċċettawx
il-veżjoni Kristjana ta’ Satana u ix-xjaten, u jibbażaw il-kunċett tiegħu fuq
esperjenzi spiritwali u talb.

Luċiferjaniżmu huwa żvilupp riċenti ta’ Sataniżmu li jinkludi elementi minn dak
LaVeyan fi twemmin teistiku. L-opinjoni tagħhom ta’ Satana tista’ tinkorpora xi
kunċetti minn reliġjonijiet kontemporanji tal-punent, bħal per eżempju
l-adorazzjoni tiegħu bħala missier. Jistgħu wkoll jagħtu interpretazzjoniet
differenti tal-Bibbja biex jiġġustifikaw il-viżjoni tagħhom.

Għalkemm m’hemm l-ebda grupp jew setta li ħarget stqarrija pubblika fuq
l-eżistenza tagħha, huwa mifhum li is-Sataniżmu huwa prattikat fil-gżejjer
Maltin. Bl-għan li tinħoloq kuxjenza, u tigi provduta assistenza għall-Kattoliċi
Maltin li jiffaċċjaw problemi relatati mas-Sataniżmu, il-Knisja ħolqot
il-Kummisjoni Djoċesana dwar l-Okkult u s-Sataniżmu. Is-suġġett tas-Sataniżmu
gie diskuss estensivament fi programmi televisivi bħal Bondi+ u Xarabank, u
jingħata importanza fuq forom ta’ media oħra.



https://mt.wikipedia.org/wiki/San_Fran%C4%A1isk_t%27Assisi

San Franġisk t'Assisi, imwieled Francesco Giovanni di Pietro Bernardone (Assisi,
26 ta' Settembru 1182 – Assisi, 3 t'Ottubru, 1226) reliġjuż u qaddis Taljan, li
waqqaf l-Ordni Franġiskana jew "Il-Patrijiet Minuri". Kien iddikjarat Patrun
tal-Italja flimkien ma' Santa Katerina ta' Siena, fl-1939 minn Papa Piju XII.
Magħruf ukoll bħala il poverello d'Assisi jew il-fqajjar t'Assisi, il-qabar
tiegħu jżuruh eluf kbar ta' pellegrini fis-sena. Il-belt ta' Assisi, saret ħabba
fih simbolu ta' paċi, iktar u iktar wara l-laqgħat kbar bejn esponenti ewlenin
tar-reliġjonijiet kbar tad-dinja mlaqqgħin mill-Papa Ġwanni Pawlu II fl-1986 u
fl-2002. F'dinja ta' mibegħda, vjolenza, u gwerer, ħafna jitfgħu ħarsithom fuqu,
hu li dejjem xtaq li Alla jagħmel minnu strument tal-paċi tiegħu. Illum San
Franġisk huwa wieħed mill-qaddisin l-aktar popolari u meqjuma fid-dinja. Fost
il-qaddisin kollha tal-Knisja Kattolika, huwa l-aktar wieħed li jitqies li kien
jixbah lil Ġesù, fost l-oħrajn għax saħansitra jingħad li kellu fil-ġisem tiegħu
l-istess pjagi ta' Kristu msallab. Imma kien jixbhu fuq kollox għax ipprova
jgħix il-Vanġelu ta' Kristu fir-radikalità tiegħu. Lil Alla kien jarah mhux
fil-bnedmin imma fil-ħlejjaq kollha ta' madwaru.

Franġisku twieled f'Assisi fl-Umbrija, fil-qalba tal-Italja, lejn l-aħħar
tas-seklu tnax. Missieru, kummerċjant għani tad-drappijiet, malli ġie lura minn
Franza, lil dak ibnu ried isejjahlu "Francesco", b'rabta ma' Franza li hu tant
kien ihobb. Ommu, ta' mara twajba li kienet, għamlet ħilitha biex trawwem fih sa
minn ċkunitu mħabba kbira lejn Alla. Fl-iskola tal-parroċċa tgħallem jaqra u
jikteb. Kien iħobb il-poeżija, u kellu ġibda qawwija għall-muzika.

Fil-gwerra li nqalgħet bejn Assisi u Peruġja, Franġisku ta s-sehem tiegħu. Dawk
ta' beltu sofrew telfa, u hu nnifsu waqa' prigunier. Dak kien zmien meta
Franġisk beda jirrifletti fuq il-veru valur tal-hajja. Wara sena magħluq
fil-habs, Franġisk waqa' f'marda li hadet fit-tul. Imma malli fieq mill-marda
tiegħu, lilu malajr reggħu rikbuh l-ambizzjonijiet ta' qabel, u telaq lejn
il-Pulja bit-tama li jinhatar Kavallier. Imma bilkemm beda dak il-vjagg, li
kellu holma li qegħlitu jirrifletti hafna. X'inhu l-ahjar timxi wara l-Imgħallem
jew wara l-qaddej? Franġisk ma ddubitax liema kellha tkun l-għazla tiegħu. Imma
hu ma kienx fehem x'kellu jagħmel.

Issa Franġisku kien cert x'kellha tkun it-triq ta' hajtu. Hu libes libsa fqajra
b'salib fuqha, u dak li kien jixtieq isir "Kavallier tad-dinja", sejjah lilu
nnifsu "Kavalier tar-Re l-Kbir". Franġisk beda sentejn ta' hajja iebsa maqtugħ
għalih wahdu, mogħti għat-talb u għall-penitenza. Hu għex ukoll jaqdi u jitlob
f'xi monasteri benedittini, u għamel fihom il-hidmiet l-izjed umli u l-izjed
ibsin. Kienu għadhom f'moħħu l-kelmiet tal-Kurċifiss ta' San Damjan li qallu:
"Sewwi l-Knisja tiegħi". Franġisk accetta dawk il-kelmiet kif daqqew f'widnejh;
għalhekk, hu ntafa' biex isewwi l-hsara li kien fihom tliet knejjes ckejknin ta'
madwar Assisi: dawk ta' San Damjan, San Pietro della Spina, u Santa Marija ta'
l-Angli.

Il-qasam ewlieni tal-hidma appostolika ta' San Frangisk kien l-Italja ghaliex
f'din l-art hu hadem bla waqfien mis-sena 1208 'il quddiem. Imma dak li tant
kellu jifrah ghall-fatt li x'uhud minn uliedu fl-Ordni tal-Minuri mietu f'art
ta' missjoni ghal Kristu, ma satax ma jkunx hu nnifsu mheggeg bl-istess
entuzjazmu. Il-hegga missjunarja u x-xewqa tal-martirju inghaqdu flimkien f'San
Frangisk. Imma l-ewwel darbtejn li pprova jmur lejn is-Sirja u l-Marokk, darba
minnhom tempesta, u darb'ohra l-mard reġġgħuh lura lejn art twelidu.

Fis-sena 1212, San Frangisk waqqaf it-tieni Ordni tieghu li kien dak
tas-Sorijiet. Fil-bidu ssejhu: "Id-Dami Fqajrin ta' San Damjan". Ghalkemm San
Frangisk kien ir-ruh ta' din l-istituzzjoni, huma sabu mexxejja kbira f'Santa
Klara ta' Assisi: li minnha s-Sorijiet issejhu "Klarissi".

Ftit wara t-tluq tal-ewwel missjunarji tieghu, San Frangisk innifsu, fl-24 ta'
Lulju, 1219, salpa lejn l-Eġittu. Is-Sultan Malik-el-Kamil laqghu tajjeb u sama'
l-kelma tieghu. Is-Sultan ingibed lejn dak il-bniedem ghaliex kien konvint li hu
riedlu l-gid; imma ma halliex it-twemmin Musulman tieghu. San Frangisk ma giex
moghti l-martirju ghal Kristu ghaliex, fiz-zmien qasir ta' esperjenza
missjunarja, lilu habbewh anki dawk li ma qablux ma' dak li kien qed
jippridkalhom. F'dak iz-zmien, ir-raba' Konċilju tal-Lateran kien ordna li ssir
Krucjata gdida. Din kienet bejn is-snin 1217 -1221. L-imgiba ta' San Frangisk
wriet li, fi zmien ta' falliment shih ta' dik il-Krucjata, aktar kien kien hemm
possibiltà li l-Musulmani jersqu lejn Kristu permezz ta' messaggier ta' paci,
milli permezz ta' suldati li juzaw l-armi kontra dawk li ma jaqblux maghhom.

Billi ma nzul ix-xemx kien jitqies li bdiet il-gurnata ta' wara, it-tifkira ta'
San Frangisk intrabtet dejjem mal-4 ta' Ottubru. Il-Hadd filghodu, li kien
proprju l-4 ta' Ottubru, il-gisem tieghu, b'akkumpanjament tal-kleru u l-poplu,
ittiehed minn Santa Marija ta' l-Angli ghall-knisja ckejkna ta' San Gorg. 'Il
San Frangisk, ghaddewh minn magenb il-monasteru tas-Sorijiet Klarissi, f'San
Damjan: fejn huma, minn bejn il-grati tal-monasteru, setghu jaraw u jqimu
l-pjagi tal-gisem qaddis tieghu. Il-gisem inzamm f'San Gorg ghal erba' snin.
Kien hemm li hu gie ddikjarat qaddis mill-Papa Girgor IX, habib kbir u ammiratur
tieghu, fis-16 ta' Lulju, 1228.

Dante Alighieri ifakkar il-figura ta' Franġisku, fil-Canto XI tal-Paradiso u
jiddeskrivi ż-"żwieġ mistiku" tiegħu mal-Faqar, Madonna Povertà, li

Il-Franġiskani saħqu iktar fuq fuq is-sofferenza ta' Kristu u dan ġab
raffigurazzjoni ġdida tal-Kurċifiss: mhux iżjed il-Kristu triumphans,
trijunfanti (b'għajnejh miftuħin u qisu mhux qed ibati), imma Kristu patiens,
sofferenti, b'rasu baxxuta u ġismu mitluq mejjet. L-hekk imsejjaħ Maestro
bizantino del Crocifisso di Pisa forsi kien l-ewwel wieħed li ħa din
ir-rappreżentazzjoni fl-Italja, li mbagħad ġiet żviluppata, minn Giunta Pisano,
Cimabue uGiotto u l-iskola tiegħu.



https://mt.wikipedia.org/wiki/San_%C4%A0iljan_(lokalit%C3%A0)

Il-fdalijiet li jmorru lura sew fiż-żmien huma fqar fil-kwantità kif ukoll
fil-kwalità meta mqabblin ma' ta' rħula oħrajn f'Malta. Il-cart ruts li nsibuhom
f'tal-Mensija, li sa ftit ilu kienet tagħmel ma' San Ġiljan, jmorru lura
għall-preistorja fi Żmien il-Bronż. Nistgħu ninnutaw li dawn "il-kanali
tal-karrettuni" jitfaċċaw kull fejn issib xi firxa blat qawwi li mhux mirduma
taħt bini u ħamrija. Din turina biċ-ċar li fiż-Żmien il-Bronż bejn l-2300 u 1000
Q.K. kienu digà joqogħdu n-nies peress li dan hu marbut ma' xi għamla ta'
trasport bikri. Il-preżenza tal-cart ruts jissuġġerixxi li seta' kien hemm
komunita` agrarja li setgħu użaw il-widien tal-inħawi bħall-Wied Għomor, Wied
il-Ballut u Wied Għollieqa. Dawn l-abitanti setgħu kienu joqogħdu f'għerien bħal
dik tas-Santwarju tal-Minsija. Kmieni fis-seklu għoxrin instabu żewġ oqbra li
nkixfu minn P.F. Bellanti li jmorru lura sa Żmien ir-Rumani. Dawn instabu
fl-inħawi tal-Ballut sewwasew taħt il-Kappella tal-Kunvent tal-Qalb ta' Ġesù.
Fil-limiti ta' San Ġiljan, insibu fdalijiet li jinsabu fi stat tal-biki. Dan
huwa fdal ta' Torri Ruman, wieħed minn tmienja milli għad baqa ġo Malta. Dan
jinsab f'Ta' Ċieda, f' tarf Triq il-Korvu fil-Kappara u jmur lura lejn it-tielet
seklu W.K. Dan it-Torri baqa' jintuża fi Żmien l-Għarab bħala ċimiterju.
Ir-rabta ta' dawn l-inħawi mal-Għarab ma tiqafx hawn fejn tidher biċ-ċar
ir-rabta li hemm magħhom bl-ismijiet li ngħataw. Fosthom insemmu lil Tas-Sliema,
l-inħawi tal-Ballut u Wied Għomor.



https://mt.wikipedia.org/wiki/San_%C4%A0ennaru

San Ġennaru (Caroniti, 272 – Pozzuoli, 19 ta' Settembru 305) kien Isqof ta'
Benevento, fl-Italja, li skond it-tradizzjoni, fi żmien il-persekuzzjoni ta'
Djoklezjanu miet martri flimkien ma' sitta oħra fosthom id-Djaknu u l-Lettur
tiegħu, billi wara li kkundannawhom għall-mewt, tefugħom lill-iljuni
fl-amfiteatru ta' Pozzuoli, fis-sena 305, iżda peress li l-iljuni ma missewhomx,
qatluhom bil-qtugħ tar-ras. San Ġennaru huwa l-Patrun ewlieni ta' Napli, li
fil-Katidral t'hemm jinsab demm magħqud, li t-tradizzjoni tgħid li huwa
tal-qaddis u li jinħall tliet darbiet f'sena.

Skond il-leġġenda, dan id-demm inħall għall-ewwel darba fi żmien Kostantinu,
meta l-isqof trasferixxa l-fdalijiet tal-qaddis mill-Agro Marciano, fejn kienu
midfun, sa Napli. Matul it-traġitt ħarġet Ewsebja bid-demm tal-qaddis: u kif
il-kranju tal-qaddis ġie bi drittu, id-demm inħall. Iżda storikament, l-ewwel
darba li tissemma r-relikwja tad-demm ta' San Ġennaru huwa fl-1389, meta fis-17
t'Awwissu, id-demm inħall "qisu kien ħiereġ mill-korp tal-qaddis dakinhar
stess".

Il-Knisja Kattolika ma tqisx il-likwefazzjoni tad-demm bħala miraklu bħala "un
fatto mirabolante ritenuto prodigioso dalla tradizione religiosa popolare,
essendo impossibile, allo stato dell'attuale conoscenza dei fatti, un giudizio
scientifico attestante la non spiegabilità scientifica del fenomeno della
liquefazione."

L-ewwel analiżi xjentifika, imsejħa spettroskopika, saret mill-professuri
Sperindeo u Januario fl-1902 u sabet li hu emoglobina, jiġifieri demm. L-istess
esperiment sar l-aħħar fl-1988 u reġa' kien konfermat li hu demm. Iċ-CICAP,
grupp ta' xjenzati tal-Comitato Italiano per il Controllo delle Affermazioni sul
Paranormale, issostni li b'sustanza tissotropika magħmula minn sustanzi ta' dik
l-epoka tista' ġġib l-istess effetti tad-"demm" ta' San Ġennaru.



https://mt.wikipedia.org/wiki/Ryan_Scicluna

Ryan Scicluna (Birkirkara, 30 ta' Lulju 1993) huwa futboler professjonali
żagħżugħ Malti li jilgħab bħala midfilder fil-klabb tal-Premier League Malti,
Birkirkara. Scicluna huwa parti mit-Tim nazzjonali ta' Malta ta' taħt il-21
sena.

Scicluna huwa prodot ta' Birkirkara FC. Mill-ewwel jum tal-karriera tal-futbol
tiegħu huwa lagħab bil-flokk isfar u aħmar. Hija tiġi bħala sorpriża li Scicluna
huwa plejer li jonora l-flokk b'determinazzjoni massima. Scicluna huwa meqjus
bħala midfielder tekniku, huwa mmexxi sabiex jikseb il-ħolma tiegħu, meta kien
fl-età ta' 16-il sena, huwa kien inkluż bħala sostitut ma Birkirkara. Scicluna
kien deher l-ewwel darba bħala parti mill-iskwadra tal-kbar taħt il-gwida ta'
Paul Żammit u minkejja l-età żgħira tiegħu, huwa sab biżżejjed opportunitajiet
biex jħalli l-marka tiegħu. Id-debutt tiegħu fil-Premier League Malti wasal
fid-9 ta' Jannar 2010 meta t-tim tiegħu rebaħ 2-0 kontra Dingli Swallows. Huwa
ġie kontinwament plejer tajjeb mhux bi ftit u hu dejjem jikkontribwixxi
l-massimu tiegħu, kemm jekk fil-sessjonijiet ta 'taħriġ jew fil-logħbiet
tal-kampjonat premier, irrispettivament minn jekk huwiex jilgħab jew fuq
il-bank, dejjem ssapportja lil sħabu tat-tim. L-ewwel sena mat-tim tal-kbar,
Scicluna kellu l-privileġġ li jesperjenza l-ewwel rebħa tiegħu fil-kampjonat
premier, fit-30 t'April 2010, Birkirkara kienu ddikjarati Ċampjins għall-istaġun
2009-2010 filwaqt li ħamest ijiem wara, fil-5 ta' Mejju, l-istripes rċevew
it-titolu ferm mistħoqq, li jibbenefika t-tim kollu, inkluż ix-xogħol iebes ta'
Scicluna matul l-istaġun. Fil-Kompetizzjonijiet tal-UEFA, Scicluna kien inkluż
bħala sostitut fl-aħħar ħames minuti tar-rebħa storika kontra MŠK Žilina fit-13
ta' Lulju. L-ewwel gowl ta' Scicluna wasal kontra Marsaxlokk meta Birkirkara
rebħu 3-2.



https://mt.wikipedia.org/wiki/Rush

Id-dħul ta Peart però' ġab stil ġdid ta kitba kemm mużikalment, kif ukoll
bil-lirika tiegħu. Wara 'Rush' ipproduċew 'Fly by Night' u 'Caress of Steel' ,
li urew il-potenza li kien joħroġ biha Neil Peart.

'Waves' ġie segwit minn dak li hu probabbilment l-aktar album popolari u
b'saħħtu tal-band. 'Moving Pictures' ħareġ fl-1982 u dritt sar tad-deheb fi
żmien għaxart ijiem. Is-single 'Tom Sawyer' ġiet ivvutata l-aqwa diska
fl-Amerika fl-1982, Neil Peart reġa rebaħ għat-tielet sena nfila 'Drummer of the
year' , Geddy Lee ġabar xi ħames premijijiet internazzjonali għal-ħila tiegħu
fuq il-baxx, u Alex Lifeson rikonoxximent għax-xogħol tiegħu fuq il-kitarri.
Moving Pictures rebaħ l-awards kollha li seta jirbaħ album...L-aħjar Album,
L-aħjar Produzzjoni, Single, Artwork, Lirika...prattikament kollox.

L-era ta dak iż-żmien fl-1982 kienet l-era tas-synthesizer, u r-Rush, bħal bands
kbar oħra, fehmu li kellhom jimxu maż-żminijiet biex iżommu l-popolarita enormi
li kienu nġabru madwar id-dinja, imma speċjalment fl-Amerika. L-ewwel album ta
din l-era kien 'Signals' li huwa album meqjus u miktub fuq temi li jqanqlu
ħsieb. Għal ħafna fans tar-Rush, dan l-album huwa wieħed mill-iktar li ghandom
għal qalbhom. Wara Signals ġie 'Grace Under Pressure' meta l-perjodu tal-Gwerra
Bierda kienet f'quċċata taħraq. It-temi ta 'Grace Under Pressure' iduru madwar
dubji u gwerra, u mal-ħsejjes moderni tas-synthesizers ġew integrati il-kitarri
'heavy' kif nafuhom aħna. Suċċess enormi , u diski minn dan l-album għadhom
jindaqqu 'live' sal-ġurnata tal-llum.

Fl-2004 , Rush ħarġu album ta 'covers' , jismu 'Feedback'. Dan kien għal skop
filantropiku, u bħal kull album tar-Rush, inxtara ħafna. Ma dan l-album,
il-grupp reġa beda jagħmel it-Tours fl-Ewropa, fosthom tletin kunċert
fl-Ingilterra, fejn kull tejatru kien ippakjat u nies jixtru l-biljetti
mill-idejn għal prezzijiet ersorbitanti.

L-2007 ra album ieħor mingħand dan it-Trio. 'Snakes and Arrows' huwa album
tipiku progressiv minn dan il-grupp li paxxa tant nies bil-mużika Rock
Progressiv tagħha.



https://mt.wikipedia.org/wiki/Roberta_Metsola_Tedesco_Triccas

Roberta Metsola Tedesco Triccas (Pietà, 18 ta' Jannar 1979) hija avukata u
Membru tal-Parlament Ewropew f'isem Malta.

Metsola Tedesco Triccas iggradwat mill-Università ta' Malta fejn speċjalizzat
fil-liġi u l-politika Ewropea. Fis-snin bħala studenta kienet tagħmel partiti
tal-Kunsill Nazzjonali taż-Żgħażagħ (KNŻ), l-iStudenti Demokristjani Maltin
(SDM) u l-Moviment Żgħażagħ Partit Nazzjonalista (MŻPN), u aktar tard ġiet
eletta bħala Segretarju Ġenerali tal-iStudenti Demokratiċi Ewropej (SDE). Hi
serviet bħala Attaché tal-Liġi u Kooperazzjoni Ġudizzjarja fir-Rappreżentanza
Permanenti ta' Malta għall-Unjoni Ewropea, u bħala konsulent legali
għar-Rappreżentanza Għolja tal-Unjoni Ewropea għall-Affarijiet Barranin u
l-Politika ta' Sigurtà.

Hi immiltat għal numru ta' snin fil-Partit Nazzjonalista u kopriet ir-rwol
fis-segretarjat internazzjonali tal-Partit. Kienet ukoll attiva fil-kampanja
għal vot "IVA" fir-referendum għas-sħubija ta' Malta fl-Unjoni Ewropea fl-2003 u
bħala voluntiera fl-uffiċċju ELCOM. Hi kkontestat bħala kandidata għall-ewwel
elezzjoni għall-ħatra tal-Membri Parlamentari Ewropej f'isem Malta. Tedesco
Triccas ma ġietx eletta wara li mal-ewwel għadd ġabet 5,204 voti (2.1% tal-voti
kollha) u fil-ħdax-il għadd ġiet eliminata b'9,339 vot. Għall-elezzjoni
suċċessiva tas-6 ta' Ġunju 2009 hi kisbet 5,880 vot mal-ewwel għadd. Mas-26
għadd hi ġiet eliminata b'20,859 vot.

Nhar l-24 ta' April 2013, wara li kkontestat l-elezzjonijiet każwali għall-post
vakanti li ħalla Simon Busuttil, hi ġiet eletta sabiex saret waħda mit-tliet
nisa li saru Membri tal-Parlament Ewropew. Hi kienet it-tieni waħda li ġiet
eletta meta laħqet il-kwota ta' 20,661 vot. Hi daħlet bħala membru tal-Kumitat
għal-Libertajiet Ċivili, il-Ġustizzja u l-Intern, il-Kumitat speċjali dwar
il-kriminalità organizzata, il-korruzzjoni u l-ħasil tal-flus, il-Kumitat
għall-Petizzjonijiet, u bħala membru sostitut tal-Kumitat għas-Suq Intern u
l-Ħarsien tal-Konsumatur.

Hi miżżewwġa lil Ukko Metsola, Finlandiż li wkoll jaħdem fil-kamp Ewropew, u
għandha tlett itfal li jgħixu flimkien Brussell.



https://mt.wikipedia.org/wiki/Robert_Tappan_Morris

Robert Tappan Morris (Massachussets, 8 ta' Novembru 1965) huwa informatiku u
imprenditur Amerikan. Hu hu l-iktar famuż għal Morris Worm, ikkunsidrat bħala
l-ewwel worm tal-kompjuter li qatt sar. Kawża ta' dan ġie pproċessat u sar
l-ewwel persuna li ġie kkundannat taħt l-Att tal-Frodi u Abbuż fuq il-Kompjuter.

Morris twieled fl-1965 minn Robert Morris u Anne Farlow Morris. Missieru kien
informatiku f'Bell Labs, fejn għen jiddisinja s-sistemi operattivi ta' Multics u
Unix. Morris attenda l-Università ta' Harvard, u aktar tard daħal bħala student
gradwat fl-Università ta' Cornell. Fl-ewwel sena tiegħu hu kiteb worm
tal-kompjuter li wasslet biex ħarbat diversi kompjuters fis-snin tal-bidu
tal-internet. Din wasslitu quddiem il-qorti sena wara.

Il-worm ta' Morris ġie żviluppat fl-1988 waqt li kien jattendi l-Università ta'
Cornell. Hu stqarr li kien iddisinjat biex jara d-daqs tal-internet. Il-worm
tnieda minn MIT, minflok Cornell. Dan il-worm sfrutta numru ta' dgħufijiet
sabiex jidħol fis-sistemi mixtieqa, fosthom:

Il-worm kien ipprogrammat sabiex jiċċekkja kull kompjuter li jsib jekk
l-infezzjoni seħħitx diġà. Madanakollu, Morris ħaseb li xi amministraturi
jistgħu jegħlbu lil dan il-worm billi jagħtu struzzjonijiet lill-kompjuter
sabiex jirraporta falz pożittiv. Biex jikkumpensa għal din il-possibilità,
Morris għamel li l-worm jikkopja lilu nnifsu xorta waħda irrelevanti mir-rispons
tal-interrogazzjoni dwar l-istat tal-infezzjoni.

Dan il-livell ta' persistenza wassal għal tagħbijiet li mhux biss ġabu
l-attenzjoni tal-amministraturi tas-sistemi, imma fixklu l-kompjuters immirati.
Matul il-ġuri, ġie stmat li l-ispiża ta' "telfien ta' produttività" kawża
tal-worm u l-isforzi sabiex jitneħħa mis-sistemi kien ta' bejn $200 u $53,000.



https://mt.wikipedia.org/wiki/Reuben_Gauci

Reuben Gauci (Mellieħa, 28 ta' Ottubru 1983) huwa plejer tal-futbol Malti li
jilgħab mat-tim ta' Birkirkara bħala gowler.

Reuben huwa prodott ta' Floriana u ddebutta fil-kampjonat lokali nhar it-22 ta'
Awwissu 2002, fit-telfa ta' 1–0 kontra Ħamrun Spartans. Mat-tim Furjaniż hu
lagħab mhux inqas minn 32 logħba qabel l-2005 meta ingħaqad ma' Marsaxlokk.

Ma' Marsaxlokk, Reuben għamel id-debutt tiegħu fil-11 t'Awissu 2005 meta rebħu
2–1 kontra Ħamrun Spartans. Magħhom irnexxielu jirbaħ ukoll l-ewwel kampjonat
tiegħu fl-istaġun 2006–07. Fl-2008 ġie misluf lil Qormi u lagħab għall-ewwel
darba fir-rebħa ta' 3–0 fuq Tarxien Rainbows. Wara s-self ma' Qormi, hu għen lil
Marsaxlokk jilħqu r-raba' post tal-kampjonat.

Fl-2010, Gauci ġie misluf lil Birkirkara fejn iddebutta fit-telfa ta' 1–0 kontra
Sliema Wanderers tat-8 ta' Jannar. Wara s-suċċess tiegħu mal-klabb ta'
Birkirkara, il-kumitat iddeċieda li jakkwista lir-Reuben minn Marsaxlokk u
ffirma kuntratt ta' sentejn fid-19 ta' Ġunju, 2012.

Fuq livell internazzjonali, Gauci kien mat-timijiet nazzjonali minn ta' taħt
is-16-il sena 'l fuq, sakemm fl-2005 ġie msejjaħ mat-tim nazzjonali tal-kbar. Hu
ssejjaħ għal-logħba kontra l-Iżvezja tal-4 ta' Ġunju 2005, però ma kienx
involut. Finalment, hu għamel l-ewwel dehra tiegħu bil-flokk tat-tim nazzjonali
erbat ijiem wara fit-telfa ta' 4–1 kontra l-Iżlanda.



https://mt.wikipedia.org/wiki/Qormi_FC

Qormi Football Club hu klabb tal-futbol Malta bbażat f'Ħal Qormi. It-tim
bħalissa jilgħab fil-Premier League, l-ogħla livell tal-futbol Malti.

Qormi Football Club kien ibbażata fl-1961 wara l-amalgamazzjoni ta 'Qormi
Youngsters u Ħal Qormi United, li huwa minn fejn il-klabb akkwista l-motto
tiegħu Fl-Għaqda s-Saħħa. Il-klabb b'hekk ċċelebra l-40 anniversarju fl-2001.

Qormi Football Club hija affiljat mal-Malta Football Association (MFA) li huwa
l-korp ewlieni tal-futbol f'Malta. In-Nursery ta Qormi FC hija sottokumitat ta'
Qormi FC u kważi 200 żgħażagħ huma affiljati man-nursery.

Il-kuluri uffiċjali ta' Qormi huma sofor u s-suwed. Il-kit managers ta' dan
it-tim huma Alex Tabone u George Micallef

L-akbar rivali ta Qormi huma Żebbug Rangers mill-belt ġirien ta ' Żebbuġ,
għalkemm ma jilgħabux fl-istess kompjonat filwaqt li Żebbug bħalissa jilagħbu
fit-tieni diviżjoni Maltija.

Il-klabb qatta xi staġuni tiegħu fil-klabb yo-yo minn diviżjoni għall-oħra, iżda
riċentament bdew jibnu aktar passi solidi, filwaqt li huma huma jilagħbu
fl-ogħla livell tal-futbol Malti. Fl-istaġun 2007-08 kien l-aħjar staġun minn
qatt qabel fl-istorja reċenti tal-klabb. Qormi temm il-finitura b'suċċess
fit-tieni pożizzjoni fil-ewwel diviżjoni, wara li kellhom logħba tqila bl-għoti
tal-penalties kontra Mosta, li akkwista adeżjoni fil-Premier League Malti.
Fl-istaġun 2008-09 se tkun l-ewwel staġun li Qormi se jqattgħu fl-ogħla gradi
tal-futbol Malti sa mill-ewwel diviżjoni qadima kienet isemmiet l-Premier
League. Biex jippreparaw għall-ewwel kampanja tal-Premier League Malti, Qormi
ġabu 10 plejers ġodda u taw ħarsa ġdida għall-immaġni tal-klabb. It-tim marru
tajjeb fil-pre-istaġun u fil-logħob ta' ħbiberija, li jista jawgura tajjeb
għall-futur. Qormi għad jista 'jkollhom għall-ġlieda kontra relegazzjoni bħal
timijiet aktar ġodda promossi fil-Premier League. Fi stqarrija għall-istampa,
il-kumitat tal-klabb esprima l-għan tiegħhu li joqgħod fit-titjira u
possibilment anki jagħmluwa fil-Grupp taċ-Championship.

Fl-istaġun 2009-10 ra lil-Qormi jiksbu stint storiku fil-quċċatta tal-kampjonat
Malti, kif ukoll fl-FA Trophy. Is-suċċess kien speċjalment megħjun l-iffirmar
tal-aħjar plejer fl-istorja tal-klabb, Camilo. Camilo lesta l-aqwa skorer
fil-kampjonat ma '24-gowl fit-22 apparenza fejn Qormi lestew fit-tielet post.
Qormi mbagħad kellhom jilagħbu logħba deċiżiva sabiex tiddetermina l-reċivitur
tal-post għall-istaġun li jmiss tal-Europa League, logħba li Qormi tilfu ma'
Sliema 0-2. Qormi wkoll seta 'leħqu l-post permezz tat-tazza, madankollu,
għalkemm għamluwa fil-finali, Qormi tilfu ma' Valletta 1-2.

Wara t-tluq ta Camilo u plejers oħra, kif ukoll il-kowċ Jesmond Zerafa u Vincent
Carbonaro, Qormi ffaċċjaw l-istaġun diffiċli s-sena ta 'wara. Fl-istaġun 2010-11
raw lil-Qormi jżommu lil-Stefan Giglio u lil-Matthew Bartolo, u l-akkwist
tas-servizzi ta' George Mallia, il-Belġjan Jason Vandelannoite, in-Niġerjan
Abubakar Bello-Osagie,il-Korean Kang Ho-Jung fl-ewwel nofs tal-istaġun, u
l-Brażiljan Josue, il-Grieg Christos Karamanolis, Ibraima Sumaila Vaz Sani
mill-Guinea-Bissau ul-aktar notevolment, il-kaptan tat-Tim nazzjonali ta' Malta
Michael Mifsud, fit-tieni nofs tal-istaġun. Ukoll kienhemm bidla notevoli
fl-istaff tekniku fil-bidu tal-istaġun, bi Stephen Azzopardi jmexxi t-tim. Matul
l-istaġun, Azzopardi ġab plejers utilizzati żgħażagħ li diversi minnhom ħarġu
minn-Nursery. Qormi lestew fit-8 post (madankollu tim ġie relegat darba biss
fl-Staġun 2010/11).

Ċampjins ta' Tazza Sons of Malta Cup tat-Tieni Diviżjoni Maltija: 1969/70,
1973/74

Rebbieħa tas-Sezzjoni tat-Tielet Diviżjoni Maltija: 1962/63, 1963/64, 1982/83,
1988/89



https://mt.wikipedia.org/wiki/Prospero_Grech

Il-Kardinal Prospero Grech (Birgu, 24 ta' Diċembru, 1925), imwieled Stanley
Grech, huwa t-tieni Kardinal Malti fl-istorja tal-Knisja Kattolika.

Patri Prospero Grech studja l-filosofija fil-Monasteru ta’ San Mark, ir-Rabat,
Malta, u t-Teoloġija fil-Kulleġġ ta’ Santa Monika f’Ruma. Huwa kiseb Dottorat
fit-Teoloġija mill-Università Gregorjana ta’ Ruma (1953), Liċenzjat
fl-Iskrittura Mqaddsa mill-Istitut Pontifiċju Bibbliku ta’ Ruma (1954) u Diploma
fil-Psikoloġija Edukattiva minn Freibourg, l-Iżvizzera (1951). Patri Prospero
Grech irriċerka l-lingwi Semitiċi fl-Università ta’ Oxford (1957-58) wara li
kien akkwista ‘scholarship’ tal-British Council u f’dik ta’ Cambridge (1958-59).
Fl-1958, il-Professur Arbery tal-Istudji Orjentali fl-Università ta’ Cambridge,
ried skular Malti ħalli jgħinu f’xogħol li kien qed jagħmel. Il-Professur Ġużè
Aquilina kien irrakkomanda lill-Professur Prospero Grech għal dan ix-xogħol.
Il-Professur Prospero Grech għen lill-Professur Arbery fil-ktieb “A Maltese
Anthology” ta’ poeżija u proża Maltija maqluba bl-Ingliż u fi ktieb ieħor
bl-isem “Dun Karm – Poet of Malta” maħruġ minn Arbery u Grech minn Cambridge
University Press.

Artiklu ppubblikat fil-Catholic Herald jikkwota lill-kittieb u l-kritiku Nigel
Dennis jgħid li Patri Prospero huwa possibilment l-iktar persuna intelliġenti li
teżisti. Din l-allegata stqarrija ta' Dennis għaddiet mingħand l-armla ta'
Dennis għal għand il-kittieb tal-artiklu, Patri Alexander Lucie-Smith.

Waqt konferenza li kienet saret fl-2010, intitolata Revisiting Labour's History,
il-Professur Godfrey Pirotta kien qal li fis-snin sittin Patri Prospero kien
ghamilha ta' medjatur bejn il-Partit Laburista u l-Vatikan fuq il-kwistjoni
tas-sitt punti. Ftit huma dawk li jafu b'dan is-sehem ta' medjatur li kellu
Patri Prospero, u dan proprju ghax din il-medjazzjoni ma kinitx giet imxandra.
Fl-1963 kienet saret laqgħa sigrieta bejn Dom Mintoff u Patri Prospero gewwa
Ruma, fejn iktar tard Patri Prospero kien ressaq l-argumenti tal-Mexxej
Laburista quddiem il-Vatikan. Dan kollu kien qed isir bhala parti mill-isforz
tal-Partit Laburista biex il-kwistjonijiet bejn l-Istat u l-Knisja jissolvew
darba ghal dejjem.

Skont il-ġurnal Laburista Kullħadd, Patri Prospero kien wieħed minn żewġ
patrijiet, li kienu ġew indikati minn Ruma li setgħu jieħdu post l-Isqof
Emmanuel Gerada. Imma allegatament Monsinjur Mikiel Gonzi kien instema' jgħid li
f'din il-kariga ried jaħtar qassis, u mhux patri. L-istess sorsi jispekulaw
ukoll jekk din kinitx verament ir-raguni li ghalfejn Gonzi kien oggezzjona li
Patri Prospero jinhatar f'din kariga, u dan fid-dawl tal-fatt li Patri Prospero
kellu parentela ma' familja b'konnotazzjonijiet Laburisti qawwija.

Skont il-ġurnalista Anton Cassar, Grech jiġi t-tifel ta’ oħt Mosè Gatt li serva
fil-Kumitat Eżekuttiv tal-Partit Laburista sal-isplit fil-partit. Fr Prospero
Grech kien imsemmi biex isir isqof iżda billi kien jiġi mil-Laburista Mosè Gatt,
il-Gvern ta’ Borg Olivier ma approvax in-nomina tiegħu.

Patri Prospero Grech inħatar arċisqof fit-8 ta' Frar 2012 fil-Konkatidral ta'
San Ġwann, il-Belt Valletta. Fit-18 ta' Frar inħatar Kardinal mill-Papa
Benedittu XVI. Il-Provinċja Agostinjana Maltija ferħet lil Patri Prospero
ghan-nomina li rcieva bhala Kardinal. "Minbarra li huwa unur fuq livell
personali, huwa wkoll unur ghall-Ordni ta' Santu Wistin li fin-nomina tieghu
jara r-rikonoxximent tal-Knisja Universali ghas-servizz lejn l-Evangelju".



https://mt.wikipedia.org/wiki/Premier_League_A%C5%BCerbaj%C4%A1an

Il-Premier League Ażerbajġan (Azərbaycan Premyer Liqası), bħalissa jismu Topaz
Premyer Liqası wara l-isponsor ewlieni tagħha, huwa l-ogħla kampjonat tal-futbol
nazzjonali tal-Ażerbajġan .

Il-Premier League Ażerbajġan kien organizzat fl-2007 u ssuċċeda l-ogħla
diviżjoni (Yüksək Liqa), id-differenza kienet li l-ogħla diviżjoni kienet
immexxija mill-kampjonat tal-futbol professjonali tal-Ażerbajġan, u l-ħolqien
tal-Premier League taw il-klabbs grad akbar ta' indipendenza. L-Ogħla Diviżjoni
kienet teżisti 1992-2007.

Mill-1992, total ta' 8 klabbs kienu ġew ċampjins tas-sistema tal-futbol
Ażerbajġan. Qarabağ huma ċ-ċampjins kurrenti tal-Premier League Ażerbajġan.

Il-kampjonat kien iddominat minn timijiet bħal Neftchi Baku, Kapaz, Turan Tovuz
u FK Shamkir. Madankollu, ġlidiet finanzjarji kellhom impatt ħażin fuq klabbs
lokali u timijiet aktar bħal Khazri Buzovna, FK Shamkir, Vilash Masalli u Shafa
Baku marru fuq djun dovut. Fl-1997, Kapaz kienu magħrufa għall-logħob bla telfa
u kisbu rekord finali fl-istaġun 1997–1998 li kisbu 22 rebħa, 4 dros u l-ebda
telfa, minn 26 logħba totali, dan ir-rekord l-ebda tim fil-kampjonati kollha
tal-Ażerbajġan ma għamel dan.

Kif il-kampjonat daħal fis-seklu ġdid, Neftchi Baku sabu ruħhom jiffaċċjaw sfidi
ġodda. Huma ġew ikkontestati mill-emerġenti Khazar Lankaran, Inter Baku u FC
Baku fiż-żewġ kompetizzjonijiet. Il-futbol tal-pajjiż irċieva daqqa maġġura
fl-2002, meta l-UEFA imponiet projbizzjoni ta' sentejn bi tweġiba għal kunflitt
fit-tul bejn il-Federazzjoni tal-futbol tal-Ażerbajġan u maġġoranza tal-klabbs
tal-pajjiż tal-ogħla klassi. Il-kampjonat domestiku ġie abbandunat bħala
riżultat tal-konflitt u l-ogħla klabbs ma ħallewx lil plejers jilagħbu mat-tim
nazzjonali, it-taxxi uffiċjali ukoll komplew l-allegazzjonijiet ta' frodi
fil-federazzjoni tal-Ażerbajġan. Taħt il-ġestjoni ta' Agaselim Mirjavadov,
Khazar Lankaran kienu rebħu t-Tazza Ażerbajġana fl-2006 u 2007, filwaqt li saru
ċampjins tal-kampjonat fl-istaġun 2006 minkejja li tilfu t-titolu kontra Neftchi
fl-2004 matul il-play-off. FK Qarabağ kien l-ewwel tim mill-Ażerbajġan biex
jilħaq ir-rawnd tal-play-off tal-UEFA Europa League matul l-istaġuni 2009-10 u
2010-11. Ftit taw opportunitajiet għall-kwalifika għall-fażi ta' wara, għalkemm
il-ġend ta' Agdam ikkawżaw pjuttost kontra l-favoriti Rosenborg BK, FC Honka, FC
Twente u Wisła Kraków.

L-2010 ressaq bidu promettenti, b'Neftchi joħorġu bħala ċampjins wara sitt snin
ta' suċċess. Fl-istaġun ta' wara, Neftchi rrepetu suċċess domestiku wara
s-siġillar tas-7 titlu tagħhom fl-istorja klabb. F'dik is-sena, Neftchi Baku sar
l-ewwel tim mill-Ażerbajġan li avvanza sal fażi tal-gruppi tal-UEFA Europa
League 2012-13.



https://mt.wikipedia.org/wiki/Premier_League_2007%E2%80%9308

L-istaġun 2007–08 tal-Premier League kien is-sittax-il wieħed minn mindu ġie
stabbilit. L-ewwel partiti tal-istaġun intlagħbu fil-11 ta' Awwissu 2007 u
l-istaġun spiċċa bl-aħħar sett ta' partiti fil-11 ta' Mejju 2008. Manchester
United, li fl-istaġun ta' qabel kienu rebħu l-kampjonat, żammew dan it-titlu
nazzjonali għal sena oħra konsekuttiva, biex b'hekk kisbu l-għaxar titlu
tal-Premiership u s-sbatax-il titlu mill-ogħla diviżjoni Ingliża.

L-ewwel gowl li ġie skurjat fl-istaġun il-ġdid kien dak minn Michael Chopra, li
skorja fl-94 minuta fir-rebħa tat-tim promoss ta' Sunderland fuq Tottenham.
L-ewwel karta ħamra ngħatat lil Dave Kitson ta' Reading wara li għamel daħla
ħażina fuq Patrice Evra ta' Manchester United fil-partita tal-ftuħ. L-ewwel
tripletta tal-istaġun waslet mingħand il-plejer ta' Arsenal, Emmanuel Adebayor,
li skorja fil-partita kontra Derby County.

Fid-29 ta' Settembru 2007, Portsmouth rebħu lil Reading 7–4, fejn din kienet
l-ikbar rebħa fl-istorja tal-Premier League Ingliż. Fil-15 ta' Diċembru 2007,
kemm Roque Santa Cruz ta' Blackburn Rovers kif ukoll Marcus Bent ta' Wigan
Athletic skurjaw tripletta fit-telfa ta' 5–3 li Wigan sofrew f'darhom kontra
Blackburn. Din kienet l-ewwel okkażżjoni fl-istorja tal-Premier League li żewġ
plejers ta' żewġ timijiet opposti skurjaw tripletta fl-istess partita.

Sors: Barclays Premier League Regoli għall-kwalifikazzjoni: l-ewwel skont
il-punti, it-tieni skont id-differenza fil-gowls, it-tielet skont kemm il-gowls
ġew skurjati # = Pożizzjoni; L = Logħbiet; R = Rebħiet; P = Pari; T = Telfiet;
GF = Gowls favur; GK = Gowls kontra; DG = Differenza ta' gowls; Pti = Punti; (Ċ)
= Ċampjin; (R) = Relegat

Sors: Barclays Premier League 1 It-tim li jilgħab f'daru hu mniżżel fil-kolonna
xellugija. Kuluri: Blu = rebħa ta' tim f'daru; Abjad = pari; Aħmar = rebħa ta'
tim barra minn daru.

L-unur tal-Plejer tas-Sena tal-PFA għall-2008 ġie mirbuħ minn Cristiano Ronaldo
għat-tieni sena konsekuttiva.



https://mt.wikipedia.org/wiki/Plutone_(mitolo%C4%A1ija)

Fil-mitoloġija Rumana, Plutone (jew Plutun, bil-Latin Pluto, bil-Grieg Antik
Πλούτων Plouton) kien l-alla tad-Dinja ta' Taħt. L-ekwivalenti tiegħu
fil-mitoloġija Griega kien Ħajdes(Ἅιδης/ᾍδης, Hāidēs), għalkemm Plutone kien
inqas aħrax. L-isem sikwit jiġi konfuż ma' diak ta' Pluto (bil-Grieg antik
Πλοῦτος Ploutos), l-alla Grieg tal-Ġid.

Pluto kien bin Saturnu u Opi u żewġ Proserpina, li ħataf biex jiżżewiġha. Omm
Proserpina, Cerere, kienet tant milquta li ġiegħlet li ssir ix-xitwa.

Il-palazz tiegħu jinsab f'nofs it-Tartaru, fejn bħala sovran jikkmanda l-istat
tiegħu u jiddetta l-liġijiet inflessibbli tiegħu. Is-suġġetti tiegħu, dellijiet
ħfief u kważi kollha miżerabbli, huma numerużi daqs il-mewġ tal-baħar u
l-istilel tas-sema: dawk kollha li l-mewt taħsad mill-wiċċ tad-dinja jaqgħu taħt
ix-xettru ta' dan l-alla jew issiru l-priża tiegħu. Mill-jum li ħa s-setgħa
f'idejh, ħadd mill-ministri tiegħu qatt kiser l-ordnijiet tiegħu u l-ebda wieħed
mis-suġġetti tiegħu qatt ipprova jirbella. Mit-tliet allat sovrani li
jikkontrollaw id-dinja, hu biss qatt ma kellu biża' ta' insubordinazzjoni jew
diżubbidjenza u l-awroritàa tiegħu hi rikonoxxuta universalment.

Plutone huwa figura tal-mitoloġija Rumana, l-alla tal-mejtin u tad-dinja l-oħra.
Jikkorrispondi għall-alla tal-mitoloġija Griega, Ade. Plutone, li xi mindaqqiet
kienu jsibuh ukoll bħala Dite, kien miżżewweġ lil Proserpina.

Flimkien ma' Ġove u Nettunu, Plutone għen biex iwaqqgħu lil missierhom, Saturnu
mill-poter. Huma u jaqsmu d-dinja bejniethom, Ġove għażel is-smewwiet bħala
r-renju tiegħu, l-għażla ta' Nettunu waqgħet fuq is-saltna tal-baħar, waqt li
Plutone laħaq ir-renjant tad-dinja ta' taħt.

Oriġinarjament kien meqjus bħala alla aħrax u bla ħniena, li la jagħti widen
lit-talb u wisq anqas lis-sagrifiċċji. Il-karatteristiċi twajba u inqas feroċi
tiegħu iżda, tperrċu fil-kulti u fit-twemmin popolari fejn deher bħala għajn ta'
prosperità u providenza għaliex kien irodd ħwejjeġ merfugħin taħt l-art
bħall-minerali u l-prodotti tar-raba'. Ta' spiss il-kult tiegħu kien jiġi
assoċjat ma dak ta' Ċerere.



https://mt.wikipedia.org/wiki/Plotinu

Plotinu (Grieg: Πλωτῖνος) (ca. 204/5–270 WK) kien filosfu ewlieni tal-qedem.
Fis-sistema teoretika tiegħu hemm tliet prinċipji: il-Wieħed, l-Intellett, u
r-Ruħ. L-għalliem tiegħu kien Ammonju Sakka u kien parti mit-tradizzjoni
Platonika. Storiċi tas-seklu 19 ivvintaw it-terminu Neoplatoniżmu u applikawh
għalih u għall-filosofija tiegħu, li kienet influwenti fl-Antikwità tal-Aħħar.
Ħafna mill-informazzjoni bijografika dwar Plotinu ġejja mid-daħla ta' Porfirju
għall-edizzjoni tiegħu tal-Enneadi ta' Plotinu. Il-kitbiet metafiżiċi tiegħu
ispiraw sekli sħaħ ta' metafiżiċi u mistiċi Pagani, Insara, Lhud, Islamiċi u
Njostiċi.

Porfirju jikteb li Plotinu kellu 66 sena meta miet fis-sena 270, it-tieni sena
tar-renju tal-imperatur Klawdju II, li jindika li s-sena tat-twelid tiegħu
kienet il-205 WK. Ewnapju jikteb li Plotinu twieled f'Likopoli (Lycopolis),
fl-Eġittu elenizzat "Plotinu". Lyco bil-Grieg tfisser "lupu". L-istess għerq
intuża għal-Liċew (Lukos / Λύκος) ta' Aristotli fl-Eġittu - l-inħawi tal-lupu.

Bħal Platonisti oħrajn, Plotinu kellu sfiduċja intrinsika fil-materjaliżmu, u
kien jemmen li l-fenomena huma kopja, jew mimika (mimesi) ta' xi ħaġa "ogħla u
inteliġibbli" [VI.I] li kienet "il-parti l-aktar veritiera tal-Kewn ġenwin". Din
l-isfiduċja estendiha għall-ġisem, inkluż ġismu stess; Porfirju jgħid li darba
minnhom ma riedx li jitpinġa ritratt tiegħu, x'aktarx għall-istess raġunijiet
ta' disgust. Bl-istess mod Plotinu qatt ma ddiskuta l-antenati tiegħu,
it-tfulija, jew il-post u d-data tat-twelid tiegħu. Skont il-kitbiet kollha
dwaru, il-ħajja personali u soċjali tiegħu tixhed l-ogħla livelli morali u
spiritwali.

Madwar is-sena 232, ta' 27 sena Plotinu vvjaġġa lejn Lixandra biex jistudja
l-filosofija. Hemmhekk ma għoġbu ħadd mill-għalliema tiegħu, sakemm xi ħadd
issuġġerielu li jisma' l-ideat ta' Ammonju Sakka. Meta sema' l-lezzjonijiet ta'
Ammonju, huwa qal lil ħabib tiegħu, "dan hu r-raġel li kont qed infittex," u
beda studju intensiv taħt l-għalliem ġdid tiegħu. Minbarra Ammonju, Plotinu kien
influwenzat ukoll mix-xogħlijiet ta' Alessandru ta' Afrodisja, Numenju, u
diversi Stojċi.

Wara ħdax-il sena f'Lixandra, ta' madwar 38 sena, huwa ddeċieda li jivestiga
l-filosofija ta' filosfi mill-Persja u mill-Indja. F'tentattiv biex jikseb dan,
huwa ħalla Lixandra u ngħaqad mal-armata ta' Gordjanu III meta din kienet qed
tavvanza fuq il-Persja. Madankollu, il-kampanja militari kienet falliment, u
mal-mewt ta' Gordjanu Plotinu sab ruħu mitluf f'art ostili, u irnexxielu jmur
lura Antjokja biss b'diffikultajiet kbar.

Meta kellu 40 sena, waqt ir-renju ta' Filep l-Għarbi, huwa wasal Ruma, fejn
baqa' kważi għall-kumplament ta' ħajtu. Hemmhekk ġibed lejh diversi studenti.
Dawk l-eqreb lejh kienu jinkludu lil Porfirju, lil Amelju Ġentiljanu
tat-Toscana, lis-Senatur Kastriċu Firmu u lil Ewstokju ta' Lixandra, tabib li
ddedika ħajtu għat-tagħlim Plotinu u li baqa' jassistih sal-mewt.

Kemm dam Ruma, Plotina kiseb ukoll ir-rispett tal-Imperatur Galljenu u ta' martu
Kornelja Salonina. F'punt minnhom Plotinu pprova jikkonvinċi lil Galljenu jerġa'
jibni komunita' abbandunata f'Campania, magħrufa bħala 'Belt il-Filosfi', fejn
l-abitanti setgħu jgħixu skont il-kostituzzjoni mfassla fil-Liġijiet ta' Platun.
Għal xi raġuni mhux magħrufa minn Porfirju, din it-talba qatt ma ngħatat
sussidju Imperjali.

Sussegwentement Porfirju mar jgħix Sqallija, u hemm sar jaf li l-eks għalliem
tiegħu kien miet. Il-filosfu kien qatta' l-aħħar jiem tiegħu għalih waħdu,
f'biċċa art ġewwa Campania, imħallija lilu minn sieħbu Zethos. Skont ir-rakkont
ta' Ewstokju, li assistih fl-aħħar mumenti tiegħu, l-aħħar kliem ta' Plotinu
kien: "Stinkaw biex tagħtu d-Divin li jinsab fikom lura lid-Divin li jinsab
f'Kollox." Ewstokju jikteb li daħal serp taħt is-sodda li fuqha kien jinsab
Plotinu, u li malli dan tal-aħħar miet, iżżerżaq 'il barra minn toqba fil-ħajt.

Plotinu ħalla diversi kitbiet li saru l-Enneadi, miktubin fuq medda ta' snin
minn madwar is-sena 253 sa ftit xhur qabel ma miet, sbatax-il sena wara.
Porfirju jinnota li l-Enneadi, qabel ma hu stess ikkompilahom u rranġahom, kienu
biss il-ġabra enormi ta' noti u kitbiet li Plotinu kien juża fil-lezzjoni li
jagħti u fid-dibattiti tiegħu. Plotinu kien isibha diffiċli jirrevedi xogħlu,
minħabba l-vista batuta li kellu, iżda kitbietu kienu jitolbu editjar intensiv.
Skont Porfirju, il-kitba ta' Plotinu kienet waħda atroċi; ma kienx jifred
il-kliem kif suppost; u ma tantx kien jaqa' u jqum mir-regoli tal-ortografija.
Plotinu kien jobgħod il-proċess editorjali, u ħalla din il-biċċa xogħol f'idejn
Porfirju, li mhux biss irfina x-xogħol tal-għalliem tiegħu, iżda wkoll ġabru
fl-arranġament li għandha llum.

Fost it-tagħlim ta' Plotinu hemm "il-Wieħed": suprem, kompletament tranxendenti,
mingħajr ebda distinzjoni, multipliċità jew distinzjoni; bl-istess mod, huwa lil
hinn minn kull kategorija tal-kewn u l-baħħ. Il-kunċett tal-"kewn" huwa derivat
minna permezz tal-oġġetti tal-esperjenza tal-bniedem, imsejħin dijade, u huwa
attribut ta' tali oġġetti, iżda l-Wieħed infinit u tranxendenti jmur lil hinn
minn tali oġġetti, u allura jmur lil hinn mill-kunċetti li nidderivaw minnhom.
Il-Wieħed "ma jista' jkun ebda oġġett eżistenti", u l-anqas ma jista' jkun
sempliċement is-somma ta' tali oġġetti, iżda jiġi "qabel kulma jeżisti". Allura,
ebda attribut ma jista' jiġi assenjat għall-Wieħed. Nistgħu biss nidentifikawh
mat-Tajjeb u mal-prinċipju tas-Sbuħija. [I.6.9]

Per eżempju, il-ħsieb ma jistax ikun attribwit mal-Wieħed għaliex jimpli
distinżjoni bejn ħassieb u l-oġġett tal-ħsieb (mill-ġdid, dijade). Anke
l-intelliġenza awto-kontemplativa (in-noeżi tan-nous) titlob dualità. "Ladarba
tlissen 'It-Tajjeb,' iżżid xejn iktar: ma' kull żieda, u proporzjonali ma' dik
iż-żieda, tkun qed iddaħħal defiċenza." [III.8.11] Plotinu jiċħad li l-Wieħed
huwa senzjenti, konxju minnu nnifsu, u li jwettaq azzjonijiet (ergon) [V.6.6].
Minflok, jekk wieħed jinsisti li jrid jiddeskrivi lill-Wieħed, allura jrid
isejjaħlu dinamiżmu pur, jew potenzjalità li mingħajra xejn ma jista' jeżisti.
[III.8.10] Plotinu jispjega li huwa impossibbli għall-wieħed li jkun Kewn jew
Alla Ħallieq konxju minnu nnifsu. F'[V.6.4], Plotinu jqabbel lill-Wieħed
mad-"Dawl", 'in-Nous Divin max-"Xemx" u fl-aħħar ir-Ruħ mal-"Qamar" li d-dawl
tagħha hu biss "derivazjoni tad-dawl tax-Xemx". L-ewwel dawl jista' jeżisti
mingħajr il-bżonn tax-Xemx.

Il-Wieħed, li jmur lil hinn mill-attributi kollha, inkluż il-kewn jew in-nuqqas
tiegħu, hu l-għajn tad-dinja - iżda mhux permezz ta' xi att ta' ħolqien, mixtieq
jew le, għaliex il-Wieħed, li ma jinbidilx, ma jistax jingħata l-attribut
tal-Attività. Plotinu minflok jargumenta li l-multiplu ma jistax jeżisti
mingħajr is-sempliċi. Dak "inqas perfett" irid bilfors joħroġ minn dak li hu
"perfett" jew "iktar perfett". Allura, il-"ħolqien" kollu joħroġ mill-Wieħed fi
stadji suċċessivi ta' inqas u inqas perfezzjoni. Dan l-istadji m'humhiex iżolati
temporalment, iżda jseħħu mal-medda taż-żmien bħala proċess kostanti. Plotinu
hawnhekk jirriżolvi l-kwistjoni bejn l-ontoloġija ta' Platun u l-Actus et
potentia (att u potenzjal) ta' Aristotli. Il-kwistjoni kienet li Aristotli,
billi rriżolva argument ta' Parmenide - (l-Argument tat-Tielet Raġel) - kontra
l-ontoloġija u t-teorija tal-forom ta' Platun, ħoloq skola oħra ta' ħsieb
filosofiku. Hawnhekk Plotinu jirrikonċilja "it-Tajjeb fuq id-Demiurgu" mit-Timew
ta' Platun mal-mexxej mhux immexxi tal-Actus et potentia ta' Aristotli. Plotinu
jagħmel dan billi jagħmel il-potenzjal, jew il-qawwa, il-Wieħed u d-demiurgu,
jew id-diade, il-komponent tal-azzjoni jew tal-enerġija fl-ontoloġija konjitiva
filosofika. Filosfi Neoplatoniċi li ġew iktar tard, speċjalment Jambliku, żiedu
mijiet ta' essri intermedji bħala ħarġiet bejn il-Wieħed u l-Bniedem' iżda
s-sistema ta' Plotinu hi ħafna iktar sempliċi.

Il-Wieħed m'huwiex biss kunċett intellettwali, iżda xi ħaġa li tista' tiġi
esperjenzata, esperjenza fejn wieħed imur lil hinn minn kull multipliċità.
Plotinu jikteb, "Imissna l-aqqas biss ngħidu li ħa jara, iżda li ser ikun dak li
jara, jekk tassew jibqa' possibbli li wieħed jiddistingwi bejn dak li jara u
l-muri, mingħajr ma wieħed isostni bla biżgħa li t-tnejn huma, filfatt, wieħed."

Plotinu joffri alternattiva għall-kunċett Kristjan Ortodoss tal-ħolqien ex
nihilo (mix-xejn), liema kunċett jattribwixxi lil Alla d-deliberazzjoni
tal-menti (moħħ) u l-azzjoni tar-rieda, għalkemm Plotinu qatt jsemmi
'l-Kristjaneżmu fix-xogħlijiet tiegħu. L-emanazzjoni ex deo (minn Alla)
tikkonferma t-tranxendenza assoluta tal-Wieħed, u allura tagħmel l-iżvolġiment
tal-kosmos sempliċement konsegwenza tal-eżistenza t'Alla; il-Wieħed bl-ebda mod
ma jiġi affetwat jew imnaqqas b'dawn l-emanazzjonijiet. Plotinu juża l-analoġija
tax-Xemx li tarmi d-dawl mingħajr diskriminazzjoni mingħajr ma tnaqqas lilha
nfisha, jew ta' rifless f'mera li b'ebda mod ma tnaqqas jew b'xi mod tibdel
l-oġġett rifless.?

L-ewwel emanazzjoni hija n-Nous (il-Monti jew Moħħ divin, logos jew ordni,
Ħsieb, Raġuni), identifikata metaforikament mad-Demiurgu fit-Timew ta' Platun.
Hija l-ewwel Rieda lejn it-Tajjeb. Min-Nous joħroġ l-Anima Mundi, jew l-ispirtu,
tad-dinja, li Plotinu jaqsam fi tnejn, l-għoli u l-baxx, filwaqt li jidentifika
l-aspett baxx tar-Ruħ man-Natura. Mill-Anima Mundi toħroġ ir-ruħ individwali, u
finalment il-materja, fl-aktar livell baxx fil-katina tal-kewn, u allura l-inqas
livell perfett fil-kosmos.

Plotinu sostna li n-natura essenzjali tal-ħolqien hi waħda divina, għaliex
fl-aħħar mill-aħħar din ħierġa mill-Wieħed, permezz tan-nous u l-Anima Mundi.
Huwa permezz tat-Tajjeb u tas-Sbuħija li nagħrfu lill-Wieħed, l-ewwel
f'affarijiet materjali u mbagħad fil-Forom.

In-natura essenzjalment devozzjonali tal-filosofija ta' Plotinu toħroġ ukoll
mill-kunċett tiegħu ta' henosis - il-kisba t'unjoni f'estasi mal-Wieħed.
Porfirju jirrakkonta li Plotinu kiseb dan it-twaħħid erba' darbiet kemm dam
jafu. Dan jista' jitqabbel mal-kunċetti tal-illuminiżmu, il-ħelsien, u kunċetti
oħra t'unjoni mistika komuni f'ħafna tradizzjonijiet kemm tal-Lvant u
tal-Punent.

L-hena awtentika tal-bniedem għal Plotinu tikkonsisti f'li dan jidentifika ruħu
ma' dak li hu l-aqwa fl-univers. Minħabba li l-hena tmur lil hinn minn dak kollu
li hu materjali, Plotinu jisħaq li r-rikkezzi tad-dinja ma jikkontrollawx l-hena
vera tal-bniedem. (Enneadi I.4.4) L-argument ta' Plotinu dwar l-hena hu wieħed
mill-akbar influwenzi tiegħu fuq il-ħsieb tal-Punent; dan għaliex kien wieħed
minn tal-ewwel li daħħal l-idea li l-eudaimonia (l-hena) tintlaħaq biss
bil-kuxjenza.



https://mt.wikipedia.org/wiki/Pesta_s-sewda

Il-pesta s-sewda kienet pandemija ta' pesta bubonika (għalkemm xi wħud jaħsbu li
ma kinetx bubonika xejn imma kienet ta' tip ieħor) li qerdet parti kbira
mill-popolazzjoni Ewropea bejn l-1347 u l-1350. Din ma kinetx l-ewwel jew
l-aħħar epidemija ta' dan it-tip, imma hi biss tissejjaħ hekk. Kienet l-ewwel
waħda li l-kronisti ddeskrivew tajjeb.

Jaħsbu li l-pesta s-sewda f'ħames snin kienet il-kawża tal-mewt ta' nofs
il-popolazzjoni tal-Ewropa, xi 25 miljun ruħ. , u x'aktarx l-istess numru
fl-Asja, jiġifieri xi 50 miljun b'kollox. Il-pesta s-sewda kellha konsegwenzi
permanenti fuq iċ-ċivilizazzjoni Ewropea, iżjed u iżjed billi wara din l-ewwel
mewġa, il-marda reġgħet dehret f'bosta mill-pajjiżi milquta (pereżempju bejn
l-1353 u l-1355 Franza, bejn l-1360 u l-1369 l-Ingilterra, etc.)

Il-Medju Evu kien imsallab b'ħafna epidemji. Fis-seklu VII, il-Pesta ta'
Ġustinjanu ħarbtet l-Imperu Ruman ta' Lvant u żgur li kienet il-kawża
tal-popolazzjoni baxxa fil-Medju Evu Għoli fl-Ewropa . Mill-Antikità il-ġdim
kien jitfaċca b‘mod kroniku . Epidemji oħra ftit jew wisq virulenti u
lokalizzati imma sikwit mhux identifikati tajjeb kienu jfaqqgħu 'l hemm u 'l
hawn. Barra forsi l-ergotiżmu li l-kawża tiegħu kienet intossikazzjoni
mill-ikel, il-parti l-kbira tal-epidemji kienu jiġru fl-istess żmien mal-ġwieħ u
l-karestiji li kienu jdgħajfu l-popolazzjoni.

Il-pesta bubonika kien tidher b'mod endemiku fl-Asja ċentrali, u żgur li kienu
l-gwerer bejn il-Mongoli u ċ-Ċiniżi li kkawżaw l-epidemija. Tfaċċat fl-1334
fil-provinċja Ċiniża ta' Hubei u infirxet bil-ħeffa mal-provinċji tal-inħawi
(Jiangxi, Shanxi, Hunan, Guangdong, Guangxi, Henan u Suiyuan, provinċja antika
ikkontestata bejn l-imperi Mongolu u Ċiniż).

Fl-1346, it-Tatari assedjaw il-belt ta' Caffa, fuq ix-xatt tal-Baħar Iswed,
fil-Krimea, port importanti fuq it-triq bejn il-Lvant mbiegħed u l-Punent
Ewropej, fejn kien hemm ħafna merkanti Ġenwiżi. L-epidemija, miġjuba mill-Asja
ċentrali mill-Mongoli laqtet kemm l-assedjanti u kemm l-assedjati, għax
il-Mongoli sparaw l-kadavri bil-katapulti ġewwa s-swar biex jinfettaw il-belt.

L-assedju waqaf għax ma' kienx hemm biżżejjed ġellieda b'saħħithom. Ġenova u
t-Tatari iffirmaw armistizju u l-bastimenti Ġenwiżi telqu mill-belt u ferrxu
l-pesta f'kull port fejn waqfu. Il-marda waslet Messina f'Settembru 1347, Ġenova
u Marsilja f'Diċembru tal-istess sena. Venezja intlaqtet f'Ġunju 1348. F'sena
kullimkien fil-Mediterran kien intlaqat.

Minn hemm, il-pesta ħarbtet l-Ewropa kollha min-nofsinhar għat-tramuntana, iżjed
u iżjed billi sabet art tajba: il-popolazzjoni ma kellhiex l-antikorpi kontra
dan il-varjanti tal-baċillu tal-pesta, u kienet iddgħajfet b'karistija wara
l-oħra, mill-epidemji minħabba li l-klima kienet kesħet mill-aħħar tas-seklu
XIII, u mill-gwerer.

Minn Marsilja (Novembru 1347), ma damitx ma laħqet Avignon (Jannar 1348), li dak
iż-żmien kienet il-belt papali u salib it-toroq tad-dinja nisranija, u għalhekk
qalba perfetta għat-tixrid tal-pesta. Laħqet Pariġi f'Ġunju tal-1348, u sa
Diċembru tal-1348, l-Ewropa t'isfel mill-Greċja sal-Ingilterra kienet intlaqtet.
Nafu li l-pesta s-sewda waslet fil-gżejjer Maltin fl-1348. F'Diċembru 1349,
ġriet mal-Ġermanja kollha, id-Danemarka, l-Ingilterra, Wales, ma' parti kbira
tal-Irlanda u l-iSkozja. Wara baqet timxi lejn il-lvant u t-tramuntana u fl-1350
ħarbtet l-iSkandinavja, imbagħad fl-1351 intilfet fil-pjanuri vasti bla abitanti
tar-Russja. Ta' min jinnota li mixja tagħha ma kinetx omoġenja. Mhux ir-reġjuni
kollha intlaqtu bl-istess mod u xi rħula u ċerti bliet bħal Brugge, Milan u
Nuremberg ħelsuha permezz ta' meżuri drastiċi biex ma jħallux nies jidħlu, u
ġara l-istess f'Béarn u l- Polonja (ara l-mappa faċċata).

Il-pesta għamlet impressjoni wkoll fuq l-arti, pereżempju iż-Żifna tal-Mewt u
x-xogħol ta' Bocaccio id-"Decameron".

Is-sorsi dokumentarji huma skarsi wisq u ġeneralment jikkopraw perjodu itwal,
imma għall-inqas jagħtuna idea raffa. L-istoriċi jestimaw li l-proporzjon
tal-mejtin kien bejn 30 % u 50 % tal-popolazzjoni Ewropea. Il-bliet kienu
milquta iżjed bl-aħrax mill-irħula minħabba l-konċentrazzjoni tal-popolazzjoni,
imma wkoll minħabba l-ġuħ u l-problemi tal-għaks. Jidher li fl-Ewropa,
il-popolazzjoni kienet ilha niżla mill-bidu tas-seklu XIV, minħabba l-għaks u
l-popolazzjoni żejda. Din baqgħet nieżla sal-bidu tas-seklu XV, u niżlet iżjed
malajr bil-pesta.

Franza, bejn l-1340 u l-1440, il-popolazzjoni naqset minn 17 għal 10 milljuni,
jiġifieri tnaqqis ta' mill-inqas 42 %. Ir-reġistru parrokkjali ta' Givry
(Saône-et-Loire), wieħed mill-iżjed preċiżi juri li minn xi 1,500 abitant, kien
hemm 649 midfunin fl-1348, li minhom 630 kienu bejn Ġunju u Settembru. Għal
parroċċa li s-soltu jkollha xi 40 biss midfunin dan iffisser li l-pesta qatlet
40.6 %.

L-istoriċi ġeneralment jaqblu li fl-Italja, l-pesta qatlet mill-inqas nofs
l-abitanti. Milan biss jidher li ħeles, però, is-sorsi huma skarsi u impreċiżi
fuq dan is-suġgett. Is-sorsi kontemporanji jagħtu rata ta' mortalità tal-biża':
tmienja minn għaxra Firenze, tlieta minn erbgħa Venezja, etc.

Fi Spanja, il-pesta setgħet qerdet minn 30 sa 60% tal-popolazzjoni, l-iżjed
f'Aragona (disa' mewġiet bejn l-1348 u l-1401).

Fl-Awstrija, kien hemm 40,000 vittma fi Vjenna u 25 sa 35% tal-popolazzjoni
nqerdet.

L-Ingilterra l-iżjed li ħallietilna sorsi u paradossalment dan jagħmel
l-estimazzjoni tar-rati l-iżjed diffiċli għax l-istoriċi jibbażaw
il-kalkulazzjonijiet tagħhom fuq dokumenti differenti. Iċ-ċifri proposti huma
bejn 20 sa 50 %. Mentri, l-istimi tal-popolazzjoni juru li bejn l-1300 u l-1450
naqset b'45 sa 70 %. Anki jekk il-popolazzjoni kienet nieżla qabel il-pesta,
xorta l-istima ta' 20% mhux kredibbli, l-iżjed billi dawn ir-rati huma bbażati
fuq dokumenti li jirrigwardaw il-propjetarji tal-art lajċi li ma jirripreżentawx
il-popolazzjoni li kienet il-parti kbira magħmula minn raħħala mdagħjfin
bil-karistiji.

Jaħsbu wkoll li l-popolazzjoni tal-Ġermanja naqset bin-nofs. Amburgu tilfet 66%
tal-popolazzjoni tagħha, Bremen 70% u Pommerellen 42%.

Mill-1348, il-pesta qajmet ħafna ħdura kontra l-Lhud. Fi Provenza fi Franza
is-sinagoga ta' Saint-Rémy-de-Provence tawha n-nar; xi Lhud ġew maħruqin
f'Serres, fid-Delfinat; kien hemm massakri oħra f'Navarra u f'Kastilja. Fit-13
ta' Mejju 1348, inqered il-kwartier Lhudi ta' Barċelona..

L-Axkenazi tal-Ġermanja kienu vittmi ta' bosta pogrom. F'Settembru 1348, il-Lhud
tar-reġjun ta' Chillon, fuq il-lag Léman fl-Iżvizzera, kienu ttorturati sakemm
għamlu stqarrija falza li kienu avvelenaw il-bjar . L-istqarrijiet tagħhom
saħħnu r-rabja tal-poplu u wasslu għal xi massakri u tkeċċijiet. Tliet mitt
komunità ġew meqruda jew imkeċċija. Sitt elef Lhudi ġew maqtula f'Mainz. Għadd
kbir ta' Lhud ħarbu lejn il-Polonja u l-Litwanja.

Xi 2000 Lhudi ġew maħruqa fi Strażburgu fl-14 ta' Frar 1349 (Il-massakru ta' San
Valentin), oħrajn ġew mitfugħa fix-xmara Vienne f'Chinon. Fl-Awstrija, in-nies
qabadhom il-paniku u ħabtu għal-Lhud li ssusspettaw li ferrxu l-marda u Albertu
II tal-Awstrija kellu jindaħal biex jipproteġi s-suġġetti tiegħu Lhud..

Biex tkun taf aktar fuq il-persekuzzjoni tal-Lhud minħabba l-pesta s-sewda, ara
pereżempju l-artiklu Histoire des Juifs ta' Heinrich Graetz.



https://mt.wikipedia.org/wiki/Paul_P._Borg

Paul P. Borg (Ħal Balzan, 1949) huwa awtur prolifiku Malti u għalliem
tax-xjenza. Għex f’B’Kara, imma qatta’ parti kbira minn tfulitu jiġri fil-beraħ
ta’ Selmun fejn tgħallem jikber, jgħix u jirrispetta l-ambjent. Borg huwa poeta,
rumanzier u ħareġ kotba fuq is-snajja' Maltin.

Ħa l-edukazzjoni tiegħu fl-Università ta’ Malta, u f’kulleġġi fl-Italja u
fil-Ġermanja fejn speċjalizza bħala Disinjatur fl-Inġinerija Industrijali.
Għalliem tal-Fiżika fl-iskola ta’ San Andrea. Huwa kontributur regolari fuq
ġurnali lokali, b’kitba kemm dwar l-ambjent, u dwar il-ġrajja soċjali
tal-Maltin, kif ukoll b’kitba kreattiva.

Dan ir-rumanz ikompli ma' Dallejl ġie Alla. Tissokta l-ħajja ta' Silvio marbuta
mas-sess oppost kif ukoll mal-ambjent soċjali u naturali. Naraw ir-rabta li
kellu ma' martu, r-relazzjoni li kellu ma' nisa oħrajn fosthom ma' xebba qed
titfarfar, ma' kamriera, ma' ġara, m'ommu li kienet prostituta u ma' nanntu li
kienet mara qaddisa. Ma kienx kapaċi jmexxi ħajtu kif jixtieqha hu stess, imma
ħalla lil ħaddieħor imexxihielu.



https://mt.wikipedia.org/wiki/Paul_Fenech

Paul Fenech (Naxxar, 20 ta' Diċembru 1986) huwa futboler professjonali Malti li
jilgħab bħala midfilder mal-klabb tal-Premier League Malti Birkirkara, kif ukoll
mat-tim nazzjonali Malti.

Paul Fenech huwa prodott ta' Naxxar Lions. Fl-2005 telaq biex jilgħab għal Msida
Saint-Joseph u fil-fatt kienu s-Saints li taw iċ-ċans lil Fenech biex jagħmel
id-debutt tiegħu fil-Premier League fl-2005.

Fenech qatta' żewġ staġuni ta' suċċess mat-tim Misidjan, li matulu huwa kien
il-mira prinċipali ta' diversi timijiet fil-Premier League. Finalment Birkirkara
rnexxielhom jiffirmaw lil Fenech għal ħames snin. Kien f'dan iż-żmien li Fenech
irċieva l-ewwel togħma ta' futbol internazzjonali meta ntgħażel mat-tim
nazzjonali ta' Malta ta' taħt il-21 sena.

Matul l-istaġun 2007–08, l-ewwel staġun tiegħu ma' Birkirkara, Fenech rnexxielu
jirbaħ l-ewwel FA Trophy tiegħu, grazzi għar-rebħa ta' 2–1 kontra Ħamrun
Spartans. L-istaġun 2008–09 kien staġun ieħor ta' suċċess għal Fenech hekk kif
kompla jimpressjona bħala figura importanti ta' nofs il-grawnd tal-Kalkariżi.

Fl-istaġun 2009–10, Fenech irċieva rikonoxximent fuq livell internazzjonali għal
darb'oħra meta ġie msejjaħ mill-eks-kowċ ta' Birkirkara, John Buttiġieġ, biex
jingħaqad mat-tim nazzjonali Malti. Fenech rebaħ l-ewwel Premier League ma'
Birkirkara fl-età ta' 23 sena fil-5 ta' Mejju, meta t-tim tiegħu ġie ppreżentat
bil-titlu tal-Premier League.

L-istaġun 2010–11 kellu jkun wieħed deludenti għal Paul Fenech hekk kif naqas
milli jilħaq il-livell tal-istaġun ta' qabel, għalkemm kien għadu wieħed
mill-aqwa plejers f'nofs il-grawnd ta' Birkirkara. Fil-Premier League lagħab 23
darba, filwaqt li tilef 5 logħbiet permezz ta' sospensjoni. Huwa rnexxielu
jiskorja erba' gowls f'dak l-istaġun, u rnexxielu jiskorja l-ewwel gowl ma'
Birkirkara b'rebħa kontra Hibernians bl-iskor ta' 3–1 li kienet intlagħbet
fit-18 ta' Diċembru 2010.



https://mt.wikipedia.org/wiki/Patrice_Evra

Patrice Evra (Dakar, 15 ta' Mejju 1991) huwa futboler Franċiż li jilgħab mat-tim
tal-Premiership Manchester United.

Tifel ta' diplomat, Evra wasal fl-Ewropa fi Brussell mis-Senegal meta kellu sitt
snin. Hu kien jgħix f'Les Ulis, Esonne, fi Franza fejn għex ma' familtu bejn
l-1984 u l-1998 qabel ma kiseb l-ewwel opportunitajiet tal-futbol mat-tim Sqalli
ta' Marsala. Hu kien jilgħab fl-ewwel snin mal-plejer famuż Thierry Henry, fejn
huma jikkunsidraw lilhom infushom bħala ħbieb tat-tfulija.

Matul iż-żgħożija tiegħu, Evra beda l-karriera tiegħu bħala attakkant
mas-sistemà ġovanili ta' Paris Saint-Germain. Minkejja li qatt ma rċieva
kuntratt professjonali, hu ġie fl-attenzjoni ta' tim Taljan żgħir ta' Marsala,
fejn hemmhekk irċieva kuntratt mal-klabb. B'total ta' 27 apparenza mat-tim, Evra
skorja 6 gowls. L-istaġun ta' wara hu sab lilu nnifsu mat-tim ta' Monza
fis-Serie B, imma għamel biss 3 apparenzi.

Evra irritorna Franza ma' OGC Nice fil-Ligue 2. Fl-ewwel partiti hu lagħab bħala
attakkant ċentrali. Minħabba plejers nieqsa fil-klabb, hu ntlagħab
fil-pożizzjoni xellugija tad-difiża fil-logħba kontra Stade Lavallois.
Il-partiti li segwew wara, il-kowċ Sandro Salvioni uża' lil Evra fid-difiża.
Matul il-kumplament tal-istaġun, Salvioni baqa' jalterna lil Evra bejn iż-żewġ
pożizzjonijiet. Evra ġie magħżul bħala l-aqwa difensur xellugi ta' Ligue 2.

AS Monaco kienu impressjonati bil-ħiliet difensivi ta' Evra, u b'hekk huma
xtrawh minn Nice għal somma indiskussa mill-kowċ Didier Deschamps. Hu sar
mal-ewwel plejer regulari fid-difiża flimkien ma' Lucas Bernardi, Gaël Givet, u
Julien Rodriguez. Fl-ewwel staġun mal-klabb, Monaco laħqu l-finali tal-UEFA
Champions League, però tilfu 3–0 kontra FC Porto. Il-prestazzjonijiet tiegħu
tawh sejħa mat-tim nazzjonali Franċiż.

Fl-2005, Evra kien imsejjaħ biex ikun kaptan għal diversi okkażżjonijiet. Monaco
batew fl-istaġun li segwa fejn kienu eliminati fil-fażi ta' kwalifikazzjoni
tal-UEFA Champions League 2005–06 u kienu viċin l-aħħar postijiet ta' Ligue 1
għall-biċċa l-kbira tal-istaġun.

Evra iffirma kuntratt ta' 3 snin u nofs ma' United fl-10 ta' Jannar 2006, fejn
ingħaqad għal somma ta' madwar £5.5 miljun minn AS Monaco. Ftit jiem qabel kien
għadu kemm iffirma mat-tim ta' Old Trafford, Nemanja Vidić. Il-wasla ta' Evra
għenet lid-difiża ta' Sir Alex Ferguson li kienet sofriet wara li Gabriel Heinze
kien barra mil-logħob.

Hu ddebutta għal Manchester United fl-14 ta' Jannar 2006 fit-telfa ta' 3–1
kontra Manchester City fil-Premier League. Hu għamel l-ewwel dehra f'Old
Trafford kontra Liverpool fit-22 ta' Jannar 2006 f'rebħa ta' 1-0. Evra
inizzjalment kellu problemi biex jadatta għal-logħba Ingliża, imma man-nofs
tal-istaġun 2006–07 il-forma tiegħu tjiebet u stabbilixxa lilu nnifsu bħala
plejer regulari mat-tim. Fid-29 ta' Novembru 2006, hu skorja l-ewwel gowl
mal-klabb fil-partita tal-Premiership kontra Everton f'Old Trafford. Wara xi
żmien barra mill-iskwadra, Evra irritorna mat-tim fl-10 ta' April 2007
fil-partita taċ-Champions League kontra AS Roma, fejn ikkontribwixxa għal rebħa
kbira ta' 7–1. Minħabba l-prestazzjoni solida fl-istaġun 2006–07, hu kien
magħżul fost it-Tim tas-Sena tal-PFA.

Matul l-istaġun 2007–08, Evra sar figura importanti fid-difiża ta' Manchester
United. Minkejja li għamel 46 apparenza fil-kompetizzjonijiet kollha, l-akbar
numru fil-karriera, hu ma rnexxielux jiskorja gowl. United kisbu t-tieni titlu
konsekuttiv tal-Premier League fl-aħħar ġurnata tal-kampjonat. Hu għamel 10
apparenzi għal United fiċ-Champions League, fosthom preżenza fil-finali mirbuħa
minn United kontra Chelsea. Fit-12 ta' Ġunju 2008, Evra iffirma estinzjoni
tal-kuntratt għal erba' snin, fejn b'hekk se jżommu f'Old Trafford sal-2012.

Nhar il-5 ta' Diċembru 2008, Evra ingħata sospensjoni ta' erba' logħbiet — li
kellha tibda mit-22 ta' Diċembru — flimkien ma' multa ta' £15,000 wara li nstab
ħati ta' kondotta mhux xierqa mill-Football Association. Din il-multa ngħatat
minħabba disgwit li qam wara l-partita kontra Chelsea ta' nhar is-26 ta' April
2008.

Fil-Kampjonati Ewropej 2008 Evra ma pparteċipax fl-ewwel partita tat-tim Franċiż
kontra r-Rumanija fejn akkomoda lill-plejer ta' Barcelona Eric Adibal. Fit-tieni
partita kontra l-Olanda, wara pari deludanti ta' 0–0 kontra r-Rumanija, Franza
tilfu bl-iskor ta' 4–1 f'konfront emozzjonanti. L-aħħar logħba tal-grupp kienet
kontra l-Italja. Franza tilfu 2–0 u sfaw eliminati fil-fażi tal-gruppi.



https://mt.wikipedia.org/wiki/Nicolaus_II_Bernoulli

Nicolaus II Bernoulli, magħruf ukoll bħala Niklaus Bernoulli, Nikolaus
Bernoulli, (6 ta' Frar 1695, Basel, l-iŻvizzera – 31 ta' Lulju, 1726, San
Pietruburgu, ir-Russja) kien matematiku Żvizzeru u wieħed mill-ħafna matematiċi
prominenti fil-familja Bernouilli.

Nicolaus ħadem l-iżjed fuq il-kurvi, l-ekwazzjonijiet differenzjali, u
l-probabbiltà. Kien il-kontemporanju ta' Leonhard Euler. Ikkontribwixxa wkoll
għad-dinamika tal-fluwidi.

Għallem il-matematika lil Daniel Bernoulli, ħuh iżgħar minnu u ddiskuta miegħu
il-paradoss ta' San Pietruburgu. Kien jaf bosta lingwi mindu kien żgħir. Meta
kellu 13-il sena beda jistudja l-matematika u l-liġi fl-Università ta' Basel.
Fl-1711 kiseb il-lawrja fil-filosofija u fl-1715 id-dottorat fil-liġi.
Fl-1716-17 kien jgħallem privatament f'Venezja. Fl-1719 ħa l-katedra
tal-matematika fl-Università ta' Padua, bħala s-suċċessur ta' Giovanni Poleni.
Kien jgħin lil missieru, fost f'oqsma oħra, fil-korrispondenza dwar id-disputa
bejn Isaac Newton u Leibniz, fuq min kien ivvinta l-kalkulu l-ewwel u wkoll
fid-disputa bejn missieru u l-matematiku Ingliż Brook Taylor. Fl-1720 ippropona
l-problema tat-trajettorji ortogonali reċiproċi, bl-intenzjoni li jisfida
n-Newtonjani Ingliżi. Fl-1723 inħatar professur tal-liġi fil-Berner Oberen
Schule. Fl-1725 flimkien ma' ħuħ Daniel, li miegħu kien qiegħed idur l-Italja u
Franza, ġie mistieden minn Pietru l-Kbir biex imur l-Akkademja ta' San
Pietruburgu li kienet għadha kemm twaqqfet. Hemmhekk iddiskuta ma' ħuh Daniel
il-paradoss ta' San Pietruburgu fit-teorija tal-probabbiltà, li iktar tard ħuh
kiteb bosta xogħlijiet dwaru. Tmien xhur wara l-ħatra tiegħu marad u miet.
Warajh fl-1727 il-professorjat ħadu Leonhard Euler, li l-aħwa Bernoulli kienu
rrakomandaw.



https://mt.wikipedia.org/wiki/Mohamed_Bouazizi

Tarek el-Tayyib Mohamed Ben Bouazizi (bl-Għarbi: محمد البوعزيزي‎; Sidi Bouzid,
29 ta' Marzu 1984 – Ben Arous, 4 ta' Jannar 2011), magħruf sempliċement bħala
Mohamed Bouazizi, kien bejjiegħ tal-ħaxix Tuneżin li fis-17 ta' Diċembru 2010 ta
n-nar lilu nnifsu wara li sofra inġustizzja mill-pulizija. Fi ftit jiem sar
magħruf mad-dinja kollha u meqjus bħala s-simbolu tar-rivoluzzjoni li seħħet
f'ħafna pajjiżi Għarab, l-aktar dawk fl-Afrika ta' Fuq.

Mohamed Bouaziz, magħruf f'daru bħala Basboosa (Beżbuża), twieled fid-29 ta'
Marzu, 1984, f'Sidi Bouzid, it-Tuneżija. Missieru, bennej, miet b'attakk f'qalbu
meta Tarek kien għad kellu biss tliet snin. Xi żmien wara, ommu Manoubia żżewġet
lil ħu missieru, imma saħħet zijuh ma tantx kienet tajba u peress li ma setax
imur għax-xogħol b'mod regolari, Tarek ta' għaxar snin kellu jibda joħroġ jaħdem
biex ikun jista' jgħin lil ommu u lis-sitt ħutu. Għamel diversi xogħlijiet iżda
x-xewqa tiegħu kienet minn dejjem li jiggradwa. Dan xtaqu kemm għalih kif ukoll
għal ħutu l-oħra iżda l-qagħda ħażina tal-familja tiegħu ġegħlitu, ta' dsatax-il
sena, jħalli l-iskola żgħira fejn kien jattendi f'Sidi Salah biex ikun jista'
jaħdem full-time.

Iż-żagħżugħ ittieħed għall-kura fiċ-ċentru mediku ta' Sidi Bouzid, imma l-ħruq
tiegħu tant kien gravi li ttieħed lejn l-isptar ta' Sfax li jinsab sebgħin mil
bogħod. Minn hemm kien trasferit għar-raħal ta' Ben Arous, fejn ġimgħatejn wara
mar jarah il-President Tuneżin Ben Ali.

Il-mod kif Tarek ta n-nar lilu nnifsu fakkar lil ħafna f'Jan Palach. Palach kien
student d'dik li kienet iċ-Ċekoslovakkja li fl-1968 ħaraq lilu nnifsu biex
jipprotesta kontra t-tmexxija komunista tal-pajjiż li snin wara nqasam fi tnejn,
ir-Repubblika Ċeka u s-Slovakkja. Fil-fatt Tarek qiegħed jitqies bħala l-"Palach
Għarbi".



https://mt.wikipedia.org/wiki/Mikiel_Gonzi

Monsinjur Mikiel Gonzi (Birgu, 13 ta' Mejju 1885 – 22 ta' Jannar 1984) kien
Isqof ta' Għawdex, u aktar tard, il-ħmistax u l-aħħar Isqof ta' Malta, u l-ewwel
Arċisqof tal-Arċidjoċesi ta' Malta.

Mikiel Gonzi twieled il-Birgu fi Triq ta' Biswit il-Kwartier. Bin Ġużè u
Margerita mwielda Tonna, hu ġie mgħammed fil-Knisja Kolleġġjata ta' San Lawrenz.
Meta kellu ħames snin il-familja marret tgħix il-Kalkara. Hu attenda l-Iskola
Primarja tal-Birgu.

Wara li studja fis-Seminarju ta' Malta huwa ġie ordnat saċerdot nhar id-19 ta'
Diċembru 1908. Mill-Università ta' Malta ġab il-Baċellerat fil-Letteratura u
d-Dottorat fit-Teoloġija. Fl-1909, Gonzi mar jistudja fl-Università Gregorjana
ta' Ruma, mnejn ġab id-Dottorat fil-Liġi Kanonika. Attenda wkoll l-Istitut
Bibbliku. Meta fl-1912 ġie lura Malta, beda jgħallem l-Iskrittura fis-Seminarju
u iktar tard il-Liġi Kanonika. Fl-1922 beda jgħallem l-Ebrajk u l-Iskrittura
fl-Università ta' Malta. Bħala saċerdot żagħżugħ, Dun Mikiel Gonzi ħadem
fil-parroċċa tal-Kalkara. Kien ukoll Rettur tal-Iskola ta' San Pawl, il-Belt
Valletta, u Direttur Spiritwali għall-Iskejjel tal-Gvern.

Matul l-Ewwel Gwerra Dinjija kien Kappillan Militari fl-Isptar tal-Imtarfa.
Fl-1919 sar Defensor Vinculi, avukat fil-kawżi ta' żwiġijiet.

Fi żmien meta s-saċerdoti kienu mħajra jieħdu sehem attiv fix-xena politika, Dun
Mikiel Gonzi daħal membru tal-Partit Laburista li kien għadu kif twaqqaf fil-15
ta' Mejju 1921, u kien jissejjaħ La Camera del Lavoro. Mal-Partit Nazzjonalista
kien hemm Mons. Dandria u Mons. Panzavecchia. Probabbilment kienu ħajruh is-Sur
Fons u l-Kurunell Willie Savona. Wara li mar ħa parir mingħand l-Isqof Mawru
Caruana, dan qallu:

Huwa attenda l-Kumitat Ġenerali tal-Partit Laburista għall-ewwel darba fis-7 ta'
Ottubru 1921 u ħareġ kandidat għas-Senat fl-Elezzjonijiet Ġenerali tal-1921.
Kien hemm kandidat ieħor għamillu kawża għax qal li Gonzi ma kellux età
biżżejjed biex joħroġ għas-Senat imma tilifha għax Gonzi kellu 35 sena.
"Imbagħad ġiet l-elezzjoni," jgħid Gonzi, "ifforma ruħu l-partit tal-Labour
sewwa, kellhom nies jagħmlu unur lill-Partit, tant mill-punt di viżta politiku u
wkoll reliġjuż." Il-Partit Laburista tella' 7 deputati fil-Kamra Leġislattiva u
2 senaturi, fosthom Alfons Maria Galea fuq l-Ewwel Distrett u Mikiel Gonzi fuq
it-Tieni Distrett. Gonzi daħal fis-Senat fl-1 ta' Novembru u għamel biss nofs
il-leġislatura: tliet snin mis-sitta li seta' jagħmel (għax fl-1924 sar Isqof
t'Għawdex). L-ewwel liġi li għaddew kien The Religion of Malta Declaration Act.
Gonzi jgħid li fiż-żmien li kien fis-Senat inkoraġixxa l-istudju tal-ilsien
Malti, xi ħaġa li kienet fil-Programm Elettorali tal-Partit Laburista.

Fl-1922, l-Isqof Mawru Caruana ħatru segretarju privat tiegħu. Lejn nofs is-sena
1924 irriżenja mis-Senat u sar il-ħames Isqof t'Għawdex. Dam dsatax-il sena
f'din il-kariga sakemm fl-1943 inħatar Isqof ko-adjatur ta' Malta. Fl-eqqel
tat-Tieni Gwerra Dinjija, l-Isqof Gonzi għen ħafna biex tittaffa l-problema
tal-ġuħ minħabba n-nuqqas ta' qamħ f'Malta, li seta' jwassal biex Malta ċċedi.
F'laqgħa sigrieta nhar il-5 ta’ Lulju 1942, li sejjaħ il-Gvernatur Lord Gort
kien hemm preżenti l-Isqof Gonzi, li fuq din il-laqgħa jikteb hekk:

L-għajnuna ta' Mons. Gonzi li ħeġġeġ lill-bdiewa Għawdxin jiġbru l-qamħ biex
jintbagħat lejn Malta ingħatat rikonoxximent meta l-Gvernatur Lord Gort laqqa'
lil Gonzi mar-Re Ġorġ VI fi żjara qasira li dan għamel f'Malta fl-20 ta’ Ġunju
1943. Meta l-Isqof Caruana xjaħ ħafna, għall-ewwel l-Ingliżi kienu kontra li
Mikiel Gonzi jinħatar isqof ko-adjutur ta' Malta għax kienu jqisuh filo-Taljan.
Imma fil-kwistjoni tal-qamħ, l-Ingliżi raw fih att leali lejhom u għalhekk ma
baqgħux jopponu.

Tliet xhur wara li nħatar Isqof ko-adjatur, miet l-Isqof Mawru Caruana, u nhar
is-17 ta' Diċembru Mons. Mikiel Gonzi sar Isqof ta' Malta. Fl-1944, id-Djoċesi
ta' Malta kienet elevata għal Arċidjoċesi u hekk Gonzi sar l-ewwel Arċisqof ta'
Malta. Fi żmienu saru l-Kungress Marjan (1949) u ċ-Ċelebrazzjonijiet Ċentinarji
ta' San Pawl (1960). Wara li ħa sehem fil-Konċilju Vatikan II, huwa ma qagħadx
lura milli jimplimenta r-riformi konċiljari fl-Arċidjoċesi ta' Malta.

Fis-snin ħamsin, il-Partit Laburista taħt it-tmexxija ta' Dom Mintoff, ħareġ
bil-proposta tal-Integration. Dan kien pjan biex Malta tingħaqad mal-Ingilterra
fuq bażi ta' ugwaljanza politika, soċjali u ekonomika bl-iskop li jissolvew
il-problemi tal-qgħad, ta' nuqqas ta' servizzi soċjali, u ta' nuqqas ta'
leġislazzjoni biex id-drittijiet tal-bniedem, kif kienu gawduti mill-Ingliżi dak
iż-żmien, jitgawdew ukoll mill-Maltin. L-Arċisqof Gonzi beża' li Mintoff kien
sejjer idaħħal il-Komuniżmu, u l-Integration kienet l-ewwel pass biex jeqred
ir-reliġjon minn Malta.

F'The Struggle, organu tal-Għaqda Żgħażagħ Laburisti ta' Marzu 1960, f'artiklu
bl-isem Kummenti dwar il-Pastorali tar-Randan, kien hemm miktub li l-Pastorali
tar-Randan ma kinitx tittratta ż-żmien tar-Randan iżda kienet attakk fuq
iż-żgħażagħ Laburisti u fuq il-Partit Laburista, b'bosta ineżattezzi u tagħwiġ
tat-twemmin soċjalista. Ftit jiem wara, lill-Editur Lorry Sant il-Kurja ordnatlu
jippubblika dikjarazzjoni ta' apoloġija fil-ħarġa li jmiss ta' The Struggle.
Nhar id-9 ta' April, Lorry Sant irċieva digriet mingħand l-Arċisqof Gonzi
bil-piena tal-interdett personali fuq artiklu li skont il-Kurja kasbar u naqqas
mir-rispett lejn l-awtorità tal-Isqfijiet. Minbarra l-kundanna personali, kull
min jistampa The Struggle, jikteb fih, ibigħu jew jaqrah, jkun qed jagħmel dnub
mejjet.

F'Settembru 1961 tħabbret il-mewt ta' Ġużè Ellul Mercer, Deputat Mexxej
tal-Partit Laburista, u awtur tar-rumanz Leli ta' Ħaż-Żgħir. Billi kien taħt
il-pieni tal-interdett, indifen fil-parti taċ-ċimiterju tal-Addolorata mhux
ikkonsagrata, magħrufa bħala l-Miżbla.

Fl-istess sena, il-Partit Laburista daħal fl-A.A.P.S.O (Afro-Asian Peoples'
Solidarity Organization) li skont il-Moviment Azzjoni Soċjali kienet "għaqda
reġjonali li taħt pretesti jew skopijiet tajba bħall-ġlieda għal-libertà
tal-poplu qed isservi għall-penetrazzjoni tal-Komuniżmu fl-Asja u fl-Afrika."

Nhar l-4 ta’ April 1969, tħabbar il-Ftehim bejn il-MLP u l-Knisja, f'dokument li
kien jgħid:



https://mt.wikipedia.org/wiki/Massimo_Oddo

Massimo Oddo (Pescara, 14 ta' Ġunju 1976) huwa plejer tal-futbol Taljan li
jilgħab mat-tim ta' Milan fl-irwol ta' difensur lemini. Mat-tim nazzjonali hu
rnexxielu jirbaħ it-Tazza tad-Dinja.

Massimo Oddo beda l-futbol professjonali mat-tim tas-Serie C1 Fiorenzuola, biex
fis-snin ta' wara, dejjem fl-istess serje, lagħab ma' Monza, Prato u Lecco.

Id-debutt fis-Serie B wasal flimkien mat-tim ta' Monza, u ma' Verona lagħab
l-ewwel żewġ kampjonati fis-Serie A. Wara ngħaqad mal-Lazio u hemmhekk hu sar
kaptan tal-iskwadra u kien f'dan iż-żmien li ntgħażel għall-ewwel darba mat-tim
nazzjonali tal-Italja fil-partita kontra s-Slovenja li kienet spiċċat f'telfa
ta' 1–0 għat-Taljani.

F'Jannar tal-2007 ġie akkwistat mill-Milan għas-somma ta' €7.75 miljun flimkien
mat-trasferiment permanenti ta' Pasquale Foggia li kien diġà jinsab f'self
mat-tim Lazjali. L-ewwel logħba mar-Rossoneri wasal kontra t-tim ta' Parma
fit-28 ta' Jannar 2007 fir-rebħa ta' 1–0, u skorja l-ewwel gowl mat-tim kontra
Chievo fir-rebħa ta' 3–1. Oddo kien parti mit-tim Minalista li rebaħ ċ-Champions
League f'rebħa ta' 2–1 fuq Liverpool, u kif ukoll is-Supercup Ewropea tat-tim
f'Awwissu meta rebħu lit-tim ta' Sevilla.

Nhar it-28 ta' Awwissu 2008, Oddo ġie msellef għal sena lit-tim tal-Bundesliga
Bayern Munich b'għażla li jiġi mixtri b'mod definittiv fl-aħħar tal-istaġun,
għażla li ma ttieħditx mill-klabb Bavarjan.

Oddo għamel id-debutt tiegħu mat-tim nazzjonali Taljan fl-2002. Hu beda
mal-ewwel ħdax fl-ewwel seba' partiti tal-logħob ta' kwalifika għall-Kampjonati
Ewropej 2004. Matul il-kompetizzjoni fil-Portugall, huwa daħal bħala sostitut
f'partita waħda kontra l-Bulgarija, u assista l-gowl li għen lill-Italja biex
jirbħu l-logħba. Oddo kien parti mit-tim rebbieħ tat-Tazza tad-Dinja 2006. Huwa
lagħab biss 23 minuta mill-partita kontra l-Ukrajna.

Oddo skorja l-ewwel gowl internazzjonali għall-Italja minn penalty fil-partita
ta' kwalifikazzjoni għall-Kampjonati Ewropej 2008 fis-7 ta' Ottubru 2006 kontra
l-Ukrajna.



https://mt.wikipedia.org/wiki/Mary_Cassatt

Mary Stevenson Cassatt (Pittsburgh, 22 ta' Mejju 1844 – Pariġi, 14 ta' Ġunju
1926) kienet pittriċi mill-Istati Uniti. Għexet parti kbira mill-ħajja adulta
tagħha fi Franza, fejn wara li saret ħabiba ta' Edgar Degas esibiet
mal-Impressjonisti. Cassatt spiss pinġiet xbihat tal-ħajja soċjali u privata
tan-nisa, b'enfasi qawwija fuq ir-rabta intima bejn l-omm u uliedha.

Cassatt twieldet f 'Allegheny City, Pennsylvania, li issa hi parti minn
Pittsburgh. Twieldet ġo familja tat-tajjeb: missierha, Robert Simpson Cassat
(aktar tard sar Cassatt), kien stockbroker ta' suċċess u spekulatur
tal-artijiet, u ommha, Katherine Kelso Johnston, kienet ġejja minn familja
bankarja. Isem l-antenati kien Cossart. Cassatt li kienet tiġi mill-bogħod
mill-artista Robert Henri , kienet waħda minn seba' aħwa, li tnejn minnhom mietu
fi tfulithom. Il-familja tagħha marru lejn il-lvant tal-pajjiż, l-ewwel lejn
Lancaster, Pennsylvania u mbagħad lejn l-inħawi ta' Philadelphia, fejn bdiet
tmur l-iskola meta kellha 6 snin.

Cassatt trabbiet f'ambjent fejn l-ivvjaġġar kien meqjus bħala parti integrali
mill-edukazzjoni; għaddiet 5 snin l-Ewropa u żaret ħafna mill-bliet kapitali,
fosthom Londra, Pariġi, u Berlin. Matul is-safar tagħha tgħallmet il-Ġermaniż u
l-Franċiż u kellha l-ewwel lezzjonijiet fis-disinn u l-mużika. X’aktarx
iltaqgħet għall-ewwel darba max-xogħol tal-artisti Franċiżi Ingres, Delacroix,
Corot, u Courbet fil-Fiera Dinjija ta' Pariġi tal-1855. F'din il-wirja kienu
esibiti wkoll xi xogħlijiet ta' Degas u Pissarro, li 'l quddiem it-tnejn kellhom
ikunu kollegi u menturi tagħha.

Minkejja li l-familja tagħha kienet toġġezzjona li hi ssir artista
professjonista, Cassatt bdiet tistudja l-pittura fl-Akkademja tal-Belle Arti ta'
Pennsylvania f'Philadelphia, fl-età żgħira ta' 15-il sena. Parti mill-inkwiet
tal-ġenituri tagħha setgħet kienet li Cassatt kienet sejra tiġi esposta għal
ideat femministi u għall-imġiba antikonformista ta' xi wħud mill-istudenti
subien. Għalkemm madwar 20 fil-mija tal-istudenti kienu tfajliet, il-parti
l-kbira minn dawn kienu jqisu l-arti bħala sengħa soċjalment siewja u ftit
minnhom kienu ddeterminati daqs li kienet Cassatt biex jagħmlu l-arti l-karriera
tagħhom.. Hi kompliet l-istudji tagħha matul is-snin tal-Gwerra Ċivili
Amerikana. Fost l-istudenti sħabha kien hemm Thomas Eakins, li wara sar direttur
tal-Akkademja diskuss ħafna.

Tilfet il-paċenzja bit-tagħlim li kien jimxi bil-mod ħafna u bl-attitudni
kondixxenti tal-studenti u l-għalliema rġiel, u għalhekk ddeċidiet li tistudja
l-mastri antiki waħidha. Aktar tard, qalet, "Ma kienx hemm xejn tagħlim"
fl-Akkademja. L-istudenti nisa ma setgħux jużaw mudelli ħajjin (sa ftit aktar
tard) u t-taħriġ prinċipali kien primarjament it-tpinġija mill-istatwi tal-ġips.

Cassatt ddeċidiet li temm l-istudji tagħha (dak iż-żmien, l-ebda lawrja ma
kienet tingħata). Wara li għelbet l-oġġezzjonijiet ta' missierha, marret Pariġi
fl-1866, ma' ommha u l-ħbieb tal-familja bħala chaperons. Billi n-nisa ma
setgħux jattendu l-École des Beaux-Arts, applikat biex tistudja privatament taħt
xi għalliema minn din l-iskola u ġiet aċċettata biex tistudja ma' Jean-Léon
Gérôme, għalliem meqjus ħafna, magħruf għat-teknika iper-realistika tiegħu u
għat-tpinġija ta' suġġetti eżotiċi. Ftit xhur wara Gérôme aċċetta wkoll lil
Eakins bħala student. Cassatt biex iżżid mat-taħriġ artistiku tagħha kienet tmur
kuljum il-Louvre biex tikkopja l-pitturi. Biex tagħmel dan kellha l-permess
meħtieġ (dawn il-permessi kienu joħorġu biex jikkontrollaw l-għadd ta'
"kopisti", ħafna minnhom nisa mħallsin bil-ftit, li kuljum kienu jimtlew
il-mużew biex ipinġu l-kopji għall-bejgħ). Il-mużew kien iservi wkoll bħala post
fejn jiltaqgħu soċjalment il-Franċiżi u l-istudenti nisa Amerikani, li bħal
Cassatt, ma kinux jitħallew jattendu l-kafejiet fejn il-avangwardja kienu
jissoċjalizzaw. B'dan il-mod, l-artista ħabiba tagħha Elizabeth Jane Gardner
iltaqgħet mal-pittur akkademiku famuż William-Adolphe Bouguereau u u żżewġitu.

Lejn it-tmiem tal-1866, ingħaqdet ma' klassi tal-pittura mgħallma minn Charles
Chaplin, artista magħruf għall-pittura tal-ġeneru. Fl-1868, Cassatt studjat
ukoll mal-artista Thomas Couture, li s-suġġetti tiegħu kienu l-iżjed romantiċi u
urbani. Matul il-vjaġġi fil-kampanja, l-istudenti kienu jpinġu mill-ħajja, b'mod
partikolari l-bdiewa jagħmlu xogħlhom ta' kuljum. Fl-1868, waħda mill-pitturi
tagħha, Il-mandolinista, ġiet aċċettata għall-ewwel darba mill-ġurija tal-għażla
tas-Salon ta' Pariġi. Din il-pittura fl-istil Romantiku ta' Corot u Couture, hi
waħda miż-żewġ pitturi mill-ewwel għaxar snin tal-karriera tagħha li nafu bihom
illum. Id-dinja tal-arti Franċiża kienet fil-proċess ta' bidla, billi artisti
radikali bħal Courbet u Manet kienu qegħdin jippruvaw jinqatgħu mit-tradizzjoni
Akkademiku aċċettata u l-Impressjonisti kienu fis-snin formattivi tagħhom.
Il-ħabiba ta' Cassatt, Eliza Haldeman, kitbet f'ittra tagħha li l-artisti
"qegħdin iħallu l-istil tal-Akkademja u kull wieħed qiegħed ijfittex maniera
ġdida, u għalhekk bħalissa kollox fil-kaos". Cassatt, min-naħa l-oħra, baqgħet
taħdem bil-maniera tradizzjonali, tissottometti x-xogħlijiet lis-Salon għal
aktar minn għaxar snin, bi frustrazzjoni dejjem tikber.

Meta rritornat lejn l-Istati Uniti tard fis-sajf tal-1870 – kif kienet qiegħda
tibda l-Gwerra Franko-Prussjana – Cassatt marret toqgħod mal-familja tagħha
f'Altoona. Missierha baqa' kontra l-karriera li kienet għażlet u kien iħallas
biss għall-affarijiet tagħha ta' kuljum, iżda mhux għall-affarijiet tal-arti.
Uriet żewġ pitturi tagħha f'gallerija f'New York u waqt li intgħoġbu minn ħafna,
ħadd ma xtrahom. Kienet imdejqa wkoll bin-nuqqas ta' pitturi li setgħet
tistudjaw waqt li kienet toqgħod fid-dar tal-villeġġjatura. Cassatt bdiet taħseb
biex tabbandunaha l-arti, għax kienet determinata li taqla' x'tgħix. F'ittra ta'
Lulju, 1871, kitbet hekk "Tlaqtu l-istudju tiegħi u qattajt ir-ritratt ta'
missieri, u ili ma mmiss pinzell għal sitt ġimgħat u qatt ma ħa nagħmel hekk
iżjed sakemm nara xi prospett li nerġa' mmur l-Ewropa. Nixtieq ħafna li nitlaq
lejn il-punent fir-rebbiegħa u nsib xi impjieg hemm, imma għadni ma ddeċidejtx
fejn". Marret tipprova xortiha Chicago imma tilfet xi pitturi tagħha tal-bidu
fl-inċendju tal-1871. Ftit wara, ix-xogħol tagħha ġibed l-attenzjoni
tal-Arċisqof ta' Pittsburgh, li taha kummissjoni biex tpinġilu żewġ kopji ta'
pitturi ta' Correggio f'f'Parma, l-Italja, u minn qabel taha flus biżżejjed biex
tkopri l-ispejjeż tal-vjaġġ u parti mis-soġġorn. Bl-eċċitament kitbet, "O kemm
jien miġnuna biex nibda naħdem, idejja jikluni u għajnejha jibku biex jerġgħu
jaraw pittura suriet in-nies". Cassatt reġgħet telqet lejn l-Ewropa ma' Emily
Sartain, pittriċi oħra minn familja minn Philadelphia magħrufa għall-arti.

Ftit xhur wara li marret lura l-Ewropa fil-ħarifa tal-1871, il-prospetti ta'
Cassatt kienu marru għall-aħjar sewwa. Il-pittura tagħha Żewġ Nisa Jitfgħu
il-Fjuri fil-Karnival intlaqgħet tajjeb fis-Salon tal-1872, u nxtrat. F'Parma
kellha ħafna attenzjoni favorevoli u l-komunità artistika tal-belt appoġġatha u
ħeġġitha: "Kullħadd f'Parma qiegħed jitkellem dwar Miss Cassatt u l-pittura
tagħha, u kulħadd ħerqan li jsir jafha" Mathews.

Wara li lestiet il-kummissjoni għall-Arċisqof, Cassatt msrret Madrid u Sivilja,
fejn pinġiet sensiela ta' pitturi ta' suġġetti Spanjoli, fosthom Żeffiena
Spanjola Liebsa Mantilla tal-Bizzilla (1873, issa fil-National Museum of
American Art, Smithsonian Institution). Fl-1874, iddeċidiet li tmur toqgħod
Franza. Hi u oħta Lydia li ġiet toqgħod magħha kienu joqgħodu f'appartament.
Cassatt kompliet tikkritika l-pulitka tas-Salon u l-gosti konvenzjonali li kienu
jsaltnaw hemm. Ma kinetx iżżomm ruħha lura fil-kummenti tagħha, kif qal Sartain,
li kiteb: "hi ħarxa wisq, tirrifjuta l-arti moderna kollha, tistmerr il-pitturi
tas-Salon ta' Cabanel, Bonnat, u l-ismijiet kollha li drajna nirrispetaw".
Cassatt indunat li x-xogħlijiet ta' artisti nisa kienu spiss jiġu rrefjutati
b'disprezz jekk il-pittriċi ma jkolliex ħabib jew protettur fuq il-ġurija, u ma
riedet titħabeb ma' ħadd biex il-ġurija tagħtiha preferenza. Iċ-ċiniżmu tagħha
kiber meta waħda minn żewġ pitturi li ssottomettiet fl-1875 ma ġietx aċċettata
mill-ġurija, u ġiet aċċettata s-sena ta' wara meta kienet skuratilha l-isfond
biss. Kella x'tgħid ma' Sartain, li kien jaħseb li Cassatt żbukkata u egoista
wisq. Minħabba d-dwejjaq li qabadha u l-kritika tagħha nfisha, Cassatt ddeċidiet
li titlaq il-pitturi tal-ġeneru u taħdem fuq suġġetti aktar tal-moda, biex
tattira kummissjonijiet għal ritratt mill-Amerikana tas-soċjetà barra l-pajjiż,
iżda l-isforzi tagħha taw ftit frott għall-ewwel.

Fl-1877, iż-żewġ pitturi li ppreżentat għas-Salon ma ġewx aċċettati, u
għall-ewwel darba f'seba' snin ma kellha l-ebda xogħol muri fis-Salon. F'dan
il-mument ħażin fil-karriera tagħha, Edgar Degas stedinha biex turi x-xogħlijiet
tagħha mal-Impressjonisti, grupp li waħidhom kienu bdew sensiela ta' wirjiet
indipendenti fl-1874 li qajmu ħafna storbju. L-Impressjonisti (magħrufa wkoll
bħala l-"Indipendenti" jew l-"Intransiġenti") ma' kellhom l-ebda manifest
formali u kienu jvarjaw konsiderevolment fis-suġġetti u t-teknika tagħhom.
Kellhom it-tendenza li jippreferu li jpinġu barra fil-beraħ u li jużaw kuluri
jlelxu imqegħdin b’daqqiet ta' pinzell separati mingħajr taħlit minn qabel, biex
l-għajn stess tgħaqqad il-kuluri b'mod "impressjonistiku". Il-kritiċi kienu
ilhom iħambqu kontra l-Impressjonisti għal bosta snin. Henry Bacon, ħabib
tal-aħwa Cassatt, kien jaħseb li l-Impressjonisti kienu radikali tant li kienu
"morda b'xi marda tal-għajnejn li għadha mhux magħrufa". Fosthom diġà kien hemm
membru mara, il-pittriċi Berthe Morisot, li saret ħabiba u kollega ta' Cassatt.

Cassatt kienet tammira 'l Degas, li pastell tiegħu kienu għamlet impressjoni
qawwija fuqha meta fl-1875 rathom għall-ewwel darba f'tieqa ta' negozjant
tal-arti. "Jiena kont immur u ngħattan imnieħri mat-tieqa u nassorbi kull ma
nista' mill-arti tiegħu," qalet aktar tard. "Bidlitli ħajti. L-arti rajtha kif
jien ridt naraha." Allura aċċettat l-istedina ta' Degas bil-ħerqa u bdiet tħejji
l-pitturi għall-wirja tal-Impressjonisti li kien imiss, ippjanata għall-1878, li
(wara posponiment minħabba l-Fiera Dinjija) saret fl-10 ta' April, 1879.
Ħassitha komda mal-Impressjonisti u appoġġat il-kawża tagħhom bl-entużjażmu.
Qalet: "aħna qed iwettqu ġlieda ddisprata u neħtieġu l-forzi tagħna kollha”. Ma
setitx tiltaqa’ magħhom fil-kafejiet mingħajr ma n-nies jgħidu biha, u għalhek
kienet tiltaqa' magħhom privatament u fil-wirjiet. Bdiet tittama li jkollha
suċċess fil-bejgħ tal-pitturi lill-Pariġini sofistikati li kienu jippreferu
l-avant-garde. L-istil tagħha kiseb spontanjetà ġdida matul dawk l-aħħar
sentejn. Qabel l-artista kienet dejjem taħdem ġewwa, u issa ħadet id-drawwa li
ġġorr fuqha pitazz għall-iskizzi meta tkun barra jew fit-teatru, biex tħażeż
ix-xeni li kienet tara quddiem għajnejha.

Fl-1877, missier u omm Cassat u oħtha Lydia ġew joqgħhodu magħha f 'Pariġi. Mary
kienet tapprezza l-kumpanija tagħhom, peress li la hi u lanqas Lydia ma kienu
żżewġu. Mary ħadet deċiżjoni minn kmieni f'ħajjitha li ż-żwieġ ma kienx
kompatibbli mal-karriera tagħha. Lydia, li oħtha pinġiet ħafna drabi, kienet
tbati minn perjodi rikorrenti ta' mard, u wara mewtha fl-1882, Cassatt damet ma
setgħet terġa' tibda taħdem.

Missier Cassatt kien jinsisti li l-kera tal-istudju fejn kienet taħdem u
l-materjali għall-pittura kellhom jitħallsu mill-bejgħ tax-xogħlijiet tagħha, li
kien għadu limitat ħafna. Billi kellha l-biżgħa li biex tlaħħaq kien ikollha
tpinġi suġġetti poplari, Cassatt intefgħet taħdem fuq pitturi ta' kwalità
għall-wirja Impressjonista li kienet tmiss. Tlieta mill-aħjar xogħlijiet tagħha
mill-1878 kienu Ritratt tal-Artista (awto-ritratt),Tifla Żgħira fuq Pultruna
Kaħla, u Il-Qari ta' Le Figaro (ritratt ta' ommha).

Degas kellu influwenza qawwija fuq Cassatt. Hi saret tas-sengħa ħafna fl-użu
tal-pastelli u iktar tard pinġiet ħafna mix-xogħlijiet l-aktar importanti tagħha
b'dan il-materjal. Degas għalliema wkoll l-inċiżjoni, sengħa li hu kien mgħallem
magħruf fiha. It-tnejn kienu jaħdmu flimkien għal xi żmien, u bit-tagħlim tiegħu
il-ħila tagħha fid-disinn tqawwiet sewwa. Pinġiha f'sensiela ta' inċiżjonijiet
li juru l-mawriet tagħhom lejn il-Louvre. Kellha sentimenti qawwija għalih imma
tgħallmet ma tistenniex wisq min-natura kapriċċuża u temperamental tiegħu. Degas
li kien sofistikat u dejjem liebes pulit, ta' 45 sena, kien spiss mistieden
għall-pranzu għand il-familja Cassatt.

L-esebizzjoni Impressjonista tal-1879 kellha l-aktar suċċess sa dak iż-żmien,
minkejja li ma ħadux sehem fiha Renoir, Sisley, Manet u Cézanne, li kienu qed
jippruvaw għal darb'oħra jiksbu rikonoxximent fis-Salon. Permezz tal-isforzi ta'
Gustave Caillebotte, li organizzat u assigura l-wirja, il-grupp għamel profitt u
bigħ ħafna xogħlijiet, għalkemm il-kritika baqgħet ħarxa daqs kemm kienet qabel.
Ir-Revue des Deux Mondes kitbet, "M. Degas u Mlle. Cassatt biss jispikkaw ... u
joffru xi attrazzjoni u xi skuża fil-wirja pretenzjuża mimlija tiżjin u tħażżiż
infantili”.

Cassatt uriet ħdax-il xogħol, fosthom Lydia fil-Palk, Liebsa Ġiżirana
tal-Ġawhar, (Mara fil-Palk). Għalkemm il-kritiċi qalu li l-kuluri ta' Cassatt
kienu jgħatu wisq u li r-ritratti tagħha kienu preċiżi wisq biex isebbħu
s-suġġetti, ix-xogħol tagħha ma tmaqdarx kif kien ta' Monet, li ċ-ċirkostanzi
tiegħu kienu l-iżjed iddisprati fost l-Impressjonisti kollha ta' dak iż-żmien.
Hi użat is-sehem tagħha tal-qligħ biex tixtri xogħol ta' Degas u ieħor ta'
Monet. Ħadet sehem fil-Wirjiet Impressjonisti li missu fl-1880 u 1881, u baqgħet
membru attiv taċ-ċirku Impressjonista sal-1886. Fl-1886, Cassatt daħħlet żewġ
pitturi fl-ewwel wirja Impressjonista fl-Istati Uniti, organizzata min-negozjant
tal-arti Pawl Durand-Ruel. Ħabibitha Louisine Elder iżżewġet lil Harry Havemeyer
fl-1883, u b'Cassatt bħala konsulent, il-koppja bdiet tiġbor kollezzjoni kbira
tal-pitturi Impressjonisti. Parti kbira mill-kollezzjoni vasta tagħhom issa
qiegħda fil-Metropolitan Museum of Art fi New York City. Pinġiet ukoll bosta
ritratti tal-membri tal-familja matul dak il-perjodu, li fosthom ir-Ritratt ta'
Alexander Cassatt u Ibnu Robert Kelso (1885) hu meqjus bħala wieħed mill-aħjar
tagħha. Wara, l-istil ta' Cassatt żviluppa, u bidlet mill-Impressjoniżmu għal
approċċ aktar dirett. Bdiet ukoll turi x-xogħlijiet tagħha fil-galleriji ta' New
York. Wara l-1886, Cassatt ma baqgħetx tiddentifika ruħha ma' l-ebda moviment
tal-arti u esperimentat b'varjetà ta' tekniki.

Il-popolarità ta' Cassatt hi bbażata fuq sensiela twila ta' pitturi u stampi
mpinġijin rigorożament, osservati bil-ħlewwa, iżda il-biċċa l-kbira mingħajr
sentimentalità, fuq it-tema tal-omm u tifel jew tifla. Ix-xogħol bid-data
l-aktar bikrija dwar dan is-suġġett huwa l-puntasekka Gardner Merfugħ minn Ommu
(stampa immarkata "Jan/88" qiegħda fin-New York Public Library), għalkemm
pinġiet xi xogħlijiet qabel fuq dan is-suġġett. Xi wħud minn dawn ix-xogħlijiet
juru l-qraba, il-ħbieb, jew il-klijenti, tagħha għalkemm aktar tard, ġeneralment
użat mudelli professjonali fil-komposizzjonijiet li spiss ifakkruna
fir-rappreżentazzjoniet tal-Madonna bil-Bambin tar-Rinaxximent Taljan. Wara
l-1900, ikkonċentrat kważi għal kollox fuq suġġetti ta’ omm u wliedha..

Is-snin 1890s kienu l-iżjed żmien bieżel u kreattiv għal Cassatt. Kienet kisbet
ċertu maturità u saret aktar diplomatika u anqas żbukkata fl-opinjonijiet
tagħha. Saret ukoll xempju għal artisti Amerikani żgħażagħ li kienu jitolbuha
l-parir tagħha. Fost dawn kien hemm Lucy A. Bacon, li Cassatt introduċiet lil
Camille Pissarro. Għalkemm il-grupp Impressjonista kien xolja, Cassatt xorta
kien għad kellha kuntatt ma' wħud mill-membri, fosthom Renoir, Monet u
Pissarro..

Fl-1891, esibiet sensiela ta' puntasekki kuluriti oriġinali ħafna u akwatinti,
fosthom Mara tinħasel u Mara tippettna, ispirati minn pitturi Ġappuniżi
importanti murija f'Pariġi s-sena ta' qabel. Cassatt apprezzat ħafna
s-sempliċità u ċ-ċarezza tad-disinn Ġappuniż, u l-użu bis-sengħa ta' blokki ta'
kulur. Fl-interpretazzjoni tagħha, hi użat l-iżjed kuluri pastelli delikati ċari
u evitat l-iswed (kulur "projbit" fost l-Impressjonisti). A. Breeskin,
tal-iSmithsonian Institution, jinnota li dawn l-stampi bil-kulur, "issa spikkaw
bħala l-kontribut l-aktar oriġinali tagħha ... li żiedu kapitolu ġdid fl-istorja
tal-arti grafika ... li teknikament, bħala stampi bil-kulur, qatt ma kien hemm
aħjar minnhom".

Ukoll fl-1891, in-negozjanta minn Chicago, Bertha Palmer avviċinat lil Cassatt
biex tpinġi mural ta' 54 pied × 12 pied bis-suġġett tal-"Mara Moderna"
għall-Bini tan-Nisa fil-Wirja Kolombjana Dinjija li kellha ssir fl-1893. Cassatt
lestiet il-proġett matul is-sentejn li missu filwaqt li kienet tgħix Franza ma'
ommha. Il-mural kien imfassal bħala trittiku. It-tema ċentrali kellha t-titlu
Nisa Żgħażagħ Jiġbru l-Frott tal-Għarfien jew tax-Xjenza. Il-panew tax-xellug
kien Tfajliet Ifittxu l-Fama u l-panew tal-lemin Arti, Mużika, Żfin. Il-mural
kien juri komunità ta' nisa apparti mir-relazzjoni tagħhom mal-irġiel, bħala
persuni kapaċi fihom infushom. Palmer kienet tqis lil Cassatt bħala teżor
Amerikan u ma kinitx taħseb li hemm xi ħadd aħjar minnha biex ipinġi mural
għall-espożizzjoni li kienet se tagħmel ħafna biex tiffoka l-attenzjoni
tad-dinja fuq l-istat tal-mara. Sfortunatament il-mural intilef meta twaqqa'
l-bini wara l-esebizzjoni. Però Cassatt kienet wettqet bosta studji u pitturi
fuq temi simili għal dawk fil-mural madwar dak iż-żmien, u għalhekk nistgħu
naraw kif iżviluppat dawk l-ideat u xbihat. Cassatt uriet pitturi oħra fl-istess
Espożizzjoni.

Fil-bidu tas-seklu l-ġdid, Cassatt kienet qiegħda tagħmilha bħala konsulent
għall-bosta kollezzjonisti tal-arti importanti u stipulat li dawn fl-aħħar
kellhom jagħtu l-pitturi li jixtru lill-mużewijiet tal-arti Amerikani.
B'rikonoxximent tal-kontribuzzjoni tagħha għall-arti, Franza tagħtha l-Légion
d'Honneur fl-1904. Għalkemm il-kolletturi Amerikani kienu jimpjegawha ħafna
bħala konsulent, l-arti tagħha damet ma ġiet rikonoxxuta fl-Istati Uniti. Anki
fost il-membri tal-familja tagħha fl-Amerika, ma tantx kellha rikonoxximent u
kienet totalment imdella minn ħuwa li kien famuż.

Ħu Mary Cassatt, Alexander Cassatt, miet fl-1906. Din kien xokk kbir għaliha
billi l-aħwa kienu intimi, iżda madankollu baqgħet produttiva ħafna fis-snin
qabel l-1910. Is-sentimentalità fix-xogħol tagħha żdiedet matul is-snin 1900;
ix-xogħol tagħha kien popolari fost il-pubbliku u l-kritiċi, iżda, ma baqgħetx
inventiva, u l-kollegi Impressjonisti li qabel kienu jpprovdu l-istimulu u
l-kritika kienu ftit ftit qed imutu. Hija kienet kontra l-iżviluppi ġodda
fl-arti bħall-post-Impressjoniżmu, il-Fauviżmu u l-Kubiżmu.

Matul vjaġġ fl-Eġittu fl-1910, Cassatt impressjonat ruħha ħafna bil-sbuħija
tal-arti antika tiegħu, iżda wara qabditha kriżi ta' kreattività; mhux biss kien
għejiha ħafna l-vjaġġ, imma stqarret li sabet ruħha "umiljata mill-qawwa ta’ din
l-Arti" u qalet, "Iġġilidt kontra tagħha iżda għelbitni, hi żgur l-ikbar Arti li
writna mill-imgħoddi ... idejja dagħjfin wisq biex inpinġi l-effet tagħha fuqi".
Minkejja li fl-1911 kienet qiegħda tbati mid-dijabete, ir-rewmatiżmu,
in-newralġija, u l-katarretti ma waqfitx mix-xogħol, iżda wara l-1914 kellha
bilfors tieqaf mill-pittura billi kienet kważi għamiet. Minkejja dan bdiet
tappoġġa l-kawża tas-suffraġju femminili, u fl-1915, uriet tmintax-il pittura
f’wirja biex tgħin il-moviment.

Mietet fl-14 ta' Ġunju, 1926 f'Château de Beaufresne, ħdejn Pariġi, u indifnet
fil-qabar tal-familja f'Le Mesnil-Théribus, Franza.



https://mt.wikipedia.org/wiki/Mart%C3%ADn_C%C3%A1ceres

José Martín Cáceres (Montevideo, 7 ta' April 1987) huwa plejer tal-futbol
Urugwajan li jilgħab mal-klabb ta' Juventus fil-pożizzjoni ta' difensur
ċentrali.

Cáceres beda l-karriera ġewwa l-Urugwaj ma' Defensor Sporting, u f'età żagħżugħa
sar plejer regulari mal-ewwel tim. F'total ta' 26 apparenza hu sab ix-xibka 4
darbiet. Fi Frar tal-2007, Cáceres iffirma kuntratt ta' ħames snin mat-tim ta'
Villarreal CF ta' Spanja mit-tim ta' Defensor għal ċifra ta' miljun ewro.

Fl-istaġun 2007–08 ġie msellef lit-tim ta' Recreativo, fejn lagħab rwol
importanti mat-tim Andalusjan. Fid-9 ta' Jannar, 2008, Cáceres skorja gowl
vitali kontra Villareal, l-istess tim li kellu d-drittijiet tiegħu, fit-Tazza
Spanjola, liema partita Recreativo ħarġu rebbieħa bl-iskor ta' 1–0.

Cáceres ingħaqad ma' Barcelona fis-sajf tal-2008, għas-somma ta' €16.5 miljun.
Klawżola ta' €50 miljun ġiet inkluża fil-qbil li sar, b'kuntratt li jibqa'
sejjer sal-istaġun 2012. Matul l-ewwel staġun tiegħu mal-klabb Katalan, Cáceres
sab ftit opportunitajiet mal-ewwel tim. Madanakollu, f'dan l-ewwel staġun tiegħu
hu rnexxielu jirbaħ tliet trofej: it-Tazza tar-Re, il-UEFA Champions League u
l-La Liga, biex kompla t-Tripletta għal Barcelona.

Nhar it-30 ta' Lulju, 2009, kien ġie rappurtat li Cáceres kien kompla
t-testijiet mediċi bil-ħsieb li jingħaqad ma' Juventus. Nhar is-6 ta' Awwissu,
Barcelona ikkonfermaw li huma kienu selfuh għal staġun sħiħ bl-għażla li l-klabb
Taljan jixtrieh għal €11-miljun fi tmiem l-istaġun. Fit-12 ta' Settembru 2009,
Cáceres skorja l-ewwel gowl tiegħu mal-Juventus fid-debutt tiegħu fis-Serie A
kontra SS Lazio.

Fis-27 ta' Awwissu, 2009, Caceres issieħeb għal staġun ma' Sevilla, bl-għażla li
jixtruh fl-aħħar tal-istaġun għal somma ta' €5 miljun.

2Inklużi l-Copa Libertadores, UEFA Cup, UEFA Europa League u l-UEFA Champions
League.



https://mt.wikipedia.org/wiki/Mark_Zuckerberg

Mark Elliott Zuckerberg (Boca Raton, 14 ta' Mejju 1984) huwa informatiku u
imprenditur Amerikan, magħruf l-iktar bħala l-fundatur tan-netwerk soċjali
Facebook.

Ir-rivista Amerikana Forbes innominatu bħala "L-iżgħar biljunarju fi-dinja"
b'patrimonju li huwa stmat li hu madwar il-biljun u nofs dollaru Amerikan,
minkejja li l-validità ta' din il-klassifika ħonqot ħafna polemika. Ta' 23 sena,
huwa jżomm il-primat bħala l-iżgħar biljunarju fil-pjaneta. Waqt li kien student
f'Harvard beda s-sit Facebook bl-għajnuna ta' Andrew McCollum, kollega u
speċjalista fl-informatika, flimkien ma' sħabu Dustin Moskovitz u Chris Hughes.
Is-suċċess kien wieħed immedjat fi ħdan studenti oħra fl-università u dan
is-servizz laħaq skejjel oħra, qabel ma ġie miftuħ għall-pubbliku in ġenerali.
Fl-2007, Facebook kienet is-seba' websajt l-aktar li żaruha nies. Illum huwa
l-kap uffiċjali eżekuttiv tal-Facebook.

Il-magażin Time żiedet lil Zuckerberg bħala wieħed mill-aktar nies influwenti
matul l-2008. Hu waqa' taħt il-kategorija tax-Xjentisti u Ħassieba
għall-fenomenu fuq il-web, Facebook, fejn kien klassifikat fit-52 post minn 101
persuna.



https://mt.wikipedia.org/wiki/Mario_Grech

Bin George u Stella, huwa twieled u tgħammed fil-parroċċa tal-Qala, iżda ta’ età
żgħira familtu marret toqgħod Ta' Kerċem.

Attenda l-iskola tas-Sorijiet Karmelitani u l-Iskola Primarja ta’ Kerċem. Wara
li temm l-istudji tiegħu fl-Iskola Sekondarja ta’ Rabat (Għawdex), fl-1977 beda
l-Kors tal-Filosofija u iktar tard dak tat-Teoloġija fis-Seminarju ta’ Għawdex.

Wara l-ordinazzjoni tiegħu fil-Katidral t’Għawdex, nhar is-26 ta’ Mejju 1984,
minn idejn l-Isqof Nikol Cauchi, intbagħat Ruma fejn kiseb il-Liċenzja fil-Liġi
Kanonika u Ċivili fl-Università Pontifiċja tal-Lateran. Fis-snin ta’ wara, kiseb
ukoll id-Dottorat fil-Liġi Kanonika mill-Università Pontifiċja ta’ San Tumas
t’Akwinu. Fiż-żmien li dam Ruma, barra mill-ħidma pastorali li wettaq
fil-parroċċa tal-Assunzjoni fejn kien residenti, ħadem ukoll fil-kamp tal-Liġi
Kanonika fit-Tribunali tal-Knisja f’Ruma, kemm fil-Vigarjat kif ukoll fis-Sacra
Romana Rota.

Kien imdaħħal ukoll fil-proċess għall-Beatifikazzjoni tal-Qaddejja ta’ Alla
Madre Margerita Debrincat, Fundatriċi tas-Sorijiet Franġiskani Missjunarji
tal-Qalb ta’ Ġesù, kif ukoll fil-Proċess għall-Beatifikazzjoni ta’ Mons. Ġużeppi
De Piro, Fundatur tas-Soċjetà Missjunarja ta’ San Pawl.

Fl-2004, Dun Mario sar Kappillan tal-Parroċċa tal-Madonna tas-Sokkors u San
Girgor f’Kerċem, Għawdex.

Nhar is-Sibt 26 ta’ Novembru 2005, huwa ġie nominat bħala t-tmien Isqof ta’
Għawdex mill-Papa Benedittu XVI. Il-Konsagrazzjoni u l-Ingress tal-Isqof Mons.
Mario Grech saru fil-Katidral ta’ Għawdex, il-Ħadd 22 ta’ Jannar 2006. Huwa ġie
kkonsagrat isqof mill-Isqof Nikol Cauchi, assistit minn Mons. Ġużeppi Mercieca,
Arċisqof ta’ Malta, u l-E.T. Mons. Felix del Blanco Prieto, Nunzju Apostoliku
ta’ Malta.

Fl-20 ta' Awwissu 2013, huwa nħatar President tal-Konferenza Episkopali Maltija
għal tliet snin. Huwa rrapreżenta lill-Konferenza fis-Sinodu Straordinarju fuq
il-Familja li sar fil-Vatikan f'Ottubru 2014. Huwa għamel intervent li ġie
apprezzat ħafna minn Papa Franġisku u minn ħafna isqfijiet oħra.



https://mt.wikipedia.org/wiki/Manuel_Pinto_da_Fonseca

Dom Fra' Manuel Pinto da Fonseca (1681 – 23 ta' Jannar 1773) kien Kavalier
tal-Lingwa tal-Portugall fl-Ordni ta' Malta. Kien it-68 Granmastru tal-ordni
mill-1741 sa mewtu. Kien nobbli Portugiż, bin Miguel Álvaro Pinto da Fonseca,
Alcaide-Mór de Ranhados, u martue, Ana Pinto Teixeira.

Manuel Pinto da Fonseca ġie elett Gran Mastru fit-18 ta' Jannar. Fil-25 ta'
Mejju 1743, ta ismu lir-raħal ta' Ħal Qormi u onorah bit-titlu ta' belt bħala
"Città Pinto". Fl-1749, kien hemm konfoffa mmexxija minn Paxà Mustafa biex
tqajjem rewwixta mil-ilsiera Misilmin. Il-konfoffa, li saret tissejjaħ
il-Konfoffa tal-ilsiera, inkixfet u xxejnet u wara din ir-rebħa kienet tiġi
ċċelebrata kull 29 ta' Ġunju, l-aniversarju tagħha. Pinto ħoloq bosta titoli
nobbli ġodda, li n-nobbilta' antika ma ħaditx gost bihom u qala' fama ħażina
għall-impożizzjoni ta' taxxi kifrin. Fl-1768 keċċa l-Ġiżwiti minn Malta kif kien
sar fir-Renju taż-Żewġ Sqallijiet, fi Franza, fl-Imperu Spanjol u f'Parma. Wara
t-tkeċċija tal-Ordni tal-Ġiżwiti, Pinto approprija d-dħul kollu mill-proprjetà
tagħha fil-gżejjer bl-għan li jwaqqaf Pubblica Università di Studi Generali.
Pinto ffirma d-digriet li waqqaf l-Università, illum l-Università ta' Malta,
fit-22 ta' Novembru 1769, wara li kien awtorizzat li jagħmel hekk bil-Brevi
Appostoliku, Sedula Romani Pontifici, li rċieva fl-20 ta' Ottubru 1769. Fil-25
ta' Mejju 1771, twaqqaf Collegio Medico bħala wieħed mill-fakultajiet
tal-Università.

Bħala Gran Mastru, Pinto da Fonseca kompla l-bini tal-Berġa ta' Kastilja
fil-belt Valletta, li kienet inbdiet fl-1574. Fuq il-faċċata ta' dan il-bini,
wieħed mill-iżjed imponenti fil-belt li llum il-ġurnata jintuża bħala l-uffiċċju
tal-Prim Ministru ta' Malta, hemm bust tiegħu.

Matul is-saltna tiegħu, fl-1764, Pinto da Fonseca daħal f'negozjati mar-Re
Frederiku II ("Frederiku l-Kbir") tal-Prussja biex il-Baljaġġju Protestant ta'
Brandenburgu jerġa' jingħaqad mal-Ordni ta' Malta, imma l-Papa Klement XIII ma
riedx iħalli nies li hu kien iqishom bħala eretiċi jidħlu f'organizzazzjoni
Kattolika u n-negozjati fallew.

Pinto da Fonseca għamel donazzjonijiet sostanzjali lill-Knisja Konventwali
tal-Ordni, fosthom żewġ qniepen kbari u tqal fonduti mill-Mastru Funditur
tal-Ordni, Aloisio Bouchut, fl-1747 u fl-1748; dawn għadhom indendlin
fil-kampnari ta' dak li hu llum il-Kon-Katidral. Dawn il-qniepen ġew fonduti
mill-bronż ta' żewġ bażiliski li ħallew warajhom it-Torok fl-assedju tal-1565.
Pinto bena bosta mħażen fil-parti tax-xatt tal-belt li ġġib ismu.



https://mt.wikipedia.org/wiki/Lingwa_Kopta

Il-lingwa Kopta hi lingwa Afro-Asjatika l-aħħar fażi tal-Eġizzjan antik.
Ir-relazzjoni bejn l-ilsien Kopt u l-Eġizzjan antik klassiku, hija simili għal
dik li teżisti bejn il-lingwi rumanzi u l-Latin klassiku, b'tali mod li għandu
grammatika u karatteristiċi ċarament distinti mill-lingwa tal-iskrizzjonijiet
ġeroglifiċi tal-Imperu Nofsani. It-terminu "Kopt/Kopta" beda jintuża
għall-lingwa Eġizzjana mill-ewwel seklu wK u baqa' s’issa. Bħala l-lingwa ta'
kuljum kienet fl-aqwa tagħha fis-seklu III sas-seklu VI. Illum baqgħet biss
bħala lingwa liturġika tal-Knisja Kopta.

L-alfabett Kopt, li ġie introdott fit-tieni seklu qK, hu magħmul mill-ittri
tal-alfabett Grieg, miżjud b'sitta jew seba' karattri tal-kitba demotika
meħtieġa biex jirrappreżentaw il-ħsejjes li ma jinstabux fil-Grieg.

Il-kopt għandu għadd kbir ta' kliem meħudin mill-lingwa Griega, il-lingwa
uffiċjali imposta mit-Tolomej. Fis-seklu V qK kienet il-lingwa użata
fil-letteratura fl-Eġittu l-Għoli.

It-terminu kopt/kopta ġej mill-kelma Griega antika Αἰγύπτιος / "Aigúptios" li
tfisser Eġizzjan u ġiet mgħawġa mill-Kopti f' "Kuptios". Imbagħad, wara
l-konkwisti Għarab tas-641 li għalihom il-kliem Eġizzjan u Nisrani kienu
sinonimi inbidlet f' قبط , bl-Għarbi, pronunzjata Qibt fl-Eġittu l-Baxx u Gibt
fl-Eġittu l-Għoli u l-Kajr. Din l-aħħar forma, saret "Kopt" fil-lingwi Ewropej u
saret isservi bħala l-isem tal-ilsien u l-kitba kif ukoll għan-nies Kopti. Meta
l-lingwa Eġizzjana kien ħa postha l-Għarbi fis-seklu XII, il-Kopt baqa' jintuża
biss bħala lingwa liturġika, fil-Knisja Monofiżita Kopta, li kienet infirdet
mill-Knisja Biżantina fis-seklu V.

L-eqdem kitbiet bil-Kopt huma l-ittri ta' Sant Antonin Abbati (251-356),
l-anakoreta tad-deżert. Matul is-sekli III u IV ħafna ekkleżjastiċi kitbu
bil-Kopt, fosthom kien Pakomju, li r-regola monastika tiegħu għadha teżisti
fil-Knisja Kopta. Id-dokumenti li nstabu f'Nag Ħammadi huma bid-djalett Kopt,
imsejjaħ Sagħidi.

Iż-żewġ djaletti prinċipali, jikkorrespondu bejn wieħed u ieħor mal-Eġittu
l-Baxx u l-Eġittu Għoli: dawn iż-żewġ djaletti huma:

Minbarra dawn iż-żewġ djaletti prinċipali hemm djaletti oħra inqas importanti
bħall-Fajjumi li dam sas-seklu VIII, l-Aħmim u l-Likopolitan

Il-Kopt hu l-unika forma tal-lingwa Eġizzjana antika li l-pronunzja tagħha
nafuha minħabba l-użu tas-sistema fonetika Griega u għalhekk għandu importanza
kbira għall-filoloġija Eġizzjana.

Fil-Kopt hemm żewġ valuri possibbli tal-ġeneru grammatikali (maskili /
femminili) li ntirtu mill-Eġizzjan klassiku. It-tmiem antik tal-femminili t
sofra xi bidliet fonetiċi u fil-Kopt jidher biss meta jkun segwit minn ċerti
suffissi possessivi: ro 'ħalq', rō.k 'ħalqek'; hē 'ġisem', hēt.f 'ġismek'.

Il-Kopt żviluppa l-artiklu mid-dimostrattivi tal-Eġizzjan klassiku, li ma kellux
artikli. Dan ifakkarna f'dak li ġara fil-lingwi Rumanzi. Fil-fatt (bħal
fil-Franċiż pereżempju) il-ġeneru ta' xi kliem fil-Kopt nistgħu nafuh biss
mill-forma tal-artiklu. Il-forom tal-artiklu definit maskili huma: p, pi, pe u
l-forom femminili huma t-, ti, te, il-forom kollha għandhom il-plural n- :

Jintuża spiss ukoll l-"artiklu" indefinit li ma jeżistix fl-Eġizzjan klassiku.
Dan l-artiklu evolva min-numru wieħed ou.

Il-plural, bl-istess mod bħall-femminili, jingħaraf kważi esklussivament
mill-forma tal-artiklu ta' qabel, minħabba li normalment l-għerq fil-plural mhux
differenti mis-singular. Madankollu, xi kultant l-għerq għandu forom differenti
għas-singular u l-plural, bħala fdal ta' bidla fonetika, differenti mill-forom
antiki:



https://mt.wikipedia.org/wiki/Limburgu_(Bel%C4%A1ju)

Limburgu hi provinċja moderna tal-Fjandri, li hija waħda minn tliet
sotto-diviżjonijiet politiċi u kulturali prinċipali tal-Belġju moderna (Ewropa).

Limburgu tinsab fil-punent tax-xmara Meuse (Olandiż Maas), hi għandha fruntiera
ma' provinċja bl-istess isem Limburg li tinsab fl-Olanda. Hi għandha fruntiera
wkoll mal-provinċja Wallonjana ta' Liège fin-nofsinhar, li għandha wkoll rabtiet
storiċi. Lejn it-tramuntana u l-punent hemm it-territorji antiki tad-Dukat ta'
Brabant, il-provinċji Fjammingi tal-Brabant Fjamming u Antwerp lejn il-punent, u
l-provinċja Olandiża tal-Brabant ta' Fuq lejn it-tramuntana.

Il-provinċja ta' Limburgu għandha arja ta' 2,414 km² li hija maqsuma fi tliet
distretti (arrondissementen bl-Olandiż) li fihom 44 muniċipalitajiet. Fost dawn
il-muniċipalitajiet hemm il-kapital attwali Ħasselt, il-kapital medjevali kmieni
Borgloon, Ġenk, Diepenbeek (dar għall-Università ta' Ħasselt), u Tongeren,
l-unika belt Rumana fil-provinċja u meqjusa bħala l-eqdem belt tal-Belġju.

Il-muniċipalità ta' Voeren hija ġeografikament maqlugħa minn Limburgu u l-bqija
tal-Fjandri, mal-Olanda fit-tramuntana u l-provinċja Wallonjana ta' Liège
fin-nofsinhar. Din il-muniċipalità kienet stabbilita mir-riforma muniċipali
tal-1977 u fl-1 ta' January 2008 b'sitt irħula tagħha kellha popolazzjoni totali
ta' 4,207. L-arja totali tagħha hija 50.63 km².



https://mt.wikipedia.org/wiki/Lamantin_Amazoniku

Il-Lamantin Amazoniku huwa 1 minn 3 speċi ta' mammiferi plaċentati erbivori kbar
tal-ilma, mill-familja Trichechidae fil-ġeneru Trichechus magħruf ukoll bħala
baqra tal-baħar jew bl-isem ta' "manati" kelma Spanjola li ġejja mill-Karibew li
tfisser "sider" ta' mara.

Il-lamantin Amazoniku għandu ġilda skura lewn il-kannella fl-iswed u huwa
l-iżgħar u l-irqaq fost it-3 speċi li jeżistu, b'tul massimu ta' 2.8 metri u
jiżen minn 350 kilogramm sa 500 kilogramm. Dan il-lamantin faċilment jintgħaraf
mit-2 l-oħra bin-nuqqas ta' dwiefer fuq l-idejn ta' quddiem (infatti l-isem
latin ta' dan il-mammiferu T.inunguis ifisser eżattament "bla dwiefer") u
mit-teba kbira bajdanija fir-roża fuq iż-żaqq li l-lamantini l-oħra ma
għandhomx.

Il-Lamantin Amazoniku huwa mammiferu erbivoru magħmar esklużivament bi snien
uniċi fost il-mammiferi, dawn jiġu mibdula l-ħin kollu b'numru infinit tul ħajtu
kollha. Id-dras ġodda jikbru fuq in-naħa ta' wara tal-ħalq u jinbuttaw dejjem
'il quddiem sakemm jieħdu post is-snien qodma fuq quddiem. Dan il-mammiferu
jiekol ħafna speċi ta' algi, pjanti u veġetazzjoni tal-ilma. Lamantin Amazoniku
adult fl-istaġun tax-xita normalment jiekol sa 8% tal-piż ta' ġismu
f'veġetazzjoni kuljum, waqt li fl-istaġun ix-xott minħabba nuqqas ta'
veġetazjoni dan ikollu ma jiekolx għal ġimgħat sħaħ. Madankollu l-lamantin
għandu depożiti kbar ta' xaħam u metaboliżmu baxx ħafna (terz ta' mammiferi oħra
ta' l-istess daqs) li jżommuh ħaj sakemm is-sitwazzjoni tiġi għan-normal.

Il-Lamantin Amazoniku Trichechus inunguis kif jgħid l-isem komuni, mifrux
f'bosta xmajjar b-ilma kalm fil-foresta Amazonika tal-Brażil, Kolombja, Ekwador,
Gujana u Peru.

Għoġol 1 (rarament 2) jitwieled wara tqala ta' bejn wieħed u ieħor 13-il xagħar,
dan jibqa dipendenti fuq l-omm għal tul ta' żmien twil, b'hekk iż-żmien bejn
it-twelied ta' għoġol u ieħor jieħu il-fuq minn 3 snien u nofs, rata ta'
riproduzjoni verament baxxa. Il-maturita sesswali tintlaħħaq fl-eta ta' bejn 5 u
6 snien pero kemm hi twila il-ħajja ta' lamantin Amazoniku għadhu mhux magħruf.



https://mt.wikipedia.org/wiki/Karnivoru

Karnivoru (mil-Latin "carne" - karni li tfisser laħam u "vorare" - -voru li
tfisser taħtaf u tibla l-ikel), huwa definit bħala annimal b' dieta li
tikkonsisti primarjament jew esklużivament mill-laħam kemm ta' annimali ħajjin
kif ukoll mejtin. Annimali li jieklu esklużivament laħam jissejħu karnivori
obligati.

Il-kelma Karnivoru xi drabi tirreferi għall-mammiferi tal-ordni Carnivora, imma
din tista' tkun kawża ta' konfużżjoni. Għalkemm ħafna Carnivora jaqblu sewwa ma'
din id-definizzjoni għax jieklu l-laħam esklużivament, dan mhux veru ghal
kollha. Pereżempju l-ors huwa ta' membru ta' l-ordni Carnivora imma mhux
karnivoru fis-sens ta' dieta. Il-karnivori bħall-erbivori hemm minnhom
speċjalizzati per eżempju dawk li jieklu primarjament jew esklużivament insetti,
jissejħu insettivori, u dawk li jieklu primarjament jew esklużivament ħut u dawn
jissejħu pixxivori.

Hemm ukoll kemm il-ġeneru ta' ftit mijiet ta' speċi ta' pjanti karnivori.
Il-maġġoranza ta' dawn huma primarjament tal-ispeċjalizzazjoni ta' karnivoriżmu
insettivori.

Fost il-karatteristiċi li soltu nassoċjaw mal-karnivori hemm l-organi li jgħinu
il-qbid u l-iżlugar tal-preda (is-snin u d-dwiefer jservu għal dan l-iskop
f'ħafna speċi ta' annimali vertebrati) u li huma kaċċaturi. Fil-fatt niżbaljaw
jekk naħsbu hekk għax uħud mil-karnivori ma jaqbdux annimali ħajjin imma huma
nekrofaġi jiġifieri jieklu annimali diġà maqtula (għalkemm il-biċċa l-kbira
tal-karnivori kaċċaturi jieklu wkoll annimali mejtin jekk ikollhom iċ-ċans).

Il-Karnivori obbligati huma annimali li jikkonsmaw il-laħam biss. Jista' jkun li
dawn jieklu prodotti oħra wkoll, l-iżjed prodotti li ġejjin mill-annimali
bħall-ġobon u l-mudullun jew sustanzi ħelwin bħall-għasel, iżda peress li dawn
mhumiex essenzjali, ma jikkunsmahomx regolarment. Il-karnivori obligati mhumiex
mgħammra fiżikament, b'diġestjoni effiċjenti għall-pjanti, infatti x'uħud
mill-mammiferi karnivori jieklu l-ħxejjex biss bħala emetiċi.

Fil-biċċa l-kbira tal-każi, xi materjal tal-pjanti huwa essenzjali għal dieta
adekwata, partikolarment għall-minerali, vitamini u fibra. Ħafna mill-karnivori
salvaġġi jieħdu biżżejjed minn dawn mis-sistema tad-diġestjoni tal-annimali li
jieklu. Minnbarra hekk, ħafna speċi ta' karnivori jieklu id-demel tal-annimali
erbivori, preżumibbilment biex jakkwistaw nutrijenti essenzjali neqsin mid-dieta
tagħhom, li ma jistgħux jakkwistaw b‘mod ieħor, peress li s-snien u s-sistema
tad-diġestjoni, iddum biex tipproċessa l-pjanti.



https://mt.wikipedia.org/wiki/Karmelitani

Il-Karmelitani jafu l-bidu tagħhom lil grupp t'eremiti li lejn l-aħħar tas-seklu
12 u l-bidu tas-seklu 13 bdew jgħixu ħdejn l-għajn t'Elija fil-Wadi ain es Siah
fuq il-Karmel. Huma bdew jgħixu ħajja li biha fittxew li jaqdu lil Ġesù Kristu
f’ħajja ta’ talb bla waqfien. Biż-żmien, huma bdew jingħataw ukoll għall-qadi
ta’ l-oħrajn fl-appostolat. Fiċ-ċentru, f'nofs iċ-ċelel tagħhom, huma bnew
kappella li ddedikawha lil Omm il-Mulej. Il-Patrijarka ta' Ġerusalemm,
Sant'Albert ta' Ġerusalemm, bejn l-1206 u l-1214 kiteb Għamla ta' Ħajja
lill-Karmelitani, li aktar tard, ġiet approvata mill-Knisja bħala Regola t'ordni
reliġjuż. Il-Karmelitani aktar tard ħallew l-għolja tal-Karmel u emigraw lejn
l-Ewropa.

F'Malta, il-Karmelitani ġew fis-sena 1418, u bdew jgħixu fix-Xagħra ta' San
Leonardu, fil-post imsejjaħ il-Lunzjata, limiti tar-Rabat. Illum il-ġurnata,
il-Karmelitani jinsabu wkoll fl-Imdina, fil-Belt Valletta, fil-Balluta, f'Santa
Venera, fil-Fgura u fil-Fleur-de-Lys. Huma jmexxu wkoll l-iskola sekondarja
Saint Elias College li tinsab f'Santa Venera. Il-Karmelitani Maltin għandhom
ukoll il-missjoni tagħhom fil-Bolivja fl-Amerka Latina. Huma jinsabu preżenti
f'żewġ kunventi u f'Parroċċi, dawk ta' La Paz u Tarija.

L-isem uffiċċjali tal-Ordni Karmelitan huwa l-Ordni tal-Aħwa tal-Imqaddsa Verġni
Marija tal-Għolja tal-Karmel.

Il-website uffiċċjali tal-Ordni Karmelitan Il-website tal-Provinċja Karmelitana
Maltija Ingħaqad magħna fuq Facebook Sewgwina fuq YouTube



https://mt.wikipedia.org/wiki/Karim_Benzema

Karim Benzema (Lyon, 19 ta' Diċembru 1987) huwa plejer tal-futbol Franċiż ta'
dixxendenza Alġerina li jilgħab fl-irwol ta' attakkant ma' Real Madrid.

L-istaġun 2007–08, kien l-istaġun li tatu post regulari ma' Olympique Lyonnais,
u sar wieħed mill-aqwa attakkanti tal-kampjonat Franċiż, fejn rebaħ l-unur
tal-aqwa plejer tal-Ligue 1. Dawn il-prestazzjonijiet, partikularment fil-UEFA
Champions League, attiraw l-attenzjoni tal-ikbar klabbs Ewropej. Fl-2007
intgħażel għall-ewwel darba mat-tim nazzjonali Franċiż tal-kbar, u fis-sena ta'
wara kien parti mill-iskwadra magħżula għall-Kampjonati Ewropej.

Imwieled minn ġenituri Alġerini fis-subborgi ta' Lyon, Karim Benzema beda
l-ewwel passi tal-futbol ma' klabb fi Bron, SC Bron Terraillon. F'età ta' disa'
snin, wara partita bejn it-tim tiegħu u l-ġovanili ta' Olympique Lyonnais,
ingħata kuntratt mat-tim ta' Lyon u beda jitħarreġ mat-tim ġovanili, fil-Kulleġġ
Saint-Louis St. Bruno. Benzema, li jieħu bħala mudell lill-attakant Brażiljan
Ronaldo, wera l-potenzjal tiegħu meta skorja 98 gowl għat-tim ta' taħt
is-sittax-il sena ta' OL.

Matul l-istaġun 2004–05, Karim Benzema stabilixxa ruħu mat-tim ta' taħt
it-tmintax-il sena ta' Olympique Lyon, fejn skorja tnax-il gowl f'erbatax-il
partita. Billi kien jidher li kien se jkun talent promettenti, ġie integrat
fil-grupp professjonistiku u lagħab sitt partiti fil-Ligue 1. Il-kowċ Paul Le
Guen lagħbu għall-ewwel darba f'Jannar tal-2005 kontra FC Metz. Fid-debutt
mal-ewwel ħalla impressjoni hekk kif kien hu li ta l-passaġġ għall-gowl deċisiv
tal-konfront, skurjat minn Bryan Bergougnoux. Suċċessivament, hu iffirma l-ewwel
kuntratt professjonistiku li kien se jżommu għal perjodu ta' tliet snin..

Fl-istaġun 2005–06, Benzema kompla jikber permezz tal-kompetizzjoni
taċ-Champions League. Fis-sitt u l-aħħar ġurnata mill-fażi tal-gruppi, il-kowċ
Gérard Houllier ikkonferma bħala titulari ż-żgħażagħ Jeremy Clement, Hatem Ben
Arfa u Karim Benzema. Dan tal-aħħar skorja l-ewwel gowl f'partita uffiċjali.
Fil-kampjonat hu lagħab tlettax-il partita, fejn erbgħa minnhom lagħab mal-ewwel
ħdax; l-ewwel gowl tiegħu wasal kontra AC Ajaccio fid-29 ġurnata tal-kampjonat.
Fl-aħħar tal-istaġun Benzema stqarr li jrid jistabilixxi ruħu ma' dan il-klabb
Franċiż, "wieħed mill-aqwa timijiet fl-Ewropa". Hu estenda l-kuntratt sal-2010..

Lyon bdew l-istaġun 2006–07 b'rebħa fit-Trophée des Champions. Minn taħt kontra
Paris Saint-Germain u b'diversi plejers nieqsa li kienu għadhom kif irritornaw
mill-impenn tat-Tazza tad-Dinja 2006, Lyon kisbu l-pari permezz ta' penalty ta'
Benzema, qabel ma rebħu l-konfront permezz tal-għoti tal-penalties. Benzema
bil-mod il-mod sab postu fost skwadra sinjura fl-attakk, bi plejers bħal Sylvain
Wiltord u Sidney Govou fuq il-ġwienaħ, u l-attakkanti Fred u John Carew,
flimkien mal-akkwist suċċessiv ta' Milan Baroš. F'Ottubru, matul l-għaxar
ġurnata tal-kampjonat, Benzema issostitwixxa lil Fred minħabba li dan tal-aħħar
sofra minn uġigħ, u kien hu li ta l-vantaġġ lil OL fi Stade Velodrome. Minħabba
li kien weġġa' koxxtu, hu ma setax jonora l-ewwel apparenza mat-tim nazzjoni
Franċiż, u kellu jkun barra mil-logħob għal xi ġimgħat f'Jannar 2007. Matul
l-istaġun hu lagħab 21 partita u skorja 5 gowls. Fiċ-Champions League hu lagħab
kontra Steaua Bucharest u Dynamo Kiev. Il-gowl kontra dan tal-aħħar ta r-rebħa u
l-kwalifikazzjoni għar-rawnd suċċessiv.

Fil-bidu tal-istaġun 2007–08, Lyon ħabbru li Benzema estenda l-kuntratt
sal-2012. Il-forma tajba tiegħu waslitu biex isir plejer titulari u skorja
l-ewwel tripletta tal-karriera tiegħu kontra FC Metz. It-talent tiegħu, li deher
l-aktar fil-kompetizzjoni Ewropea, wassal għall-interess minn klabbs kbar madwar
l-Ewropa. Fost dawn, l-istampa ħabbret l-interess ta' Alex Ferguson, kowċ
tar-"Red Devils", u anki ta' Adriano Galliani, viċi-president ta' AC Milan.
Fl-aħħar tal-istaġun, Benzema spiċċa l-aqwa skorer tal-kampjonat meta skorja 20
gowl, u rreġistra 6 gowls fit-Tazza ta' Franza, gowl fit-Tazza tal-Lega Franċiża
u erba' gowls fiċ-Champions League. Benzema, skont votazzjoni organizzata minn
France Football biex jonoraw il-Plejer Franċiż tas-Sena, spiċċa fit-tielet post
wara Franck Ribéry u Thierry Henry. Il-prestazzjonijiet tiegħu xorta waħda ġew
rikonoxxuti mill-UNFP li tatu t-trofew tal-aqwa plejer tal-Ligue 1. Minkejja
rikjesti minn klabbs barranin, l-attakkant iffirma f'Marzu 2008 estinzjoni
tal-kuntratt ma' Olympique Lyonnais. Dan il-kuntratt se jżommu mal-klabb
sal-2013 b'għażla li jestendi b'sena oħra l-kuntratt. Wara li ffirma l-kuntratt,
Benzema sar fost l-iktar plejers imħallsa fi Franza b'salarju ta' madwar
€300,000 fix-xahar.

Hu beda l-istaġun 2008–09 fuq prestazzjoni pożittiva hekk kif fl-ewwel ġurnata
tal-kampjonat kontra Toulouse hu skorja doppjetta. F'dan l-istaġun hu skorja
12-il f'25 partita imma jinsab biss fit-tielet post tal-klassifika tal-aqwa
skorers tal-kampjonat fl-ewwel nofs tal-istaġun. Ftit qabel it-tmiem
tal-istaġun, Karim Benzema ħabbar li kien se jibqa' ma' Lyon għal staġun ieħor
minkejja l-eliminazzjoni ta' OL fl-ewwel rawnd eliminatorju kontra Barcelona,
fejn il-plejer Franċiż irnexxielu jsib ix-xibka għal ħames darbiet f'din
il-kompetizzjoni.

Nhar l-1 ta' Lulju 2009, ġie mħabbar li Lyon qablu mal-klabb Spanjol ta' Real
Madrid għat-trasferiment ta' Benzema. It-trasferiment sewa €35 miljun bis-somma
titla' għal €41 miljun skont l-inċentivi. Wara t-testijiet mediċi, hu iffirma
kuntratt ta' sitt snin. Id-debutt uffiċjali mal-klabb Madrilen wasal fid-29 ta'
Awwissu 2009 kontra Deportivo de La Coruña, waqt li l-ewwel gowl wasal kontra
t-tim promoss ta' Xerez fl-20 ta' Settembru 2009.

Benzema, wara esperjenza miksuba fit-timijiet ta' taħt is-sbatax u l-għoxrin
sena ta' Franza, ingħata d-debutt tiegħu mat-tim tal-kbar kontra l-Awstrija
fit-28 ta' Marzu 2007, fejn skorja l-unika gowl tal-konfront. Iż-żewġ gowls
segwenti waslu f'partita waħda kontra l-Gżejjer Faroe, fejn Franza
sussegwentament rebħu 6–0. Hu kien fost it-23 plejer magħżulin mat-tim biex
jipparteċipaw fil-Kampjonati Ewropej 2008. Il-kampanja tal-Euro 2008 ta' Franza
bdiet b'bidu ħażin hekk kif spiċċaw pari ta' 0–0 kontra r-Rumanija u wara
prestazzjoni deludenti, hu kien sostitwit fit-tieni taqsima u ma ħax sehem
fil-partita segwenti, telfa ta' 4–1 kontra l-Olanda. Fl-aħħar logħba mill-fażi
tal-gruppi Franza lagħbu kontra l-Italja u Benzema beda mill-bidu u lagħab
id-disgħin minuta.



https://mt.wikipedia.org/wiki/Kampjonati_Ewropej_tal-Futbol_2008

Il-Kampjonati Ewropej tal-Futbol 2008, magħrufin aktar bħala l-Euro 2008, kienu
t-tlettax-il edizzjoni tal-Kampjonati Ewropej tal-Futbol, kompetizzjoni
kwadrijennali għal nazzjonijiet Ewropej. Il-kampjonat, li sar fl-Awstrija u
l-Iżvizzera, beda fis-7 ta' Ġunju, 2008 u ntemm bil-finali tad-29 ta' Ġunju
fl-Ernst Happel Stadion fi Vjenna. Din kienet t-tieni darba li żewġ pajjiżi
ospitaw flimkien edizzjoni waħda, wara l-edizzjoni tas-sena 2000 li kienet saret
fil-Belġju u l-Olanda. Spanja rebħu dan il-kampjonat, meta fil-finali rebħu
b'gowl wieħed lill-Ġermanja. Din kienet biss it-tieni darba fl-istorja ta' dan
it-turnew li t-tim rebbieħ rebaħ kull partita fil-fażi tal-gruppi; it-tim
l-ieħor kien Franza lura fl-1984. Spanja kienu wkoll l-ewwel tim li ma tilfu
l-ebda logħba fil-kompetizzjoni mill-Ġermanja tal-1996.

Il-Greċja kienu ċ-ċampjins renjanti tat-turnew, wara li kienu rebħu l-edizzjoni
ta' qabel. F'din l-edizzjoni l-fortuni nqalbu hekk kif ma kisbu l-ebda punt
fil-fażi tal-grupp. Matul il-31 logħba, it-timijiet parteċipanti skorjaw 77
gowl. L-Awstrija u l-Iżvizzera kkwalifikaw awtomatikament bħala ospiti;
l-erbatax-il tim l-ieħor ikkwalfikaw permezz tal-fażi ta' kwalifikazzjoni li
bdiet f'Awwissu tal-2006. Bħala ċampjins Ewropej, Spanja ngħatat id-dritt li
tieħu sehem fit-Tazza tal-Konfederazzjonijiet 2009 fl-Afrika t'Isfel.

L-Awstrija u l-Iżvizzera ingħataw id-dritt li jospitaw l-edizzjoni tal-2008
tal-Kampjonati Ewropej, wara li affrontaw il-kandidatura ta' diversi pajjiżi li
pproponew pajjiżhom biex jospitaw l-Euro 2008: Greċja/Turkija, Skozja/Irlanda,
Russja, Ungerija, Kroazja/Bożnija u Ħerżegovina u l-kandidatura Nordika li
kienet komposta min-Norveġja, l-Iżvezja, id-Danimarka u l-Finlandja. L-Awstrija
kienet diġà pproponiet il-kandidatura tagħha bħala ospitu (flimkien
mal-Ungerija) għall-edizzjoni tal-Kampjonati Ewropej 2004, li kienet mirbuħa
mill-Portugall.

Trofew ġdid ingħata lir-rebbieħ tal-edizzjoni tal-Euro 2008. Il-verżjoni l-ġdida
tat-Trofew Henri Delaunay, ikkreata minn Asprey London, hi kważi replika eżatta
tal-oriġinal iddisinjata minn Arthus-Bertrand. Figura żgħira li kienet tinsab
fuq wara tat-trofew oriġinali kienet imneħħija. Il-bażi tal-fidda kellha
titkabbar biex ikun aktar stabbli. L-ismijiet tal-pajjiżi rebbieħa ġew miktuba
fuq il-wara tat-trofew, li huma magħmul minn fidda, jiżen 8 kilogrammi u għandu
tul ta' 60 ċentimetru.

It-tlugħ tal-poloz għar-rawnd ta' kwalifikazzjoni sar f'Montreux, l-Iżvizzera,
fis-27 ta' Jannar, 2006. Il-proċess ta' kwalifikazzjoni beda xahar wara t-Tazza
tad-Dinja 2006. L-Awstrija u l-Iżvizzera ikkwalifikaw awtomatikament għall-fażi
finali tal-kampjonat bħala pajjiżi ospiti.

Il-format ta' kwalifikazzjoni kien mibdul minn kampjonati preċedenti. Ir-rebbieħ
u t-tieni klassifikat mis-seba' gruppi jikkwalifikaw awtomatikament għall-fażi
finali, bl-ospiti jimlew iż-żewġ postijiet tal-kampjonat ta' sittax-il tim.
Il-bidla kienet tfisser li ma kienx se jkun hemm play-offs bejn timijiet li
jispiċċaw fit-tieni post tal-gruppi—huma jikkwalifikaw direttament. Timijiet li
spiċċaw fit-tielet post ma kellhom l-ebda opportunità li jikkwalifikaw. Sitta
mill-gruppi ta' kwalifikazzjoni kellhom seba' timijiet, waqt li Grupp A kellu
tmienja.

Il-kampjonat intlagħab fi tmien stadji fi ħdan iż-żewġ pajjiżi ospiti; erbgħa
fl-Awstrija u erbgħa fl-Iżvizzera. Kull impjant kellu kapaċità tal-anqas ta'
30,000; l-ikbar minnhom kien l-Ernst Happel Stadion ta' Vjenna, li jżomm ġo fih
53,295 ruħ. Kien għal din ir-raġuni li dan il-grawnd ġie magħżul biex fih
tintlagħab il-finali. L-Iżvizzera lagħbu kull partita tal-fażi tal-gruppi f'St.
Jakob Park ta' Bażel, li ospita wkoll il-partita tal-ftuħ bħala kompromess
għall-finali li ssir fi Vjenna. L-Awstrija lagħbet il-partiti tagħha tal-fażi
tal-gruppi fl-Ernst Happel Stadion.

Fl-2004, l-istadju ta' Żurigu ġab problema għall-organizzaturi. Oriġinarjament,
l-istadju Hardturm kellu jkun rinnovat u wżat bħala l-istadju tal-belt, imma
sfidi legali ssospendew il-pjanijiet f'punt fejn il-grawnd ma kellux jkun użat
fl-2008. Din ħoloq problema minħabba li l-qbil bejn il-UEFA u l-organizzaturi
kien stipulat li erba' stadji se jiġu wżati f'kull pajjiż. Din il-problema
kienet solvuta meta l-organizzaturi pproponew ir-rinovazzjoni ta' Letzigrund,
bil-UEFA tapprova dan il-pjan f'Jannar tal-2005. L-ewwel logħba li saret ġewwa
dan il-grawnd saret nhar it-23 ta' Settembru 2007.

It-tlugħ tal-poloz għall-fażi finali tal-kampjonat sar fit-2 ta' Diċembru, 2007,
fil-Culture and Convention Centre f'Luċerna.

Din l-edizzjoni involviet ir-ritorn tal-format li kien ġie wżat fl-Euro 92 u
fl-Euro 96 fejn il-logħob ta' kull grupp jsiru f'żewġ stadji, bl-aqwa tim jibqa'
fl-istess belt għat-tliet partiti. Bħal fl-2000 u fl-2004, il-finalisti kienu
diviżi f'erba' urni, ibbażati skont il-punti medja akkwistati fil-fażi ta'
kwalifikazzjoni tat-Tazza tad-Dinja tal-Futbol 2006 u tal-Euro 2008, b'kull
grupp ikollu tim minn kull urna. L-Iżvizzera u l-Awstrija, bħala ospiti, u
l-Greċja, bħala d-detenturi tat-titlu, kienu fl-ewwel urna. L-Olanda kienu wkoll
fl-ewwel urna, ibbażat skond il-koëffiċjent tal-UEFA għall-klassifika
tal-finalisti tal-Kampjonati Ewropej 2008.

Il-fażi eliminatorja hi differenti minn kampjonati tal-passat. Timijiet fi
gruppi A u B se jkunu separati mit-timijiet ta' gruppi Ċ u D sal-finali.
Ir-raġuni tal-bidla fil-format hu biex ikun ugwaljanza fil-perjodu ta' mistrieħ
matul il-fażi eliminatorja. Madankollu, b'dan il-format hemm ċans li partita
fil-fażi tal-gruppi tista' tkun repetuta fil-fażi eliminatorja; hu impossibli li
jkun hemm finali bejn żewġ timijiet li jkunu affaċċjaw lil xulxin fl-ewwel nofs
tal-kampjonat. Ukoll, f'bidla oħra, għall-ewwel darba fil-Kampjonati Ewropej, se
jkunu żewġ stadji (St. Jakob-Park, Bażel u Ernst Happel Stadion, Vjenna) se
jkunu wżati fis-seba' partiti tal-fażi eliminatorja.



https://mt.wikipedia.org/wiki/KF_Sk%C3%ABnderbeu_Kor%C3%A7%C3%AB

Klubi Futbollistik Skënderbeu Korçë huwa klabb tal-futbol Albaniż li huwa bbażat
ġewwa Korçë. Huma jilgħabu fis-Superliga Albaniża, l-ogħla diviżjoni fil-futbol
Albaniż u bħalissa huma ċampjins kurrenti. Il-grawnd tagħhom huwa Stadiumi
Skënderbeu.

L-ewwel tim fil-belt ta' Korçë kien maħluq fil-15 April 1909 taħt l-isem
"Vllazëria" mill-politiku u poeta Hilë Mosi. Matul is-snin 1920 u 1922 kien hemm
assoċjazzjonijiet tal-futbol magħmula ġewwa Korçë għall-ewwel darba, bħal
Përparimi u Sport Klub Korça, fl-1923 is-soċjetà Shpresa kienet ibbażata taħt
il-Liċeo Nazzjonali Albaniż. Imma ma kienx sa 1925 li Skënderbeu kien twieldu,
kif il-futbol beda jsir aktar popolari f'din il-belt tal-Albanija, kważi kull
qasam għandu jkun użat bħala grawnd tal-futbol għall-lokal biex jilgħabu u
jgawdu l-isport. Dan wassal għal ħafna distretti ta' Korçës jippruvaw jiffurmaw
gruppi tal-futbol tagħhom stess. Fl-1926 is-soċjetà Zhgaba kienet ibbażata, u
fl-1927 ħafna timijiet viċinati kienu finalment stabbiliti, bħal Leka i Madh,
Pirro, Brekverdhit, Zjarri, Tigri u Diamanti. Madankollu kien għad hemm skwadra
prinċipali li tirrappreżenta l-belt, li kienu Skënderbeu li rnexxielhom jegħlbu
l-problemi fil-bidu, xi wħud anki politiki.

Il-klabb ħa sehem għall-ewwel darba fis-Superliga Albaniża fis-sena 1930, li
kien l-ewwel kampjonat Albaniż. F'dak iż-żmien l-belt kollha kienet wara
l-klabb, li għenet lil Skënderbeu, flimkien mat-tipi ta' KF Tirana u Vllaznia
Shkodër jaqilgħu isem kbir għalihom infushom f'dan il-kapitolu bikri tal-futbol
Albaniż. Matul il-kampjonat tal-1930, Skënderbeu spiċċaw runners up wara KF
Tirana, wara li tilfu kemm il-logħob taċ-championship u tal-playoff. Il-klabb
rnexxielu jirbaħ l-ewwel kampjonat Albaniż biss 3 snin wara l-1933, li spiċċaw 2
punti qabel Vllaznia. Ir-rebbieħa tal-kampjonat kienu: Klani Marjani, Kristaq
Bimbli, Andrea Çani, Andon Miti, Lefter Petra, Fori Stasa, Nexhat Dishnica,
Tomor Ypi, Thoma Vangjeli, Servet Teufik Agaj, Enver Kulla, Vasil Trebicka,
Stavri Kondili, Aristotel Samsuri, mal-kowċ Qemal Omari.

Skënderbeu kienu wkoll tlett finalisti fit-Tazza Albaniża fl-1958, 1965 u 1976,
iżda huma tilfuhom it-tlieta l'huma. Huma madankollu rebħu l-Ewwel Diviżjoni
Albaniża fl-istaġun 1976-77 kif ukoll tliet darbiet oħra bl-aħħar rebħa
fl-istaġun 2008–09 fejn Skënderbeu rebħu d-drittijiet li jimxu fis-Superliga
Albaniża fejn dawn qatt ma ħarsu lura. Fit-8 ta' Mejju, 2011 dawn saru
ċ-ċampjins kurrenti fis-Superliga Albaniża, grazzi għall-kowċ ddedikati tagħhom
ta' Nazzjonalità Ċeka Stanislav Levý u l-iben tal-belt, il-president Agim Zeqo,
u l-partitarji. L-akbar kowċis fl-istorja tal-klabb huma Kosta Koça u Aleko
Pilika li kienu l-aktar kowċis li għamlu l-aktar suċċess fil-klabb, mal-ewwel
tim u tim taż-żgħażagħ.



https://mt.wikipedia.org/wiki/Julien_Faubert

Julien Faubert (Le Havre, 1 ta' Awwissu 1983) hu plejer tal-futbol Franċiż li
jilgħab bħala midfilder ma' West Ham United.

Faubert beda l-karriera mat-tim ta' Cannes, qabel ma fl-2004 itrasferixxa
mat-tim ta' Bordeaux.

Fl-1 ta' Lulju 2007, minkejja xniegħat li Faubert kien qrib li jitrasferixxi
mat-tim ta' Rangers, hu minflok ingħaqad mat-tim Ingliż ta' West Ham United għal
somma ta' madwar £6.1 miljun. Però, il-karriera mal-West Ham ma tantx bdiet fuq
nota pożittiva hekk kif weġġa' fil-logħba ta' ħbiberija ta' qabel l-istaġun
kontra Sigma Olomouc, u kien mistenni li jdum sitt xhur barra mil-logħob.
Id-debutt mal-ewwel tim wasal fit-12 ta' Jannar 2008, meta daħal bħala sostitut
fil-partita kontra Fulham f'Upton Park. L-ewwel staġun qalb il-futbol Ingliż
xejn ma kien feliċi meta irnexxielu jagħmel biss tmien apparenzi minħabba li
kontinwament kien iweġġa.

Faubert ingħata l-permess li jinnegozja mat-tim ta' Real Madrid, bi ħsieb li
jiġi msellef għall-kumplament tal-istaġun għal somma ta' €1.5 miljun b'għażla li
Real jixtruh b'mod permanenti għal €6 miljun. It-trasferiment tiegħu sar fil-31
ta' Jannar 2009, waqt li d-debutt tiegħu bil-flokk Madrilen wasal fis-7 ta'
Frar, kontra Racing Santander.

L-unika apparenza ta' Faubert mat-tim nazzjonali Franċiż waslet fis-16 ta'
Awwissu 2006, kontra il-Bożnija u Ħerżegovina. Id-debutt immarkah b'gowl
fl-aħħar minuta biex assigura rebħa għal Franza bl-iskor ta' 2–1.



https://mt.wikipedia.org/wiki/Joseph_Calleja

Joseph Calleja, (22 ta' Jannar 1978, Ħ'Attard), hu tenur Malti. Beda jkanta meta
kellu 16-il meta skoprieh it-tenur Brian Cefai u mbagħad kompla jistudja taħt
Pawlu Asciak. Ta' 19-il sena għamel id-debutt operistiku tiegħu bħala Macduff
fl-opra Macbeth ta' Verdi fit-Teatru Astra ta' Għawdex u wara, fl-istess sena
rebaħ premju fil-konkors internazzjonali tal-kant Hans Gabor Belvedere. Fl-1998,
rebaħ il-konkors internazzjonali tal-kant liriku Enrico Caruso f'Milan u fl-1999
rebaħ il-premju CulturArte fil-konkors internazzjonali tal-opra Operalia mwaqqaf
minn Plácido Domingo. Joseph Calleja hu meqjus bħala wieħed mit-tenuri żgħażagħ
l-iżjed promettenti tas-seklu 21.

Fit-2 ta' Novembru 2012, l-Università ta' Malta onorat lil Joseph Calleja
bid-Dottorat fil-Letteratura Honoris Causa bħala rikonoxximent tal-kisbiet
tiegħu bħala tenur ta' fama internazzjonali.

Fl-Ewropa, Calleja kanta f'ħafna teatri tal-opra fosthom ir-Royal Opera House
f'Londra, fil-Wiener Staatsoper ta' Vjenna, fl-Oper Frankfurt, id-Deutsche Oper
Berlin, l-Opéra national du Rhin f'Strasburgu, it-Teatre Principal f'Minorca,
il-Gran Teatre del Liceu ta' Barċelona, il- Concertgebouw f'Amsterdam u ħafna
oħrajn.

Fl-Istati Uniti, Calleja kanta fil-Metropolitan Opera ta' New York, il-Houston
Grand Opera, il-Los Angeles Opera, is-Seattle Opera, il-Washington National
Opera, u s-Civic Opera House ta' Chicago.

Calleja irrekordja żewġ CDs, ma' DeccaClassic, ta' arji mill-opri: Tenor Arias u
The Golden Voice. F'Lulju tal-2011, it-tielet album solo ta' Calleja, Joseph
Calleja – The Maltese Tenor laħaq it-tieni post fil-klassifika Ġermaniża u
mill-ewwel laħaq l-ewwel post fil-Billboard Classical Traditional chart
tal-Istati Uniti.

Joseph Calleja kien nominat Artista tas-Sena 2012 tar-rivista Gramophone.
Fl-istess sena, Calleja inħatar bħala l-ewwel ambaxxatur kulturali ta' Malta.

Calleja deher bħala mistieden fl-album ta' Renée Fleming, By Request, fejn kanta
l-parti ta' Alfredo fl-aħħar xena tal-ewwel att ta' La traviata. Ir-recording
ta' "La donna è mobile" mir-Rigoletto ta' Verdi jinstema' fis-soundtrack
tal-film ta' 2007 No Reservations, li taħdem fih Catherine Zeta-Jones.

The Golden Voice u Tenor Arias qalgħu ħafna tifħir kritiku u popolari u t-tejn
ġew nominati bħala l-għażla tal-Editur fir-rivista Gramophone.

Joseph Calleja jaħdem il-parti tat-tenur Enrico Caruso fil-film ta' James Gray
The Immigrant, li jaħdmu fih ukoll Joaquin Phoenix u Marion Cotillard.



https://mt.wikipedia.org/wiki/Jamie_Pace

Jamie McDonald Pace (Hammersmith, 1 ta' Jannar 1977) hu plejer tal-futbol Malti
li attwalment jilgħab mat-tim ta' Balzan Youths, taħt self minn Valletta.

Pace ssieħeb ma' Marsaxlokk fl-2005 minn għand Valletta, matul il-ħin tiegħu
f'Malta huwa lagħab ukoll għas-Sliema Wanderers u Pietà Hotspurs. Huwa lagħab ma
diversi klabbs f'Londra qabel ma ġie Malta inklużi l-1997–98 ma' Barton Rovers
li għamel 51 apparenzi u skorja 21 gowl, Tooting & Mitcham matul l-1999–2001.
Pace kellu l-ewwel prova tiegħu ma' Crystal Palace fl-età ta' 17.

Pace kellu għażla ta' tlett nazzjonijiet li xtaq li jilgħab il-futbol
internazzjonali tiegħu għalihom. Huwa setgħa għażel li jilgħab mal-Ingilterra,
art twelidu, Malta, permezz li għandhu ommu Maltija Maria-Teresa Pace jew
mal-Ġamajka permezz li għandhu missiru Ġamajkan (Keith McDonald), li lagħab
għall-Chelsea. Jamie huwa l-ex kuġin tal-plejer internazzjonali Malti ta'
taħt-21 Andrew Spiteri.

Pace iddeċieda li jiddikjara n-nazzjonalità tiegħu lil Malta wara li stabbilita
f'Malta u sar jaf il-lingwa. Fl-2005 huwa rċieva sejħa biex jissieħeb fit-Tim
nazzjonali tal-futbol ta' Malta, u Jamie għamel id-debutt tiegħu fid-9 ta Frar
2005 meta kontra n-Norveġja.



https://mt.wikipedia.org/wiki/Islanda

L-Iżlanda, uffiċjalment magħrufa bħala r-Repubblika tal-Iżlanda, huwa pajjiż
Nordiku iżolat għal kollox minn mal-kumplament tal-Unjoni Ewropea. Din il-gżira
mbiegħda tinsab fil-konfluwenza tat-tramuntana tal-Oċean Atlantiku u l-Oċeani
Artiċi fuq in-naħa Atlantika mezzana. Il-popolazzjoni ta' dan il-pajjiż hija ta'
madwar it-320,000 ruħ u l-erja totali tal-art hija ta' 103,000 kilometru kwadru,
li tagħmilha l-inqas art ippopolata fl-Ewropa. Rejkjavik hi l-belt kapitali u
l-ikbar belt tal-pajjiż. Fil-postijiet tal-madwar fir-reġjun tal-ilbiċ
tal-pajjiż joqogħdu żewġ terzi tal-popolazzjoni. Il-belt kapitali ta' dan
in-nazzjon hija l-iktar belt li tinsab mibnija f'altitudni għolja fid-dinja.
L-Iżlanda hija magħrufa għall-attività vulkanika u ġeolika tagħha. L-interjur
jikkonsisti minn pjanura kkaretterizzata mir-ramel u mill-għelieqi tal-lava,
muntanji u glaċieri, waqt li bosta xmajjar glaċjali jogħlew sal-baħar
mill-artijiet il-baxxi. L-Iżlanda jirnexxilha iżżomm it-temperatura tagħha sħuna
permezz tal-Golf Influss u jingħad li l-Iżlanda għandha klima moderata minkejja
l-altitudni għolja 'l barra miċ-Ċirku Artiku.

Skont Landnámabók, in-nies bdew jgħixu fuq dan il-pajjiż Nordiku sa mis-sena 847
WK meta l-kmandant Ingólfr Arnarson sar l-ewwel abitant permanenti ta' entiċità
Norveġiża. Oħrajn kienu żaru l-gżira qabel u qagħdu hemmhekk sakemm tgħaddi
x-xitwa kiefra. Matul is-sekli li ġejjin, in-Norveġiżi abitaw lill-Iżlanda u
ġabu magħhom xi oġġetti ta' oriġini Gaeliku. Mill-1262 sal-1918, l-Iżlanda
kienet tifforma parti integrali min-Norveġja, u iktar tard parti mill-monarkiji
Daniżi. Il-pajjiż attribwixxa l-indipendenza tiegħu fl-1918 u beda jissejjaħ
Repubblika sa mill-1944. Sas-seklu għoxrin, il-popolazzjoni Iżlandiża kienet
tiddependi ħafna fuq is-sajd u l-agrikultura (voldieri l-produzzjoni ta' ħaxix u
frott) u l-pajjiż kien meqjus bħala wieħed mill-iktar nazzjonijiet foqra u
l-inqas avvanzati fid-dinja. L-industrijalizzazzjoni tal-pixkeriji u l-għajnuna
mogħtija mingħand il-Pjan Marshall ġabet il-prosperità fis-snin ta' wara t-Tieni
Gwerra Dinjija, u sal-1990, l-Iżlanda rnexxielha ssir waħda mill-iktar pajjiżi
sinjuri u żviluppati fid-dinja. Fl-1994, l-Iżlanda ssieħbet maż-Żona Ekonomika
Ewropea, li fetħet lok għall-ekonomija sabiex tiddiversifika f'servizzi
ekonomiċi u finanzjarji.

L-ekonomija tas-suq tal-Iżlanda hija waħda ħielsa, b'taxxi korporattivi li huma
relattivament baxxi meta huma kkumparati ma' nazzjonijiet oħra tal-OECD, filwaqt
li tinżamm sistema benesseri Nordika li tipprovdi l-kura tas-saħħa b'mod
universali flimkien mal-edukazzjoni terzjarja għaċ-ċittadini tagħha. Fl-2013,
l-indiċi tan-nazzjonijiet unuti rigward l-iżvilupp tal-bniedem qiegħed
lill-Iżlanda fit-tlettax-il post fejn ingħatat il-mertu preġjattiv tal-iktar
nazzjon żviluppat fid-dinja. Però sabiex wieħed jasal fejn qiegħed illum
jinħtieġlu li jgħaddi mill-iktar triq diffiċli minħabba l-falliment bankarju
tal-2008, din il-problema kkawżat ħafna inkwiet politiku. Fid-dawl tal-kriżi,
l-Iżlandiżi ħasbu biex jikkontrollaw il-kapital tagħhom, żball ieħor li
pprojbixxa lill-poplu milli jiġbed flusu minn diversi fergħat tal-bank. Għalkemm
huma temporanji, il-kontrolli jibqgħu u huma fost l-ikbar ostakli għall-ksib
tal-interessi nazzjonali fl-ekonomija Iżlandiża. Ir-rankatura tal-Iżlanda hija
waħda għolja fl-istabilità ekonomika u politika, minkejja l-fatt li dawn l-oqsma
għadhom għaddejjin minn proċess ta' rikoverazzjoni mill-kriżi finanzjarja 2008.
L-ugwaljanza bejn is-sessi hija apprezzatta ħafna fl-Iżlanda, infatti
fir-rapport globali tal-2012, li jitkellem rigward l-ugwaljanza, l-Iżlanda
tokkupa l-ewwel post, segwita mill-Finlandja, mill-Iżvezja u min-Norveġja.

Il-kultura Iżlandiża hija bbażata fuq il-wirt Nordiku li jipposjedi dan
il-pajjiż. Bosta Iżlandiżi huma d-dixxendenti ta' abitanti Norveġiżi u Galejeċi.
L-ilsien Iżlandiż huwa lsien Nord-Ġermaniku u huwa d-dixxendent dirett
tal-ilsien qadim li kienu jitħaddtu bih in-Norveġiżi. L-Iżlandiż jixbah ħafna
lill-Faroiż li huwa mitkellem fuq il-Gżejjer Foroe, u jixxiebah mad-djaletti
Norveġiż tal-punent. Il-wirt kulturali tal-pajjiż jinkludi l-kċina tradizzjonali
Iżlandiża, il-poeżiji u s-Sagas Iżlandiżi li ġejjin miż-żminijiet medjevali.
Fost il-membri tan-NATO, l-iżlanda għandha l-iċken popolazzjoni u hija l-uniku
nazzjon li m'għandux armata permanenti però wieħed jista' jsib armata gwardjana
u difenditriċi mal-kosti Iżlandiżi.

L-Ilsien Iżlandiż huwa meqjus bħala l-ilsien uffiċjali ta' dan in-nazzjon,
lingwa miktuba u mitkellma li hija mnissla direttament mill-ilsien Norveġiż.
Il-grammatika u l-vokabularju ta' dan l-ilsien ma tantx jidhru li nbidlu meta
wieħed jikkunsidra l-ilsien li kienu jitkellmu bih il-Vikingi Norveġiżi
fil-passat u l-lingwi Nordiċi l-oħra. L-Iżlandiż irnexxielu jippreserva iktar
verbi u l-inflessjoni tan-nom, u sa ċertu punt irnexxielu jiżviluppa vokabularju
ġdid ibbażat fuq għeruq nattivi, minflokk ġie missellef kliem ieħor minn lingwi
oħra. It-tendenza puristika li nsibu fl-iżvilupp tal-vokabularju Iżlandiż hija
ġejja mill-ippjanar lingwistiku li sar matul il-medda taż-żminijiet b'mod
konxju, minkejja sekli sħaħ ta' Iżolament, maqtugħin mill-umanità. L-Iżlandiż
huwa l-uniku lsien ħaj li żamm l-użu tal-ittra Runika: Þ, b'kitba Latina.
L-eqreb ilsien tal-Iżlandiż huwa lsien Ġermaniku ieħor, il-Faroiż.

L-Ingliż u d-Daniż huma meqjusin bħala suġġetti obbligatorji li qegħdin
fil-kurrikulu skolastiku ta' dan in-nazzjon. Iż-żewġ lingwi huma mifhuma u
mitkellma. Lingwi oħra li huma mitħaddta frekwentament jinkludu: Il-Faroiż,
Il-Ġermaniż, in-Norveġiż u l-Iżvediż. Id-Daniż huwa mitkellem tant li saħansitra
huwa mifhum min-Norveġiżi u mill-Iżvediżi, mlaqqma bħala Skandinavi fl-Iżlanda.

Il-klima tal-kosta Iżlandiża hija waħda oċeanika b'temperaturi sotto-polari.
Il-kurrent Atlantiku tat-tramuntana huwa sħun, dan sabiex jiġu assigurati
temperaturi annwali ogħla iktar minn bosta postijiet oħra li jinsabu fuq
l-istess latitudni fid-dinja. Xi reġjuni fid-dinja li jipposjedu klima simili
huma: l-gżejjer ta' Aleutian, il-peniżola tal-Alaska u Tierra del Fuego,
minkejja l-fatt li dawn ir-reġjuni jinsabu viċin tal-ekwatur fejn it-tempertura
għandha tkun ferm ogħla minn dik ta' pajjiżi Nordiċi bħalma huma l-Iżvezja u
n-Norveġja. Minkejja l-prossimità tal-gżejjer mal-Artiku, il-kosti tal-gżejjer
jibqgħu liberi mis-silġ matul l-istaġun tax-xitwa. L-inkursjonijiet tas-silġ
huma rari, infatti l-aħħar waħda seħħet fuq il-kosta tat-tramuntana fl-1969.

Wieħed għandu mnejn jinduna bil-varjazzjonijiet li jeżistu fit-temperatura
f'bosta partijiet differenti tal-gżira. Inġenerali, il-kosta tan-nofsinhar hija
ferm iktar sħuna, umduża u bir-riħ minn dik tat-tramuntana. L-għoljiet ċentrali
jistgħu jitqiesu bħala l-iktar partijiet kesħin tal-pajjiż. Dawk l-oqsma interni
li jinsabu f'livell baxx fit-tramuntana huma meqjusin bħala l-iktar postijiet
aridi. L-inżul tal-borra fix-xitwa huwa avveniment iktar frekwenti
fit-tramuntana milli fin-nofsinhar. L-ogħla temperatura rreġistrata kienet ta'
30.5 °C fit-22 ta' Ġunju tal-1939 f'Teigarhorn li tinsab ħdejn il-kosta
tan-nofsinhar-lvant. L-inqas temperatura rreġistrata fil-pajjiż kienet ta' 38 °C
taħt iż-żero (−36.4 °F) fit-22 ta' Jannar tal-1918, f'Grímsstaðir u
f'Möðrudalur' fil-ħinterland tal-Grigal. It-temperaturi rrikordjati
għal-lokalità ta' Reykjavík huma ta' 26.2 °C fit-tletin ta' Lulju tal-2008, u
−24.5 °C fil-wieħed u għoxrin ta' Jannar tal-1918.



https://mt.wikipedia.org/wiki/Isco

Francisco Román Alarcón Suárez (Benalmádena, 21 ta' April 1992), komunement
magħruf bħala Isco, huwa futboler professjonali Spanjol li jilgħab ma' Real
Madrid bħala midfilder offensiv.

Isco huwa prodott tal-akkademija ta' Valencia, u ddebutta mat-tim tal-kbar
fil-11 ta' Novembru 2010 kontra UD Logroñés, partita valida għall-Copa del Rey;
hu skorja żewġ gowls f'rebħa ta' 4–1 (7–1 bl-aggregat). Preċedentement, huwa
qatta' staġun sħiħ mat-tim tar-riservi fis-Segunda División B, fejn skorja darba
f'25 logħba filwaqt li sofra r-relegazzjoni.

Isco lagħab l-ewwel logħba tiegħu fil-La Liga fl-14 ta' Novembru 2010, billi
lagħab 20 minuta f'rebħa ta' 2–0 kontra Getafe, wara li ħa post Aritz Aduriz.

F'Lulju tal-2011, wara li għen it-tim B ta' Valencia jirritornaw lura
għat-tielet livell tal-futbol Spanjol fejn skorja 15-il gowl, Isco iffirma
kuntratt ta' ħames snin ma' Málaga, wara li l-klabb attiva l-klawsola tiegħu ta'
€6 miljuni. Huwa skorja l-ewwel gowl tiegħu fil-21 ta' Novembru 2011, fir-rebħa
ta' 3-1 barra min darhom kontra Racing de Santander. Isco temm l-ewwel staġun
tiegħu bi 32 logħba u ħames gowls, hekk kif għen lit-tim jikkwalifika għall-UEFA
Champions League għall-ewwel darba fil-karriera tiegħu u għall-ewwel darba
fl-istorja ta' Málaga.

Fit-18 ta' Settembru 2012, fl-ewwel logħba ta' Málaga fil-fażi tal-gruppi
tal-UEFA Champions League, Isco skorja darbtejn f'rebħa ta' 3–0 kontra Zenit
Saint Petersburg, u kien magħżul bħala l-plejer tal-logħba. Fit-22 ta' Diċembru,
hu skorja l-ewwel gowl f'rebħa ta' 3–2 kontra Real Madrid ġewwa La Rosaleda, li
fissret l-ewwel rebħa ta' Málaga kontra l-avversarji f'29 sena. F'Diċembru, hu
rebaħ l-premju tal-Golden Boy meta għeleb lil Stephan El Shaarawy u Thibaut
Courtois.

Fit-28 ta' Jannar 2013, Isco iffirma kuntratt ġdid li rat il-klawsola
għall-bejgħ tiegħu stabbilita għal €35 miljun.

Fis-26 ta' Ġunju 2013, il-president ta' Real Madrid Florentino Pérez ikkonferma
li ntlaħaq ftehim ma' Isco u li l-plejer se jiġi ppreżentat mill-klabb
fil-ġimgħa d-dieħla, ġaladarba huwa jkun għadda mit-testijiet mediċi tiegħu.
Ġurnata wara, Isco ffirma kuntratt ta' ħames snin ma' Real Madrid, hekk kif sar
l-ewwel plejer li nxtara taħt il-kowċ il-ġdid Carlo Ancelotti.

Fit-18 ta' Awwissu 2013, huwa għamel id-debutt tiegħu ma' Real Madrid fl-ewwel
ġurnata tal-kampjonat fejn assista u skorja l-gowl tar-rebħa, b'daqqa ta' ras
fil-85 minuta, f'rebħa ta' 2–1 f'darhom kontra Real Betis. Huwa kompla bil-forma
tiegħu billi skorja żewġ gowls kontra Athletic Bilbao fl-1 ta' Settembru.

Isco deher mat-tim Spanjol ta' taħt is-17-il sena fit-Tazza tad-Dinja U-17 2009,
u skorja tliet darbiet hekk kif Spanja spiċċaw it-tielet. Fl-2011 huwa
rrappreżenta lil pajjiżu fit-Tazza tad-Dinja U-20 miżmuma fil-Kolombja, u skorja
gowl wieħed fil-kwarti tal-finali.

Fil-15 ta' Mejju 2012, ġie magħżul għall-ewwel darba mat-tim tal-kbar
għal-logħba ta' ħbiberija kontra s-Serbja u l-Korea t'Isfel, iżda ma ħa daħal
jilgħab fl-ebda logħba. Fis-6 ta' Frar 2013, Isco għamel id-debutt tiegħu
mal-iskwadra hekk kif lagħab l-aħħar 30 minuta fir-rebħa ta' 3–1 kontra
l-Urugwaj f'Doha, il-Qatar.



https://mt.wikipedia.org/wiki/Ir%C4%A7ula_ta%27_Malta

Tal-Isla huma magħrufa bħala Ta' Ċaċu. Jingħad li għandhom dan il-laqam għax
huma nies li jħobbu jiftaħru u kellhom id-drawwa li meta issajru xi tjur, kienu
jitfghu r-rix wara il-bieb biex kulhadd ikun jaf.

Lin-nies tal-belt tal-Birgu jgħidulhom tat-Tokba. Din hija l-kelma Maltija
"toqba", biss tingħad bil-"k" minflok bil-"q" minħabba d-drawwa li għandhom
in-nies tal-Birgu, bħan-nies ta' xi rħula oħra li jlissnu l-"q" bil-ħoss ta'
"k". Jingħad li t-Tokba hija referenza għal-post fejn imorru jgħumu n-nies
tal-Birgu. Oħrajn jgħidu li t-Tokba hija referenza għal bieb ċkejken li hemm
fis-sur u li jissejjaħ b'dan l-isem.

Il-laqam tan-nies ta' Bormla huwa "Ta' baħarhom" jew "Ta' baħar iċ-ċwieċ". Dan
jingħad minħabba li l-baħar tagħhom ġie meħud kollhu mit-tarzna. Dan il-laqam
illum ma jregix ghax it-tarzna f'Bormla giet zarmata.

Rabti kibx. Hekk jissejħu r-Rabtin. Kibx hija kelma oħra Maltija għal muntun.
Jista' jkun li b'dan il-laqam iridu jfissru li r-Rabtin huma nies ta' rashom
iebsa. Filfatt teżisti l-idjoma li tgħid Rabti u Żebbuġi jagħmlu Lhudi (Il-Lhud
huma meqjusa bħala nies ta' rashom iebsa u li jagħmlu li jfettlilhom u
għall-flus.)

Tal-kagħka u tal-Irish. Tal-kagħka gej minn traffic island żgħira li hemm waqtli
tal-Irish ġej mir-rabta li hemm bejn il-Furjana u ħafna Irlandiżi li kienu
jgħixu hemm u mill-gear tal-futbol li jilbsu Floriana FC aħdar u abjad li ġie
mgħoti lit-tim fl-1905 mill-Royal Irish Fusiliers.

Il-Ħamruniżi huma magħrufa bħala tas-sikkina minħabba li huma meqjusa bħala nies
ġellidin.

Tax-Xelin u Tal-pepè huma żewġ laqmijiet tas-Slimiżi. L-ewwel wiehed gej
mill-fatt li meta tas-Sliema kienet taht l-Inglizi, dawn kienu jharsu l-isfel
lejn il-Maltin kollha inkluzi is-Slimizi, u biex juru superjorita, kienu
jistidnuwhom imorru l-knisja u hemm kienu jghatuhom "hobza u xelin" biex
jitrejjqu. It-tieni wieħed ġej mill-fatt li n-nies ta' Tas-Sliema kienu meqjusa
bħala ta' klassi għolja u li jħobbu jitfgħu ħafna kliem bl-Ingliż. B'hekk b'pepè
jkunu jridu juru ċertu snobbiżmu. Hemm min jgħid li l-kelma pepè ġejja mill-fatt
li s-Slimiżi kienu jsejjħu lil missierhom papà b'ċertu tgħawwiġ tal-ilsien
minflok missier, pà jew tà kif kienu jsejjħulu n-nies t'irħula oħra. B'hekk ħadu
l-laqam tal-papà li bit-tgħawwiġ tal-ilsien inbidel f'pepè.

Il-Misidjani huma msejjħa Tal-Ħama. Meta tinżel ħafna xita l-Imsida kien (u f'xi
postijiet għadu) jsofri minn għargħar. Għalhekk, mal-ilma li kien jinżel
l-Imsida u jgħerreq il-post, kien jinżel ħafna ħama.

Il-Karkariżi huma magħrufa bħala ta' sormhom ċatt. Ma hemm ebda referenza
ufficjali li tindika minfejn gej dan il-laqam izda hafna isostnu li il-karkarizi
setghu kienu assocjati ma nies ghazzenin, li dejjem bilqegheda.

Sa nofsinhar irġiel. Dan hu l-laqam marbut mal-Qriema. Hemm bosta tifsiriet għal
dan. Xi wħud jgħidu li dan il-laqam ġej għax il-Qriema kienu jħobbu l-qatra wara
l-ikel u għalhekk wara ma jibqgħux daqshekk f'tagħhom. Tifsira oħra hija li
minħabba li Ħal-Qormi huwa magħruf għall-furnara tiegħu, dawn peress li jgħaddu
l-lejl jagħmlu l-ħobż, wara nofsinhar kienu jmorru jistrieħu. Tifsira oħra, mhux
daqshekk popolari hija li l-arloġġ tal-knisja kien waqaf fuq nofsinhar u ma
baqax jaħdem u b'hekk ingħatalhom dan il-laqam.

In-nies ta' Birżebbuġa jsibuhom bħala Ta' Wara l-Muntanji għaliex ir-raħal ta'
Birżebbuġa jinsab fin-nofsinhar nett ta' Malta f'ħalq il-ħuta maqtugħ minn
irħula oħrajn.

Tal-Iljun. Il-Beltin maghrufin ta l-iljun minhabba li l-arma tal-belt kapitali,
li hija mehuda mill-istemma tal-Gran Mastru La Valette. Huma ukoll maghrufin
Tal-Palestina, ghaliex huma nies gellieda u passjonali hafna, specjalment ghal
Belt taghhom.



https://mt.wikipedia.org/wiki/Introduzzjoni_g%C4%A7all-%C4%A1enetika

Il-ġenetika tistudja kif organiżmi ħajjin jirtu karatteristiċi mill-antenati
tagħhom; pereżempju, l-ulied sikwit jixbħu 'l-ġenituri tagħhom. Il-ġenetika
tipprova tiddentifika liema karatteristiċi jintirtu, u tispjega kif dawn
il-karatteristiċi jgħaddu minn ġenerazzjoni għall-oħra.

L-informazzjoni ġenetika tkun merfugħa f'molekula twila msejħa ADN li tiġi
ikkupjata u tintiret minn ġenerazzjoni għal oħra. Il-karatteristiċi jintrefgħu
fl-ADN bħala istruzzjonijiet għall-bini u tħaddim ta' organiżmu. Dawn
l-istruzzjonijiet qegħdin f'sezzjonijiet tal-ADN msejħa ġeni. L-ADN hi magħmula
minn sensiela ta' unitajiet sempliċi, u l-ordni ta' dawn l-unitajiet tispelli
l-istruzzjonijiet fil-kodiċi ġenetiku bħalma l-ordni tal-ittri tispelli l-kliem.
L-organiżmu "jaqra" s-sensiela ta' dawn l-unitajiet u jiddekodifika
l-istruzzjoni.

Mhux il-ġeni kollha għal ċerta istruzzjoni huma eżatt l-istess. Forom differenti
ta' tip ta' ġene jissejħu alleli ta' dik il-ġene. Bħala eżempju, allele waħda
ta' ġene għal lewn ix-xagħar tista' terfa' fiha l-istruzzjoni biex tipproduċi
ħafna kulur fix-xagħar iswed, waqt li allele oħra tista' tagħti verżjoni mgerfxa
ta' din l-istruzzjoni, u hekk l-ebda kulur ma jiġi prodott u x-xagħar jiġi
abjad. Il-mutazzjonijiet huma ġrajjiet każwali li jbiddlu s-sensiela f'ġene u
hekk joħolqu allele. Mutazzjoni tista' tipproduċi karatteristika ġdida,
pereżempju tibdel allele għax-xagħar iswed f'allele għax-xagħar abjad. Il-feġġ
ta' karatteristiċi ġodda hu importanti fl-evoluzzjoni.

Il-ġeni jintirtu bħala unitajiet, bil-ġenituri jqassmu l-ġeni tagħhom lil
uliedhom. Dan il-proċess qisu bħal meta jkollna żewġ idejn karti tal-logħob,
inħawduhom u nerġgħu inqassmuhom. Il-bnedmin għandhom żewġ kopji ta' kull ġene
tagħhom (jiġifieri żewġ alleli) u meta jirriproduċu jagħmlu kopji tal-ġeni
tagħhom fil-bajd u l-isperma, imma jqegħdu kopja waħda biss ta' kull tip ta'
ġene. Bajda mbagħad tingħaqad mal-isperma biex tagħti l-wild tagħhom sett ġdid
ta' ġeni. Dan il-wild ikollu l-istess numru ta' ġeni bħall-ġenituri tiegħu imma
għal kull ġene, waħda miż-żewġ kopji tiegħu tiġi mill-missier u l-oħra mill-omm.

L-effet tat-taħlit jiddependi mit-tipi (l-alleli) tal-ġene li tkun interessat
fihom. Jekk il-missier ikollu żewġ allelli li jispeċifikaw għajnejn ħodor, u
l-omm ikollha żewġ alleli li jispeċifikaw għajnejn suwed, uliedhom kollha ħa
jkollhom żewġ alleli li jagħtu istruzzjonijiet differenti, waħda għal għajnen
ħodor u waħda għal għajnejn suwed. Il-lewn ta' għajnejn f'dawn l-ulied
jiddependi kif dawn l-alleli jaħdmu flimkien. Jekk allele waħda tirbaħ fuq
l-istruzzjonijiet tal-oħra, tissejjaħ allele dominanti, u l-allele li titlef
tissejjaħ allele reċessiva. Fil-każ ta' tifla b'alleli ħadra u oħra sewda,
l-iswed hu dominanti u tispiċca b'għajnejn suwed.

Madankollu, l-allele tal-għajnejn ħodor għadha hemm fit-tifla b'għajnejha suwed.
Hemm differenza bejn dak li naraw fil-wiċċ (is-sett ta' karatteristiċi
osservabbli ta' organiżmu, imsejjaħ il-fenotip) u s-sett ta' ġeni li hemm f' dan
l-organiżmu (il-ġenotip). F'dan l-eżempju nistgħu insejħu l-allele sewda "S" u
l-allele ħadra "ħ". (Is-soltu nuru l-alleli dominanti b'ittri majuskoli u dawk
reċessivi b'ittri minuskoli.) It-tifla b'għajnejha suwed għandha l-"fenotip ta'
għajnejn suwed" imma l-ġenotip tagħha hu Sħ, b'kopja waħda tal-allele S u oħra
tal-allele ħ.

Issa ejjew nimmaġinaw li din it-tifla ssir mara u jkollha t-tfal minn raġel li
għandu wkoll il-ġenotip Sħ. Il-bajd tagħha ħa jkunu taħlita ta' żewġ tipi, tip
wieħed ikun fih l-allele S u l-ieħor l-allele ħ. Bl-istess mod ir-raġel ħa
jipproduċi żewġ tipi ta' sperma, li jkun fihom waħda biss mill-alleli. Issa meta
l-alleli jitħalltu fl-ulied dawn għandhom iċ-ċans ta' għajnejn suwed jew ħodor,
billi jista' jkollhom il-ġenotip SS = għajnejn suwed, Sħ = għajnejn suwed, jew
ħħ = għajnejn ħodor. Mela, f'din il-ġenerazzjoni, hemm iċ-ċans li tidher
l-allele reċessiva fil-fenotip tat-tfal - x'uħud minnhom jista' jkollhom
għajnejn ħodor bħal nannuhom.

Ħafna karatteristiċi jintirtu b'mod iżjed ikkomplikat minn fl-eżempju ta' hawn
fuq. Dan jista' jiġri meta jkun hemm bosta ġeni mdaħhlin fil-proċess, kull waħda
tikkontribwixxi parti żgħira għar-riżultat finali. In-nies twal aktarx ikkollhom
tfal twal billi t-tfal tagħhom jirċievu pakkett ta' ħafna alleli li kull waħda
minnhom tikkontribwixxi ftit għal kemm jitwalu. Però, m'hemmx gruppi ċari ta'
"nies qsar" u "nies twal", bħal ma hemm gruppi ta' nies b'għajnejhom suwed u
b'għajnejhom ħodor. Dan hu hekk peress li hemm ħafna ġeni involuti; dan jagħmel
il-karatteristika varjabbli ħafna u n-nies b'ħafna tulijiet differenti.
L-eredità tista' tkun kkomplikata wkoll meta l-karatteristika tiddependi fuq
l-interazzjoni bejn il-ġenetika u l-ambjent. Spiss jiġri hekk, pereżempju, jekk
tifel ma jikolx ikel nutrijenti biżżejjed, dan mhux ħa jbiddillu lewn għajnejh,
imma jista' jżommu milli jitwal.

Xi mard hu ereditarju u jintiret fil-familji; xi mard ieħor bħal infezzjonijiet
jiġi mill-ambjent u xi ieħor jiġi minn kumbinazzjoni ta' fatturi ereditarji u
ambjentali.

Il-mard ikkawżat minn allele waħda ta' ġene u li jintiret fil-familji jissejjaħ
mard ġenetiku. Fost dan il-mard hemm il-marda ta' Huntington, il-fibrożi ċistika
u d-distrofija muskolari ta' Duchenne. Il-fibrożi ċistika, pereżempju hi
kkawżàta minn mutazzjoni ta' ġene waħda msejħa CFTR u tintiret bħala
karatteristika reċessiva. Hemm mard ieħor li hu influwenzat mill-ġenetika, imma
f'dan il-każ, l-alleli li persuna tieħu mill-ġenituri tagħha jbiddlu biss
ir-riskju li tieħu l-marda. Il-parti l-kbira ta' dan il-mard jintiret b'mod
kompless, billi jinvolvi bosta ġeni jew billi l-ġeni kif ukoll l-ambjent huma
importanti.

Biex nieħdu eżempju, ir-riskju ta' cancer tas-sider hu 50 darba ogħla
fil-familji tal-ogħla riskju, komparat mal-familji tal-inqas riskju. X'aktarx
hemm din il-varjazzjoni minħabba n-numru kbir ta' alleli. Kull waħda minnhom
tbiddel ir-riskju xi ftit. Bosta mill-ġeni li għandhom x'jaqsmu ġew
identifikati, bħal BRCA1 u BRCA2, imma mhux kollha. Madankollu, minkejja li
parti mir-riskju hu ġenetiku, il-ħxuna, ix-xorb ta' ħafna alkoħol, in-nuqqas ta'
eżerċizzju, kollha jżidu r-riskju ta' dan il-cancer. Ir-riskju li jkollha mara
għall-cancer tas-sider hu mela r-riżultat ta' għadd kbir ta' alleli u l-ambjent
tagħha, u allura hu diffiċli ħafna li nbassruh.

Il-funzjoni tal-ġeni hi li tipprovdi l-informazzjoni meħtieġa biex tagħmel
molekuli msejħin proteini fiċ-ċelluli. Iċ-ċelluli huma l-iżgħar partijiet
indipendenti tal-organiżmi: il-ġisem tal-bniedem fih xi 100 trilljun ċellula,
waqt li organiżmi ċkejknin ħafna bħall-batterji huma ċellula waħda biss. Ċellula
qisha minjatura ta' fabrika komplessa ħafna li tista' tagħmel il-partijiet
kollha meħtiega biss tipproduċi kopja tagħha stess, li jiġri meta ċ-ċelluli
jinqasmu. Fiċ-ċelluli x-xogħol jinqassam b'mod sempliċi ħafna – il-ġeni jagħtu
l-ordnijiet u proteini jobduhom, bħal jibnu kopja ġdida ta' ċellula jew isewwu
l-ħsara. Kull tip ta' proteina hi speċjalista u tagħmel xogħol wieħed biss, u
allura jekk ċellula jkollha bżon xi ħaġa ġdida, trid tagħmel proteina ġdida biex
tagħmel dan ix-xogħol. Bl-istess mod, jekk ċellula tkun trid tagħmel xi ħaġa
iżjed bl-għaġla jew iżjed bil-mod minn qabel, trid tagħmel iżjed jew inqas
mill-proteini risponsabbli. Il-ġeni jgħidu liċ-ċelluli x'jagħmlu billi
jgħidulhom liema proteini jagħmlu u kemm.

Il-proteini huma magħmula minn katina ta' 20 tip differenti ta' amminoaċti. Din
il-katina tintewa f'forma kompatta, qisha kobba ħabel imħabbla. Il-forma
tal-proteina tiddeterminaha s-sensiela ta' amminoaċti matul il-katina u hi din
li tiddeċiedi x'tagħmel il-proteina pereżempju, xi proteini għandhom ħofor
fil-wiċc tagħhom li jaqblu eżatt ma' molekula oħra, li jħallu l-proteina taqbad
sewwa ma' din il-molekula. Xi proteini oħra huma enzimi, li qishom magni
ċkejknin li jistgħu ibbiddlu molekuli oħra.

L-informazzjoni fl-ADN hi maħżuna fis-sensiela ta' unitajiet li jirrepetu matul
il-katina tal-ADN. Dawn l-unitajiet huma erba' tipi ta' nukleotidi (A,T,G and C)
u s-sensiela ta' nukleotidi taħżen l-informazzjoni f'alfabet imsejjaħ il-kodiċi
ġenetika. Meta ġene jinqara minn ċellula is-sensiela tal-ADN tiġi ikkupjata
f'molekula simili ħafna msejħa ARN (Dan il-proċess insejħulu traskrizzjoni).
It-traskrizzjoni hi kkontrollata minn sniesel oħra tal-ADN (bħal promuturi), li
juru lil ċellula fejn huma l-ġeni, u jikkrontrollaw kemm il-darba jiġu kkupjati.
Il-kopja tal-ARN magħmula minn ġene imbagħad tgħaddi minn struttura msejħa
ribożoma, li tittraduċi s-sensiela tal-nukleotidi fl-ARN fis-sensiela korretta
ta' amminoaċti u tgħaqqad dawn l-amminoaċti flimkien biex jagħmlu katina
kompluta ta' proteina. Il-proteina l-ġdida mbagħad tintewa fil-forma attiva
tagħha. Il-proċess li bih l-informazzjoni tmur mill-lingwa tal-ADN għal-lingwa
tal-amminoaċti jissejjaħ traduzzjoni.

Jekk is-sensiela tan-nukleotidi f'ġene tinbidel, tista' tinbidel ukoll
is-sensiela ta' amminoaċti fil-proteina li tipproduċi – jekk titneħha parti
mill-ġene, il-proteina li tiġi prodotta tkun iqsar u jista' jkun li ma taħdimx
iktar. Din hi r-raġuni għaliex alleli differenti ta' ġene jista' jkollhom
effetti differenti fuq l-organiżmu. Bħala eżempju nistgħu nieħdu l-kulur
tax-xagħar li jiddependi minn kemm minn sustanza skura msejħa melanina imur
fix-xagħar huwa hu jikber. Jekk persuna jkollha sett normali tal-ġeni li
għandhom x'jaqsmu mal-produzzjoni tal-melanina, din tagħmel il-proteini meħtieġa
kollha u tkabbar xagħar skur. Però, jekk l-alleli għal ċerta proteina għandhom
sniesel differenti u jipproduċu proteini li ma jaħdmux sewwa, u l-ebda melanina
ma tiġi prodotta u x-xagħar jiġi abjad. Din il-kundizzjoni tissejjaħ albiniżmu u
l-persuna b'din il-kundizzjoni tissejjaħ albina.

Il-ġeni jiġu kkupjati kull darba li ċellula tinqasam f'żewġ ċelluli ġodda.
Il-proċess li jikkopja l-ADN jissejjaħ replikazzjoni tal-ADN. Permezz ta'
proċess simili li l-ulied jirtu l-ġeni mill-ġenituri tagħhom, meta kopja
mill-omm titħallat ma' kopja mill-missier.

L-ADN jista' jiġi kkuppjat faċilment u eżattament għaliex kull biċċa mill-ADN
tista' tiddiriġi l-ħolqien ta' kopja ġdida tal-informazzjoni tagħha. Dan għaliex
l-ADN hu magħmul minn żewġ ħjut li jaqblu flimkien bħaż-żewg naħat ta' żipp.
In-nukleotidi qegħdin bejniethom, bħas-snien taż-żipp u jaqblu par par biex
iżommu ż-żewġ filamenti flimkien. Importanti l-fatt li l-erba' tipi ta'
nukleotidi għandhom forom differenti, u għalhekk biex il-filamenti jagħlqu
sewwa, in-nukleotide A tid tiġi faċċata tal- nukleotide T, u G faċċata ta' C.
Dan il-qbil eżatt bejn il-pari jissejjaħ tiżwiġ tal-bażi.

Dan jipproduċi żewġ biċċiet ġodda tal-ADN, fejn kull waħda fiha filament wieħed
mill-ADN qadim u wieħed mill-filamenti ġodda. Dan il-proċess mhux perfett u xi
minn daqqiet il-proteini jagħmlu żball u jpoġġu nukleotide ħażina fil-filament
li jkunu qegħdin jibnu. Hekk isseħħ bidla fis-sensiela ta' dik il-ġene. Dawn
il-idliet fis-sensiela tal-ADN jissejħu mutazzjonijiet. Il-mutazzjonijiet
jipproduċu alleli ġodda tal-ġeni. Xi drabi dawn il-bidliet iwaqqfu l-ġene milli
taħdem sewwa, bħall-ġeni tal-melanina li ddiskutejna hawn fuq. F'każi oħra dawn
il-mutazzjoniet jistgħu ibbidlu dak li tagħmel il-ġene jew anzi iħalluha tagħmel
xogħlha ftit aħjar minn qabel. Dawn il-mutazzjonijiet u l-effet tagħhom fuq
il-karatteristiċi tal-organiżmi huma waħda mill-kawżi tal-evoluzzjoni.

Popolazzjoni ta' organiżmi tevolvi meta karatteristika li tintiret issir iktar
komuni jew inqas komuni maż-żmien. Pereżempju, il-ġrieden kollha li jgħixu fuq
gżira nqisuhom popolazzjoni tal-ġrieden. Jekk matul ftit ġenerazzjonijiet,
il-ġrieden bojod tbiddlu milli jkunu rari, għalli jkunu l-parti l-kbira ta' din
il-popolazzjoni, allura il-kulur tas-suf ta' dawn il-ġrieden ikun qiegħed
jevolvi. Fit-termini tal-ġenetika, din tissejjaħ bidla fil-frekwenza
tal-alleli—bħal żieda fil-frekwenza tal-allele tas-suf abjad.

L-alleli jsiru iktar jew inqas kommuni jew b'aċċident (f'proċess imsejjaħ
tkarkir ġenetiku), jew permezz tal-għażla naturali. Fl-għażla naturali, jekk
allele tagħmel iżjed probabbli li organiżmu jibqa' ħaj u jirriroduċi, maż-żmien
din l-allele issir iżjed komuni. Imma jekk allele tkun ta' ħsara, l-għażla
naturali tagħmilha inqas kommuni. Pereżempju, jekk il-ġżira qiegħda ssir iżjed
kiesħa kull sena u miksija bis-silġ għall-parti l-kbira tas-sena, allura
l-allele tas-suf abjad issir iżjed utli għall-ġrieden, billi tagħmilhom iżjed
diffiċli li jarawhom il-redaturi kontra s-silġ. Inqas mill-ġrieden bojod
jinħatfu mill-predaturi, u għalhekk maż-żmien il-ġrieden bojod jirbħu l-ġrieden
bis-suf skur. L-alleli tas-suf abjad isiru iżjed komuni, u l-alleli tas-suf skur
isiru iżjed rari.

Il-mutazzjonijiet joħolqu alleli ġodda. Dawn l-alleli għandhom sniesel ġodda
tal-ADN u jistgħu jipproduċu proteini bi prorjetajiet ġodda. Allura anki fuq
gżira ippopolata għal kollox minn ġrieden suwed, jistgħu jiġru mutazzjonijiet li
joħolqu xi alleli tas-suf abjad. Il-kombinazzjoni ta' mutazzjonijiet li joħolqu
alleli ġodda każwalment, u l-għażla naturali li tagħżel dawk li huma utli, iġġib
l-adattament. Dan jiġri meta organiżmi jinbidlu b'mod li jgħinhom jibqgħu ħajjin
u jirriproduċu.

Billi l-karatteristiċi ġejjin mill-ġeni f'ċellula, meta nżidu biċċa ADN ġdida
f'ċellula nistgħu nipproduċu karatteristika ġdida. Hekk taħdem l-inġinerija
ġenetika. Pereżempju, ix-xtieli jistgħu jingħataw ġene minnn ħuta tal Artiku
biex jipproduċu proteina kontra l-ġlata fil-weraq tagħhom. Din tista'
tipproteġihom mill-ħsara bil-ġlata. Hemm ġeni oħra li jistgħu jiġi mdaħħla
fix-xtieli fosthom insettiċida naturali mill-batterji Bacillus thuringiensis.
Dan l-insettiċida joqtol l-insetti li jiklu x-xtieli, imma ma jagħmilx ħsara
lin-nies. F'dawn ix-xtieli il-ġeni l-ġodda jitqegħdu fix-xitla qabel tikber, u
hekk il-ġeni jkunu f'kull parti tax-xitla, iż-żerriegħa nklużi. Ulied ix-xitla
mbagħad jirtu l-ġeni l-ġodda, ħaga li tħasseb ħafna nies minħabba t-tixrid ta'
karatteristiċi ġodda fix-xtieli salvaġġi.

It-tip ta' teknoloġija wżata fl-inġinerija ġenetika qiegħda tiġi żviluppata
wkoll biex tikkura n-nies li jbatu b'mard ġenetiku permezz ta' teknika medika
sperimentali msejħa terapija ġenika. Però hawn il-ġene l-ġdida titqiegħed wara
l-persuna tkun kibret u mardet, u allura l-ġene l-ġdida ma tintiritx minn
uliedha. It-terapija ġenika taħdem billi tipprova tissostitwixi l-allele li hi
l-kawża tal-marda b'allele li taħdem sewwa.



https://mt.wikipedia.org/wiki/Inkwi%C5%BCizzjoni_Spanjola

L-Inkwiżizzjoni Spanjola kienet qorti kostitwita legalment taħt Fernandu u
Iżabella ta' Kastillja fl-1478 biex twaqqaf l-ereżiji fi ħdan il-Knisja
Kattolika. Wara sfrozi biex il-Lhud u l-Musulmani jikkonvertu għall-Kristjaneżmu
- b'pressjonijiet soċjali u ekonomiċi, kif ukoll b'eventi speċjali bħal
Disputation at Tortosa fl-1413 - il-monarkija Spanjola indunat illi ħafna minn
dawk "konvertiti" baqgħu fidili lejn it-tradizzjonijiet u l-prattiċi oriġinali
tagħhom. L-Inkwiżizzjoni ġiet formulata, taħt il-kontroll tal-monarkija
Spanjola, bħala mezz biex jiġu identifikati u puniti dawn il-konvertiti.

Fl-istorja ta' l-Inkwiżizzjoni Kattolika, l-Inkwiżizzjoni Spanjola hija
probabbilment l-iktar waħda magħrufa, partikolarment l-auto de fe (mt: att ta'
fidi), ta' Musulmani, Lhud, u Illuminati konvertiti. L-Inkwiżizzjoni tat ukoll
bidu għall-Inkwiżizzjoni Peruvjana u l-Inkwiżizzjoni Messikana, li komplew anke
wara li dawn il-pajjiżi nfirdu minn ma' Spanja.

L-Inkwiżizzjoni ġiet xolta taħt Napuljun fl-(1808–1812), imma riinstitwita meta
Ferdinandu VII ta' Spanja ħa t-tron. L-Inkwiżizzjoni ġiet uffiċjalment imtemma
fil-15 ta' Lulju 1834. Is-Surmast ta' l-iskola Cayetano Ripoli, maqtul
f'Valencia fis-26 ta' Lulju 1826 (allegatament għax għallem prinċipji Deisti),
kien l-aħħar persuna li ġie maqtul mill-Inkwiżizzjoni Spanjola.



https://mt.wikipedia.org/wiki/Il-Merkant_ta%E2%80%99_Venezja

Il-Merkant ta' Venezja (bl-Ingliż: The Merchant of Venice) hija traġikummiedja
miktuba minn William Shakespeare, maħsuba li nkitbet bejn l-1596 u l-1598.
Għalkemm fl-Ewwel Folju hija klassifikata bħala kummiedja, id-dramm hu magħruf
l-iktar għax-xeni drammatiċi tiegħu, u għal Shylock u għad-diskors famuż 'Mela
Lhudi m'għandux għajnejn'. Famuż ukoll id-diskors ta' Portia fuq il-'kwalità
tal-ħniena'. Minkejja li d-dramm mhuwiex imsemmi għalih, Shylock, huwa l-iktar
karattru magħruf tad-dramm.

L-istorja ta' merkant li jħallas garanzija li twassal għall-mewt li kien għamel
għal somma li kien issellef ħabib kienet magħrufa sew fl-Ingilterra tard
fis-seklu 16. Il-ħelsien tal-merkant mill-ħlas ta' "libbra laħam" mill-mara li
kien għadu kif iżżewweġ liebsa ta' avukat u t-talba tagħha għaċ-ċurkett
tal-għerusija bħala rikompens kollha qegħdin fil-ħrafa tas-seklu 14, Il Pecorone
ta' Giovanni Fiorentino, li kienet ippubblikata Milan fl-1558 u tradotta
għall-Ingliż minn William Painter. L-elementi tax-xena fil-qorti wkoll nsibuhom
f'L'Orateur ta' Alexandre Sylvane, ippubblikata f'traduzzjoni Ingliża fl-1596.

Nerissa tfakkar lil Portia f'Bassanio, li kienet iltaqgħet miegħu meta kien ħaj
missierha. Iż-żewġ nisa t-tnejn intlaqtu minnu, kif tgħid Nerissa "hu,
mill-irġiel kollha li l-għajnejn boloh tiegħi waqgħu fuqhom, kien l-iżjed
mistoqq ta' sinjura sabiħa". Qaddej iġib messaġġ li kien ġej ammiratur ieħor,
il-Prinċep tal-Marokk. Portia ma tiħux gost u t-tlieta joħorġu biex Portia
ssellem lill-ammiraturi li kienu sejrin.

Ix-xena tiftaħ f'misraħ f'Venezja. Bassanio u Shylock qegħdin jiftiehmu fuq
kuntratt - Bassanio jrid jissellef tlett elef Dukat għal tliet xhur. Shylock
qiegħed jaħsibha sew, jirrepeti kull kundizzjoni tal-kuntratt. Bassanio joffri
l-garanzija ta' Antonio għall-flus. Shylock jaqbel li Antonio hu raġel sewwa,
imma jargumenta li flusu kollha marbutin fuq merkanziji li minn natura tagħhom
mhux ta' min jorbot fuqhom: "l-iġfna mhux ħlief twavel, il-baħrin mhux ħlief
nies; hemm firien tal-art u tal-baħar, ħallelin tal-art u tal-baħar, --irrid
ngħid pirati,--u mbagħad hemm il-periklu tal-ilma, irjieħ u blat." Minkejja
d-dubji li għandu, Shylock jaqbel li l-kelma ta' Antonio tajba biżżejjed bħala
garanzija għad-dejn, imma jrid ikellem lil Antonio nnifsu. Bassanio jaċċetta u
jistieden lil Shylock għall-ikel.

Shylock jaqbel mal-kundizzjonijiet tas-self, imbagħad jibda jfakkar lil Antonio
fuq l-insulti kollha li għamillu. Antonio kien insultalu twemminu, għajru
qattiel u kelb, u kien beżaqlu. Jiskanta kif wasal li jislef il-flus lil xi ħadd
li kien jobgħodu daqshekk? Antonio jwieġbu li eħfef issellef li xi ħadd li
tobgħod - hekk, Shylock ma jiddejjaqx jeżiġi l-kastig jekk id-dejn ma jiħallasx.
Shylock jesklama li ma rridx ikun l-għadu ta' Antonio, u joffri li jinsa
l-insulti kollha u jneħħi l-imgħax fuq il-flus li kien ħa jselfu. Kull ma jitlob
kien li jmorru għand nutar u jiffirmaw kuntratt, bil-kundizzjoni li fil-każ ta'
kontumaċja, Antonio jkollux iħallas multa, minflok, Shylock jieħu "libra eżatta
ta' laħam, minn ġismek sabiħ, maqtugħa u meħuda minn liema parti ta' ġismek
togħġobni." Antonio ma jiħdux bis-serjetà, u jqis din l-offertà bħala att ta'
ħbiberija. Bassanio jwissi 'l Antonio biex ma jiffirmax il-kuntratt, imma
Antonio jiżgurah li ħa jkollu disagħt elef dukat kull xahar qabel jiskadi
ż-żmien li fih kellu jħallas id-dejn. Wara li jiftiehmu biex jiltaqgħu għand
in-nutar iktar tard, Shylock jitlaq. Ix-xena tintemm b'Antonio kuntent bil-bidla
fl-imġiba ta' Shylock, waqt li Bassanio suspettuż tal-iskopijiet tiegħu.

Din tiftaħ fid-dar ta' Portia f'Belmont. Id-daqq tat-trumbetti jħabbar il-wasla
tal-Prinċep tal-Marokk, li jidħol bil-korteġġjani tiegħu. Jidħlu Portia u
Nerissa, segwiti mill-korteġġjani ta' Portia. Il-Prinċep tal-Marokk ikellem lil
Portia, u jitlobha li ma tiġġudikahx fuq id-dehra tiegħu li jiżguraha
m'għandhiex x'taqsam mal-valur tiegħu bħala wieħed li jista' jsir żewġha: "Ġibli
l-bniedem l-iżjed bjond imwieled fit-tramuntana, fejn in-nar ta' Febe bilkemm
iħoll il-ponot indendlin tas-silġ, u ejjew nagħmlu qasma fil-ġilda biex għal
imħabbtek nippruvaw liema demm hu l-iżjed aħmar, tiegħu jew tieghi"

Ix-xena tiftaħ barra d-dar ta' Shylock. Jidħlu Shylock u Launcelot, Shylock
iwiddeb lil Launcelot li ħajtu tkun ħafna iżjed iebsa bħala qaddej ta' Bassanio.
Isejjaħ lil Jessica u jgħidilha li sejjer jiekol għand Bassanio. Jagħtiha
ċ-ċwievet u jgħidilha toqgħod attenta. Launcelot javża lil Shylock li Bassanio u
sħabu qegħdin jikkonfoffaw kontra tiegħu. Shylock jibgħat lil Launcelot biex
jgħid lil Bassanio li kien sejjer għall-ikel. Qabel ma jitlaq Lancelot lil
Jessica jagħtiha xi ħjiel dwar il-pjan ta' Lorenzo: "Sinjorina, ħares mit-tieqa,
għal dan kollu. Jiġi Nisrani li jiswieha ħarsa ta' Lhudija". Imbagħad joħroġ.
Shylock irid jaf x'qallha Launcelot, imma Jessica ma tgħidlux u Shylock joħroġ.
Wara li joħroġ Jessica tgħidlu: "Saħħa, jekk xortija ma' tmurx kontrija, jien
tlift missier u inti bintek".

Jidħol Shylock u Solanio jistaqsih jekk semax xi aħbar "fost il-merkanti."
Solanio u Salerio jridu jkun jafu jekk Shylock semax fuq il-ġifen li tilef
Antonio, imma Shylock iffissa fuq bintu. Jgħidilhom, "Intom tafu, daqskom ħadd,
daqskom ħadd ma jaf fuq il-ħarba ta' binti," qishom kienu ttradewh, imma Salerio
u Solanio jiżżufjettaw bih. Wara dan, Salerio jistaqsi d-domanda li l-iżjed
għandu f'moħħu: "Imma għidilna jekk Antonio kellux xi telfa fuq il-baħar jew
le?" Kif isemmgħu 'il Antonio, Shylock jirrabja; jgħid li Antonio aħjar jaħseb
fil-garanzija. Salerio jistaqsi, "Għala, jien żgur li jekk ma jħallsikx mhux ħa
toħodlu laħmu: x'tambih?" "Nużah lixka għall-ħut" iwieġeb Shylock b'sarkażmu
aħrax. Shylock imbagħad isemmi d-deni kollu li kien għamillu Antonio, u
jistaqsi, "għaliex?" Shylock jirrispondi l-mistoqsija tiegħu stess: "Jiena
Lhudi." U jkompli, "Jekk tniggiżna, ma joħroġilniex demm? jekk tagħraxna, ma
nidħqux? jekk tivvelenana, ma mmutux?" U l-konklużjoni tal-biża' tiegħu hi "jekk
tagħmlilna d-deni, ma npattuhilikx?"

Ix-xena fid-dar ta' Portia f'Belmont. Jidħlu Bassanio, Portia, Gratiano, Nerissa
u bosta qaddejja oħra. Bassanio ġie jagħżel il-kaxxetta. Portia li ħadet grazzja
miegħu, tistenna l-għażla b'nifisha maqtugħ. Waqt li Bassanio qiegħed jaħsibha,
titkanta għanja li tagħtih ħjiel fuq liema għandu jagħżel. L-għanja tgħid li
"il-ġenn tal-imħabba" (u mhux l-imħabba vera) jibda b'ħarsa. Minn din Bassanio
jikkonkludi li d-dehra mhux importanti u jagħżel il-kaxxetta taċ-ċomb.
Il-kaxxetta taċ-ċomb fiha ritratt ta' Portia u messaġġ li jgħid "Int li
mid-dehra ma tagħżilx, / Ix-xorti t-tajba w żbal tagħmilx!" Bassanio u Portia
jimtlew bil-ferħ, u Portia tagħti 'l Bassanio ċurkett li Bassanio jwiegħed li
jilbes għal dejjem. Imbagħad Nerissa u Gratiano jħabbru li huma t-tnejn ukoll
qabdithom l-imħabba lejn xulxin u kienu tgħarrsu. Kulħadd jifraħ.

Meta joħroġ Shylock, Solanio jibda jgħajru "kelb rasu iebsa" imma Antonio
jifhem. Jgħid li Shylock jobgħodu għax ħeles ħafna nies li kellhom jagħtu 'l
Shylock minn multi ħorox. Solanio jipprova jiżgura 'l Antonio li d-Duka ta'
Venezja qatt m'hu ħa jħalli 'l Shylock joħodlu libbra laħam, imma Antonio jaħseb
li jħallih, u jittama biss li "Bassanio jiġi / Biex jarani nħallas dejnu."

Ix-xena fid-dar ta' Portia f'Belmont. Jidħlu Portia, Nerissa, Lorenzo, Jessica u
Balthasar qaddej ta' Portia. Lorenzo, ir-raġel Nisrani ta' Jessica, jgħid lil
Portia kemm kien raġel tajjeb Antonio, li għalih Portia qed tbati billi ir-raġel
li għadha kif iżżewġet, Bassanio, kellu jitlaq malajr. Portia twieġeb "Qatt ma
sogħobini li għamilt il-ġid," u tgħid lil Lorenzo li ħa tagħtih id-dar tagħha
f'idejh biex hi u Nerissa jgħaddu ż-żmien sakemm jiġi lura Bassanio "f'talb u
kontemplazzjoni" f'kunvent.

Ix-xena fil-ġnien tad-dar ta' Portia f'Belmont. Jidħlu l-buffu Lancelot u
Jessica. Il-buffu qiegħed jinki 'l Jessica. Jgħidilha li hi indannata għax
missierha Lhudi, jew jekk Shylock mhux missierha, hi illeġitma u allura
indannata xorta. Jessica twieġbu "Ħa jslavani żewġi; għamilni Nisranija."
Il-buffu biċ-ċajt jgħidilha li iżjed ma jkun hemm Lhud li jsiru Nsara, iżjed
jgħola l-prezz tal-majjal. Jidħol Lorenzo li jsofri bumbardament ta' botti
mill-Buffu qabel ma jġiegħlu jidħol ġewwa biex jordna li jservu l-pranzu. Meta
jitlaq il-Buffu, Lorenzo u Jessica jfaħħru 'l sidt id-dar, Portia. Jessica tgħid
li Bassanio miżżewweġ lil Portia, "Isib l-hena tal-ġenna hawn fl-art."

Lil Bassanio u Antonio, id-Duka jgħidilhom li jafulu ħafna gratitudni
lill-imħallef żagħżugħ u joħroġ mal-korteġġjani tiegħu. Jibqgħu hemm Portia u
Nerissa waħidhom ma' Antonio, Gratiano, u Bassanio. Bassanio lill-mħallef
joffrilu bħala ħlas it-tlett elef dukat li kien ħa jagħti 'l Shylock. Portia
tirrifjuthom, għax tgħid li s-sodisfazzjoni li s-salva 'l Antonio biżżejjed
għaliha. Bassanio jinsisti li l-imħallef għandu jieħu xi ħaġa bħala ħlas, u
Portia ċċedi u titolbu ċ-ċurkett li kellu f'subajh. Bassanio jweġibha li ma'
jistax jagħtihulha għax kien rigal mingħand martu. Portia tirrispondi li dik
skuża u tgħidlu "jekk martek mhux miġnuna, / U taf sew kemm ħaqqni dak
iċ-ċurkett, / Mhux ħa tibqa' għadu għal dejjem, / Għax tajtuli." Imbagħad toħroġ
ma' Nerissa. Kif joħorġu, Antonio jipperswadi 'l Bassanio li għamel żball u
Bassanio jibgħat 'il Gratiano jiġri wara l-imħallef biex jagħtih iċ-ċurkett.



https://mt.wikipedia.org/wiki/Il-Ktieb_ta%27_Mormon

Il-Ktieb ta' Mormon hu wieħed mit-testi sagri tal-Mormoniżmu, meqjus
mill-Qaddisin tal-Aħħar Ġranet bħala ktieb rivelat. L-isem tal-ktieb ġej minn
Mormon, profeta–storiku li, skont it-test stess, ikkompila ħafna mill-ktieb.
Kien tradott u ppubblikat għall-ewwel darba mill-fundatur tal-Knisja ta' Ġesù
Kristu tal-Qaddisin tal-Aħħar Ġranet, Joseph Smith, f'Palmyra, New York, fis-26
ta' Marzu tal-1830.

Flimkien mal-Bibbja, il-Ktieb ta' Mormon hi parti tal-kanoni ta' skrittura sagra
tal-Knisja ta' Ġesù Kristu tal-Qaddisin tal-Aħħar Ġranet, il-Komunità ta'
Kristu, u knejjes oħra li jqisu lil Joseph Smith bħala l-fundatur tagħhom.
Is-sottotitlu "Testment ieħor ta' Ġesù Kristu", kien ġie miżjud fl-1982
fl-edizzjonijiet tal-ktieb pubblikati mil-Knisja ta' Ġesù Kristu tal-Qaddisin
tal-Aħħar Ġranet, bl-iskop li tenfasizza t-testimonjanza tad-divinità ta' Ġesù
Kristu.

Skont ir-rakkont ta' Joseph Smith, il-Ktieb ta' Mormon hi t-traduzzjoni ta' test
antik, miktub fuq twavel tad-deheb, li wassal għad-dehra ta' anġlu fl-1823. Dan
il-messaġġier, bl-isem ta' Moroni, informa liż-żagħżugħ Joseph Smith li xi
annali antiki kienu jinsabu midfunin taħt għolja bl-isem ta' Cumorah, sit
fl-inħawi tar-razzett tal-famlija Smith, territorju ta' Palymra, New York. Skont
ir-rakkont ta' Joseph Smith, u ta' persuni oħra li kienu skribi, ix-xogħol ta'
traduzzjoni sar f'inqas minn disgħin ġurnata. Il-metodu ta' traduzzjoni għadu
mhux magħruf, anki jekk hu probabbbli l-użu ta' oġġetti sagri, magħrufa aktar
bħala Urim u Tummin (kwotati fil-Bibbja u fil-Ktieb ta' Mormon), u l-awżilju
tal-poter tal-Ispirtu s-Santu. Ġew tradotti aktar minn 500 paġna, li jiddeskrivu
l-istorja ta' zewġ ċiviltajiet għal perjodu kumplessiv ta' 2,600 sena. Total ta'
ħdax-il xhud oħra iffirmaw dikjarazzjoni bil-miktub li huma raw u żammew
f'idejhom it-twavel tad-deheb. Ħafna jistaqsu dwar l-affidabilità
tad-dikjarazzjonijiet tagħhom. It-twavel kienu miktuba b'Eġizzjan riformat,
lingwa li l-Mormoni jqisuha bħala forma ta' ġeroglìfiku. Fl-1838 it-twavel
reġgħu ngħataw lill-anġlu Moroni minn Joseph Smith stess.

Joseph Smith espressa l-importanza li l-Ktieb ta' Mormon għandu fit-teoloġija
Mormona li permezz tal-kliem kwotati hawn isfel li, f'edizzjonijiet suċċessivi,
kienu msemmijin ukoll fl-introduzzjoni tal-ktieb stess:

Il-Ktieb ta' Mormon hu kollezzjoni ta' ħmistax-il ktieb, imsemmijin wara l-awtur
prinċipali tagħhom, il-profeta Mormon, missier Moroni (l-istess li deher lil
Joseph Smith), li fis-seklu 5 kien se jagħmel sommarju tal-kitbiet ta' dawn
il-profeti fejn kitibhom fuq karti jew twavel tad-deheb. Minkejja li l-Ktieb ta'
Mormon hu kkunsidrat li nkiteb ħafna sekli ilu, il-Mormoni jsostnu li dan ġie
għad-dawl fiż-żminijiet kurrenti għall-abitanti tal-lum il-ġurnata.

Fil-Ktieb ta' Mormon hemm rakkuntat l-avvenimenti ta' ċiviltajiet li wara
żviluppaw fil-kontinent Amerikan minn migrazzjonijiet mil-Lvant Nofsani.

Skont il-Ktieb ta' Mormon stess, Mormon u t-tifel tiegħu Moroni kitbu fuq
it-twavel tad-deheb l-istorja tal-poplu tagħhom, fejn ġabruha minn erba' annali
diversi fi twavel tal-metall:



https://mt.wikipedia.org/wiki/Il-Karnival

Il-'Karnival ta' Malta ilu jkollu post importanti fuq il-kalendarju kulturali
Malti għal ftit anqas minn ħames sekli, ġie introdott għall-Gżejjer Malin
mill-Gran Mastru Piero de Ponte fl-1535.

Il-Karnival ta' Malta ilu jsir mill-1400 meta introduċewh il-Kavallieri ta’ San
Ġwann. Dawn it-tlitt ijiem ta’ bagħrid, xalar u ċajt jiġi eżatt qabel ir-Randan
li hu żmien ta’ sawn astinenza fejn il-poplu jħejji ruħu għall-festi tal-Ġimgħa
l-Kbira. Dak iż-żmien in-nies kienu jsumu 40 ġurnata sħaħ u allura kienu jagħmlu
l-Karnival biex jixxalaw għal tlitt ijiem imbagħad jagħmlu s-sagrifiċċju.
Fil-fatt Karnival ġejja minn Carne Vale jiġifieri hu permess li tiekol laħam
għaliex fl-erbgħin jum tar-Randan ma setax jittiekel laħam. Illum il-Karnival
jiġbed ħafna turisti lejn Malta. Dan hu żmien ta’ kulur, ċajt u xalar fejn
il-Belt tkun mimlija bil-karrijiet tal-karnival, nies libsin kull tip ta’
kostumi, u kompetizzjonjiet ta’ żfin. Illum ħafna jilbsu ta’ karattri moderni
Iżda fl-antik aktar kienu jilbsu ta’ xi ħares jew pirata

Kienu jdendlu ġebla mal-bini imsejjaħ il-Kastellanija fi triq merkanti u jibdew
isawtu lil din il-ġebla imsejħa Strappado, bħal sinjal li fit-tlett ijiem
tal-karnival ma kienx hemm ġustizzja.



https://mt.wikipedia.org/wiki/I%C5%BCabella_ta%27_Kastilja

Iżabella ta' Trastámara jew Iżabella I ta' Kastilja jew Iżabella l-Kattolika
(bil-Katalan: Isabel I de Castella jew Isabel la Catòlica, bil-Kastiljan: Isabel
I de Trastámara, la Católica) (Madrigal de las Altas Torres, 22 ta' April 1451 –
Medina del Campo, 26 ta' Novembru 1504) kienet reġina konsorti ta' Sqallija
mill-1469 sal-1504, reġina ta' Kastilja mill-1474 sal-1504, u reġina konsorti
ta' Aragona, Valenzja, Sardinja, Majorca u reġina titulari ta' Korsika, Kontessa
konsorti ta' Barċellona u tal-kontej Katalani mill-1479 sal-1504.

Fl-1454 Ġwanni II miet u ħalla orfni lil Iżabella ta' 3 snin u 'l ħuwa Alfonsu
ta' sena. Il-mewt ta' żewġha, ommha, Iżabella waqgħet fi stat ta' malinkonija
kerha, tant li ddeċidiet li tingħalaq fil-kastell ta' Arévalo, fejn baqgħet għal
42 sena, sa mewtha.

Parti min-nobbli tal-qorti li diġà kienu jsejħu l-prinċep tal-Asturias Alfonsu
XII użaw l-għajdut li Enriku IV kien impotenti biex ixerrdu x-xniha, x'aktarx
ivvintata, li bint Ġovanna tal-Portugall ma kinitx it-tifla ta' Enriku IV, imma
ta' wieħed mill-aħjar ħbieb tiegħu, Beltrán de la Cueva, li dak iż-żmien malajr
kien għamel karriera fil-qorti Kastiljana. Allura l-klikka kontra r-re Enriku IV
lit-tifla Ġovanna li missierha kien taha t-titlu ta' prinċipessa tal-Asturias,
bdew isejħulha bil-laqam Beltraneja.



https://mt.wikipedia.org/wiki/Hirohito

Hirohito (裕仁?), Wara mewtu msejjaħ Imperatur Showa (昭和 天皇 Showa-tennō, April 29,
1901 -? 7 Jan 1989) fil-Ġappun, kien il-124 Imperatur tal-Ġappun skont l-ordni
tradizzjonali, renjanti minn Diċembru 25, 1926, sal-mewt tiegħu fl-1989.
Għalkemm magħruf aħjar barra mill-Ġappun b'ismu Hirohito personali, fil-Ġappun
huwa issa msemmija primarjament bl posthumous isem tiegħu Imperatur Shōwa.
Il-kelma Shōwa huwa l-isem ta 'l-era li jikkorrispondi ma renju l-Imperatur, u
sar l-isem l-Imperatur innifsu mal-mewt tagħha. Il-裕仁 isem ifisser "benevolenza
abbundanti". Fil-bidu tar-renju tiegħu, il-Ġappun kien diġa wieħed mill-poteri
kbar - l-ekonomija disa 'l-akbar fid-dinja wara l-Italja, il-qawwa navali tielet
l-akbar, u wieħed mill-erba' membri permanenti tal-kunsill tal-Lega
tan-Nazzjonijiet. Hu kien l-kap ta 'stat taħt l-limitazzjoni tal-Kostituzzjoni
tal-Imperu tal-Ġappun matul l-espansjoni tal-Ġappun imperjali,
militarizzazzjoni, u involviment fit- Tieni Gwerra Dinjija. Wara l-gwerra, huwa
ma kienx maqtul għal delitti tal-gwerra kif ħafna figuri tal-gvern ewlenin oħra
kienu maqtula, minkejja l-involviment tiegħu. Matul il-perjodu wara l-gwerra,
huwa sar is-simbolu ta 'l-istat il-ġdid u l-irkupru tal-Ġappun, u sat-tmiem
l-renju tiegħu , il-Ġappun kien ħareġ bħala ekonomija tieni l-akbar fid-dinja.

Imwieled fl-Aoyama Palazz Tokyo, Hirohito kien l-ewwel iben ikurunat prinċep
Yoshihito (l-Imperatur futur Taishō) u prinċipessa kkurunata Sadako (il-futur
emperatrijċi kkurunata).titolu tfulija tiegħu kien Prince Michi (迪 宫 Michi ebda
Miya?). Fl-1908, huwa beda studji elementari fil-Gakushuin (Peers Iskola).

Prince Hirohito u Prim Ministru Ingliż Lloyd George, 1921 Meta in-nannu tiegħu,
[Imperatur Meiji]], miet fit-30 Lulju, 1912, missier Hirohito, Yoshihito, ha
t-tron; Hirohito sar l-werriet apparenti. Fl-istess ħin, kien formalment
ikkummissjonat kemm fl-armata u navali bħala Second Lieutenant u ensign,
rispettivament, u kien ukoll imżejjen bil-Cordon Dukat tal-Ordni
tal-Chrysanthemum. Fl-1914, huwa ġie promoss għall-gradi ta 'Logutenent
fl-armata u sub-Logutenent fil-navy, imbagħad lill-kaptan u Logutenent fl-1916.
Huwa kien Prinċep tal-Kuruna ipproklamat formalment u eredi apparenti fuq
Novembru 2, 1916;. Iżda ċerimonja ta 'investitura kienx strettament meħtieġ biex
jikkonferma dan l-istat bħala eredi lill-tron Hirohito attendew il-Y.M.C.A. ta
'Skola Peers Gakushuin "1908-1914 u mbagħad istitut speċjali għall-prinċep
ikurunat (Tōgū-gogakumonsho) 1914-1921. Fl-1920, Hirohito ġie promoss għall-grad
ta 'Maġġur fl-Kmandant armata u Logutenent fil-flotta. Fl-1921, Hirohito ħa tour
sitt xhur ta 'l-Ewropa, inkluż ir-Renju Unit, Franza, l-Italja, l-Olanda, u
l-Belġju, ssir l-ewwel Ġappuniż kuruna prinċep ta' safar. Wara r-ritorn tiegħu
lejn il-Ġappun, sar Regent tal-Ġappun (Sesshō) fuq Nov 29, 1921, fil-post
tal-missier f'diffikultà tiegħu li kien affettwat minn mard mentali. Matul
Regency Hirohito tal, numru ta 'avvenimenti importanti seħħet: Fit-Trattat Erba
'Power fuq possedimenti insulari ffirmati fit-13 Diċembru, 1921, il-Ġappun,
l-Istati Uniti, Brittanja, Franza u qablu li jirrikonoxxu l-istatus quo
fil-Paċifiku, u l-Ġappun u l-Ingilterra qablu li jtemm formalment l-Alleanza
Anglo-Ġappuniż. It-Trattat Navali f'Washington ġie ffirmat fis-6 fra 1922.
Ġappun rtirat it-truppi mill-Intervent Siberian fuq 28 Awissu, 1922. It-terremot
Kanto Gran qerdu Tokjo dwar Settembru 1, 1923. Fuq 27 diċembru, 1923, komunista
Daisuke Namba attentat biex assassinate Hirohito fil-Inċident Toranomon iżda
tentattiv tiegħu fallew. Il-Liġi Elezzjoni Ġenerali għaddiet 5 ta 'Mejju 1925,
li tagħti l-irġiel kollha' l fuq minn 25 il-jedd li jivvutaw. Fl-1923, huwa ġie
promoss għall-grad ta Logutenent Kurunell fl-armata u Kmandant fil-navy, u biex
armata Kurunell u Navy Kaptan fl-1925



https://mt.wikipedia.org/wiki/Herbert_Ganado

Herbert Ganado (7 ta' April, 1906 - 5 ta' April, 1975) avukat, president
tal-Azzjoni Kattolika, editur, politiku u kittieb.

Herbert Ganado twieled fis-subborg tal-Furjana fis-7 ta’ April, tal-1906. Isem
Ganado jintrabat ma’ ħafna ħidma sfuża favur Malta u l-Maltin. Hemm diversi
sferi pubbliċi fejn Ganado nħass fis-seklu għoxrin; aktarx li l-iktar tnejn huma
l-ġurnaliżmu u l-politika. It-tnejn li huma kienu jistrieħu fuq dak li hu
essenzjali biex jiftiehem il-karattru ta’ Herbert u biex fuq kollox tkun
apprezzata l-ħidma tiegħu: il-konvinzjonijiet reliġjużi tiegħu li hu ma kien
jibdilhom ma’ xejn. Jekk tneżża’ lil Ganado mit-twemmin tkun tlift kollox u
l-kwadru jittappan. Ħajtu hija katina sħiħa ta’ episodji fejn hu niżel
jikkumbatti bl-enerġija tiegħu lil min deher li ried jeqred ir-reliġjon li ġab
Pawlu ta’ Tarsu fis-sena sittin wara Kristu. Dawn il-konvinzjonijiet ġabuh biex
jaħdem id f’id mal-Arċisqof Mikiel Gonzi. Ganado kien sar l-alleat tiegħu f’kull
sens. Kellu qima lejh u ħadem għalih kemm fl-istampa kif ukoll fil-politika.
Il-ġurnaliżmu u l-politika tawh l-ispazju perfett fejn jikkumbatti
għall-prinċipji tiegħu.

Ganado studja l-Liċeo u l-Università ta’ Malta. Illawrja bħala avukat fl-1931.
Bħala student kien attiv fil-Kunsill Studenti Universitarji. Bejn l-1936 u
l-1940 kien President ta’ l-Azzjoni Kattolika. Din l-għaqda offrietlu spazju
fejn jimmilita għall-Kristjaneżmu. Sforz il-biża’ li kellu li r-reliġjon għad
tispiċċa minn Malta mbarka ruħu fl-istampa billi beda jeditja Leħen is-Sewwa u
wara l-eżilju krudil fl-Uganda daħal fil-politika. Fil-Leħen is-Sewwa, fi żmien
il-gwerra ċivili Spanjola, Ganado kiteb artikli favur id-dittatur Franco.
L-iktar artiklu kontroversjali tiegħu fuq il-waqgħa ta' Madrid bit-titlu Dħalna
Madrid, kif ukoll is-simpatija tiegħu lejn l-Italja Faxxista, wasslu sabiex
fl-1940 jiġi internat u fl-1942, eżiljat lejn l-Uganda. L-artiklu għen immens
biex il-miżien jimxi favur l-internament. Hu nnifsu kien stqarr li kien
privileġġ għalih li jbati għal-Leħen. Il-fażi tiegħu bħala editur kien żmien
eċitanti. Ganado l-editur ma dabbar l-ebda libel u fuq kollox kellu viżjoni
miftuħa. Kien jinteressah x’inhu jiġri lilhinn mis-swar.

Ganado kiteb li fl-Uganda kienu sabu ruħhom “f’wieħed minn dawk il-kampijiet
tal-priġunieri li naraw fil-films.” Ganado ħa miegħu l-Uganda numru ta’ kotba
fosthom l-Oxford Book of English Verse u d-Divina Commedia ta’ Dante Alighieri.
Ganado irnexxielu jirbaħ it-trawma tal-kamp u kif jgħid hu stess hu flimkien ma’
oħrajn kienu ddeċidew li “ma nintelqux u nsibu rkaptu tal-post.”

Fl-1945 ġie lura mill-Uganda u ntefa’ b’ruħu u ġismu fil-Partit Nazzjonalista.
Id-deċiżjoni li jipparteċipa fil-politika b’mod attiv u fl-ewwel persuna trid
tkun studjata fid-dawl tal-fatt li l-Knisja fis-snin ħamsin kienet qed tibża’
mill-effetti li seta’ jkollha l-Integration fuq ir-reliġjon u ftit wara minħabba
l-paniku li laqat il-gżira li Dom Mintoff kien ser idaħħal il-Kommuniżmu.

Tant hu hekk li Ganado jagħmilha ċara li fl-1958 telaq lill-partit ta’ Nerik
Mizzi u Ugo Mifsud li dil-ħabta kien immexxi minn Giorgo Borg Olivier fuq żewġ
punti ewlenin: il-P.N. ma kienx qed jiġġieled biżżejjed lil Mintoff u għax
il-P.N. kien imexxi minn dittatur. Nies midħla tal-P.N. jsostnu wkoll li Ganado
kellu ambizzjonijiet li jsir il-mexxej hu tal-P.N. flok Borg Olivier. Ganado
kien ukoll kontra l-integrazzjoni u l-indipendenza. Ganado kien avangardist fi
ħsiebu. Kien jitkellem dwar l-Ewropa u lil Malta riedha hemm.

F’April ta’ l-1958, Ganado kellu laqgħa ma’ Patri Feliċjan Bilocca, patri
Kapuċċin li kien awtortita’ fis-Soċjoloġija, li fiha Bilocca kien insista kemm
felaħ li Malta teħtieġ it-tielet partit li jkun kapaċi jostakola
lill-Mintuffjani. U Bilocca kien wegħdu li lest li jgħinu f’każ li jkun bi
ħsiebu jagħmel il-pass. Fit-twaqqif tal-partit tiegħu, Ganado kellu taħdidiet
ukoll ma’ Monsinjur Mikiel Azzopardi li hu magħruf mal-poplu Malti l-iżjed
għat-twaqqif tad-Dar tal-Providenza. Konnessjoni bejn it-tnejn tista’ tkun
spjegata anki mill-fatt li t-tnejn li huma kienu attivi fl-Azzjoni Kattolika.
Hekk twieled il-Partit Demokratiku Nazzjonalista, li ma kien xejn għajr
satellita tal-Kurja. Il-partit twaqqaf fl-1962 - is-sena li fiha l-Gvern Ingliż
reġa' ta l-jedd lill-Maltin li jieħdu sehem f’ elezzjonijiet politiċi wara
sospensjonijiet ta’ erba’ snin. Li hu interessanti li dawn id-dettalji huma
nieqsa għal kollox mill-kitbiet ta’ Ganado imma huma rreġistrati fid-djarji ta’
Bilocca.

Ganado kkontesta żewġ elezzjonijiet; dik ta’ l-1962 u ta’ l-1966. L-ewwel waħda
saret meta l-ġlieda politiko reliġjuża tas-snin sittin kienet għadha fl-aqwa
tagħha. U f’dik l-ewforija l-partiti ż-żgħar kollha marru mhux ħażin u l-mexxeja
tagħhom kollha telgħu inkluż l-Avukat Ganado. Il-ħarsien tar-reliġjon kienet fuq
l-aġenda tagħhom lkoll. Element li seta’ għen lil Ganado kien il-fatt li hu
kellu appoġġ mhux ħażin ta’ diversi qassisin, patrijiet u sorijiet. Diversi
qassisin kienu wkoll imsieħba fil-partit.

Darba li Ganado kisirha mal-P.N. kien sar ħabib kbir ta’ Mabel Strickland li
wkoll kienet tara lil Dom Mintoff bħala l-għerq tal-problemi ta’ Malta. Milli
jidher tant kienet tirrispettah lil Ganado, li Victor Griffiths, Professur
tal-Mediċina, jsostni li f’okkażjoni minnhom jiftakar lil Mabel “introduċiet lil
Herbert Ganado ma’ politiċi għolja sew Ingliżi u Ammiralli ... dan il-bniedem ħa
jkun il-Prim Ministru ta' Malta li jmiss.” Il-profezija tagħha imma baqgħet ma
seħħitx.

L-ikbar rigal ta’ Ganado lil Maltin ħutu hu l-awtobiografija tiegħu Rajt Malta
Tinbidel - magħmula minn erba’ volumi - li fiha tkellem dwar il-familja tiegħu,
dwar artu u dwaru nnifsu. Tkellem b’mod dettaljat dwar sehmu fil-politika.
Fid-daħla tat-tielet volum kiteb li “nistħajjel li jiena kont l-ewwel wieħed li
kelli l-kuraġġ jew il-wiċċ tost, kif tgħidli marti, li nikteb ħajti kollha
bl-istorja intima tagħha.” Din l-awtobijografija hija wkoll fonti importanti ta'
l-istorja soċjali Maltija mill-1900 sa l-1969. Wara mewtu ġew ippubblikati Jien
Inħobb Nitkellem Magħkom (ġabra ta' artikli li huwa kiteb matul is-snin
fil-Leħen is-Sewwa). Herbert Ganado huwa wkoll iz-ziju ta' l-awtriċi
kontemporanea Maria Grech Ganado.



https://mt.wikipedia.org/wiki/Hector_Berlioz

Louis Hector Berlioz (11 ta' Diċembru, 1803 – 8 ta' Marzu, 1869) kien kompożitur
Romantiku Franċiż, magħruf l-iżjed għaż-żewġ kompożizzjonijiet, Symphonie
Fantastique (li ndaqqet għall-ewwel darba fl-1830) u l-Grande Messe des Morts
(Requiem). Ta kontribut mill-ikbar fl-iżvilupp tal-orkestra moderna bix-xogħol
tiegħu Trattat fuq l-Istrumentazzjoni u bl-użu ta' orkestri enormi, li xi minn
daqqiet kien ikun fihom aktar minn 1000 mużiċista. Mill-banda l-oħra, ikkompona
xi 50 kanzunetta għall-vuċi u l-pjanu.

Berlioz twieled Franza, La Côte-Saint-André fid-"département" ta' Isère, bejn
Lyon u Grenoble. Berlioz ma bediex jistudja l-mużika sa meta kellu tnax-il sena,
meta beda jikteb kompożizjonijiet u arranġamenti żgħar. B'kuntrast
mal-kompożituri l-oħra ta' żmienu, ma kienx xi tifel prodiġju u qatt ma kien
tgħallem idoqq il-pjanu, għalkemm bħala tifel kien idoqq il-flawt u l-kitarra.
Missieru kien tabib u studjuż. Meta kellu tmintax, bagħtuh Pariġi biex jistudja
l-mediċina imma ma kellu l-ebda interess fiha. Minkejja d-diżapprovazzjoni ta'
missieru, telaq l-istudji mediċi biex isegwi karriera fil-mużika. Fl-1826 beda
jattendi il-Conservatoire de Paris biex jistudja l-kompożizzjoni taħt
Jean-François Lesueur. Wara erba' snin biss, fl-1830, Berlioz rebaħ il-"Prix de
Rome".

Berlioz jgħidu li kien romantiku minn natura u li kien iħoss emozzjoniet qawwija
tant li kien jinfaqa' jibki meta jisma' ċerti passaġġi minn Virġilju,
Shakespeare, u Beethoven. Din il-karatteristika tidher ukoll fir-rumanzi li
kellu u l-iżjed l-imħabba għall-attriċi Shakespearjana Irlandiża Harriet
Constance Smithson. Din l-attriċi kienet l-ispirazzjoni għas-Symphonie
fantastique (Sinfonija fantastika) li kkompona fl-1830, tliet snin biss wara
l-mewt ta' Beethoven. Din is-sinfonija mill-ewwel kienet meqjusa mill-udjenzi
Pariġini bħala oriġinali mill-iżjed, sorprendenti ħafna u mimlija ħajja waqt li
n-natura awtobijografika tagħha dak iż-żmien kienet ikkunsidrata sensazzjonali.
Smithson dehrilha li l-ittri ta' Berlioz biex jintroduċi ruħu kienu appassjonati
wisq u fil-bidu minħabba fihom irrefjutat l-imħabba tiegħu. Fl-aħħar, meta mar
lura Pariġi wara sentejn studju Ruma, iltaqa' ma' Smithson wara li attendit
kunċert tas-Symphonie Fantastique. Minn-noti tal-kompożitur hi ndunat li
s-sinfonija kienet deskrizzjoni tal-iżvilupp ta' mħabbtu lejha u wara, fl-1833,
iżżewġitu. Fit-tieġ Franz Liszt kien xhud u Heinrich Heine kien wieħed
mill-mistednin. Kellhom tifel wieħed jismu Louis Berlioz, li twieled fl-1834.
Berlioz u martu nfirdu fl-1844 imma Berlioz baqa' jtiha l-manteniment u jżurha
sa mewtha fl-1854. Wara l-mewt ta' martu Berlioz iżżewweġ 'l Marie Recio,
kantanta li kienet ivvjaġġjat u għexet miegħu għal tlettax-il sena qabel. Hu
kien jammetti li żżewwiġha iżjed bħala dmir milli għall-imħabba.

F'ħajtu, barra li kien famuż bħala kompożitur, Berlioz kien magħruf ukoll bħala
surmast tal-orkestra. Għamel vjaġġi lejn il-Ġermanja, l-Ingilterra u r-Russja,
fejn mexxa opri u mużika sinfonika, tiegħu u ta' haddieħor. Niccolò Paganini,
il-'virtuoso' tal-vjolin u kompożitur, ta kommisjoni 'l Berlioz biex jikkomponi
kunċert għall-vjola, li hu xtaq li jkun l-ewwel wieħed li jdoqqu bħala soloista.
Ir-riżultat kien is-sinfonija għall-vjola u orkestra, Harold en Italie.

Meta Paganini ra l-ewwel abbozzi ta' dan ix-xogħol, biddel il-ħsieb u qal li
xtaq idoqq il-ħin kollu matul is-sinfonija. Għalkemm Paganini ma ħax parti
fil-premiere ta' dan ix-xogħol, fil-memoirs ta' Berlioz insibu li meta Paganini
sema' s-sinfonija, intefa' għar-rkubtejh quddiem Berlioz, quddiem l-orkestra
kollha u ddikjarah ġenju. L-għada tah rigal ta' 20,000 frank. B'din is-somma
flus Berlioz seta' jħallas id-dejn ta' Harriet u tiegħu u jieqaf mix-xogħol ta'
kritika biex jikkonċentra fuq il-kompożizzjoni tas-sinfonija drammatika, Roméo
et Juliette għall-vuċijiet, kor u orkestra. Iżjed tard f'ħajtu Berlioz kien
jgħid li fost il-kompożizzjoniet tiegħu Roméo et Juliette kienet waħda
mill-favoriti. Imma kien jikkonsidra r-Requiem bħala l-aħjar opra tiegħu. Din
kienet suċċess kbir Franza u barra, mhux bħax-xogħol importanti vokali tiegħu
ta' iżjed tard pereżempju La Damnation de Faust u Les Troyens, li kienu fjaski
kommerċjali.

Berlioz immantena ż-żewġ familji li kellu bil-kitba ta' kritika mużikali
f'publikazzjonijiet Pariġini, l-iżjed f'Le Journal des Debats, għal fuq minn
tletin sena. Ħareġ erba' kotba f'ħajtu u l-"Memoirs" tiegħu dehru wara mewtu.

Berlioz kien parti importanti mill-moviment Romantiku Franċiż. Fost ħbiebu kien
hemm kittieba bħal Alexandre Dumas, père, Victor Hugo, u Honoré de Balzac. Wara,
Théophile Gautier kiteb, "Jidhirli li Hector Berlioz ma' Hugo u Delacroix,
jifforma it-Trinità tal-Arti Romantika."

Għalkemm Franza il-mużika ta' Berlioz ma kinetx stmata matul parti kbira
tas-seklu dsatax, hi meqjusa bħala influwenzja qawwija fl-iżvilupp tal-forma
sinfonika, strumentazzjoni u d-deskrizzjoni bil-mużika ta' ideat programmatiċi,
il-karatteristiċi ċentrali tar-romantiċiżmu mużikali. Fi żmienu kien meqjus
modern ħafna u huwa, Wagner u Liszt huma meqjusa bħala t-trinità prinċipali
tar-romantiċiżmu progressiv tas-seklu dsatax. Richard Pohl, il-kritiku Germaniż
fin-Neue Zeitschrift für Musik sejjaħ 'l Berlioz "pijunir tassew", Liszt kien
jappoġġjah u jdoqq il-mużika tiegħu b'ħafna entużjażmu, u Wagner stess, wara li
għall-ewwel kien esprima riżervazzjonijiet serji fuq Berlioz, kiteb 'l Liszt
jgħidlu: "aħna, Liszt, Berlioz u Wagner, aħna tlieta ndaqs, imma rridu noqogħdu
attenti li ma ngħidulux hekk." Kif jindika Wagner, Berlioz stess ma kinetx
tinteressah l-idea ta' dik li kienu jsejħulha "La Musique du Passé", u jidher
ċar li kien influwenza lil Liszt u 'l Wagner (u 'l-kompożituri li kienu jħarsu
'l quddiem) għalkemm qatt wera' ammirazzjoni għax-xogħol tagħhom. Ir-rimarka ta'
Wagner tissuġġerixxi wkoll li kien hemm nazzjonaliżmu qawwi fost il-Kompożituri
Ewropej ta' dak iż-żmien fuq iż-żewġ naħat tax-xmara Renu.

Berlioz kellu mħabba kbira għall-letteratura, u ħafna mill-aħjar
kompożizzjonijiet tiegħu kienu ispirati minn xogħolijiet letterarji.
Fis-Symphonie Fantastique, Berlioz kien parzjalment ispirat mill-“Confessions of
an English Opium-Eater” ta' Thomas de Quincey. Għal La damnation de Faust,
Berlioz ħa idejat mill-Faust ta' Goethe; għal Harold in Italy, ħa idejat minn
Childe Harold ta' Byron; għal Benvenuto Cellini, uża l-awtobijografija ta'
Cellini stess. Għal Roméo et Juliette, Berlioz naturalment uża Romeo u Ġuljetta
ta' Shakespeare. Il-"magnum opus" tiegħu, l-opra monumentali Les Troyens,
Berlioz ibbażha fuq il-poema epiku ta' Virġilju, Enejdi (Aeneis). Fl-aħħar opra,
l-opra buffa Béatrice et Bénédict, Berlioz kiteb librett ibbażat ftit jew wisq
fuq Much Ado About Nothing ta' Shakespeare. Fil-kompożizzjoni Tristia
għall-orkestra u l-kor, ħa l-inspirazzjoni minn Hamlet ta' Shakespeare.

Fil-mużika l-ikbar influwenza fuq Berlioz kien Beethoven li dak iż-żmien ma
kienx magħruf ħafna Franza u r-rappreżentazzjoni tas-sinfonija Eroica Pariġi
tidher li kienet punt kritiku fil-kompożizzjoni tiegħu. Wara Beethoven, Berlioz
kellu rispett profond għax-xogħol ta' Gluck, Mozart, Étienne Méhul, Carl Maria
von Weber u Gaspare Spontini, kif ukoll għal dak ta' Rossini, Meyerbeer u Verdi.
Jidher stramb li l-avventuri tal-kontemporanji prominenti Frederic Chopin u
Richard Wagner fil-kromatiżmu kellhom ftit effett fuq l-istil ta' Berlioz.

Is-Symphonie Fantastique famuża għall-innovazzjoni tas-'sinfonija deskrittiva'
hi meqjusa bħala l-kapolavur tiegħu. Din tikkonsisti f'ħames movimenti u bejn
wieħed u ieħor tiddeskrivi l-istorja ta' Berlioz stess: "Mużiċista żagħżugħ
malinkoniku u b'immaġinazzjoni qawwija, iddisprat bl-imħabba jieħu l-loppju biex
jivvelena ruħu. Id-droga ma taħdimx imma titfgħu f'raqqda fil-fond fejn ikollu
viżjonijiet strambi. Il-maħbuba tinbidel f'melodija rikorrenti jew 'leitmotiv'
li tittormentah kull fejn imur".

Barra mis-Symphonie Fantastique insemmu xi xogħolijiet oħra li daż-żmien
jifformaw parti regulari mir-repertoire orkestrali: Il-"légende dramatique" La
damnation de Faust u s-"symphonie dramatique" Roméo et Juliette (sinfonija)
(it-tnejn xogħlijiet fuq skala kbira għall-vuċijiet u l-orkestra mħalltin),
iċ-ċiklu ta' kanzunetti Les nuits d'été (oriġinalment għall-vuċi u l-pjanu, u
iżjed tard b'akkumpanjament orkestrali), is-sinfonija concertante (għall-vjola u
l-orkestra) Harold in Italy, it-Te Deum kważi-liturġiku u l-oratorju L'Enfance
du Christ.

Waqt li Berlioz kien magħruf l-iżjed bħala kompożitur, kien ukoll kittieb
prolifiku u għex għal ħafna snin bil-kitba tal-kritika mużikali. Kellu stil
awdaċi, vigoruż u xi mindaqqiet sarkastiku u awtoritarju. Leljiet ma' l-Orkestra
(1852) hija satira severa tal-ħajja mużikali fil-provinċji ta' Franza fis-seklu
19. Fil-Memoirs (1870), Berlioz ipinġi ritratt awtorevoli tal-età Romantika
mill-punto di vista ta' wieħed mill-protagonisti prinċipali tagħha.

Ix-xogħol pedagoġiku ta' Berlioz, Grand traité d'instrumentation et
d'orchestration moderne, stabbilixxa l-fama tiegħu bħala mgħallem
tal-orkestrazzjoni. Gustav Mahler u Richard Strauss studjaw dax-xogħol bir-reqqa
u Nikolai Rimski-Korsakov, li meta kien student tal-mużika kien attenda
l-kunċerti mmexxijin minn Berlioz f'Moska u f'San Pietruburgu, użah bħala bażi
għall-ktieb tiegħu għall-istudenti tal-mużika. Berlioz kien magħruf bħala
l-bniedem li kkompona għal elf mużiċista għax kien l-ewwel li uża orkestri ta'
forza ġganteska, għalkemm qatt ma pprova juża din il-qawwa għal effetti frivoli
jew volum u kien l-ewwel li beda jittratta l-orkestra idjomatikament u
sistematikament, għalkemm hu stess ma kien jaf idoqq l-ebda strument sewwa
biżżejjed. Fil-ktieb The Great Conductors (1967) Harold Schonberg jgħid: "L-ebda
kompożitur qabel (Berlioz), u x'aktarx ħadd wara, lanqas Mahler stess, ma kellu
daqshekk viżjoni tal-ħoss pur u kif joħorġu mill-orkestra. Kien jitpaxxa
bil-kombinazzjonijiet tonali ġodda, bil-potenzjalità ta' kull strument, b'tip
ta' super-mużika mdaqqa minn super-orkestra."



https://mt.wikipedia.org/wiki/Grupp_B_tal-Kampjonati_Ewropej_tal-Futbol_2008

Grupp B tal-Kampjonati Ewropej tal-Futbol 2008 hu wieħed mill-erba' gruppi
tal-Kampjonati Ewropej 2008. L-ewwel partiti tal-grupp intlagħbu fit-8 ta'
Ġunju, 2008, u l-logħob tlestew nhar is-16 ta' Ġunju 2008. Is-sitt partiti
ntlagħbu fl-Awstrija, fil-bliet ta' Vjenna u Klagenfurt. Il-grupp kien
jikkonsisti minn nazzjonijiet mill-Ewropa Ċentrali; wieħed mill-ospiti,
l-Awstrija, il-Kroazja, il-Ġermanja u l-Polonja. L-Awstrija u l-Polonja kienu
qed jagħmlu d-debutt fil-Kampjonati Ewropej.

Il-Kroazja sar l-ewwel tim li kkwalifika għall-kwarti tal-finali minn Grupp B
meta wara r-rebħa ta' 1–0 kontra l-Awstrija, huma kisbu rebħa ta' 2–1 kontra
l-Ġermanja. Dan ir-riżultat, flimkien mal-pari ta' 1–1 mal-Polonja, kien ifisser
li l-Kroazja spiċċat l-ewwel post tal-grupp. It-tieni post għall-kwarti
tal-finali kienet deċiża fl-aħħar sett ta' partiti, bil-Ġermanja tirbaħ
lill-Awstrija b'gowl minn Michael Ballack, fejn b'hekk għamlet li r-riżultat
fil-partita bejn il-Kroazja u l-Polonja, ikun wieħed irrelevanti. Il-gowl ta'
Ivan Klasnić kien ifisser li l-Kroazja kienet l-ewwel tim li akkwistat
il-massimu tal-punti fil-fażi tal-gruppi.



https://mt.wikipedia.org/wiki/Granivoru

Fiż-Żooloġija, il-kelma Granivoru (mil-Latin "granum" - "grani-" li tfisser
żerriegħa u "vorare" - "-voru" li tfisser tibla u taħtaf l-ikel) tiddiskrivi
organiżmu li għandu dieta erbivora speċċjalizzata billi jiekol biss
iż-żerriegħa. L-annimali ta' dan it-tip huma normalment selettivi ħafna fl-ikel
tagħhom u jagħżlu bir-reqqa iż-żrieragħ tal-pjanti, nklużi dawk tal-ġimnospermi,
li għandhom ħafna nutrijenti.

Il-biċċa l-kbira tal-granivori huma insetti, għasafar jew mammiferi. Din it-tip
ta' dieta hija l-iżjed komuni f'abitat xott bħal tad-deżert, fejn iż-żerriegħa
tinstab matul is-sena kollha.

L-insetti granivori jinkludu ħafna speċi ta' ħniefes, nemel u skarabej, iżda
anke ftit speċi ta' baħrijiet u żnażan parasitiċi. Il-baħrijiet tal-jukka u
ż-żnażan tat-tin jieklu iż-żerriegħa u jippollinaw l-istess pjanta, magħqudin
flimkien f'relazzjoni ko-evoluta.

Għalkemm numru kbir ta' għasafar jieklu ħafna żerriegħa, dawn m' humiex
strettament granivori għax jieklu ħafna insetti ukoll. L- ispeċi li huma
primarjament granivori sakemm jilħqu l-istat adult, ħafna drabi jitrabbew b'
dieta insettivora. Għasafar strettament granivori jżoqqu l-frieħ tagħhom ta'
żerriegħa li tkun diġà parzjalment diġerita.



https://mt.wikipedia.org/wiki/Gerald_Strickland

Sir Gerald Strickland (Valletta, 24 ta' Mejju 1861 – Ħ'Attard, 22 ta' Awwissu
1940) kien il-mexxej tal-Partit Kostituzzjonali u r-raba' Prim Ministru ta'
Malta. Imwieled il-Belt Valletta minn Walter Strickland u Louisa Bonici
Mompalao, huwa għamel l-istudji tiegħu f'Malta, l-Italja u l-Ingilterra. Ħadem
fis-Servizz Pubbliku tal-Imperu Brittaniku taħt il-Prim Ministru, Joseph
Chamberlain.

Fl-1887 kien elett fil-Kunsill tal-Gvern u fis-sena ta' wara kien nominat Chief
Secretary. Huwa baqa' jokkupa din il-kariga sa l-1902 meta kien nominat
Gvernatur ta' Leeward Islands u anki Gvernatur tat-Tażmanja, fl-Awstralja
tal-Punent u New South Wales. Fl-1917 reġa' lura Malta u waqqaf l-Anglo-Maltese
Party li ftit wara ngħaqad mal-Maltese Constitutional Party u sar il-Partit
Kostituzzjonali taħt it-tmexxija tiegħu. Huwa kien Kap tal-Oppożizzjoni bejn
l-1921 u l-1927 – tliet leġislaturi. Wara l-elezzjonijiet tal-1927 il-Partit
tiegħu flimkien mal-Partit Laburista kellhom il-maġġoranza, sar il-ftehim
tal-Compact u Strickland inħatar Prim Ministru bejn Awwissu 1927 u Ġunju 1930.
Tul din il-leġislatura Strickland kellu l-inkwiet mal-membri tas-Senat u aktar
tard qamet ukoll il-kwistjoni politiko-reliġjuża. Dawn wasslu għas-sospensjoni
tal-Kostituzzjoni fl-1930.

Ħeles minn attentat fuq ħajtu meta persuna ppruvat tassassinah minn ftit passi
'l bogħod minnu, iżda ma laqtitux. Sir Gerald Strickland kien ukoll Ministru
tal-Ġustizzja bejn April 1929 u Ġunju 1932 u Novembru 1933, Kap
tal-Oppożizzjoni. Wara l-għoti mill-ġdid tal-Kostituzzjoni fl-1939, Strickland
kien il-mexxej tal-maġġoranza fil-Kunsill tal-Gvern. Huwa miet fid-dar tiegħu
f'Ħ'Attard, fit-22 ta' Awwissu, 1940.



https://mt.wikipedia.org/wiki/Gary_Neville

Gary Neville (Bury, 18 ta' Frar 1975) huwa eks-plejer tal-futbol Ingliż li
lagħab bħala difensur lemini. Neville beda l-karriera tiegħu mat-tim minn Old
Trafford, Manchester United, fejn għadu parti minn dan il-klabb. Id-debutt
internazzjonali wasal fl-1995 u għal aktar minn għaxar snin hu kien l-ewwel
għażla fuq il-faxxa leminija tad-difiża għall-klabb u anki għall-pajjiż.

Hu għandu ħuh, Phil Neville, li jilgħab mat-tim ta' Everton fil-Premier League,
wara li qatta' mill-1993 sal-2005 mat-tim ta' Manchester United.

Gary Neville iddebutta mat-tim ta' United f'Settembru 1992 kontra Torpedo Moscow
fit-Tazza UEFA. Gary kien fost il-komponenti tal-iskwadra żagħżugħa tas-snin
disgħin ta' Alex Ferguson li kienet tinkludi lil ħuh Phil, Ryan Giggs, David
Beckham, Nicky Butt u Paul Scholes, magħrufin bħala Fergie's Fledglings.
Mill-istaġun 1994–95 sar figura regulari mal-ewwel tim, minħabba l-problemi
fiżiċi li laqtu lil Paul Parker.

F'Diċembru tal-2005, Gary inħatar il-kaptan il-ġdid ta' Manchester United, wara
t-tluq ta' Roy Keane.

F'Jannar tal-2006, l-azzjonijiet tiegħu kienu suġġett għal kontroversja bejn
il-partitarji ta' Manchester United u dawk ta' Liverpool, avversarji storiċi
tar-Red Devils. Wara l-gowl ta' Rio Ferdinand fid-90 minuta, Neville mar
jiċċelebra taħt is-settur tal-partitarji ta' Liverpool li kienu f'Old Trafford.
Dawn il-ġesti kienu kkritikati mill-plejer ta' Liverpool Jamie Carragher,
sezzjonijiet tal-istampa, u anki mill-pulizija li tawh it-tort talli ħoloq
inkwiet bejn il-partitarji fil-logħba. Sussegwentament, hu ġie immultat
mill-Football Association. Neville ikkontesta din id-deċiżjoni, però kien xorta
waħda immultat £5,000 u mwiddeb fuq il-kondotta tal-futur.

Sa issa, Gary Neville rebaħ tmien titli tal-Premiership, tliet FA Cups, żewġ
Champions Leagues, Tazza Interkontinentali, Tazza tad-Dinja tal-Klabbs u League
Cup, fejn din tal-aħħar kien l-ewwel trofew bħala kaptan.

Fid-9 ta' April 2008, Nevilla għamel ir-ritorn tant mistenni kontra Roma
fit-tieni leg tal-kwarti tal-finali taċ-Champions League f'Old Trafford meta
ssostitwixxa lil Anderson. Neville kien milqugħ lura fil-grawnd permezz ta'
ovazzjoni kbira mis-sostenituri, u mal-ewwel ingħata l-faxxa tal-kaptan. Din
kienet id-99 dehra ta' Neville fiċ-Champions League.

Neville beda l-ewwel partita fi sbatax-il xahar meta mexxa lil Manchester United
għar-rebħ tal-FA Community Shield kontra Portsmourth, fl-10 ta' Awwissu 2008.
Fil-21 ta' Settembru 2008, Neville beda l-ewwel partita tiegħu fil-kampjonat
għal madwar tmintax-il xahar meta lagħab kontra Chelsea. F'Ġunju tal-2009
estenda l-kuntratt li se jżommu mal-klabb sal-2013.

Nhar it-28 ta' Frar, 2010, daħal bħala sostitut fit-tieni taqsima tal-finali
tal-League Cup kontra Aston Villa, li United rebħu bl-iskor ta' 2–1. Wara serje
ta' problemi fiżiċi li tappnu l-involviment regulari tiegħu mal-ewwel tim,
f'Settembru 2010 iddeċieda li ma jibqax aktar kaptan tat-tim biex il-faxxa
titieħħed minn plejers li huma involuti iktar b'mod regulari fit-tim bħal Rio
Ferdinand, Nemanja Vidić jew Patrice Evra. Fit-2 ta' Frar, 2011, ħabbar li rtira
għal kollox mill-futbol milgħub.

Gary Neville għamel id-debutt mat-tim nazzjonali Ingliż fl-1995, fejn kien
issostitwixxa lil Terry Venables f'logħba ta' ħbiberija kontra l-Ġappun. Hu kien
id-difensur lemini regulari tat-tim nazzjonali, fejn lagħab għal ħames kowċis
differenti. Hu kien l-uniku plejer 'il fuq minn 30 sena li kien magħżul fl-ewwel
tim ta' Steve McClaren fl-2006, wara li David Beckham, David James u Sol
Campbell ma ġewx imsejħa.

Fl-1996 sar l-iktar plejer żagħżugħ li pparteċipa fil-Kampjonati Ewropej 1996,
fejn lagħab fil-partiti kollha minbarra s-semifinali minħabba skwalifika. Ħa
sehem ukoll fit-Tazza tad-Dinja 1998 u fil-Kampjonati Ewropej 2000. Ix-xewqat li
jilgħab fit-Tazza tad-Dinja 2002 sfumaw hekk kif kiser saqajh, imma hu mal-ewwel
irritorna lura fl-iskwadra u kien regulari anki waqt il-Kampjonati Ewropej 2004.

Neville tilef l-aħħar stadji ta' kwalifikazzjoni tat-Tazza tad-Dinja 2006
minħabba uġigħ. Hu rritorna mat-tim Ingliż f'Marzu 2006 f'logħba ta' ħbiberija
kontra l-Urugwaj.

Kif kien mistenni, Neville kien magħżul għal mal-iskwadra Ingliża għat-Tazza
tad-Dinja 2006. Hu lagħab fin-naħa leminija tad-difiża fil-partita ta' ftuħ ta'
Grupp B kontra l-Paragwaj. Madanakollu, Neville weġġa' l-parti ta' wara ta'
saqajh taħt l-irkoppa waqt taħriġ filgħaxija qabel it-tieni logħba tat-tim
kontra t-Trinidad u Tobago. Hu kien imġiegħel jitlef il-logħba, l-aħħar partita
tal-fażi tal-grupp kontra l-Iżvezja u l-logħba kontra l-Ekwador fir-rawnd
tal-aħħar sittax.

Wara l-eliminazzjoni kontra l-Portugall Gary Neville iddeċieda li jkompli
l-avventura mat-tim nazzjonali. Kien anki kandidat biex jakkwista l-faxxa ta'
kaptan flimkien ma' Steven Gerrard u John Terry, bil-faxxa tingħata lil dan
tal-aħħar.

Fil-11 ta' Ottubru, 2006, fil-fażi ta' kwalifikazzjoni għall-Kampjonati Ewropej
2008 Gary Neville skorja awtogowl, it-tieni wieħed fil-karriera tiegħu. Fis-7
ta' Frar, 2007 Gary Neville kiseb il-85 preżenza mat-tim nazzjonali f'logħba ta'
ħbiberija kontra Spanja, fejn laħaq ir-rekord ta' Kenny Sansom. Dan ir-rekord
kien mistenni li jegħlbu fil-partiti kontra l-Andorra u l-Iżrael, imma kellu
jieqaf għal madwar disa' xhur.



https://mt.wikipedia.org/wiki/Gareth_Sciberras

Gareth Sciberras (Pietà, 29 ta' Marzu 1983) huwa futboler Malti li jilgħab
mat-tim ta' Marsaxlokk u mat-tim nazzjonali Malti, bħala midfilder.

Gareth beda l-karriera tal-futbol ma San Ġwann u wara mar ma Pietà Hotspurs
fl-istaġun 2000–01. Sciberras kważi istantanjament kellu postu ma fil-midfild ma
Pietà Hotspurs, fl-ewwel staġun tiegħu mal-klabb ġdid tiegħu huwa għamel 18-il
apparenza, iżda naqset li jiskorja gowl, kif il-Pietà Hotspurs spiċċaw is-7 post
fil-Premier League Malti.

Fl-istaġun 2001–02, Gareth għen lil Pietà Hotspurs għall-finitura oħra fis-7
post fil-Premier League, billi għamel 20 apparenzi, iżda għal darb'oħra naqas li
jiskorja.

Gareth mar għall-istaġun 2002–03, bit-tama li jgħin lil Pietà Hotspurs jiksbu
post iktar ogħli mill-istaġun ta qabel, li Pietà Hotspurs kisbu rekord li
spiċċaw fil-ħames post fil-Premier League, filqawt li Sciberras għamel 26
apparenzi, iżda naqset li jiskurja.

Fl-istaġun 2003–04, minnufih Sciberras kien baqgħa ma Pietà Hotspurs, darb'oħra
Gareth kienet involuta b'mod qawwi mal-ewwel ħdax matul l-istaġun, li għamel 26
apparenzi u skorja l-ewwel żewġ gowls tiegħu għall-klabb, filwaqt li għinhom
jiksbu il-5 għal darb'ohra fil-Premier League.

Fl-istaġun 2004–05 għall-Gareth kien l-aħħar staġun ma Pietà Hotspurs, huwa għen
lil-klabb biex jikseb is-7 post fil-Premier League, hu għamel 13-il apparenza u
skorja żewġ gowls oħra.

Gareth Sciberras telaq lil Pietà Hotspurs u ngħaqad ma sħabu tal-Premier League
Malti,Marsaxlokk għall-istaġun 2005–06, wara istaġun impressjonanti huwa għen
klabb il-ġdid tiegħu biex jispiċċa fl-ogħla post fl-istorja tagħhom, kif huma
spiċċaw fit-3 pożizzjoni fil-Premier League filwaqt li Gareth għamel 12-il
apparenzi, iżda fin-nuqqas li jiskorja.

Fl-istaġun 2006–07 wera li kien l-aħjar staġun ta suċċess fil-karriera ta'
Gareth. Matul l-istaġun, Sciberras għamel 25 apparenzi, u skorja żewġ gowls, kif
Marsaxlokk kienu inkurunati bħala ċampjins tal-Premier League għall-ewwel darba
fl-istorja klabb.

Fl-istaġun 2007–08 Marsaxlokk kellhom xi grad ta' suċċess tagħhom stess, wara
s-suċċess kbir tal-istaġuni ta 'qabel. L-iskwadra kienet imdgħajfa minħabba li
ħafna mill-plejers tajbin iċċaqalqu, dawn ħallew il-klabb b'talent qasir,
Sciberras kien staġnat minkejja t-telf ta' plejers tal-klabb, dawn xorta
rnexxielha jiksbu it-2 post fil-Premier League, filwaqt li Gareth għamel 15-il
apparenza u skurja gowl.

Gareth mar fl-istaġun 2008–09 bit-tama li jgħin lil Marsaxlokk jiksbu aktar
unuri, madankollu l-klabb kellu bidu diżappuntanti kbir għall-istaġun
mill-istandards għoljin tagħhom stess, biss irnexxielhom jiksbu post fil-Grupp
tac-championship billi rebħu lil Msida Saint-Joseph fil-logħba finali tal-ewwel
rawnd. Sciberras għamel 25 apparenzi, iżda naqas li jiskurja xi gowls matul
l-istaġun. Minkejja li l-klabb kellu bidu ta' diżappunt kbir għall-istaġun, huma
irnexxielhom jintemmu l-istaġun fir-4 pożizzjoni Premier League.

Fl-istaġun 2009–10, Marsaxlokk kienu dovuti li jilgħabu fil-Premier League,
madankollu l-klabb kellu verdett ħati dwar każ ta' korruzzjoni mill-istaġun ta
'qabel, Marsaxlokk kienu relegati għall-Ewwel Diviżjoni Maltija, filwaqt Gareth
baqa 'mal-klabb.

Fl-istaġun 2010–11 Gareth iddeċida li jmur ma Birkirkara. Gareth għamel 26
apparenzi u skurja żewġ gowls kontra Hibernians. Bis-suċċes li għamel
mal-istripes Gareth iffirma kuntratt ta' tlett snin ma Birkirkara.

Fl-istaġun 2011–12 Gareth għamel gowl brillanti, għal darb'oħra huwa ppruva
l-potenzjal sħiħ tiegħu u ġie ppremjata għal dawn il-prestazzjonijiet. Gareth
issa sar viċi kaptan mas-sofor u l-ħomor. Matul l-istaġun Gareth 33 apparenzi u
skurja żewg gowls.

Gareth Sciberras għamel 13-il apparenza ma Malta. Fil-11 ta' Diċembru 2003,
Gareth għamel id-debutt internazzjonali tiegħu għall-Malta f'logħba ta ħbiberija
kontra l-Polonja



https://mt.wikipedia.org/wiki/Galatasaray_SK

Galatasaray Spor Kulübü, komunement magħruf bħala Galatasaray u fondat bħala
Galata-Serai Football Club minn Ali Sami Yen fl-1905, huwa klabb tal-futbol
professjonali bbażat f'İstanbul, it-Turkija. Il-Klabb huwa l-fergħa
tal-assoċjazzjoni futbol ta' Galatasaray Sports Club, parti innifsu
mill-Komunità tal-Galatasaray li tinkludi l-Università tal-Galatasaray u
Galatasaray Lisé.

Galatasaray huwa l-aktar klabb tal-futbol suċċessiv fit-Turkija, li rebħu 44
trofej domestiċi inkluż ir-rekord ta' 18-il titlu tas-Süper Lig, rekord ta'
14-il Tazza Torka u rekord ta' 12-il Super Cup Torka. Dawn huma wieħed mit-tliet
timijiet li pparteċipaw fil-55 staġun tas-Süper Lig mill-1959, wara x-xoljiment
tal-Kampjonat ta' Istanbul. Internazzjonalment, Galatasaray wkoll rebħu l-UEFA
Cup u l-UEFA Super Cup fl-2000, li saru l-ewwel tim Tork biex jirbaħ trofew
Ewropew u l-ewwel tim fl-istorja li sar rebbieħ tal-UEFA Cup mingħajr l-ebda
telfa. Domestikament, Galatasaray huwa l-unika klabb tal-futbol li rebaħ
is-Süper Lig erba' darbiet infila (1997, 1998, 1999 u 2000). Fl-istaġun
1999-2000, il-klabb kiseb l-adt rari tal-kwadrupla billi rebħu s-Süper Lig,
it-Tazza Torka, il-UEFA Cup u Tazza TSYD fi staġun wieħed. Huwa wkoll l-uniku
klabb Tork li deher fl-ewwel post fil-Klassifiki Dinjija tal-IFFHS fl-2000.

Mill-2011, l-istadju tal-klabb huwa Türk Telekom Arena li jesa' 52,695 spettarur
u jinsab ġewwa Seyrantepe, İstanbul li huwa għandhu rekord tal-aktar stadju
tal-futbol li għandhu volum għoli fid-dinja, (131.76dBA), huma mexxew minn Ali
Sami Yen li kien l-istadju tal-klabb mill-1963.

Il-klabb għandu rivalità fit-tul ma' timijiet oħra kbar f'Istanbul, jiġifieri
bħal Beşiktaş JK u Fenerbahçe SK, filwaqt id-derby ma Fenerbahçe (magħrufa bħala
Kıtalar Arası Derbi jew "Derby Interkontinentali" bil-Malti) hija meqjusa bħala
waħda mill-akbar fil-futbol dinji.

Galatasaray huwa l-aktar klabb li għandhu partitarji fit-Turkija u huwa wieħed
minn tliet klabbs li għandhom aktar minn 10 miljun segwaċi fuq is-siti soċjali
tal-medja li huma Facebook u Twitter. Huma għandhom madwar 25 miljun partitarji,
b'madwar 38% ġejjin minn barra t-Turkija. Galatasaray huma wkoll meqjusa bħala
wieħed mill-aqwa ditti b'saħħithom globali fit-Turkija. Il-klabb jikkompeti sew
ma dawk il-klabbs sinjuri fid-dinja bi dħul annwali ta' €95.1 miljun.

Galatasaray SK kienu fondati fil-waqgħa tal-1905, minn student ta' Skola
tal-Galatasaray (skola għolja bbażata fl-1481) bħala klabb tal-futbol. L-ewwel
president ta' Galatasaray kien Ali Sami Yen. L-ewwel logħba tagħhom kienet
kontra Cadi-Keuy FC u huma rebħu din il-logħba 2-0. Kien hemm ċertu
diskussjonijiet dwar l-isem tal-klabb, fejn kien hemm xi suġġerimenti bħal
Gloria (rebħa) u oħrajn Audace (kuraġġ), iżda ġie deċiż li l-isem tal-klabb ikun
Galatasaray.

L-isem Galatasaray innifsu ġej minn dak ta' Skola tal-Galatasaray, li min-naħa
ħadu isimhom minn Galata Sarayı Enderûn-u Hümâyûn (Palazz Imperjali ta' Skola
Galata), l-isem tal-iskola oriġinali ġie stabbilit fuq is-sit fl-1481, u li
min-naħa l-oħra ħadu isimhom mill-kolonja medjevali ta' Genoese qrib Galata.
Galatasaray tfisser direttament bħala 'Palazz Galata'.

Skond ir-riċerkatur Cem Atabeyoğlu, Galatasaray ħadu isimhom minn logħba
tal-ewwel logħbiet tagħhom. F'dik il-logħba, Galatasaray rebħu 2–0 kontra klabb
jismu Rûm u l-ispettaturi bdew issejħulhom "Galata Sarayı Efendileri"
(bil-Malti: Sinjuri ta' Palazz (Belt) Galata), u wara dan l-avveniment, huma
adottaw dak l-isem u bdew isejħu lil-klabb tagħhom "GalataSaray". Fl-1905, matul
l-era tal-Imperu Ottoman, ma kienx hemm liġijiet għall-assoċjazzjonijiet,
għalhekk il-klabb ma setax jiġi reġistrat uffiċjalment, imma wara l-Liġi
tal-Assoċjazzjoni fl-1912 , il-klabb ġie rreġistrat legalment.

Għall-ewwel, il-kuluri ta' Galatasaray Sports Club kienu aħmar u abjad. Dawn
huma l-kuluri tal-bandiera Torka. Madankollu, ir-Repubblika Torka ma kinitx
fondata f'dak iż-żmien. Għalhekk, din l-ispirazzjoni kkawżat l-amministrazzjoni
repressiva tal-ġurnata u ħassuhom skomdi u l-amministrazzjoni ppersegwitat
plejers tal-futbol. Għal din ir-raġuni, il-kuluri ġew mibdula għall-isfar u blu
skur sal-1907. Fl-1908, kuluri ġodda ġew magħżula bħala aħmar u isfar. Ali Sami
Yen stqarr, "Wara li ilna barra u ġewwa minn diversi ħwienet, rajna żewġ
materjali tas-suf eleganti fil-ħanut Fatty Yanko ġewwa Bahçekapısı (bejn Eminönü
u Sirkeci f'Istanbul, issa msejħa Bahçekapı). Wieħed minnhom kien pjuttost aħmar
skur, li jixbaħ il-kulur taċ-ċirasa, u l-ieħor isfar fl-oranġjo. L-iskrivan
tal-bejgħ għamel żewġ drappijiet mil-barma t'idejh u huma saru tant qawwija li
fakru s-sbuħija tal-għasfur goldfinch. Aħna ħsibna li kienu qed ifittxu kuluri
ta' ċaqliq fi ħruq tan-nar. Konna qegħdin nimmaġinaw il-fjamma safra u ħamra fuq
it-tim brillanti tagħna u ħolma li toħodna magħha fir-rebħiet. Għalkemm hekk
għamlet."

Peress li ma kienx hemm timijiet Torok, Galatasaray issieħbu fil-Kampjonat
t'Istanbul li kien jikkonsisti timijiet Ingliżi u Griegi fl-istaġun 1905-1906.
Huma rebħu l-ewwel titolu tal-kampjonat tagħhom fl-istaġun 1907–1908, Dan witta
t-triq tal-bidu tal-istorja tal-futbol Tork.

Filwaqt li l-futbol fit-Turkija beda jiżviluppa għal kollox, sal-1952,
Galatasaray rebħu 10 titli oħra tal-Istanbul League, sitt titli tas-Sunday
League u tlett titli tal-Friday League. Wara r-rikonoxximent tal-futbol
professjonali fl-1952, l-ewwel kampjonat professjonali iżda mhux nazzjonali
tat-Turkija, Istanbul Professional League li ntlagħab bejn l-1952 u l-1959.
Galatasaray rebaħ tlieta titli minn 7 staġuni.

Türkiye Profesyonel 1. Ligi (illum imsejjħa Turkcell Super League) iffurmat
fl-1959. Dan huwa l-ogħla kampjonat professjonali fil-futbol nazzjon Tork, u
l-aktar kompetizzjoni sportiva popolari fil-pajjiż. Galatasaray ipparteċipaw
fl-istaġuni kollha u rebħu 18-il titlu minn dakinhar.

L-aktar era suċċessiva ta' Galatasaray kienet tard fid-1990ijiet, meta l-klabb
sar l-ewwel klabb tal-futbol Tork li rebaħ trofew Ewropew. Huma kienu megħjuna
f'din minn waħda mill-aħjar ġenerazzjoni tat-Turkija ta' plejers Torok li marru
biex jintemmu fit-3 post fit-Tazza tad-Dinja 2002 u lagħbu fil-kwarti tal-finali
tal-UEFA Euro 2000. Minbarra plejer talentużi, timijiet viżitaturi wkoll ma
jħobbux jivvjaġġaw fl-Istadju Ali Sami Yen li litteralment Jissejjaħ "Infern"
mill-partitarji ta' Galatasaray minħabba l-atmosfera intimidazzjoni pprovduta
mis-sapporters inklużi r-rewwixti fil-folol.

Hemm ħafna plejers tal-futbol ta' suċċess li lagħab għal Galatasaray u ħallew
il-marka tagħhom fl-istorja tal-futbol Tork. Ftit eżempji jistgħu jkunu l-eroj
nazzjonali tat-1930ijiet Eşfak Aykaç, Boduri li miet ta' 21 sena , Mehmet
Leblebi li skorja rekord domestiku ta' 14-il gowl f'logħba waħda, Gündüz Kılıç
imlaqqam Baba (missier) li kien kowċ, iżda wkoll plejer tat-team tiegħu
fil-1950ijiet li kien ta' suċċess kbir kemm kowċ u plejer, l-aħwa Bülent-Reha
Eken, Suat Mamat li għamel hat-trick fit-Tazza tad-Dinja 1954, Coşkun Özarı li
ħajtu ddedikata lil Galatasaray, Turgay Şeren il-gowler straordinarju li
jissejjaħ the Panther of Berlin, Fatih Terim il-kaptan tat-tim ta' Galatasaray u
tat-tim nazzjonali Tork u rebaħ il-UEFA Cup fl-2000 bħala kowċ, Metin Oktay
il-leġġendarju li kien l-aqwa skorer tal-kampjonat Tork 6 darbiet, Zoran Simović
gowler ieħor magħruf għall-penaltis, Cüneyt Tanman li lagħab rekord ta' 342
logħba għall-Galatasaray, Tanju Çolak skorer straordinarju li kien ir-rebbieħ
taż-Żarbuna tad-Deheb fl-1988 ma Galatasaray, Cevad Prekazi plejer mill-Kosovo
li kien spettakolari għall-free kicks, Taffarel il-gowler rebbieħ tat-Tazza
tad-Dinja mal-Brażil, Gheorghe Hagi, l-eroj tal-futbol Rumen li għadu deskritt
bħala l-aqwa plejer barrani li lagħab fit-Turkija, l-attakant Brażiljan Mário
Jardel, li kien imssejjaħ Super Mário mill-partitarji u skorja żewġ gowls
għall-Galatasaray fil-Finali tas-Super Cup Ewropea tal-2000 kontra Real Madrid,
u l-aħħar iżda mhux l-inqas, Hakan Şükür, il-plejer li skorja l-aktar gowls
fl-ewwel diviżjoni tal-istorja tal-futbol Tork (249 gowl).

L-isem Galatasaray innifsu ġej minn dak ta' Skola tal-Galatasaray, li min-naħa
ħadu isimhom minn Galata Sarayı Enderûn-u Hümâyûn (Palazz Imperjali ta' Skola
Galata), l-isem tal-iskola oriġinali ġie stabbilit fuq is-sit fl-1481, u li
min-naħa l-oħra ħadu isimhom mill-kolonja medjevali ta' Genoese qrib Galata.
Galatasaray tfisser direttament bħala 'Palazz Galata'.

Huwa importanti li wieħed iżomm f'moħħu li Galatasaray hija kelma komposta u
hija ppronunzjata bħala tali. L-aktar żball komuni li huwa mhux magħmul minn
kelliema Torok huwa li jgħidu Gala-tasaray, filwaqt li l-espressjoni korretta
għandha tkun Galata-Saray ma' waqfa fil-qosor ħafna bejn iż-żewġ kelmiet.

Meta Galatasaray ġew fondati, l-ebda timijiet Torok ma kellhom grawnd tagħhom
stess, u l-logħob fil-Kampjonat t'Istanbul kienu jsiru ġewwa Papazın Çayırı –
illum is-sit ta' Stadju Şükrü Saracoğlu ta' Fenerbahçe. Fl-1921 l-ewwel stadju
tal-futbol xieraq fil-belt inbena, l-Istadju Taksim, li kien użat bħala grawnd
tat-timijiet kolla f'Istanbul. Meta l-istoriku Stadju Taksim kien imwaqqa
fl-1940, Galatasaray iddeċiedew li jibnu grawnd kbir u modern. Minħabba
diffikultajiet li rriżultaw mit-Tieni Gwerra Dinjija, il-kostruzzjoni ġiet
ittardja għal aktar minn għoxrin sena. F'dan il-perjodu, huma lagħbu ġewwa Şeref
Stadi u Dolmabahçe Stadi

Fl-20 ta' Diċembru 1964, l-Istadju Ali Sami Yen ġie nawgurat. Huwa msemmi wara
l-fundatur ta' Galatasaray, Ali Sami Yen, huwa jinsab fil-kwart ta' Mecidiyeköy
tad-distrett ta' Şişli fiċ-ċentru tal-belt. Fl-1964, l-istadju kellu kapaċità
ta' 35,000. Illum, minħabba titjib fis-sigurtà u l-projbizzjoni ta' spettaturi
mhux bilqiegħda, huwa għandhu kapaċità ta' 24,990 bilqiegħda.

Wara l-2002, meta Istadju Olimpiku Atatürk kienet mibnija għall-offerta
fil-Logħob Olimpiku ġewwa Istanbul, Galatasaray bdew jilgħabu hemmhekk fit-Tazza
Ewropea. Ir-rekord t'attendenza fost il-grawnds Torok kien miksur hemm,
fil-logħba Galatasaray–Olympiacos li ntlagħbet quddiem 79,414 spettatur.
Madankollu, l-Istadju Ali Sami Yen għandhu importanza storika għas-sapporters
ta' Galatasaray għalkemm huwa iżgħar u ikbar.

Il-Grawnd ġdid ta' Galatasaray ġie mibni mill-ġdid li huwa Türk Telekom Arena.
Dan jinsab fil-kwart ta' Aslantepe qrib Maslak, distrett finanzjarju ġewwa
Şişli. L-istadju l-ġdid, li nfetaħ fil-15 ta' Jannar 2011, għandu kapaċità ta'
52,695 sedili, li għamlet l-akbar stadju proprjetà privat tal-klabb fit-Turkija.

Mill-1998, wara kull gowl skorjat minn Galatasaray, tindaqq l-aħħar parti
tal-kanzunetta I Will Survive mill-Banda Hermes House. Għalkemm il-kanzunetta
hija bl-Ingliż, il-parti użata m'għandha l-ebda lirika ħlief "la la la la".
Barra minn hekk, qabel kull logħba l-Florida State Warchant (Galatasaray War
Chant), li hija chant antika ħafna tal-Indjani Amerikani indiġeni
tat-Tramuntana, tindaqq akkumpanjata minn dak li s-sapporters issejħu "scarf
show" fejn il-partitarji juru xalpi,bnadar u aktar. Ħafna nies issejħu l-istadju
'Cehennem' (infern) minħabba l-innijiet tal-istadju u jsaħnu kontinwament
il-partitarji.

Għal aktar informazzjoni fuq l-Unuri, ara Lista ta' rekords u statistiki ta'
Galatasaray SK u Galatasaray SK fl-Ewropa.

Għal dettalji dwar l-eks plejers, ara Plejers ta' Galatasaray SK u Lista ta'
plejers ta' Galatasaray SK.



https://mt.wikipedia.org/wiki/Friedrich_Carl_von_Savigny

Friedrich Carl von Savigny (Frankfurt am Main, 21 ta' Frar 1779 – Berlin, 25 ta'
Ottobru 1861) kien ġurista, filosfu u politiku Ġermaniż fundatur tal-Skola
Storka Ġermaniża u prekursur tal-pandettistika.

Friedrich Carl von Savigny tnissel minn familja tan-nobiltà li kellha l-art,
emigrata mil-Lorena lejn il-Ġermanja. Skont id-drawwa tal-istudenti Tedeski,
Savigny studja f'bosta universitajiet, l-aktar Jena, Lipsia u Halle, Gottinga u
Marburgu; kiseb il-lawrja fl-università tal-aħħar fl-1800, u sewwasew wara beda
karriera akkademika. Il-ġid u l-qagħda soċjali ppermettewlu jiddedika ruħu
għall-attivitajiet intellettwali. Fl-1803 kiseb fama kbira bit- trattat Das
Recht des Besitzes (Id-Dritt tal-Pussess), meqjus il-punt tat-tluq tal-istudji
teoriċi fuq id-Dritt fis-seklu 19. Fl-1804 iżżewweġ lil Kunigunde Brentano, oħt
Bettina u Clemens Maria Brentano; binhom Karl Friedrich von Savigny (1814-1875)
meta kiber sar politiku u diplomatiku Prussjan importanti.

Fl-1808 Savigny mar l-Università ta' Landshut (dak iż-żmien fir-Renju
tal-Bavarja) bħala Professur tad-Dritt Ruman; fl-1810 kien mibgħut fl-Università
ta' Berlin il-ġdida, fejn dlonk sar wieħed mid-doċenti l-aktar magħrufin u
influwenti, u fejn baqa' għall-bqija ta' ħajtu; segwew il-lezzjonijiet tiegħu
saħansitra Massimiljanu II tal-Bavarja u Federiku Gulielmu IV tal-Prussja. Ma
damx ma sar membru tal-prestiġġjuża Akkademja Rjali Prussjana tax-Xjenzi ta'
Berlin u kien mistieden jagħmel parti mill-Kunsill tal-Istat il-ġdid
(Staatsrath). Mill-1842 sal-1848 kien Ministru għar-Riforma Leġiżlattiva
tal-Gvern Prussjan. Meta temm l-esperjenza governattiva, ma marx lura
għat-tagħlim, imma ddedika ruħu għall-espożizzjoni teorika tal-konċezzjoni
ġuridika tiegħu. Savigny kien fost l-akbar esponenti tal-Iskola Storika
tad-Dritt, li kienet tqis lid-Dritt bħala prodott tas-sentiment, tan-natura u
tal-ispirtu ta' kull poplu (Volksgeist) u kienet tidentifika għalhekk
l-espressjoni ġuridika fundamentali fil-konswetudni. Fl-1815 waqqaf, flimkien
ma' Karl Friedrich Eichhorn u Johann Friedrich Ludwig Göschen, ir-rivista
Zeitschrift für geschichtliche Rechtswissenschaft, l-organu tal-Iskola Storika
tad-Dritt.

Taħt l-influwenza tal-“Iskola storika” tiegħu żviluppat l-elaborazzjoni
dottrinarja tad-Dritt – jiġifieri ta' dak id-Dritt mhux pożittiv, imma dak illi
jgħix fil-ħajja ta' kuljum u ma jmissx lill-Istat li jikkodifikah – u b'mod
partikolari tal-“usus modernus Pandectarum”, imsejjes fuq l-istudju u
r-rielaborazzjoni tas-sistema tal-hekk-imsejjaħ ius commune li kien għadu
viġenti fil-Ġermanja (Das gemeine Recht).



https://mt.wikipedia.org/wiki/Forma_(botanika)

Forma huwa Takson fil-Klassifikazjoni Xjentifika li jintuża biss fil-botanika u
fiż-żooloġija il-Morf qiegħed f'livell ekkwivalenti.

Fin-Nomenklatura Botanika, Forma ( Latin "forma") huwa Takson b'livell aktar
baxx minn dak ta' Sottovarjetà ( Latin "subvarietas") iżda b'livell ogħla minn
dak ta' Sottoforma ( Latin "subforma") u b'hekk jissejjaħ Takson infraspeċifiku.
Dan jidher fl-isem li jkun magħmul minn 3 partijiet isem ġeneriku, isem
speċifiku jew l-epitet speċifku u l-isem infraspeċifiku jew l-epitet
infraspeċifiku. Biex jiġi ndikat dan, l-abbrevjazjoni "f." trid tiġi miktuba
qabel l-epitet infraspeċifiku.

Eżempju; il-kaktus Acanthocalycium spiniflorum f. klimpelianum jew
Acanthocalycium spiniflorum forma klimpelianum.

Forma normalment huwa grupp b'differenzi żgħar imma notabli. Pereżempju, forom
bil-fjura bajda ta' speċi li normalment ikollhom fjuri kuluriti jistgħu
jingħataw l-isem "f. alba". Uħud mill-botanisti jemmnu li l-forom m'hemmx bżonn
jingħataw ismijiet għax hemm numru li ma jispiċċa qatt minn dawn ibbażati fuq
differenza ġenetika żgħira ħafna.



https://mt.wikipedia.org/wiki/Filippu_Neri

San Filippu Neri, magħruf ukoll bħala l-Appostlu ta' Ruma (Firenze, 22 ta' Lulju
1515 – Ruma, 25 ta' Mejju 1595) kien saċerdot Taljan, magħruf għat-twaqqif ta'
soċjetà ta' qassisin sekulari msejħa "Il-Kongregazzjoni tal-Oratorju".

Filippu Neri twieled f'Firenze, l-Italja, bin Francesco Neri, nutar u iktar tard
alkemista, u Lucrezia da Mosciano. Kien it-tieni wild minn erbgħa. Sentejn qablu
kienet twieldet Katerina (li iktar tard kellha żewġ ulied it-tnejn sorijiet),
tliet snin warajh Elisabetta (li xehdet fil-Kawża ta' Kanonizzazzjoni tiegħu) u
Antonio li miet tarbija.

Meta kellu ħames snin tilef 'l ommu, iżda hu u ż-żewġ ħutu l-oħra ġew imrobbija
b'imħabba kbira mit-tieni mara ta' missierhom, Alessandra di Michele Lensi. Sa
minn meta kien għadu żgħir, kellu dispożizzjonijiet tant ħelwin li kienu
jsejħulu t-"Twajjeb Pippo" (Pippo Buono). L-ewwel edukazzjoni ħadha d-dar
imbagħad għand ċertu Clemente, u mbagħad fil-Kunvent ta' San Marco f'Firenze, li
għal xi żmien kien immexxi minn Savonarola.

Fl-1534 mar Ruma bħala pellegrin u hemm iltaqa' ma' Galeatto Caccia, Fjorentin
bħalu u kap tad-Dwana, li tah kamra fqira fejn joqgħod u xi ħaġa żgħira x'jiekol
kuljum, bil-patt li jedukalu ż-żewġ uliedu, Michele u Ippolito (dawn iktar tard
saru wieħed saċerdot u l-ieħor patri Ċertożin). Dam f'din il-ħajja għal
sbatax-il sena, imma fl-istess żmien, studja l-filosofija mad-Dumnikani, u
t-teoloġija mal-Agostinjani. Fi tmiem l-1537 biegħ il-kotba li kellu u flushom
tahom lil żagħżugħ Kalabriż fil-bżonn, jismu Gugliemo Sirleto, li iktar tard sar
Kardinal.

Fit-talb tiegħu Filippu beda jkun mistiku u kontemplattiv. Beda ukoll jiġbor xi
żgħażagħ miegħu biex flimkien jitolbu, jistudjaw ir-reliġjon, iżuru
l-isptarijiet u jagħmlu atti oħra ta' karità, l-iktar fl-isptar ta' San Ġakbu,
fejn hemm sar ħabib kbir ta' San Kamillu de Lellis. F'Pentekoste tal-1544, waqt
li kien qed jitlob fil-katakombi ta' San Sebastjan, Filippu Neri għadda minn
esperjenza soprannaturali, li fiha qalbu kibret. Wara din l-esperjenza ħalla
d-dar fejn kien ospitat u mar jgħix ta' eremita fit-toroq ta' Ruma, u kien
jorqod taħt il-portiku ta' xi knisja jew fejn isib. Huwa u jimxi f'Campo dei
Fiori u fl-inħawi ta' Trastevere kien ikun hemm żgħażagħ li jiżżufjettaw bih kif
jarawh. Huwa ma kienx jitlef din l-okkażjoni, u kien ikompli jiżżufjetta magħhom
u jirbaħhom bis-simpatija tiegħu. Imbagħad wara li jiċċajta kien jinbidel
f'daqqa fi predikatur u jgħidilhom: “Fratelli, state allegri, ridete pure,
scherzate finché volete, ma non fate peccato!” ("L-aħwa, kunu ferħana, idħku,
iċċajtaw kemm tridu, imma tagħmlux dnub.")

Fit-23 ta' Mejju 1551, ta' 36 sena, ġie ordnat qassis, ħalla dik il-kamra li
kien joqgħod fiha u mar jgħix fil-Presbiterju ta' San Ġlormu ma' Dun Rossa u
qassisin oħra li kienu jgħixu bil-karità. Hawn intefa' għall-appostolat billi
filgħodu kien jgħaddih fil-konfessjonarju u filgħaxija kien ilaqqa' n-nies biex
jitolbu, ikantaw u jitkellmu fuq il-ħwejjeġ tar-ruħ. Kien ukoll jorganizza
pellegrinaġġi għall-knejjes u katakombi biex isaħħaħ il-fidi ta' dawk li kienu
jmorru miegħu.

Għalih il-qrar kien sors ta' djalogu mal-"penitenti", u dan kien jagħmlu kuljum
minn sbieħ il-jum sa nofsinhar. Minn dawn id-djalogi beda l-ewwel nukleu
tal-hekk imsejjaħ Oratorio": minn dawn xi uħud saru saċerdoti, bdew jgħixu ħajja
komunitarja u Filippu sar ir-rettur tagħhom u għamlilhom regola.

Il-vjaġġ ta' San Franġisk Saverju, fil-Lvant Imbiegħed, ħeġġeġ lil Filippu Neri
imur missjunarju f'dawk l-artijiet imma qassis mill-Chiesa di Tre Fontane, ma
tahx parir favorevoli u ddeċieda li jiddedika ħajtu għan-nies ta' Ruma. L-ewwel
Oratorju fl-1558 beda fil-knisja fqira ta' San Girolamo della Carità. Xi
ekkleżjastiċi għolja bdew jgħiru għalih u jikkritikawh, fosthom il-kardinal
Virgilio Rosari, li sa wasal biex ma ħallihx iqarar, xi ħaġa li kienet tant għal
qalbu. L-istess kardinal baqa' sakemm miet fl-1559, ixerred kalunnji fuq Filippu
Neri.

Fl-1559, Filippu Neri sar ħabib mal-kardinal Milaniż San Karlu Borromeo, u dan
tal-aħħar spiss kien imur jieħu pariri mingħand Filippu fuq kwistjonijiet
“jaħarqu”. Borromeo għamel minn kollox biex jipperswadi lil Filippu Neri imur
Milan biex iwaqqaf komunità bħal ma kellu f'Ruma imma bla suċċess.

Fl-1575 Papa Girgor XIII approva l-Kongregazzjoni tal-Oratorio u tahom il-Knisja
ta' Santa Maria in Vallicella, li saret is-sede tagħhom. Neri kien bniedem attiv
ħafna: irnexxielu jdaħħal fit-talb u fil-qari tal-Bibbja preghiera nies komuni,
artisti, mużiċisti, u xjenzati; u beda skola għat-tfal. Fi żmien meta
l-pedagoġija kienet awtoritarja huwa kien jitratta mat-tfal tat-triq b'paċenzja
u ħlewwa: tibqa' magħrufa l-eżortazzjoni tiegħu bid-djalett Romanesk: "State
bboni ...se potete!" (Oqogħdu bil-għaqal... jekk tistgħu). Frażi ċelebri oħra
tiegħu hija: "Te possi morì ammazzato... ppe' la fede!" (Jirra joqtluk...
għall-fidi!")

Ftit qabel miet, Papa Klement VIII ried jagħmlu kardinal imma Filippu ma
aċċettax u filwaqt li ħares 'il fuq qallu "Paradiso, Paradiso", jiġifieri li
kien jippreferi wisq iktar il-Ġenna minflok. Filippu miet fi tmiem il-jum tal-25
ta' Mejju 1595, festa ta' Korpus, fl-età ta' 80 sena wara li kien qatta'
l-ġurnata iqarar u jirċievi viżti. Hu ġie beatifikat minn Pawlu V fl-1615, u
kanonizzat minn Gregorju XV fl-1622. Il-festa tiegħu hi ċċelebrata fis-26 ta'
Mejju fil-kalendarju tradizzjonali u fil-25 ta' Mejju fil-kalendarju riformat.
Il-ġisem tiegħu jinsab meqjum fil-Chiesa Nuova.



https://mt.wikipedia.org/wiki/Festival_tal-Eurovision_2011

Il-Festival tal-Eurovision 2011 kien is-56 konkors annwali tal-Eurovision. Dan
il-festival sar f'Düsseldorf, il-Ġermanja, wara li l-Ġermanja rebħet il-konkors
tal-2010 permezz ta' Lena Meyer-Landrut bil-kanzunetta "Satellite".
Il-kompetizzjoni saret fl-Esprit Arena ta' Düsseldorf, li ntgħażlet minn tliet
postijiet madwar il-Ġermanja fil-fażi finali li saret fl-2010.

Id-dati stabbiliti għaż-żewġ semifinali kienu l-10 u t-12 ta' Mejju 2011,
bil-finali ppjanata għal-lejla tal-14 ta' Mejju 2011. Tlieta u erbgħin pajjiż
ikkonferma l-parteċipazzjoni tiegħu fil-konkors, fejn fost dawk li irritornaw
lura kien hemm l-Awstrija, li l-aħħar ipparteċipat fl-2007; l-Ungerija, li
kkompetew l-aħħar darba fl-2009; u San Marino, li pparteċipaw l-aħħar darba
fl-2008. L-Italja wkoll irritornat lejn il-konkors fejn din se tkun l-ewwel
parteċipazzjoni tagħha mill-1997.

Nhar it-12 ta' Otturu, 2010, ġie imħabbar mill-istazzjon Ġermaniż Norddeutscher
Rundfun (NDR) li l-Esprit Arena f'Düsseldorf kien se jkun l-post fejn se ssir
l-edizzjoni tal-Festival tal-Eurovision il-Ġermanja. Dan se jkun l-ewwel darba
li l-Konkors tal-Eurovision se jsir fil-Ġermanja wara r-riunifikazzjoni, billi
l-Ġermanja tal-Punent ospitat dan il-festival fl-1957 u l-1983. Il-Ġermanja huwa
wkoll l-ewwel membru tal-"Big Five" li se jospita l-konkors, peress li
fl-implimentazzjoni tar-regola tas-sena 2000, li tippermetti l-akbar ħames
kontributuri tal-European Broadcasting Union (EBU) – il-Ġermanja, Franza,
ir-Renju Unit, Spanja u l-Italja – li jikkwalifikaw awtomatikament għall-finali
flimkien mar-rebbieħ tas-sena preċedenti.

Total ta' tmient ibliet urew interess li jospitaw l-avveniment li jinkludi lil
Berlin, Amburgu, Hanover, Gelsenkirchen, Düsseldorf, Kolonja, Frankfurt u
Munich. Fil-21 ta' Awwissu 2010, l-NDR ħabbret li l-bliet ta' Berlin, Amburgu,
Hannover u Düsseldorf kienu l-uniċi li applikaw uffiċjalment biex jospitaw
l-konkors tal-2011.

L-erba' pajjiżi li jiffurmaw parti mill-"Big Four", flimkien mal-pajjiż ospitu
tal-konkors, awtomatikament jieħu post fil-finali. Għall-edizzjoni tal-2011,
minħabba li l-Ġermanja barra li hi l-ospitu tifforma wkoll parti mill-"Big
Four", wassal għal post vakanti fil-finali. Laqgħa li saret ġewwa Belgrad
iddikjarat li r-regoli mhumiex se jinbidlu, u li n-numru ta' parteċipanti
fil-finali se jinbidel sempliċement minn ħamsa u għoxrin għal erbgħa u għoxrin.
Fil-31 ta' Diċembru 2010, tħabbret il-lista uffiċjali ta' parteċipanti li kienet
tinkludi r-ritorn tal-Italja. Sussegwentament, din ġiet miżjuda bħala membru
tal-"Big Five" li jwassal sabiex tikkwalifikaw awtomatikament għall-finali,
flimkien mal-Ġermanja, Franza, Spanja u r-Renju Unit. B'din il-bidla, in-numru
ta' finalisti reġa' ġie restawrat għal ħamsa u għoxrin.

Fit-31 ta' Awwissu 2010, Svante Stockselius ħalla postu bħala Superviżur
Eżekuttiv tal-Festival tal-Eurovision, b'postu jieħdu n-Norveġiż Jon Ola Sand.

It-tlugħ tal-poloz ta' kif se jitkantaw il-kanzunetti tas-semifinali saru nhar
it-Tnejn 17 ta' Jannar 2011. Il-pajjiżi parteċipanti ġew maqsuma f'sitt urni
skont kif ivvutaw sal-2010. It-tlugħ barra li ddeċieda f'liema semifinali se
tikkompeti semifinali, iddetermina jekk hux mal-ewwel jew mal-aħħar nofs
tas-semifinali, sabiex id-delegazzjonijiet ikunu jafu bil-ħinijiet rispettivi
tal-provi. Ġie wkoll deċiż f'liema semifinali l-pajjiżi tal-"Big Five" (Franza,
il-Ġermanja, Spanja, ir-Renju Unit u l-Italja) se jivvutaw.

Għall-bidu s-Slovakkja ħabret l-irtirar tagħha mill-avveniment minħabba
raġunijiet finanzjarji, minkejja li sondaġġ pubbliku fuq is-sit uffiċjali
tal-istazzjon Slovenská televízia (STV) wera vot favur parteċipazzjoni. STV
ħabbru li kienu beħsiebhom jirritornaw għall-konkors tal-2012. Madanakollu,
l-applikazzjoni Slovakka baqgħet fuq il-lista proviżorja. Lejn Jannar tal-2011,
STV tenniet li s-Slovakkja kienet fil-fatt se tirtira mill-festival kawża ta'
problemi finanzjarji u bidliet fl-organika. Madanakollu, il-pajjiż ġie mniżżel
mill-EBU bħala wieħed mis-semifinalisti fit-tlugħ tal-poloz tas-17 ta' Jannar, u
STV aktar tard ikkonfermat li kienu se jipparteċipaw sabiex jevitaw li jieħdu
multa talli rtiraw tard.



https://mt.wikipedia.org/wiki/Festival_tal-Eurovision_2010

Il-Festival tal-Eurovision 2010 kien il-55 edizzjoni tal-Festival
tal-Eurovision. Dan sar ġewwa t-Telenor Arena, f'Bærum, fin-Norveġja, subborg
tal-belt ta' Oslo. Din hija t-tielet darba li dan il-pajjiż qed iżomm dan
il-festival, bl-edizzjonijiet preċedenti jkunu dawk tal-1986 u l-1996.
Is-semifinali ħadu post fil-25 u fis-27 ta' Mejju 2010, waqt li l-finali se
tieħu post nhar is-Sibt 29 ta' Mejju 2010. Il-kantanta ta' dsatax-il sena Lena
rebħet il-festival 2010 f'isem il-Ġermanja bil-kanzunetta "Satellite".

Il-European Broadcasting Union (EBU), għal din l-edizzjoni, effetwat xi tibdliet
fosthom fis-sistema ta' votazzjoni fis-semifinali, li tibbilanċja l-voti
tal-ġurija ma' dawk tal-pubbliku. Disgħa u tletin pajjiż daħlu għal dan
il-konkors, bil-Ġeorġja tirritorna lura, waqt li l-Andorra, il-Montenegro,
ir-Repubblika Ċeka u l-Ungerija jirtiraw.

Il-baġit inizzjali għas-sala kien dak ta' 150 miljun krona Norveġiża (€17-il
miljun). Din iċ-ċifra hija ikbar minn dik allokata fl-edizzjoni tal-2007
f'Ħelsinki, waqt li inqas minn dik li ntafqet fl-edizzjoni ta' Moska 2009.
L-aħħar ċifra stmata li ntafqet hi dik ta' 211-il miljun krona (€24 miljun).

Waqt konferenza stampa f'Oslo fis-27 ta' Mejju 2009, ġie mħabbar li s-serata se
ssir fiż-żona metropolitana ta' Oslo. In-NRK qablu li Oslo kienet l-unika belt
bl-infrastruttura, impjanti u kapaċità adegwati sabiex jiġi ospitat
il-Eurovision. Fit-3 ta' Lulju 2009, ġie deċiż li l-impjant se jkun it-Telenor
Arena, struttura ġdida fil-muniċipalità ta' Bærum. B'total ta' 246 punt,
il-Ġermanja ġabet it-titlu lura lejn pajjiżha wara assenza mir-rebħ ta' 28 sena;
din kienet ukoll l-ewwel rebħa ta' pajjiż li ġej mill-"Big Four" mill-1997.

In-NRK ħabbru l-islogan, id-disinn u t-tema tal-arti tal-Konkors fl-4 ta'
Diċembru 2009. It-tema tal-arti, serje ta' ċrieki li jaqtgħu ġo xulxin, ġe
magħżul sabiex "jirrapreżenta l-għaqda tal-popli u d-diversità ta' emozzjonijiet
li jduru madwar il-Festival tal-Eurovision." Barra minn hekk, il-logo
tal-festival, barra mill-isfond abjad, ħareġ ukoll taħt il-kulur tad-deheb,
l-iswed u r-roża. Dehra tad-disinn tal-palk ħarġet fis-6 ta' Mejju 2010, fejn ma
kienet tinkludi ebda skrin LED, fejn minflok se tiġi applikata teknika
differenti fuq id-dawl.

Nhar il-11 ta' Ottubru 2009, il-European Broadcasting Union (EBU) ħabbret li
l-format tas-semifinali se jinbidel sabiex ir-riżultati se jkunu determinati
minn taħlita ta' 50% ġurija nazzjonali u 50% voti tal-pubbliku, biex b'hekk
il-format ikun konsistenti ma' dak użat fil-finali. Il-voti ta' pajjiż se jkunu
kombinazzjoni tal-voti tal-ġurija u voti min-naħa tal-pubbliku. L-għaxar pajjiżi
bl-akbar numru ta' punti jiksbu post fil-finali tal-konkors. Din tieħu post
is-sistema wżata fl-2008 u fl-2009 fejn l-aqwa disa' pajjiżi mir-riżultati
tat-televotazzjoni minn kull semifinali jikkwalifikaw għall-finali. L-għaxar
post fis-semifinali jiġi determinat min kiseb l-ikbar numru ta' punti mill-voti
tal-ġurija u li jkun għadu ma kisebx post fil-finali (permezz tal-voti
tal-pubbliku). Fis-26 ta' Ottubru 2009, l-EBU ħabbret ukoll li l-votazzjoni se
tkun miftuħa matul is-serata kollha u tagħlaq ħmistax-il minuta wara l-aħħar
kanzunetta.

Nhar il-Ħadd 7 ta' Frar 2010, saru t-tlugħ tal-poloz fuq liema pajjiżi se jidhru
fl-ewwel u fit-tieni semifinali. Il-pajjiżi parteċipanti ġew maqsuma f'ħames
urni deċiżi skont l-istorja ta' votazzjoni fl-aħħar konkorsi. Il-polza kienet
tinkludi mhux biss liema pajjiż se jkanta f'liema semifinali, imma wkoll f'liema
nofs tas-semifinali se jkanta, sabiex id-delegazzjonijiet ikunu jafu meta se
jibdew ir-riħersals għall-pajjiżi rispettivi. Il-polza ddeterminat ukoll f'liema
semifinali l-pajjiżi tal-hekk imsejħa "Big Four" (Franza, il-Ġermanja, ir-Renju
Unit u Spanja) u l-pajjiż ospitu tan-Norveġja, sejrin jivvutaw. Fit-23 ta' Marzu
2010 ġiet deċiża f'liema pożizzjoni l-pajjiżi se jkantaw fil-finali u
s-semifinali.



https://mt.wikipedia.org/wiki/Familja

Il-Familja plural Familji ( Latin familia plural familiae) fil-Klassifikazjoni
Xjentifika tal-organiżmi ħajjin semplifikata, huwa Takson bejn Ordni u Ġeneru,
waqt li f'Klassifikazjoni Xjentifika kumplessa hemm żewġ Taksi oħra,
Superfamilja 'l fuq minn Familja u Sottofamilja taħt Familja (il-klassifikazjoni
tal-Lepidoptera hi eċċezjoni billi t-Takson Familja qiegħed bejn it-Taksa Serje
u Grupp), għalkemm dan jiddependi skond l-iskema.

Il-livell tat-Takson Familja huwa l-aktar importanti wara it-Taksa Speċi u
Ġeneru fit-Tassonomija. Dettalji eżatti tan-nomenklatura formali jiddependu fuq
il-Kodiċi tan-Nomenklatura u f'liema tip ta' grupp it-Takson Familja jkun
qiegħed , jekk hux:

Familja, bħala livell intermedju bejn Ordni u Ġeneru, hija invenzjoni
relativament reċenti.

Fil-Botanika il-kelma "Familja" (familia) ġiet użata mil-botaniku franċiż Pierre
Magnol f' "Prodromus historiae generalis plantarum, in quo familiae plantarum
per tabulas disponuntur" (1689) fejn hu sejjaħ "Familji" (familiae) is-76 grupp
ta' pjanti li hu rrikonoxxa fit-tabelli tiegħu. Dak iż-żmien il-kunċett livell
kien għadu fl-istat ta' in statu nascendi u fil-Prologu ta' "Prodromus" Magnol
kiteb li ried jiġbor il-Familji f' Ġenera akbar, kelma li hija ferm 'il bogħod
minn kif tintuża llum.

Fiż-Żooloġija, il-Familja bħala livell intermedju bejn Ordni u Ġeneru kien
introdott minn Pierre André Latreille f' "Précis des caractères génériques des
insectes, disposés dans un ordre naturel" (1796). Huwa uża l-Familji (uħud
minnhom bla isem) f'uħud mill-Ordnijiet tal-"insetti" iżda mhux kollha
(bl-artropodi kollha inklużi).

Madankollu, mill-bidu tas-seklu 20 din il-kelma bdiet tintuża kostantement
b'kunċett u f'sens modern. L-użu u l-karatteristika ta' dawn l-ismijiet huwa
definit fil-'Kodiċi tal- "International Code of Botanical Nomenclature" u
tal-"International Code of Zoological Nomenclature".

Grupp fil-Klassifikazjoni Xjentifika tal-organiżmi ħajjin huwa Takson bejn
il-Familja u s-Sottofamilja u dan huwa Takson ta' eċċezjoni għax jintuża biss
fil-klassifikazjoni tal-Lepidoptera.



https://mt.wikipedia.org/wiki/FK_Khazar_Lankaran

FK Khazar Lankaran (Xəzər Lənkəran Futbol Klubu) hu klabb tal-futbol
mill-Ażerbajġan li huwa bbażat ġewwa Lankaran, il-klabb jikkompeti fil-Premier
League Ażerbajġan. Khazar Lankaran rebħu t-titlu tal-kampjonat darba biss, u
t-Tazza Ażerbajġan tlett darbiet.

Il-klabb kienet fondat fl-2004 minn intraprenditur Ażerbajġan Mubariz Mansimov u
ddabbjaw mill-midja lokali bħala "Caucasian Chelsea" minħabba pożizzjoni
finanzjarja b'saħħitha ta' Khazar. Taħt Agaselim Mirjavadov, il-klabb rebaħ
it-titlu tal-Premier League fl-istaġun 2006-07 kif ukoll temm b'suċċess it-Tazza
Ażerbajġana. Khazar ukoll irrnexxielhom jirbħu l-CIS Cup fl-2008 wara li kienu
għelbu lil FC Pakhtakor Tashkent fil-finali.

Wara l-ħatra ta' Mircea Rednic, li ffirma sensiela ta' plejers Rumeni u plejers
tal-futbol minn Liga I, iżda l-klabb ma ssabx l-ebda suċċess
fil-Kompetizzjonijiet Ewropej.Fl-4 ta' Diċembru 2011, Khazar ħabbru li Rednic
kien imkeċċi mill-klabb minħabba żmien ta' prestazzjonijiet fqar.

F'Lulju 2012, il-klabb taħt Yunis Huseynov qala l-ewwel rebħa tiegħu
fil-kompetizzjoni Ewropea billi għelbu lil Nõmme Kalju.

Il-Grawnd ta' Khazar Lankaran huwa l-Istadju Lankaran City. Huwa għandu kapaċità
ta '15,000 u huwa t-tielet l-akbar stadju fl-Ażerbajġan. L-istadju huwa magħruf
ukoll bħala Fırtınalar meydanı (Arena of Storms), li ġie imsemmi minn klabb ta'
Partitarji li jismu Fırtına.

Fis-17 ta' Lulju, 2009, il-UEFA approvat l-istadju għall-użu matul il-partiti
tal-futbol internazzjonali. L-istadju ospitat l-ewwel logħba tiegħu
internazzjonali fil-5 ta' Settembru, 2009, bejn l-Ażerbajġan u l-Finlandja.

Spiss ikun hemm rivalità ħarxa bejn l-aqwa żewġ timijiet fil-Premier League
Ażerbajġan, u dan huwa partikolarment il-każ fl- Ażerbajġan, fejn il-logħba bejn
Khazar Lankaran u Neftchi Baku hija magħrufa bħala Böyük Oyun (Il-Logħba Kbira).

Khazar Lankaran għandhom l-akbar numru ta' popolazzjoni tal-partitarji flimkien
ma Neftchi Baku u Kəpəz fl-Ażerbajġan. Hemm ukoll ħafna gruppi jappoġġjaw lil
Khazar Lankaran imma l-grupp ewlieni tal-klabb huwa magħruf bħala Fırtına
(Tempesta). Huma wkoll kienu l-ewwel grupp ta' partitarji indipendenti
fl-Azerbajġan u tnejn mill-membri tagħhom ġew magħżula bħala membru tal-bord u
viċi president ta' Khazar Lankaran.



https://mt.wikipedia.org/wiki/F91_Dudelange

F91 Dudelange huwa klabb tal-futbol, ibbażat f'Dudelange, fin-Nofsinhar
tal-Lussemburgu.

Il-Klabb ġie iffurmat fl-1991 mill-klabbs Alleanza Dudelange, Stade Dudelange u
US Dudelange. Il-Klabbs kollha kienu rebħu d-Diviżjoni Nazzjonali jew it-Tazza
tal-Lussemburgu min qabel,iżda kull klabb kien waqa fuq żminijiet diffiċli ,u
l-amalgamati tal-klabb kien mistennija li jkunu aktar stabbli,kemm f'sens
sportiv u finanzjarju.

Tidwir fil-klabb biex jikkompeti għat-titli ta' sfidi. Stade Dudelange u US
Dudelange kienu fit-tielet livell tal-Lussemburgu (id-Diviżjoni
Nazzjonali),filwaqt li Alliance Dudelange kienet qed titħabat biex tibqgħa fit-2
kampjonat (id-Diviżjoni tal-Unur). Il-klabb il-ġdid se ssir Alleanza
fid-Diviżjoni ta 'l-Unur fl-istaġun 1991-92.

Fl-2004-05, Dudelange rebħu it-titolu u kkompetew fil-UEFA Champions League
għall-istaġun 2005-06. Dudelange sar l-ewwel klabb fl-istorja tal-Lussemburgu li
leħqu it-tieni rawnd tal-kwalifikazzjoni, wara rebħa notevoli fuq NK Zrinjski
(huma tilfu 0-1 f'darhom fl-ewwel leg, fit-tieni leg huma skorjaw gowl fit-3
minuta miżjuda mir-referi li jiddaqqas l-iskor fuq l-aggregat, u mbagħad skorjaw
3 gowls aktar fil-ħin żejjed). Madankollu, it-tieni rawnd tal-kwalifikazzjoni,
Dudelange kienu faċilment megħluba minn SK Rapid Wien.

Fl-istaġun 2005–06, Dudelange temmu il-Kampjonat u Tazza Doppja għall-ewwel
darba mill-għaqda. Huma irreplikaw dan fl-istaġun 2006–07, u rebħu r-raba titolu
konsekuttiv tad-Diviżjoni Nazzjonali fl-istaġun 2007–08.

Fiċ-UEFA Champions League 2012–13, F91 Dudelange għelbu lil-SP Tre Penne
b'punteġġ aggregat ta 11-0 u mbagħad iltaqaw ma ċampjins Awstrijaki Red Bull
Salzburg fit-tieni rawnd.Huma tkkażaw billi rebħu lil Salzburg 1-0 f'darhom, u
segwiti li jirriżultaw minn telf ta 3-4 f'Salzburg, huma jikkwalifikaw għat-3
rawnd ta 'kwalifika għall-ewwel darba fuq l-istat tagħhom.



https://mt.wikipedia.org/wiki/Etienne_Barbara

Etienne Barbara (Pietà, 10 ta' Ġunju 1982), hu plejer tal-futbol internazzjonali
Malti li jilgħab mal-klabb Amerikan ta' Minnesota United.

Barbara beda l-karriera tiegħu bħala plejer żagħżugħ ma' Qormi. Wara li kien ġie
mnebbaħ mill-esploratorji wara xi wirjiet impressjonanti, huwa kiseb mossa li
jilgħab fil-Premier League Malti ma' Floriana f'Lulju 1999. Kmieni fil-karriera
tiegħu magħhom, huwa kien spiss użat fil-pożizzjonijiet difensivi, u għalkemm
huwa lagħab 74 logħba mal-klabb hu rnexxielu jiskorja tmien gowls – kollha ġew
skurjati matul l-istaġun 2001–02. Fl-2002, Barbara rċiva l-ewwel sejħa tiegħu
mat--Tim nazzjonali Malti minħabba numru ta' prestazzjonijiet impressjonanti
għall-Floriana.

Barbara kien f'domanda għolja u huwa ċċaqlaq minn ma' Floriana wara erba' snin
ta' servizz, u ssieħbu ma' klabb ambizzjuż li ġie promoss reċentement Marsaxlokk
fil-25 ta' Jannar 2003. Huwa skorja 21 gowl impressjonanti fi 43 logħba. Wara
sentejn ta' suċċess, u wirjiet impressjonanti ma' Marsaxlokk, Barbara kiseb
mossa biex jissieħebu ma' Birkirkara f'Jannar 2005. F'żewġ staġuni, Barbara
irnexxielu jimpressjona b'31 gowl f'59 apparenzi ma' Birkirkara, iżda kien
imġiegħel biex iħalli l-klabb f'Lulju tal-2007, wara bdil maġġuri fil-persunal
tal-klabb.

Barbara ġie ttrasferit minn Birkirkara għal Sliema Wanderers fl-Lulju 2007, u
ffirma ftehim ta' sentejn, mal-eks sieħbu tat-tim Roderick Briffa li kien
issieħeb qablu fl-istess xahar. Huwa baqa' fl-aktar klabb suċċessiv Malti
għall-staġun wieħed, b'total għamel 23 apparenza u skorja tmien gowls, iżda
indika li kien se jitlaq fl-aħħar tal-istaġun 2007-08 sabiex isegwi l-karriera
fl-Ewropa.

Barbara sab il-mossa tiegħu lejn l-Ewropa fil-forma tal-kampjonat Ġermaniż
Regionalliga West, huwa ngħaqad ma' SC Verl, fejn iffirma kuntratt ta' sentejn.
Huwa għamel id-debutt tiegħu għal Verl fis-16 ta' Awwissu 2008 f'logħba
tal-kampjonat kontra Bayer 04 Leverkusen II, li ġie introdott fit-tieni taqsima
bħala sostitut fil-55 minuta minflok Waldemar Jurez.

Matul il-waqfa tax-xitwa 2008-09, ir-rebbieħa tal-League of Ireland First
Division Dundalk għamlu pass biex jieħdu lil Barbara jilgħab għalihom fil-League
of Ireland Premier Division. Huwa kien mifhum li kien interessat fil-mixja, iżda
l-plejer kien għadu taħt kuntratt ma' SC Verl, allura l-moviment ma seħħx.

Barbara lagħab 1117 minuti għal SC Verl (mingħajr ma jingħaddu l-logħob
tat-tazza u ta' preparazzjoni), mingħajr ma skorja gowl wieħed,matul
it-tħejjijiet għall-istaġun 2009-10, kien miċħud b'effett immedjat għall-assenza
mhux skużata.

Wara s-sensja tiegħu minn Verl, Barbara ngħata prova u ħa sehem f'turnew ta'
pre-staġun fil-Football League Championship ma Sheffield Wednesday, madankollu
huwa ma kienx offrut kuntratt.

Fl-20 ta' Awwissu 2009, kien tħabbar li Barbara kien ingħaqad mal-kampjuni
tal-Premier League Malti Hibernians. Barbara kien determinat li jirbaħ kuntratt
xi mkien ieħor fl-Ewropa, din tpoġġi għadd tal-Premier League Malti fuq allarm.
L-ewwel grupp li esprima l-interess qawwi kien Floriana, bil-kowċ Roddy Collins
allegatament offra lil Barbara l-għażla li jgħaqqdu ma' klabb fir-Renju Unit
f'Jannar.

Madanakollu Collins tilef l-interess tiegħu f'Barbara fl-20 ta' Awwissu,
għalhekk ingħaqad ma' Hibernians, li kienu ħerqana biex jiffirmawh, probabbli
biex jimla l-vojt ta' Terence Scerri, li ngħaqad ma' Valletta. Barbara kellu
debutt eċċellenti, huwa skorja tliet gowls u rebaħ ir-premju tar-Raġel
tal-logħba f'rebħa ta' 3–1 kontra l-klabb preċedenti tiegħu Marsaxlokk. Aktar
tard il-logħba kienet invalidata.

Barbara ssieħeb mal-klabb ta' USSF Diviżjoni 2 Carolina RailHawks fil-25 ta'
Frar 2010. Huwa skorja żewġ gowls fid-debutt tiegħu ma' RailHawks fl-10 ta'
April 2010, f'logħba kontra AC St. Louis. Bħalissa Barabara jżomm ir-rekord
għall-aktar gowls skorjati minn Carolina Railhawk fi staġun wieħed għal sentejn
konsekuttivi, huwa skorja tmien gowls matul il-kampanja 2010, u kiser ir-rekord
tiegħu stess b'disa' gowls fl-ewwel seba' logħbiet tal-kampanja 2011. Barra minn
hekk, huwa l-aqwa skorer tal-klabb ta' kull żmien. F'Awwissu 2011, kien ivvutat
bħala l-plejer offensiv tax-xahar, ftit jiem biss wara skorja hat-trick
brillanti. F'Ottubru 2011, Etienne Barbara rebaħ il-Ballun tad-Deheb tan-NASL,
il-premju għall-aktar plejer preżjuż tal-kampjonat. Barbara rċieva dsatax-il vot
tal-ewwel post mill-medja minn kull suq tan-NASL. Fit-tieni staġun tiegħu ma'
RailHawks, hu skorja 20 gowl u kellu tmien assisti biex b'hekk rebaħ iż-Żarbuna
tad-Deheb tan-NASL. Hu kien imsemmi wkoll għal NASL Best XI.

Fis-17 ta' Jannar 2012, Montreal innegozjaw id-drittijiet tal-MLS ta' Barbara
għall-Vancouver Whitecaps FC, issa iggwidati mill-eks kowċ ta' RailHawks Martin
Rennie, bi skambju għall-Gienir Garcia. Huwa ffirma uffiċjalment ma' Vancouver
fit-28 ta' Frar 2012. L-istaġun tiegħu kien imħassar bi ġrieħi li żammuh barra
għall-ħafna żmien tal-istaġun. Eventwalment kien rilaxxat minn Vancouver
f'November wara biss żewġ apparenzi fil-kampjonat għall-klabb.

Fit-23 ta' Jannar, Barbara kien wieħed minn sitt plejers ta' profil għoli
imħabbra minn Minnesota United.

Barbara għamel id-debutt internazzjonali tiegħu għall-Malta fil-kwalifiki
tal-Kampjonati Ewropej 2004 kontra l-Iżrael, li spiċċat b'parità ta' 2-2. Huwa
skorja l-ewwel u t-tieni gowl fl-istess logħba matul it-Turnew Internazzjonali
ta' Malta, meta Malta għelbet lill-Estonja bl-iskor ta' 5–2.

Barbara skorja t-tielet gowl internazzjonali tiegħu fil-kwalifiki tat-Tazza
tad-Dinja 2006 kontra l-Bulgarija fejn spiċċat fid-dro ta' 1–1.



https://mt.wikipedia.org/wiki/Erwin_Schr%C3%B6dinger

Erwin Rudolf Josef Alexander Schrödinger (Vjenna, 12 ta' Awwissu 1887 – Vjenna,
4 ta' Jannar 1961) kien fiżiku Awstrijak - Irlandiż li sar famuż
għall-kontribuzzjoni tiegħu għall-mekkanika kwantistika, l-iktar
għall-ekwazzjoni ta' Schrödinger, li għaliha ngħata l-Premju Nobel fl-1933.
Fl-1935, wara ħafna korrispondenza mal-ħabib personali Albert Einstein,
ippropona l-esperiment bil-ħsieb tal-qattus ta' Schrödinger.

Fl-1914 Erwin Schrödinger kiseb l-Habilitation (venia legendi). Bejn l-1914 u
l-1918 ħa parti f'xogħol militari fl-artillerija Awstrijaka (Gorizia, Duino,
Sistiana, Prosecco, Vjenna). Fis-6 ta' April, 1920, Schrödinger iżżewweġ 'l
Annemarie Bertel. L-istess sena sar assistent ma' Max Wien f'Jena, u f'Settembru
ta' l-1920 laħaq Ausserordentlicher Professor, f'Stuttgart. Fl-1921, sar
Ordentlicher Professor f'Breslau (issa Wrocław, il-Polanja).

Fl-1922, mar l-Università ta' Zurich. F'Jannar ta' l-1926, Schrödinger ippublika
fl-Annalen der Physik l-artiklu "Quantisierung als Eigenwertproblem" [tr.
Kwantizzazzjoni bħala problema bl-awtovaluri] fuq il-mekkanika tal-mewġ u dik li
nsibuha llum bħala l-ekwazzjoni ta' Schrödinger. F'dan l-artiklu ta
"derivazzjoni" ta' l-ekwazzjoni tal-mewġ għal sistemi bla dependenza temporali u
wera li tagħti l-awtovaluri ta' l-eneġija korretti għal atomi bħal ta'
l-idroġenu. Dan l-artiklu hu meqjus universalment bħala wieħed mis-suċċessi
l-iżjed importanti tas-seklu għoxrin u ħoloq rivoluzzjoni fil-mekkanika
kwantistika, u fil-fatti fl-oqsma sħaħ tal-fiżika u l-kimika. F'artiklu ieħor
erba' gimgħat biss wara solva l-problemi ta' l-ossillatur armoniku, r-rotur
riġidu u l-molekula diatomika u ta derivazzjoni ġdida ta' l-ekwazzjoni ta'
Schrödinger. Fit-tielet artiklu wera l-ekwivalenza bejn l-approċċ tiegħu u ta'
Heisenberg u ttratta l-effett Stark. Fir-raba' artiklu ta' din is-sensiela
straordinarja, wera kif għandna nittrattaw problemi fejn is-sistema jinbidel
mal-ħin, bħal fil-problemi ta' scattering jew diffużjoni. Dawn l-artikli kienu
s-suċċess ċentrali tal-karriera tiegħu u l-komunità tal-fiżiċi mill-ewwel għarfu
li kienu ta' sinjifikanza kbira.

Fl-1927, mar jaħdem ma' Max Planck fl-Università Friedrich Wilhelm f'Berlin.
Imma fl-1933, Schrödinger iddeċieda li jħalli l-Ġermanja għax ma settgħax
jissaporti l-antisemitiżmu tan-Nazi. Mar l-Ingilterra u sar Fellow ta' Magdalen
College fl-Università ta' Oxford. Ftit wara, flimkien ma' Paul Dirac ingħata
l-Premju Nobel. F'Oxford Schrödinger kellu ħafna probemi mħabba l-istil
tal-ħajja personali (kien jgħix ma' żewġ nisa) u ried jitlaq. Fl-1934,
Schrödinger ta konferenza fl-Università ta' Princeton u offrewlu pożizzjoni
permanenti hemm, imma ma aċċettax. Hawnhekk ukoll ried jgħix mal-mara u
l-maħbuba tiegħu u din kienet problema. Kien hemm possibbiltà ta' pożizzjoni
fl-Università ta' Edimburgu imma l-viża ttardjat u spiċċa biex jieħu pożizzjoni
fl-Università ta' Graz fl-Awstrija fl-1936.

Fl-1938, wara li Hitler okkupa l-Awstrija, Schrödinger kellu ħafna problemi għax
kienu jafu bit-tluq tiegħu mill-Ġermanja fl-1933 u bl-oppożizzjoni għan-Naziżmu.
Ħareġ stqarrija fejn skuża ruħu għall-oppożizzjoni tiegħu (aktar tard
ddispjaċieh li kien għamel hekk, u appoloġizza personalment ma' Albert
Einstein). Imma xorta ma ssodisfax l-amministrazzjoni l-ġdida u tkeċċa
mill-impieg tiegħu fl-università għax ma kienx ta' min joqgħod fuqu
politikament. Għalhekk tawh ħafna fastidju u kien ordnat li ma jitlaqx
il-pajjiż, imma hu u l-mara ħarbu għall-Italja. Minn hemm ħa pożizzjonijiet
temporanji Oxford u Gand.

Fl-1940 kien mistieden iwwaqqaf l-Istitut għall-iStudji Avvanzati f'Dublin,
l-Irlanda. Sar Direttur ta' l-iSkola tal-Fiżika Teorika u baqa' hemm għal 17-il
sena li matulhom ħa ċ-ċittadinanza Irlandiża. Kiteb 50 artiklu ieħor fuq bosta
temi, fosthom l-investigazzjoni ta' t-teorija tal-kampi unifikata.

Fl-1944, ħareġ il-ktieb What is Life? ("Xinhi l-Ħajja?"), fejn insibu
diskussjoni fuq in-Negentropija u l-kunċett ta' molekula komplessa b'kodiċi
ġenetika għall-organiżmi ħajjin. Skont il-memoir ta' James D. Watson, DNA, The
Secret of Life, ("DNA, Is-Sigriet tal-Ħajja") il-ktieb ta' Schrödinger ispirah
biex jibda r-riċerka tal-ġeni, li wasslitu għall-iskoperta tal-elika doppja
tad-DNA (aċtu deossiribronuklejiku). B'mod simili, Francis Crick, fil-ktieb
awtobijografiku tiegħu What Mad Pursuit (“X'Riċerka tal-Ġenn”) , jiddeskrivi kif
kien influwenzat mill-ispekulazzjoni ta' Schrödinger fuq kif jista' jkun li
l-informazzjoni ġenetika tista' tinħażen fil-molekuli. Schrödinger baqa' Dublin
sa meta rtira fl-1955. Matul dan iż-żmien bħas-soltu baqa' jinvolvi ruħu
fl-iskandli u kellu żewġt-itfal minn żewġ nisa Irlandiżi differenti. Matul ħajtu
kellu interess fil-filosofija Vedana ta' l-Induiżmu, li influwenzat l-ipoteżi
fl-aħħar ta' What is Life? fuq il-possibbiltà li l-konxju ta' l-individwu hu
biss manifestazzjoni ta' konxju unitarju li jippervadi l-univers.

Fl-1956, mar lura Vjenna (katedra ad personam). F'taħdita importanti
fil-Konferenza Mondjali ta' l-Enerġija, irrifjuta li jitkellem fuq l-enerġija
nukleari għax ma tantx kien jemmen fiha u minflok ta taħdita filosofika. Matul
dan il-perijodu inqata' mid-definizzjoni konvenzjonali tal-mekkanika kwantistika
tad-dwalità mewġa-partiċella u appoġġa l-idea ta' mewġa biss u qajjem polemika
kbira.

Schrödinger fl-1933 iddeċieda li ma setax jgħix f'pajjiż fejn il-persekuzzjoni
tal-Lhud kienet politika uffiċjali. Alexander Frederick Lindemann, il-kap
tal-fiżika fl-Università ta' Oxford, żar il-Ġermanja fir-rebbiegħa ta' l-1933
biex jipprova jsieb impieg l-Ingilterra għal xjenzati żagħżagħ Lhud
mill-Ġermanja. Kellem 'l Schrödinger fuq xi postijiet għal wieħed
mill-assistenti tiegħu u skanta meta sab li Schrödinger stess kien interessat li
jitlaq mill-Ġermanja. Schrödinger talab li l-kollega tiegħu, Arthur March,
jimpjegawh bħala assistent tiegħu.

Din it-talba għal March kienet ġejja mir-relazzjonijiet komplikati li
Schrödinger kellu man-nisa. Ir-relazzjonijiet tiegħu ma' martu qatt ma kienu
tajbin wisq u kellu ħafna maħbubin li l-mara kienet taf bihom. Anny ukoll kellha
maħbub għal ħafna snin, il-ħabib ta' Schrödinger Hermann Weyl. Schrödinger ried
'il March bħala assistent għax dak iż-żmien kien qiegħed jinnamra ma' Hilde,
il-mara ta' March.

Ħafna mix-xjenzjati li kienu telqu mill-Ġermanja qattghu is-sajf ta' l-1933
fl-Alto Adige/Südtirol. Hawn Hilde saret tqila minn Schrödinger. Fl-4 ta'
Novembru ta' l-1933 Schrödinger, martu u Hilde March waslu Oxford. Schrödinger
kien inħatar fellow ta' Magdalen College. Ftit wara li waslu Oxford, Schrödinger
sema' li għax-xogħol tiegħu fuq il-mekkanika tal-mewġ, kien ħa jingħata l-premju
Nobel.

Fir-rebbiegħa ta' l-1934 Schrödinger stiednuh biex jagħti konferenza
fl-Università ta' Princeton University u waqt iż-żjara offrewlu pożizzjoni
permanenti hemmhekk. Meta mar lura Oxford beda jinnegozja ma' Princeton fuq
is-salarju u l-pensjoni imma fl-aħħar ma aċċettax. Jaħsbu li x-xewqa tiegħu li
jgħix Princeton ma' Amy u Hilde, it-tnejn irrabbu t-tarbija flimkien ma tantx
intgħoġbot. Il-fatt li Schrödinger kellu żewġ nisa bil-beraħ, anki jekk waħda
kienet miżżewġa 'l raġel ieħor, ma ntgħoġobx Oxford lanqas. Ma dan kollu
it-tifla tiegħu Ruth Georgie Erica twieldet hemm fit-30 ta' Mejju ta' l-1934.

Fl-4 ta' Jannar ta' l-1961, Schrödinger miet Vjenna bit-tuberkulożi fl-età ta'
73 sena u ndifen Alpbach, fl-Awstrija.

L-Unjoni Astronomika Internazzjonali semmiet il-kratere enormi fin-naħa ta' lil
hemm tal-Qamar għal Schrödinger. L-Istitut Internazzjonali għal Fiżika
Matematika Erwin Schrödinger twaqqaf Vjenna fl-1993. Hemm imsemmija għalih ukoll
l-asterojde 13092 Schrödinger.



https://mt.wikipedia.org/wiki/Eruka

L-Eruka jew Aruka (Eruca sativa Mill.) hi xitla erbaċeja annwali tal-familja
tal-Brassicaceae (Cruciferae), magħrufa mill-qedem. Ir-Rumani antiki kienu
jaħsbu li għandha proprjetajiet afrodiżjaċi u kienu jieklu anki ż-żerriegħa
tagħha. Qabel l-eruka kienet iżjed apprezzata bħala mediċina milli bħala ikel.
L-eruka tikber salvaġġa fir-reġjun kollu tal-Mediterran mill-Marokk u
l-Portugal, lejn il-lvant sal-Ġordan u t-Turkija. Ħafna nies iħalltu l-Eruka
mal-Ġarir Abjad (Diplotaxis erucoides), imsejjaħ ukoll insalata, billi dawn
iż-żewġ xtieli għandom dehra u togħma simili ħafna.

Din ix-xitla erbaċeja annwali tikber bejn 20 u 100 ċm għolja. Il-weraq tagħha
huma rranġati alternativament matul iz-zokk u għandhom forma oblunga ta’ lanza;
ta’ fuq huma idjaq minn ta’ taħt; għandhom riħa karatteristika u togħma aċituża.
Il-fjuri huma żgħar, 2-4 ċm fid-dijametru, u huma magħmulin minn erba’ petali
bojod jew kultant kulur it-tiben u joħorġu minn zkuk rotob. Huma rranġati
f'korimb tipiku tal-forma tal-fjuri tal-Brassicaceae. Il-frott huwa siliqua
(miżwed), 12–35 mm twil, b'għadd żgħir ta’ żerriegħa li jispiċċa f'munqar.
L-ispeċi għandha numru tal-kromożoma 2n = 22.

Il-weraq jittieklu mill-larvi ta’ xi speċi ta’ Lepidoptera, fosthom il-baħrija
Xanthorhoe fluctuata.



https://mt.wikipedia.org/wiki/Ekwazzjoni_ta%27_Schr%C3%B6dinger

L-ekwazzjoni ta' Schrödinger, misjuba mill-fiżiku Awstijak/Irlandiż Erwin
Schrödinger fl-1925, hi ekwazzjoni fundamentali fil-Mekkanika kwantistika mhux
relativistika. Tiddeskrivi l-evoluzzjoni mal-ħin ta' partiċella massiva mhux
relativistika, u tieħu l-post li għandha t-tieni liġi ta' Newton fil-Mekkanika
klassika.

Fil-bidu tas-seklu XX, kien jidher ċar li d-dawl juri d-dwalità
mewġa-partiċella, jiġifieri jista' jidher, skond iċ-ċirkostanzi, kemm bħala
partiċella, il-foton, u kemm bħala mewġa elettromanjetika. Louis de Broglie
imbagħad ippropona li għandna niġġeneralizzaw id-dwalità għall-partiċelli
magħrufa kollha allavolja l-ipoteżi kienet ħa toħloq paradoss għall-elettroni li
kien ikkollhom ikun jistgħu jagħmlu interferenza bħad-dawl, ħaġa li ġiet
verifikata wara mill-esperiment ta' Davisson-Germer. Bl-istess mod bħal
għall-foton, Louis de Broglie assoċja ma' kull partiċella ħielsa ta' enerġija E
{\displaystyle \displaystyle {E}} u momentu p {\displaystyle \displaystyle {p}}
frekwenza ν {\displaystyle \displaystyle {\nu }} u tul tal-mewġa λ
{\displaystyle \displaystyle {\lambda }}  :

L-ekwazzjoni ta' Schrödinger, misjuba mill-fiżiku Erwin Schrödinger fl-1925, hi
ekwazzjoni tal-mewġa li tiġġeneralizza l-approċċ ta' de Broglie li rajna hawn
fuq għall-partiċelli massivi mhux relativistiċi li hemm fuqhom forza mnissla
minn potenzjal u li l-enerġija mekkanika totali tagħhom hi klassikament:

L-ekwazzjoni, imnissla minn din l-estensjoni permezz tal-prinċipju
tal-korrispondenza, kellha suċċess minnufih billi biha setgħu jikkalkulaw
il-livelli kwantifikati tal-enerġija tal-elettron fl-atomu tal-idroġenu u
jispjegaw l-ispettru tal-idroġenu : is-serji ta' Lyman, Balmer, Brackett,
Paschen, etċ.

L-interpretazzjoni fiżika korretta tal-funzjoni ta' Schrödinger ingħatat fl-1926
minn Max Born. Minħabba l-karattru probabilistiku li daħħlet, il-mekkanika
ondulatorja ta' Schrödinger fil-bidu intlaqgħet bis-suspett minn ċerti fiżiċi
magħrufin bħal Albert Einstein, li għalih "Alla ma jilgħabx bid-dammi".

Din l-analoġija induna biha Hamilton fl-1843, imma dan ma kellux għalfejn
jiddubita l-validità tal-mekkanika klassika. Wara li De Broglie ħareġ bl-ipoteżi
tiegħu fl-1923, Schrödinger qal lilu nnifsu  : la l-ekwazzjoni eikonali hija
approssimazzjoni tal-ekwazzjoni tal-mewġa fl-ottika ondulatorja, għaliex ma
nfittxux l-ekwazzjoni tal-mewġa fil-"mekkanika ondulatorja" li
l-approssimazzjoni tagħha tkun l-ekwazzjoni ta' Hamilton-Jacobi. U hekk għamel,
l-ewwel għal mewġa stazzjonarja (E = kostanti), u mbagħad għal liema mewġa tkun
kif tkun.

Rimarka : Schrödinger kien beda jittratta l-każ ta' partiċella relativistika –
kif kien għamel de Broglie qablu. Kien kiseb l-ekwazzjoni li llum tissejjaħ
bl-isem l-ekwazzjoni ta' Klein-Gordon, imma meta sab li l-applikazzjoni tiegħu
għall-każ tal-potenzjal Coulombjan tagħt livelli tal-enerġija li ma' jaqblux
mar-riżultati tal-esperimenti għall-atomu tal-idroġenu, reġa' ntefa' fuq il-każ
mhux relativistiku, bis-suċċess li jaf kulħadd.

Fil-mekkanika kwantistika, l-istat fil-mument t ta' sistema niddeskrivuha
b'element | Ψ ( t ) ⟩ {\displaystyle \left|\Psi (t)\right\rangle } tal-ispazju
ta' Hilbert kompless — nużaw in-notazzjoni bra-ket ta' Paul Dirac. | Ψ ( t ) ⟩
{\displaystyle \left|\Psi (t)\right\rangle } tirrappreżenta l-probabbilità
tar-riżultati ta' kul kejl possibbli fuq is-sistema.

L-evoluzzjoni temporali ta' | Ψ ( t ) ⟩ {\displaystyle \left|\Psi
(t)\right\rangle } niddeskrivuha bl-ekwazzjoni ta' Schrödinger :

Bil-kontra għall-ekwazzjonijiet ta' Maxwell li jagħtu l-evoluzzjoni tal-mewġ
elettromanjetiċi, l-ekwazzjoni ta' Schrödinger mhijiex relativistika. Din
l-ekwazzjoni kienet postulat. Ġiet aċċettata bħala korretta wara li Davisson u
Germer bl-esperimenti tagħhom kienu kkonfirmaw l-ipoteżi ta' Louis ta' Broglie.

Billi l-ekwazzjoni ta' Schrödinger hi ekwazzjoni vettorjali, nistgħu niktbuha
b'mod ekwivalenti f'bażi partikulari tal-ispazju tal-istati. Jekk pereżempju
nagħżlu l-bażi | r → ⟩ {\displaystyle \left|{\vec {r}}\right\rangle } li
tikkorrispondi mar-rappreżentazzjoni tal-pożizzjoni ddefinita hekk

imbagħad il-funzjoni tal-mewġa Ψ ( t , r → ) ≡ ⟨ r → | Ψ ( t ) ⟩ {\displaystyle
\Psi (t,{\vec {r}})\equiv \left\langle {\vec {r}}\right|\left.\Psi
(t)\right\rangle \,} tissodisfa l-ekwazzjoni li ġejja

F'din il-forma nistgħu naraw li l-ekwazzjoni ta' Schrödinger hi ekwazzjoni
linjari bid- derivati parzjali u allura nistgħu niktbu s-soluzzjoni ġenerali
tagħha bħala s-somma ta' soluzzjonijiet partikulari. L-ekwazzjoni fil parti
l-kbira tal-każi hi kkomplikata wisq biex ikollha soluzzjoni analitika u
għalhekk ikollna nfittxu soluzzjoni approssima jew numerika.

L-awtostat   | φ n ⟩ {\displaystyle \ |\varphi _{n}\rangle } hu assoċjat ma'
l-awtovalur skalari reali   E n {\displaystyle \ E_{n}} , l-enerġija
tal-partiċella li għandha | φ n ⟩ {\displaystyle |\varphi _{n}\rangle } bħala
stat. Din l-ekwazzjoni xi minn daqqiet tissejjaħ l-ekwazzjoni ta' Schrödinger
indipendenti mill-ħin.

Il-valuri tal-enerġija jistgħu jkunu diskreti bħas-soluzzjonijiet fil-każ ta'
bir ta' potenzjal (pereż. l-livelli tal-atomu tal-idroġenu); dawn jirriżultaw
fil-kwantifikazzjoni tal-livelli tal-enerġija. Jistgħu ukoll jagħtu spettru
kontinwu bħal meta l-partiċella jkollha biżżejjed enerġija biex titbiegħed
għall-infinit (pereż. Elettron li għandu biżżejjed enerġija biex jaħrab
min-nukleju tal-idroġenu).

Spiss jiġri li bosta stati   | φ n ⟩ {\displaystyle \ |\varphi _{n}\rangle }
jikkorispondu ma' l-istess valur tal-enerġija: f'dan il-każ ngħidu li l-livell
tal-enerġija hu deġenerat.

B'mod ġenerali awtostat tal-Hamiltonjan,   | φ n ⟩ {\displaystyle \ |\varphi
_{n}\rangle } , u l-enerġija assoċjata miegħu, jagħti soluzzjoni stazzjonarju
ta' l-ekwazzjoni ta' Schrödinger (li tiddependi mill-ħin) :

Il-ġeneralizzazzjoni għall-qasam relativistiku twassal għall-ekwazzjoni ta'
Klein-Gordon, u mbagħad għall-ekwazzjoni ta' Dirac; din tal-aħħar tistabilixxi
b'mod naturali l-eżistenza tal-ispin u tal-antipartiċelli. Madan kollu ma
teżistix interpretazzjoni koerenti għal kollox ta' dawn l-ekwazzjonijiet
relativistiċi tal-mewġa fil-forma ta' teorija li tiddeskrivi partiċella waħda u
għalhekk it-teorija kwantistika relativistika irridu nqegħduha fit-teorija
kwantistika tal-kampi.



https://mt.wikipedia.org/wiki/Dwardu_Ellul

Dwardu Ellul (1894 – 1983) kien diplomatiku, politiku, umanista u poeta Malti.
F'Malta hu l-aktar magħruf għall-parti li ħa fin-negozjati mal-Gvern Ingliż dwar
is-sehem li kellha tieħu Malta mill-Marshall Aid. Ellul huwa wkoll magħruf
għax-xejra anti-klerikali tiegħu. Fuq ix-xena internazzjonali, Ellul kien
involut fil-konferenzi tal-paċi ta' Brussell, Konferenza ta' Pariġi, Milan u
Ġinevra (1919–1922) bħala s-segretarju għar-relazzjonijiet barranin fil-League
of Nations Union, Londra. Fl-1946 irċieva l-ordni Chevalier de la Légion
d'honneur mill-gvern Franċiż.

Dwardu Ellul twieled il-belt Valletta fl-1894. Ommu mietet meta kien għadu tifel
ta' sitt snin. Hemm żar l-iskola elementari u attenda wkoll żewġ klassijiet
tal-iskola sekondarja, qabel ma kompla u temm l-iskola sekondarja fil-belt ta'
Turin, l-Italja. Fl-1913, kiseb il-Licenzia Ginnasiale u kompla bl-istudji
superjuri għal sentejn oħra.

Fl-1915, bħala ċittadin tal-Imperu Ingliż, Ellul kellu imur lura Malta minħabba
diżgwid politiku bejn ir-Renju Unit u l-Italja. Għall-ewwel, qala' l-għajxien
tiegħu bħala għalliem privat tat-Taljan u l-Latin, u bħala skrivan ma' negozjant
żgħir. Minħabba li ma setax jilħaq jgħix b'dan ix-xogħol, daħal bħala skrivan
temporanju fid-dockyard (N.S.O dpt.). Ftit wara ġie trasferit għal Moudros
(Dardanelli) fejn għal aktar minn sena ħadem fl-uffiċċju tal-Assistent N.S.O.
fuq il-flagship tal-flotta Ingliża tal-Mediterran tal-Lvant qabel ma reġa' ġie
trasferit lura lejn Malta.

Fl-1917, waqt li fuq il-kontinent kienet għadha għaddejja l-Ewwel Gwerra
Dinjija, Ellul siefer lejn Marsilja u kiseb passaġġ lejn Pariġi. Hemmhekk,
fl-ambaxxata Ingliża ngaġġa suldat u ntbagħat l-Ingilterra biex jitħarreġ
fl-armata. Ta servizz fi Franza, fil-Belġju u fil-Ġermanja (Army of Occupation)
qabel ma ġie iddisċarġjat f'Diċembru, 1919 bi grad ta' surġent.

Sa l-1922 kien Assistent tas-segretarju għar-relazzjonijiet barranin fil-League
of Nations Union ta' Londra: hawn fost dmirijiet oħra kien segretarju ta'
delegazzjonijiet Ingliżi f'Konferenzi Internazzjonali ta' Brussell, Pariġi,
Milan u Ġinevra. F'funzjoni oħra, Ellul ġie maħtur segratarju tal-kunsill
Amministrativ ta' l'Institut français de Londres li kien affiljat ma'
l-Università ta' Pariġi u (Sorbonne) u ma l-Università ta' Lille. F'dan ir-Rwol
irċieva id-dekorazzjonijiet ta' officier d'Académie (1935) u ta' Officier de
l'Instruction Publique (1939). L-aħħar medalja ġiet mgħoddija minn idejn
il-President ta' Franza, (en) Albert Lebrun. L-akbar unur mill-Gvern Franċiż
kien il-kisba tal-ordni Chevalier de la Légion d'honneur (1946).

Dwardu Ellul kien ukoll attiv fil-politika Ingliża u Maltija. F'Londra kien
kunsillier fil-gvern lokali ta' Paddington (en) Paddington waqt li fil-politika
Maltija ħa l-kariga ta' rappreżentant tal-Malta Labour Party. Fl-Ingilterra kien
laħaq kummissarju ġenerali ta' Malta f'Londra (1948-49 u 1955-58).

Dwardu Ellul irtira Malta għal kollox fl-1965 minħabba raġunijiet ta' saħħa.
Għal xi żmien kien attiv fil-politika bil-Partit Anti-Klerikali, partit li ġie
mibdi minnu nnifsu, li iżda ma kellu ebda suċċess. Wara mewtu, triq fil-villaġġ
tax-Xgħajra, fejn Ellul kellu propjetà zgħira u fejn kien jgħaddi x-xhur
tas-sajf, ġiet imsemmija għalih.



https://mt.wikipedia.org/wiki/Dun_Karm_Sant

Dun Karm Sant (Ħal Tarxien, 23 ta' Jannar 1921 – 23 ta' Settembru 1992) kien
Professur tal-Iskrittura Mqaddsa u ħa ħsieb it-traduzzjoni tagħha għall-Malti
biex tkun mifhuma aħjar waqt il-quddies, b’lingwaġġ aktar tal-poplu minn dik
tal-Professur Pietru Pawl Saydon.

It-tfajjel Karmenu ħa l-ewwel edukazzjoni tiegħu fl-Iskola Primarja ta’ raħal
twelidu. Is-Surmast kien jinkwieta li qatt ma kien jarah jilgħab ma’ sħabu u
darba sejjaħ lil ommu biex jgħidilha li binha, minflok jirrikrea ruħu bħat-tfal
l-oħrajn, kien dejjem f’xi rokna bi ktieb f’idu. Ta’ ħdax-il sena mar il-Liċeo u
seba’ snin wara daħal l-Università jistudja t-Teoloġija.

Il-familja tiegħu dejjem baqgħet toqgħod Ħal Tarxien, iżda matul il-gwerra kienu
marru għal ftit f’Ħal Qormi. Iżda hu flimkien ma’ ħutu riedu jmorru lura
fir-raħal tagħhom, kif fil-fatt għamlet il-familja kollha.

Fis-sena 1964 kien maħtur Professur ta’ l-Iskrittura Mqaddsa fl-Università ta’
Malta u ssuccieda lill-għalliem tiegħu Prof. Pietru Pawl Saydon. Bejn Sant u
Saydon kien hemm ħbiberija kbira. Dun Karm kien ġej u sejjer iż-Żurrieq għand
Saydon u l-Professur Żurrieqi kien anke l-parrinu fl-ordinazzjoni ta’ Dun Ġwann,
ħu Dun Karm.

Fl-Università, Prof. Sant kien għamel żmien anke aġent kap tad-Dipartiment
tal-Malti. Fl-1969 kien sar Dekan tal-Fakultà tat-Teoloġija. Kien eżaminatur
tal-Iskrittura, l-Ebrajk, Grieg Bibliku u Klassiku, Għarbi u Malti. Dun Karm
spiċċa mill-Università meta kien tneħħa s-suġġett tat-Teoloġija. Iżda huwa xorta
kompla jgħallem lil dawk li jkunu mexjin lejn is-saċerdozju fis-Seminarju
Tal-Virtù.



https://mt.wikipedia.org/wiki/Di%C4%A1itigrad

Diġitigrad huwa annimal li joqgħod wieqaf u li jimxi bil-piż ta' ġismu fuq
id-diġitali jew fuq is-swaba (lokomozzjoni diġitigradali) u dawn jinkludu
il-qtates, il-klieb u ħafna mammiferi oħra. Ġeneralment dawn l-annimali huma
iktar veloċi u silenzjużi fil-movimenti tagħhom minn annimali b'tip ta'
lokomozzjoni oħra.

Fejn normalment l-bniedem joqgħod bilwieqfa u jimxi fuq il-qiegħ kollu tal-pala
tas-sieq imserraħ jew imiss mal-art (lokomozjoni plantigradali), id-Digitigrad
jimxi fuq il-falanġi distali jew distali u l-falangi intermedji jew falanġi
tan-nofs. Il-lokomozzjoni Diġitigradali hija responsabbli għall-forma ta' ganċ
ferm distinta li għandhom is-saqajn tal-kelb.

Hemm differenzi anatomiċi kbar, bejn is-sieq tal-plantigrad u s-sieq
tad-Diġitigrad. Annimali Diġitigradi għandhom il-karpali u t-tarsali
relativament twal u allura, dawn l-għadam (li fil-bniedem jikkorispondu
għal-għaksa), huma ppożizzjonati ferm aktar 'l fuq minn fejn huma ppożizzjonati
fis-saqajn tal-bniedem. Dan il-fattur effetivament itawwal il-pal sal-punt, li
kemm il-pal tal-idejn kif ukoll tas-saqajn fl-annimal Diġitigradi, meta mqabbla,
jikkorispondu għall-għadam tas-swaba fil-bniedem biss.



https://mt.wikipedia.org/wiki/Denis_Law

Denis Law (Aberdeen, 24 ta' Frar 1940) huwa eks-futboler Skoċċiż li gawda bejn
is-snin ħamsin u sebgħin karriera twil ta' suċċess bħala attakkant.

Il-karriera ta' Law bħala plejer bdiet fit-Tieni Diviżjoni mat-tim ta'
Huddersfield Town fl-1956. Wara erba' snin ma' Huddersfield, Manchester City
xtrawh għas-somma rekord ta' £55,000. Law qatta' sena qabel mat-tim Taljan ta'
Torino Calcio kisbu l-firma tiegħu għal £110,000, fejn din id-darba nkiser
rekord ġdid għal trasferiment bejn klabb Ingliż u dak Taljan. Minkejja li lagħab
tajjeb fl-Italja, hu sabha diffiċli biex jissetilja u fl-1962 Manchester United
xtrawh għal somma oħra rekord ta' £115,000.

Hu hu l-aktar magħruf għall-ħdax-il sena li qatta' ma' United, fejn skorja 237
gowl f'409 logħba u kien imlaqqam bħala The King (Ir-Re) mill-partitarji. Denis
Law hu l-uniku plejer Skoċċiż fl-istorja li qatt rebaħ l-unur prestiġjuż
tal-Plejer Ewropew tas-Sena fl-1964, u għen lit-tim jirbaħ l-Ewwel Diviżjoni
fl-1965 u fl-1967. Law ħalla lil Manchester United fl-1973 fejn minn hemmek
reġa' rritorna ma' Manchester City għal staġun wieħed, u wara rrapreżenta
lill-Iskozja fit-Tazza tad-Dinja 1974. Law lagħab 55 logħba mal-Iskozja u jżomm
ir-rekord tal-aktar gowls skurjati mat-tim nazzjonali Skoċċiż. Law hu wkoll
it-tieni l-aqwa skorer ta' United ta' kull żmien wara Bobby Charlton, waqt li
jżomm rekord ma' United talli skorja 46 gowl fi staġun wieħed.

Meta kien żgħir kien partitarju tal-Aberdeen Football Club u meta kien ikollu
l-flus kien iħobbu jarahom, waqt li meta ma kienx ikollu kien jara timijiet
lokali li mhuma f'ebda kampjonat. L-ossessjoni lejn il-futbol waslitu biex
jirrifjuta li jattenda l-Aberdeen Grammar School, minħabba li hemmhekk kellu
jilgħab ir-rugbi minflok. Hu minflok attenda l-Powis Academy (li llum hi s-St.
Machar Academy) f'Aberdeen stess. Minkejja li kien ibati minn strabiżmu serju,
hu wera li kellu talent promettenti meta ġie mmexxi minn difensur fuq il-faxxi
għal pożizzjoni aktar offensiva, u kien fost il-magħżulin tal-istudenti
skolastiċi tal-Iskozja.

Fl-istaġun 1954–55, Archie Beattie li kien jaħdem f'isem Huddersfield Town,
intebaħ bit-talent ta' Law u stiednu biex jagħmel prova għal mal-iskwadra. Meta
wasal hemmhekk, il-kowċ stqarr, "Dan it-tfajjel huwa kapriċċ. Qatt ma rajt
prospett tal-futbol inqas probabbli minn dan — dgħajjef, qasir u bin-nuċċali."
Madanakollu, b'sorpriża kbira, huma kisbu l-firma tiegħu nhar it-3 ta' April
1955. Meta kien f'Huddersfield, hu għamel operazzjoni biex jikkoreġi
l-istrabiżmu li kellu, li għenitu aktar biex jiżviluppa l-kunfidenza fih
innifsu.

Ir-relegazzjoni ta' Huddersfield għat-Tieni Diviżjoni tat aktar ċans lil Law
biex jilgħab logħba, u ddebutta fl-24 ta' Diċembru 1956, fl-età ta' sittax-il
sena biss, fir-rebħa ta' 2–0 fuq Notts County. Il-kowċ ta' Manchester United,
Matt Busby, offra lil Huddersfield somma ta' £10,000 għal Law, somma sostanzjali
għal plejer f'dak iż-żmien, imma l-klabb irrifjutaha. Hu ma ntgħażilx biex
jilgħab mal-Iskozja fit-Tazza tad-Dinja 1958, imma skorja fid-debutt tiegħu
kontra Wales nhar it-18 ta' Ottubru 1958 u mal-ewwel stabilixxa ruħu mal-ewwel
ħdax. Bill Shankly, li kien kowċ ta' Huddersfield bejn l-1957 u l-1959, meta mar
biex jieħu f'idejh lit-tim ta' Liverpool xtaq li jġib lil Law miegħu, però
Lierpool f'dak il-mument ma kinux jaffordjawh.

F'Marzu tal-1960, Law iffirma għal Manchester City għal somma rekord ta'
£55,000, minkejja li l-parti mis-somma ta' Law kienet "prattikament xejn".
Minkejja li tim mill-Ewwel Diviżjoni, City għal ftit evitat ir-relegazzjoni
l-istaġun preċedenti, u ġenwinament Law ħass li f'dak il-mument Huddersfield
kellhom tim aqwa. Law iddebutta fid-19 ta' Marzu, meta skorja fit-telfa ta' 4–3
kontra Leeds United. F'April 1961, hu skorja żewġ gowls fir-rebħa ta' 4–1 fuq
Aston Villa, rebħa li assigurat is-salvazzjoni ta' City fl-Ewwel Diviżjoni.

Minkejja li kien qed jaħseb biex jitlaq, hu kien qed jilgħab tajjeb u fl-1961
Law skorja sitt gowls f'logħba tal-FA Cup kontra Luton Town. Sfortunatament,
il-partita spiċċat abbandunata meta kien għad baqa' għoxrin minuta, u b'hekk
is-sitt gowls tiegħu ma kinux jgħoddu. Biex tkompli tgħaxxaqha, Luton rebħu
l-konfront suċċessiv bl-iskor ta' 3–1, u City spiċċaw barra mill-kompetizzjoni.

Fil-partita internazzjonali tal-Iskozja kontra l-Ingilterra li ntlagħbet fil-15
ta' April 1961, hu lagħab però ma rnexxielux jiskorja. Skozja spiċċaw jitilfu
bl-iskor umiljanti ta' 9–3, u Law iddeskriviha bħala "l-iswed ġurnata". Novembru
ta' wara, Law irrapreżenta lill-Football League f'partita kontra l-kampjonat
Taljan, fejn tilef bl-iskor ta' 4–2.

Minkejja li gawda ż-żmien ma' City, hu xtaq li jilgħab ma' tim ta' aktar suċċess
u ġie mibjugħ lill-klabb Taljan ta' Torino fis-sajf tal-1961.

Iż-żmien ta' Law fl-Italja ma marx kif xtaq. Il-klabb Taljan ta' Inter, ried
jipprevjeni li hekk kif jasal Law isir plejer ta' Torino, fejn il-klabb stqaar
li hu kien iffirma kuntratt preċedenti magħhom, minkejja li waqqgħu din
l-istqarrija qabel ma' beda l-istaġun.

Plejers mir-Renju Unit ma kinux tratti tajjeb dak iż-żmien, u s-salarju massimu
għall-futbolers kienet ġiet riċentament abolita, u b'hekk spiċċa sorpriż meta
sab li t-taħriġ ta' qabel l-istaġun kien ibbażat f'lukanda lussuża fl-Alpi.
Madanakollu, Torino kienu jħallsu lill-plejers kont il-prestazzjoni, fejn kienu
jagħtu lill-plejers basktijiet mimlijin flus meta t-tim kien jirbaħ, però meta
kien jitlef kienu jingħataw ftit, jew anki xejn. Bħal ħafna plejers Brittaniċi
li marru jilgħabu l-Italja, Law ma kienx jogħġbu l-istil tal-futbol u sabha bi
tqila biex jadatta ruħu għalih. Is-sistema ultra-difensiva tal-catenaccio kienet
populari ġewwa l-Italja, u b'hekk l-attakkanti ftit li xejn kien ikollhom
ċansijiet biex jiskorjaw. Waqt li kien jilgħab ma' Torino baqa' jilgħab mat-tim
Skoċċiż, minkejja li l-klabb ma tantx kien kuntent li jħalluh jilgħab partiti
internazzjonali u tpoġġiet klawżola fil-kuntratt tiegħu li kienet tgħid li huma
ma kienux obbligati li jagħmlu dan.

Fis-7 ta' Frar 1962, hu spiċċa nvolut f'inċident f'karozza meta sieħbu Joe Baker
dar in-naħa l-ħażina madwar dawwara u ħakk mal-bankina hekk kif hu prova jdawwar
il-karozza, fejn minflok dawwarha bil-maqlub. Baker kien kważi maqtul, waqt li
Law sofra ġrieħi li ma kienu ta' ebda periklu għal ħajtu.

F'April, hu għamel rikjesta ta' trasferiment li kienet injorata. L-aħħar dehra
tiegħu wriet il-frustrazzjoni tiegħu meta tkeċċa fil-partita kontra Napoli. Wara
l-partita, Law sar jaf li l-kowċ ta' Torino, Beniamino Santos, kien qal
lir-referi biex ikeċċieh. Lil Law qalulu li kien se jiġi trasferit lejn
Manchester United. Madanakollu, xi ftit tal-jiem wara, kien ġie mifhum li Law
kien se jiġi mibjugħ lit-tim ta' Juventus u li fil-kuntratt tiegħu kellu li
seta' jmur mat-tim il-ġdid skont jekk kellux pjaċir jew le. Hu rrisponda billi
rritorna lura lejn Aberdeen fejn kien jaf li Torino ma kienux se jieħdu sold
mit-trasferiment jekk hu rrifjuta li jilgħab mal-Juventus.

L-ewwel partita bil-flokk ta' United wasal kontra West Bromwich Albion nhar
it-18 ta' Awwissu 1962, fejn id-debutt tiegħu mmarkah b'gowl mal-ewwel seba'
minuti. Il-partiti spiċċat f'pari ta' 2–2. Madanakollu, il-forma ta' United
kienet inkonsistenti wara d-diżastru tal-ajru ta' Munich fl-1958, u minħabba din
l-inkonsistenza huma qattgħu l-istaġun jiġġieldu biex jevitaw ir-relegazzjoni.
F'partita tal-kampjonat kontra Leicester City Law skorja tripletta però xorta
waħda United tilfu. Fl-FA Cup, it-tim ta' Manchester United sab il-forma
mixtieqa b'Law jiskorja tripletta fir-rebħa ta' 5–0 fuq il-klabb il-qadim tiegħu
Huddersfield, u waslu sal-finali kontra Leicester City. Leicester kienu
l-favoriti li jirbħu, wara li huma kienu spiċċaw ir-raba' fil-kampjonat, però
Law skorja l-ewwel gowl hekk kif United rebħu l-finali bl-iskor ta' 3–1, li
kellha tkun ukoll l-unika finali tal-FA Cup li Law qatt kellu jilgħab. Dak
l-istaġun wasal ukoll iż-żwieġ mal-mara tiegħu Diana, nhar il-11 ta' Diċembru
1962.

Sfortunatament, f'dak l-istaġun ġara inċident li Law ħass li kellu
reperkussjonijiet fil-futur qarib. F'partita kontra West Brom fil-15 ta'
Diċembru 1962, ir-referi Gilbert Pullin kontinwament ipporvoka lil Law b'insulti
bħal "O, inti hekk u hekk bravu, ma tafx tilgħab", u wara l-partita Law u l-kowċ
tiegħu Matt Busby irrapurtaw dan kollu lill-Football Association. Kumitat
dixxiplinarju ddeċieda li Pullin kellu jiġi kkastigat severament, però hu ma
aċċettax il-verdett tagħhom u rtira mil-logħba. Law aktar tard stqarr
"f'għajnejn ċerti referis, [Law] kien bniedem immarkat" u ta tort lil dan
l-inċident għall-"kastigi ħorox" li rċieva aktar tard fil-karriera.

Law skorja numru ta' gowls fil-bidu tal-istaġun 1963–64 u kien magħżul biex
jilgħab f'isem il-Kumplament tad-Dinja kontra l-Ingilterra f'Wembley, fejn
skorja l-gowl tagħhom fit-telfa ta' 2–1. Aktar tard, hu ddeskriva din bħala
l-ikbar unur tal-karriera tiegħu. L-istaġun tiegħu kien interott minn
sospensjoni ta' 28 ġurnata wara karta ħamra fil-partita kontra Aston Villa.
Ix-xitwa kiesħa sfurzat lil United biex jilgħabu ħafna logħbiet fi spazju żgħir,
u r-riżultati tagħhom sofrew. Law aktar tard ta t-tort lil dan il-fattur għala
United naqsu li jirbħu trofew matul dak l-istaġun.

Fl-istaġun 1964–65, Law rebaħ l-unur tal-Plejer Ewropew tas-Sena, u Manchester
United rebħu l-ewwel kampjonat wara t-traġedja ta' Munich. It-28 gowl
fil-kampjonat ta' Law f'dak l-istaġun għamluh l-aqwa skorer tal-Ewwel Diviżjoni.

L-istaġun segwenti, Law weġġa' l-irkoppa l-leminija waqt partita internazzjonali
mal-Iskozja kontra l-Polonja fil-21 ta' Ottubru 1965. Ma' Huddersfield kien
kellu diġà jagħmel operazzjoni fuq l-istess irkoppa, u din kienet se tagħtih
il-problemi għall-kumplament tal-karriera.

Fl-1966, Law staqsa lill-kowċ ta' United Matt Busby biex iżidlu s-salarju meta
jerġa' jġedded il-kuntratt u hedded li jħalli lill-klabb f'każ li ma jingħatax
wieħed. Busby immedjatament poġġa lill-plejer fis-suq tat-trasferimenti, fejn
stqarr li "l-ebda plejer mhu se jirrikatta lill-klabb, l-ebda plejer". Meta Law
mar jarah, Busby għamel apoloġija bil-miktub biex jiffirma, fejn uriha
lill-istampa meta għamel dan. Law aktar tard stqarr li Busby uża dan l-inċident
biex iwissi lil plejers oħra biex jagħmlu l-istess ħaġa, imma segretament kien
għollilu s-salarju.

Law skorja fir-rebħa storika ta' 3–2 li l-Iskozja għamlu fuq l-Ingilterra nhar
il-15 ta' April 1967 fil-British Home Championship tal-1967, inqas minn sena
wara li l-Ingilterra kienu nkurunati ċampjins mondjali. Manchester United rebħu
l-kampjonat ta' dak l-istaġun, imma Law ħass li r-rebħa fuq l-Ingilterra kienet
aktar sodisfaċenti.

Fl-1968, United rebħu t-Tazza taċ-Ċampjins għall-ewwel darba, però l-uġigħ
fl-irkoppa kienet qed tagħmillu l-bsaten fir-roti hekk kif hu tilef
is-semifinali u anki l-finali. Il-fatt li kien xorta jilgħab waqt li l-irkoppa
kienet għadha imweġġa kien qed jikkawża ħsara fuq bażi estensiva. Hu żar
speċjalista f'Jannar tal-1968 li kiteb li operazzjoni preċedenti biex jitneħħa
l-kartilaġni mill-irkoppa kienet falliet u rrakkomanda li ssir it-tieni
operazzjoni, però lil Law ma ntweriex bir-rapport għal diversi snin u kellu
jkompli t-taħriġ komplet.

Fl-istaġun 1968–69, United laħqu s-semifinali tat-Tazza taċ-Ċampjins, fejn
lagħbu kontra AC Milan. L-ewwel leg f'San Siro spiċċa 2–0 f'favur it-tim
Milanista, bit-tieni leg f'Old Trafford jintrebaħ bl-iskor ta' 1–0 grazzi għal
gowl ta' Bobby Charlton. F'azzjoni mill-partita, Law ra l-konklużjoni tiegħu li
tispiċċa wara l-linja u tiġi newtralizzata minn difensuri tat-tim ta' Milan. Law
stqarr li kien gowl però r-referi ħalla l-logħob ikompli biex United ħarġu barra
mill-kompetizzjoni. Busby irriżenja fl-aħħar tal-istaġun u n-niżla ta' United
bdiet.

Wilf McGuinness ħa f'idejh it-tim fil-bidu tal-istaġun istaġun 1969–70. United
spiċċaw it-tmien post fil-kampjonat, però Law tilef kważi l-istaġun kollu
minħabba li kien imweġġa, u f'April tal-1970 hu tpoġġa fis-suq tat-trasferimenti
għal £60,000. Ħadd m'għamel offerta għalih, u b'hekk baqa' ma' United.

Wara l-istaġun 1970–71 pjuttost fqir, Frank O'Farrell inħatar bħala kowċ
il-ġdid. Huma għamlu bidu tal-istaġun 1971–72 mill-aqwa u spiċċaw is-sena 1971
ħames punti vantaġġ fil-quċċata tal-klassifika, b'Law jiskorja tnax-il gowl.
Madanakollu, ir-riżulati bdew jiddeterjoraw u spiċċaw l-istaġun fit-tmien post.
Law skorja fl-ewwel partita tal-istaġun segwenti, istaġun 1972–73, però
l-irkoppa reġgħet bdiet tagħtih il-problemi, u naqas li jiskorja gowl matul
il-kumplament tal-istaġun. Ir-riżultati fqar komplew sejrin u O'Farrell spiċċa
mkeċċi minn postu.

Law irrakkomanda li United jagħżlu lil Tommy Docherty minflok O'Farrell,
minħabba li hu kien jafu matul iż-żmien mat-tim nazzjonali Skoċċiż. Il-klabb
aċċetta r-rakkomandazzjoni tiegħu, u l-affarijiet bdew imorru għall-aħjar
b'titjib fir-riżultati tal-iskwadra.

Docherty ta lil Law trasferiment b'xejn fis-sajf tal-1973, u hu ttrasferixxa
lura lejn Manchester City. Hu lagħab fit-telfa ta' 2–1 li City sofrew fil-finali
tal-League Cup, kontra l-Wolves. Fl-aħħar partita tal-istaġun 1973–74, Law
skorja gowl kontra l-eks-skwadra tiegħu Manchester United li ggarantixxa
r-retroċessjoni mill-Ewwel Diviżjoni tat-tim ta' United, sitt snin biss wara
l-finali tat-Tazza taċ-Ċampjins li hu kien tilef. Id-daqqa ta' takkuna ta' Law
tat lil City rebħa ta' 1–0, però kien sobgħien li wassal għar-relegazzjoni ta'
United (wara kien mifhum li dan ir-riżultat ma kienx determinanti minħabba li
United xorta kienu se jiġu relegati anki jekk kienu se jispiċċaw pari, però Law
sa dak il-ħin ma kienx jaf) u b'hekk ma ċċelebrax il-gowl, fejn mar lura
fin-nofs tiegħu b'rasu baxxuta, u sussegwentament ġie sostitwit. Din kienet
l-aħħar partita mill-karriera professjonali tiegħu, hekk kif hu rtira aktar tard
minħabba li ma riedx li jispiċċa mat-tim ta' riservi ta' City.

L-Iskozja waslu fil-fażi tal-finali tat-Tazza tad-Dinja fis-sajf tal-1974,
għall-ewwel darba mill-1958. Minkejja li ma lagħab ebda futbol mal-ewwel tim
fl-istaġun preċedenti, Law kien inkluż fl-iskwadra u lagħab fl-ewwel partita
kontra ż-Żajr. Hu ma skorjax, imma l-Iskozja xorta waħda rebħet bl-iskor ta'
2–0. Law kien "veru diżappuntat" li ma spiċċax magħżul għall-partita ta' wara
kontra l-Brażil, u l-anqas kien magħżul għall-partita ta' kontra l-Jugożlavja.
Minkejja li l-Iskozja ma ħarġitx telliefa mill-ebda konfront li lagħbet, huma
xorta waħda spiċċaw barra mill-kompetizzjoni.

Law xorta kellu kuntratt ma' Manchester City però l-kowċ tagħhom Tony Book qallu
li jekk kien se jibqa' kien se jilgħab biss futbol mat-tim tar-riservi. Hu ma
riedx li jagħlaq il-karriera tiegħu b'dan il-mod u b'hekk irtira mill-futbol
internazzjonali fis-sajf tal-1974. Minn dakinhar 'l hawn, Law ħadem ħafna drabi
bħala opinjonista sportiv kemm fuq ir-radju u anki fuq it-televixin. Sa Lulju
2005, hu għadu miżżewweġ lil Diana, u t-tnejn għadhom jgħixu fl-erja qrib
Manchester. Huma għandhom ħamest itfal, u t-tifla tagħhom, li jisimha wkoll
Diana, taħdem fl-uffiċċju stampa għal Manchester United.

F'Mejju 2008 fil-grawnd ta' Manchester City, Denis Law (flimkien mal-president
tal-UEFA Michel Platini) ippreżenta l-midalji lir-rebbieħa tat-Tazza UEFA, Zenit
St. Petersburg u lill-avversarji tagħhom, it-tim Skoċċiż ta' Glasgow Rangers.

Nhar it-23 ta' Frar 2002, ġiet mikxufa f'Old Trafford statwa ta' Law, fil-parti
tal-istadju magħrufha bħala Stretford End. F'Novembru tal-2003 l-operazzjoni
għat-trattament tal-kanċer tal-prostata marret b'wiċċ il-ġdid, u kien onorat
b'dottorat onorarju mill-Università ta' Aberdeen fil-5 ta' Lulju 2005.

Law kien ukoll plejer ta' Manchester United meta t-tim rebaħ t-Tazza
taċ-Ċampjins tal-1968, però hu tilef il-partita minħabba li kien imweġġa.



https://mt.wikipedia.org/wiki/David_Carabott

David Carabott (Marsaxlokk, 18 ta' Mejju 1968) huwa plejer tal-futbol
professjonali rtirat li lagħab għall-ħafna timijiet f'Malta, fejn hu kien biex
jilagħab bħala difensur.

Matul il-karriera tiegħu, Carabott lagħab għal Hibernians, Valletta, Marsaxlokk,
Msida St. Joseph u Sliema Wanderers fil-Premier League Malti, Balzan Youths
fl-Ewwel Diviżjoni u Għajnsielem fl-Ewwel Diviżjoni Għawdxija.

Carabott kien deher 122 darba u skorja 12-il gowl għat-Tim nazzjonali Malti, li
sal-lum huwa l-aktar li għandu apparenzi għat-tim nazzjonali.

David Carabott kien prodott ta' Birżebbuġa St. Peters u l-karriera tiegħu bdiet
bħala difensur fuq il-ġwienaħ ma Marsaxlokk fit-Tielet Diviżjoni Maltija.

Huwa mexa ma' Hibernians fl-1987 u stabbilixxa ruħu bħala plejer ewlieni,
primarjament fuq il-linja leminija. Aktar tard fil-karriera tiegħu huwa kien
b'suċċess jinqalbu għal dritt lura kemm fil-klabb u f'livell internazzjonali.

Matul il-ħin tiegħu mal-klabb huwa għamel 221 apparenzi u skorja 57 darba, u
rebaħ il-Premier League Malti darbtejn fl-istaġuni 1993–94 u 1994–95.

Matul l-istaġun 2000-01, Carabott mexa għal klabb kapitali Valletta u kien parti
mill-iskwadra li rebħet 6 trofej fi staġun.

Huwa għamel total ta' 63 apparenza u skorja sitt darbiet għall-klabb, matul
tliet snin, huwa żied tlett titli nazzjonali mal-unuri tiegħu, bi trijonf ieħor
matul l-istaġun 2000-01.

Fl-istaġun 2003-04, David Carabott irritorna ma' Marsaxlokk wara assenza ta'
16-il sena u għamel 20 apparenza u skorja gowl wieħed fl-ewwel staġun tiegħu, u
spiċċa l-istaġun b'medalja tal-fidda fl-ewwel finali għall-klabb tat-Tazza
Maltija, iżda l-klabb tilef kontra Sliema Wanderers.

L-istaġun ta 'wara, Carabott lagħab biss fil-qosor għall-Marsaxlokk, li għamel 6
apparenzi u skorja żewġ gowls, u spiċċa l-istaġun fuq self mat-tim tal-Ewwel
Diviżjoni Għawdxija Għajnsielem.

David Carabott telaq lil Marsaxlokk fl-aħħar tal-istaġun 2004-05, u ngħaqad sħab
tal-Premier League Malti Msida St. Joseph, għalkemm il-pass kien għex qasir,
Carabott għamel biss għaxar apparenzi u skorja gowl, qabel ma ġie rilaxxat
f'Diċembru 2005.

Li jmiss għal Carabott kien li jingħaqad ma Sliema Wanderers fejn hu reġa' kiseb
il-formola li hu wera aktar kmieni fil-karriera tiegħu u sab ruħu karatteristiku
regolari fl-ewwel tim ta' Sliema Wanderers.

Matul l-ewwel staġun ta' Carabott (it-tieni nofs tal-istaġun 2004-05) ma Sliema
Wanderers huwa għamel 9 apparenzi, iżda naqas li jsib ix-xibka matul dan
iż-żmien, għalkemm il-mixja writ li kien suċċess fejn Carabott kien membru
tat-tim rebbieħ tal-Premier League Malti.

Għall-istaġun 2005-06 Carabott kompla ikun regolari ma Sliema Wanderers.
Carabott magħmula 19-il apparenza, iżda għal darb'oħra naqas li jiskorja matul
dan iż-żmien, bl-età mhux fuq in-naħa tiegħu, Carabott kien rilaxxat fl-aħħar
tal-istaġun.

Għall-istaġun 2007-08, Carabott irritorna ma' Għajnsielem fl-Ewwel Diviżjoni
Għawdxija f'Għawdex, hu lagħab ftit logħob għall-klabb, qabel ma telaq u rtira
mill-logħba.

David ġie offrut fil-pożizzjoni ta 'plejer-kowċ għall-ġenb tal-Ewwel Diviżjoni
Maltija Balzan Youths għall-istaġun 2009–10, Hu ngħaqad mal-kowċ Ivan Żammit u
għenu lit-tim biex jiġi promoss reċentement biex jikseb l-kampanja domestika
impressjonanti. Carabott lagħab ftit ta 'logħob minkejja l-età tiegħu.

Carabott kien deċiż li jmur lura mal-klabb lokali tiegħu, Marsaxlokk f'Jannar
2010, għat tieliet espliċita tiegħu mal-klabb. Huwa ħa rwol simili ta'
plejer-kowċ mal-klabb, huwa baqa mal-klabb sal-aħħar tal-istaġun 2009–10, qabel
ma rtira bħala attur.

David Carabott għamel id-debutt internazzjonali tiegħu għall-Malta, filwaqt li
lagħab għal Hibernians fil-15 ta' Novembru 1987 kontra Iżvizzera f'logħba ta'
kwalifika għall-Kampjonati Ewropej 1988 li spiċċat fi dro ta' 1-1.

Carabott għamel 122 dehra u skorja 12-il gowl għall-Malta, l-ewwel gowl tiegħu
wasal ftit aktar minn sena wara debutt tiegħu matul it-12-il logħba tiegħu
fit-23 ta 'Novembru 1988 f'logħba ta' ħbiberija kontra Ċipru fejn spiċċaw dro
ta' 1-1.

F'Lulju 2012 Carabott iffirma ma Żurrieq FC bħala kowċ tal-ewwel. Din hija
l-ewwel esperjenza ta' Carabott bħala kowċ ma' tim tal-futbol Malti. F'Novembru
tal-2014 laħaq ftehim maat-tim tal-Marsa FC.



https://mt.wikipedia.org/wiki/Dasyuromorphia

Id-Dasyuromorphia huwa ordni ta' mammiferi marsupjali, eżattament il-marsupjali
karnivori tal-kontinent Awstraljan.

Dan l-ordni qiegħed klassifikat fil-klassi Mammalia, fis-sottoklassi Theria,
fl-infraklassi Metatheria (il-marsupjali) u fis-superordni Australidelphia
(il-marsupjali Awstraljani kollha u l-kolokolo tal-kontinent ta' l-Amerika ta'
isfel) ma' 4 ordnijiet oħra.

Id-Dasyuromorphia jikkonsisti minn 3 familji u 2 minnhom, id-Dasyuridae u
l-Myrmecobiidae għadhom rapreżentati bi speċi ħajjin, filwaqt it-Thylacinidae
hija kkunsidrata estinta (għalkemm hemm possibilita li t-Tilaċin li huwa magħruf
xjentifikament bħala Thylacinus cynochephalus, għadu jgħix f' partijiet mhux
esplorati fuq il-gżira tat-Tasmanja u hemm proġett ta' klonazzjoni għaddej
ukoll).

Dan l-ordni, jiġbor fiħ bosta ġeneri u numru konsiderevoli ta' speċi kemm
estinti, kif ukoll estanti jew ħajjin u dawn ta' laħħar ilaħqu 'l fuq minn 70
speċi, li kważi kollha kemm huma jagħmlu parti mill-familja Dasyuridae ('l aktar
familja ta' suċċess ta' dan l-ordni).

Id-Dasyuromorphia, flimkien ma' 4 ordnijiet oħra, in-Notoryctemorphia,
il-Peramelemorphia, id-Diprotodontia u l-Microbiotheria, jifforma s-superordni
Australidelphia.

(għal aktar informazzjoni ara l-artikli Dasjuromorfji, Dasjuridi, Xitan
tat-Tażmanja, Tilaċin, Numbat)

"Dasyuroidea", "Dasyuriformes" u "Creatophaga" huma kollha sinonimi jew l-istess
bħal u jirreferu għall-ordni Dasyuromorphia ta' Gill, 1872.



https://mt.wikipedia.org/wiki/Daniel_Bogdanovi%C4%87

Danijel Bogdanović (Misrata, 26 ta' Marzu 1980), aktar komunement spelt Daniel
Bogdanović, huwa futboler professjonali Malti b'deċent Serb u Sloven li jilgħab
bħala attakkant ma Floriana

Fl-istaġun 2006–07 Bogdanović skorja 31 gowl, b'hekk hu rebaħ iż-Żarbuna
tad-Deheb kif ukoll il-Plejer Malti tas-Sena.

Bogdanović issieħeb ma Marsaxlokk għall-istaġun 2006–07, u Marsaxlokk bnew sfida
qawwija għat-titolu. Ma Marsaxlokk kien ma' ta' l-ewwel u l-istaġun kien tfassal
mill-qrib, Bogdanović sab ruħu ferm qabel fil-gowls u skorja l-gowl finali
f'rebħa ta' 4–1 kontra t-tim tat-tieni post Sliema Wanderers. B'din ir-rebħa,
Marsaxlokk kienu inkurunati bħala ċampjins tal-kampjonat għall-ewwel darba
fl-istorja tagħhom. Bogdanović kien spiċċa l-aqwa skorer tal-kampjonat bi 31
gowl u 28 apparenzi, u spiċċa l-istaġun b'gowl inqas mir-rekord stabbilit ta'
Danilo Dončić, fejn dan skorja 32 gowl f'istaġun sħiħ darbtejn konsekuttivi,
l-ewwel ma' Valletta matul l-istaġun 1996–97 u mbagħad ma Sliema Wanderers
fl-istaġun 2001–02.

Wara ġimgħat ta' provi varji, Bogdanović issieħeb mat-tim Taljan Cisco Roma,
biss fil-ħin biex jikkaratteristika l-istaġun il-ġdid fl-Italja (matul dan
iż-żmien ma Cisco Roma kien jilgħab fil-Lega Pro Seconda Divisione). Bogdanović
marru biex jiffurma sħubija ma' Paolo Di Canio.

F'Awwissu 2008, Bogdanović iffirma ftehim ta' sentejn mal-klabb Bulgaru
Lokomotiv Sofia, wara prova ta 'suċċess.

Bogdanović kien inizjalment ingħaqad ma Lokomotiv Sofia ġimgħatejn qabel ma
marru fil-kamp ta 'taħriġ fl-Olanda. Huwa deher bħala sostitut fit-tieni taqsima
tal-logħba ta' ħbiberija kontra l-klabb Iżraeljan Maccabi Petah Tikva, f'logħba
fejn Lokomotiv rebħu 1–0. Bogdanović reġgħa ġie nkluż fil-logħba ta' ħbiberija
ta' wara kontra l-ġġanti tal-Bundesliga Schalke, u lagħab il-logħba kolla.

Il-logħba ta' wara kienet kontra l-klabb Tork Ankaraspor, fejn Bogdanovič ma
kellu l-ebda parti, imma kien lura għal-logħba finali, kontra t-tim tat-tieni
diviżjoni Sportist Svoge, fejn huwa kellu apparenza bħala sostitut fit-tieni
taqsima u skorja l-tieni gowl għat-tim f'rebħa ta' 4-2.

Lokomotiv kienu aktar kmieni fl-istaġun, li ħatru Danilo Dončić minn assistent
għall-kowċ, u kien l-ewwel talba tal-eks kowċ ta' Floriana Dončić li Bogdanovič
irċieva l-prova tiegħu.

Fis-26 ta' Jannar 2009 ġie kkonfermat li Bogdanović iffirma ma Barnsley għal
tariffa mhux żvelata, bl-iffirmar ta' ftehim sal-2010. Huwa rċieva approvazzjoni
u lagħbu fit-telfa ta' 1–2 kontra Ipswich Town, billi hu skorja l-gowl ta'
Barnsley fis-47 minuta.

Bogdanović kienet inkluż fl-"Aqwa Plejers tal-istaġun" fil-gazzetta Daily Mail,
iżda għalkemm kellu t-tieni staġun suċċessiv f'Oakwell li kien rilaxxat
mill-Klabb Yorkshire.

Bogdanović beda taħdidiet ma Sheffield United, qabel ma' eventwalment iffirma
kuntratt ta' sentejn mal-klabb fil-bidu ta' Ġunju 2010. Minkejja li huwa iffirma
profil relattivament għoli huwa sab diffiċli biex jidħol fl-ewwel tim u għalkemm
huwa għamel 33 apparenzi matul l-ewwel staġun tiegħu, il-maġġoranza kienet
mill-bank fl-istadji ferm fl-aħħar tal-logħob. Hu spiċċa l-istaġun billi skorja
biss ħames gowls kif The Blades kienu relegati għal League One. Il-bidu
tal-istaġun ta' wara ma kienx jistgħa jżomm post fl-ewwel tim li kien injorat
mill-kowċ ġdid Danny Wilson.

Fit-31 ta' Awwissu 2011, huwa ffirma ftehim ta' sena mal-għażla ta' sena
mal-ulterjuri Blackpool, għal ħlas normali u ngħata n-numru 13. Hu għamel
id-debutt tiegħu għat-Tangerines bħala ssostitut fit-tieni taqsima f'rebħa
kontra Ipswich Town ġewwa Bloomfield Road fl-10 ta' Settembru. Minkejja dan,
Bogdanović ma setgħetx jagħmel ħafna apparenzi fl-ewwel tim u ngħqad ma Rochdale
f'self ta' emerġenza ta' 28 ġurnata fit-2 ta' Jannar 2012, billi jiċċita
l-opportunità li jorbot mal-kowċ assistent proviżorju ta' Rochdale Ryan Kidd, ma
'min Bogdanović kien ħadem waqt li Barnsley kienu fattur ewlieni fit-teħid
tad-deċiżjoni biex jissieħbu f'Dale. Fid-debutt tiegħu, fl-istess ġurnata, huwa
beda l-logħba, huwa skorja u kien imsemmi r-Raġel tal-Partita kontra Preston
North End li spiċċat fid-dro ta' 1-1. Huwa lagħab 4 darbiet oħra ma Rochdale
mingħajr gowls ulterjuri, qabel ma rritorna għall-klabb ġenitur Blackpool. Huwa
mbagħad kien misluf lil Notts County sal-aħħar tal-istaġun, fejn hu nnettja 2
gowls fi 8 logħbiet. Bl-opportunitajiet mal-ewwel tim kien evitat li jitlaq minn
mat-tim, iżda Bogdanović kien rilaxxat minn Blackpool f'Mejju 2012 minħabba
l-iskadenza tal-kuntratt tiegħu.

Huwa mar lura lejn Malta ma' Mosta għall-istaġun 2012–13. F'Awwissu 2012 kien
marbut ma' ritorn għall-futbol Ingliż mat-tim ta' Portsmouth, iżda l-mixja
naqset minħabba nuqqas ta' ftehim ta' termini. Bogdanović għamel 13-il apparenzi
u skorja 5 gowls ma Mosta.

Fil-21 ta' Jannar 2013, Bogdanović iffirma kuntratt ta' sentejn u nofs ma'
Valletta. B'kollox hu għamel 9 apparenzi u ma skorja l-ebda gowl.

F'Awwissu 2013, Bogdanović issieħeb ma' Floriana. Hu għamel id-debutt mal-klabb
fis-17 ta' Awwissu 2013 kontra Naxxar Lions.

Bogdanović kien twieled il-Libja, minn ġenituri Jugożlavi iżda għażel li
jirrappreżenta lil-Malta wara li mar hemmhekk ta' età żgħira. Hu għamel debutt
internazzjonali tiegħu fid-9 ta' Frar, 2002 f'logħba ta' ħbiberija kontra
l-Ġordan. S'issa Bogdanović għamel 40 apparenzi għall-Malta u skorja darba.



https://mt.wikipedia.org/wiki/Copa_Am%C3%A9rica

Il-Copa América (bl-Ispanjol u l-Portugiż għal "Tazza Amerikana") hi
l-kompetizzjoni għat-timijiet nazzjonali tal-irġiel taħt il-konfederazzjoni
tal-CONMEBOL (Amerika t'Isfel). Din il-kompetizzjoni hi l-eqdem kompetizzjoni
tal-futbol fid-dinja hekk kif din tmur lura lejn l-1916. Il-pajjiżi parteċipanti
huma l-Arġentina, il-Brażil, il-Bolivja, iċ-Ċili, l-Ekwador, il-Kolombja,
il-Paragwaj, il-Perù, l-Urugwaj u l-Veneżwela. Żewġ timijiet minn
konfederazzjonijiet oħra ikomplu l-kwadru ta' tnax-il tim parteċipant:
il-Messiku hu pajjiż regolari f'din il-kompetizzjoni wara l-ewwel invit fl-1993.
M'hemm l-ebda fażi ta' kwalifikazzjoni: l-għaxar timijiet tal-CONMEBOL
jikkompetu bi dritt, u oħrajn b'invit. L-aqwa tim klassifikat fil-kompetizzjoni
u li hu membru tal-CONMEBOL għandu d-dritt li jipparteċipa fl-edizzjoni
suċċessiva tat-Tazza tal-Konfederazzjonijiet tal-FIFA, imma mhuwiex obbligat li
jagħmel dan.

Il-Copa América hi l-iktar kompetizzjoni qadima u li għadha attiva fl-istorja
tal-kompetizzjonijiet tal-futbol madwar id-dinja. L-ewwel edizzjoni saret nhar
it-2 ta' Lulju u s-17 ta' Lulju u kienet mirbuħa mill-Urugwaj, bħala parti
mill-kommemorazzjonijiet għaċ-ċentinarju mill-Indipendenza tal-Arġentina.
Il-CONMEBOL ġiet iffurmata fil-ġurnata tal-indipendeza tal-Arġentina (9 ta'
Lulju). Il-kompetizzjoni kienet tkun ospitata normalment kull sentejn (imma
l-intervalli xi kultant inbidlu) sakemm fl-2007, il-CONMEBOL ddeċiedet li
l-kompetizzjoni issir kull erba' snin.

Il-kampjonat kien għall-bidu magħruf bħala Campeonato Sudamericano de
Selecciones (Kampjonat Sud-Amerikan tat-Timijiet Nazzjonali). Dan l-isem kien
użat sal-1975. Bejn l-1975 u fl-1983 il-kompetizzjoni ma ġietx ospitata fl-ebda
pajjiż. Il-CONMEBOL fl-1984 iddeċidiet li kull pajjiż li hu parti
mill-assoċjazzjoni għandu jospita l-kompetizzjoni. L-ewwel rotazzjoni ġie
kompluta fil-Copa América 2007 li ġiet ospitata fil-Veneżwela. It-tieni
rotazzjoni ġiet imfassla għas-sena 2011, bil-pajjiżi ospiti jintgħażlu skont
l-ordni alfabetiku, fejn jibdew bl-Arġentina.

Mill-1993, żewġ timijiet minn konfederazzjonijiet differenti (preferibilment
il-CONCACAF, minħabba l-qagħda ġeografika tagħha) bdew jiġu invitati. Il-pajjiżi
invitati kienu l-Kosta Rika (1997, 2001, 2004), il-Ħonduras (2001), il-Ġappun
(1999), il-Messiku (1993, 1995, 1997, 1999, 2001, 2004, 2007) u l-Istati Uniti
(1993, 1995, 2007).



https://mt.wikipedia.org/wiki/Chris_Smalling

Christopher Lloyd "Chris" Smalling (Greenwich, 22 ta' Novembru 1989) huwa plejer
tal-futbol Ingliż li jilgħab mal-klabb ta' Manchester United u mat-tim
nazzjonali Ingliż bħala difensur.

Meta kellu sbatax-il sena, Smalling iddebutta mat-tim reġjonali ta' Maidstone
United kontra Canvey Island. Matul l-ewwel sena mat-tim tal-kbar hu lagħab
tnax-il konfront fejn skorja gowl wieħed, eżattament fl-aħħar logħba tiegħu
mal-klabb.

F'Ġunju tal-2008 Smalling iffirma kuntratt mal-klabb mill-Premier League Fulham.
Fl-24 ta' Mejju 2009, Smalling iddebutta ma' Fulham meta daħal bħala sostitut
għal Aaron Hughes fis-77 minuta fl-aħħar partita tal-istaġun 2008–09 kontra
Everton. L-ewwel partita tiegħu mal-ewwel ħdax waslet fis-17 ta' Settembru 2009,
fil-partita valida għall-UEFA Europa League kontra CSKA Sofia, bil-partita
tintemm 1–1. Fil-kampjonat, l-ewwel logħba tiegħu mill-ewwel minuta kienet dik
kontra Chelsea fit-28 ta' Diċembru 2009, fejn kien involut f'episodju deċisiv
meta skorja awtogowl li ta liċ-Chelsea rebħa ta' 2–1.

Fis-26 ta' Jannar 2010, Manchester United ħabbru li kienu xtraw lil Smalling,
bil-plejer jibqa' ma' Fulham sa tmiem l-istaġun 2009–10 qabel ma jingħaqad
mal-klabb il-ġdid fl-istaġun segwenti. Dan it-trasferiment kien uffiċjalizzat
fl-1 ta' Lulju 2010. Id-debutt tiegħu fil-kampjonat wasal fir-rebħa ta' 3–0
kontra West Ham United tat-28 ta' Awwissu, meta daħal bħala sostitut għal Jonny
Evans.

Nhar il-11 ta' Awwissu 2009, Smalling iddebutta mat-tim nazzjonali Ingliż ta'
taħt il-21 sena bħala sostitut fil-konfront kontra l-Olanda li ntemm 0–0.
Smalling ġie magħżul fl-iskwadra għall-Kampjonati Ewropej ta' taħt il-21 sena
2011.

Fit-13 ta' Novembru 2010, Smalling ġie imsejjaħ għall-ewwel darba mat-tim
nazzjonali tal-kbar għal-logħba ta' ħbiberija kontra Franza tas-17 ta' Novembru;
madanakollu, ma ġie użat matul it-telfa ta' 2–1. Id-debutt tiegħu wasal fit-2
ta' Settembru 2011 meta lagħab bħala difensur lemini fil-konfront kontra
l-Bulgarija, validu għall-kwalifikazzjoni għall-Kampjonati Ewropej 2012.



https://mt.wikipedia.org/wiki/Benito_Mussolini

Benito Mussolini Andrea Amilcare (29 ta' Lulju, 1883 - 28 ta' April, 1945) kien
politiku Taljan, ġurnalist u mexxej tal-Partit Nazzjonali Faxxist, li mexxa
l-pajjiż minn 1922 sal-1943. Fl-1926 Mussolini ħataf il-poter totali bħala
dittatur u mexxa l-Italja bħala Il duce ("il-mexxej") 1930-1943. Mussolini kien
wieħed mill-figuri ewlenin fil-ħolqien tal-faxxiżmu.

Oriġinarjament membru tal-Partit Soċjalista Taljan (PSI), Mussolini kien imkeċċi
mill-PSI minħabba l-oppożizzjoni tiegħu għall-pożizzjoni tal-partit dwar
in-newtralità fil-Tieni Gwerra Dinjija. Mussolini iddenunzja l-PSI, u aktar tard
waqqaf l-moviment faxxista. Wara l-Marċa fuq Ruma f'Ottubru 1922 sar is-27 Prim
Ministru tal-Italja. Wara li qered il-partiti opposti kollha permezz
tal-pulizija sigrieta tiegħu u l-projbizzjoni tal-istrajkijiet tax-xogħol,
Mussolini u s-segwaċi faxxisti tiegħu ikkonsolidaw il-poter tagħhom permezz ta'
serje ta' liġijiet li trasformaw in-nazzjon f'dittatura ta' partit wieħed.
F'ħames snin huwa kien stabbilixxa awtorità dittatorjali b'mezzi kemm legali u
straordinarji, bl-aspirazzjoni li jinħoloq stat totalitarju. Mussolini baqa'
fil-poter sakemm kien mibdul fl-1943; huwa baqa l-mexxej tar-Repubblika Taljana
Soċjali sa mewtu fl-1945.

Mill-1939, Mussolini ipprova jdawwem il-bidu ta' gwerra maġġuri fl-Ewropa
mill-inqas sa l-1942. Il-Ġermanja invadiet il-Polonja fl-1 ta' Settembru 1939, u
bdiet it-Tieni Gwerra Dinjija. Fl-10ta' Ġunju 1940, Mussolini żamm mal-Ġermanja,
għalkemm kien jaf li l-Italja ma kelliex il-kapaċità militari fl-1940 li idħol
f'gwerra twila ma' Franza u r-Renju Unit. Mussolini ħaseb li wara l-reża
Franċiża, l-Italja setgħet konċessjonijiet territorjali minn Franza u imbagħad
ikun jista' jikkonċentra l-forzi tiegħu fuq offensiva kbira fl-Eġittu, fejn
il-forzi Brittaniċi u tal-Commonwealth tan-Nazzjonijiet kienu iktar numerużi
mill-forzi Taljani. Madankollu r-Renju Unit irrifjuta li jaċċetta l-proposti
Ġermaniż għall-paċi li jkun jinvolvu li kienu jaċċettaw r-rebħiet tal-Ġermanja
fil-Lvant u l-Punent tal-Ewropa, il-pjanijiet għall-invażjoni Ġermaniża
tar-Renju Unit ma pproċedux, u l-gwerra kompliet.

Fl-24 ta' Lulju 1943, ftit wara l-bidu tal-invażjoni tal-Italja mill-Alleati,
Mussolini tielef fil-vot fil-Kunsill il-Kbir tal Faxxiżmu, u r-Re arrestaħ
l-għada. Fit-12 ta' Settembru 1943 Mussolini inħeles mill-ħabs fl-assalt ta'
Gran Sasso mill-forzi speċjali Ġermaniżi. Lejn l-aħħar ta' April 1945, meta kien
qiegħed jiffaċċja telfa totali, Mussolini pprova jaħrab lejn it-tramuntana, imma
malajr inqabad u iġġustizzjati sommarjament qrib il-Lag ta' Como
mill-partiġġjani Taljani. Ġismu mbagħad ittieħed Milan fejn kien mdendel rasu 'l
isfel fejn jarah il-pubbliku biex in-nies ikunu żguri li kien miet.



https://mt.wikipedia.org/wiki/Ben_Foster

Ben Foster (Leamington Spa, 3 ta' April 1983) huwa plejer tal-futbol Ingliż li
jilgħab bħala gowlkiper. Huwa jilgħab għat-tim ta' Birmingham City fil-Premier
League Ingliż.

Ben Foster beda l-karriera fil-futbol ma' Racing Club Warwick fis-sena 2000. Hu
dam staġun mal-klabb sakemm wara ngħaqad ma' Stoke City.

Matul iż-żmien ma' Stoke, Foster kellu żmien ta' self ma' Tiverton Town, Bristol
City, Stafford Rangers, Kidderminster Harriers u Wrexham. Foster kellu jkun
barra mill-azzjoni għal sitt xhur wara li bata minn uġigħ fil-ligament
tal-irkoppa.

Alex Ferguson kien ntebaħ bit-talent ta' Ben Foster meta kien qed jilgħab ma'
Wrexham, taħt self minn Stoke, meta l-kowċ ta' United kien qed jara lit-tifel
tiegħu, Darren, fil-finali tal-LDV Vans Trophy, li Wrexham rebħu. Manchester
United kienu qed ibatu għal xi snin biex jissostitwixxu lil-leġġenda Peter
Schmeichel, fil-pożizzjoni ta' gowlkiper, u Ferguson iddeċieda li jikseb
il-żagħżugħ Foster b'somma ta' £1 miljun.

Hu ngħaqad ma' Manchester United minn Stoke City fid-19 ta' Lulju 2005. Bejn
l-2005 u l-2007, hu ġie msellef lit-tim ta' Watford. Il-kowċ ta' Watford, Aidy
Boothroyd, stqarr li "Foster hu aħjar mill-gowlkiper kurrenti ta' Manchester
United Edwin van der Sar" u jemmen li "hu se jkun l-aqwa gowlkiper fid-dinja".
Ferguson, il-kowċ ta' Manchester United, kompla jistqarr li Foster se jkun
is-sostitut għall-post ta' Edwin van der Sar bejn il-lasti ta' United u
eventwalment jieħu post Paul Robinson bħala l-"gowlkiper li jmiss
tal-Ingilterra".

Foster kellu staġun tajjeb ma' Watford, fejn irċieva tifħir kbir
mill-opinjonisti tat-timijiet opposti u kummentaturi. L-istatura u l-kunfidenza
tiegħu, kif ukoll l-interventi li għamel fuq ix-xuttijiet kienu mpressjonanti
fl-ewwel staġun sħiħ professjonali. Foster għen lil Watford biex jilħqu
l-Premier League billi rebħu lil Leeds United fil-finali tal-play-off.

Fl-10 ta' Awissu 2006, Foster reġa' ffirma staġun ieħor ta' self ma' Watford
wara li Manchester United assiguraw is-servizzi tal-Pollakk Tomasz Kuszczak taħt
self. Foster baqa' f'Vicarage Road għall-istaġun sħiħ 2006-07 hekk kif United ma
kellhomx bżonn isejħulu lura.

F'Ġunju 2007, kien imħabbar li Foster kien se jiġi operat minħabba li kien
weġġa' fil-ligament tal-irkoppa l-leminija. Ir-ritorn tiegħu wasal f'logħba
tar-riservi kontra Middlesbrough fis-6 ta' Marzu 2008. Foster iddebutta ma'
Manchester United fil-15 ta' Marzu 2008 kontra Derby County, hekk kif Van der
Sar kien imweġġa waqt li Kuszczak kien sospiż. United rebħu 1–0, b'Foster
jagħmel żewġ interventi importanti biex żamm l-iskor favur United.

Però, minkejja din il-prestazzjoni, Ferugson ma bediex lil Foster għall-partita
kontra Bolton Wanderers, u għażel lil Kuszczak li kien għadu kif serva
s-sospensjoni. Ir-raġuni kienet li Foster ma kienx reġistrat, u b'hekk kien
ineliġibbli biex jilgħab fil-kompetizzjoni Ewropea, b'hekk Kuszczak kien ikun
l-uniku gowlkiper eleġibbli u disponibbli jekk Van der Sar ma jkunx irkupra
mill-uġigħ.

Wara li sofra minn waqfa ta' tmien ġimgħat f'Settembru tal-2008 wara li kien
għamel waqgħa ħażina fuq l-irkoppa f'logħba mat-tim tar-riservi ta' Manchester
United, Foster għamel ir-ritorn tiegħu f'logħba miċ-Champions League kontra
Celtic nhar il-5 ta' Novembru 2008. Nhar l-1 ta' Marzu 2009, Alex Ferguson
għażel lil Foster bejn il-lasti għall-finali tal-League Cup 2009 ġewwa Wembley
Stadium. Wara li l-partita spiċċat mingħajr gowls anke wara l-ħin barrani, waqt
l-għoti tal-penalties Foster salva l-penalty mogħti mill-plejer ta' Tottenham
Jamie O'Hara. Din, flimkien mal-iżball ta' David Bentley, taw lil United rebħa
ta' 4–1 bil-penalties u t-titlu tal-League Cup. Għall-prestazzjoni tiegħu, hu
ġie mogħti l-unur tal-plejer tal-partita.

B'Van der Sar imweġġa' għall-ewwel xahrejn tal-istaġun 2009–10, Foster ingħata
l-opportunità li jkun in-numru wieħed. Bi prestazzjonijiet li xejn ma
impressjonaw, fl-assenza għal darb'oħra ta' Van der Sar, postu ħadu Tomasz
Kuszczak.

Minħabba li ma kienx garantit logħob regulari mal-United, Foster iffirma
kuntratt għal tliet snin ma' Birmingham City nhar id-19 ta' Mejju 2010,
bis-somma tilħaq madwar is-6 miljun sterlina. Id-debutt tiegħu wasal fl-ewwel
ġurnata tal-istaġun 2010–11 fil-pari ta' 2–2 kontra Sunderland. Mat-tim
tal-Birmingham, Foster lagħab fil-finali tal-Carling Cup kontra Arsenal, mirbuħa
bl-iskor ta' 2–1, b'dan l-unur ikun l-ewwel trofew maġġuri fi 48 sena..

Fis-26 ta' Mejju 2006, Foster kien imsejjaħ fil-lista temporanja tal-Ingilterra
għat-Tazza tad-Dinja 2006, minħabba li Robert Green kien weġġa' f'partita
internazzjonali "B" kontra l-Belarus.

Wara li Foster reġa' ffirma self ieħor ma' Watford, hu kien imsejjaħ fl-ewwel
tim ta' Steve McClaren bħala wieħed mit-tliet gowlkipers tal-partita ta'
ħbiberija kontra l-Greċja. Hu ddebutta mal-Ingilterra fit-telfa tal-Ingilterra
1–0 kontra Spanja fis-7 ta' Frar 2007. Wara li kien ilu madwar sentejn nieqes
mill-kamp internazzjonali, il-prestazzjoni tajba li wettaq fil-finali
tal-Carling Cup wasslet lil Fabio Capello biex jagħżlu fost l-iskwadra Ingliża u
deher bħala sostitut fit-tieni taqsima fir-rebħa ta' 4–0 fuq is-Slovakkja.

Il-prestazzjonijiet inkosistenti mal-United fl-ewwel partiti tal-istaġun 2009–10
wassluh biex ma jiġix mgħajjat fl-iskwadra mmexxiha minn Capello għall-aħħar
żewġ konfronti validi għall-kwalifikazzjoni tat-Tazza tad-Dinja. Madanakollu
minħabba li Robert Green ġie mkeċċi kontra l-Ukrajna u David James weġġa'
fit-taħriġ, Foster sab ruħu bejn il-lasti kontra l-Belarus. Il-konfront intemm
3–0 favur l-Ingliżi. Ir-raba' partita tiegħu bil-flokk tal-Ingilterra wasal
fl-14 ta' Novembru 2009 fil-logħba ta' ħbiberija kontra l-Brażil fil-Qatar,
bil-partita tispiċċa f'telfa ta' 1–0.



https://mt.wikipedia.org/wiki/Avril_Lavigne

Avril Ramona Lavigne (Belleville, 27 ta' Settembru 1984) hi kantanta, mudella,
liriċista, stilista tal-moda, u attriċi Kanadiża. Il-mużika ta' Avril Lavigne
għandha element ta' rock modern, pop punk, pop rock, power pop u rock
alternattiv.

Lavigne twieldet f'Belleville, Ontarjo, nhar is-27 ta' Settembru 1984, it-tifla
ta' Judy u John Lavigne. L-isem Avril hu għal "April" bil-Franċiż, waqt li la
vigne tfisser "il-vinja". It-tieni minn tliet itfal (l-oħrajn huma Michelle, li
hi tliet snin iżgħar, u Matt, li hu sentejn ikbar), fl-età tenera ta' ħames snin
titrasferixxi mal-familja fi Greater Napanee. Kienet omm Lavigne li skopriet
għall-ewwel darba it-talent promettenti tat-tifla tagħha.

Il-familja tagħha kienet mibnija fuq ambjent profondament reliġjuż, fejn wassal
biex Avril tiffrekwenta lill-knejjes, speċjalment dik ta' Evangel Tempel li
kienet il-knisja li s-soltu l-familja tagħha kienet tiffrekwenta, u fil-komunità
fejn fil-futur kienet se tagħmel l-ewwel esperjenzi fil-kant.

Fl-1998, Lavigne rebħet kompetizzjoni biex tkanta mal-kantanta Kanadiża Shania
Twain fl-ewwel kunċert tagħha. Hi dehret ħdejn Twain fil-kunċert f'Ottawa, fejn
dehret fuq il-palk biex tkanta "What Made You Say That". Hi ġiet skoperta
mill-ewwel maniġer professjonali tagħha, Cliff Fabri, meta kienet qed tkanta xi
siltiet tal-mużika country f'Kingston ġewwa Ontarjo. Waqt li kienet qed
tesibixxi mal-Lennox Community Theatre, Lavigne waqgħet taħt l-għajn tal-kantant
tal-mużika folk Steve Medd, li stedinha biex tkanta fil-kanzunetta tiegħu,
"Touch the Sky", għall-album Quinte Spirit. Hi kantat ukoll fil-kanzunetti
"Temple of Life", u "Two Rivers", għall-album suċċessiv, My Window to You, li
ħareġ fis-sena 2000. Fl-età ta' sittax-il sena iffirmat ma' Arista Records.

Let Go ħareġ nhar l-4 ta' Ġunju 2002, ġewwa l-Istati Uniti, u laħaq it-tieni
post fil-klassifika Amerikana u l-ewwel post fl-Awstralja, il-Kanada u r-Renju
Unit. Permezz ta' dan is-suċċess bikri li Avril kellha, fl-età ta' sbatax-il
sena, hi saret l-iżgħar kantanta femminili solista li kellha album li spara
fil-quċċata tal-klassifika tar-Renju Unit.

Il-ġeneru ta' dan l-album kien wieħed mibni fuq il-pop rock; madanakollu,
f'ċerti kanzunetti kien hemm influwenzi ta' mużika alternattiva u dik
post-grunge.

Wara biss xahar mill-pubblikazzjoni tal-album, Let Go laħaq l-istatus ta'
multi-platinu lejn l-aħħar ta' Awwissu, u ġie ċċertifikat bħala platinu triplu
ġimgħatejn wara. Qabel tmiem l-2002, wara biss xhur mid-debutt, ġie ċċertifikat
bħala platinu għal erba' darbiet mill-RIAA. Sa Diċembru 2007 l-album biegħ 6.6
miljun kopja fl-Istati Uniti u aktar minn 16-il miljun minn madwar id-dinja.

Mill-album ħarġu erba' kanzunetti. L-ewwel waħda, "Complicated" telgħet fl-ewwel
post tal-klassifika Awstraljana, waqt li laħqet it-tieni post fil-Hot 100
tal-Istati Uniti, u kienet fost l-aqwa kanzunetti Kanadiżi li nbiegħu matul
l-2002. Lavigne ugwaljat ir-rekord magħmul mill-kanzunetta ta' Natalie
Imburglia, "Torn", meta "Complicated" żammet l-ewwel post għal ħdax-il ġimgħa
fir-radjijiet ta' mużika kontemporanja. "Sk8er Boi" laħqet l-aqwa għaxra
fl-Amerika u l-Awstralja, "I'm With You" laħqet l-aqwa għaxra wkoll fl-Istati
Uniti u r-Renju Unit, u "Losing Grip" ikklassifikat fl-aqwa għaxra tat-Tajwan u
l-aqwa għoxrin fiċ-Ċili.

Lavigne ingħatat l-unur bħala "L-Aqwa Artista Ġdida" fl-MTV Video Music Awards
2002. Hi rebħet ukoll erba' Juno Awards fl-2003 (minn sitt nominazzjoni),
irċeviet World Music Award bħala "L-Aqwa Kantanta Kanadiża Bejjiegħa tad-Dinja",
u ġiet nominata għal tmien Grammy Awards, li jinkludu dik tal-"Kanzunetta
tas-Sena" għal "Complicated" u "L-Aqwa Artista Ġdida".

It-tieni album ta' Lavigne, Under My Skin, ħareġ fil-25 ta' Mejju 2004, ġewwa
l-Istati Uniti. Iddebutta mal-ewwel fil-quċċata tal-klassifika tal-Istati Uniti,
ir-Renju Unit, il-Ġermanja, il-Ġappun, l-Awstralja, il-Kanada, il-Messiku,
l-Arġentina, Spanja, l-Irlanda, it-Tajlandja, il-Korea u Ħong Kong, u fl-ewwel
ġimgħa irnexxielu jbigħ aktar minn 380,000 kopja fl-Istati Uniti. Lavigne kitbet
il-parti l-kbir tal-album mal-kantawtur Kanadiż Chantal Kreviazuk, anke jekk xi
kanzunetti kienu miktuba flimkien ma' Ben Moody (li qabel kien jagħmel parti
minn Evanescence), Butch Walker ta' Marvellous 3, il-kitarrista veteran tagħha
Evan Taubenfeld, u l-batterista veteran tagħha Matt Brann. Ir-raġel ta'
Kreviazuk, il-kantant prinċipali ta' Our Lady Peace Raine Maida, ipproduċa
l-album flimkien ma' Butch Walker u Don Gilmore.

Dan l-album għandu tendenza ta' mużika alternattiva, flimkien ma' kanzunetti li
juru l-istil punk-pop (bħal He Wasn't u I Always Get what I Want), jew ħsejjes
post-grunge (bħal Freak Out u Who Knows).

Il-kanzunetta "Don't Tell Me" marret fl-ewwel post fil-klassifika tal-Arġentina
u l-Messiku, fl-aqwa ħamsa tar-Renju Unit u l-Kanada, u fl-aqwa għaxra
tal-Awstralja u l-Brażil. "My Happy Ending" marret fl-ewwel post fil-messiku u
laħqt l-aqwa għaxra tal-Istati Uniti, fejn b'hekk din saret it-tielet l-aqwa
kanzunetta ta' Avril hemmhekk. Madanakollu "Nobody's Home" ma laħqitx l-aqwa
erbgħin fl-Istati Uniti, u kklassifikat biss fl-ewwel post ġewwa l-Arġentina u
l-Messiku. Ir-raba' silta tagħha mill-album, "He Wasn't" laħqet l-aqwa erbħgin
tar-Renju Unit u l-Awstralja, u ma ħarġitx ġewwa l-Istati Uniti. "Fall to
Pieces" ħarġet bħala l-aħħar kanzunetta mill-album, imma ma tantx ħalliet
impressjoni bħall-kanzunetti preċedenti.

Lavigne, fl-2004, rebħet żewġ World Music Awards bħala "L-Aqwa Artist
tar-Rock/Pop" u bħala "L-Aqwa Artista Kanadiża Bejjiegħa". Lavigne kitbet
flimkien ma' Hatthew Gerald il-kanzunetta "Breakaway", li ġiet irrekordjata minn
Kelly Clarkson għall-film The Princess Diaries 2: Royal Engagement (2004).
"Breakaway" ġiet wara inkluża fit-tieni album ta' Clarkson, Breakaway, fejn
ħarġet bħala l-ewwel kanzunetta tal-album. Il-kanzunetta rnexxielha tagħmel
suċċess fl-aqwa għaxra tal-Istati Uniti u dan ta lil Clarkson fama sostanzjali.

Lavigne daret wieħed u għoxrin belt Amerikana u Kanadiża biex tippromovi l-album
Under My Skin. Dan beda fl-4 ta' Marzu 2004, f'Minneapolis, Minnesota. Il-palk
fejn kienet se tesebixxi ma' kienx jitħabbar qabel tmienja u erbgħin siegħa
qabel il-bidu tas-serata. Dawn il-kunċerti kienu popolari u għenu bil-kbir
fil-promozzjoni tal-album. Matul l-2005, barra l-kunċerti, Lavigne kienet
impenjata biex tkompli l-karriera tal-imudellar u dak tad-drama. Hi rrapreżentat
lill-Kanada fiċ-ċerimonja tal-għeluq tal-Logħob Olimpiku tax-xitwa 2006 li sar
f'Turin, l-Italja, fejn kantat il-kanzunetta "Who Knows". L-album biegħ aktar
minn 8 miljun kopja.

It-tielet album ta' Lavigne, The Best Damn Thing, ħareġ fis-17 ta' April 2007, u
ddebutta fl-ewwel post fl-Istati Uniti. L-album kien prodott minn Dr. Luke,
Deryck Whibley ir-raġel ta' Lavigne, Rob Cavallo, Butch Walker u Lavigne stess.
L-ewwel kanzunetta tal-album kienet "Girlfriend", li saret l-ewwel silta ta'
Lavigne li laħqet l-ewwel post fil-Billboard Hot 100. Waqt programm tar-radju
ta' Ryan Seacrest, Lavigne ħabbret li "When You're Gone (kanzunetta ta' Avril
Lavigne)" kienet se tkun it-tieni kanzuentta tagħha. It-tielet kanzunetta
mill-album ta' Lavigne hi "Hot", waqt li r-raba' u l-aħħar waħda hi "The Best
Damn Thing".

Biex tippromovi l-album Lavigne għamlet xi kunċerti, bil-biljetti tas-serati
jinbiegħu lil dawk biss li huma membri tal-klabb tal-ammiraturi tagħha. Dawn
is-sett ta' kunċerti bdew f'Calgary, Alberta, u esebixxiet għal folla ta' madwar
mitejn ruħ. L-album biegħ total ta' 6 miljun kopja madwar id-dinja f'Ottubru
2008. F'Marzu 2008, Avril bdiet sett ta' esebizzjonijiet biex jgħinu lill-album.
Dawn saru fl-Istati Uniti, il-Kanada, l-Ewropa u l-Asja.

Nhar il-25 ta' Mejju 2007, Lavigne, il-liriċista Lukasz Gottwald, u t-tikketta
diskografika ġew imfittxin għad-danni mill-kittieba James Gangwer u Tommy
Dunbar, li stqarrew li l-kanzunetta "Girlfriend" hi plaġju tal-kanzunetta "I
Wanna Be Your Boyfriend", li oriġinarjament ħarġet fl-1979 mill-grupp The
Rubinoos. Lavigne bħala difiża stqarret li qatt ma kienet semgħet il-kanzunetta
tal-grupp Amerikan. It-tribunal ta s-sentenza tiegħu fit-28 ta' Awwissu 2007,
fejn iddeċidiet li l-kwistjoni bejn Avril Lavigne u The Rubinoos għandha tiġi
riżolta privatament u sa issa għadu mhux magħruf dwar l-eżistu ta' kif ġiet
solvuta din l-akkuża. Il-kanzunetta "I Don't Have to Try" qajment ukoll
il-kontroversja. Kien hemm ukoll xi spekulazzjonijiet ta' plaġju fuq
il-kanzunetta ta' Lavigne, "I Don't Have to Try" u l-kanzunetta tal-2003
mill-kantanta Peaches, "I'm the Kinda", minħabba s-similaritajiet bejn dawn
iż-żewġ kanzunetti.

Lavigne iddebuttat fid-dinja ċinematografika fil-film animat Over the Hedge, li
hu bbażat fuq sekwenza ta' tpinġijiet komiċi li jġibu l-istess bħall-film. Hi
wkoll qed taħdem fil-film ta' Richard Gere The Flock, bħala l-għarusa
tas-suspettat tal-qtil, u t-tielet proġett tagħha kien Fast Food Nation, li hu
bbażat fuq il-ktieb favorit tagħha. Lavigne flimkien ma' Dr. Luke kitbet u
rrekordjat kanzunetta bl-isem ta' "Keep Holding On", bħala l-kolonna sonora
tal-film Eragon; din il-kanzunetta ġiet inkluża fit-tielet album tagħha, The
Best Damn Thing. Din il-kanzunetta waslet sal-quċċata fl-aqwa għoxrin
tal-Kanada. Hi wkoll irrekordjat il-kanzunetta tema tal-film The SpongeBob
SquarePants Movie.

Lavigne għamlet xi apparenzi fil-film Going the Distance u dehret ukoll
f'episodju ta' Sabrina, is-Saħħara Żagħżugħa, fejn kantant "Sk8er Boi" flimkien
mal-grupp tagħha. Skont l-istampa Brittanika, Avril Lavigne milli jidher se
jkollha parti prinċipali f'film li se jinħadem fil-futur qarib.

Nhar il-15 ta' Lulju 2006, fi proprjetà privata ġewwa Montecito, Kalifornja,
Avril Lavigne iżżewġet f'ċerimonja Kattolika lill-kantant u kitarrist tal-grupp
punk Sum 41, Deryck Whibley, wara madwar sentejn għerusija. Meta ġiet mistoqsija
fuq jekk kinux lesti li jkollhom it-tfal, hi rrispondiet li ma kinux qed
jippjanaw għalissa, però fil-futur ma jgħidux le.

F'intervista, darba minnhom Avril qalet li l-kanzunetta tal-grupp Outkast, "Hey
Ya", hi l-aktar kanzunetta li tiddevertiha. Hi wkoll tħobb tisma' lil Oasis,
Third Eye Blind, Marilyn Manson, System of a Down u lil Blink-182, u tħobb
speċjalment il-kanzunetta "I Miss You".



https://mt.wikipedia.org/wiki/Antonio_Sciortino

Antonio Sciortino (Ħaż-Żebbuġ, 25 ta' Jannar, 1879 - 10 ta' Awissu, 1947) huwa
skultur Malti li xogħlu jirrefletti ħafna movimenti artistiċi fosthom
ir-realiżmu, l-influwenza ta' Auguste Rodin u l-Futuriżmu. Studja u ħadem Ruma,
l-aktar fl-akkademja Brittanika. L-iskultur żviluppa stil originali li ġibdet
l-ammirazjoni ta' ħafna u ġabitlu ordnijiet ta' xogħol mir-Russja, il-Brażil u
l-Istati Uniti. Sciortino kien direttur tal-Akkademja Brittanika ta' l-Arti
f'Ruma (1911-1936), u mill-1937 sa mewtu kien kuratur fil-Mużew ta' l-Arti
Malta..

Sa minn meta kien għadu tifel ta' l-iskola, Sciortino wera ġibda lejn
l-iskultura. Il-ħabib tiegħu Pawlu Grech jiftakru jnaqqax bil-mus fuq xi biċċa
ġebla figuri ta' nies u annimali. It-talent tiegħu ġie mħeġġeġ kmieni minn zitu,
Vittorina Sciortino u minn Lazzaro Pisani, li kien pittur ta' fama stabbilita
f'Malta . Kien propju bl-inkuraġġiment ta' Pisani li Sciortino iddeċieda li
jidħol fl-iskola ta' l-arti fil-Belt Valletta fejn, għal sentejn, ħa t-taħriġ
meħtieġ. Il-familja Strickland għenet lil Sciortino jikseb borża ta' studju
mingħand il-Gvern għal kors f'Ruma, fejn ta' tnejn u għoxrin sena mar jissokta
l-istudji tiegħu.

Ruma huwa studja fl-Istituto Reale di Belle Arti u għal sentejn tħarreġ
fl-inġinerija u l-arkitettura monumentali. Wara li kiseb diploma bl-ogħla unuri,
fetaħ studju ta' l-arti f'via Margutta 33, fil-qalb tat-tradizzjoni artistika
Rumana. Kien propju hawn li ironikament Sciortino ddeċieda li jinqata'
mit-tradizzjoni imitattiva u jaqbad stil artistiku personali. Il filosfo (1902)
huwa xogħol ta' studju fl-iskultura li bih stabilixxa ruħu bħala artista
oriġinali kif ukoll ġibed l-attenzjoni tal-kritiċi ta' l-arti. Din l-iskultura
flimkien ma' studju ieħor magħruf bħala Testa di Vecchio ġew esibiti f'wirja
bl-isem Promotrice di Roma.

Fl-iskultura Studio di Donna (1904) Sciortino tbiegħed mid-drawwa prevalenti
tar-rappreżentazzjoni femminili kif kienet trattata mill-iskulturi Franċiżi u
ppropona adattament ispirat mill-istil Grieg. Fl-istess sena Sciortino ħadem Les
Gavroches, xogħol ta' skultura li saħħaħ il-fama tiegħu. Dan il-kumpless
tal-bronż juri tlett itfal, f'xogħol li ġie mnebbah minn novella famuża ta'
Victor Hugo, Les Miserables, fejn jiddeskrivi l-ħajja ta' tlett itfal foqra
jiġġerrew fit-toroq ta' Pariġi fi żmien ir-Rivoluzzjoni Franċiża tal-1848. Din
l-iskultura inġiebet Malta fl-1907 u għadha sal-lum meqjusa bħala l-ewwel xogħol
artistiku kbir ta' Sciortino. L-abbozz tal-istatwa llum il-ġurnata jinsab ġewwa
'Buckingham Palace wara li ingħata bħala rigal f'isem il-poplu Malti mill-gvern
lill-Prinċipessa Eliżabetta waqt li din kienet fuq żjara f'Malta fl-1951.

Il-fama ta' Sciortino ħarġet mill-kapitali Taljana u nfirxet f'ċentri artistiċi
oħra fl-Ewropa. Antonio Sciortino rebaħ diversi kompetizzjonijiet
internazzjonali li għamlu ismu magħruf fl-Amerka, fir-Russja, il-Ġappun u
l-Afrika t'Isfel fejn jinsabu uħud mil-aqwa xogħlijiet tiegħu. Is-sehem tiegħu
fil-wirjiet internazzjonali qajjem interess f'Ruma u fir-Royal Academy f'Londra.
Dan is-suċċess wassal għan-nomina tiegħu bħala direttur ta' l-Akkademja
Brittanika ta' l-Arti f'Ruma (1911), kariga li żamm għal ħamsa u għoxrin sena.

Fl-1905 Sciortino rebaħ il-kompetizzjoni għall-monument lil Sir Adrian Dingli,
li inkixef f'April ta' l-1907 fil-preżenza tar-Re Dwardu VII u r-Reġina
Alexandra fil-Ġnien tal-Mall. Ftit taż-żmien wara ingħatatlu kummissjoni għal
skultura li tirrapreżenta il lavoratore għall-Casa del Popolo f'Ruma.

Fl-1909 Sciortino ħadem l-irredentismo li ġiet esibita ġewwa Venezja. Sas-sena
1910 ħadem żewġ xogħlijiet oħra, Germinando un Idea u Remorse. It-tnejn
jirriflettu l-influwenza ta' Auguste Rodin. Waqt żjara f'Pariġi, Sciortino ħadem
bust ta' Leo Tecktonius, kompożitur u pjanist Amerikan. Dan ix-xogħol
impressjona lil Rodin, li talbu jaħdimlu forma u li jiltaqa' miegħu
personalment. Din il-laqgħa tat bidu lill-ħbiberija dewwiema ta' bejniethom.

Fl-1911, Antonio Sciortino ipparteċipa f'kompetizzjoni internazzjonali
għall-monument b'tifkira ta' l-imperatur Russu Alessandru II (1818-1881).
Id-disinni u l-mudelli tiegħu rebħu l-ewwel premju iżda il-premju ma ingħatax
għal raġuni formali. Madanakollu, it-Tzar Nikola II, affaxxinat bil-proġett,
xtara id-disinni minn jeddu.

Fl-1913, Sciortino daħal għal kompetizzjoni għall-bini ta' monument lill-poeta
Ukrain Shevchenko. Id-disinni gew aċċettati u l-iskultur rebaħ l-ewwel post. Dan
il-monument, maħdum mill-granit u l-bronż, hu għoli 7.5 metri u jirrapreżenta
lill-poeta f'att ta' meditazzjoni bilqiegħda fuq zokk ta' siġra liebes l-ilbies
nazzjonali Ukrain. Fuq il-pedestall hemm grupp ta' figuri li jirrapreżenta
l-poplu ta' l-Ukraina.

Fl-1914 Sciortino xtaq jidħol mar-Royal Engineers, iżda fuq parir ta'
l-eks-gvernatur ta' Malta, Lord Grenfell, baqa' għaddej b'ħidmietu ġewwa Ruma
biex jagħti bidu għal xogħol fuq mafkar għall-ewwel gwerra dinjija. Għal tliet
snin sħaħ Sciortino kien mehdi bil-ħsieb, tħażżiż u l-immudellar ta' dan
il-monument vast u imponenti li kellu jkun magħruf bħala t-'Tempju ta' l-Imperu
Ingliż għall-Eroj mhux Magħruf'. Sciortino irrealizza dan ix-xogħol f'mudell
tat-tafal fuq skala ta' 1:200. Jingħad li l-idea ta' mafkar f'ġieħ is-'Suldat
mhux magħruf', hi ħolqien ta' l-artist Malti.

Bħala tifkira ta' l-erbgħa w għoxrin Kungress Ewkaristiku Internazzjonali li sar
f'Malta fl-1913 Sciortino ġie imqabbad ilesti monument. Dan ix-xogħol imsemmi
Kristu Re ġie mikxuf fil-Furjana fit 30 ta' Diċembru 1917 fi ħdan ta' ċeremonja
reliġjuza li għaliha inġabru madwar 40,000 Malti. L'istatwa ta' Kristu Redentur
hija figura tal-bronż għolja 3.5 metri li tiddomina fuq pedestall tal-granit u
tesprimi maestà u kobor ta' sultan. Malta hija rapreżentata bħala figura
femminili għarkuptejha taħt il-pedestall f'att ta' sottomissjoni waqt talba
għall barka. Il figura tfakkar ukoll ir-rebħiet mgħodija fuq "l-egħdewwa ta'
Kristu". Oriġinarjament, Sciortino ippjana il-monument b'figura ta' Kristu biss
għaliex l-għan ewlieni kienet rappreżentazzjoni tat- transubstanzjazzjoni,
il-kunċett tal-preżenza reali ta' Kristu fl-hekk imsejħa "Ewkaristija Mqaddsa"
(w:en:Transubstantiation). Għalekk il- figura ta' Malta ma' tħarisx lejn il-wiċċ
ta' Kristu iżda qiegħdha tbaxxi rasha f'att ta' reverenza iġġib quddiem
għajnejha ix-xbieha tal-ġisem u demm ta' Kristu.

Fuq kummisjoni tal-poplu tal Crimea (Crimean Autonomous Soviet Socialist
Republic), Sciortino kellu ilesti mafkar, għall-kittieb Russu Anton Pavlovich
Chekhov biex jiġi imwaqqaf f'Rostov fuq ix-xmara Don. L'abbozz tal-ġibs tlesta
fl-1923 iżda il-monument tal-bronz ma ġiex imseħħ minħabba tumulti fir-Russja
wara il-mewt ta' Lenin fl-1924. Illum l-abbożż tal-ġibs jinsab fil-bitħa
tal-Mużew Nazzjonali ta' l-Arti fil-Belt Valletta.

Bejn 1924 u 1927 Sciortino temm Rhythmii Vitae, xogħol meqjus bħala wieħed
mill-aqwa tiegħu fil-bronż u li ġie esebit fl-Akkademija Rjali (Londra), Ħadem
bust ta' Carmen Sylva fuq stetina tal' familja Rjali tar-Rumanija u ħoloq
monument imponenti b'tifkira tal-proklamazzjoni tal-Brażil bħala Repubblika.
F'dan iz-zmien ħadem ukoll il-bust tal-Markiża Godi de Godio.

Fit-8 ta' Mejju 1927 ġie mikxuf monument kbir ieħor ta'Sciortino f'Malta,
il-Monument ta' l-Assedju l-Kbir, li jinsab quddiem il-Qorti tal'-Ġustizzja
(qabel ma twaqqat fit-Tieni Gwerra Dinjija kien hemm il-bini tal-Berġa ta'
l'Alvernja). Dan il-monument ifakkar il-qlubija u l-eroiżmu tal-Maltin
fl-Assedju ta' l-1565. Il-monument huwa kompost minn-tlett figuri li
jirrapreżentaw il-kuraġġ, il-fidi u iċ-ċiviltà.

Fl-1929 abbozz ta' Sciortino għal monument ekwestri tal-Ġeneral Simon Bolivar ħa
it-tieni post.

Bejn 1931 u 1936, bħala preparazzjoni għal wirja mil-Kummisjoni Amerikana
għall-arti, Sciortino lesta numru ta' xogħolijiet ta' forom artistiċi u suġġetti
differenti - b'kollox wieħed u għoxrin biċċa skultura fil-ġibs, bronż u l'irħam.
Fost dawn insibu Lindbergh on Eagle, Courage of Future Generation, Arab Horses,
In the Jungle, Detachment of the Soul from Humanity, Speed, Madonna protecting
Navigators, Dangerous Sport, Consolation, Late, First Kiss, Laughing, Surprised,
Smiling u oħrajn. Dawn huma kollha xogħolijiet li jesprimu vitalità u
entużjażmu. Minħabba il-mewt, ta' Frank Pedry, iċ-chairman tal-kummissjoni,
ir-reċessjoni ekonomika li kienet għaddejja minnha l-Amerika u il-ġrajjiet
politiċi internazzjonali il wirja ma setgħatx issir.

Fil-1936 l-Akkademja Brittanika ta' l-Arti ġewwa Ruma kellha tagħlaq minħabba
kunflitti politiċi ma' l-Italja fuq il-gwerra ta' l-Abbesinja (illum l-Etjopja).
Dan wassal biex Sciortino jirriżenja mill-kariga li kellu fi ħdan l-Akkademja u
b'hekk irritorna Malta fejn, fit-3 ta' Mejju, 1937, inħatar kuratur fil-Mużew
ta' l-Arti. L-aħħar xogħol ta' Sciortino kien il-monument ta' Lord Gerald
Strickland imwaqqaf fl-1945 fil-ġnien tal-Barrakka ta' Fuq, il-Belt.

L-istil ta' Sciortino jgħaqqad elementi tar-realiżmu u tal-futuriżmu. Huwa ta'
nteress x'wassal u x'kiteb l-iskultur fuq din is-sintesi. Sciortino ħassu miġbud
ħafna lejn l-iżvilupp tekniku u l-inġinerija. Ftit hu magħruf dwar kif l-artist
kien jinterpreta l-iżvilupp tat-teknoloġija bħala Arti - dan hu suġġett li
l-arti tittratta ħafna aktar tard. Aspett ieħor huwa r-rwol tar-reliġjożità u
l-ispirtu li fiħ ħadem l-istatwa ta' Kristu Re.

Huwa żamm kuntatt ma' pajjiżu, għalkemm ir-raġunijiet eżatti m'humiex magħrufa.
Ġietlu offruta ċ-ċittadinanza Taljana iżda għażel li jżomm dik Ingliża. Kif kien
jaħsibha Sciortino fuq il-faxxiżmu Taljan -- hu li għex it-twelid ta' dan
il-moviment, u kif kien jassoċjah u jaħsibha fuq il-moviment nazzjonali malti.
Ta' nteress hija il-lealtà lejn l-Ingilterra; dan meta tqabblu ma' ħafna
studenti ta' l-arti Maltin, li fl-aħħar snin li Sciortino kien Ruma kienu qed
imorru jistudjaw hemm fuq boroż ta' studju mogħtija mill-gvern Taljan - ħafna
minnhom fil-fatt ħassew ġibda kbira lejn il-faxxiżmu u lejn l'Italja. Hu ta'
nteress jekk Sciortino kellux kuntatt ma dawn l-istudenti li kienu jiltaqgħu
fl-għaqda tar-Regia Deputazione per la Storia di Malta (cf. Herbert Ganado -
Rajt Malta Tinbidel, Ktieb III, Kap XXXI).

Apparentement teżisti intervista ma' Sciortino. Hemm xi dokumenti miktubin minn
Sciortino nnifsu, ittri jew FIXME (speeches lectures talks) tħaddit?



https://mt.wikipedia.org/wiki/Alfons_Maria_Galea

Alfons Maria Galea (Valletta, 23 ta’ April 1861 - Balzan, 30 ta’ Lulju 1941),
magħruf bħala s-Sur Fons, kien filantropu, senatur u awtur Malti.

Bin Pietru Pawl u Mary Carmen imwielda Galea, Alfons Maria kien ir-raba' fost
sitt aħwa. Huwa ħa l-ewwel tagħlim fid-dar tal-ġenituri tiegħu mingħand
l-għalliem u kittieb Annibale Preca li kien skrivan ma' missieru. Ta' 8 snin
bagħtuh jistudja għand il-Ġiżwiti ta’ Għawdex fejn dam tmien snin, u wara
attenda l-Kulleġġ tal-Freres f’Marsilja.

Meta missieru, negozjant tad-drappijiet, irtira, Alfons ta' 19-il sena ħa
f’idejh in-negozju. Ta' 32 sena żżewweġ lil Elizabeth Asphar, minn familja
Indjana li kellha wkoll negozju tad-drappijiet u tal-ħaġar prezzjuż. Tliet snin
wara Galea għalaq in-negozju għax ħass li dik ma kinitx il-linja tiegħu u beda
jqassam ħafna minn ġidu lill-istituti tal-karità. Huwa ta l-art biex jitwaqqaf
l-Istitut tas-Sależjani ta’ Don Bosco f'Tas-Sliema fejn kien mar jgħix meta
żżewweġ. Wara li ġie inawgurat il-bini fl-1904, l-Istitut serva bħala ċentru ta’
rikreazzjoni u biex jiġbor is-subien li kienu jgħixu hemmhekk. Fl-1908 fetaħ
il-Juventutis Domus u l-Oratorju tas-subien għat-tagħlim tad-Duttrina. Ċentri
bħal dawn inbnew fiż-Żejtun, il-Mosta, Bormla u Għawdex. Fl-1939 Galea waqqaf
ukoll ċentru fejn jitgħallmu l-bniet: l-Istitut ta’ Santa Eliżabetta
tas-Sorijiet Franġiskani f’Tas-Sliema. Ta donazzjonijiet ukoll lill-Isptar
tal-Blue Sisters u pprovda l-għajnuna finanzjarja meħtieġa lill-Kunvent tal-Bon
Pastur, f’Ħal Balzan. Galea ta sehmu wkoll fil-missjoni. Meta fl-1896 inħatar
bħala Teżorier fil-Kumitat tal-Missjoni ntebaħ li biex in-nies jikkontribwixxu
jridu jkunu konxji tal-faqar li hawn fid-dinja u dan wasslu biex jibda
jippubblika l-Annali tal-Propagazzjoni tal-Fidi li kien joħroġ darba fix-xahar.
Għal bosta snin kien il-President tal-Anglo-Maltese Bank u aktar tard fl-1915
laħaq it-Teżorier tal-Kurja tal-Isqof, u teżorier tas-Sorijiet Klarissi ta' San
Ġiljan.

Galea kien xhud fl-inkjesta tas-Sette Giugno 1919. Sentejn wara, il-Partit
Laburista immexxi mill-Kurunell William Savona ikkontesta l-ewwel elezzjoni
ġenerali li qatt saret f'Malta, dik tal-1921. Fiha l-Partit kiseb 23% tal-voti u
tella’ żewġ senaturi, wieħed minnhom Alfons Maria Galea u l-ieħor kien dak li
iktar tard sar Arċisqof ta' Malta, Monsinjur Mikiel Gonzi. Alfons Maria Galea
serva ta' Senatur f'isem il-Partit Laburista fis-snin 1921-27. Tul dawn is-snin
ħadem b'riżq il-ħaddiem u l-batut billi semma' leħnu fuq l-istituti tal-karità,
l-iskejjel tas-snajja', kundizzjonijiet xierqa fuq il-post tax-xogħol u
t-tagħlim fl-iskejjel. Meta l-Partit Laburista ngħaqad b'Compact mal-Partit ta'
Strickland, is-Sur Fons għażel li jinqata' mill-politika.

F’Settembru tal-1899 beda joħroġ Il-Kotba tal-Mogħdija taż-Żmien li saru
popolari ħafna tant li baqa’ jippubblikahom sal-1915, san-numru 150. Kienu bħal
enċiklopedija ta' storja, ġeografija, arkeoloġija, folklor, storja naturali u
snajja'. Kiteb ukoll Muftieħ il-Ġenna (1889). Galea qaleb għall-Malti uħud
mill-Kotba Mqaddsa mil-Latin għall-Malti, fosthom Ktieb il-Qwiel, Is-Salmi,
L-Għanja tal-Għanjiet, Ġob, Iżaija, Il-Kotba tas-Slaten u Il-Kotba tal-Makkabin.



https://mt.wikipedia.org/wiki/Akkademja_tal-Malti

L-Akkademja tal-Malti hija għaqda li taħdem favur it-tixrid tal-lingwa Maltija.
Din twaqqfet fl-14 ta' Novembru, 1920, bħala L-Għaqda tal-Kittieba tal-Malti.

L-ewwel ħsieb tal-Għaqda tal-Kittieba tal-Malti kien li jintagħżel alfabett li
jkun imħaddem mill-kittieba kollha tal-Malti. L-alfabett ġie stabbilit b'mod
finali fit-18 ta' Diċembru, 1921.

Inħasset ukoll il-ħtieġa li barra alfabett ikun hemm manwal tal-ortografija
tal-Malti. Dan il-manwal deher fl-1924, u kien jismu Tagħrif fuq il-Kitba
Maltija. Kien ktieb li fl-ewwel taqsima kellu regoli tal-ortografija u fit-tieni
taqsima grammatika qasira li tiswa wkoll biex wieħed jifhem u jħaddem tajjeb
ir-regoli tal-ortografija. It-Tagħrif inħadem minn Ninu Cremona. Kien stampat
mill-Gvern fl-istamperija tiegħu, u kien meqjus bħala l-manwal uffiċjali
tal-ortografija tal-Malti mill-membri tal-Għaqda tal-Kittieba tal-Malti u dawk
li jaqblu magħhom.

Wara l-1934 l-ortografija mgħallma fl-iskejjel kienet dik tal-Għaqda
tal-Kittieba tal-Malti, iżda billi t-Tagħrif qatt ma reġa' ġie stampat,
il-manwali l-aktar komuni kienu ż-żewg grammatiki ta' Cremona, waħda qasira
għall-klassijiet iż-żgħar, u l-oħra itwal għall-klassijiet il-kbar.

Fl-1984 inħasset il-ħtieġa li l-Akkademja tal-Malti tagħti xi regoli dwar kliem
ta' nisel Rumanz jew Ingliż li dwaru kważi xejn ma kien hemm fit-Tagħrif. B'hekk
ħarġet iż-Żieda mat-Tagħrif. Imbagħad fl-1992 l-Akkademja ħarġet l-Aġġornament
tat-Tagħrif.

Kemm iż-Żieda kif ukoll l-Aġġornament kienu dokumenti qosra. It-tnejn kisbu
l-approvazzjoni tal-gvern taż-żmien li fih ħarġu, iżda mhux dejjem waslu f'idejn
dawk kollha li jiktbu bil-Malti.

Minħabba f'hekk, u billi t-Tagħrif qatt ma kien stampat mill-ġdid, l-Akkademja
ħasbet li tiġbor ir-regoli kollha tal-kitba li jinsabu fit-tliet dokumenti li
semmejna fi ktieb wieħed għall-kumdità ta' kulħadd. Għalhekk, fl-1998, ħarġet
din il-ġabra f'forma ta' ktejjeb.



https://mt.wikipedia.org/wiki/Adem_Ljaji%C4%87

Adem Ljajić (bis-Serb: Адем Љајић; Novi Pazar, 29 ta' Settembru 1991) huwa
futboler Serb li jilgħab bħala midfilder offensiv jew fuq il-faxxa leminija
għat-tim ta' Roma.

Ljajić beda l-karriera fil-kamp tal-futbol mat-tim lokali ta' SF Jošanica, qabel
ma fl-2005 ittrasferixxa f'Belgrad meta laqat l-għajn tal-kowċ ta' Partizan
Dusan Trbojević. Fil-kapitali Serba, Ljajić beda jilgħab mat-tim ġovanili
tal-klabb, waqt li ħa sehem f'isem is-selezzjoni tas-Serbja ta' taħt is-16 u
t-18-il sena. Il-progress mal-ewwel tim kien wieħed ta' minnufih. F'Awwissu
tal-2008 sar parti mill-pjanijiet tal-kowċ Slaviša Jokanović, fejn f'għaxar
apparenzi skorja darbtejn fil-kampanja rebbieħa tal-kampjonat 2007–08.

F'Ottubru tal-2008, Manchester United taw ċans lil Ljajić biex jimpressjona meta
tawh prova, minkejja li ma kienx ġie żvelat dwar it-tul ta' din il-prova.
Il-ġurnata ta' wara, is-segretarju ġenerali ta' Partizan ikkonferma li "mhuwiex
vera li Ljajić mar l-Ingilterra mingħajr permess. Aħna konna f'kuntatt ma'
Manchester United għal xi żmien u Ljajić kien mat-tim internazzjonali
fl-Ingilterra fejn kien qed jipparteċipa fir-rawnd ta' kwalifikazzjoni
tal-Kampjonati Ewropej għal taħt id-19-il sena, u b'hekk dan il-mument kien
opportun biex jagħmel prova."

Nhar it-2 ta' Jannar 2009, Manchester United ikkonfermaw li komplew
it-trasferiment ta' kemm Ljajić u anki ta' sieħbu f'Partizan, Zoran Tošić. Tošić
ingħaqad mal-klabb mill-ewwel, waqt li Ljajić kien se jibqa' ma' Partizan
għall-kumplament tal-2009, fejn f'Jannar tal-2010, minħabba li l-FIFA ma tħallix
li jsiru trasferimenti internazzjonali għal plejers ta' taħt it-tmintax-il sena.
Minkejja li matul l-2009 Ljajić kien jagħmel vjaġġi regulari lejn Manchester
biex jitħarreġ mal-iskwadra, Manchester United iddeċidew li ma jiħdux l-opzjoni
li jakkwistaw definittavment lill-plejer Serb minħabba kwistjonijiet fuq
il-permess tax-xogħol għal Ljajić.

Fit-13 ta' Jannar 2010, il-klabb Taljan ta' Fiorentina ħabbar l-akkwist ta'
Ljajić, fejn wara li għadda t-testijiet mediċi, iffirma kuntratt ta' ħames snin.
Iddebutta mal-Viola fid-dro ta' 2–2 barra minn darhom kontra Cagliari, fejn
daħal bħala sostitut fit-82 minuta għal Manuel Pasqual. L-ewwel gowl tiegħu kien
minn penalty kontra Lazio fit-18 ta' Settembru 2010, bi Fiorentina jitilfu 2–1.

Matul l-istaġun 2010–11, taħt il-kowċ Sinisa Mihajlović lagħab 26 logħba u
skorja 3 gowls fil-kampjonat. Fl-istaġun 2011–12 sab inqas post mal-ewwel tim.
Nhar it-2 ta' Mejju 2012, fil-logħba kontra Novara li spiċċat 2–2 ġie sostitwit
minn Delio Rossi fit-32 minuta minn Rubén Olivera; il-plejer ċapċap
sarkastikament lill-kowċ u qamet alterazzjoni verbali li ddeġenerat
f'aggressjoni fiżika fuq il-plejer. Wara dan l-episodju l-kowċ ġie mkeċċi u
l-plejer intefa' barra mit-tim sa tmiem l-istaġun.

Bil-wasla tal-kowċ il-ġdid Vincenzo Montella, grazzi għall-prestazzjonijiet
konvinċenti fil-logħob ta' qabel il-kampjonat reġa' ġie integrat mal-iskwadra.
L-istaġun kien wieħed pożittiv għal Ljajić fejn stabilixxa ruħu fit-tim. Nhar
id-19 ta' Mejju, fl-aħħar logħba tal-kampjonat kontra Pescara, skorja l-ewwel
tripletta fil-karriera tiegħu, biex spiċċa bi 12-il gowl fl-istaġun.

Nhar it-28 ta' Awwissu 2013, issieħeb uffiċjalment mal-klabb ta' Roma għas-somma
ta' €11-il miljun, b'kuntratt ta' erba' snin.

Ljajić ġie magħżul mat-tim nazzjonali tal-kbar tas-Serbja f'logħba ta' ħbiberija
kontra l-Bulgarija tas-17 ta' Novembru 2010. Nhar it-28 ta' Mejju 2012, wara li
ma kantax l-innu nazzjonali qabel il-logħba kontra Spanja, il-kowċ Mihajlović
ħabbar li ma kienx se jagħżlu iktar.



https://mt.wikipedia.org/wiki/Achal_Prabhala

Achal Prabhala huwa riċerkatur, attivista u kittieb Indjan minn Bangalore,
Karnataka. Huwa jaħdem dwar id-drittijiet tal-proprjetà intellettwali
fir-rigward tal-mediċina u l-għarfien. Prabhala huwa membru tal-bord ta'
konsulenza tal-Fondazzjoni Wikimedia.

Prabhala jgħix f'Bangalore, l-Indja. Huwa studja l-ekonomija u
l-amministrazzjoni pubblika f'Middlebury College u wara fl-Università ta' Yale,
fejn ikkontribwixxa għal artikli fuq il-Yale Daily News, il-gazzetta
tal-istudenti.

Achal Prabhala jirriċerka l-proprjetà intelletwali f'konnessjoni mal-mediċina u
l-għarfien. Fl-2005, huwa kiteb rapport dwar il-kwistjonijiet tal-copyright u
għall-aċċess tat-tagħlim fl-Afrika tan-Nofsinhar għall-ICTSD u l-UNCTAD u mexxa
l-proġett "Access to learning materials in South Africa" 2004–05.

B'fondi minn għotja tal-Fondazzjoni Wikimedia, Prabahala, flimkien ma' Priya Sen
u Zen Marie, ipproduċa l-film People are Knowledge. Il-film jesplora kif jistgħu
jiġu wżat metodi alternattivi ta' ċitazzjoni fuq il-Wikipedija.



https://mt.wikipedia.org/wiki/%C4%A0wann_Marija_Vianney

Magħruf mad-dinja kollha bħala l-“Kurat t’Ars”, San Ġwann Marija Vianney
(Dardilly, Franza, 8 Mejju 1786 - Ars-sur-Formans, 4 Awwissu 1859) kien
kappillan Franċiż meqjum mill-Knisja Kattolika bħala qaddis u l-qaddis patrun
tas-saċerdoti.

Bin Mattew u Maria, imwielda Beluse, familja ta' bdiewa, Ġan Battista Marija
Vianney kien ir-raba' wild minn sitta, u twieled ftit mili 'l bogħod minn Lyons.
Fl-1793, meta Ġan Marija kellu biss sebgħa snin, saċerdot maħrub sab kenn
fid-dar tas-Sur Pierre u hemm bil-moħbi beda jagħti servizz reliġjuż lill-Insara
tal-madwar. Hawn iċ-ċkejken Ġan Marija beda jagħraf l-importanza u l-bżonn
tas-saċerdot fil-komunità. Għaraf id-differenza ta’ qabel meta kienu mingħajr
saċerdot u issa li minkejja li fil-moħbi għandhom saċerdot li jista’ jgħinhom
fil-prattika reliġjuża tagħhom u jwasslilhom il-kelma ta’ Alla. Kien f’dan
iż-żmien li beda jħoss li Alla qiegħed isejjaħlu lilu wkoll għal din
il-vokazzjoni hekk nobbli u ta’ servizz għal oħrajn. Ta’ 13-il sena rċieva
l-Ewwel Tqarbina bil-moħbi fir-razzett ta’ missieru waqt li l-ħaddiema baqgħu
jaħdmu bħas-soltu biex ma jiġbdux l-attenzjoni tal-Awtoritajiet Rivoluzzjonarji.

Ir-Rivoluzzjoni Franċiża ntemmet u ġie ffurmat trattat mal-Knisja. B’hekk
il-qassisin reġgħu tħallew iwettqu ħidmiethom fil-beraħ. Ġammari Vianney daħal
is-seminarju ta' 27 sena. L-istudju fis-seminarju sabu tqil wisq. Kien isibha
diffiċli ħafna li jiftakar dak li kien jistudja. U billi ma setax jaqbad
il-Latin ma setax jifhem x’kienu jgħidu l-għalliem jew iwieġeb
għall-mistoqsijiet tagħhom.I żda qalb id-diffikultajiet li kellu fl-istudju,
kellu devozzjoni kbira lejn il-Verġni Mbierka. Kien jistudja bix-xbieha
tal-Madonna quddiemu u b’kunfidenza u b’fidi vera lejha kien jgħidilha: “Għad
inġibha żewġ.”

Tliet snin wara għażluh kurat jew kappillan ta’ Ars, raħal żgħir imwarrab ta'
370 ruħ kollox, fejn iżda l-fama tiegħu ta’ konfessur u direttur tal-erwieħ
għamlitu magħruf mad-dinja kollha. Għall-Knisja fi Franza Ars kien qisu
s-Siberja. Meta bagħtu Ars, il-Vigarju Ġenerali qallu: “Ma tantx hemm imħabba
f’dik il-parroċċa - inti trid titfa’ xi ftit fiha.”

Fiż-żmien ta’ wara r-Rivoluzzjoni Franciża, l-injoranza religjuża kienet fl-aqwa
tagħha. Il-Kurat għamel minn kollox biex jiġġildilha. Iżda l-prietki kienu ta’
prova kbira għalih: il-memorja tiegħu kienet batuta wisq. Kien iqatta’ ljieli
sħaħ fis-sagristija żgħira tiegħu jipprova jitgħallem bl-amment l-omelija
tal-Ħadd. Ġieli dam 7 sigħat biex jitgħallimha. L-omelija kien iwassalha b’ħeġġa
kbira, ħafna drabi b’vuċi u b’ton għoli, b’tali mod li kien jispiċċa għajjien
mejjet meta jasal fi tmiemha. Darba meta staqsewh għaliex kien jgħajjat ħafna
waqt li jippriedka wegibhom li “meta nipprietka nkun qed inkellem lil nies li
jidhru torox jew reqdin, iżda fit-talb nitkellem ma’ Alla li mhuwiex trux.”
Kuljum fis-sitta ta’ filgħodu kien ilaqqa’ t-tfal fil-knisja biex jgħallimhom
il-katekiżmu. Ħadem kemm felaħ u rnexxielu li jipperswadi lin-nies iqaddsu l-jum
tal-Ħadd li qabel ma wasal hu kien jum ta’ xogħol bħall-ġranet l-oħra. Il-Kurat
fetaħ skola b’xejn għall-bniet li iktar tard saret boarder. Iktar tard beda
jdaħħal biss tfal abbandunati bħala boarders. Kien jemmen ħafna fil-Providenza
t'Alla.

Imdorri bl-eħrex penitenzi, ibbumbardjat b’eluf ta’ penitenti u allegatament
attakkat mix-xitan (tant li darba jingħad li ħaraqlu s-sodda), dan il-qaddis
kbir wera paċenzja kbira. Jingħad li kien jagħmel l-għeġubijiet, fosthom li
joħroġ ix-xjaten min-nies, kien maħbub mill-folol, iżda baqa’ jżomm sempliċità
tat-tfal. Darba l-isqof wasal bla mistenni f’Ars u libbes il-muzzetti ta’
kanonku lill-Kurat li xejn ma ħassu komdu bih u qagħad il-ħin kollu jissielet
biex ineħħih. Ma għaddewx wisq ġranet qabel ma biegħu u kiteb lill-isqof biex
jirringrazzjah għax daqshekk kellu bżonn flus biex ilesti opra tal-Knisja.
Jibqa’ meqjus sal-ġurnata tal-lum bħala x-xbieha ħajja tal-qassis umli marbut
biss mal-Qalb ta’ Ġesù.

Miet fl-4 t’Awissu 1859 u ġie kanonizzat fl-1925 mill-Papa Piju XI u erba’ snin
wara fil-festa tiegħu ntgħażel mill-Knisja bħala l-qaddis patrun tal-qassisin.

Fl-1959, l-ewwel ċentinarju minn mewtu, Papa Ġwanni XXIII ħareġ enċiklika fuq
San Ġwann Marija Vianney bl-isem Sacerdotii Nostri Primordia.

F'Ġunju 2009, fil-150 sena anniversarju minn mewtu, Papa Benedettu XVI iddikjara
l-2009-2010 bħala s-Sena tas-Saċerdoti, sena li bdiet u għalqet fil-Festa
tal-Qalb ta' Ġesù.



https://mt.wikipedia.org/wiki/%C4%A0u%C5%BCeppi_De_Piro

Ġużeppi De Piro twieled fit-2 ta' Novembru 1877, fl-Imdina. Kien is-seba' wieħed
fost id-disat aħwa. Jekk f'dak iż-żmien in-nobbli kienu jqisuha ħaġa
dispreġjattiva li jmorru jaħdmu, għalihom jidher li kien aktarx daqshekk ieħor
diżonorevoli li jibagħtu lil uliedhom f'xi skola. Għall-familja De Piro,
għalkemm waħda ta' barunijiet, il-każ jidher li kien differenti. Wara li ħa
l-ewwel edukazzjoni tiegħu fid-dar tal-familja, Ġużeppi għadda għal-Liċeo.

Hemmhekk baqa' sakemm qagħad għall-Matrikola li permezz tagħha daħal
l-Universita` Rjali ta' Malta. Wara kors ta' tliet snin fl-Arti u x-Xjenza, hu
beda l-istudju għal avukat. Sa minn tfulitu, De Piro kellu namra lejn l-Arti.
Ġużeppi, iż-żagħżugħ pittur, kadett u student, kien qiegħed jagħmel l-ewwel sena
ta' studju tal-Liġi. Iżda De Piro kien fuq kollox żagħżugħ li kellu l-għeruq
tiegħu f'familja fejn kif stqarr l-Arċisqof Pietru Pace, "...ma kienx jara fiha
ħlief eżempji ta' ħajja virtuża".

De Piro kien imtella' fit-talb u fid-direzzjoni spiritwali. Huwa kien ilu lest
għas-sejħa minn meta kien għadu tifel żgħir. Hu nnifsu jesprimi bil-kitba
tiegħu: "Fit-8 ta' Mejju 1898 wara novena lill-Verġni ta' Pompei, li fiha jiena
tlabtha biex tgħinni nagħraf verament ir-rieda t'Alla għalija, jien ħassejt
il-qawwa li niddeċiedi fis-sewwa, ċioè favur is-saċerdozju".

Xejn ma waqqfu milli jsegwi din id-deċiżjoni. De Piro kellu n-nobbiltà xi
jħalli. Din kienet tfisser fost l-oħrajn it-titlu nobiljari, ħafna proprjetà
mobbli u mmobbli, stil ta' ħajja lussuża u komdu, popolarità fis-soċjetà, stima,
awtorità, ħafna faċilitajiet,eċċ. De Piro jgħid ukoll x'għenu biex waslu biex
isir saċerdot. Fost il-ħdax ir-raġuni favur is-saċerdozju hu jippreżenta waħda
li tispjega kollox ; "ix-xewqa li ningħata kollni kemm jien lil Alla wara li Hu
bata tant għad-dnubiet tiegħi". Wara li tkellem ma' ommu dwar id-deċiżjoni
tiegħu u ġie mgħarraf l-Arċisqof Pace, saru l-arranġamenti meħtieġa u Ġużeppi
mar Ruma biex joqgħod fil-Kulleġġ Capranica u jibda l-Filosofija fl-Università
Gregoriana. Ċertament meta ċaħad għal ġid materjali, De Piro ma neħħiex minnu
l-krejattività, il-kuraġġ, l-enerġija u d-dedikazzjoni li bihom hu kien diġà qed
jidħol għal kull biċċa xogħol. Fil-fatt minn ittra li kiteb lil ommu fil-bidu
ta' l-istudju tiegħu, jidher li hu kien ippjana li jagħmel għaxar snin Ruma :
wara li jlesti l-kors istituzzjonali kellu l-ħsieb li jkompli
l-ispeċjalizzazjoni fil-Liġi Kanonika. Hawnhekk, iżda, hu mportanti li wieħed
jirreferi għal korrispondenza oħra li nkitbet bejn Ġużeppi u l-familjari tiegħu.
Ħames xhur wara li hu kien beda l-Filosofija, u allura sitt xhur wara li kien
kiteb lil ommu dwar il-pjan ta' studju, oħtu Tereżina kitbitlu biex tawguralu
s-suċċess fl-istudji li kien qed jagħmel. Ġużeppi kiteb lil ommu u bla tlaqliq
qalilha: "Nosserva 'l Teresina biex ma toqgħodx tagħmilli ċerti awguri b'tant
serjetà. Hemm awgurju wieħed li naċċetta bil-qalb. Dan hu li jien nagħraf tajjeb
ir-rieda ta' Alla, u nagħmilha b'mod perfett. Dan għalija jkun biżżejjed". Wara
li ġie ordnat saċerdot f'San Ġwann Latern, fil-15 ta' Marzu 1902, u ġie jagħmel
l-ewwel quddiesa solenni tiegħu fil-Katidral tal-Imdina, Ġużeppi De Piro mar
lura Ruma biex jispiċċa t-tielet sena Teoloġija. Fi tmiem din is-sena akkademika
hu ġie Malta għal żmien qasir ħafna qabel telaq lejn l-Isvizzera għall-kura.
It-talb, l-għajn ta' faraġ u l-aqwa akkumpanjament, kif stqarr l-istess De Piro,
għenuh biex jegħleb il-mumenti iebsa fejn kien imċaħħad li jmur San Ġużepp u
jwettaq il-ħidma ta' missjunarju : "...qalb is-silġ tal-Alpi, u daqshekk 'il
bogħod mill-pajjiż fejn ħsibt li npoġġi l-proġetti tiegħi fil-konkret ma kien
baqagħli xejn għajr it-talb - l-aqwa kumpanija għalija - u tlabt, tlabt, tlabt."
Dam hemm sena u nofs. Fit-2 ta' Marzu 1904 Dun Ġużepp ġie lura Malta.

Il-Qaddej t'Alla żamm kuntatt kontinwu m'ommu permezz tal-ittri. Din tal-aħħar,
għalkemm kellha wlied oħra, kellha fiduċja kbira f'binha Ġużeppi u spiss kienet
tħoss in-nuqqas tiegħu meta kien barra minn xtutna, okkażjonalment f'Ruma
minħabba raġunijiet akkademiċi u fl-iSvizzera għall-kura. Minħabba f'hekk, hu ħa
ħsieb li jtaffilha dan id-dispjaċir tagħha b'korrispondenza regolari. Din
l-affettività ma setax jgħixha bl-istess mod ma' missieru, li miet fil-bidu
tal-1898.

Meta De Piro ġie lura Malta mill-iSvizzera, fejn kien ingħata kura, huwa kien
saċerdot żagħżugħ ta' 27 sena. Kien mimli proġetti għall-futur. Fl-istess ħin
xejn ma eżita li jistenna ftit aktar biex jista' jpoġġihom fil-prattika.
Fil-fatt, meta wasal Malta, flok intefa' għax-xogħol hu għażel li jmur joqgħod
għal xi żmien fid-dar li l-familja tiegħu kellha fil-Qrendi. Hu hemmhekk mar
biex ikompli jieħu saħħtu imma fl-istess ħin ma qagħadx fil-għażż. Ir-reġistri
tiegħu tal-quddies juru li kien iqaddes ta' kuljum fil-knisja parrokkjali. Iżda
kien kontribut li De Piro almenu kellu l-ħsieb li jagħti hawnhekk kien marbut
mal-formazzjoni kontinwata tal-kleru. Huwa kien ġa ra kif għamel biex
ikkuntattja s-saċerdoti tal-parroċċi qrib il-Qrendi u ħejja għalihom programm
ta' laqgħat li kellhom jitmexxew minn saċerdoti oħrajn speċjalizzati fil-materji
magħżula. Kienet biss ħidma ġdida li ngħatatlu li waqqfitu milli jpoġġi dan
il-proġett fil-prattika.

De Piro kien ipprefera ħidma sempliċi u fqira fl-Istitut ta' San Ġużepp milli
jagħmel parti mill-korp diplomatiku tal-Knisja. Biex wasal għal din l-għażla hu
niżżel bil-miktub ir-raġunijiet tiegħu. Fl-istqarrijiet ta' De Piro toħroġ
l-umilità safja tiegħu : "Fl-Akkademia donni nkun qiegħedt ruħi fil-għoli biex
ħaddieħor jarani ħalli lili jerfagħni għal xi pożizzjoni tajba; imma hu tagħlim
ċert li Ġesù għandu preferenza għal dawk li jixtiequ jinħbew...diġa' jkun
infinitament iżjed milli jistħoqqli jekk nasal biex insir saċerdot."

Din l-istess attitudni baqgħet fih kontinwament. Fil-fatt daqs għaxar snin wara
li għamel l-għażla favur San Ġużepp, De Piro kellu quddiemu sfida oħra simili.
Mons. Vinċenz Vassallo, li kien id-Dekan tal-Kapitlu Metropolitan, kien qed
jikber fl-età u allura beda' jfittex koadjatur għalih innifsu. Skont ittra
miktuba lil De Piro minn Dun Mikiel Anġ Pace, kappillan tal-Arċisqof Pace, kien
jidher li l-Eċċellenza tiegħu kien ħaseb fih. F'risposta li kiteb lill-istess
Dun Mikiel Anġ, De Piro kien ċar ħafna : "Nitolbok twassal lill-Arċisqof ir-radd
ta' ħajr tiegħi talli ħa ħsiebi u ried jgħollini fil-ġieħ. Agħmilli wkoll pjaċir
li twassal lill-Arċisqof li l-ġieħ li ser jiġi offert lili ma jgħoddx għalija
minħabba x-xogħol li għandi. Ngħid dan biss mingħajr ma noqgħod insemmi
raġunijiet oħrajn. Għalhekk, hu impossibli li naċċetta." Lill-Arċisqof hu
kitiblu kliem simili. Imma fir-risposta li bagħatlu bil-miktub l-Arċisqof
innifsu, jidher aktar u aktar x'kienet l-attitudni ta' De Piro quddiem l-unuri :
"Inti qatt ma fittixt la postijiet u lanqas dinjitajiet. Ilqa', għalhekk, minn
idejn Alla din il-proposta u aċċettaha bħala att ta' ubbidjenza lejja..."

Mons. De Piro kien bniedem krejattiv ħafna u enerġetiku biżżejjed biex ipoġġi
fil-prattika dak li kien jaħseb fih. Dan kien ġa wrieh fl-ewwel snin
tas-saċerdozju tiegħu. Proprju minħabba f'hekk, wieħed ma tantx seta' jimmaġina
li meta l-Arċisqof Mawru Caruana ġie Malta, hu kien sejjer jagħżel wieħed raġel
li ħadem u bata fl-istess ħin: Ġużeppi De Piro. Hu kien ħa jagħżlu bħala l-ewwel
segretarju tiegħu. Il-ħafna volumi ta' korrispondenza li kien hemm tul it-tliet
snin ta' segretarjat ta' De Piro (1915-1918) juru biċ-ċar li hu kien bniedem
verament tad-dover. Għalkemm barra din il-ħidma hu kien qed iwettaq diversi
xogħlijiet oħra, qatt ma kien iħalli bla risposta lil min jiktiblu.
Ir-responsabbiltà tiegħu kienet tidher ukoll fil-fatt li regolarment hu żamm
kopji ta' materjal importanti.

Ftit snin wara li De Piro ippjana proġett għall-formazzjoni tas-saċerdoti
tal-parroċċi fil-qrib, hu ġie magħżul biex jagħmel parti minn kummissjoni li
tieħu ħsieb il-formazzjoni tas-saċerdoti żgħażagħ. Kien żmien l-Ewwel Gwerra
Dinjija. L-Arċisqof kien jinnota li meta s-seminaristi kienu jiġu ordnati
saċerdoti u joħorġu mis-seminarju biex jibdew il-pastorali tagħhom huma kienu
qegħdin isibu ruħhom fi problemi kbar. Mawru Caruana rrealizza li dawn
il-qassisin novelli kienu jeħtieġu saċerdoti aktar maturi u ta' eżempju tajjeb
li waqt li jakkumpanjawhom f'dik l-esperjenza ġdida għalihom ikunu jistgħu
jgħinuhom jgħaddu bil-mod il-mod mill-ħajja tas-seminarju għall-ftuħ ta'
l-appostolat. Fid-19 ta' Lulju 1915, l-Arċisqof ħareġ digriet li fih wera
x'kellu f'moħħu. Hu kien sejjer ikun dak prinċipalment responsabbli tal-proġett.
Imma fost il-membri msemmija Mons. De Piro kien qiegħed fl-ewwel post.

Fit-30 ta' Settembru 1918 l-Arċisqof Caruana għażel u nnomina lil De Piro biex
ikun Rettur tas-Seminarju Maġġuri fl-Imdina. Il-kliem tan-nomina hu ċar ħafna:
"Aħna nafu tajjeb kemm int bniedem ta' skola, ta' ħajja tajba, u ta' tant merti
fid-Djoċesi, speċjalment fl-uffiċju tiegħek ta' Segretarju Ġenerali tagħna :
uffiċju li inti qdejtu billi għoġobt, mhux biss lilna, imma wkoll lil dawk
kollha li kellhom bżonn tas-servizz tiegħek. Għalhekk lilek,...Dun
Ġużepp...nagħżluk u tas-servizz tiegħek. Għalhekk lilek,...Dun Ġużepp...nagħżluk
u ninnominawk Rettur tas-Seminarju Maġġuri ta' San Pawl fl-Imdina".

Wara li kien ilu sentejn Rettur tas-Seminarju, fis-27 ta' Awissu 1920, hu talab
lill-Arċisqof biex jekk dan ma kienx jaħsibha mod ieħor, lilu jserrħu
mill-uffiċċju ta' Rettur. Iżda a parti din it-talba, ir-Rettur bagħat
lill-Arċisqof relazzjoni ta' ħdax-il paġna. Fiha hu jagħti rapport dwar
id-diversi aspetti tal-ħajja tas-Seminarju Maġġuri. Waqt li għamel hekk, lilna
kompla jtina ħliel dwar il-persuna tiegħu nnifsu. Kien żmien diffiċli u ta'
ħafna taħbit, iżda De Piro wera li jrid jagħmel impenn f'ħajtu u f'xogħlu. Wara
il-ħidmiet kbar ta' De Piro, huwa ġie ppreżentat fost l-oħrajn bħala membru ta'
l-Assemblea Nazzjonali li fl-1919 bdiet taħdem għat-tifsil ta' Kostituzzjoni
adegwata għal Malta. F'din l-istess sena, ta sehmu fil-kisba tal-paċi waqt
il-kwistjoni tas-Sette Giugno. Għalkemm De Piro kien ikun xi drabi fiżikament
assenti mis-Seminarju, hu wera li kien b'għajnejh miftuħin "għall-ispirtu
rivoluzzjonarju mifrux mad-dinja kollha u li daħal xi ftit anke fis-Seminarju."

Minħabba tilwima bejn żewġ fratellanzi dwar statwa, il-Vigarju Kurat Dun Nikol
Aquilina kellu jitlaq mill-parroċċa qisu maħrub. Il-Paroċċa sfat magħluqa. Kien
hemm saħansitra il-kawża l-Qorti. L-Arċisqof għamel xahar sħiħ jipprova jsib min
jista' jieħu r-responsabbiltà tal-Parroċċa. Ċertament f'din is-sitwazzjoni ħadd
ma nstab li jista' jmexxi. Proprju minħabba f'hekk, l-Arċisqof ftakar f'Mons. De
Piro. Dan is-saċerdot, sentejn qabel, kien talab li jitnaqqaslu x-xogħol
fid-Djoċesi speċifikament biex jista' jingħata aktar għas-Soċjetà li kien waqqaf
fl-1910. Issa meta l-Arċisqof kien qed jurih xewqtu dwar il-Gudja, għalkemm
ir-responsabbiltajiet mhux naqsu kienu iżda żdiedu, hu mhux talli ma rrifjutax
imma mar immedjatament u miegħu ħa tnejn mill-ftit membri tas-Soċjetà tiegħu. De
Piro ta kull għajnuna lil Dun Nikol Abdilla, il-kappillan il-ġdid. Malli
l-qagħda rranġat xi ftit, De Piro telaq mingħajr ebda pretensjoni. Ħidmietu
f'dik il-parroċċa kienet lesta.

B'dak li ġa ingħad u dak li għad irid jissemma wieħed jasal jikkonkludi li Mons.
De Piro altru li kien qiegħed jagħti s-sehem mistenni minnu. Fl-istess ħin,
il-Qaddej ta' Alla jidher li kien iħoss li ma kienx ikun jgħin biżżejjed
il-vokazzjoni saċerdotali tiegħu jekk ma jħaddimx il-ministeru
tal-predikazzjoni. Għad irridu ngħidu li hu pprova jgħix b'mod sħiħ il-mandat
ta' Ġesù Kristu :"Morru fid-dinja kollha, xandru l-bxara t-tajba."

Fiż-żmien meta kien għadu seminarista, De Piro ma tantx kien juri li kien sejjer
ikun kapaċi jippriedka. Kien ibati minn infjammazzjoni fi griżmejh li barra li
kienet qed tikkaġunalu l-uġigħ kienet qed toħloqlu diffikultajiet biex
jitkellem. Għalkemm biż-żmien hu ħeles minn din il-marda, meta kien il-Qrendi
bħala saċerdot novell hu kien għadu jbati l-konsegwenzi tat-T.B Kien għadu
jibża' jaċċetta l-offerta li kien jagħmillu Mons. Debono, id-Direttur ta' l-Opra
tal-Missjoni, biex jingħata għall-predikazzjoni fil-parroċċi ta' Malta.
Madankollu meta għadda ftit żmien hu rebaħ din il-biża u, għalkemm mhux ma'
Mons. Debono, daħal b'dedikazzjoni għal dan l-appostolat.

F'ħajtu De Piro għamel ħiltu biex xogħlu ikun dejjem eżatt u organizatt.
Fil-fatt fl-Arkivji tas-Soċjetà għad hemm merfugħin priedki li hu kien jikteb,
diversi drabi mill-bidu sa l-aħħar, qabel jgħaddihom lill-udjenza. Għad hemm
sal-lum it-total ta' mitejn u tnax, iżda li wħud mill-kitbiet mhumiex kompluti;
juru li magħhom kien hemm aktar materjal. Oħrajn jagħmlu referenza għal xi waħda
li tkun ġa saret imma li fil-fatt illum ma tinsabx mal-kollezzjoni. Huwa kien
jerfagħhom klassifikati ġo files, priniċipalment skond il-kwalità tagħhom. Fuq
quddiem tal-preidka mhux darba u tnejn kiteb lil min kien ser jagħmilha jew anki
jiddedika, fejn, meta u lil min. Għalkemm meta jippriedka hu kien juża l-Malti,
il-preparazjoni miktuba kienet issir bit-Taljan, il-lingwa l-aktar faċli għal De
Piro. Ġeneralment dawn il-priedki kienu jkunu marbutin sew mal-liturġija
tal-Ħadd kif ukoll mal-eżerċizzi tar-Randan. Ġieli kien mitlub li jippriedka
f'okkażżjonijiet aktar speċjali u solenni bħalma kienu l-Kungress Ewkaristiku
ta' l-1913, iċ-ċentinarju ta' San Franġisk t'Assisi jew Sant' Antnin ta' Padova.
Peress li l-Qaddej t'Alla għex is-saċerdozju tiegħu fiż-żmien meta l-Papiet
kienu qed jinbuttaw id-devozzjoni lejn il-Qalb ta' Ġesù, De Piro ħass il-ħtieġa
li jippridka din l-istess devozzjoni. Fil-fatt għandna xejn inqas minn
tlettax-il priedka dwar il-Qalb Imqaddsa.

Għal dik li hi amministrazzjoni ta' sagramenti, wieħed ma tantx jista' jistenna
li jsib dokumenti. Madankollu, xi intervisti li saru fis-snin sittin u sebgħin
minn membri tas-Soċjetà lil nies li kienu jafu lil De Piro, jagħtu xi
indikazzjonijiet. Skont kitba minnhom : "Għall-qrar hu kien imfittex ħafna, u
kien igħaddi s-sigħat fil-konfessjonarju".

Ġa ngħad li wara li Mons. De Piro ġie magħżul Rettur tas-Seminarju Maġġuri ta'
Malta u beda' għaddej iż-żmien, hu beda jħoss li ma kienx possibbli għalih li
jwettaq dik ir-responsabbiltà sewwa waqt li jibqa' jmexxi d-diversi ħidmiet li
kellu f'dak l-istess żmien. Fit-talba ta' l-eżonerazzjoni, li hu għamel
lill-Arċisqof fis-27 ta' Awwissu 1920, hu jsemmi : "...l-Istitut
għall-Missjonijiet Barranin." Imma minn barra s-Soċjetà reliġjuża-missjunarja li
hu kien waqqaf u li kien qed jidderieġi, kellu ħafna ħidmiet oħrajn. Fost dawn
semmejna s-sehem li ta fil-ħajja politika ta' Pajjiżna.

Fit-23 ta' Novembru 1918, it-Tabib Sir Filippo Sceberras ħa f'idejh
l-Organizzazzjoni li kellha tieħu ħsieb dak kollu li kien meħtieġ biex Malta
tasal ikollha Kostituzzjoni. It-Tabib Sceberras ma riedx li biċċa xogħol bħal
din tiġi f'idejn il-politiċi. Allura huwa għamel sejħa lil kull assoċċjazzjoni
ta' Malta u Għawdex biex huma jibagħtu r-rappreżentanti tagħhom. Fost l-erba'
Monsinjuri li dehru għall-Kapitlu tal-Katidral ta' Malta kien hemm Mons. De
Piro.

L-Assemblea Nazzjonali li sejjaħ Sceberras, iltaqgħet ħames darbiet bejn il-25
ta' Frar 1919 u s-27 ta' Marzu, 1921. Imma fis-7 ta' Ġunju 1919, il-membri ta'
l-Assemblea li kienu jgħoddu mitejn u sebgħin, iddeċidew li jintgħażel
rappreżentant wieħed għal kull sezzjoni mportanti u dawn jiffurmaw Kummissjoni
Ċentrali, dejjem għat-tifsil tal-Kostituzzjoni. Il-membri li ntgħażlu kienu
ħmistax biss. Fost dawn kien hemm mill-ġdid Mons. De Piro biex jirrappreżenta
l-Kapitlu tal-Kattidral ta' Malta, u fl-aħħar mill-aħħar lill-kleru kollu ta'
pajjiżna.

Iżda dawn il-laqgħat kollha, bil-preparazzjoni għalihom u kultant b'laqgħat oħra
mal-Kapitlu li hu kien jirrappreżenta, ma kinux kollox. Proprju waqt il-laqgħa
tas-7 ta' Ġunju, it-tieni waħda ta' l-Assemblea, daħlet bħal feles l-istorja
iebsa u delikata tas-Sette Giugno. Xi uħud mill-Maltin, miġbura fil-Belt
Valletta, telgħu fis-Sala tal-Giovane Malta u xtaqu li l-mitejn u sebgħin membru
ta' l-Assemblea jintervjenu għalihom quddiem il-Gvern Ingliż. Dan, iżda, ma
seħħx."Bi ftit ta' diffikultà", jgħid il-Konti Caruana Gatto, "ġiet iffurmata
delegazzjoni. Il-biċċa l-kbira tal-membri fittxew okkażżjoni biex iwarrbu minn
dak ic-Ċirkolu". De Piro ma kienx minn dawn ta' l-aħħar. Flimkien ma' l-Avukat
A. Caruana Gatto nnifsu, l-Avukat Serafin Vella, Dun Nerik Dandria,
il-Kunsillier G. Vassallo u Salvu Zammit Hammet, De Piro ħabrek bla waqfien u
għal tlett ijiem sħaħ biex jinkisbu xi drittijiet li għalihom kienu qed
jiġġieldu l-Maltin...u fuq kollox il-paċi. Meta, wara dawn il-ġrajjiet twaqqfet
Kummissjoni ta' Nkjesta biex tisma' x-xhieda, De Piro kien wieħed minn dawk li
ta l-informazzjoni li kellu. Kien attent li jgħid biss id-dritt u s-sewwa. La
ried ixaqleb lejn l-Ingliżi u lanqas lejn il-Maltin. Barra minn hekk meta
x-xhieda kienet tinvolvi persuni, hu qagħad attent li ma jgħid l-ebda kelma
żejda. Anke meta dan kien jinvolvi xi inġustizzja li saret lilu personalment hu
pprefera li jbatiha u jaħbiha ġo fih bla ma jxandarha. Meta, imbagħad, twaqqaf
il-Kumitat "Pro Maltesi Morti il 7 e 8 giugno" biex jgħin lill-familji
tal-vittmi, De Piro reġa' ta l-kontribut tiegħu, din id-darba bħala kaxxier.

La l-kisba tal-Kostituzzjoni tal-1921 u lanqas l-ikkalmar tal-kwistjonijiet
tas-Sette Giugno ma kienu t-tmiem tas-sehem li De Piro ta fil-ħajja politika ta'
Malta. F'inqas minn għaxar snin wara dawn il-ġrajjiet huwa kellu jerġa jidħol
f'dik li Mons. Dandria qies il-gwerra bħala l-iżjed ħaġa ħarxa li qatt inqalgħet
kontra l-Knisja u l-Kleru. Din waslet ħafna problemi kif ukoll mistoqsijiet,
il-kwistjoni bejn Lord Strickland u l-Knisja.

Meta fl-1927 Strickland, il-mexxej tal-Partit Kostituzzjonali, ħa l-gvern
f'idejh, huwa beda juri d-disapprovazzjoni tiegħu għall-fatt li fl-Assemblea
Leġislattiva ta' Malta kien hemm il-qassisin. Fl-1928 din il-kwistjoni ħraxet
aktar għax iż-żewġ saċerdoti li kien hemm fl-Assemblea vvutaw kontra l-budget li
ressaq Strickland, u allura ma għaddiex. It-tensjoni bejn iż-żewġ naħat kompliet
tibker. Wara ħafna problemi u nkwiet, reġa daħal De Piro. Huwa kien l-bniedem li
kiseb il-paċi bejn iż-żewġ naħat. Għalkemm għadda ż-żmien dan il-kontribut favur
il-paċi baqa' mfakkar. Fil-fatt tliet snin wara l-ġrajjiet infushom u propjru
jumejn wara l-mewt tal-Qaddej t'Alla, waħda mill-gazzetti Maltin dehrilha li
għandha tfakkru billi tirreferi għas-sehem f'dawn is-seħħiet. Iċ-ċertifikat
tagħtulu proprju l-gazzetta tal-partit ta' Strickland : "Fi żmien li m'ihux wisq
li għadda, kien hawn okkażjoni magħrufa li fiha Mons. De Piro kellu sehem sewwa
u ta' ġid għal Malta. Hu ta s-sehem siewi tiegħu fil-qasam politiku, b'ħidma li
bilkemm qatt dehret fil-beraħ. Fil-fatt, kien prinċipalment bil-ħila, ħidma u
tattika tiegħu li t-tilwima politika u reliġjuża waslet biex waqfet...bil-ħila
tiegħu, ir-relazzjonijiet bejn Knisja u Stat reġgħu ġew għall-istat
tradizzjonali tagħhom : jiġifieri għal stat ta' paċi u kollaborazzjoni sinċiera.
Ħadd daqsu ma kien tant adattat għal dik il-biċċa xogħol iebsa. Ħadd ma kien
igawdi iżjed minnu l-fiduċja taż-żewġ naħat. Ħadd iżjed minnu ma kellu
l-kwalitajiet meħtieġa biex jieħu f'idejh missjoni tant delikata. Żgur li ħadd
ma kien hemm kapaċi iżjed minnu biex iwassal dik it-tilwima għal konklużjoni li
ferrħitna."

Minkejja l-oppożizzjoni ta' Strickland għall-preżenza tal-kleru fil-parlament,
meta fl-1932 reġgħet ingħatat il-kostituzzjoni lil Malta, l-Arċisqof Mawru
Caruana xorta nnomina żewġ saċerdoti biex ikunu membri tas-Senat fit-Tielet
Parlament. De Piro kien wieħed minnhom. Id-Daily Malta Chronicle qalet x'kien li
ħajjar lil De Piro biex jaċċetta dan ix-xogħol meta diġa' kellu tant
responsabiltajiet : "Għal ftit iżjed minn sena, minn mindu nfetaħ il-Parlament
preżenti, Mons De Piro tgħabba b'ħidma oħra mal-ħafna li kellu. Hu ntgħażel
bħala wieħed mir-rappreżentanti tal-Arċisqof fis-Senat. Aħna nħossu li għandna
niġġudikaw li hu aċċetta li jidħol għal dik il-ħidma għaliex ra li dak kien dmir
tiegħu u għaliex qatt ma fittex dak li jaqbillu. Is-sens tad-dmir u
d-dedikazzjoni għall-oħrajn, fil-karattru tiegħu, dejjem inħassu li kienu qabel
kull ħaġa oħra. Hu tqabad dejjem mingħajr qatt ma daħal fit-tilwim ta' bejn
partit u ieħor."

Għalkemm kien regolari fl-attendenza tiegħu, De Piro tkellem darba waħda biss,
fil-21 ta' Frar 1933. Quddiem is-Senat kien hemm każ ta' difiża tal-moralità
pubblika. "Sur President, jiddispjaċini ħafna li kwistjoni ta' moralità li
kulħadd imissu jorbotha ma' qalbu u li fiha kien imiss li lkoll kemm aħna nimxu
id f'id, ġiet imkaxkra fil-kamp tal-politika...dwar dak li jmiss lill-moralità,
inħoss li l-mozzjoni li llum għandna quddiemna tagħtini l-possibiltà, u turini
li jien fid-dmir li niftaħ fommi. Jiddispjaċini li jkolli niftaħ fommi
għall-ewwel darba, f'din l-Awla proprju dwar din il-materja. Irrid infisser
lill-Onorevoli Membri ta' dan is-Senat ix-xewqa kbira tiegħi li nara jitbiegħed
mill-Gzira tagħna kull tiġrib ta' immoralità. Imissna naħsbu, mhux biss
għall-imsejkna tfajliet tagħna, imma ukoll għall-ġuvintur. Il-ħsieb tagħna
għandu jkun li ntellgħuhom b'saħħithom moralment u fiżikament sabiex, 'il
quddiem, ikollhom ħila jitqabdu t-taqbida tal-ħajja li lkoll irridu ngħaddu
minnha".

Fra Diegu Bonanno, tal-Franġiskani Minuri, fl-1860, beda jiġbor madwaru dawk
it-tfajliet li minħabba diversi raġunijiet kienu jispiċċaw fit-toroq ta' Malta u
jitilfu ġieħhom. Il-bidu ta' din l-inizjattiva kien fqir għall-aħħar imma aktar
ma beda jgħaddi ż-żmien l-opra aktar bdiet tikber. Iżda s-snin wasslu wkoll lil
Fra Diegu fit-tmiem ta' ħajtu. Hu miet fl-4 ta' Mejju 1902. Sħabu l-Franġiskani
għamlu xi żmien jieħdu ħsieb dak l-Istitut imma wara ftit kellhom iħalluh.
Fil-fatt huma għaddewh lid-Djoċesi fit-2 ta' Awwissu 1907. L-Arċisqof Pietru
Pace talab il-parir ta' Dun Ġorġ Buġeja, ta' San Ġużepp, dwar min seta' jieħu
post Fra Diegu Bonanno fit-tmexxija tal-Istitut. Buġeja ma setax jissuġġerixxi
għajr lil Dun Ġużepp De Piro. L-Arċisqof ta każ ta' dan il-parir tant li nnomina
lill-Qaddej t'Alla bħala d-Direttur ta' Fra Diegu. Mons. Pace kien intebaħ li
Dun Ġużeppi De Piro kien saċerdot "...twajjeb, ħabrieki, għaqli, imħeġġeġ,
attiv..."

Ingħad li wara li kien ilu sentejn Rettur tas-Seminarju Maġġuri fl-Imdina, De
Piro talab biex jieqaf minn din il-ħidma. Xtaq li jingħata aktar għas-Soċjetà
reliġjuża-missjunarja li kien għadu kif waqqaf ftit sin qabel. Minkejja li
l-Arċisqof kien laqa' din it-talba tal-Qaddej t'Alla, sentejn wara, l-Eċċellenza
tiegħu ppreżenta lil De Piro Istitut ieħor, dak ta' San Ġużepp, f'Santa Venera.
Riedu jgħaddu ħmistax-il sena sabiex De Piro ġie magħżul għat-tmexxija ta' San
Ġużepp.

Fl-istess sena li ngħata San Ġużepp, hu ġie mgħobbi bir-responsabbiltà
tal-Istitut Ġesù Nazzarenu fiż-Żejtun. Il-kuntatti ma' Ġużeppina Curmi,
il-Fundatriċi, kienu ilhom li nbdew. Fl-1922 Madre Curmi xtaqet li De Piro
jaċċetta li jkun Direttur tal-Istitut li issa kien qiegħed fid-dar tal-Markiż
Testaferrata Bonniċi, dejjem fiż-Żejtun. Il-Monsinjur jiktiblu hekk
lill-Arċisqof Caruana : "Dik id-darba, jien ma aċċettajtx ħlief wara li ġejt
mitlub mill-Eċċellenza tiegħek."

Billi n-numru tat-tfal kien kulma jmur jikber, Curmi ħasset il-bżonn li tibni
Istitut aħjar. Fil-fatt wara li ssellfet xi flus hi xtrat biċċa art ħdejn San
Girgor u fl-1925 bdiet tibni. Malli tqegħdet l-ewwel ġebla, De Piro, għalkemm
mgħobbi b'tant ħidmiet oħra, tgħabba b'ħafna xogħol materjali b'risq dak
l-Istitut. Kien hu responsabbli għall-bini. Fis-16 ta' Lulju 1930 saret
l-inawgurazzjoni tal-ewwel biċċa mill-bini. Id-diskors li għamel De Piro f'din
l-okkażjoni jitkellem waħdu dwar id-Direttur: "Minn dik il-ġurnata li l-barka
tas-sema niżlet, bil-ministeru tal-Eċċellenza Tiegħek, fuq l-ewwel ġebla,
għaddew fuq ħames snin. Kienu ħames snin miżgħuda bi qtigħ il-qalb u
b'faraġ...Inbeda x-xogħol ta' dan il-bini kbir, li għadu ma ntemmx għal kollox.
Dak iż-żmien li bdejna, ir-reġistri kienu juru li ma kellna xejn f'idejna.
Minkejja dan, konna bdejna b'rieda qawwija." De Piro jżied jgħid li l-ispiża
kellha taqbeż l-4000 lira.

Meta Mons. Mikiel Gonzi bħala Isqof t'Għawdex, bl-għajnuna tal-kappillani ta'
din id-Djoċesi, għażel lil De Piro biex jibda u jmexxi l-Istitut il-ġdid ta' San
Ġużepp f'Għajnsielem, hu ħareġ digriet li barra li kien id-dokument
tal-erezzjoni kien ukoll ċertifikat sabiħ għall-Qaddej t'Alla. Fih hu
jippreżentah bħala "bniedem dehen ta' tifħir", li għandu "idejn imħarrġin
bl-esperjenza", u bniedem "imfaħħar". Wara li l-Isqof Gonzi u l-kappillani
t'Għawdex kienu iddeċidew li jibdew Istitut għat-tfal subien f'Għawdex, l-Isqof
Gonzi ta l-approvazzjoni tiegħu. Għamel ukoll l-Istatut. Meta bdew ifittxu lil
min ser jipproponu bħala Direttur, u ġie aċċettat De Piro, dan tal-aħħar sab
id-diffikultajiet. Waħda mill-problemi kienet li Mons. De Piro deherlu li jekk
kien sejjer jintgħażel bħala Direttur, hu kellu jkollu ċerta awtonomija u
libertà fit-tmexxija. Aktar minn hekk, iżda, hu ma setax jaċċetta li l-Istatuti
jillimitaw in-numru ta' tfal fl-Istitut; ried li jkun hemm fiduċja sħiħa
fil-Providenza.

Wara il-ħidmiet kollha li De Piro kien għamel fosthom Direttur ta' l-Istitut Fra
Diegu (1907-1933), Direttur ta' l-Istitut ta' San Ġużepp f'Santa Venera
(1922-1933), Direttur ta' l-Istitut ta' Ġesù Nazzarenu, Żejtun (1922-1933) u
Direttur ta' l-Istitut San Ġużepp, Għajnsielem, Għawdex (1925-1933), u sar
il-Fundatur tas-Soċjeta' Missjunarju ta' San Pawl, il-Qaddej ta' Alla miet ta'
malajr fis-17 ta' Settembru 1933 wara li ħassu ħażin fuq l-artal tal-Knisja ta'
San Gejtanu waqt il-Barka Sagramentali. Dan ġara wara li kien mexxa
l-purċissjoni tad-Duluri, fil-Ħamrun.

Iżda De Piro ma mietx. Dak li ħejja fil-passat huwa l-frott ta' dak li għedt
twettaq is-Soċjeta'. Is-Soċjeta' baqgħat tikber f'artijiet barranin. Wara Malta
u l-Etjopja, is-Soċjeta' kompliet tisseddaq fl-Awstralja (1948), fil-Kanada
(1959), fil-Perù (1968), fil-Istati Uniti (1973), fil-Pakistan (1981), fl-Italja
(1998) u fil-Filippini (1999).



https://mt.wikipedia.org/wiki/%C4%A0emma_Portelli

Ġemma Portelli (Valletta, 30 ta' Settembru 1932 – Valletta, 22 ta' Frar 2008)
kienet attriċi Maltija u veterana tal-palk. Hi kienet fost l-iktar figuri
deskrittivi tat-teatru Malti.

Ġemma bdiet fix-xandir f'età tenera permezz tar-Rediffusion. Fl-1957, hi
ngħaqdet mar-Radju Muskittieri flimkien ma' Charles Clews u Johnny Catania.
Fis-sittinijiet waqfet kumpanija flimkien mar-raġel tagħha, bl-isem ta' Blue
Birds, biex tipproduċi programm dedikat għat-tfal.

Però, il-karattru li baqa' jispikka qalb il-karriera mżewqa ta' Ġemma kienet dik
ta' Ġoma fis-sensiela "F'Baħar Wieħed", oriġinarjament prodott minn Television
Malta minkejja li f'dawn l-aħħar snin Net TV iddeċidew li jerġgħu jagħmlu
s-serje.

Fis-sena 2000 ingħatat il-Midalja ghall-Qadi tar-Repubblika, waqt li fl-2007
ġiet onorata bl-unur ta' Charles Arrigo Lifetime Achievement Award matul il-GO
Malta Television Awards. Minkejja n-nuqqas ta' produzzjonijiet f'dawn l-aħħar
snin, hi xorta pparteċipat fil-produzzjoni "Ta' Ħorrox Borrox" li kienet l-aħħar
sensiela li Ġemma ħadmet.

Il-mewt tagħha ħasdet mhux biss lil dawk li għandhom għal qalbhom it-teatru
Malti, iżda wkoll għall-Maltin kollha. Ġemma mietet f'età ta' 75 sena nhar
il-Ħamis filgħaxija fit-22 ta' Frar 2008. Il-funeral sar fil-Knisja Parrokkjali
tal-Imsida nhar l-24 ta' Frar 2008 fost folla kbira ta' nies li ħanqu l-knisja
biex jagħtu l-aħħar tislima lil Ġemma.



https://mt.wikipedia.org/wiki/%C4%A0ebla_ta%27_Majmuna

Il-Ġebla ta' Majmuna, magħrufa wkoll bħala il-Ħaġra ta' Majmuna, hija waħda
mill-iktar sejbiet arkeoloġiċi mportanti f'Malta assoċjati ma' żmien il-Ħakma
ta' l-Għarab. Dan il-kapulavur fil-Kalligrafija kufija ġie magħmul bħala tifkira
ta' tifla Għarbija li mietet nhar il-Ħamis, 21 ta' Marzu, 1174 u fuqu hemm talba
ta' missier biex jingħata s-saħħa spiritwali sabiex jaffronta t-telfa ta' bintu.

Għal ħafna snin ingħad li l-Ġebla ta' Majmuna nstabet Għawdex viċin ix-Xewkija
jew is-Sannat. Tant hu hekk li f'Għawdex stess hemm post li għadu jġib l-isem
ta' Majmuna. Madanakollu, m'hemm l-ebda evidenza bil-miktub li ssaħħah din
l-ipoteżi. Fil-fatt, l-oriġini tal-ġebla m'humiex ċari.

L-iskrizzjoni hija mnaqqxa fuq biċċa rħam minn fdalijiet Rumani. Din kienet
prattika komuni ħafna fl-Afrika ta' Fuq, fejn fdalijiet Rumani kienu jiġu
misruqa għall-ġebel u l-irħam tagħhom. B'hekk huwa wkoll possibbli li dil-ġebla
oriġinat minn xi pajjiż fl-Afrika ta' Fuq. Għal ħafna żmien il-ġebla kienet
ikkunsidrata bħala evidenza li Malta, minkejja t-tmiem tal-ħakma Għarbija
mal-wasla tal-Konti Ruġġieru fl-1090, xorta waħda baqgħet influwenzata b'mod
konsiderevoli mill-kultura Għarbija. Dan l-argument, però, ma jidhirx li għandu
bażi soda f'din is-sejba.

Fl-1839 din il-lapida ġiet f'idejn il-familja Xara, u mingħandhom għaddiet
f'idejn il-Baruni Giuseppe Maria de Piro li fl-1845 taha lil-librerija pubblika.

L-interpretazzjoni korretta tal-kitba kienet sfida kbira, speċjalment minħabba
l-fatt li ħafna interpretazzjonijiet kienu bbażati fuq illustrazzjonijiet
ħżiena. Eventwalment ġiet iddeċifrata mir-Russu/Pollakk Andrej Jakovlevic
Italinski (magħruf ukoll bħala Andrea Italinski u l-konti Italinski), li kien
diplomatiku tat-Tzar fl-Imperu Tork minn 1863 sa 1886.

Illum il-ġurnata, il-Ġebla ta' Majmuna hi mħarsa fil-Mużew ta' l-Arkeoloġija
fiċ-Ċittadella, ir-Rabat (Għawdex).

Din il-kitba tal-ħaġra ġiet maqluba għall-Malti minn Temi Zammit fuq bażi ta'
traskrizzjoni b'ittri latini li kien fisser Grabjiel d'Aleppo, patri Kapuċċin.



https://mt.wikipedia.org/wiki/Xewkija_Tigers_FC

Xewkija Tigers Football Club hu klabb tal-futbol Għawdxi mill-villaġġ ta'
Xewkija, Għawdex. Il-klabb ġie fondat fl-1939 u huwa msemmi għar-raħal. Huma
jilgħabu fl-Ewwel Diviżjoni. Il-kuluri tradizzjonali tal-klabb huma isfar u
iswed. Il-laqam tagħhom huwa It-Tigri. (The Tigers)

Il-Tigri għandhom storja pożittiva ħafna fil-futbol lokali u għal ħafna staġuni
kienu fost il-kontendenti għall-unuri f'Għawdex. Xewkija Tigers traċċaw
l-fondazzjoni tagħhom fis-sena 1939. Madankollu kien biss 5 snin wara li huma
kellhom l-ewwel logħba kompetittiva tagħhom. Kien fil-fatt li matul l-istaġun
1944-45 fejn Xewkija Tigers ipparteċipaw l-ewwel darba fil-kompetizzjonijiet
lokali, meta minn dakinhar kienu biss lagħbu logħbiet ta' ħbiberija, aktar
minħabba d-diffikultajiet Għawdxin li sofrew matul it-Tieni Gwerra Dinjija.

L-ewwel unur tax-Xewkija wasal fl-istaġun ta 'wara, 1945-1946, fejn kisbu
t-Tazza Galea f'rebħa ta' 10 kontra Xagħra Blue li saret fit-12 ta' Mejju 1946.

Jiem glorjużi ta' Xewkija Tigers kienu kmieni fit-1980ijiet (1982-1983 u
1983-1984) meta t-tim irnexxielu jirbaħ 2 titoli konsekuttivi tal-kampjonat,
flimkien mat-Tazza Għawdxija u Silver Jubilee. Fi kliem ieħor dan it-tim
irnexxielu jirbaħ it-titli li l-kampjonat Għawdxi offrew f'dawn is-snin. Xewkija
kienu ġestiti mis-Sur Salvu Cilia.

L-aħħar titolu domestiku ta' Xewkija Tigers wasal fl-istaġun 2000-01 f'deċiżiva
ta' finali kontra Nadur Youngsters FC b'rebħa 4-3. Kienet rebħa kbira u
imprevedibbli, minħabba 5 logħbiet qabel it-tmiem tal-istaġun ta' Xewkija kienu
żminijiet dixxendenti fejn kellhom 8 punti vantaġġ fuq Nadur Youngsters. Xewkija
kienu għal darb'oħra ġestiti taħt is-Sur Salvu Cilia, li nċidentalment ħalla
marka tiegħu fuq it-titoli kollha tal-kampjonat (1 bħala plejer u 3 bħala kowċ).

Wara staġun storiku 2004-05, li fih il-GFA fetħet ostakoli tagħha għall-klabbs
lokali biex jiffirmaw plejers illimitati barranin, Xewkija Tigers kienu wieħed
mill-klabbs li nvestew ħafna fi plejers bħal Udo Nwoko (li kien plejer
internazzjoni Malti) u Thierry Tazemeta (li kien plejer internazzjoni tal-Gwinea
Ekwatorjali). Madankollu l-infiq ħarbu f'dan l-istaġun u kellu riperkussjonijiet
tiegħu aktar tard u minħabba l-problemi finanzjarji tal-klabb iddeċieda li
jikkonċentra totalment fuq is-settur taż-żgħażagħ, deċiżjoni li eventwalment
wasslet għar-relegazzjoni għal żewġ staġuni.

Wara 2 staġuni fit-tieni diviżjoni, Xewkija Tigers kienu lura mas-subien il-kbar
fl-aħħar tal-istaġun 2008-09 wara li rebħu l-Promozzjoni Deċiża ma kontendenti
Xagħra United. (l-ewwel 11: J.Grima, S.Mercieca, J.Vella, J.Vella, J.Cefai;
S.Mizzi, A.Fotso, M.Pace (P.Rapa), J.Azzopardi (J.Azzopardi); C.Bugeja,
R.Buttiġieġ). Xewkija kienu taħt il-gwida tal-kowċ Mario Bonello.

|- class="vcard agent" | style="text-align: right;" | | style="text-align:
center;" | | style="text-align: center;" | D |Mauricio Amaro |} |}

|- class="vcard agent" | style="text-align: right;" | | style="text-align:
center;" | | style="text-align: center;" | G |Mauricio Amaro



https://mt.wikipedia.org/wiki/Wikijunior

Il-Wikijunior huwa sotto-proġett tal-Wikibooks li jispeċċalizza għal kotba
tat-tfal. Dan jikkonsisti minn kemm sit elettroniku u anki magażin. Is-sit
qiegħed preżentament jiġi żviluppat bl-Ingliż, bid-Daniż, bil-Fillandiż,
bil-Ġermaniż, bil-Franċiż, bit-Taljan, bil-Ġappuniż u bl-Ispanjol, imma
mistennija li tkun b'madwar tnax-il lingwa. Wikijunior hija ffinanzjata minn
Beck Foundation.

Il-Beck Foundation tkellmet mal-Wikimedia biex tikkreja sett ta' kotba wiki
għat-tfal. Il-kunċett kien approvat mill-Board of Trustees tal-Fondazzjoni
Wikimedia fis-16 ta' Ottubru, 2004. Wikijunior bdiet fl-24 ta' Ottubru fis-sit
tal-Wikimedia minn Danny Wool li kien parti mill-istat tal-Wikimedia.

L-iżvilupp tal-kontenut beda fis-7 ta' Novembru, 2004, fuq Wikibooks, xahar wara
li beda. Il-Beck Foundation kienet qed tissaportja dan il-proġett biss
fl-ispazju fuq is-server, imma mhux biex tippublika u tiddistribwixxi l-kotba.
F'Lulju 2006 kien hemm negozjati biex il-Wikimedia tagħmel verżjoni pprintjata.



https://mt.wikipedia.org/wiki/Wied_Wirdien

Wied Wirdien hu t-tieni Volum fit-triloġija Il-Fiddien, kitba ta' Simon Bartolo
u Loranne Vella. Ippubblikat fl-2008 mid-dar tal-pubblikazzjoni Merlin Library
Ltd, Wied Wirdien ikompli minn fejn ħalla Sqaq l-Infern, l-ewwel Volum
fit-triloġija. Wied Wirdien jagħti ħafna tweġibiet għall-mistoqsijiet li ħalla
Sqaq l-Infern, ilaqqagħna għall-ewwel darba mal-Fiddien innifsu, u jintroduċi
wkoll xi karattri ġodda filwaqt li jirritornaw il-karattri ta' Sqaq.

Imniedi fl-24 ta' April 2008, bi tnedija spettakolari fejn il-mistednin ma kinux
jafu l-lokalità iżda biss li kellhom jiltaqgħu mat-tim f'Sa Maison. Minn hemm,
ittieħdu fuq minivanns ħomor (li ġo fihom kien hemm atturi jaqraw xena minn Wied
Wirdien li sseħħ proprju ġewwa minivann) sa Bieb il-Belt. Hemmhekk sabu
jistennewhom żewġ Immarkati - il-kreaturi parti-umani u parti-annimali li
jippopolaw it-triloġija - li mexxewhom tul Triq ir-Repubblika sal-kantina
tal-Chiaroscuro Bar fi Strada Stretta.

Hemmhekk, atturi mmexxija mill-awturi Simon Bartolo u Loranne Vella stess taw
ħajja lil uħud mix-xeni tal-ktieb. Bħala rigal speċjali għall-mistednin,
ittella' wkoll id-dramm/kummiedja Dr Agula, li jissemma f' Wied Wirdien meta
Jason u sħabu jmorru proprju l-Belt fil-lejla ta' Halloween biex jaraw dan
id-dramm.

It-tielet ktieb fit-triloġija Il-Fiddien jismu Il-Ġnien tad-Dmugħ, hareg fil-11
ta'Dicembru 2009.

Wied Wirdien huwa t-tieni ktieb ta' Simon Bartolo u Loranne Vella. Simon u
Loranne jiffurmaw parti mill-grupp teatrali Aleateia.

L-illustratriċi tal-qoxra ta' Wied Wirdien, u tal-illustrazzjonijiet kollha
konnessi mal-ktieb, huma tal-artista Maltija Lisa Falzon.



https://mt.wikipedia.org/wiki/Westfalenstadion

Westfalenstadion huwa grawnd tal-futbol ġewwa Dortmund, il-Ġermanja. Huwa
l-grawnd ta' Borussia Dortmund, tim tal-futbol li jilgħab fil-Bundesliga
Ġermaniża.

Il-grawnd huwa uffiċjalment imsemmi Signal Iduna Park taħt arranġament ta'
sponsorjar minn Diċembru 2005 sal-2021, li tagħti drittijiet tat-tismija lil
Signal Iduna Group, kumpannija tal-assigurazzjoni. L-isem antik Westfalenstadion
joħroġ mill-eks provinċja Prussa ta' Westfalen, li hija parti minn stat federali
Ġermaniż North Rhine-Westphalia. Huwa wieħed mill-aktar grawnds tal-futbol famuż
fl-Ewropa u kien elett l-aħjar grawnd minn The Times għall-atmosfera magħrufa
tiegħu.

Huwa għandu kapaċità tal-kampjonat ta' 80,720 (bilwieqfa u bilqiegħda) u
kapaċità internazzjonali ta' 65,718 (sedili uffiċjali biss). Huwa l-akbar grawnd
fil-Ġermanja u s-seba' l-akbar grawnd fl-Ewropa. Il-grawnd kiser rekord Ewropej
fl-attendenza medja ta' 1.354 miljun spettatur matul l-istaġun 2004-05.
Il-grawnd kiser dan ir-rekord għal darb'oħra fl-istaġun 2011–12 bi kważi 1.37
miljun spettatur. Bejgħ ta' biljetti annwali tal-istaġun jaqbeż il-50,000.
Is-Südtribüne (Bank t'Isfel) hija l-akbar terrazzin għal spettaturi wieqfa
fil-futbol Ewropew; hija regolarment tesa' 24,454 spettaturi. Huwa famuż
għall-atmosfera intensa tar-razez, it-terrazzin tan-nofsinhar kien imlaqqam
"Yellow Wall". Il-Borusseum, il-mużew ta' Borussia Dortmund, jinsab ġewwa
l-grawnd stess.

Il-pjanijiet li jibnu grawnd ġdid tfasslu fis-1960ijiet, il-ħtieġa qamet biex
jespandu u jimmodernizzaw l-grawnd tradizzjonali ta' Borussia Dortmund,
l-iStadion Rote Erde. Wara t-trijonf storiku fit-Tazza tat-Tazez Ewropej 1966
(Dortmund kien l-ewwel tim Ġermaniż biex jirbaħ titolu Ewropej), deher ċar li
l-iStadion Rote Erde kien żgħir wisq minħabba li l-għadd dejjem jiżdied
għas-sapporters ta' Borussia Dortmund. Il-belt ta' Dortmund, madankollu, ma
kinitx kapaċi tiffinanzja grawnd ġdid u l-istituzzjonijiet federali kienu lesti
biex jgħinu.

Fl-1971, Dortmund kienet magħżula biex tissostitwixxi l-belt ta' Kolonja, li
kienet imġiegħla biex tirtira l-pjanijiet tagħha biex tospita logħob fit-Tazza
tad-Dinja 1974. Il-fondi oriġinarjament kienu mwarrba għall-grawnd previst
f'Kolonja u b'hekk ġew riallokati għal Dortmund. Madankollu, il-periti u
l-pjanifikaturi kellhom iżżommu għajnejhom fuq l-ispejjeż minħabba l-baġit. Dan
fisser li l-pjanijiet għal 60 miljun DM fuq grawnd ovali juri l-faċilitajiet
sportivi tradizzjonali u jżom ukoll 60,000 spettatur li kellha titwarrab.
Minflok, il-pjanijiet għal ħafna orħos minn grawnd tal-futbol li jesa' 54,000
spettatur, kif ukoll inbena sezzjonijiet pre-fabbrikati konkreti, li saru
realtà. Fl-aħħarnett, l-ispejjeż ammontaw għal 32.7 miljun DM, li 1.6 miljun DM
minnhom ġew investiti fl-irinovar tal-Istadion Rote Erde. Il-belt ta' Dortmund,
inizjalment kienet mgħobbija b'6 miljuni DM, kellhom biss iħallsu 800,000 DM, u
malajr approfittaw mid-dħul għoli tal-grawnd.

Fit-Tazza tad-Dinja 1974, il-Westfalenstadion ospita 3 logħbiet tal-grupp u
logħba tal-grupp finali, fejn il-grawnd kien kważi dejjem mimli sal-kapaċità
massima tagħha ta' 54,000.

Fit-2 ta' April 1974, Borussia Dortmund uffiċjalment marru fid-dar ġdida tagħhom
u li għada tagħhom s'issa. Wara li ġew relegati fl-1972, BVB kienu l-unika
membri ta' 2. Bundesliga (it-tieni diviżjoni) biex jospitaw il-logħob tat-Tazza
tad-Dinja 1974 ġewwa grawnd kompletament ġdid. Fl-1976, wara l-promozzjoni
għall-Bundesliga, Borussia Dortmund lagħbu l-ewwel logħba tagħhom fl-ogħla
diviżjoni tal-Ġermanja fil-grawnd ġdid tagħhom.

Il-grawnd kien wieħed mill-postijiet għat-Tazza tad-Dinja 2006. Madankollu,
minħabba kuntratti ta' sponsorjar, l-arena kienet imsejħa FIFA World Cup Stadium
Dortmund matul it-Tazza tad-Dinja.

Koordinati: 51°29′33.25″N 7°27′6.63″E﻿ / ﻿51.4925694°N 7.4518417°E﻿ /
51.4925694; 7.4518417



https://mt.wikipedia.org/wiki/Wes_Brown

Wesley Michael "Wes" Brown (Manchester, 13 ta' Ottubru 1979) hu plejer
tal-futbol Ingliż li jilgħab bħala difensur mat-tim tal-Premier League
Sunderland.

F'età ta' tnax-il sena Brown ingħaqad mal-akkademja ta' Manchester United, wara
li kien qatta' xi snin jilgħab bħala student għal Burnage High School u
l-Fletcher Moss Rangers. Brown wera t-talent u l-maturità tiegħu f'età tenera,
fejn iffirma l-ewwel kuntratt professjonali ma' Manchester United fl-14 ta'
Novembru 1996, meta kellu biss sbatax-il sena.

Brown għamel suċċess mat-timijiet ġovanili u tar-riservi fejn irnexxielu jirbaħ
l-FA Youth Cup u kif ukoll midalja mar-riservi tal-Lancashire Division One.
Mal-kollezzjoni tiegħu żied ukoll l-unur tal-Plejer Żagħżugħ tas-Sena.

Fl-4 ta' Mejju 1998, Brown għamel id-debutt mal-ewwel tim fil-Premiership kontra
Leeds United bħala sostitut. L-iżblokk tiegħu wasal fis-sena ta' wara,
fl-istaġun 1998–99, fejn għamel diversi dehriet mal-ewwel tim bħala difensur fuq
il-faxxa leminija kif ukoll fil-pożizzjoni naturali tiegħu ta' difensur
ċentrali. L-istaġun ma setax jispiċċa aħjar għal Brown, hekk kif United kisbu
l-famuża Tripletta.

Waqt li kien qed jitħarreġ mal-iskwadra fil-kampanja tal-1999–2000, Brown sofra
mill-ewwel fost ħafna waqfiet li għamel fil-karriera tiegħu mil-logħob. Bħala
riżultat, ma lagħab l-ebda logħba kompettittiva matul l-istaġun, waqt li United
marru biex jirbħu s-sitt titlu tal-Premier League fi tmien staġuni.

Ir-ritorn tiegħu s-sena ta' wara kien wieħed mill-aqwa fejn ġie mfaħħar minn
kulħadd tal-ħila li wera, bil-kowċ tal-klabb Sir Alex Ferguson jistqarr li Brown
kien l-aqwa difensur fil-klabb.

Kampanja tajba fl-istaġun 2000–01 ġiet segwita minn sena oħra mill-aqwa
fl-2001–02. Ir-reputazzjoni tiegħu kibret aktar matul l-istaġun 2002–03, imma
għal darb'oħra l-prestazzjonijiet tiegħu kienu mwaqqfa minn xi uġigħ li sofra.
Fl-aħħar ġurnata tal-istaġun Brown ġibed ligament tal-irkoppa, u ma reġax
irritorna fl-azzjoni sa nofs l-istaġun 2003–04. Brown spiċċa l-istaġun b'forma
tajba, fejn irnexxielu jagħmel prestazzjoni imperjali kontra Arsenal
fis-semifinali tal-FA Cup. Kien wara din il-prestazzjoni li Ferguson reġa'
stqarr li Brown hu "l-aqwa difensur naturali" fl-Ingilterra. Minkejja dan kollu,
Brown ma sabx postu fl-iskwadra Ingliża għall-Kampjonati Ewropej tal-2004.

Wara kważi tliet snin mingħajr ma jiskorja gowl fil-Premier League għal United,
Brown skorja fit-23 ta' Marzu 2008 kontra r-rivali Liverpool, fir-rebħa ta' 3–0.

Wara li għall-bidu irrifjuta offerta ta' kuntratt ġdid f'Diċembru tal-2007,
Brown iffirma kuntratt ġdid ta' ħames snin flimkien mad-difensur Rio Ferdinand u
l-midfilder Michael Carrick f'April tal-2008, li b'hekk se jżommu mal-klabb
sal-2013. Fl-4 ta' Ottubru 2008, Brown skorja r-raba' gowl tal-karriera tiegħu
ma' Manchester United meta skorja b'daqqa ta' ras minn passaġġ ta' Wayne Rooney
fir-rebħa li United għamlu fuq Blackburn Rovers bl-iskor ta' 2–0.

F'Novembru tal-2008 Wes Brown kien imġiegħel joqgħod barra mil-logħob għal ħames
ġimgħat wara operazzjoni fl-irkoppa. Wara ħafna intoppi fit-triq tiegħu biex
jirkupra mill-ġdid, Brown irritorna fl-aħħar ġurnata tal-kampjonat meta lagħab
id-90 minuta kollha kontra Hull City. Fiż-żewġ staġuni segwenti, l-involviment
tiegħu mal-ewwel tim naqas ħafna fejn fl-aħħar staġun tiegħu mal-klabb
tal-United beda biss ħames logħbiet.

Fis-7 ta' Lulju 2011, Brown iffirma kuntratt ta' erba' snin ma' Sunderland għal
somma mhux magħrufa. Iddebutta fl-ewwel ġurnata tal-istaġun 2011–12 fi dro ta'
1–1 kontra Liverpool, fejn ġie vvutat ukoll bħala l-plejer tal-partita.

Brown iddebutta mat-tim Ingliż kontra l-Ungerija nhar it-28 ta' April 1999. Hu
ngħata post mat-tim Ingliż għat-Tazza tad-Dinja 2002.

Wara li ma ntgħażilx għat-Tazza tad-Dinja 2006, hu reġa' ġie msejjaħ mill-kowċ
Steve McClaren, u lagħab fir-rebħa kontra l-Andorra nhar it-2 ta' Settembru
fil-fażi ta' kwalifikazzjoni għall-Kampjonati Ewropej 2008, fejn ħa post lil Rio
Ferdinand li kien imweġġa biex ifforma koppja difensiva ma' John Terry.

Fabio Capello tah post mal-ewwel ħdax fl-ewwel żewġ partiti taħt il-gwida
tat-tim nazzjonali kontra l-Iżvizzera u Franza. L-ewwel gowl fuq livell
internazzjonali wasal kontra r-Repubblika Ċeka f'Wembley nhar l-20 ta' Awwissu.

Brown irtira mill-futbol internazzjonali fit-8 ta' Awwissu, 2010, jum biss wara
li ġie magħżul għal-logħba ta' ħbiberija kontra l-Ungerija.



https://mt.wikipedia.org/wiki/UEFA_Champions_League_2009%E2%80%9310

Il-UEFA Champions League 2009–10 kienet il-55 edizzjoni tal-ogħla kompetizzjoni
għall-klabbs tal-futbol fl-Ewropa u t-tmintax-il edizzjoni taħt il-format
il-ġdid tal-UEFA Champions League. Din kienet ukoll l-ewwel edizzjoni taħt
il-format il-ġdid ta' kwalifika. Barcelona daħlu f'din il-kompetizzjoni bħala
t-tim difensur tat-titlu, wara li ttrijonfa fl-edizzjoni preċedenti. Il-finali
ntlagħbet nhar it-22 ta' Mejju 2010, ġewwa l-iStadju Santiago Bernabéu , grawnd
uffiċjali ta' Real Madrid, ġewwa Madrid, fi Spanja. Il-finali ġiet kontestata
bejn Internazionale u Bayern Munich, b'tal-ewwel jikseb it-tielet titlu
fl-istorja tal-klabb.

F'din l-edizzjoni ħadu sehem 76 tim li ġejjin minn 52 minn fost it-53
federazzjoni affiljata mal-UEFA (il-Liechtenstein huwa eskluż minħabba li ma
torganizza l-ebda kampjonat nazzjonali). Il-pajjiżi ġew mogħtija numru ta'
postijiet skont il-koeffiċjenti tal-UEFA tal-2008, li tikkunsidra
l-prestazzjonijiet tat-timijiet ta' dak il-pajjiż fil-perjodu bejn l-2003–04 u
l-2007–08.

Minħabba li r-rebbieħa tal-UEFA Champions League 2008–09, Barcelona, kisbu post
fil-fażi tal-gruppi permezz tal-pożizzjoni tagħhom fil-kampjonat domestiku,
il-post riservat għad-difensur tat-titlu kien vakat. B'riżultat t'hekk:

It-tlugħ tal-poloz kollha saru fil-kwartieri ġenerali tal-UEFA f'Nyon,
l-Iżvizzera, sakemm mhuwiex indikat mod ieħor.

L-ewwel legs intlagħbu fit-18 u d-19 ta' Awwissu, u t-tieni legs intlagħbu
fil-25 u s-26 ta' Awwissu 2009. It-tim tellief fiż-żewġ sezzjonijiet daħal
fil-fażi tal-gruppi tal-UEFA Europa League 2009–10.

Din kienet ir-raba' darba li l-grawnd Santiago Bernabéu ta' Real Madrid żamm
finali tal-UEFA Champions League, wara l-1957, l-1969 u l-1980. Il-finali kienet
ukoll l-ewwel waħda li ntlagħbet is-Sibt filgħaxija. Iż-żewġ timijiet li
kkontenstaw il-finali, it-tnejn kienu qed jiġġieldu għat-Tripletta, wara li
rebħu l-kampjonat domestiku u t-tazza nazzjonali. Din kienet ukoll it-tieni
Tripletta konsekuttiva, wara li Barcelona laħqu dan it-tragward fl-istaġun ta'
qabel.



https://mt.wikipedia.org/wiki/UEFA_Champions_League_2008%E2%80%9309

Il-UEFA Champions League 2008–09 kienet l-54 edizzjoni tal-kampjonat massimu
għall-klabbs Ewropej u s-17-il edizzjoni taħt il-format kurrenti tal-UEFA
Champions League. Il-finali saret ġewwa l-Istadju Olimpiku ta' Ruma fis-27 ta'
Mejju 2009. Din kienet t-tmien darba li l-finali tat-Tazza taċ-Ċampjins saret
fl-Italja u r-raba' waħda fl-Istadju Olimpiku. Il-finali laqqgħet liċ-ċampjins
renjanti, Manchester United, u lil Barcelona, li kienu rebħu dan it-turnew
fl-2006. Barcelona rebħu l-partita 2–0, b'gowls ta' Samuel Eto'o u Lionel Messi,
li b'hekk assiguraw ir-rebħ tat-Tripletta staġjonali.

Total ta' 76 tim ipparteċipaw fiċ-Champions League 2008-09, minn 52
assoċjazzjoni tal-UEFA (minbarra l-Liechtenstein li ma torganizza l-ebda
kampjonat domestiku). Il-pajjiżi huma allokati postijiet skont il-koeffiċjenti
tal-UEFA.

Il-poloz għall-ewwel u t-tieni rawnd ġew imtellgħin nhar it-Tlieta, l-1 ta'
Lulju 2008 f'Nyon, l-Iżvizzera. L-ewwel leg tal-partiti ntlagħbu fil-15 ta'
Lulju u fis-16 ta' Lulju, waqt li t-tieni leg intlagħbu fit-22 ta' Lulju u
fit-23 ta' Lulju 2008.

Il-poloz għat-tielet rawnd ġew imtellgħin nhar l-1 ta' Awwissu 2008 f'Nyon,
l-Iżvizzera. L-ewwel leg tal-partiti ntlagħbu fit-12 ta' Awwissu u fit-13 ta'
Awwissu, waqt li t-tieni leg intlagħbu fis-26 ta' Awwissu u fis-27 ta' Awwissu
2008. It-timijiet telliefa minn kull konfront daħlu fl-ewwel rawnd tat-Tazza
UEFA, waqt li t-timijiet rebbieħa avvanzaw għall-fażi tal-gruppi tal-UEFA
Champions League.

Il-poloz itellgħu nhar it-28 ta' Awwissu 2008 f'Monako, ġurnata qabel
is-Supertazza Ewropea 2008.

Il-finali tal-UEFA Champions League 2009 intlagħbet fid-20:45 CEST tas-27 ta'
Mejju 2009 ġewwa Stadio Olimpico ta' Ruma, fl-Italja. Barcelona rebħu l-konfront
finali bl-iskor ta' 2–0, b'gowls ta' Samuel Eto'o u Lionel Messi. Din ir-rebħa
fissret ukoll li huma saru l-ewwel tim Spanjol li rebaħ it-Tripletta.
Għall-ħames sena konsekuttiva l-finalist kien tim Ingliż. Manchester United
kienu l-ewwel ċampjins detenturi tat-tazza li wasslu sal-finali
tal-kompetizzjoni minn mindu Juventus għamlu dan fl-1997, u kienu qed jimmiraw
biex isiru l-ewwel klabb li jiddefendi din it-tazza minn mindu l-Milan irrepetew
is-suċċess fl-1990.



https://mt.wikipedia.org/wiki/Tim_nazzjonali_tal-futbol_tas-Slovenja

L-iskwadra nazzjonali tal-futbol ta' Slovenja hu t-tim nazzjonali tal-futbol ta'
Slovenja u hu mmexxi mill-Football Association of Slovenia. Huma lagħbu l-ewwel
logħba fl-1991 wara l-firda tal-Jugożlavja. Qabel il-firda, plejers minn
Slovenja kienu jilagħbu mat-Tim Nazzjonali tal-Futbol tal-Jugożlavja.

L-Islovenja kienet sorpriża fil-Kampjonati Ewropej tas-sena 2000 meta huma rebħu
lill-Ukrajna fi playoff. Fil-kampjonat Ewropew huma rnexxielhom iżommu sħiħ
kontra timijiet ta' qawwa meta rnexxielhom jispiċċaw pari kontra l-Jugożlavja u
n-Norveġja u tilfu biss kontra Spanja 2-1. L-Islovenja rnexxielha tikkwalifika
għat-Tazza tad-Dinja 2002 meta rebħet lir-Rumanija fi playoff. Waqt il-fażi ta'
kwalifikazzjoni huma ma tilfux partita waħda; 7 rebħiet u 7 pari. Però fil-fażi
finali fil-Korea u l-Ġappun huma marru lura darhom mingħajr punt. Minkejja li
fallew li jikkwalifikaw għat-Tazza tad-Dinja 2006, huma kienu l-uniku tim li
rebħu lill-Italja meta rebħulhom 1-0 ġewwa darhom. Din ma kinitx l-ewwel darba
li evitaw telfa kontra dan it-tim - fl-1995 huma żammew lit-Taljani pari ta' 1-1
waqt il-fażi ta' kwalifikazzjoni għall-Kampjonati Ewropej 1996, fejn kienu wkoll
ħadu l-vantaġġ.



https://mt.wikipedia.org/wiki/Tim_nazzjonali_tal-futbol_tas-Serbja

L-iskwadra nazzjonali tal-futbol tas-Serbja hu t-tim nazzjonali tal-futbol
tas-Serbja u hu mmexxi mill-Football Association of Serbia. Qabel dan it-tim
kien magħruf bħala t-Tim Nazzjonali tal-Futbol tal-Jugożlavja sa Frar 2003 u
t-Tim Nazzjonali tal-Futbol tas-Serbja u Montenegro sa Ġunju 2006, meta s-Serbja
ddikjarat indipendeza u hi s-suċċessur tar-rekords kollha tas-Serbja u
Montenegro. Fit-28 ta' Ġunju 2006, it-tim issemma Tim Nazzjonali tal-Futbol
tas-Serbja, flimkien ma' dak ta' Montenegro li kien se jirrapreżenta l-istat
il-ġdid ta' Montenegro.

Il-FIFA ikkunsidrat lit-tim nazzjonali tas-Serbja bħala s-suċċessur kemm tat-tim
tas-Serbja u Montenegro u kif ukoll tat-tim nazzjonali tal-Jugożlavja.

Minkejja li r-Repubblika Federali tal-Jugożlavja kienet iffurmata fit-28 ta'
April 1992, u minħabba xi sanzjonijiet internazzjonali wara s-sospensjoni
minħabba l-gwerer, il-pajjiż lagħab l-ewwel logħba internazzjonali fit-23 ta'
Diċembru 1994, fejn tilfu kontra l-TIm Nazzjonali tal-Futbol tal-Brażil. Sa dak
iż-żmien it-tim ikkwalifika darbtejn għat-Tazza tad-Dinja, fl-1998 u fl-2006, u
għall-Kampjonati Ewropej darba, fis-sena 2000. Fl-2003, wara r-rikostruzzjoni
tal-pajjiż tas-Serbja u Montenegro, it-tim biddel ismu.

Fil-21 ta' Mejju 2006, il-Montenegro ivvota biex l-għaqda politika bejnhom u
bejn is-Serbja tispiċċa. Fit-3 ta' Ġunju, Montenegro sar stat sovran jiġifieri
li kien se jkun hemm żewġ timijiet nazzjonali. Dan il-fatt ma affetwax it-Tazza
tad-Dinja 2006, hekk kif iż-żewġ stati ġodda kkompetew flimkien taħt l-istess
bandiera imma ma rnexxielhomx jikkwalifikaw mill-fażi tal-gruppi.

Fis-16 ta' Awwissu 2006, it-tim il-ġdid tas-Serbja lagħab l-ewwel logħba
internazzjonali; rebħa ta' 3-1 kontra r-Repubblika Ċeka.



https://mt.wikipedia.org/wiki/Tim_nazzjonali_tal-futbol_tal-Polonja

It-Tim nazzjonali tal-futbol tal-Polonja (Pollakk:Reprezentacja Polski w piłce
nożnej) jirrappreżenta l-Polonja fil-futbol u huwa kkontrollat
​​mill-Federazzjoni tal-futbol tal-Polonja, il-korp governattiv għall-futbol
fil-Polonja. Il-Polandja jilgħabu fil-Grawnd Nazzjonali ġewwa Varsavja u l-kowċ
attwali tagħhom huwa Waldemar Fornalik.

L-aktar tim Pollakk magħruf kien dak tas-1970ijiet li żamm l-Ingilterra fid-dro
ġewwa Wembley biex jikkwalifikaw għat-Tazza tad-Dinja 1974. Huma għelbu lil
Brażil 1–0 niex b'hekk kisbu t-tielet post fit-turnew, bl-attakkant Grzegorz
Lato jirbaħ iż-Żarbuna tad-Deheb għas-seba' gowls tiegħu. Il-Polonja wkoll
spiċċaw it-tielet fil-Tazza tad-Dinja 1982 billi għelbu lil Franza 3–2
fil-logħba tat-tielet post.

Il-Polonja rebħu wkoll il-midalja tad-deheb fl-Olimpjadi tas-sajf 1972 ġewwa
Munich; il-midalja tal-fidda fl-1976 ġewwa Montreal; u midalja tal-fidda oħra
fl-1992 ġewwa Barċellona. Is-suċċess Olimpiku tagħhom kien megħjun mill-iskwadra
dilettanta kompletament.

Il-Polonja kwalifikaw l-ewwel fil-Kampjonati Ewropej tal-Futbol fl-2008. Huma
wkoll kwalifikati awtomatikament għall-Kampjonati Ewropej 2012 billi huma kienu
ospiti konġunti mal-Ukrajna. Huma spiċċaw fil-qiegħ tal-grupp tagħhom fiż-żewġ
okkażjonijiet.



https://mt.wikipedia.org/wiki/Tim_nazzjonali_tal-futbol_tal-Komunit%C3%A0_tal-Istati_Indipendenti

L-iskwadra nazzjonali tal-futbol tal-Komunità ta' l-Istati Indipendenti kienet
tirrapreżenta l-Komunità ta' l-Istati Indipendenti, allejanza ta' 12 minn 15-il
stat iffurmat mill-Unjoni Sovjetika, matul l-ewwel nofs ta' l-1992. Minħabba li
t-Tim Nazzjonali tal-Futbol ta' l-Unjoni Sovjetika kien diġà kiseb post
fil-Kampjonati Ewropej 1992 wara li kkwalifika fl-1991, l-unika mod li setgħu
jikkompetu fil-kompetizzjoni kien li jieħdu sehem bħala tim wieħed. Hekk kif
l-Unjoni Sovjetika waqfet teżisti fl-1 ta' Jannar 1992, hekk ukoll kien
għall-Federazzjoni ta' l-Unjoni Sovjetika. Madanakollu fil-11 ta' Jannar 1992,
l-Association Football Federation of CIS kienet iffurmat u approvata mill-FIFA
jumejn wara. Minħabba li t-timijiet nazzjonali ta' l-Estonja, l-Latvja u
l-Litwanja kienu diġà ffurmati, il-plejers minn dawn l-istati ma' ħadux sehem
mat-tim nazzjonali ta' din il-komunità. Alavolja l-federazzjoni rnexxiela
tgħaqqad tim nazzjonali, il-pjanijiet għal kampjonat domestiku kienu inqas ta'
suċċess, fejn irriżulta illi kull repubblika għamlet kampjonat separat.

B'konsegwenza, it-tim tal-futbol tal-Komunità ta' l-Istati Indipendenti kien
qabel magħruf bħala t-Tim Nazzjonali tal-Futbol ta' l-Unjoni Sovjetika sa Ġunju
1992 meta t-tim ħa sehem fil-Kampjonati Ewropej 1992. L-isem tbiddel għal Tim
Nazzjonali tal-Futbol tar-Russja u timijiet oħra ġew iffurmati.

It-tim nazzjonali tal-Komunità ta' l-Istati Indipendenti kien ikkowċjat minn
Anatoly Byshovets matul l-eżistenza tiegħu. It-tim naqas li jkollu suċċess
fil-Kampjonati Ewropej 1992, fejn spiċċa l-aħħar fil-grupp b'żewġ pari u telfa.

Wara l-Kampjonati Ewropej 1992, dawn in-nazzjonijiet ingħqdu mal-FIFA, mal-UEFA
u ma' l-AFC:



https://mt.wikipedia.org/wiki/Tim_nazzjonali_tal-futbol_tal-Irlanda

L-iskwadra nazzjonali tal-futbol tar-Repubblika Irlandiża hu t-tim nazzjonali
tal-futbol tar-Repubblika Irlandiża, li hu wieħed miż-żewġ timijiet nazzjonali
ta' l-Irlanda, bit-tim l-ieħor ikun ta' l-Irlanda ta' Fuq. Hu hu mmexxi
mill-Football Association of Ireland u hu membru tal-UEFA u l-FIFA. Alavolja
kienu nvoluti fil-kompetizzjoni internazzjonali mill-1930, it-tim qatt ma
kwalifika għal xi kompetizzjoni ta' importanza, imma wara l-Euro 1988
fil-Ġermanja huma rnexxielhom jagħmlu suċċess. Huma waslu sal-kwarti tal-finali
tat-Tazza tad-Dinja 1990 u waslu wkoll sat-tieni rawnd tat-Tazza tad-Dinja 1994
u l-edizzjoni ta' l-2002.

Bejn l-1882 u l-1924 l-Irlanda kienet irrapreżentata minn tim nazzjonali wieħed
organizzat minn Belfast - ibbażat bħala l-Irish Football Association. Imbagħad
fl-1920 l-Irlanda nqasmet bħala l-Irlanda ta' Fuq u l-Irlanda t'Isfel. Fl-1922,
l-Irlanda t'Isfel saret l-Istat Ħieles tal-Irlanda, biex imbagħad saret
ir-Repubblika ta' l-Irlanda. Minħabba din il-bidla fis-sistemà politika,
il-Football Association of Ireland (FAI) bdiet minn Dublin fl-1921 u bdiet
torganizza kemm l-kampjonat nazzjonali u anki t-tim nazzjonali tagħha.

Fl-1923 il-FAI kienet rikonoxxuta mill-FIFA bħala l-assoċċazzjoni li tiggwida
l-futbol fl-Istat Liberu ta' l-Irlanda, u fl-Olimpjadi ta' l-1924 fi Stade
Olympique, huma rebħu 1-0 lill-Bulgarija, bil-plejer Paddy Duncan jiskorja
l-ewwel gowl li qatt skorja t-tim. Fl-14 ta' Ġunju 1924, l-Istat Ħieles ta'
l-Irlanda għamel id-debutt tiegħu ġewwa daru meta rebaħ lill-Istati Uniti 3-1 bi
tripletta ta' Ed Brookes.

L-Istat Ħieles Irlandiż kellhom jistennew sal-21 ta' Marzu 1926 biex jilagħbu
l-partita li jmiss. Din kienet partita barra minn darhom kontra l-Italja fejn
tilfu 3-0. Din kienet l-ewwel partita internazzjonali fejn hiha kien hemm
plejers professjonali. Fil-25 ta' Frar 1934, huma għamlu d-debutt
fil-kompetizzjoni tat-Tazza tad-Dinja meta spiċċaw pari ta' 4-4 kontra l-Belġju
fil-fażi ta' kwalifikazzjoni f'Daymount Park. Paddy Moore skorja erba' gowls
għat-tim u sar l-ewwel plejer li qatt skorja erba' gowls f'logħba tat-Tazza
tad-Dinja

Sa l-1980, ħafna mil-logħob li lagħbu f'darhom intalgħbu ġewwa Lansdowne Road
f'Dublin, il-grawnd nazzjonali tat-tim tar-rugby. Dan il-grawnd huma magħluq
minħabba xogħol ta' kostruzzjoni li se jkomplu sa l-2009. L-ewwel logħba
internazzjonali kienet logħba ta' ħbiberija kontra l-Italja fl-1971; ir-rebħa
ta' 5-0 kontra San Marino fil-15 ta' Novembru 2006, kienet l-aħħar logħba li
ntlagħbet f'dan il-grawnd. Il-grawnd jesa' aktar minn 36,000 persuna.
Il-kostruzzjoni li qed issir se testendi l-kapaċità ta' dan il-grawnd għal
50,000.

Xi ftit mil-logħob ta' l-1980 tar-Repubblika Irlandiża ntlagħbu f'Daymount Park
u l-aħħar partita li saret f'dan il-grawnd kienet fl-1990 kontra l-Marokk.
It-tim lagħab ukoll xi partiti f'daru f'Tolka Park (darbtejn) u fir-Royal Dublin
Society f'Dublin u kif ukoll f'Mardyke u fi Flower Lodge.



https://mt.wikipedia.org/wiki/Tim_nazzjonali_tal-futbol_tal-Bel%C4%A1ju

Il-Belġju għandu storja twila fil-futbol internazzjonali fil-fatt l-ewwel logħba
teħodna lura għal l-1 ta' Mejju 1904 fejn kontra Franza spiċċa f'draw ta' 3 bi 3
(Belġju 3 - 3 Franza). L-ikbar rebħa ta' dan it-tim, li hu mlaqqam bħala ir-Rode
Duivels (Xjaten Ħomor), għamilha kontra t-tim Afrikan taż-Żambja fejn rebaħ
bl-iskor ta' 9 b'xejn (Belġu 9 - 0 Żambja) fl-4 ta' Ġunju 1994, kif ukoll kontra
San Marino fit-28 ta' Frar ta' l-2001 fejn il-logħba spiċċat Belġju 10 - 1 San
Marino. Fil-bidu ta' l-istorja tiegħu dan it-tim kien tilef logħba ferm kerha
kontra t-tim Ingliż tad-dilettanti (Ingilterra tad-dilettanti 11 - 2 Belġju) dan
seħħ fis-17 t'April 1909. Il-Belġju jitqies bħala wieħed mit-timijiet il-kbar
fl-Ewropa għalhekk daħal kemm fit-Tazza tad-Dinja kif ukoll fil-Kampjonati
Ewropej. L-aħjar post li kiseb fit-Tazza tad-Dinja kien fl-1986 fejn kien spiċċa
r-raba' (4) post, snin oħra fejn ħa sehem f'dan il-logħob prestiġjuż fil-futbol
kienu fl-1930, 1934, 1938, 1954, 1970, 1982, 1990, 1994, 1998 u fl-2002. L-ewwel
darba li ħadi sehem fil-Kampjonati Ewropej kien fl-1972, u wara fl-1980, 1984 u
fis-sena 2000.

Anki fil-Logħob Olimpiku għamel suċċess għax fl-1900 rebaħ il-midalja tal-Bronż
u għoxrin sena wara eżatt fl-1920 rebaħ l-aqwa midalja dik tad-Deheb.

Informazzjoni dwar dan it-tim internazzjonali Belġjan tal-futbol li bħala
stadjum jużaw il-King Baudouin Stadium:

Assoċjazzjoni: Union Royale Belge des Sociètès de Football-Association
(L-Assoċjazzjoni tal-Futbol Belġjana)

Din hi l-iskwadra li ntagħżlet biex taffronta lil Maċedonja fit-22 ta' Marzu
2013.



https://mt.wikipedia.org/wiki/Tim_nazzjonali_tal-futbol_ta%27_Franza

L-iskwadra nazzjonali tal-futbol ta' Franza hu t-tim nazzjonali tal-futbol ta'
Franza. It-tim kellu suċċess f'dawn l-aħħar għexieren ta' snin, fejn rebaħ
it-Tazza tad-Dinja 1998 li sar f'pajjiżu, u spiċċa wkoll it-tieni fl-edizzjoni
ta' l-2006 fil-Ġermanja. Sa dak iż-żmien, Franza kienet rebħet l-edizzjoni
tal-Kampjonati Ewropej tas-sena 2000. It-tim hu mmexxi mill-French Football
Federation u jikkompeti bħala membru tal-UEFA.

Franza spiċċat l-ewwel, it-tieni u t-tielet kemm fit-Tazza tad-Dinja kif ukoll
fil-Logħob Olimpiku tas-Sajf. Hu hu l-uniku tim li rnexxielu jasal sa dal-punt.

L-ewwel logħba ta' Franza kienet pari ta' 3-3 kontra l-Belġju fl-1904. Huma
lagħbu fit-tliet edizzjonijiet tat-Tazza tad-Dinja qabel it-Tieni Gwerra
Dinjija. Lucien Laurent skorja l-ewwel gowl fit-Tazza tad-Dinja fl-1930, f'rebħa
ta' 4-1 fuq il-Messiku. Huma waslu sal-kwarti tal-finali fl-1938 meta ospitaw
il-kompetizzjoni.

Franza spiċċat it-tielet fit-Tazza tad-Dinja 1958, meta rebħet bi skor kbir ta'
6-3 lill-Ġermanja biex kisbet it-tielet post. Franza kienet tilfet mal-Brażil
fis-semi-finali, wara l-injury tad-difensur ċentrali u t-tripletta ta' Pelé.
L-attakkant Just Fontaine skorja tlettax-il gowl fil-kampjonat f'sitt logħbiet.
Dak iż-żmien kien fost l-aqwa timijiet ta' l-Ewropa.

Matul l-era ta' Michael Platini bħala captain, l-istil ta' logħob tal-Franċiżi
fit-Tazza tad-Dinja tjieb, fejn spiċċa r-raba' fl-edizzjoni ta' l-1982 fi Spanja
u t-tielet fl-edizzjoni tal-Messiku ta' l-1986. FIż-żewġ edizzjonijiet huma
tilfu kontra l-Ġermanja tal-Punent. Is-semi-finali ta' l-1982 tibqa' famuża
għad-daqqa ta' minkeb li l-gowler tal-Ġermanja, Harald Schumacher, ta
lill-plejer ta' Franza Patrick Battiston f'wiċċu wara li dan għamel xutt.
Minkejja l-uġiegħ li sofra Battiston, Schumacher ma kienx penalizzat.

Flimkien mal-ħafna apparenzi fis-semi-finali tat-Tazza tad-Dinja, bi Platini
preżenti, huam rebħu l-Kampjonati Ewropej ta' l-1984 li sar ġewwa darhom, u kif
ukoll il-medalja tad-deheb fl-Olimpjadi ta' Los Angeles ta' l-istess sena.

L-akbar suċċessi ta' Franza kienu lejn tmiem l-1990, fil-ġenerazzjoni ta'
Zinedine Zidane u l-bidu ta' l-esperjenza internazzjonali ta' Thierry Henry.
It-tim beda tajjeb hekk kif wasal fis-semi-finali tal-Kampjonati Ewropej ta'
l-1996. Wara din l-edizzjoni, l-kowċ Aimé Jacquet addotta strateġija difensiva u
għamel lis-supporters anzjużi minħabba li t-tim qatt ma deher li kien qed
jiżviluppa fit-tattika offensiva. Il-media bdiet tattakka l-kowċ tat-tim u bdiet
tgħidlu li t-tim ma kellux ċans li jimxi fl-edizzjoni tat-Tazza tad-Dinja ta'
l-1998 li kienet se ssir f'pajjiżhom. F'Mejju 1998, il-media reġgħet attakkat
lil Jacquet hekk kif hu semma' 28 plejer minflok 22 għat-Tazza tad-Dinja, u
l-gazzetta "L'Équipe" stqarriet fl-editorjal li hu ma kienx l-aħjar persuna biex
jiggwida lit-tim Franċiż għar-rebħa.

Franza bdew tajjeb l-edizzjoni ta' l-1998 hekk kif rebħu l-grupp b'punti massimi
meta rebħu kontra l-Afrika t'Isfel (3-0), kontra l-Għarabja Sawdita (4-0) u
kontra d-Danimarka (2-1). B'hekk huma spiċċaw biex skurjaw disa' gowls u laqqtu
gowl wieħed biss.

Wara kien imiss lill-Paragwaj, u Franza rnexxiela tikkwalifika permezz ta'
golden-goal ta' Laurent Blanc. Fil-kwarti tal-finali, huma rebħu lill-Italja
bil-penalties wara li wara l-ħin normali u l-ħin miżjud huma spiċċaw 0-0.
Fis-semi-finali huma affrontaw lill-Kroazja u wara li marru minn taħt,
għall-ewwel darba fil-kampjonat, minn gowl tat-top-scorer ta' l-istess
kampjonat, Davor Šuker, huma rribaltaw is-sitwazzjoni b'doppjetta ta' Thuram.

Fil-finali huma rebħu lir-rebbieħa ta' l-edizzjoni ta' qabel, il-Brażil,
bl-iskor ta' 3-0. Fl-ewwel taqsima, Zinedine Zidane tefa' lill-Franċiżi 2-0
fil-vantaġġ, biż-żewġ gowls jaslu minn daqqiet tar-ras minn żewġ corners.
Il-Brażil ma rnexxielhomx jagħmlu pressjoni biex inaqqsu d-distakk, alavolja
Desailly kien muri l-karta l-ħamra. Emmanuel Petit skorja t-tielet gowl
tas-serata fl-aħħar minuta tal-logħba. Din ir-rebħa kienet l-ewwel rebħa
fil-finali mill-ospitu f'għoxrin sena. Madwar miljun persuna ċċelebraw ir-rebħa
tal-Franċiżi fit-toroq ta' Pariġi.

Roger Lemerre ħa post Jacquet wara r-rebħa fil-finali tat-Tazza tad-Dinja ta'
l-1998. Hu ggwidahom għall-Euro 2000. Zidane żamm il-forma tiegħu tal-Plejer
tas-Sena tal-FIFA meta fil-kwarti tal-finali kontra Spanja hu skorja free kick
dirett u penalty fis-semi-finali kontra l-Portugall.

Fil-finali, Franza rebħet lill-Italja 2-1, wara li kienet minn taħt. David
Trezeguet skorja l-gowl tar-rebħa fil-ħin miżjud biex ta r-rebħa lill-Franċiżi.
Din kienet l-ewwel darba li tim nazzjonali żamm it-titlu tat-Tazza tad-Dinja u
t-titlu tal-Kampjonat Ewropew, wara l-Ġermanja tal-Punent fl-1974, u kienet
ukoll l-ewwel darba li r-rebbieħ tat-Tazza tad-Dinja kiseb it-titlu ta' champion
ta' l-Ewropa. Franza żammet l-pożizzjonijiet għoljin tar-rankings tal-FIFA bejn
s-sena 2000 u 2001.

Il-plejers segwenti ġew imsejħa sabiex jipparteċipaw fil-partiti kontra
l-Ġeorġja (22 ta' Marzu) u Spanja (26 ta' Marzu) validi għall-fażi ta'
kwalifikazzjoni għat-Tazza tad-Dinja 2014.



https://mt.wikipedia.org/wiki/Terence_Vella

Terence Vella (Pietà, 20 ta' April 1990) huwa plejer professjonali Malti li
bħalissa jilgħab għall-Birkirkara fil-Premier League Malti.

Terence twieled fl-20 ta' April 1990 u huwa prodott ta' Gudja United u minn età
żgħira huwa dejjem wera determinazzjoni kbira u ppruva l-ħiliet tiegħu kull meta
hu lagħab. Minkejja l'età żgħira, il-ħiliet ta' attakk tiegħu kien jagħmel
diffiċli għad-difiża tal-avversarju. Terrence għandu l-ħiliet meħtieġa
għall-pożizzjoni ta' attakkant, speċjalment xutt qawwi.

Fl-istaġun 2008-2009, Terence kien misluf lil Pietà Hotspurs fejn hu kellu
espliċita ta' suċċess. F'dan l-istaġun hu kompla jipprova l-ħiliet tiegħu
minkejja li kellu l-età żgħira ta 'tmintax-il sena.

Fl-istaġun 2009-2010, Terence kien misluf lil-ġenb tal-Ewwel Diviżjoni, Mosta
FC, fejn għamel id-debutt tiegħu bil-flokk blu fil-21 ta' Novembru 2009 kontra
San Ġwann; logħba li rat lil Bluni emerġenti bħala rebbieħa b'riżultat ta' 2-1.

Dan kien staġun pjuttost li jissodisfa lil Terence, li rnexxielhu li jagħmel
14-il apparenza u żewġ gowls. Min-naħa l-oħra, Fin-Knock-Out tal-Ewwel
Diviżjoni, iż-żagħżugħ promettenti għamel żewġ apparenzi filwaqt li skorja tliet
gowls. Fit-12 ta' Ottubru 2009, il-'Bluni' irnexxielhom jegħlbu lil Melita
b'punteġġ ta' 4-2 b'Terence jiskorja dobbjeta. Sebat ijiem wara, fid-19 ta'
Ottubru hu skorja gowl ieħor għal Mosta meta reġgħu għelbu lil San Ġwann
bl-iskor ta' 4-0.

L-ewwel staġun ta' Terence Vella ma' Birkirkara kien wieħed aċċettabbli.
Fil-Premier League, huwa għamel 21 apparenzi kif hu beda d-disa darbiet waqt li
kien inkluż bħala sostitut mhux inqas minn 12-il darba. Fl-istess kompetizzjoni,
Terence rnexxielu jiskorja erba' gowls. Fit-Tieqa ta' Trasferiment 2011, Terence
Vella ġie mixtri minn Gudja United u hu ffirma ftehim ta' ħames snin
mal-istrixxi.

Fl-istaġun 2012–13, Terence issieħeb ma' Ħamrun Spartans fejn hu sab post
regolari fl-ewwel tim.

Terence għamel id-debutt mat-Tim nazzjonali Malti fit-12 ta' Ottubru 2012
f'telfa ta' 1-3 kontra r-Repubblika Ċeka.



https://mt.wikipedia.org/wiki/Tazza_tad-Dinja_tal-Futbol_2002

It-Tazza tad-Dinja tal-Futbol 2002 kienet is-sbatax-il edizzjoni tat-Tazza
tad-Dinja, miżmum fil-Korea t'Isfel u l-Ġappun bejn il-31 ta' Mejju u t-30 ta'
Ġunju 2002. Din kienet l-ewwel darba li edizzjoni tat-Tazza tad-Dinja saret
f'pajjiż Ażjatiku u l-aħħar darba fejn ġiet implimentata r-regola tal-gowl
tad-deheb. Il-Brażil rebaħ il-ħames titlu tiegħu meta fil-finali rebaħ
lill-Ġermanja 2–0. Fil-finali għat-tielet u r-raba' post intrebħet mit-Turkija
kontra l-Korea t'Isfel bl-iskor ta' 3–2.

Total ta' 199 daħlu fil-fażi ta' kwalifika għat-Tazza tad-Dinja 2002, liema
proċess beda fl-1999. Id-difensuri tat-titlu ta' Franza u l-ospiti tal-Korea
t'Isfel u l-Ġappun ikkwalifikaw awtomatikament u ma lagħbu l-ebda logħba
għall-kwalifikazzjoni. Din kienet l-aħħar darba li d-detentur tat-titlu ngħata
post awtomatiku fil-finali.

Kull konfederazzjoni ngħatat numru ta' postijiet għall-fażi finali. 14-il post
ġew kontestati mit-timijiet tal-UEFA (Ewropa), ħamsa mit-timijiet tal-CAF
(Afrika), erbgħa mit-timijiet tal-CONMEBOL (Amerika t'Isfel), erbgħa
għat-timijiet tal-AFC (Asja), u tlieta għat-timijiet tal-CONCACAF (Amerika ta'
Fuq u Ċentrali u l-Karibew). Iż-żewġ postijiet l-oħra ġew deċiżi permezz ta'
logħob ta' spareġġ bejn l-AFC u l-UEFA, u l-CONMEBOL u l-OFC (Oċeanja). Għal din
l-edizzjoni kkwalifikaw erba' pajjiżi għall-ewwel darba: iċ-Ċina, l-Ekwador,
is-Senegal u s-Slovenja.

It-Tazza tad-Dinja bdiet b'xokk hekk kif ir-rebbieħa tal-edizzjoni preċedenti
tal-1998 Franza, mingħajr il-pedina Zinedine Zidane, tilfu l-ewwel partita
tagħhom kontra d-debuttanti tas-Senegal, b'gowl ta' Papa Bouba Diop. Fil-fatt,
il-Franċiżi naqqsu li jiskorjaw gowl matul l-edizzjoni u spiċċaw l-aħħar post fi
Grupp A. L-uniku punt li kisbu kien kontra l-Urugwaj f'pari ta' mingħajr gowls.
Id-Danimarka rebħet il-grupp flimkien mas-Senegal li mxew għar-rawnd ta' wara.

Spanja kellha bidu ħafif fi Grupp B, bil-Paragwaj jiskorjaw gowl fl-aħħar minuti
kontra s-Slovenja biex ġew l-istess punti mal-Afrika t'Isfel kif ukoll l-istess
fid-differenza ta' gowls; minħabba li l-Paragwaj skorja gowl iktar mill-Afrika
t'Isfel huma ngħaqdu ma' Spanja fit-tieni rawnd. Il-tim tal-Brażil iddomina
Grupp Ċ u t-Turkija ngħaqdu magħhom meta rnexxielhom jikkwalifikaw minħabba
differenza ta' gowls aħjar fuq il-Kosta Rika. Iċ-Ċina naqset li tħalli
mpressjoni hekk kif spiċċat l-aħħar mingħajr punt u mingħajr gowl. Grupp D ra
sorpriżi differenti hekk kif l-Istati Uniti għelbet lill-qawwa tradizzjonali
tal-Portugiża bl-iskor ta' 3–2. Wara, il-gowlkiper Brad Friedel kiseb
għall-Amerikani pari ta' 1-1 kontra l-Korea t'Isfel. Il-Korea t'Isfel, li kienet
diġà fit-tieni rawnd wara li rebħet lill-Polonja 2–0, u rebħet lill-Portugall,
tat lill-Istati Uniti post fil-fażi li jmiss.

Il-Ġermanja bdiet l-impenji tagħha b'rebħa kbira ta' 8–0 lis-Għarabja Sawdita fi
Grupp E grazzi għal tliet gowls ta' Miroslav Klose. L-Irlanda, li kienu qed
jilgħabu mingħajr Roy Keane li ntbagħat id-dar qabel it-Tazza tad-Dinja,
ikkwalifikaw għall-fażi ta' wara fuq ċ-ċampjins Afrikani, il-Kamerun.

Fi Grupp F, jew kif kien aħjar magħruf bħala "il-Grupp tal-Mewt", kien hemm
il-favoriti l-Arġentina li naqsu li jagħmlu progress mill-grupp. Telfa ta' 1–0
kontra l-Ingilterra b'gowl ta' David Beckham u pari kontra l-Iżvezja żamm
lis-Sud-Amerikani milli javvanzaw. L-Iskandinavi rebħu l-grupp u bl-Ingilterra
jsegwuhom fit-tieni post. Fi Grupp Ġ, l-Italja, il-Kroazja u l-Ekwador kollha
rebħu darba lil xulxin, imma l-pari kontra r-rebbieħa tal-grupp, il-Messiku,
flimkien mal-fatt li ż-żewġ timijiet l-oħra tilfu kontra l-Amerikani, ta
lill-Italja t-tieni post fil-grupp.

L-ospiti tal-edizzjoni flimkien mal-Korea t'Isfel, il-Ġappun rebħu Grupp H, u
l-Belġju akkompanjathom għat-tieni fażi. Ir-Russja u t-Tuniżija kienu tnejn
mid-diżappunt tal-kampjonat, u dan il-grupp kien ikkunsidrat bħala l-inqas
kompetittiv f'din l-edizzjoni tal-2002.

Fit-tieni rawnd, il-Ġermanja rebħet b'gowl fl-aħħar minuti ta' Oliver Neuville
kontra l-Paragwaj. L-Ingilterra rebħet b'mod impressjonanti lit-tim Daniż
b'riżultat finali ta' 3–0. Is-Senegal komplew jimpressjonaw hekk kif rebħu
bil-gowl tad-deheb kontra l-Iżvezja bl-iskor ta' 2–1. Il-gowl ta' Robbie Keane
fl-aħħar minuti tal-logħba kontra Spanja ma serviex għall-Irlanda biex
jikkwalifikaw meta tilfu fl-għoti tal-penalties kontra t-tim Spanjol.
Fil-partita kollha Amerikana, bejn l-Istati Uniti u l-Messiku, l-Istati Uniti
ħarġu rebbieħa b'riżultat ta' 2–0 b'gowls ta' Brian McBride u Landon Donovan.
Il-Belġju lagħbu logħba qalbiena kontra l-Brażil, però arrendew fl-aħħar taqsima
meta l-Brażil ħarġu rebbieħa 2–0. It-Turkija waqfet is-serje pożittiva
tal-Ġappun meta rebħu b'gowl uniku. Il-Korea t'Isfel għelbu lill-Italja 2-1
grazzi għal gowl tad-deheb. Ir-rebħa tal-Korea t'Isfel assigurat li għall-ewwel
darba fl-istorja ta' din il-kompetizzjoni t-timijiet mill-Ewropa, l-Amerika ta'
Fuq, l-Amerika t'Isfel, l-Afrika u l-Asja waslu sal-kwarti tal-finali.

Fil-kwarti tal-finali, il-gowl ta' Ronaldinho kien il-gowl rebbieħ fil-konfront
kontra l-Ingilterra meta l-Brażil rebħu 2–1. L-Istati Uniti, friski mit-trijonf
fuq il-ġirien Messikani, tilfu kontra l-Ġermanja b'gowl minn Michael Ballack.
Matul din il-partita l-Amerikani ddominaw il-logħob u kienu sfortunati li ma
ngħatawx penalty meta Torsten Frings deher imiss il-ballun b'idu fuq il-linja
tal-gowl fid-49 minuta. Il-Korea t'Isfel kompliet sejra 'l quddiem meta rebħet
bil-lotterija tal-penalties kontra Spanja, wara li sal-120 minuta l-iskor baqa'
mingħajr gowls. F'dan il-konfront l-Ispanjoli kellhom żewġ gowls imħassrin
mir-referi. B'hekk, il-Korea t'Isfel sar l-ewwel pajjiż Ażjatiku li kkwalifika
għas-semifinali tat-Tazza tad-Dinja. It-Turkija komplew bil-mixja pożittiva
tagħhom permezz ta' rebħa ta' 1–0 kontra s-Senegal, b'dan it-tim tal-aħħar
minkejja l-eliminazzjoni tiegħu xorta waħda ħalla impressjoni mhux ftit fl-ewwel
dehra tiegħu.

Is-semifinali raw ż-żewġ logħbiet jispiċċaw 1–0; l-ewwel, il-gowl ta' Ballack
kien biżżejjed biex poġġa lill-Ġermanja fil-finali għad-danni tal-Korea t'Isfel.
Madanakollu, Ballack irċieva karta safra li b'riżultat t'hekk poġġietu barra
mill-finali minħabba n-numru ta' karti sofor akkumulati. Ronaldo skorja s-sitt
gowl fil-kompetizzjoni għall-Brażil, bil-gowl tiegħu jkunu l-uniku wieħed li
jifred lit-tim tiegħu lit-Turkija. Fil-logħba għat-tielet post, it-Turkija
rebħet 3–2 lis-Sud-Koreani f'partita mill-aktar eċitanti. L-ewwel gowl ġie
skorjat minn Hakan Şükür 10.8 sekondi biss mill-bidu tal-konfront, l-iktar gowl
veloċi li qatt sar fl-istorja tat-Tazza tad-Dinja.

Fil-finali ġewwa Yokohama, il-Ġappun, żewġ gowls ta' Ronaldo assiguraw
lill-Brażil ir-rebħ tat-Tazza tad-Dinja fuq il-Ġermanja. L-istilla ta' Inter
skorja darbtejn fit-tieni taqsima. Dan kien il-ħames unur tal-Brażil, biex ħadu
l-ewwel post fil-gradwatorja tal-aktar rebbieħa ta' din il-kompetizzjoni. Din
fissret ukoll l-ewwel darba li tim rebaħ kull logħba tat-Tazza tad-Dinja
mill-1970. Il-kaptan tal-Brażil Cafu, li sar l-ewwel plejer li deher fi tliet
edizzjonijiet tat-Tazza tad-Dinja, aċċetta t-trofew f'isem it-tim.



https://mt.wikipedia.org/wiki/Tazza_tad-Dinja_2006

It-Tazza tad-Dinja tal-Futbol 2006 kienet it-tmintax-il edizzjoni tat-Tazza
tad-Dinja tal-Futbol, li hu avveniment mondjali tal-futbol li jsir kull erba'
snin. Dan sar bejn id-9 ta' Ġunju u d-9 ta' Lulju 2006 ġewwa l-Ġermanja, li
kisbet id-dritt li tospita dan it-turnew f'Lulju tas-sena 2000. Kien hemm 198
tim nazzjonali li ħadu sehem fil-fażi ta' kwalifikazzjoni mis-sitt
konfederazzjonijiet, fażi li bdiet f'Settembru tal-2003. Wieħed u tletin tim
ikkwalifikaw għall-fażi finali, flimkien mal-pajjiż ospitu tal-Ġermanja.

Dan it-turnew ġie mirbuħ mill-Italja wara li fil-finali għelbu lil Franza 5–3
wara l-għoti tal-penalties, wara li l-partita sal-ħin supplementari baqgħet
fissa 1–1. B'hekk l-Italja kisbet ir-raba' titlu mondjali. Fil-partita ta'
spareġġ għat-tielet u r-raba' post, il-Ġermanja rebħet lill-Portugall bl-iskor
ta' 3–1 biex kisbet it-tielet post.

It-Tazza tad-Dinja 2006 tibqa' fost l-iktar avvenimenti qatt segwiti fuq
it-televiżjoni hekk kif laħqet kwota ta' 26.29 biljun spettatur (mhux uniku),
matul il-kampjonat kollu. Il-finali attirat udjenza rekord ta' 715.1 miljun
persuna. Bħala r-rebbieħ, l-Italja rrapreżentat lid-Dinja fit-Tazza
tal-Konfederazzjonijiet 2009.

L-idea tat-tieni Tazza tad-Dinja fil-Ġermanja ħarġet waqt il-kumitat ġenerali
tad-Deutscher Fußball-Bund, f'Novembru tal-1992. Il-president ta' din
l-assoċjazzjoni Egidius Braun, u d-direttur tal-istampa Wolfgang Niersbach kienu
l-promoturi ewlenin ta' din l-idea, li attirat is-sosten kemm min-nazzjon sħiħ
kif ukoll mill-assoċjazzjonijiet ġiriena. Lejn tmiem l-1996, wieħed mill-ikoni
tal-isports fil-Ġermanja, Franz Beckenbauer, issieħeb mat-tim u mill-1998 mexxa
l-kumitat għall-kandidatura.

Il-Ġermanja ppreżentat uffiċjalment l-offerta tagħha flimkien mal-Brażil,
l-Ingilterra, il-Marokk u l-Afrika t'Isfel. L-approċċ ta' rotazzjoni
kontinentali wassal biex l-Afrika t'Isfel tidher bħala l-favorita għat-Tazza
tad-Dinja. Bl-istess approċċ, il-Ġappun u l-Korea t'Isfel ġew preċedentament
eletti biex jorganizzaw l-edizzjoni tal-2002 għall-ewwel darba fuq art Ażjatika.

L-għażla tal-ospitu għall-edizzjoni tal-2006 saret fis-7 ta' Lulju 2000 ġewwa
Żurigu, fl-Iżvizzera. Il-Brażil irtiraw mill-kandidatura tliet ijiem qabel u
uffiċjalment taw is-sapport tagħhom lill-Afrika t'Isfel, fejn dan tal-aħħar
irċieva wkoll is-sosten tal-president tal-FIFA Sepp Blatter. Mumenti qabel
it-tfigħ tal-vot, Blatter stqarr "Ejjew nagħmlu l-istorja! Inġibu id-Dinja Lejn
l-Afrika". Fl-ewwel rawnd il-Marokk irċieva 3 voti, l-Ingilterra 5, l-Afrika
t'Isfel 6 u l-Ġermanja 10, b'ta' l-ewwel jiġi eliminat. Fir-rawnd suċċessiv
l-offerta tal-Ingilterra ġiet imwaqqa' wara li rċiviet 2 voti, waqt li ż-żewġ
kontendenti l-oħra ppareġġaw bi 11-il vot. Fl-aħħar sett ta' votazzjoni, ħafna
pprevedew li kien se jkun hemm parità ta' 12-il vot, li kellha tħalli
d-deċiżjoni f'idejn Blatter, li preżumibbilment kien jagħżel l-offerta
Sud-Afrikana. Madanakollu, il-votazzjoni ntemmet bi 12-il vot f'favur
il-Ġermanja, 11 f'favur l-Afrika t'Isfel u astensjoni waħda li waslet
mir-rappreżentat ta' New Zealand, Charles Dempsey.

L-għażla tal-Ġermanja bħala s-sede tal-kompetizzjoni, minflok l-Afrika t'Isfel
(li eventwalment ingħatat l-organizzazzjoni tat-Tazza tad-Dinja 2010), kienet
dipendenti fuq diversi fatturi. Waħda minnhom kienet, il-kunflitt fuq in-numru
ta' postijiet għall-Asja fit-Tazza tad-Dinja 2002, bi Blatter ikompli jsaħħaħ
l-idea li jinżammu l-erba' postijiet waqt li l-president tal-UEFA ippropona
logħba eliminatorja bejn it-tim klassifikat fil-ħames post fiż-Żona Ażjatika u
tim nazzjonali ieħor mill-UEFA, proposta li finalment ġiet aċċettata. Matul
il-votazzjoni, l-erba' rappreżentati Ażjatiċi unanimament sostnew l-kandidatura
Ewropea għad-detriment tal-pożizzjoni li ttieħdet minn Blatter. Aktar minn hekk,
Dempsey, li kien ivvotta lill-Ingilterra, kien rappurtat li ġiet persważ
mid-delegati Ażjatiċi biex jastjeni.

Il-kontroversja fuq id-deċiżjoni li kien ħa Dempsey kibret aktar meta xi għajdut
infiltra li hu kien irċieva rikatti mill-Ġermaniżi. Is-sitwazzjoni ġiet
finalment kjarifikata: is-sors tal-għajdut milli jidher kienet ittra mingħand
ir-rivista satirika Ġermaniża Titanic li ntbagħtet lil diversi delegati (fosthom
'l Dempsey) fejn offrewlhom arloġġ tal-kuku u perżut jekk jivvutaw
lill-Ġermanja.

198 tim daħlu fil-fażi ta' kwalifikazzjoni għat-Tazza tad-Dinja 2006.
Il-Ġermanja ngħatat post garantit bħala l-ospitu tal-kompetizzjoni, filwaqt li
l-31 post li kien għad baqa' kienu maqsuma bejn il-konfederazzjonijiet
kontinentali. Din kienet l-ewwel darba li r-rebbieħ tal-edizzjoni preċedenti ma
ngħatax id-dritt ta' kwalifikazzjoni awtomatika. Tlettax-il post kienu affiljati
għat-timijiet tal-UEFA (Ewropa), ħamsa għat-timijiet tal-CAF (Afrika), erbgħa
għat-timijiet tal-CONMEBOL (Amerika t'Isfel), erbgħa għat-timijiet tal-AFC
(Asja), u tlieta għat-timijiet tal-CONCACAF (Amerika ta' Fuq, Ċentrali, u
l-Karibew). Il-żewġ postijiet li kien għad baqa' kienu deċiżi minn partita ta'
spareġġ bejn tim miż-Żona Ażjatika u dik tal-CONCACAF u oħra bejn
il-Konfederazzjoni Sud-Amerikana u dik tal-OFC (Oċeanja).

Din l-edizzjoni rat tmien timijiet nazzjonali li rnexxielhom jikkwalifikaw
għall-ewwel darba għall-fażi finali. Dawn kienu l-Angola, il-Gana, il-Kosta
tal-Avorju, ir-Repubblika Ċeka, it-Togo, it-Trinidad u Tobago, l-Ukrajna u
s-Serbja u Montenegro. Ir-Repubblika Ċeka u l-Ukrajna kienu qed jagħmlu l-ewwel
preżenza tagħhom bħala pajjiżi indipendenti, imma qabel kienu ġew rappreżentati
miċ-Ċekoslovakkja u l-Unjoni Sovjetika rispettivament; is-Serbja u Montenegro
kkompetew bħala r-Repubblika Federali tal-Jugożlavja lura fl-1998, kif ukoll
għamlu parti mit-tim Jugożlav tal-1930 u l-1990. Għall-ewwel darba mit-1982,
is-sitt konfederazzjonijiet ġew rappreżentati fil-fażi finali.

L-organizzazzjoni tat-turnew kien f'idejn kumitat (Organisationskomitee,
imqassar bħala OK) immexxi minn Franz Beckenbauer. Horst Schmidt, l-ewwel
viċi-president, kellu f'idejh l-organizzazzjoni tal-impjanti u l-istadji,
is-sigurta, il-finanzi, it-trasport u l-amministrazzjoni. Wolfgang Niersbach,
it-tieni viċi-president, serva bħala l-kap tal-istampa u nkarigat
għall-pubbliċità, l-informazzjoni u t-teknoloġija. Theo Zwanziger mexxa
l-ħwejjeġ legali u r-riżorsi umani, waqt li l-affarijiet li kienu jikkonċertnaw
l-arti u l-kultura, it-turiżmu u l-akkomodazzjoni kienu f'idejn Fedor Radmann.

Dan il-kumitat organizzattiv kien magħmul minn 14-il membru u kumitat ta'
superviżjoni ta' 10 persuni. Mal-grupp ingħaqdu ambaxxaturi sportivi Ġermaniżi:
Jürgen Klinsmann, Oliver Bierhoff, Karl-Heinz Rummenigge u Rudi Völler.
Sussegwentament, 15-il ambaxxatur irrappreżentaw l-ibliet ospiti differenti.

Tnax-il belt minn 20 kandidat ġew magħżula bħala s-sede tal-partiti tat-Tazza
tad-Dinja, fejn bliet bħal Bremen, Düsseldorf, Mönchengladbach, Bochum u
Duisburg ma kienux fost il-lista finali. Fil-bliet magħżula, l-istadji bdew
bil-preparamenti neċessarji. Waqt li uħud minnhom sarilhom manutenzjoni żgħira,
oħrajn ġew kompletament restawrati u oħrajn speċifikament mibnija.

Kull fażi kellha bżonn ta' investiment li varja bejn it-48 u l-280 miljun ewro.
Aktar minn hekk, intefqu 1,380 miljun ewro iktar fuq il-bini ta' stadji ġodda.
Din l-ispiża qabżet dik li ntefqet matul it-turnew tal-1974, liema edizzjoni rat
jintefqu 242 miljun Mark Ġermaniż (madwar 121 miljun ewro) għat-titjieb ta' kull
faċilità sportiva.

Matul it-turnew, ħafna mill-grawnds ġew msemmijin b'ismijiet differenti, hekk
kif il-FIFA tipprojbixxi l-isponsorizzazzjoni ta' stadji sakemm l-isponsors
tal-istadju jkunu wkoll sponsors uffiċjali tal-FIFA. Dawn l-ismijiet il-ġodda
jidhru bejn il-parentesi fit-tabella segwenti.

Il-FIFA eleġġiet 23 referi professjonali minn total ta' 44. Minn dawn,
il-Gwatemalan Carlos Batres, il-Grieg Kyros Vassaras u l-Ispanjol Manuel Mejuto
Gonzalez irtiraw minħabba raġunijiet ta' saħħa, u posthom ħaduhom it-Taljan
Roberto Rosetti, l-Ispanjol Luis Medina Cantalejo u l-Messikan Marco Antonio
Rodriguez. Min-naħa l-oħra, ir-referi Taljan Massimo de Santis ġie sospiż
mill-FIFA wara irregolaritajiet li ġraw fl-istaġun 2005–06 tal-kampjonat Taljan,
fl-iskandlu famuż tal-Calciopoli. Ir-referi Ġamajkan Peter Prendergast ġie
mweġġa' ftit jiem qabel il-bidu tal-kompetizzjoni. L-ebda minn dawn ir-referis
ma ġew sostitwiti, biex b'hekk il-lista baqgħet ta' 21 uffiċjal.

L-aqwa tmien timijiet nazzjonali tat-Tazza tad-Dinja 2006 ġew magħżula mill-FIFA
fuq diversi kriterji, fosthom skont il-pożizzjoni fil-klassifika mondjali
tal-FIFA, u ġew imħabbra fis-6 ta' Diċembru 2005. Dawn it-timijiet kienu
jifformaw Urna A. Urna B kellha timijiet li ma kinux ikkwalifikaw f'ras is-serje
tal-Amerika t'Isfel, l-Afrika u l-Oċeanja, waqt li Urna Ċ kellha tmienja
mid-disa' skwadri Ewropej li kien għad baqa', barra s-Serbja u Montenegro. Urna
D kellha timijiet tal-CONCACAF u dawk Ażjatiċi. L-Urna Speċjali kellha
lis-Serbja u Montenegro. Dan sar biex b'hekk ikun evitat li grupp ikollu tliet
timijiet Ewropej. F'din l-urna, is-Serbja u Montenegro kienet ittellgħet
l-ewwel, u wara kien imiss it-timijiet tal-grupp tagħha (l-Arġentina, l-Olanda u
l-Kosta tal-Avorju). It-tmien timijiet f'ras is-serje ttellgħu bħala l-ewwel
timijiet għall-gruppi rispettivi.

Fid-9 ta' Diċembru 2005, sar it-tlugħ tal-poloz. Wara l-poloz, diversi esperti
tal-futbol stqarrew li Grupp Ċ kien jidher li kien se jkun il-grupp tal-mewt.
Minkejja din l-idea qabel il-bidu tat-turnew, dan il-grupp ma laħaqx
l-aspettattiva li nħolqot fuqu, hekk kif l-Arġentina u l-Olanda kkwalifikaw
b'logħba waħda x'tintlagħab, wara li t-tnejn li huma rebħu lill-Kosta tal-Avorju
u s-Serbja u Montenegro.

L-ewwel rawnd, jew il-fażi tal-gruppi, rat lit-tnejn u tletin tim diviż fi tmien
gruppi ta' erba' timijiet kull wieħed. Kull grupp kien ibbażat fuq sistema ta'
kollha kontra kulħadd a basi ta' sitt partiti, fejn kull tim jilgħab partita
waħda kontra kull tim li jinsab miegħu fil-grupp. Is-sistema ta' punti wżata hi
dik tradizzjonali: tliet punti għal rebħa, punt għal pari u xejn għal telfa.
L-ewwel żewġ timijiet fil-grupp iggwadanjaw post fil-fażi ta' L-Aħħar Sittax.

Minkejja li l-Ġermanja naqset li tirbaħ dan it-titlu mondjali, dan it-turnew
kien ikkunsidrat bħala suċċess kbir għall-Ġermanja. L-istadji u s-sistema ta'
trasport kienu ta' kwalità, u l-poplu Ġermaniż kien imfaħħar minħabba
l-ospitalità u l-entużjażmu li wera. Il-Ġermanja esperjenzat żieda ta' spirtu
patrijottiku hekk kif kien hemm numru kbir ta' bnadar Ġermaniżi mxejra, fejn
tradizzjonalment, wara t-Tieni Gwerra Dinjija, it-tixjir ta' bnadar Ġermaniżi ma
tantx kien jintgħoġob mis-soċjetà Ġermaniża, anke meta t-tim Ġermaniż kien
jilgħab.

Minkejja s-suċċess bikri min-naħa tal-Awstralja, l-Ekwador u l-Gana,
il-kampjonat immarka r-ritorn tad-dominju tal-qawwiet tradizzjonali tal-futbol.
Erba' snin wara l-kampjonat tal-2002, fejn timijiet mill-Amerika ta' Fuq
(l-Istati Uniti), l-Afrika (is-Senegal), u l-Asja (il-Korea t'Isfel) kienu waslu
sal-fażijiet eliminatorji, u t-Turkija spiċċat fit-tielet post, din id-darba
t-tmien l-aqwa timijiet klassifikati għamlu progress għall-fażi eliminatorja, u
l-ebda tim mill-kwarti tal-finali ma kien barra mill-Ewropa jew l-Amerika
t'Isfel. Sitta mit-tmien timijiet kwalifikati rebħu xi darba dan it-titlu
mondjali, bl-Ukranja u l-finalista tellief tal-Kampjonati Ewropej 2004,
il-Portugall, ikunu biss l-uniċi timijiet nazzjonali li mhumiex parti minn dan
il-"grupp". L-Arġentina u l-Brażil kienu eliminati fil-kwarti tal-finali, fejn
ħallew finali kollha Ewropea għar-raba' darba fl-istorja wara dik tal-1934,
l-1966 u l-1982.

Il-plejer Ġermaniż Miroslav Klose skorja 5 gowls biex b'hekk spiċċa rebbieħ
taż-Żarbuna tad-Deheb, fejn dan in-numru ta' gowls hu l-inqas numru ta' gowls li
qatt ġew skurjati minn rebbieħ ta' dan l-unur mill-edizzjoni tal-1962. L-ebda
plejer skorja aktar minn tliet gowls. Mit-tim rebbieħ tal-Italja ħadd ma skorja
aktar minn żewġ gowls, minkejja li għaxar plejers differenti skurjaw gaħt-tim,
biex wettqu rekord għall-aktar plejers li skurjaw minn tim partikulari.

Għall-ewwel darba fit-Tazza tad-Dinja, l-ewwel u l-aħħar gowls tal-kampjonat ġew
skurjati minn difensuri. Philipp Lahm tal-Ġermanja skorja l-ewwel gowl
fil-kampjonat u anki fil-logħba li t-tim Ġermaniż lagħab kontra l-Kosta Rika
wara 5 minuti. Fil-finali, Marco Materazzi, skorja l-aħħar gowl tal-kampjonat;
fl-20 minuta kontra Franza.

Ikkomparat mal-edizzjonijiet preċedenti tat-Tazza tad-Dinja, dan il-kampjonat
jibqa' mfakkar għan-numru kbir ta' karti sofor u ħomor li ġew murija, fejn
għeleb ir-rekord li sar fit-Tazza tad-Dinja 1998. Il-plejers irċevew total ta'
345 karta safra u 28 karta ħamra, b'Valentin Ivanov juri 16-il karta safra u 4
karti ħomor fil-partita tal-aħħar sittax bejn il-Portugall u l-Olanda.
Il-Portugall kellhom żewġ plejers sospiżi għall-partiti tal-kwarti tal-finali u
tas-semifinali, rispettivament. Il-President tal-FIFA Sepp Blatter stqarr li
għal kampjonati futuri jista' jsir xi tibdil ta' regoli biex b'hekk xi karti
sofor akkumulati ma jħallux plejer jitlef il-finali, jekk it-tim ikompli
fil-kompetizzjoni. Din l-edizzjoni rat ukoll avveniment kurjuż, fejn l-Ingliż
Graham Poll bi żball ta tliet karti sofor lill-plejer Kroat Josip Šimunić
fil-partita kontra l-Awstralja, qabel ma' dan tal-aħħar ġie suċċessivament
imkeċċi.

In-numru kbir ta' karti sofor u ħomor qajmu diskussjoni fuq ir-referis.
L-uffiċjali tal-FIFA u l-President Sepp Blatter irċevew kritika li allegatament
għamlu regoli li huma wisq riġidi.

Il-fażi eliminatorja kienet rawnd ta' eliminazzjoni diretta, fejn it-tellief
kien jiġi eliminat awtomatikament. Din involviet is-sittax-il tim li kkwalfika
mill-fażi tal-gruppi. Kien hemm erba' rawnds, fejn f'kull waħda kienu jiġu
eliminati nofs it-timijiet li kkompetew f'dik il-fażi. Ir-rawnds suċċessivi
kienu: L-Aħħar sittax, il-Kwarti tal-finali, is-Semifinali u l-Finali. Kien hemm
ukoll il-logħba għat-tielet u r-raba' post. Għal kull logħba f'din il-fażi, jekk
il-logħba tispiċċa pari wara l-ħin normali, tletin minuta kienu jintlagħbu
(maqsuma f'żewġ taqsimiet ta' ħmistax-il minuta 'l waħda); jekk il-partita
tibqa' pari, ikun imiss l-għoti tal-penalties biex jiġi ddeterminat ir-rebbieħ
tal-konfront. Riżultati wara l-ħin supplementari huma mmarkati bħala (ħs), u
riżultati wara l-għoti tal-penalties huma mmarkati bħala (pen).

Il-Grupp tal-Istudju Tekniku tal-FIFA għal kull partita ta l-unur tal-Plejer
tal-Partita għal plejer partikulari. Andrea Pirlo tal-Italja rebaħ l-iktar numru
ta' unuri tal-Plejer tal-Partita; total ta' tlieta. Miroslav Klose, Agustin
Delgado, Arjen Robben, Zé Roberto, Alexander Frei, Michael Ballack, u Patrick
Vieira kolla rċevew żewġ unuri.

It-Tim All Star hi skwadra tat-23 plejer li l-aktar impressjonaw matul it-Tazza
tad-Dinja 2006, kif ġew magħżula mill-Grupp tal-Istudju Tekniku tal-FIFA. It-tim
finali ġie magħżul minn aktar minn 50 plejer nominat, u ġie magħżul skont
il-prestazzjonijiet individwali mit-tieni rawnd 'il quddiem.

Miroslav Klose kien l-aqwa skorer tal-kampjonat u rċieva ż-Żarbuna tad-Deheb
wara li skorja 5 gowls fit-Tazza tad-Dinja. Dan kien l-iżgħar numru ta' gowls
skurjati mill-aqwa skorer tal-kampjonat tat-Tazza tad-Dinja minn meta sitt
plejers spiċċaw b'total ta' erba' gowls fit-Tazza tad-Dinja 1962. Matul din
l-edizzjoni 149 gowl ġew skurjati (erba' minnhom kien awtogowls).



https://mt.wikipedia.org/wiki/Swieqi_United_FC

Swieqi United Football Club huwa klabb tal-futbol Malti mill-villaġġ tas-Swieqi
fil-grigal ta' Malta. Il-Klabb beda l-futbol fl-2009 u bħalissa jikkompeti
fit-Tielet Diviżjoni. It-tim jilgħab bil-gerijiet oranġjo (taħlita tal-aħmar u
l-isfar) u juża l-griż bħala t-tieni ger. Il-Kowċ tal-klabb għall-istaġuni
2009-2011 kien Roberto Debrincat li rnexxielu jwassal lis-Swieqi għat-tmien post
minn 10 fl-istaġun 2009-2010 u għas-sitt post minn 11 fl-istaġun 2010-11.
Il-klabb huwa magħruf għall-opportunità li jagħti 'l-plejers żgħażagħ tal-futbol
u s-simbolu tal-klabb huwa l-Kokka - referenza għall-plejers li fuqhom hemm
l-arma ta' Swieqi United FC. Il-klabb huwa rreġistrat mill-Malta Football
Association u huwa rreġistrat mal-Kunsill Malti għall-Isport.

Il-klabb kien approvat unanimament mill-Kunsill tal-Malta Football Association
il-Ħamis, fit-28 ta Mejju ,2009 u ż-żieda ta 'Swieqi fissret in-numru ta' klabbs
fit-Tielet Diviżjoni Maltija żdiedu għal 20 bħala Qrendi u Mtarfa li tqiegħedu
fl-aħħar fit-Taqsimiet A u B rispettivament kemm applikataw mill-ġdid u ġew
approvati. Swieqi bdew jikkompetu fis-snin 2009-10.

Fit-13 ta' Lulju, 2009, Swieqi United ħadu sehem fit-Tielet Diviżjoni Maltija li
tiġbed l-istorja tagħhom. Il-klabb il-ġdid kien bl-għadma maqlugħa kontra Żejtun
Corinthians, Naxxar, Gudja, Attard, Xgħajra Tornadoes, Qrendi, Sirens, ​​Kirkop
u Santa Luċija.

It-tim tal-kokka kienu skedati biex jilagħbu logħba storika tagħhom, l-ewwel
logħba tal-kampjonat kontra l-klabb tax-Xgħajra.

Il-Quick Keno ta' Tieni u Tielet Diviżjoni ta Knock-Out saru fit-tlieta,21 ta'
Lulju, 2009. Swieqi United kienu abbozzati kontra Gudja United, ​​Gżira United u
Żebbuġ Rangers fil-Grupp 1.

Swieqi rreġistrataw l-ewwel rebħa fit-18 ta 'Awwissu 2009, fil-logħba faċli
kontra Kirkop. Daniel Bianco u Brian Grech skorjaw għar-rebħa ta' 2-1.

Swieqi kisbu l-ewwel punt tagħhom fl-eliminatorja Keno Quick li kienet
is-Sibt,12 ta' Settembru 2009. Swieqi tilfu 0-3 kontra Gżira United, Swieqi
rnexxielhom jiskorjaw 3 miri u seta 'żied 1/4 fil-minuti finali. Kien tmiem
drammatiku li jiltaqgħu l-impulsi.

Minkejja li kien l-ewwel staġun tagħhom, Swieqi kienu ġestiti biex jirreġistraw
xi rebħ pożittivi matul l-istaġun. Fl-1 t'Ottubru, 2009 fil-Grawnd Centenary, Ta
'Qali, Swieqi lagħbu l-ewwel logħba tagħhom fit-Tielet Diviżjoni kontra Xgħajra
Tornadoes, Swieqi rebħu l-logħba 3-2. L-appoġġ imbuttat fit-tim kienet li titlob
rebħa mirakuluża fid-debutt tal-kampjonat tagħhom. Kienu rebħu iktar logħob
notevoli jinkludu 3-1 kontra Gudja, 4-0 kontra Santa Luċija u 4-3 kontra Qrendi.
Ukoll, Swieqi lagħbu xi futbol eċċellenti iżda kienu żvinturati li jitilfu 0-1
kontra Naxxar. Swieqi spiċċaw l-istaġun 2009-10 fit-8 post b'16-il punt.

Swieqi United bdew il-kampjonjonat 2010-11 pjuttost promoss. Kuntrarjament
bħall-kampjonjonat ta 'qabel, il-Kompetizzjoni KO Quick Keno ppruvat li kienu
ferm aktar produttivivi meta Swieqi tilfu 0-2 ma Senglea Athletic u irreġistraw
dro kontra Santa Venera u Għargħur. Il-kampanja tal-kampjonat wkoll ltqajna lejn
bidu tajjeb ħafna ma Swieqi biex irreġistraw 3 rebħiet mill-ewwel erba 'logħbiet
propulsjoni tagħhom li telawhom fit-tieni post fil-kampjonat mill-aħħar
t'Ottubru. Madankollu, korrimenti serji u s-sospensjonijiet kienu flimkien
mal-mixja ħażina li rat il-klabb jitilfu 3 logħbiet li jiżżerżqu l'isfel
fil-kampjonjonat. Madankollu, xi tibdiliet saru lill-iskwadra u l-perjodu
tal-Milied irriżulta aktar li jissodisfa kif Swieqi rebħu in-Noel Muscat Cup
kontra Pembroke (3-1) u kienu żvinturati li jitilfu t-Tazza Strickland 2-4
bil-penalties kontra l-Imtarfa.

Tmiem ikraħ għall-2010 tressaq għall-istorja bħala s-sena 2011 li bdiet ma 'xi
prestazzjonijiet tajba, l-aktar tajbin kienu; 2-2 kontra Attard,rebħa kontra
Qrendi u Mtarfa u rekord ta' 8-0 rebħa kontra Xgħajra Tornadoes. Ir-rebħa 1-0
kontra Santa Luċija kienet biżżejjed biex tiżgura lis-Swieqi biex tikonsolidata
pożizzjoni f'nofs il-mejda fil-klassifika tal-kampjonat.

Swieqi United bdew l-istaġun 2011-12 ma kowċ ġdid - Roland Sollars li irriżenja
mill-klabb tas-Sirens. Swieqi għamlu xi bidliet kbar għat-tim u ġabu plejers
żgħażagħ li ħafna minnhom ġew b'self minn Melita FC. It-tim ġie eliminat mit-tim
Għawdxi Xewkija Tigers ċampjins fl-ewwel rawnd ta 'l-FA Trophy li Swieqi tilfu
0-5.

Il-kampanja tal-kampjonat kienet bdiet permezz ta 'tlugħ kontra Fgura (2-2),
qabel ma tilfu ma Għaxaq u Santa Luċija. Wara dan, Swieqi imbarkaw fuq il-mixja
pożittiva kontra Xgħajra u Mġarr. Il-waqgħa fil-fortuni mbagħad segwit, għalkemm
Swieqi rreġistraw xi riżultati pożittivi matul l-istaġun bħal rebħa 3-1 kontra
Għaxaq, ir-rebħa 6-2 kontra Kalkara u 0-0 kontra r-rebbieħa eventwali Pembroke.
Swieqi spiċċaw l-istaġun fid-9 post b'29 punt.

Il-Gerijiet tas-Swieqi jikkonsistu kulur oranġjo, b'xorts iswed u kalzetti
oranġjo filwaqt li l-istrixxa tikkonsisti minn flok griż b'xorts u kalzetti
suwed. It-tieni ger huwa fil-kulur griż. It-tielet huwa wkoll kultant użat u dan
jikkonsisti minn flok aħmar. Il-gerijiet tas-Swieqi huma manifatturati minn
Sportika SA.



https://mt.wikipedia.org/wiki/Stanislav_%C5%A0est%C3%A1k

Stanislav Šesták (Demjata, 16 ta' Diċembru 1982) huwa plejer tal-futbol Slovakk
li jilgħab bħala attakkant mal-klabb Tork ta' Bursaspor u mat-tim nazzjonali
tas-Slovakkja.

L-ewwel togħma ta' futbol professjonali Šesták irċivieha mill-klabb ta' Tatran
Prešov. F'Diċembru tal-2001, ingħaqad ma' Slovan Bratislava, fost l-aqwa klabbs
tal-pajjiż. Sentejn wara ġie ċedut lil Žilina fejn fl-ewwel sena tiegħu rebaħ
il-kampjonat nazzjonali tal-2002–03. F'dak l-istaġun u ta' wara huwa spiċċa
fir-raba' post fost l-iskorers (bi 13 u 17-il gowl rispettivament) u t-tieni
fl-2006–07 bi 15-il gowl.

Fis-7 ta' Ġunju 2007, Šesták għamel il-pass il-kbir u ffirma kuntratt ta' erba'
snin ma' Bochum li jimmilta fil-Bundesliga Ġermaniża. Id-debutt tiegħu wasal
fil-11 ta' Awwissu fil-konfront kontra Werder Bremen li ntemmet 2–2 fejn anke
skorja l-ewwel gowl tiegħu. Fit-tielet ġurnata tal-kampjonat, skorja l-gowl
tal-vantaġġ kontra Amburgu fir-rebħa ta' 2–1. L-ewwel doppjetta tiegħu waslet
fid-29 ta' Settembru kontra Norimberga. Hu temm l-istaġun bi 13-il gowl fejn
spiċċa fil-ħames post tal-klassifika tal-aqwa skorers.

It-tieni staġun tiegħu fil-Ġermanja kien imtappan minn problemi fiżiċi. Wara
bidu diskret b'żewġ gowls fi tmien partiti, fl-isfida kontra Stuttgart hu kiser
is-subgħajn ta' saqajh u kellu jibqa' barra għal xahar. Meta rritorna rritorna
għall-gowls kontra l-Hertha Berlin, u bi tripletta kontra Hoffenheim u doppjetta
kontra Werder Bremen. Fis-7 ta' Marzu sofra minn tiċrita muskolari li ħallietu
barra għal xi ġimgħat.

Fl-ewwel ġurnata tal-istaġun 2009–10 hu skorja t-tielet gowl li kompliet
ir-rimonta fuq Borussia Mönchengladbach minn 3–0 minn taħt għal 3–3. Dak
l-istaġun kellu jintemm fuq togħma qarsa hekk kif Bochum ġew relegati għall-2.
Fußball-Bundesliga, b'Šesták jiskorja 6 gowls. Fit-tliet staġuni li għamel
mal-klabb hu kien l-aqwa skorer tat-tim.

Għall-istaġun 2010–11, Šesták ingħaqad b'self ma' Ankaragücü fejn kien fost
erba' plejers oħra Slovakki fl-iskwadra. L-ewwel gowl tiegħu wasal fit-22 ta'
Awwissu 2010, kontra Manisaspor fir-rebħa ta' 3–0. Bil-mod il-mod fil-ġimgħat
ta' wara beda jidħol fil-vena tal-gowls. Hu skorja gowl fir-rebħa ta' 4–2 kontra
Galatasaray u gowl fit-tazza nazzjonali kontra Fenerbahçe f'konfront li ntemm
4–2. Fit-12 ta' Diċembru 2010, skorja doppjetta fil-kampjonat kontra Fenerbahçe
hekk kif il-partita spiċċat 2–1. Fit-13 ta' Marzu 2011, skorja l-ewwel tripletta
tiegħu fit-Turkija hekk kif għen biex Ankaragücü jegħlbu lil Galatasaray
bl-iskor ta' 3–1.

Mat-tim nazzjonali Slovakk iddebutta fl-2004. L-ewwel gowl tiegħu wasal fit-13
ta' Ottubru 2007 kontra San Marino, partita valida għall-kwalifikazzjoni
għall-Kampjonati Ewropej 2008. Fil-fażi ta' kwalifikazzjoni għat-Tazza tad-Dinja
2010 hu skorja 6 gowls mit-22 tal-Islovakkja li għenu sabiex il-pajjiż
jikkwalifika għall-fażi finali fl-Afrika t'Isfel. B'dan in-numru ta' gowls hu
kien l-aqwa skorers tat-tim nazzjonali u s-sitt wieħed fost l-iskorers kollha
f'din il-fażi. Fil-kompetizzjoni proprja hu lagħab tnejn mill-erba' partiti li
t-tim lagħab.



https://mt.wikipedia.org/wiki/St._Patrick_FC

Saint Patrick Football Club huma klabb tal-futbol Malti mill-belt ta Ħaż-Żabbar,
li attwalment jilgħab fit-Tieni Diviżjoni. Il-klabb beda l-futbol fl-1912.

Għalkemm il-grawnd tal-futbol kien diġa jeżisti fl-1903 li kien qrib il-Bieb ta
Ħaż-Żabbar, l-ewwel timijiet f'Ħaż-Żabbar kienu biss iffurmati ftit snin wara
l-ewwel għaxar snin tas-seklu. Il-|Grawnd Żabbar Gate Football kien meqjus bħala
l-grawnd ta St. Georges FC ta' Bormla fejn ospitaw xi wħud mill-armata ta 'fuq
xi timijiet navali li kienu jżuru Malta f'dawk iż-żmienijiet.

Kien biss l-istaġun 1935-36 meta tim miż-Żabbar - Żabbar United - ħa sehem
f'kompetizzjoni tal-Malta Football Association. Żabbar United mqiegħda il-ħames
fir-Raba Taqsima tad-Diviżjoni A. L-istaġun segwenti, Żabbar United ġew
imqiegħda r-raba' Fid-Diviżjoni IV Sezzjoni B filwaqt li tim ieħor, Żabbar
Youths, imqiegħda il-ħames f'Diviżjoni IV Sezzjoni A.

L-ewwel unur għall-Żabbar wasal fl-istaġun 1937-38 meta Żabbar Amateurs rebħu
id-Diviżjoni IV Sezzjoni A. Madankollu dawn tilfu d-decider kontra Pietà
Hotspurs bl-iskor ta 2-1. Żabbar United kienu qed jieħdu sehem f'Sezzjoni B, li
kienu fit-tielet tqegħid. Iż-żewġ timijiet ħadu sehem fit-Tazza tal-Isfida
tal-MFA imma ġew eliminati fl-ewwel rawnd.

Is-sena ta' wara, kemm Żabbar Amateurs u Żabbar United kienu fl-istess Diviżjoni
III. Żabbar Amateurs rebħu Taqsima B wara li rebħu lir-Rabat 1-0
fir-repetizzjoni wara l-ewwel decider li ntemm fid-dro 1-1. Żabbar United
ikklassifikaw it-tielet fis-Sezzjoni A. Fl-Istaġun 1939-1940, Żabbar Amateurs
lagħbu fid-Diviżjoni 2, li kienu fit-tielet tqegħid. Matul it-Tieni Gwerra
Dinjija, l-ebda kampjonati ma kienu ġew organizzati iżda tim minn Żabbar -
Żabbar Stars ħadu sehem fit-tmien Tazza tal-Armata fl-1943.

Kompetizzjonijiet tal-MFA kienu lura fl-1944 u Żabbar FC rnexxielhom jirbħu
t-Tazza tal-Milied tad-Diviżjoni 2 wara r-rebħa 1-0 fuq Msida United fil-finali.
Żabbar lagħbu fid-Diviżjoni 2 bejn 1944-45 u 1947-48. Huma kienu l-ewwel klabb
li ħadu sehem fl-FA Trophy fl-1946 meta kienu eliminati miċ-ċampjins Ħamrun
Spartans FC

It-tim pparteċipa bħala St. Patrick għall-ewwel darba fil-kampjonat tat-Tieni
Diviżjonif'Sezzjoni A fl-1948. Fl-istaġun segwenti, huma rebħu Sezzjoni A u
b'hekk huma ġew promossi għall-ogħla diviżjoni - Sezzjoni 1. Fl-istaġun
tan-1950-51 tad-Diviżjoni 1, huma rreġistraw tliet rebħiet fl'14-il logħba biex
jiżguraw il-livell tagħhom.

Huma kienu relegati fl-istaġun 1951-1952 u lagħbu għal tmien snin fid-Diviżjoni
2, qabel rebħu l-kampjonat ta Tieni Diviżjoni fl-istaġun 1959-1960. Huma qagħdu
sentejn fid-Diviżjoni 1 kif kienu relegati fl-istaġun 1961-1962. St. Patrick
spiċċaw 6 punti b'livell ma' Lija Athletic fit-Tieni Diviżjoni fl-istaġun
1963-64. Ir-relegazzjoni deċiżiva kienet neċessarja u Lija ħarġu bħala rebbieħa
5-0. Iż-Żabbarin għalhekk kellhom jilagħbu fid-Diviżjoni 3.

Huma rebħu n-Knock-Out tad-Diviżjoni 3 fl-1965 wara r-rebħa fuq Msida St-Joseph
1-0 fil-finali imma kellhom jistennew sakemm 1969-1970 biex jirbħu
il-promozzjoni wara li rebħu id-Diviżjoni 3 Sezzjoni C. Sentejn wara, huma rebħu
l-promozzjoni għall-1 Diviżjoni bħala runners-up fid-Diviżjoni 2. Madankollu
dawn għamlu sena biss fl-ogħla diviżjoni qabel ma sfaw relegati.

St Patrick kienu relegati għad-Diviżjoni 3 fl-istaġun 1975-76, iżda l-istaġun ta
'wara huma rebħu Diviżjoni 3 Sezzjoni A, imma jitilfu d-decider tal-kampjonat
kontra Rabat Ajax.

Wara li kienu relegati għal darb'oħra, St. Patrick rebħu id-Diviżjoni 3
tan-Knock-Out fl-istaġun 1979-1980. Huma marru fuq ir-rebħa ta Diviżjoni 3,
in-Knock-Out tad-Diviżjoni 3 u t-tazza Sons ta 'Malta fl-istaġun 1980-81.
In-naħa ta Żabbar rebħet il-kampjonat fid-Diviżjoni 2 fl-istaġun 1981-82 u
l-kampjonat tad-Diviżjoni 1 fl-istaġun 1982-83. St. Patrick għalhekk rebħu
l-promozzjoni għall-Premier League, madankollu dawn kienu relegati l-istaġun ta
'wara.

Wara li kienu relegati fid-Diviżjoni 2, kien hemm promozzjonijiet suċċessivi u
relegazzjonijiet mid-Diviżjoni 1 u 2. Fid-Diviżjoni 2, dawn kienu runners-up
fl-istaġun 1986-87 f'Sezzjoni A. Huma wkoll rebħu n-Knock-Out tad-Diviżjoni
II/III fl-istaġun 1990-1991. St Patrick kienu promossi għall-Premier League
Malti, kif ukoll kienu runners-up fl-istaġun 1998-99.



https://mt.wikipedia.org/wiki/Sofonisba_Anguissola

Sofonisba Anguissola (miktuba wkoll bħala Anguisciola; Cremona, c.1532 –
Palermo, 16 ta' Novembru 1625) kienet pittriċi Taljana tar-Rinaxximent. Kienet
waħda mill-ftit artisti nisa magħrufa ta' dak iż-żmien, grupp li fih insibu 'l
oħtha Lucia Anguissola, u 'l Marietta Robusti, Lavinia Fontana, u Diana Scultori
Ghisi.

Sofonisba Anguissola twieldet Cremona, fil-Lombardija madwar l-1532, il-kbira
fost seba' wlied, li sitta minnhom kienu bniet. Missierha, Amilcare Anguissola,
kien membru tan-nobbiltà minuri ta' Ġenova. Omm Sofonisba, Bianca Ponzone,
kienet ġejja minn familja għanja ta' razza nobbli.

Għal erba' ġenerazzjonijiet, il-familja Anguissola kellhom rabta qawwija
mal-istorja Kartaġiniża u għalhekk l-ewwel tifla tagħhom semmewha għal figura
traġika Kartaġiniża Sofonisba.

Amilcare Anguissola is-sitt uliedu bniet (Sofonisba, Elena, Lucia, Europa,
Minerva and Anna Maria) ħajjarhom irawmu u jipperfezzjonaw it-talenti tagħhom.
Erbgħa minnhom (Elena, Lucia, Europa and Anna Maria) saru pittriċi, imma
Sofonisba kienet ħafna ìżjed tas-sengħa u magħrufa. Elena daħlet soru (Sofonisba
pinġiet ritratt tagħha) u għalhekk kellha tħalli l-pittura. Anna Maria u Europa
t-tnejn waqfu jpinġu meta żżewġu, waqt li Lucia Anguissola, l-aħjar pittriċi
minn ħut Sofonisba mietet żgħira. Oħta l-oħra Minerva, saret kittieba u studjuża
tal-Latin. Asdrubale, ħu Sofonisba, studja l-mużika u l-Latin imma ma studjax
il-pittura.

Missierha, bniedem aristokratiku, żgura li Sofonisba u ħuta l-bniet jirċievu
edukazzjoni kompluta li inkludiet il-belle arti. Anguissola kellha erbatax-il
sena meta missierha bagħatha ma' oħta Elena tistudja ma' Bernardino Campi,
pittur irrispettat ta' ritratti u opri reliġjużi tal-iskola tal-Lombardija, li
bħalha kien minn Cremona. Meta Campi mar joqgħod belt oħra kompliet tistudja
mal-pittur Bernardino Gatti (magħruf bħala "Il Sojaro"). L-apprentistat ta'
Sofonisba ma' pitturi lokali waqqaf preċedent għan-nisa li jiġi aċċettati bħala
studenti tal-arti .

Ix-xogħol bikri l-iżjed importanti ta' Sofonisba hu Bernardino Campi jpinġi 'l
Sofonisba Anguissola (c 1550 Pinacoteca Nazionale, Sjena). Ir-ritratt doppju
juri l-għalliem tagħha waqt li jpinġi ritratt tagħha.

Fl-1554, fl-età ta' erbgħa u għoxrin sena, Sofonisba marret Ruma, fejn għaddiet
il-ħin kollu tagħha tpinġi kull xorta ta' xeni u nies. Waqt li kienet hemm
iltaqgħet ma' Michelangelo bl-għajnuna ta' pittur ieħor li kien jaf sewwa
ix-xogħol tagħha. Li tiltaqa' ma' Michelangelo kien unur kbir għal Sofonisba
minn barra li kellha x-xorti li titħarreġ b'mod informali minn dan l-artista
kbir.

Il-kbir storiku tal-arti Giorgio Vasari kiteb hekk dwar Sofonisba: Anguissola
wriet applikazzjoni ikbar u iżjed grazzja minn kull mara oħra ta' żmienna
fl-isforzi tagħha fit-tpinġija, hekk irnexxiet mhux biss li tpinġi, tiżbogħ u
tpitter min-natura, u tikkopja b'mod eċċellenti minn oħrajn, imma li waħida
toħloq pitturi rari u verament sbieħ.

Minkejja li Sofonisba gawdiet ħafna iżjed inkuraġġament u appoġġ minn nisa
ordinarji ta' żmienha, madankollu l-klassi soċjali tagħha xorta ma
ppermettilitiex li taħrab il-kostrizzjoniet tas-sess tagħha. Mingħajr
il-possibbiltà li tistudja l-anatomija jew tpinġi mill-ħajja (ma kienx
aċcettabbli li mara tara nies għarwenin), ma setgħetx tieħu f'idejha
il-kompożizzjonijiet komplessi b'ħafna figuri meħtieġa għal pitturi reliġjużi
jew storiċi fuq skala kbira. Minflok fittxet l-possibbiltà ta' stil ġdid
għar-ritratti, fejn is-suġġetti jippożaw b'manjieri informali. Hi nfisha u
l-membri tal-familja tagħha kienu s-suġġetti li pinġiet l-iżjed sikwit, kif
naraw fl-Awtoritratt (1554, Kunsthistoriches Museum, Vjenna), Il-logħba
tal-iskakki (1555, Mużew Narowe, Poznan), li juri 'l tliet ħuta bniet Lucia,
Minerva u Europa, u Ritratt ta' Amilcare, Minerva u Asdrubale Anguissola (c.
1557-1558, Nivaagaards Malerisambling, Niva, Danemarka).

Meta kienet diġà magħrufa sewwa, Anguissola marret Milan xi żmien matul l-1558,
fejn pinġiet id-Duka ta' Alba li hu mbagħad irrakkomandaha lir-re Spanjol,
Filippu II. Is-sena ta' wara, Sofonisba ġiet mistiedna tagħmel parti mill-Qorti
Spanjola, u dan ġab bidla importanti fil-karriera tagħha.

Sofonisba Anguissola kellha madwar 27 sena meta ħalliet l-Italja biex tidħol
fil-Qorti Spanjola. Fix-xitwa tal-1559-1560 waslet Madrid biex isservi bħala
pittriċi tal-qorti u dama għar-reġina l-ġdida, Eliżabetta ta' Valois, it-tielet
mara ta' Filippu II, li kienet pittriċi tar-ritratti dilettanta hi stess.
Sofonisba kienet impjegata l-iktar biex tgħallem lir-reġina, xogħol li għamlet
b'suċċess konsiderevoli, skont kortiġjan Franċiz li kiteb hekk lil Katerina de'
Medici, omm Eliżabetta:

Sofonisba malajr kisbet il-qima u l-fiduċja tar-Reġina żagħżuha u għaddiet
is-snin ta' wara tpinġi ħafna ritratti uffiċjali għall-qorti, fosthom ta' Juana,
oħt Filippu II u ta' ibnu, Don Carlos.

Dan ix-xogħol kien ħafna iżjed eżiġenti mir-ritratti informali li Anguissola
kienet ibbażat il-fama tagħha fuqhom, billi biex tpinġi d-disinji intrikati
tad-drapijiet fini u l-ġojjellerija elaborata meħtieġa fir-ritratti ta'
persunaġġi rjali, kien jiħdilha ammont tal-biżgħa ta' żmien u enerġija.
Madankollu minkejja l-isfida, ir-ritratti li pinġiet Sofonisba ta' Eliżabetta
ta' Valois (u iktar tard, ta' Anna tal-Awstrija, ir-raba' mara ta' Filippu II)
huma vibranti u mimlijin ħajja.

Waqt li kienet fis-servizz ta' Eliżabetta ta' Valois, Anguissola kienet taħdem
fil-qrib ma' Alonso Sanchez Coello. Tant fil-qrib infatti, li l-pittura famuża
tar-re Filippu II fl-età tan-nofs kien għal żmien twil attribwit lil Coello jew
Pantoja. Kien biss dan l-aħħar li Anguissola intgħarfet bħala l-ħallieqa ta' din
il-pittura.

Fl-1570, Anguissola kellha 38 u kienet għadha ma żżewġitx. Wara l-mewt ta'
Eliżabetta ta' Valois, Filippu II beda jieħu ħsieb iżjed il-futur ta' Sofonisba
u rranġalha biex tiżżewweġ. Madwar l-1571, iżżewġet lil Don Francisco de
Moncada, bin il-prinċep ta' Paterno, viċire ta' Sqallija. It-tieġ kien
iċcelebrat b'pompa kbira, u rċiviet dota minn għand ir-re ta' Spanja. Wara
t-tieġ il-koppja vvjaġġaw biex iżuru l-familja tagħha, kif ukoll l-artijiet ta'
żewġha fl-Italja imma fl-aħħar marru lura lejn Spanja. Wara 18-il sena fil-qorti
Spanjola, Sofonisba u żewġha fl-aħħar telqu minn Spanja bil-permess tar-re matul
l-1578. Marru Palermo fejn żewġ Sofonisba miet fl-1579.

Orazio għaraf it-talent tagħha u appoġġaha fix-xogħol artistiku tagħha u kellhom
żwieġ twil u hieni. Marru joqgħod Genova, fejn il-familja ta' żewġha kienu
jgħixu f'dar kbira. Lil Anguissola tawha kwartier fid-dar għaliha li kien fih
studju u kellha ħafna ħin għall-pittura.

Tard f'ħajjitha, Anguissola ma pinġietx ritratti biss imma wkoll pitturi
reliġjużi, kif kienet tagħmel f'żogħżitha, (sfortunatament, ħafna mill-pitturi
reliġjużi tagħha ntilfu). Kienet ir-ritrattista prinċipali ta' Ġenova sakemm
marret toqgħod Palermo fl-aħħar ta' ħajjitha. Pinġiet l-aħħar awtoritratt
fl-1620.

Fl-1623, lil Anguissola żarha il-pittur Fjamming Anton Van Dyck, li kien pinġiha
bosta drabi kmieni fis-1600ijiet, u fl-album li kien iżomm kellu skizzi minn
kull darba li żarha. Anton Van Dyck innota li għalkemm għajnejn Sofonisba kienu
iddgħajfu, moħħha kien għadu tajjeb. Għadhom jeżistu estratti tal-pariri li
tagħtu fuq il-pittura waqt din iż-żjara li matulha Van Dyck pinġiha għal darba
oħra; dan kien l-aħħar ritratt ta' Sofonisba. Is-sena ta' wara marret toqgħod
Sqallija.

Kontra li sostnew xi bijografi, qatt ma għamit għal kollox, imma forsi kellha
l-katarretti. Meta l-vista tagħha marret lura, Sofonisba saret patruna għanja
tal-arti. Mietet ta' 93 sena, f'Palermo fl-1625. Matul ħajjitha kollha kienet
dejjem irrispettata u kellha fama internazzjonali.

L-influwenza ta' Campi, li r-reputazzjoni tiegħu kienet ibbażata fuq
ir-ritratti, tidher ċara fix-xogħol bikri ta' Sofonisba, bħal fl-Awtoritratt
(Firenze, Uffizi). Xogħlha hu assoċjat mat-tradizzjoni modana ta' Cremona,
influwenzata ħafna mill-arti ta' Parma u Mantova, li anki fix-xogħlijiet
reliġjużi hi permeata b'delikatezza u grazzja kbira. Minn Gatti tidher li
assorbiet elementi li jfakkru f'Correggio, u bdiet moda li saret iżjed
aċċentwata fil-pittura ta' Cremona tal-aħħar tas-seklu 16. Din id-direzzjoni
ġdida narawha f' Lucia, Minerva u Europa Anguissola jilgħabu l-iskakki (1555;
Poznan, Muż. N.) fejn l-arti tar-ritratti titħallat f'xena kważi-ġeneru,
karatteristika tal-mudelli minn Brescia.

Xi 50 pittura huma magħrufa bħala żgur minn idejn Sofonisba. Ix-xogħlijiet
tagħha nistgħu narawhom fil-galleriji tal-arti f'Bergamo, Budapest, Madrid
(Museo del Prado), Napli, Sjena, u Firenze (Uffizi).

Il-ħidma ta' Sofonisba Anguissola kellha influwenza li damet fuq
il-ġenerazzjonijet ta' artistiti ta' wara. Ir-ritratt li pinġiet tar-Reġina
Eliżabetta ta' Valois biż-zibellino (il-pil ta' marta b'ras u saqajn tad-deheb
imżejjen bil-ġojjelli) kien ir-ritratt l-iżjed ikkupjat fi Spanja. Fost dawk li
kkupjawh kien hemm bosta mill-aħjar artisti ta' dak iż-żmien, bħal Peter Paul
Rubens.

Sofonisba hi importanti wkoll għall-istoriċi tal-arti feministi. Minkejja li
qatt ma kien hemm perjodu fl-istorja tal-punent li matulu in-nisa ma dehru xejn
fl-arti viżwali, is-suċċess kbir ta' Anguissola fetaħ il-bieb biex għadd ikbar
ta' nisa jsegwu karriera ta' artisti. Fost is-suċċessuri famużi tal-eżempju
tagħha insibu 'l Lavinia Fontana, Barbara Longhi, Fede Galizia u Artemisia
Gentileschi.



https://mt.wikipedia.org/wiki/Soccer_City

Soccer City, magħruf preċedentament bħala FNB Stadium, huwa stadju li jinsab
fiż-żona ta' Soweto f'Johannesburg, l-Afrika t'Isfel. Dan il-grawnd, li ġie
inawgurat fl-1989, huwa wieħed mill-istadji prinċipali tal-federazzjoni
tal-futbol Sud-Afrikana, b'91,141 post.

Kien f'dan il-post li sar l-ewwel diskors ta' Nelson Mandela f'Johannesburg wara
l-ħelsien tiegħu mill-ħabs, u kif ukoll is-sit fejn sar il-funeral ta' Chris
Hani.

Il-grawnd ta' Soccer City għadda minn ristrutturazzjoni kbira minħabba t-Tazza
tad-Dinja tal-Futbol 2010, li kienet se ssir fl-Afrika t'Isfel. Dan ingħata
disinn ġdid, ispirat minn borma tipikament Afrikana. Barra minn hekk,
il-kapaċità tal-istadju kibret minn 80,000 għal 91,141, biex sar l-ikbar stadju
fil-kontinent Afrikan. Il-kostruzzjoni tkompla nhar il-21 ta' Ottubru 2009, u
ġie mmarkat permezz ta' ċelebrazzjoni kbira fil-grawnd stess.

Dan huwa wieħed mill-għaxar stadji magħżula għal dan l-avveniment importanti,
fejn fost il-ħafna partiti li se jospita, se jkun hemm il-partita inawgurali
bejn l-Afrika t'Isfel u l-Messiku u l-finali tant mistennija tal-11 ta' Lulju
2010.



https://mt.wikipedia.org/wiki/Sliema_Wanderers_FC

Sliema Wanderers Football Club hu klabb tal-futbol Malti bbażat f'Tas-Sliema.
It-tim bħalissa jilgħab fil-Premier League, l-ogħla livell tal-futbol Malti.

Il-klabb twaqqaf fl-1909. Il-klabb ikkompeta l-ewwel fil-Premier League Malti
fl-istaġun 1909-10 u spiċċaw fit-tieni pożizzjoni wara l-Floriana meta ntemm
l-istaġun ta' 5 logħbiet.

Wara għaxar snin Sliema Wanderers fl-aħħar għamlu l-marka tagħhom fil-futbol
Malti meta rebħu l-Premier League Malti fl-istaġun 1919-20. Minn dakinhar it-tim
rebaħ it-titolu 26 darba, rekord għal Malta; l-aħħar tliet kienu fil-istaġuni
2002-03, 2003-04 u 2004-05.

Sliema Wanderers iżommu wkoll ir-rekord għall-aktar rebħiet tal-FA Trophy,
mal-ewwel dħul fl-1935, meta rebħu lil Floriana 4-0. Il-klabb rebaħ dan l-unur
partikolari għall-20 darba, l-aktar 3 reċenti tagħhom kienu fl-2000, 2004 u
fl-2009; l-aħħar titolu li rebħu kien kontra Valletta 7-6 bl-għoti tal-penalties
wara li logħba spiċċat 3-3 fil-ħin żejjed.

B'dawn l-unuri, Sliema Wanderers bħalissa huma l-aktar tim ta' suċċess
fl-istorja ta' Malta tal-futbol b'madwar 113 unuri.

Premier League Malti Ċampjins: 26 1919/20, 1922/23, 1923/24, 1925/26, 1929/30,
1932/33, 1933/34, 1935/36, 1937/38, 1938/39, 1939/40, 1948/49, 1953/54, 1955/56,
1956/57, 1963/64, 1964/65, 1965/66, 1970/71, 1971/72, 1975/76, 1988/89, 1995/96,
2002/03, 2003/04, 2004/05

Premier League Malti Runners-Up: 1909/10, 1916/17, 1921/22, 1924/25, 1926/27,
1928/29, 1930/31, 1931/32, 1934/35, 1944/45, 1945/46, 1954/55, 1957/58, 1958/59,
1966/67, 1967/68, 1969/70, 1972/73, 1974/75, 1976/77, 1979/80, 1980/81, 1981/82,
1987/88, 1989/90, 1994/95, 1999/00, 2000/01, 2005/06

Tazza Maltija Ċampjins: 20 1935, 1936, 1937, 1940, 1946, 1948, 1951, 1952, 1956,
1959, 1963, 1965, 1968, 1969, 1974, 1979, 1990, 2000, 2004, 2009

Tazza Maltija Runners-Up: 1938, 1939, 1945, 1949, 1953, 1958, 1964, 1971, 1972,
1980, 1982, 1987, 1991, 1993, 1996, 2002, 2003

Tazza Cassar 1923/24, 1924/25, 1933/34, 1934/35, 1937/38, 1938/39, 1945/46,
1955/56, 1956/57, 1959/60, 1966/67

Tazza Scicluna 1949/50, 1950/51, 1953/54, 1954/55, 1955/56, 1956/57, 1957/58,
1958/59, 1959/60, 1965/66



https://mt.wikipedia.org/wiki/Sirenia

Mammiferi plaċentati erbivori tal-baħar li jiffurmaw l-ordni Sirenia, mifruxa
ma' ħafna ibħra, xmajjar w estwarji, ma' tul il-kosta ta' l-Afrika, l-Indja,
l-Awstralja u ż-żewġ kontinenti Amerikani. Dawn il-mammiferi jiġu msejħa b'ħafna
ismijiet bħal baqar tal-baħar, lamantini u dugongi fost oħrajn.

Il-baqar tal-baħar kollha il jeżistu llum għandhom metaboliżmu estremament baxx
u tolleranza ta' xejn lejn l-ilma kiesaħ, biss xorta waħda huma mammiferi
totalment akkwatiċi u bħal baleni u d-dniefel, f'ħajjithom ma' joħorġu qatt
barra mill-ilma lanqas biex iwelldu. Minħabba dawn il-fatturi il-baqar tal-baħar
jistgħu jgħixu biss f'ibħra baxxi u sħan mal-kosta, fi xmajjar u f'estwarji
b'ekosistemi nodfa u b'saħħithom.

Il-lamantini (Trichechidae) u d-dugongi (Dugongidae) huma fil-periklu ta'
estinzjoni. L-erba' speċi li huma kollha vulnerabli minħabba telf ta' abitat u
mpatti negattivi oħra li huma relatati mal-bniedem, bħall-iżvilupp tal-kosta u
żieda fil-popolazjoni.

Ir-ras hija waħda mill-partijiet li ġiet immodifikata l-aktar, biex dawn
il-mammiferi jkunu jistgħu jieħdu in-nifs faċilment f'wiċċ l-ilma. Is-snien
fil-ħalq naqsu drastikament ukoll u l-ftit li baqa' ġew addattati għal
veġetazjoni ratba. Is-sider fil-mara qiegħed pożizjonat taħt l-idejn u għandhom
par wieħed biss. Id-differenza bejn il-familja Trichechidae u l-familja
Dugongidae hija fil-forma tad-denb u tar-ras. Għalkemm jidhru ħoxnin, il-baqar
tal-baħar huma fusiformi w idrodinamiċi.

Għad-differenza mill-mammiferi tal-baħar kollha l-oħra (dniefel, baleni,
bumerini, iljuni tal-baħar u lutri tal-baħar) il-baqar tal-baħar huma mammiferi
totalment erbivori u jieklu biss veġetazjoni u ħaxix tal-baħar biss.



https://mt.wikipedia.org/wiki/Simurq_PFC

Simurq PFC (Simurq Peşəkar Futbol Klubu) hu klabb tal-futbol mill-Ażerbajġan li
huwa bbażat ġewwa Zaqatala, li attwalment jilgħabu fil-Premier League
Ażerbajġan, l-ogħla diviżjoni tal-futbol fl-Ażerbajġan.

Il-klabb kien fondat fl-2005 u pparteċipa fl-Ewwel Diviżjoni Ażerbajġana.
L-ewwel staġun tal-klabb kien ta' suċċess kbir, u fl-istaġun 2006-07, il-klabb
kienet qed jipparteċipa fil-Premier League Ażerbajġan. Wara l-istaġun tad-debutt
fil-Premier League Ażerbajġan, Simurq PFK spiċċaw id-9 post minn 14-il klabb.

Ir-rivista Ażerbajġana Football+ irrikonoxxu lil-Simurq PFC bħala s-Sorpriża
tas-Sena tal-istaġun 2006-07 ibbażat fuq ir-riżultati ta' votazzjoni. Fl-istaġun
2007-08 għamel pass ieħor 'il quddiem, u spiċċaw is-7 post fl-istaġun. Il-klabb
kiseb it-tielet post fil-Premier League Ażerbajġan 2008-09, billi għamel l-aħjar
indikatur tat-tim fl-istorja tiegħu.

Fl-2009, id-debutt tal-klabb fil-kompetizzjonijiet Ewropej ma tantx kienu ta'
suċċess kif kienu eliminati fl-ewwel fażi tal-kwalifikazzjoni minn Bnei Yehuda
fl-UEFA Europa League. Fl-istaġun 2009-10 għall-klabb ma kienx ta 'suċċess, anki
jekk it-tim kellu bidu tajjeb qabel il-waqfa tax-xitwa. Wara x-xitwa, klabb
kiseb it-8 post fil-klassifika, filwaqt li l-kowċ Roman Pokora ġie miċħud wara
sensiela ta' riżultati ħżiena.

F'Ġunju 2010, id-direttur eżekuttiv tal-klabb, l-eks kowċ tat-Tim nazzjonali
tal-Ażerbajġan Gjoko Hadžievski sar kowċ ġdid tal-klabb. Madankollu, minħabba
problemi finanzjarji Simurq ma setgħux jiffirmaw plejers kbar lokali u barranin
u l-istaff tal-kowċing kienu sfurzati biex jużaw plejers anqas esperjenzati u
mis-sistema taż-żgħażagħ. L-istaġun 2010-11 sar l-agħar fl-istorja tal-klabb kif
Simurq kienu relegati għall-Ewwel Diviżjoni Ażerbajġana wara li spiċċaw
fil-11-il post. Madankollu,il-klabb kellu permess li jipparteċipa fl-istaġun li
jmiss biex jissostitwixxu lil FK Mughanli kellhom problemi ta'
sponsorizzazzjoni.

Fit-18 ta' Lulju 2011, il-klabb iffirma kuntratt ma Sergey Yuran, l-eks plejer
tal-futbol Ukren u kowċ tal-futbol. Fil-5 ta' Marzu 2012, wara r-riżenja ta'
Sergey Yuran, Igor Getman sar l-ewwel kowċ mil-Ażerbajġan li wassal Simurq bħala
gwardjan sal-aħħar tal-istaġun. Iżda wara sitt ijiem, il-klabb ħabbar lil Giorgi
Chikhradze bħala kowċ ġdid tagħhom.

L-Istadju Zaqatala City huwa grawnd tal-futbol li jinsab ġewwa Zagatala,
Ażerbajġan. Huwa bħalissa qed jintuża bħala l-istadju tal-klabb u jesa' 3,500
spettatur.

Mill-fondazzjoni tal-klabb, Simurq kellhu arma waħda biss. Hija kienet adottata
uffiċjalment għall-bidu tal-istaġun 2006-07 u bbażata fuq sagru mitika Phoenix
(għasfur tan-nar). Hija toħroġ mill-kelma Simurq (isem tal-klabb), li tfisser
Phoenix bil-Lingwa Ażerbajġana.

Il-kuluri tradizzjonali ta' Simurq huma sofor (deheb), iswed u abjad u jalludu
għas-simbolu tal-klabb Phoenix.



https://mt.wikipedia.org/wiki/Santa_Katerina_ta%27_Siena

Santa Katerina ta' Siena (Siena 1347 – Ruma 1380) hija qaddisa tal-Knisja
Kattolika bit-titlu ta' Verġni u Duttur tal-Knisja.

Kienet l-iżgħar fost il-ħamsa u għoxrin wild tal-familja Benincasa. Ta’
tmintax-il sena, ikkonsagrat lilha nnifisha ‘l Alla, u daħlet Terzjarja San
Duminku, u mal-ħajja kontemplattiva ta’ meditazzjoni u talb, bdiet ħajja l-aktar
attiva, billi bdiet tmur fl-isptarijiet iddur bil-morda, u bix-xjuħ u tgħin lil
kull min setgħet. Kienet tmur ukoll fil-ħabsijiet, u tkellem speċjalment lil
dawk li kienu jkunu kkundannati għall-mewt.

Ħadmet u għenet ħafna L-Knisja meta kienet għaddejja minn wieħed miż-żminijiet
tqal tagħha. Fl-1377, ikkonvinċiet lill-Papa Girgor XI biex iħalli Avignon,
Franza u jmur Ruma. Ġara li meta miet, floku ġie elett il-Papa Urbanu VI f’Ruma,
u f’Avignon ġie elett Papa ieħor bl-isem ta’ Klement VII, u warajh Benedittu
XIII, li għal xi żmien kien appoġġat minn Vinċenz Ferrer, sakemm fl-1414,
il-Konċilju ta’ Kostanza saħaq li Benedittu XIII għandu jirriżenja, u fl-1416,
iddepożitah. Hi ħadmet bla heda biex tara l-Knisja magħquda mal-Papa leġittimu
Urbanu VI.

Il-Papa Pawlu VI fl-4 ta’ Ottubru 1970 iddikjaraha “Duttur tal-Knisja” flimkien
ma Tereża t'Ávila.



https://mt.wikipedia.org/wiki/San_%C4%A0wann_Appostlu_u_Evan%C4%A1elista

San Ġwann Appostlu u Evanġelista (Galilija, bidu l-ewwel seklu - Efesu, tmiem
l-ewwel seklu) kien l-iżgħar Appostlu ta' Ġesù. Magħruf mit-tradizzjoni
Kristjana bħala l-awtur tar-Raba' Vanġelu, San Ġwann kien bin Żebedew u Salomè,
ħu Ġakbu l-Kbir. Qabel ma kien segwaċi ta' Ġesù, Ġwanni kien dixxiplu ta' Ġwanni
l-Battista. Ġwanni jiġi attribwit rwol importanti permezz tat-tradizzjoni
Bibblika, fejn Ġwanni huwa mejqus bħala "id-dixxiplu l-maħbub". Ir-rwol ta'
Ġwanni huwa fundamentali għaliex kien ix-xhieda tal-avvenimenti li akkumpanjaw
ħajjet Kristu, mill-għażla tat-tnax il-Appostlu sal-mewt fuq is-salib, fejn
Ġwanni kien l-uniku wieħed mill-appostli preżenti. Għaldaqstant, Ġwanni kien dak
li permezz tar-rakkont tiegħu fil-Vanġelu, daħal fil-fond tal-misteru ta'
Kristu.

Wara li waqqaf il-Knisja f'Ġerusalemm huwa mar għal xi snin f'Efesu, fl-Asja
Minuri (illum it-Turkija). Hemmhekk, skont it-tradizzjoni, għex mal-Madonna
sakemm mietet. Minħabba t-tagħlim tiegħu, huwa kien eżiljat fil-95 WK fil-gżira
ta' Patmos mill-Imperatur Domitian. Miet f'Efesu, meta kellu madwar erbgħa u
disgħin sena, fatt li jindikah bħala l-iktar wieħed li għex fost l-appostli.
Is-simbolu ta' Ġwanni, l-ajkla, hija d-definizzjoni tal-viżjoni li tidher
fil-ktieb tal-Apokalissi fejn jikkontempla il-veru dawl tal-Kelma. L-ajkla,
fil-fatt, tħares lejn id-dawl qawwi tax-xemx direttament.

San Ġwann l-Evanġelista ta is-sehem tiegħu fil-kuntest Bibbliku, sewwa sew
fir-Raba' Vanġelu, fit-tlett Ittri u fl-Apokalissi, fejn iqawwi qalb lill-insara
li kienu qed jiġu ippersegwitati.



https://mt.wikipedia.org/wiki/Ryan_Giggs

Ryan Joseph Giggs (Cardiff, 29 ta' Novembru 1973) huwa futboler minn Wales li
jilgħab ma' Manchester United u li magħhom qatta' l-karriera kollha tiegħu.
Fis-snin disgħin beda fuq il-ġwejnħa x-xellugija u kompla f'din il-pożizzjoni
fil-bidu tal-millenju l-ġdid, imma aktar riċentament beda fi rwol aktar offensiv
u ċentrali.

Giggs iżomm numru ta' rekords marbutin mal-kamp tal-futbol, fosthom dak
tal-plejer l-aktar dekorat fl-istorja tal-futbol Ingliż. Fil-11 ta' Mejju 2008,
hu sar l-ewwel plejer li rnexxielu jirbaħ 10 midalji tal-kampjonat Ingliż. Giggs
kien l-ewwel plejer fl-istorja li rebaħ żewġ unuri konsekuttivi tal-Plejer
Żagħżugħ tas-Sena tal-PFA (1992 u 1993) u l-uniku plejer li lagħab u skorja
f'kull staġun tal-Premier League minn mindu ġie introdott fl-1992, fejn iżomm
ukoll ir-rekord għall-aktar numru ta' assists li rregala fil-kampjonat.

Giggs twieled f'Canton, Cardiff, ġewwa Wales, lil Danny Wilson u Lynne Giggs
(issa Lynne Johnson). Bħala tifel, Giggs trabba f'Ely, subborg ta' Cardiff, però
ħafna mill-ħin tiegħu kien iqattgħu mal-ġenituri ta' ommu u jilgħab il-futbol
fit-triqat ta' ħdejn id-dar tagħhom f'Pentrebane. Fl-1980, meta Giggs kellu sitt
snin, missieru ngħaqad mat-tim tar-rugbi Swinton RLC, fejn b'hekk il-familja
kellha timxi lejn it-Tramuntana lejn Manchester. Dan it-trasferiment kien wiħed
trawmatiku għal Giggs hekk kif hu kien qrib ħafna ta' nannietu f'Cardiff. Giggs
hu ta' razza mħallta — nannuh min-naħa ta' missieru hu minn Sierra Leone — u
tkellem ħafna fuq ir-razziżmu li affaċċja meta kien għadu żgħir.

Wara li ttrasferixxa lejn Manchester, Giggs deher għat-tim lokali ta' Deans FC,
li kienu taħt il-gwida ta' Dennis Schofield, li kien jaħdem f'isem Manchester
City. L-ewwel partita tiegħu ma' Deans intemmet f'telfa ta' 9–0 kontra Stretford
Vico. Madanakollu ħafna kienu n-nies li faħħru l-prestazzjoni tajba ta' Giggs.
Schofield irrakkomanda lil Giggs lil Manchester City, u huma kisbu l-firma
tiegħu. Sadanittant, Giggs kompla jilgħab għal Salford Boys, li kienu laħqu
l-finali tal-kompetizzjoni tal-Granada Schools Cup f'Anfield fl-1987. It-tim ta'
Giggs rebħet il-finali, b'Giggs bħala l-kaptan tal-iskwadra.

Waqt li kien qed jilgħab ma' Deans, Harold Wood, li kien jaħdem f'isem
Manchester United, segwa ħafna l-prestazzjonijiet ta' Giggs u kien impressjonat,
tant li pproponieh lil Alex Ferguson. Wara li ġie offrut perjodu ta' prova matul
iż-żmien tal-Milied fl-1986, f'għeluq l-erbatax-il sena, Ferguson offrielu
kuntratt ta' sentejn mal-akkademja waqt li pperswadew lil Giggs bl-opportunità
li jsir plejer professjonali fi tliet snin.

Giggs għamel l-ewwel dehra mal-klabb matul l-istaġun 1990–91 u sar figura
regulari mal-ewwel tim mill-istaġun 1991–92. Hu hu l-aktar plejer li lagħab
l-aktar partiti kompetittivi għall-klabb, u jżomm ir-rekord tal-klabb tal-aktar
trofej mirbuħa minn plejer (23). Mill-1992, hu kiseb għaxar midalji tal-Premier
League, erba' midalji tal-FA Cup, tlieta tal-League Cup u tnejn taċ-Champions
League. Barra minn hekk hu spiċċa finalista tellief f'żewġ finali tal-FA Cup u
tnejn tal-League Cup, u kif ukoll kien parti minn erba' timijiet ta' United li
spiċċa fit-tieni post fil-kampjonat. Fis-snin riċenti, Giggs kien il-kaptan
tal-iskwadra f'diversi okkażżjonijiet, partikularment matul l-istaġun 2007–08
meta l-kaptan regulari Gary Neville kien barra mil-logħob minħabba li kien
imweġġa'.

F'għeluq is-sbatax-il sena Giggs iddebutta kontra Everton ġewwa Old Trafford
nhar it-2 ta' Marzu 1991, bħala sostitut għal Denis Irwin fit-telfa ta' 2–0.
Fl-ewwel dehra tiegħu mal-ewwel ħdax, Giggs skorja l-ewwel gowl tiegħu fir-rebħa
ta' 1–0 fid-derbi ta' Manchester tal-4 ta' Mejju 1991, minkejja li deher li
l-gowl kien awtogowl ta' Colin Hendry. Hu ma kienx inkluż fost is-sittax-il
plejer li għelbu lil Barcelona fit-Tazza tat-Tazez Ewropej ħdax-il ġurnata wara.

Fil-bidu tal-istaġun 1991–92 beda bħala plejer regulari mal-iskwadra, minkejja
li xorta waħda baqa' attiv mas-settur ġovanili, fejn kien kaptan tat-tim li
ttrijonfa fl-FA Youth Cup fl-1992. Giggs żblokka mal-ewwel tim meta kien għad
għandu sbatax-il sena, u kompla fost uħud miż-żgħażagħ ta' United li telgħu
mal-ewwel tim taħt Ferguson. F'dak l-istaġun, Giggs lagħab fit-tim li spiċċa
fit-tieni post tal-Ewwel Diviżjoni taħt Leeds United. Giggs kiseb l-ewwel trofew
tiegħu fit-12 ta' April 1992 hekk kif United għelbu lil Nottingham Forest
fil-finali tal-League Cup, wara li Giggs assista lil Brian McClair għall-uniku
gowl tal-konfront. Fi tmiem l-istaġun, hu ġie vvutat bħala l-Plejer Żagħżugħ
tas-Sena tal-PFA.

Il-bidu tal-istaġun 1992–93 — l-ewwel staġun tal-Premier League — ra lil Giggs
ikun diġà figura importanti fit-tim ta' United, u sar magħruf bħala wieħed
mill-aktar prospetti tal-futbol Brittaniku. F'din l-età żagħżugħa Giggs beda
jsir aktar popolari, fejn barra li kellu programm televiżiv tiegħu li kien iġib
l-isem ta' Ryan Giggs' Soccer Skills (1994), hu deher f'diversi faċċati ta'
rivisti, bħala parti mill-isforz li sar mill-Premier League biex ibiddlu
l-immaġini ħażina li inħolqot fis-snin tmenin minħabba każi ta' ħuliganiżmu. Hu
ngħata ġieħ bħala l-ewwel stilla tal-futbol li qatt qabad l-immaġinazzjoni
tal-pubbliku b'tali mod popolari mill-era ta' George Best, u l-ironija kienet li
Best u Bobby Charlton kienu jiddeskrivu lil Giggs bħala l-aktar plejer żagħżugħ
favorit tagħhom.

Tant kien it-talent ta' Giggs li kliem bħal "ġenju" u "maġiku" kienu ħafna drabi
jidħlu fid-deskrizzjonijiet li sħabu kienu jagħtu fuqu, bħal Paul Ince, waqt li
Gary Pallister darba minnhom qal li d-difensuri ta' United kienu jgħidu "li
demmhom kien idur biex jippruvaw jimmarkawh waqt it-taħriġ". Steve Bruce stqarr
ukoll li "Meta Ryan kien jiġri, kien jiġri daqs ir-riħ. Ma kontx tisimgħu, hu
kien dak id-dawl fuq saqajh. Hu kellu dak il-moviment naturali, li permezz ta'
ballun il-plejers kbar biss iħaddnu. Bl-ebda nuqqas ta' rispett lejn [David]
Beckham u Scholesy, però hu hu l-uniku wieħed li minn dejjem kellu jkun stilla."

Il-gowls tiegħu ħafna drabi kienu jiġu nominati għal diversi unuri tal-Gowl
tal-Istaġun, u uħud kienu jkunu memorabbli, partikularment dawk kontra Queens
Park Rangers fl-1993, Tottenham fl-1994, Everton fl-1995, Coventry fl-1996, u
l-aktar wieħed popolari, il-gowl personali kontra Arsenal fis-semifinali tal-FA
Cup 1999. Matul il-ħin supplementari, Giggs seraq il-ballun wara li Patrick
Vieira żbalja fil-passaġġ tiegħu, u għamel ġirja minn nofs il-grawnd sa ġewwa
l-kaxxa l-kbira fejn għadda minn bejn id-difiża tal-Gunners, li kienet tinkludi
lil Tony Adams, Lee Dixon u Martin Keown qabel ma x-xutt finali tiegħu spiċċa
taħt ġewwa l-lasta difiża minn David Seaman.

Lejn tmiem is-snin disgħin, bl-irtirar ta' Eric Cantona u l-introduzzjoni ta'
plejers żgaħżagħ bħal David Beckham, Paul Scholes, Gary Neville, Philip Neville
u Nicky Butt, il-profil fl-istampa ta' Giggs naqas u tilef diversi partiti
minħabba li kien imweġġa', minkejja li l-forma tiegħu kienet kostantament waħda
pożittiva. Mumenti memorabbli jinkludu l-gowl fil-ħin barrani kontra
l-arċi-rivali Arsenal fis-semifinali tal-FA Cup li ta lil United rebħa ta' 2-1,
u l-gowl tal-pari fid-90 minuta fil-leg ġewwa darhom tas-semifinali tal-UEFA
Champions League kontra Juventus.

Fil-finali tal-UEFA Champions League 1998–99 Giggs assista lil Teddy Sheringham
għall-gowl tal-pari qabel ma' Solskjær skorja l-gowl tar-rebħa sekondi wara, li
wassal lil United għar-rebħ tat-Tripletta. Giggs kien ukoll Plejer tal-Partita
hekk kif United għelbu lil Palmeiras biex kisbu t-Tazza Interkontinentali f'dik
l-istess sena.

Giggs kien wieħed mill-aktar plejers esperjenzati meta Denis Irwin telaq f'Mejju
tal-2002, u sar pedina importanti tal-klabb, minkejja li kien għadu biss fl-età
ta' 28 sena. Giggs kompla jtejjeb il-prestazzjonijiet tiegħu fl-erba' snin wara
t-trijonf tat-Tripletta fl-1999. United kienu ċampjins tal-Premier League fi
tliet okkażżjonijiet minn erba' wara t-Tripletta, u kif ukoll laħqu l-kwarti
tal-finali taċ-Champions League tliet darbiet u s-semifinali darba. Hu ċċelebra
l-għaxar snin anniversarju f'Old Trafford b'partita ta' testimonjanza kontra
Celtic fil-bidu tal-istaġun 2001–02. Sena wara, hu skorja l-100 gowl
fil-karriera tiegħu f'pari ta' 2–2 kontra Chelsea ġewwa Stamford Bridge.

Hu kiseb ir-raba' suċċess fl-FA Cup nhar it-22 ta' Mejju 2004, fejn sar wieħed
minn żewġ plejers biss (bl-ieħor ikun Roy Keane) li rebaħ dan it-trofew erba'
darbiet waqt li kien qed jilgħab għal Manchester United. Hu spiċċa wkoll għal
tliet darbiet bħala finalista tellief fl-1995, fl-2005 u fl-2007.
Il-parteċipazzjoni tiegħu fir-rebħa kontra Liverpool f'Settembru tal-2004
għamlitu t-tielet plejer li lagħab 600 logħba għal United, ma' Bobby Charlton u
Bill Foulkes.

Wara dan l-istaġun, Giggs estenda l-kuntratt b'sentejn oħra. Sussegwentament
iffirma żewġ estensjonijiet tal-kuntratt ta' sena kull wieħed, li b'hekk se
jżommu f'Old Trafford tal-anqas sa' Ġunju 2010, meta hu jkun 36. Giggs gawda
minn karriera fejn ftit li xejn kellu perjodi mingħajr logħob minħabba li jkun
weġġa', ħlief għal xi problemi fil-hamstring.

Nhar is-6 ta' Mejju 2007, bit-tim ta' Chelsea ma jiksibx aktar mill-pari ta' 1–1
kontra r-rivali ta' Londra Arsenal, Manchester United saru ċ-ċampjins
tal-Ingilterra. Permezz ta' din il-midalja, Ryan Giggs għamel rekord ġdid ta'
disa' titli tal-kampjonat, fejn għeleb ir-rekord preċedenti ta' tmienja maqsum
flimkien ma' Alan Hansen u Phil Neal (li rebħu t-titli tagħhom ma' Liverpool).
Giggs beda mal-ewwel ħdax fir-rebħa fiċ-Charity Shield 2007 fejn skorja l-gowl
tal-vantaġġ momentarju, fil-partita li ntemmet sal-ħin normali 1–1. Fl-għoti
tal-penalties ir-Red Devils ħarġu rebbieħa hekk kif il-gowler Edwin van der Sar
salva l-penalties kollha ta' Chelsea.

Fl-istaġun 2007–08, Alex Ferguson adotta sistema ta' rotazzjoni bejn Giggs u
l-plejers il-ġodda Nani u Anderson. Minkejja dan, Giggs baqa' bħala l-għażla
favorita għall-konfront antiċipat ma' Chelsea ġewwa Old Trafford u l-passaġġ
tiegħu għal Carlos Tevez irriżulta fl-ewwel gowl mal-klabb ta' dan tal-aħħar.

Giggs skorja l-100 gowl tiegħu fil-kampjonat nhar it-8 ta' Diċembru 2007 kontra
Derby County, partita li United ħarġu rebbieħa 4–1. Nhar l-20 ta' Frar 2008 hu
għamel il-100 dehra tiegħu fil-UEFA Champions League kontra Lyon, waqt li fil-11
ta' Mejju 2008 hu daħal bħala sostitut għal Park Ji-Sung biex ugwalja r-rekord
ta' Bobby Charlton ta' 758 preżenza ma' United. F'din il-partita stess, Giggs
skorja t-tieni gowl tal-konfront, fejn assigura l-għaxar titlu tal-Premier
League kemm tiegħu personali u kif ukoll ta' United. Għaxart ijiem wara, fil-21
ta' Mejju 2008, Giggs kiser ir-rekord ta' preżenzi meta daħal bħala sostitut
fis-87 minuta għal Paul Scholes fil-finali tal-UEFA Champions League kontra
Chelsea. United rebħu din il-finali bl-għoti tal-penalties, b'Giggs jiskorja
l-penalty li kellu jkun il-penalty rebbieħ għal United (wara li Nicolas Anelka
tilef il-penalty tiegħu) u ngħaqad ma' Steve McManaman u sieħbu Owen Hargreaves
fil-lista ta' plejers Brittaniċi li lagħbu u rebħu iktar minn finali waħda
taċ-Champions League.

Fil-bidu tal-istaġun 2008–09, Sir Alex Ferguson beda jpoġġi lil Giggs f'nofs
il-grawnd, taħt l-attakkant, minflok fil-pożizzjoni favorita tiegħu fuq
il-ġwienaħ. Giggs adatta sew f'dan l-irwol il-ġdid u assista żewġ gowls f'kemm
il-partiti, kontra Middlesbrough u Aalborg. Sir Alex Ferguson qal f'intervista,
"Ryan (Giggs) hu plejer importanti, hu se jkun 35 f'Novembru li ġej imma fl-età
ta' 35 sena, hu jista' jkun il-plejer l-aktar importanti. Meta kellu 25, Ryan
kien iħawwad lid-difiżi bil-ġiri tiegħu fuq il-faxex, imma fl-età ta' 35 sena,
hu se jilgħab aktar fil-fond."

Nhar it-8 ta' Frar 2009, Giggs żamm ir-rekord li jkun l-uniku plejer li skorja
f'kull staġun tal-Premier League mill-fundazzjoni tiegħu fl-1992 meta skorja
l-uniku gowl fir-rebħa ta' 1–0 fuq West Ham United. Fi Frar tal-2009 Giggs
iffirma estensjoni tal-kuntratt għal sena oħra.

Fl-1991, hu żamm ir-rekord mondjali għall-iżgħar plejer li qatt lagħab għal
Wales. Minn dakinhar 'il quddiem hu għamel 64 preżenza, u skorja tnax-il gowl
għat-tim nazzjonali bejn l-1991 u l-2007. Hu kien kaptan ta' Wales fl-2004.

Giggs irċieva ċerta kritika għan-nuqqas ta' involviment fil-partiti ta'
ħbiberija internazzjonali. Mid-debutt tiegħu fl-1991 kontra l-Ġermanja, Giggs
naqas li jattendi għal logħba ta' ħbiberija internazzjonali għal disa' snin,
fejn tilef tmintax-il logħba ta' ħbiberija konsekuttiva. Ir-raġuni uffiċjali
mogħtija għal dawn l-assenzi kienet li Giggs kien imweġġa' f'kull okkażżjoni.
Madanakollu, il-kowċ ta' Manchester United Alex Ferguson fil-fatt kellu politika
li ma jħallix il-plejer jingħaqad għall-partiti ta' ħbiberija.

F'Settembru tal-2006, Giggs lagħab f'logħba ta' ħbiberija kontra l-Brażil
f'White Hart Lane. Il-prestazzjoni tiegħu wasslet lill-kowċ tal-Brażil, Dunga,
biex ifaħħar lil Giggs u jistqarr li kieku ma kienx jidher ħuta barra mill-ilma
kieku jilgħab mal-ħames darbiet ċampjins mondjali ma' stilel bħal Kaká u
Ronaldinho.

B'sorpriża kbira, Giggs ħabbar l-irtirar tiegħu mill-futbol internazzjonali
fit-30 ta' Mejju 2007 waqt konferenza stampa, biex għalaq kapitlu ta' sittax-il
sena mat-tim nazzjonali. Ir-raġuni wara din l-għażla kienet li xtaq li
jikkonċentra aktar fuq il-karriera tiegħu ma' United. L-aħħar partita ma' Wales,
u bħala kaptan, kienet partita mill-fażi ta' kwalifikazzjoni għall-Kampjonati
Ewropej 2008 kontra r-Repubblika Ċeka fit-2 ta' Ġunju ġewwa Cardiff. Hu kiseb
l-64 apparenza f'din il-partita u rebaħ l-unur tal-Plejer tal-Partita hekk kif
il-konfront intemm 0-0.

Giggs kellu rekord ta' dixxiplina tajba ħafna matul il-bidu tal-karriera tiegħu
fejn irċieva ftit ammonizzjonijiet. Fil-fatt, hu qatt ma ġie mkeċċi kull meta
lagħab ma' Manchester United u darba waħda mat-tim ta' Wales. L-uniku karta
ħamra waslet fl-2001 f'partita internazzjonali kontra n-Norveġja, liema partita
Wales tilfu. F'Novembru 2003, hu nstab ħati mill-FA ta' kondotta improprja wara
partita kontra l-Arsenal. Fl-istess ġimgħa, Giggs irċieva sospensjoni ta' żewġ
partiti mill-futbol internazzjonali wara li deliberatament ta daqqa ta' minkeb
lill-plejer Russu Vadim Evseev.



https://mt.wikipedia.org/wiki/Ritchie_De_Laet

Richard "Ritchie" De Laet (Antwerp, 28 ta' Novembru 1988) hu plejer tal-futbol
Belġjan li attwalment jilgħab mat-tim ta' Leicester City.

De Laet ingħaqad ma' Stoke City għal somma inizzjali ta' £100,000, nhar is-17
ta' Awwissu 2007, mill-klabb Belġjan ta' Royal Antwerp, fejn iffirma kuntratt
ta' tliet snin.

F'Ottubru tal-2008, ingħaqad għal xahar taħt self mat-tim ta' Wrexham, fejn
iddebutta fir-rebħa ta' 2–0 fuq Lewes fil-Conference National. Matul iż-żmien
tiegħu mal-klabb għamel total ta' tliet dehriet, imma l-perjodu ta' self kellu
jintemm qabel minħabba li kellu jagħmel operazzjoni fl-ernja.

Nhar it-8 ta' Jannar 2009, De Laet iffirma kuntratt għal tliet snin ma'
Manchester United. Is-somma ta' ingaġġ imħallsa minn Manchester United
tiddependi mill-prestazzjonijiet ta' De Laet mal-klabb. Wara li ngħaqad ma'
United, De Laet beda jilgħab mat-tim tar-riservi. F'Marzu tal-2009, De Laet ġie
mniżżel fost il-ħames plejers 'il fuq minn 18-il sena, li ntgħażlu f'isem it-tim
ta' taħt it-tmintax-il sena ta' Manchester United biex jipparteċipaw fit-Torneo
Calcio Memorial Claudio Sassi-Sassuolo. Hu lagħab tlieta mill-ħames partiti, u
skorja penalty fir-rebħa ta' 5–3 bl-għoti tal-penalties fuq Modena biex poġġa
lir-Red Devils fil-finali, mirbuħa 1–0 fuq Ajax.

De Laet ingħata l-ewwel sejħa mal-ewwel tim meta iddebutta fl-24 ta' Mejju 2009,
fejn lagħab bħala difensur xellugi fl-aħħar ġurnata tal-kampjonat tal-istaġun
2008–09 kontra Hull City.

Bl-opportunitajiet mal-klabb minn Manchester ikunu ftit, nhar is-17 ta' Ġunju
2011, De Laet issieħeb mat-tim promoss ta' Norwich City b'self għal sena. Magħom
iddebutta fid-dro ta' 1–1 kontra Wigan Athletic. Nhar il-21 ta' Awwissu skorja
l-ewwel gowl tiegħu għal Norwich kontra l-eks-klabb tiegħu, Stoke City, fi dro
ta' 1–1. Fit-18 ta' Jannar 2012, De Laet irritorna lura lejn United wara li
l-perjodu ta' self tiegħu ġie mħassar.

Fl-14 ta' Mejju 2012, De Laet iffirma kuntratt ta' tliet snin ma' Leicester
City. Hu skorja l-ewwel gowl tiegħu fl-1 ta' Jannar 2013, fir-rebħa kbira ta'
6–1 fuq Huddersfield Town.

Ftit ġranet wara d-debutt bil-flokk ta' Manchester United, De Laet ġie msejjaħ
fl-iskwadra Belġjana għat-Tazza Kirin għall-pariti kontra ċ-Ċili u l-Ġappun.
Id-debutt tiegħu wasal fid-29 ta' Mejju 2009 kontra ċ-Ċili.



https://mt.wikipedia.org/wiki/Raimondo_Vianello

Raimondo Vianello (Ruma, 7 ta' Mejju 1922 – Milan, 15 ta' April 2010) kien
attur, xeneġġjatur u preżentatur Taljan u ikona tat-televiżjoni Taljana.
Flimkien ma' Corrado, Mike Bongiorno, Enzo Tortora u Pippo Baudo kien fost
il-"missirijiet tat-televiżjoni Taljana". Huwa ħadem ħafna produzzjonijiet
televiżivi ma' martu Sandra Mondaini.

Imwieled Ruma nhar is-7 ta' Mejju 1922, Vianello, lejn l-aħħar tat-Tieni Gwerra
Dinjija, flimkien ma' numru ta' personaġġi oħra bħal Dario Fo, Walter Chiari u
Ezra Pound, kien miżmum fil-kamp ta' konċentrament ta' Coltano, fl-Italja,
mill-Alleati. Bejn l-aħħar tas-snin erbgħin u l-bidu tas-snin ħamsin huwa kien
atleta u direttur taċ-Centro Nazionale Sportivo Fiamma, u kien ukoll attur
tat-teatru. Lejn l-aħħar tas-snin ħamsin huwa beda wkoll xogħol fiċ-ċinema u
t-televiżjoni.

Vianello iżżewweġ lil Sandra Mondaini fl-1962 u minn hemm bdiet karriera
flimkien fuq diversi stazzjonijiet Taljani li inkludew l-istazzjon statali, RAI,
u l-istazzjonijiet tal-kumpanija mmexxija minn Silvio Berlusconi, li llum hi
magħrufa bħala Mediaset. Vianello deher f'79 film, f'31 programm televiżiv bħala
attur jew preżentatur u kiteb 14-il skript.

Iċ-ċajt satiriku, kritiku u intelliġenti tiegħu kien niggieżi, iżda qatt ma
jweġġa' personalment jew jaqa' fil-baxx. Kien imfittex ukoll bħala preżentatur
kemm għall-edizzjoni ta' Sanremo tal-1998 kif ukoll għal programmi sportivi bħal
Pressing, li hu dam jagħmel għal tmien snin sħaħ, u għal kwizzijiet bħal Zig Zag
u Il Gioco del 9.

Però l-iktar li kien segwit kien fis-sitcom Casa Vianello, li damet tintwera
għal ħafna snin. L-istorja wara din is-serje kienet tal-koppja Sandra u
Raimondo, li għalkemm ma joqogħdux mingħajr xulxin, il-ħin kollu jillitikaw u
jargumentaw. Ix-xena tal-għeluq ta' kull edizzjoni tas-sensiela kienet hekk:
wara xi avventura kienu jispiċċaw fis-sodda, Raimondo jipprova jaqra bil-kwiet
La Gazzetta dello Sport u Sandra min-naħa l-oħra teqred u tgerger li qatt ma
jiġri xejn u tgħid il-famuża frażi "Che noia, che barba, che barba, che noia",
filwaqt li xxejjer u tgħolli saqajha taħt il-friex.

Fil-ħajja proprja tagħhom, Sandra u Raimondo qatt ma kellhom tfal tagħhom, però
kienu adottaw żewġ subien mill-Filippini li huma semmew Raimondo u Gianmarco.
Mistoqsija mill-gazzetta La Repubblica dwar kemm il-karattri proprja tal-koppja
joħorġu fit-televiżjoni, Mondaini sostniet, "Kollox, ħlief il-qrun, li Raimondo
mhux kapaċi jagħmilli!"

Vianello miet nhar il-Ħamis, 15 ta' April 2010 f'Milan. Huwa kien iddaħħal
l-isptar fl-4 ta' April, u miet ħdax-il jum wara kawża ta' insuffiċjenza renali.

Is-saħħa ta' martu, Sandra Mondaini, qalbet għall-agħar wara mewtu. Hija mietet
ħames xhur wara, nhar il-21 ta' Settembru 2010.



https://mt.wikipedia.org/wiki/Rafael_Pereira_da_Silva_(twieled_fl-1990)

Rafael Pereira da Silva, magħruf aħjar bħala Rafael jew Rafael da Silva
(Petrópolis, 9 ta' Lulju 1990) hu plejer tal-futbol li attwalment jilgħab
mat-tim ta' Manchester United. Normalment jilgħab bħala difensur lemini, imma
kapaċi jilgħab ukoll fuq il-faxxa leminija ta' nofs il-grawnd. Ħuh tewmi Fábio
jilgħab ukoll ma' Manchester United.

Il-karriera professjonali ta' Rafael bdiet ġewwa l-Brażil mat-tim ta'
Fluminense, fejn kien jilgħab magħhom taħt livell ġovanili. Rafael u ħuh Fábio
ġew skoperti minn Les Kershaw li kien qed jaħdem f'isem il-klabb Ingliż ta'
Manchester United.

F'Jannar tal-2008 it-tewmin ittrasferixxew lejn Manchester, imma ma setgħux
jilgħabu partiti sakemm ma jkollhomx tmintax-il sena f'Lulju tal-2008. Rafael
għamel l-ewwel apparenza mal-klabb f'partita ta' ħbiberija kontra Peterborough
United nhar l-4 ta' Awwissu. Għall-istaġun 2008–09, hu ngħata l-flokk numru 21
li kien milbus minn Dong Fangzhuo. Id-debutt uffiċjali bil-flokk aħmar wasal
fil-ġurnata tal-ftuħ tal-kampjonat Ingliż 2008–09, fejn daħal bħala sostitut
għal Fraizer Campbell kontra Newcastle United.

L-ewwel partita mal-ewwel ħdax kienet kontra Middlesbrough fit-Tielet Rawnd
tal-League Cup. Il-prestazzjonijiet tiegħu wassluh li jkun preferut
mill-esperjenzati Gary Neville u Wes Brown. L-ewwel gowl tiegħu wasal fid-90
minuta fit-telfa li United sofrew kontra Arsenal bl-iskor ta' 2–1 nhar it-8 ta'
Novembru 2008.

Grazzi għall-prestazzjonijiet eklatanti matul dan l-ewwel staġun, Rafael ingħata
estensjoni tal-kuntratt ma' Manchester United għal sentejn oħra, li se jorbtu
mal-klabb sal-2013.

Nhar is-26 ta' Lulju 2010, Rafael ġie msejjaħ għall-ewwel darba mat-tim
nazzjonali Brażiljan bħala l-ewwel skadwra magħżula mill-kowċ il-ġdid Mano
Menezes għal-logħba ta' ħbiberija kontra l-Istati Uniti tal-10 ta' Awwissu.
Madanakollu, id-debutt tiegħu kellu jistenna sentejn wara hekk kif iddebutta
fis-26 ta' Mejju 2012, bħala sostitut kontra d-Danimarka.

Hu kien fost l-iskwadra Brażiljana li ħadet sehem fl-Olimpadji 2012 li saru
ġewwa Londra, fejn magħhom rebaħ il-midalja tal-fidda.



https://mt.wikipedia.org/wiki/Qrendi_FC

Qrendi Football Club huwa klabb tal-futbol Malti mill-villaġġ ta Qrendi
fin-Nofsinhar ta' Malta. Beda fl-1955, bħalissa jikkompeti fit-Tielet Diviżjoni.

In-nursery tal-klabb pproduċiet diversi plejers u uffiċjali distinti li jissema
l- isem tagħhom fil- pajjiż kollu. Dr Joe Mifsud li kien il- President tal-
Malta Football Association huwa oriġinarjament mir- raħal tal-Qrendi, qabel
il-kariga kurrenti tiegħu, għal ħafna snin kien jokkupa l- kariga ta' President
tal- klabb. Mr Carmelo Gauci (il-Busby), eks- kit maniġer tat- Tim nazzjonali
tal- futbol ta' Malta serva wkoll ghal ħafna snin f' diversi karigi mportanti
fil-kumitat kif ukoll bħala maniġer tat-tim u bhala President. Bhala players li
hargu mill- klabb ma tistgħax ma ssemmix lil Joe Farrugia (il-Faqi) li lagħab
mas- Sliema Wanderers FC u l- Marsa FC. Dan ukoll laghab kontra l-Juventus FC
bħala plejer tal-Marsa waqt li fl-Awstralja hu lagħab ma' Melita Eagles .

Aldrin Muscat wkoll jilgħab ma Qrendi FC. Huwa lagħab fil-kampjonat Premier ma
Żurrieq u Sliema fejn fl-1995/96 hu lesta l-kampjonat bħala l-aqwa skorer bi
18-il gowls u rebaħ ukoll l-Premier League. Huwa lagħab ukoll ma 'diversi
timijiet oħra bħall Gozo FC, ​​Qormi FC u ​​Msida Saint-Joseph FC

Plejer ieħor li jissemma huwa l-eks-teżorier tal-MFA;Norman Darmanin Demajo
(id-Dede) li lagħab għal Qrendi FC u mbagħad kien trasferit lill-Valletta FC
għas-somma ta 'LM 700.00 (€ 1,630.00) li kienet ikkunsidrata ħafna flus
fl-70/80.

Il-klabb esperjenzaw xi problemi finanzjarji fis-sena 1995 wara li t-tim kien
promoss għat-Tieni Diviżjoni bl-ebda telf . Madankollu 10 snin wara, fl-2006,
Qrendi kellhom kumitat ġdid b'10 membri tax-xogħol u dedikati. Matul l-istaġun
2006/07 Qrendi FC laħqu l-play-offs, iżda naqsu milli jiġu promossi, jitilfu
logħbiet kollha. Filwaqt li fl-istaġun li jmiss 2007/08,Qrendi spiċċaw fil-ħames
post. Il- President attwali huwa s- sur Daniel Farrugia filwaqt li bhala kowc
ghal- istagun 2013-15 kien Demis Paul Scerri.



https://mt.wikipedia.org/wiki/Premier_League_Malti_2012%E2%80%9313

Il-Premier League Malti 2012–13 kien it-98 staġun tal-Premier League Malti.
Il-kampjonat beda fit-18 ta' Awwissu 2012 u spiċċa fil-11 ta' Mejju 2013
bil-konfront deċiżiv bejn Birkirkara u Hibernians, b'tal-ewwel jirbħu r-raba'
titlu tal-istorja. Valletta kienu d-dentaturi tal-kampjonat, wara li rebħu l-21
titlu tagħhom fl-aħħar staġun.

Aġġornata sal-logħbiet li ntlagħbu fil-5 ta' Mejju 2013. Sors: Soccerway 1
It-tim li jilgħab f'daru hu mniżżel fil-kolonna xellugija. Hibernians ingħataw
rebħa ta' 3–0 kontra Floriana tal-1 ta' Frar 2013 wara r-rebħ tal-protest
Kuluri: Blu = rebħa ta' tim f'daru; Isfar = dro; Aħmar = rebħa ta' tim barra
minn daru.

Aġġornata sal-logħbiet li ntlagħbu fil-5 ta' Mejju 2013. Sors: Soccerway 1
It-tim li jilgħab f'daru hu mniżżel fil-kolonna xellugija. Kuluri: Blu = rebħa
ta' tim f'daru; Isfar = dro; Aħmar = rebħa ta' tim barra minn daru.

Aġġornata sal-logħbiet li ntlagħbu fl-4 ta' Mejju 2013. Sors: Soccerway 1 It-tim
li jilgħab f'daru hu mniżżel fil-kolonna xellugija. Kuluri: Blu = rebħa ta' tim
f'daru; Isfar = dro; Aħmar = rebħa ta' tim barra minn daru.

Wara li kemm Birkirkara u Hibernians spiċċaw l-istess fil-punti, konfront
deċisiv milgħub nhar il-11 ta' Mejju 2013 iddeċieda d-destin tal-kampjonat.



https://mt.wikipedia.org/wiki/Premier_League_2009%E2%80%9310

L-istaġun 2009–10 tal-Premier League (magħruf bħala l-Barclays Premier League
minħabba raġunijiet ta' sponsorizzazzjoni) kien it-tmintax-il staġun tal-Premier
League minn meta ġie stabbilit lura fl-1992. Total ta' 20 tim ikkompetew f'dan
il-kampjonat, bit-tim ta' Chelsea jtemmu r-renju ta' tliet snin ta' Manchester
United, biex rebħu dan it-titlu, fi staġun li rahom jiskorjaw rekord ta' 103
gowls. L-istaġun beda bil-partita bejn Chelsea u Hull City fil-15 ta' Awwissu
2009 li ntemmet b'rebħa għal Chelsea bl-iskor ta' 2–1. Il-plejer ta' Hull,
Stephen Hunt skorja l-ewwel gowl ta' dan l-istaġun, f'partita li kienet timmarka
wkoll id-debutt kompetittiv mal-klabb il-ġdid tiegħu. L-istaġun spiċċa fid-9 ta'
Mejju 2010.

Fi Frar tal-2010, Portsmouth saru l-ewwel klabb membru tal-Premier League li mar
f'amministrazzjoni. Huma tnaqqsulhom disa' punti, u xahrejn wara saru l-ewwel
tim tal-istaġun li ġew relegati.

Newcastle United, Middlesbrough u West Bromwich Albion ġew relegati
għall-Football League Championship wara li temmew l-impenji tagħhom fl-istaġun
2008–09 fost l-aħħar tlieta. Il-klabb ta' Newcastle sofra l-ewwel relegazzjoni
tiegħu mill-Premier League minn mindu kiseb il-promozzjoni fl-1993.
Middlesbrough irritornaw fiċ-Championship wara ħdax-il sena ta' militanza
fl-aqwa serje Ingliża, waqt li West Bromwich żammew post fil-Premier League għal
staġun wieħed biss.

It-tliet timijiet relegati ġew sostitwiti mill-kampjuni tal-Football League
2008–09 Wolverhampton Wanderers, it-tieni klassifikati Birmingham City u
r-rebbieħa tal-finali tal-play-off Burnley. It-tim ta' Wolves qed jilgħabu
għall-ewwel darba fl-ogħla livell mill-istaġun 2003–04, waqt li Burnley
irritornaw fl-ogħla diviżjoni Ingliża wara stennija ta' 33 sena. Birmingham
City, min-naħa l-oħra, biddlu il-pożizzjoni tagħhom bejn il-Premier League u
ċ-Championship għar-raba' staġun konsekuttiva.

Sors: Barclays Premier League 1 Portsmouth ġew imnaqqsa 9 punti Regoli
għall-kwalifikazzjoni: l-ewwel skont il-punti, it-tieni skont id-differenza
fil-gowls, it-tielet skont kemm il-gowls ġew skurjati Poż = Pożizzjoni; L =
Logħbiet; R = Rebħiet; P = Pari; T = Telfiet; GF = Gowls favur; GK = Gowls
kontra; DG = Differenza tal-gowls; Pti = Punti; (K) = Kampjun; (R) = Relegat

Sors: Barclays Premier League 1 It-tim li jilgħab f'daru hu mniżżel fil-kolonna
xellugija. Kuluri: Blu = rebħa ta' tim f'daru; Abjad = pari; Aħmar = rebħa ta'
tim barra minn daru.

L-unur tal-Plejer tas-Sena tal-Barclays intrebaħ minn Wayne Rooney ta'
Manchester United.

Harry Redknapp, 63 sena, irċieva l-unur tal-Kowċ tas-Sena għall-ewwel darba
fil-karriera tiegħu, wara li rnexxielu jwassal lit-tim ta' Tottenham Hotspur
fiċ-Champions League. Redknapp sar ukoll l-ewwel wieħed li rebaħ dan l-unur u li
ma rebaħx it-titlu nazzjonali, minn mindu George Burley kiseb dan l-unur
fl-istaġun 2000–01.

L-attakkant ta' Chelsea Didier Drogba rebaħ iż-Żarbuna tad-Deheb, wara li skorja
29 gowl fi 32 dehra. Dan kien it-tieni unur personali għal dan il-plejer.

Chelsea ġabru l-Unur ta' Mertu tal-Barclays Premier League talli kienu l-ewwel
tim li skorja 100 gowl fi staġun tal-Premier League.



https://mt.wikipedia.org/wiki/Pika

Il-Piki (singular "Pika") huma it-30 speċi ta' mammiferi tal-familja Ochotonidae
(b' hekk jissejħu okotoni ukoll) li hija waħda miż-2 familji li jiffurmaw
l-ordni Lagomorpha li jinkludi fiħ il-fniek u l-liebri (jew kif jissejħu wkoll
il-leporidi). L-ispeċijiet kollha ta' piki estanti qegħdin miġburin f'ġeneru 1
biss, il-ġeneru Ochotona.

Il-Piki jirreferu għalijhom bl-isem ta' fniek il-ġebel u magħrufa bħala liebri
tas-suffara ukoll minħabba l-għajta għolja li jagħmlu biex iwissu lil xulxin
b'xi periklu. L-isem Pika jidher li ġej mill-kelma "piika" tal-lingwa Tungus jew
saħansitra mill-kelma Russa "pikat'", li tfisser "twerżieqa".

Il-Piki huma nattivi ta' klimi kesħin, l-aktar ta' l-Asja, ta' l-Amerika ta' fuq
u ta' l-Ewropa tal-Lvant. Il-Piki ta' l-Ewropa u l-Asja normalment jgħixu fi
gruppi familjari u jaqsmu x-xogħolijiet tal-ġurnata bejniethom (eż. ġbir ta'
ikel u l-għassa għall-periklu). Dawk ta' l-Amerika ta' fuq (eż.Ochotona princeps
u Ochotona collaris) huma asoċjali jew solitarji.

Il-Piki jilħqu l-quċċata ta' l-attivita tagħhom qabel l-istaġun tax-xitwa. Dawn
il-mammiferi ma jorqdux fix-xitwa bħal annimali oħra, għalhekk iridu jaħżnu
t-tiben għall-ikel u s-sħana. Il-Piki jagħmlu dan billi jiġbru ħxejjex friski
f'munzell barra fix-xemx u kif jinxef dan jinġarr fil-bejtiet taħt l-art
għall-ħażna, biex imbagħad jintuża matul ix-xitwa.



https://mt.wikipedia.org/wiki/Peter_Paul_Ciantar

Peter Paul Ciantar (26 ta’ Ġunju, 1950) huwa xandar, kompożitur, mużiċista,
għalliem tal-mużika u lecturer Malti.

Peter Paul Ciantar A.Mus.L.C.M., hu minn Ħaż-Żebbuġ iżda joqgħod ir-Rabat,
Malta. Ciantar twieled nhar is-26 ta’ Ġunju, 1950 lil Karmenu u Marija neé
Barbara. Hu miżżewweġ lil Pauline neé Muscat u huwa missier ta’ żewġ ulied:
Gabriella (imwielda fl-1979) u Robert (imwieled fl-1982).

Peter Paul Ciantar huwa xandar, kompożitur/mużiċista u għalliem tal-mużika u
lecturer. Ta’ 20 sena kiseb diploma fil-mużika (A.Mus.L.C.M.) mil-London College
of Music f'Londra.

Huwa beda l-karriera tiegħu fix-xandir bi programmi għat-tfal fuq Rediffusion
(Malta). Wara daħal impjegat max-Xandir Nazzjonali fil-kariga ta’ produttur.
F’din il -ħidma , huwa ppreżenta diversi programmi radjofoniċi li ffukaw
prinċipalment fuq l-istorja ta’ Malta, il-mużika serja, operistika u l-folklor.
Huwa magħruf sewwa għall-preżentazzjoni tal-programm mużikali ‘Siesta’ li dam
snin twal jixxandar dirett kuljum fuq l-eks stazzjon tar-radju ‘Bronja’.

Għal ħafna snin, Peter Paul Ciantar kien koordinatur tal-programmi radjofoniċi
mal-P.B.S. (Public Broadcasting Station). Huwa attenda għal diversi korsijiet
immexxijin minn uħud mix-xandara l-aktar magħrufin fid-dinja.

Minbarra xandar, Ciantar kien għal numru ta’ snin għalliem tal-mużika, lecturer,
kif ukoll segretarju u PRO ta’ diversi kumitati, l-aktar fil-qasam kulturali.
Kien ukoll ġurnalist mal- gazzetta lokali Times of Malta, kif ukoll membru ta’
bordijiet ta’ ġurija matul festivals lokali u barranin.

Bħala kompożitur kiteb għadd ġmielu ta’ marċi għall-banda King’s Own Band
tal-Belt, kif ukoll għal baned oħrajn tal-irħula. Ħafna mill-marċi festivi
tiegħu ġew irrekordjati fuq diversi LPs u CDs. Huwa kkompona wkoll numru mhux
ħażin ta’ sigli għal uħud mill-programmi tiegħu fuq ir-radju u rebaħ diversi
konkorsi għal mużika serja organizzati mill-Performing Rights Society ta’
Londra.

Peter Paul Ciantar idoqq il-Bb baritone, is-synthesizer u l-mandolina. Bħalissa
qiegħed jippreżenta programm mużikali għar-radju fuq Radju Malta, huwa membru
tal-Kumitat għall-Festi Nazzjonali, u kittieb ta’ diversi artikli, l-aktar dwar
suġġetti kulturali u mużikali u li dawn l-aktar li jiġu ppublikati fuq gazzetti
lokali.



https://mt.wikipedia.org/wiki/Pawlu_Xuereb

Pawlu Xuereb (Ir-Rabat (Malta), 21 ta' Lulju 1923 – 6 ta' Settembru 1994) kien
figura politika Maltija u kittieb. Bejn is-16 ta' Frar 1987 u l-4 ta' April 1989
serva bħala aġent President ta' Malta. Kien ukoll Speaker tal-Parlament

Pawlu Xuereb twieled nhar il-21 ta' Lulju, 1923, bin Adeodato Xuereb (awtur ta'
drammi u għalliem) u Maria Dolores née Busuttil. Wara li attenda l-iskola
elementari tal-Imdina, huwa ħa l-edukazzjoni sekondarja tieghu fil-Kulleġġ ta'
San Alwigi, Birkirkara u fil-Kulleġġ Flores, il-Belt Valletta. Bejn l-1946 u
l-1949 Pawlu Xuereb studja fis-City Literary Institute u fir-Regent Street
Polytechnic f'Londra. Huwa studja wkoll il-ġurnaliżmu, l-ekonomija politika u
x-xjenza politika.

Matul it-Tieni Gwerra Dinjija huwa serva mar-Royal Malta Artillery u bejn l-1944
u l-1946 ħadem ta' skrivan fid-dipartiment tal-inġinerija tat-Tarzna. Matul dan
il-perjodu Xuereb iddistingwa ruħu u ngħata l-Africa Star, il-War Medal u
l-Victory Medal. Fl-1946 emigra lejn l-Ingilterra u ħadem bħala superviżur
mad-Dipartiment tal-Kontijiet tad-Ditta Peter Robinson u wara bħala skrivan
mad-Dipartiment tat-Taxxi Interni f'Londra. Hemmhekk huwa kompla bl-istudji
tiegħu u ġie lura Malta fl-1950. Fost xogħlijiet li kellu hawnhekk kien hemm dak
ta' għalliem mad-Dipartiment tal-Edukazzjoni.

Fl-1959 telaq l-impjieg tiegħu mal-Gvern u ssieħeb mal-Partit Laburista fejn
kien editur letterarju u assistent editur tal-ġurnal Laburista The Voice of
Malta. Fl-1964 inħatar direttur ġenerali tal-istamperija tal-Partit Laburista
Freedom Press. Xuereb ikkontesta l-elezzjonijiet tal-1962 u ġie elett
għall-ewwel darba. Huwa baqa' jżomm is-siġġu parlamentari tiegħu
fl-elezzjonijiet tal-1966, 1971, 1976 u 1981. Huwa kellu diversi karigi
fil-gvernijiet Laburisti, fosthom Ministru tal-Industrija u Kummerċ fl-1971,
sakemm imbagħad irriżenja mill-parlament fis-17 ta' April, 1983, biex ġie
ikkoopjat bħala membru parlamentari Karmenu Mifsud Bonnici, li kien se jilħaq
mexxej tal-MLP. Huwa kien spiker tal-Parlament fiż-żmien imqanqal ta' bejn Lulju
1986 u Frar 1987.

Pawlu Xuereb inħatar aġent President ta' Malta fis-16 ta' Frar 1987 u baqa'
sal-4 ta' April 1989. Wara l-inċidenti vjolenti fir-Rabat tal-1987, Xuereb
għamel appell imqanqal minn fuq it-televiżjoni biex tieqaf immedjatament
il-vjolenza.

Mart Pawlu Xuereb, Edwige, mhux l-ewwel darba li esprimiet pubblikament ix-xewqa
li fis-sala tal-Palazz fejn jinżammu l-kwadri tal-eks-Presidenti jitwaħħal ukoll
kwadru tiegħu.

Hu miet ta' 71 sena, nhar is-6 ta' Settembru 1994 u ingħata funeral statali.
Huwa kien miżżewweġ lil Edwige imwielda Muscat u kellhom tifla, Marija.
Fil-Ġnien tar-Rabat hemm monument tiegħu, xogħol l-iskultur Anton Agius.



https://mt.wikipedia.org/wiki/Patrick_M%C3%BCller

Patrick Müller (Ġinevra, 17 ta' Diċembru 1976) huwa plejer tal-futbol Żvizzeru
li attwalment jinsab mingħajr klabb.

Patrick Müller beda l-karriera tiegħu ma' Meyrin qabel ma ngħaqad ma' Servette.
Aktar tard ingħaqad ma' Grasshoppers.

Fis-sena 2000, hu ngħaqad mal-klabb Franċiż ta' Lyon fejn magħhom mal-ewwel sar
figura regulari qalb id-difiża tat-tim. Magħhom irnexxielu jirbaħ l-ewwel titlu
tal-kampjonat fl-istorja tal-klabb. Fil-finali tal-Coupe de la Ligue 2001 hu
skorja l-gowl tar-rebħa fil-ħin barrani kontra AS Monaco, l-ewwel trofew mirbuħ
minn OL għal din il-kompetizzjoni. Wara r-rebħ tal-ewwel titlu, Müller u t-tim
irrepetew l-istess tragward fl-2003 u l-2004. Fi tmiem il-kuntratt tiegħu,
id-difensur Żvizzeru ssieħeb mal-Ispanjoli ta' Mallorca.

Il-perjodu li qatta' mal-klabb ta' Mallorca kien wieħed diżappuntanti fejn naqas
li jżomm postu mal-ewwel ħdax, u f'Jannar tal-2005 inxtara minn Basel. Minkejja
li magħhom rebaħ il-kampjonat Żvizzeru, żmienu mal-klabb kien imtappan minn
uġigħ li kien isofri ta' spiss.

F'Jannar tal-2006, Lyon, li kienu jinsabu fi kriżi fil-qasam difensiv, reġgħu
xtraw lil Müller. Magħhom reġa' rebaħ għal tliet darbiet konsekuttivi
l-kampjonat, fl-2006, fl-2007 u fl-2008. Waqt li ġie operat f'Diċembru 2007
f'irkopptu l-leminija, hu ma kienx disponibbli għal-logħob u tilef iktar minn
sittin logħba. Matul is-suq tat-trasferimenti tal-2008, id-difensur ingħaqad
mal-klabb ta' Monaco. Fil-bidu tal-istaġun 2009–10, il-klabb espressa kif
il-plejer ma kienx fil-pjanijiet tal-kowċ il-ġdid Guy Lacombe. Kien fi tmiem
l-istaġun li ntemmlu l-kuntratt tiegħu u spiċċa mingħajr klabb.

Patrick Müller issejjaħ mat-tim nazzjonali Żvizzeru mill-kowċ Gilbert Gress,
fejn f'April tal-1998 iddebutta f'logħba ta' ħbiberija kontra l-Irlanda ta' Fuq.
Sussegwentament, kien figura regulari matul il-fażijiet ta' kwalifika ta' numru
ta' kompetizzjonijiet. Mal-Iżvizzera hu lagħab fil-Kampjonati Ewropej 2004,
fit-Tazza tad-Dinja 2006, u l-kowċ Jakob Kuhn għażlu fost l-iskwadra
għall-Kampjonati Ewropej 2008, fejn minkejja l-eliminazzjoni bikrija tat-tim
Müller kien wieħed mill-punti pożittivi tat-tim hekk kif lagħab it-tliet
partiti.



https://mt.wikipedia.org/wiki/Parvordni

L-Ordni, fil-plural Ordnijiet ( Latin ordo plural ordines) huwa Takson
fil-Klassifikazjoni Xjentifika tal-organiżmi ħajjin.

L-Ordni bħala Takson fil-ġerarkija obbligatorja qiegħed eżatt taħt il-Klassi u
livell aktar 'l fuq mil-Familja.

L-Ordni bħala Takson fil-ġerarkija f'tassonomija kumplessa huwa Takson bejn
il-Mirordni u s-Sottordni.

Għal xi kladi, jintużaw xi klassifikazzjoni addizzjonali, imma mhux kollha huma
rikonoxxuti uffiċjalment.

Fil-klassifikazzjoni tagħhom tal-mammiferi tal-1998, McKena and Beel użaw żewġ
livelli addizzjonali bejn Superordni u Ordni: "Grandordni" and "Mirordni".

L-Ordni bħala livell u b'isem distint fil-Klassifikazjoni Xjentifika (u mhux
imsejjaħ biss bħala "ġeneru ogħla" bil-Latin genus summum) kien ġie ntrodott
għall-ewwel darba minn botanist ġermaniż Augustus Quirinus Rivinus, iżda kien
Carolus Linnaeus li użaħ l-ewwel ta' spiss biex jaqsam it-3 Renji tan-natura
(minerali, pjanti u annimali) fis-Systema Naturae ta' l-1735.

Wieħed irid jiġbed l-attenzjoni li l-ordnijiet ta' Carolus Linnaeus għal pjanti
fSystema Naturae u fSpecies Plantarum, kienu strettament artifiċjali u li kienu
ntrodotti biex jaqsmu l-klassijiet artifiċjali fi gruppi iżgħar biex wieħed ikun
jista' jifhem aħjar. Meta il-kelma ordo kienet użata ta' spiss għal unità
naturali ta' pjanti f'xogħolijiet tas-seklu 19 bħal Prodromus ta' de Candolle u
l-Genera Plantarum ta' Bentham & Hooker, din kienet tindika Taksa li llum
għandhom livell ta' Familja.

F'publikazjonijiet botaniċi Franċiżi, ta' Michel Adanson bħal Familles
naturelles des plantes (1763) u sa l-aħħar tas-seklu 19, il-kelma famille
(plural familles) kienat użata bħala l-ekwivalenti tal-kelma bil-Latin ordo. Din
l-ekwivalenza kienet spjegata espliċitament f' Lois de la nomenclature botanique
(1868) ta' Alphonse De Candolle's, il-predeċessur ta' International Code of
Botanical Nomenclature.

Fl-ewwel Regoli tan-Nomenklatura Botanika internazzjonali tal-1906 il-kelma
Familja (familia) ingħatat il-livell ta' "famille" fil-publikazjonijiet
bil-Franċiż, waqt li l-kelma Ordni (ordo) ingħatat livell ogħla, dak il-livell
li fis-seklu 19 ħafna drabi kien jissejjaħ Koħort (Latin cohors plural
cohortes).

Uħud mill-ismijiet tal-familji fl-ordnijiet naturali ta' Carolus Linnaeus baqgħu
jintużaw u anke ftit mill-ismijiet tal-gruppi naturali li kienu ġew rikonoxxuti
minn Carolus Linnaeus bħala ordnijiet fil-klassifikazjoni naturali tiegħu
baqagħu aċċettati u użati sal-lum (eż. Palmae jew Labiatae).

Fiż-Żooloġija, ta' Carolus Linnaeus l-ordnijiet kienu użati aktar ta' spiss.
Dawn l-ordnijiet fil-parti żooloġika tas-Systema Naturae kienu jirreferu għal
gruppi naturali. Uħud mill-ismijiet ta' l-ordnijiet għadhom jintużaw sal-lum
(eż. Lepidoptera l-Ordni tal-friefett u l-Ordni Diptera tad-dubbien u n-nemus).



https://mt.wikipedia.org/wiki/Partit_Nazzjonalista_(Malta)

Il-Partit Nazzjonalista huwa partit politiku Malti, wieħed miż-żewġ partiti
ewlenin f'Malta (l-ieħor il-Partit Laburista (Malta)) u bħalissa jinsab
fl-Oppożizzjoni. Huwa jiddeskrivi ruħu bħala partit demokratiku nisrani
(fil-fatt huwa affiljat mad-Demokrazija Kristjana Internazzjonali, mal-Partit
Popolari Ewropew u l-Unjoni Demokratika Internazzjonali.

Il-Partit Nazzjonalista twaqqaf fl-1880 minn Fortunato Mizzi, avukat Għawdxi,
bħala l-Partit Anti-Riformista bil-għan li jeħodha kontra d-dħul ta' miżuri
fiskali mill-Gvern Kolonjali u l-angliċizzazzjoni tas-sistema ġuridika u
edukattiva ta' Malta. Fuq kollox, il-Partit ried sistema rappreżentattiva ta'
Gvern li kienet tirrispetta x-xewqat tal-Maltin. Il-preżenza ta' rifuġjati
Taljani mir-Risorġiment Taljan ta' xejra ta' kostituzzjonaliżmu liberali
lill-partit fl-ewwel snin tiegħu (li wasslet għall-inkwiet bejn Mizzi u
l-Knisja) kif ukoll marka pro-Taljana sal-Ewwel Gwerra Dinija.

Is-simpatija lejn l-Italja swiet bil-kbir lill-Partit Nazzjonalista matul
it-Tieni Gwerra Dinija. Nerik Mizzi kien internat, l-ewwel f'Malta mbagħad
fl-Uganda, u Ugo Pasquale Mifsud miet wara ħass ħażin li tah fil-Kunsill
tal-Gvern waqt diskors imqanqal jiddefendi d-dritt tal-internati. Il-Partit
lanqas biss ikkontesta l-elezzjonijiet tal-1945 li għall-ewwel darba raw
lill-Partit Laburista mmexxi minn Pawlu Boffa jsir Partit ta' gvern minflok
it-tielet partit.

Imma l-Partit Nazzjonalista ma mietx u fl-elezzjonijiet tal-1947, l-ewwel ta'
wara l-gwerra li eleġġew Gvern Responsabbli, ħareġ bħala l-akbar partit wara
l-Partit Laburista, fuq quddiem ta' numru ta' partiti oħra li ppruvaw joħdulu
postu bħala partit ewlieni. Din il-pożizzjoni ssaħħet ftit snin wara meta qasma
fil-Partit Laburista fl-1949, meta Dom Mintoff laħaq mexxej, rat lill-Partit
Nazzjonalista joħroġ bħala l-akbar Partit fl-elezzjonijiet tas-sena ta' wara
b'Nerik Mizzi bħala Prim Ministru. Għalkemm mingħajr maġġoranza Parlamentari u
l-mewt ta' Mizzi u l-waqgħa tal-Gvern ftit xhur biss wara, l-pożizzjoni
tal-Partit Nazzjonalista bħala kontendent għall-Gvern issa kienet mingħajr
dubju.

Kien hemm żewġ elezzjonijiet fl-1951 u fl-1953 li fihom il-Partit Nazzjonalista
fforma koalizzjonijiet li ma tantx damu mal-Malta Workers' Party ta' Pawlu
Boffa, l-isplinter li ħareġ mill-Partit Laburista. Tul iż-żewġ leġislaturi
l-Prim Ministru kien George Borg Olivier, li laħaq Kap tal-Partit wara l-mewt
ta' Mizzi.

Il-Partit imbagħad tilef l-elezzjonijiet tal-1955. Bil-Malta Labour Party
fil-Gvern il-kwistjoni ewlenija kienet dik tal-Integration mar-Renju Unit.
Il-Partit Nazzjonalista oppona din il-proposta. L-Integration falliet fil-biċċa
l-kbira minħabba li r-Renju Unit tilef l-intess fil-kwistjoni l-aktar wara
l-fjask ta' Suez fl-1956 u s-sensji li kienu bdew jingħataw it-Tarzna li waslu
għal numru ta' inċidenti. Il-Prim Ministru Laburista Mintoff irreżenja u Borg
Olivier irrifjuta l-istedina li jipprova jifforma Gvern. Minħabba f'hekk
il-Gvern Kolonjali ssospenda l-Kostituzzjoni fl-1958.

Bejn is-sospensjoni tal-Kostituzzjoni fl-1958 u l-għoti ta' waħda ġdida fl-1961
seħħew avvenimenti importanti fix-xenarju politiku Malti. Il-Partit Laburista,
li wara l-falliment tal-Integration kien sar favur l-Indipendenza (politika li
anke ħaddan il-Partit Nazzjonalista) kien beda jieħu pożizzjoni antagonistika
fil-konfront tal-Knisja, l-aktar minħabba li ra fiha l-kawża għall-falliment
tal-Integration. Il-Partit Laburista kien ukoll beda jindieħes ma' movimenti
indipendentisti tat-Tielet Dinja li Knisja rathom bħala fronti għall-Komuniżmu.
Dan wassal biex il-Knisja imponiet id-dnub il-mejjet fuq l-Eżekuttiv tal-Partit
kif ukoll fuq il-votanti tiegħu. Dan wassal għal qasma fil-Partit Laburista
bit-tluq ta' grupp li fforma l-Christian Workers Party taħt Toni Pellegrini.

Il-Partit Nazzjonalista wkoll sofra qasma meta grupp ta' nies li ma kinux jaqblu
mal-istil ta' tmexxija ta' Borg Olivier u li ma kinux tant favorevoli
għall-Indipendenza, inqatgħu u ffurmaw il-Partit Demokratiku Nazzjonalista taħt
it-tmexxija ta' Herbert Ganado.

Il-Partit Nazzjonalista ħareġ bħala l-akbar Partit fl-elezzjonijiet tal-1962, li
fihom il-Knisja Kattolika imponiet id-dnub il-mejjet fuq min jivvota lill-Partit
Laburista, u qasma tal-Kamra assiguratlu maġġoranza parlamentari. Il-Partit
mexxa n-negozjati ta' l-Indipendenza li kienet akkwistata fl-1964. Il-Partit
reġa' rebaħ l-elezzjonijiet tal-1966 , bil-Kwistjoni bejn il-Knisja u l-Partit
Laburista għadha miftuħa, elezzjonijiet li fissru wkoll it-tmiem tal-Partit
Demokratiku Nazzjonalista.

Il-Partit Nazzjonalista tilef l-elezzjonijiet tal-1971 u reġa' tilef dawk
tal-1976 b'marġini akbar, bil-Partit Laburista mmexxi minn Mintoff fil-gvern.
Fl-1977 saret elezzjoni għal Kap Suċċessur li fiha ġie elett Eddie Fenech Adami
li qabel kien serva bħala Segretarju Ġenerali. Fenech Adami ħa t-tmexxija
tal-Partit fl-1978. Borg Olivier miet ftit snin wara, fl-1980. Sadattant
is-sitwazzjoni fil-pajjiż kienet qed taggrava, b'tensjoni dejjem tikber u
vjolenza, terrur politiku u vandaliżmu dejjem jiżdiedu. Fl-1979 ġiet
issakkeġġata d-dar ta' Fenech Adami u nħarqet il-Progress Press.

Il-Partit akkwista maġġoranza assoluta ta' voti fl-elezzjonijiet tal-1981
(għall-ewwel darba mill-1933) imma mhux maġġoranza parlamentari. Din wasslet
għal sitwazzjoni ta' kriżi wara li d-deputati eletti f'isem il-Partit irrifjutaw
li jieħdu posthom fil-Parlament. Is-sitwazzjoni żblukkat ruħha ftit ta' snin
wara imma tensjoni u vjolenza komplew matul dawn is-snin. Kien hemm attakki
vjolenti fuq il-każini kollha tal-Partit Nazzjonalista, inkluz l-istamperija
f'tal-Pietà; ġiet attakkata il-Kurja tal-Arċisqof fil-Furjana; ġiet attakkata
wkoll il-Qorti fil-Belt Valletta. Kien hemm skontri vjolenti kull darba li l-PN
kien jorganizza 'mass meetings', bejn partitarji Nazzjonalisti u membri tal-Korp
tal-Pulizija flimkien ma' partitarji Laburisti, bil-'mass meeting'
f'tal-Barrani, limiti ta' Santa Luċija fost l-iktar li jibqgħu jissemmew.
Il-borma faret f'daqqa bil-qtil kiesaħ u biered ta' Raymond Caruana li nqatel
f'Diċembru tal-1986, meta xi hadd f'karozza għaddejja spara arma tan-nar fuq
il-każin Nazzjonalista fil-Gudja, waqt li kien għaddej fih riċeviment. Ftit
qabel l-elezzjoni tal-1987 iż-żewġ naħat tal-Kamra qablu li l-Kostituzzjoni tiġi
emendata biex tassigura maġġoranza Parlamentari lill-Partit li jkollu maġġoranza
ta' voti. Dan wassal biex il-Partit Nazzjonalista jifforma Gvern wara 16-il sena
fl-Oppożizzjoni.

Il-Gvern Nazzjonalista applika biex Malta tidħol fis-Suq Komuni Ewropew fl-1990.
Sadattant, b'ekonomija sejra tajba grazzi għall-liberalizzazzjoni u investimenti
pubbliċi sostanzjali, il-Partit reġa' rebaħ l-elezzjonijiet tal-1992 b'mod
konvinċenti. Il-Partit, iżda, tilef il-konfront tal-1996 mal-Partit Laburista
taħt il-mexxej Alfred Sant.

Fl-2004 Fenech Adami rriżenja minn Prim Ministru u Kap tal-Partit u ġie elett
minfloku Lawrence Gonzi. Wara Fenech Adami sar il-President tar-Repubblika ta'
Malta.

Il-Partit Nazzjonalista kkontesta l-elezzjoni ġenerali tat-8 ta' Marzu 2008
għall-ewwel darba b'dan il-mexxej il-ġdid, Lawrence Gonzi, u mill-ġdid rebaħ.

Nhar l-10 ta' Diċembru 2012, id-deputat Nazzjonalista Franco Debono flimkien
mal-Oppożizzjoni Laburista vvutaw fil-Parlament kontra l- Baġit imressaq
ġimagħtejn qabel u allura dan m’għaddiex b’35 vot kontra l-34 favur, u l-Gvern
waqa’. Dan ġiegħel lill-Priministru Gonzi jmur l-għada għand il-President
tar-Repubblika Dr George Abela fil-Palazz il-Belt biex jissuġġerilu li
l-Parlament jiġi xolt u tissejjaħ elezzjoni ġenerali bil-Parlament ixolji fis-7
ta’ Jannar, 2013, waqt li l-elezzjoni ġenerali ssir fl-istess jum mal-elezzjoni
tal- kunsilli lokali, jiġifieri s-Sibt 9 ta’ Marzu 2013.

Fid-9 ta' Marzu 2013, il-Partit Laburista għamel waħda mill-akbar rebħiet
elettorali fl-istorja politika ta' Malta, meta rebaħ l-Elezzjonijiet Ġenerali
2013 b'maġġoranza ta' 167,533 vot, 35,107 aktar mill-Partit Nazzjonalista li
ġarrab waħda mill-ikbar telfiet tiegħu meta kiseb 132,426 vot. Hekk il-PL ġab
kważi 55% u l-PN 43%, kif kien ħabbar kull stħarriġ li sar qabel l-elezzjoni.
Il-PL se jkollu vantaġġ ta' disa' siġġijiet fil-Parlament. Il-Kap tal-Partit
Lawrence ħabbar li kien se jirreżenja u ma kienx se jikkontesta għall-elezzjoni
ta' Kap ġdid fil-bidu ta' Mejju 2013.

Wara l-Elezzjonijiet 2013, il-Partit Nazzjonalista għandu 30 Deputat minn 69
fil-Kamra tad-Deputati u 2 Membri mis-sitta li għandha Malta fil-Parlament
Ewropew.



https://mt.wikipedia.org/wiki/Papessa_%C4%A0ovanna

Il-Papessa Ġovanna kienet figura leġġendarja ta' Papa mara, li rrenjat fuq
il-Knisja mit-853 sat-855. Din hi meqjusa mill-istoriċi bħala leġġenda
medjevali, li x'aktarx bdiet fid-dinja Ortodossa antipapali u li wara kisbet xi
plawsibbiltà fil-Punent minħabba ċerti elementi ġenwini li jinsabu fl-istorja.

Skont ir-rakkont, kienet mara Ingliża, edukata f'Mainz li kienet tilbes ta'
raġel b'mod konvinċenti u bil-qerq tagħha irnexxielha tidħol patri bl-isem ta'
Johannes Anglicus. Hekk, imbagħad setgħet tiġi eletta papa u ħadet l-isem ta'
Ġwanni VIII, wara l-mewt ta' Ljun IV (17 ta' Lulju 855), fi żmien meta
l-elezzjoni tal-papa kienet issir kif ġie ġie.

Il-papessa ma kinitx tipprattika l-astinenza sesswali u saret tqila minn wieħed
mill-ħafna maħbubin tagħha. Matul il-purċissjoni solenni tal-Għid meta l-Papa
kien sejjer lura lejn il-Lateran wara li kien qaddes f'San Pietru, filwaqt li
l-purċissjoni papali kienet waslet fl-inħawi tal-Bażilika ta' San Clemente,
il-folla entużjasta ippressat madwar iż-żiemel li kien rikeb fuqu l-Papa.
Iż-żiemel sfirra u kważi kien hemm inċident. Il-qatgħa li ħa l-"Papa Ġwanni"
f'dan l-inċident wasslet għal ħlas vjolenti qabel iż-żmien.

Meta nkixef is-sigriet, il-Papessa Ġovanna rabtuha minn saqajha ma' denb ta'
żiemel li kaxkarha mat-toroq ta' Ruma u wara tħaġġret mill-folla rrabjata sakemm
mietet fl-inħawi ta' Grande Ripa. Indifnet fit-triq fejn inkixfet l-identità
vera tagħha, bejn il-Lateran u San Pietru. Milli jidher din it-triq kienet tiġi
evitata fil-purċissjonijiet papali ta' wara, però dan l-aħħar dettal sar parti
mil-leġġenda popolari fis-seklu 14 matul il-Qofol tal-papat f'Avignon meta ma
kien hemm l-ebda purċissjoni papali f'Ruma.

Parti essenzjali tal-leġġenda hija ċertu rit li fil-verità qatt ma seħħ, iżda li
kien jintgħoġob mill-poplu u ntuża b'ħafna gost mill-awturi Protestanti
tas-seklu 16 biex jattakaw il-Knisja Rumana. Skont dan ir-rit immaġinarju kull
papa ġdid kien jiġi suġġett għal eżami bir-reqqa biex jiġi żgurat li ma kienx
mara liebsa ta' raġel (jew ewnuku). L-eżami kien isir bil-papa l-ġdid bilqiegħda
fuq siġġu tal-porfirju aħmar, li fil-maqgħad tiegħu kien ikun hemm toqba.
L-iżgħar fost id-djakni preżenti kellhom il-biċċa xogħol li jħossu taħt is-siġġu
biex jiżguraw il-preżenza tal-attributi maskili tal-papa l-ġdid.

L-ewwel wieħed li ppubblika l-leġġenda kien il-kronista Dumnikan Ġwanni ta' Metz
fis-sena 1240, u ftit snin wara kompla l-kollega tiegħu Dumnikan Martin Troppau.

Bħal fil-leġġendi l-oħra kollha in ġenerali, hemm xi verità, mżejna b'saff ta'
finzjoni. Jeżisti siġġu simili; meta l-papa jieħu l-pussess tal-Katedra tiegħu
Rumana, f'San Giovanni in Laterano, tradizzjonalment joqgħod bilqiegħda fuq żewġ
siġġijiet tal-porfirju (il-ġebla tal-imperaturi), bil-maqgħad tagħhom f'għamla
ta' qagħqa. Ir-raġuni għal dawn it-toqob għadha tiġi diskussa, iżda is-siġġijiet
huma t-tnejn ta' żmien Kostantinu, sekli qabel l-istorja tal-Papessa Ġovanna u
hekk ma jistax ikollhom x'jaqsmu ma' eżami tas-sess tal-Papa. Hemm minn jaħseb
li dawn kienu oriġinalment tojlits Rumani jew banketti imperjali għall-ħlas u
minħabba l-età tagħhom u l-oriġni imperjali, intużaw mill-papiet biex isaħħu
l-pretensi imperjali tagħhom (bħal ma għamlu bit-titlu Latin tagħhom ta'
Pontifex Maximus). D'Onofrio (ara l-bibljografija) ta spjegazzjoni oħra
konvinċenti. Dan jgħid li l-rit kien essenzjalment ta' karattru reliġjużi:
is-siġġu tal-ħlas jissimbolizza l-Knisja omm li twelled 'l uliedha għall-ħajja
eterna. Wieħed miż-żewġ siġġijiet bħalissa qiegħed għal wiri fis-sala msejħa
l-Kabinett tal-Maskri fil-Mużewijiet Vatikani.

Bosta awturi jżidu mal-konfużjoni billi jżidu siġġu ieħor tal-irħam u l-porfirju
bl-ebda toqba fil-maqgħad, li illum għadu jeżisti fil-kjostru anness
mal-Bażilika tal-Lateran, dak li hu msejjaħ s-sedia stercoraria . It-Théologie
portative: ou, Dictionnaire abrégé de la religion chrètienne ta' Paul Henri
Thiry d'Holbach jiddefinixxi b'mod irreverenti (u b'mod żbaljat) is-sedia
stercoraria bħala "siġġu bit-toqba li l-papa malli jkun elett iqiegħed fuqu
l-warrani mqaddes tiegħu, sabiex ikun jista' jiġi vverifikat is-sess tiegħu, u
hekk tiġi evitata l-inkonvenjenza ta' papa mara". Fil-Vita della papessa
Giovanna, Bartolomeo Platina jispega s-sedia stercoraria hekk: "Dan is-siġġu
kien iddisinjat sabiex kull min jiġi nvestit b'poter tant kbir ikun jaf li hu
mhux Alla, iżda bniedem u hekk hu suġġett għall-ħtiġijiet tan-natura".

Iż-żmien tal-ewwel dehra tal-istorja jaqbel mal-mewt ta' Federiku II, li kien
wieħed mill-mexxejja fil-kunflitt aħrax mal-Papat. L-istoriċi ġeneralment jaqblu
li l-istorja tal-Papessa Ġovanna hi satira anti-papali mfassla biex tgħin
il-kunflitt tal-Imqaddes Imperu Ruman mal-papat, billi tibbaża ruħha fuq tliet
biżgħat Kattoliċi medjevali:

Dik li setgħet bdiet bħala satira ppreżentata fil-karnivali tal-Ewropa kollha,
spiċċat biex saret realtà aċċettata sal-punt li l-Papessa Ġovanna jirreferu
għaliha nies bħal Guljielmu ta' Ockham. Tidher f'xi listi tal-papiet,
prinċipalment fil-katidral ta' Siena, fejn ix-xbieha tagħha tidher fost dawk
tal-papiet veri. Il-leġġenda ssaħhet mill-konfużjoni fl-ordni mogħtija
lill-papiet imsemmijin Ġwanni; Billi Ġwanni hu l-isem ta' papa l-aktar użat, u
xi Ġwannijiet kienu antipapiet, kien hemm konfużjoni dwar kemm minnhom kienu
jappartjeni għal Papa Ġwanni veru. Minħabba dan, il-lista tal-papiet ma fihiex
il-Papa Ġwanni XX.

Xi wħud jissuġġerixxu li l-karta tal-Papessa, waħda mit-trijonfi (jew arkani
maġġuri) fit-tarokki, hija xbieha tal-Papessa Ġovanna.

Il-kittieb Ingliż Lawrence Durrell ħareġ traduzzjoni ħielsa ta' ktieb bil-Grieg
miktub minn Emmanuel Rhoides fl-1886 , li fiha f'għamla ta' rumanz ipprova
jerġa' joħloq l-ambjent medjevali fejn kien possibbli li tifla orfna adottata
minn patri u predikatur itineranti, liebsa ta' fratell għas-sigurtà, ftit ftit
titgħallem it-teoloġija u taqbad karriera fil-Knisja sakemm tasal għat-tron
papali.

Fl-1996 l-awtriċi Amerikana Donna Woolfolk Cross ħarġet rumanz jismu Pope Joan,
li minnu fl-2009 sar il-film bl-istess isem (ara hawn taħt).

Pope Joan huwa film tal-1972 ta' Michael Anderson, b'Liv Ullmann fir-rwol ta'
Ġovanna u bil-parteċipazzjoni ta' Olivia de Havilland u Trevor Howard fir-rwol
tal-Papa Ljun.

Die Päpstin huwa film tal-2009, ibbażat fuq ir-rumanz ta' Donna Woolfolk Cross u
dirett minn Sönke Wortmann.



https://mt.wikipedia.org/wiki/Papa_Ljun_XIII

Papa Ljun XIII (2 ta' Marzu 1810 – 20 ta' Lulju 1903), imwieled Vincenzo
Gioacchino Raffaele Luigi Pecci f'familja aristokratika Taljana, kien il-256
Papa tal-Knisja Kattolika, u serva bejn l-1878 u l-1903. Kien l-ixjeħ Papa (miet
ta' 93 sena), u kellu t-tielet l-itwal Pontifikat, wara l-predeċessur immedjat
tiegħu Piju IX u Ġwanni Pawlu II. Magħruf l-iktar għat-tagħlim soċjali tiegħu,
l-iktar bl-enċiklika tiegħu Rerum Novarum. Kien l-ewwel Papa li twieled
fis-seklu 19 u l-ewwel wieħed li miet fis-seklu 20.

Wara li lesta l-istudji tieghu fil-Kullegg Ruman u fl-Accademia dei nobili
ecclesiastici, gie ordnat sacerdot fl-1937 u dahal mill-ewwel fis-servizz
tal-Kurja Pontificja. Meta kien gvernatur ta’ Benevento u Perugia wera li kien
jinqala’ hafna bhala politiku u anke bhala amministratur. Fiz-zmien li ghamel
bhala Nunzju fil-Belgju, spikkat fih il-kapacità diplomatika li kellu. Wara gie
nominat Arċisqof ta’ Perugia fejn wettaq hafna attività pastorali u li minhabba
fiha sar wiehed mill-aktar isqfijiet mahbuba fl-Italja.

L-ewwel hidma tieghu kienet dik li jtejjeb ir-relazzjoni tal-Vatikan mal-qawwiet
Ewropej, tant li rnexxielu jikkonvinci lill-Germanja biex tirrevedi l-ligijiet
antiklerikali taghha. Huwa ha hsieb ukoll li jaghti rwol gdid lill-Knisja
fid-dinja moderna, billi hajjar lill-Kattoliċi sabiex johorgu mill-izolament
taghhom u jistinkaw sabiex jaghtu sens lill-hidma umana permezz tal-ispirtu
Nisrani taghhom. Kien f’dan id-dawl li nkitbu l-enciklici tieghu fuq is-setgha
civili, fuq il-kuncett ta’ liberta’ u gustizzja u fuq kollox l-aqwa opra
tal-pontifikat tieghu, ir-Rerum Novarum. Fiha huwa waqaf ghad-drittijiet
tal-haddiema u b’hekk niseg l-aktar dokument socjali importanti tas-Santa Sede.



